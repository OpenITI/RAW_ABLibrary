[
  {"content":"\r\n\r\nروزنامهء خاطرات عين السلطنه\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nگنجينهء\r\nخاطرات و سفرنامه هاى ايرانى\r\n14\r\nزيرنظر\r\nايرج افشار\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nروزنامهء\r\nخاطرات\r\nعين السلطنه\r\nجلد ششم\r\nروزگار پادشاهى احمدشاه\r\nاز تاج گذارى تا پايان حكومت علاءالسلطنه\r\nبه كوشش\r\nمسعود سالور / ايرج افشار\r\nانتشارات اساطير\r\n260\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nفهرستنويسى پيش از انتشار كتابخانه ملى جمهورى اسلامى ايران\r\nسالور ، قهرمان ميرزا ، 1350 - 1324 .\r\nروزنامه خاطرات عين السلطنه / تأليف قهرمان ميرزا عين السلطنه ؛ به كوشش مسعود سالور ، ايرج افشار . تهران : اساطير ، 1374 -\r\nج . انتشارات اساطير : 192 ، 212 ، 222 ، 246 ، 248 . گنجينه خاطرات و سفرنامه هاى ايرانى ؛ 8 ، 9 ، 10 ، 11 ، 12 ، 14 .\r\n( ج . 6 ) ISBN 964 - 331 - 024 - 8\r\nفهرستنويسى بر اساس اطلاعات فيپا ( فهرستنويسى پيش از انتشار )\r\nمندرجات : ج . 6 . روزگار پادشاهى احمد شاه قاجار ( از تاج گذارى تا پايان حكومت علاءالسلطنه )\r\n1 . سالور ، قهرمان ميرزا ، 1250 - 1324 - - خاطرات . 2 . ايران - - تاريخ - - قاجاريان ، 1193 - - 1344 ق . 3 . ايران - - اوضاع اجتماعى - - قرن 13 ق . الف . سالور ، مسعود ، مصحح . ب . افشار ، ايرج ، 1304 - ، مصحح . ج . عنوان . د . عنوان : خاطرات عين السلطنه .\r\n3 آ 2 س / 1391 DSR\r\n0745092 / 955\r\n1374\r\n374 - 76 م *\r\nشابك : 8 - 024 - 331 - 964\r\nISBN 964 - 331 - 024 - 8\r\nانتشارات اساطير\r\nروزنامهء خاطرات عين السلطنه ( جلد ششم )\r\nتأليف : قهرمان ميرزاعين السلطنه\r\nبه كوشش : مسعود سالور و ايرج افشار\r\nچاپ اول : 1378\r\nحروف چينى : مسعود\r\nليتوگرافى و چاپ : ديبا\r\nتيراژ : 2200 نسخه\r\nناشر : اساطير : ميدان فردوسى ، اول ايرانشهر ساختمان 10 تلفن : 8821473 - 8836199 فاكس : 8824250\r\nحق چاپ محفوظ است\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد ششم 
  ]\r\n\r\nفهرست مندرجات جلد ششم\r\nروزگار پادشاهى احمد شاه ( پس از تاج‌گذارى ) تا پايان حكومت علاء السلطنه دفتر جلد نهم : 27 شعبان 1332 - غرهء ربيع الاول 1334 4147\r\n( پس از مشروطه - دنباله )\r\nسفرنامهء قزوين و مراجعت به الموت 4174\r\nدفتر جلد دهم : 3 ربيع الاول 1334 - 9 رجب 1335 4389\r\nسفر قزوين 4532\r\nدفتر جلد يازدهم : 12 رجب 1335 - 6 شوال 1336 4781\r\n( سفر طهران ) 4783\r\n( لايحهء دفاعيهء وثوق الدوله ) 4827\r\n( بازگشت به الموت ) 4850\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n . \r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\nيادداشت ششم\r\nششمين مجلد از خاطرات قهرمان ميرزا عين السلطنه ( برادرزادهء ناصر الدين شاه ) به اخبار و اطلاعات و بريدهء مطبوعات و مشاهدات و مسموعات و شايعات و نقل قولهايى اختصاص دارد كه مربوط مىشود به ايام پادشاه شدن واقعى احمد شاه ( يعنى از روز تاج‌گذارى او در 28 شعبان 1332 ) تا آخر سال 1335 قمرى ، تقريبا سه هفته پيش از استعفاى دولت علاء السلطنه .\r\n( علاء السلطنه 25 محرم 1336 از خدمت استعفا كرد و دولتش ساقط شد ) . به يك ملاحظه مىتوان گفت اين مجلّد به كشف آدم‌كشيهاى كميتهء مجازات اختتام مىگيرد . چه آخرين اقدام و واقعهء مهم در دولت علاء السلطنه گرفتار شدن اعضاى آن كميته به وسيلهء نظميه بود .\r\nمستشار الدوله كه در دولت مذكور وزير داخله بود شرح ماجرا را در خاطرات خود نوشته است . « 1 »\r\nاين جلد از خاطرات به مرسوم و معتاد نويسنده ممزوج و آميخته است به مسائل خانوادگى ، حالات شخصى ، مسائل ملكى و زراعى ، اوضاع خاص الموت ، اتفاقات قزوين ، مسائل مملكتى ، رويدادهاى جهانى ( به تفصيل و به مناسبت بروز جنگ بين المللى ) ، معرفى رجال و اعيان و تجار و رعايا به مناسبت ذكرى كه از آنان شده باشد .\r\nمؤلف درين چهار سال مقيم الموت بود . مگر ايام كوتاهى كه به قزوين يا تهران مسافرت كرد و سفر كوتاهترى كه به بلوك افشاريه كرده بود .\r\nمندرجات اين جلد مانند مجلدات پيشين برگرفته است از مشاهدات شخصى ( نسبت به حوادث الموت ) ، مسموعات از كسانى كه به الموت يا قزوين مىآمده‌اند ( مخصوصا از طريق تنكابون به الموت ) ، مندرجات جرايدى كه از تهران به او مىرسيد ( براى اخبار ايران و خارجه ) ، مجلهء لندن نيوز كه خود آبونه بود ، نامه‌هائى كه برادرانش عماد السلطنه و افخم الدوله و اقوامش مانند شعاع الدين ميرزا و پدرش عز الدوله و شيخ ابراهيم به او مىنوشته‌اند . عماد السلطنه و افخم الدوله مرتبا و بىوقفه او را از اخبار سياسى تهران و جهان آگاه مىكرده‌اند . شايعات و نقل‌قولهاى كم اعتبار هم از چشم و قلم او دور نمىمانده است . آنها را هم مىنوشته است .\r\nدرين سه سال ( 1332 - 1335 ) دولتهاى متعددى كه در ايران روى كار آمد عبارت بود از :\r\n10 صفر 1331 علاء السلطنه ( هفت ماه و نيم )\r\n28 شعبان 1332 تاج‌گذارى احمد شاه\r\n5 رمضان 1332 آغاز جنگ جهانى\r\n25 رمضان 1332 مستوفى الممالك ( پنج ماه و ده روز ) : اعلام بيطرفى\r\n17 محرم 1333 افتتاح مجلس سوم\r\n5 ربيع الثانى 1333 مستوفى الممالك ( بيست و دو روز )\r\n\r\n\r\n","description":"","footnote":"\r\n( 1 ) - نگاه كنيد به خاطرات و اسناد او ( جلد اول ) كه توسط اينجانب چاپ شده است ( تهران 1361 ) .\r\n","page_name":" مقدمه 7 ","page_number":7},
  {"content":"\r\n\r\n27 ربيع الثانى 1333 مشير الدوله ( دو ماه )\r\n11 جمادى الثانيه 1333 عين الدوله ( سه ماه و بيست روز ) : آغاز اشغال نظامى\r\n6 شوال 1333 مستوفى الممالك ( چهار ماه و نيم )\r\n6 محرم 1334 آغاز مهاجرت و فترت مجلس\r\n15 صفر 1334 فرمانفرما ( هفتاد روز ) : تشكيل حكومت موقتى در كرمانشاه\r\n30 ربيع الثانى 1334 سپهسالار ( شش ماه ) : ازدياد نفوذ و دخالت روس و انگليس - قبول مداخلات مالى آنها\r\n29 شوال 1334 وثوق الدوله ( نه ماه و نيم ) : ظهور كميتهء مجازات - حل مسئلهء مداخلات مالى\r\n14 شعبان 1335 علاء السلطنه ( پنج ماه ) : كشف كميتهء مجازات\r\n23 محرم 1336 علاء السلطنه ( دوازده روز )\r\nبطورى كه درين جدول ملاحظه مىشود حوادث مهم و اصلى عبارت بود از تاج‌گذارى شاه - آغاز شدن جنگ جهانى - اعلام بيطرفى ايران - اشغال نظامى ايران - آغاز مهاجرت و فترت مجلس - تشكيل حكومت موقتى در كرمانشاه - گسترش مناسبات آلمانها با مهاجرين و ايلات - ازدياد نفوذ روس و انگليس و مداخلات آنها در امور ايران - ظهور كميتهء مجازات و پايان كار آنها .\r\nهنگامى كه تاج‌گذارى انجام شد مؤلف مقيم قزوين بود . او كه در ميان شاهزادگان آنجا مقام مقدم داشت و در جشن تاج‌گذارى مدعو بود جريان مراسم را با ريزه‌كارى نوشته است ( صفحات 4149 الى 4153 ) . اين نوشته نشان خوبى است ازين كه مردم ايران پس از گذراندن دوران بلبشوى نايب السلطنگى ناصر الملك و حكومت ايلى بختياريها انتظار روزهاى حكومت مشروطهء واقعى را داشته‌اند و اميد بسته بودند كه اوضاع مملكت رو به بهبود خواهد رفت .\r\nاما دو امر موجب آن شد كه انتظارشان بىحاصل باشد : يكى وقوع جنگ جهانى در اروپا و اشغال نظامى تدريجى ايران توسط روس و انگليس و قسمتى هم عثمانى طبعا بروز مشكلات اجتماعى و سياسى متعدد از جمله برخورد متفقين و متحدين در غرب ايران و ديگر بىكفايتى و كم خيالى احمد شاه در تصدى مقام سلطنت . احمد شاه اگر درست دريافته بود كه شاه مشروطه نبايد در امور مملكتى مداخلهء غير قانونى بكند اما به نابجائى هوش و حواسش كاملا متوجه حفظ مداخل شده بود . در جمع مال بسيار حريص بود . عين السلطنه در سال دوم سلطنت مستقل او از قول برادر خود افخم الدوله كه به دربار احمد شاه رفت‌وآمد داشت نوشته است « گفت خوب تربيت نشده و ناصر الملك نايب السلطنه مخصوصا در عدم تربيت او سعى كامل داشت و او را به كلى از ايران و سلطنت مأيوس نموده بود . خيلى تنبل و تن‌پرور عمل آمده . . . روى هم رفته شاهى نيست كه تعريف داشته باشد . بىنهايت هم پول‌دوست است . » ص ( 4537 ) . در جاى\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nديگر مىنويسد : « هزار رحمت به مظفر الدين شاه . اين شاه تمام همش مصروف پول جمع كردن و ملك خريدن است . متصل ملك اجاره مىدهد . . . اى واى شاه ديده‌ايد تومانى يك عباسى پول تنزيل بدهد . . . شاه ديده‌ايد يك كارش اين باشد متصل پنج هزارى سنگين و سبك بكند . سبكها را بدهد سنگين بگيرد . » ( ص 2809 ) . هم مىنويسد « از ثباتى كه هنگام تخليهء طهران و نيامدن قشون روس به پاى تخت نشان داد و همين‌طور در خارج نشدن از طهران هنگام آمدن عثمانيها به طهران و اصرار سفراى دولتين مردم بىنهايت امتنان دارند . به كارهايى كه وظيفهء او نيست و قانون حكم نكرده هيچ دخيل نمىشود ، انتريگ نمىكند ، به حرف وزرا مىرود . حرف اطرافيان خود را گوش نمىكند . . . » ( ص 4810 ) . افخم الدوله براى مؤلف نقل كرده است : « شاه از ميكرب به درجه‌اى واهمه دارد كه دستش به دست هركس بخورد بايد فورا با صابونهاى ضدعفونى شستشو كند . . . ندادن عيدى به دست خودش به اين علت است . . . » ( ص 4823 ) .\r\nقشون روس بيداد مىكرد . قزوين يكى از پايگاههاى اصلى و عمدهء آنها بود . روسها درين شهر هم قونسول داشتند و هم فرماندهء قوا . اين دو نفر هريك براى خود مقام و مرتبتى داشت كه حاكم ايرانى نداشت . معتمد السلطنه ( پدر مرحومان وثوق الدوله و قوام السلطنه و معتمد السلطنهء بعدى ) كه خود از مستوفيان كار كشته و رجال نامدار بود و درين اوقات حكومت قزوين را بر عهده داشت از پس آنها بر نمىآمد ايام را « بارى بهر جهتانه » مىگذرانيد . عين السلطنه نقل كرده است روزى به او گفتم حالا كه جنگ شروع شده است ايران بايد ازين جنگ استفاده بكند .\r\nمعتمد السلطنه گفت « ايران جزو دنيا نيست كه از امورات دنيوى استفاده كند . ايران جزو آخرت است . » ( ص 4167 ) .\r\nبه محض شروع شدن جنگ ، ايران به تدبير مستوفى الممالك اعلام بيطرفى كرد ولى از جانب دول متخاصم اعتنايى به آن رويّه نشد . از رود ارس تا حوالى طهران و همدان ميدان قدرت‌نمايى روسها بود . براتوف فرماندهء قشونشان اعلاميه مىداد ( ص 4412 ) و در تمام اين مناطق حرف اول با او بود . در جنوب انگليسها حكومت واقعى مىكردند و حكام را زير نظر و رأى خود داشتند . افراد و عمال آلمانها در ميان ايلات و قسمت غربى ايران فعال بودند . عثمانيها هم قسمتهايى را اشغال كرده بودند . ايرانيان كه از زورگويى و ستم روس و انگليس امان نداشتند تمايلات مشتاقانه‌اى به آلمانها نشان مىدادند و با مهاجرين ايرانى هماوازى داشتند . ( در مورد كميتهء دفاع ملى و حكومت موقتى كرمانشاه صفحات 4370 ، 4376 و 4404 ديده شود ) . در مورد رويهء آلمانها آن مطالبى ديده شود كه عزيز گرمارودى بيان كرده است ( ص 4285 ) .\r\nمطالب مربوط به مهاجرت درين خاطرات چندان گسترده نيست . اخبارى كه از فعاليت آنان درج شده منحصرست به آنچه در نامه‌هاى برادران عين السلطنه ( مانند نامه‌هاى مذكور در صفحهء 4321 ) به او نوشته شده و يا نقل مقاله‌هايى در آن‌باره ، از قبيل نوشتهء قابل توجه سيد ضياء الدين در روزنامهء رعد ( ص 4327 ) و همچنين نقل مطالبى كه آن روزنامه از اخبار مربوط به\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nروز مهاجرت ( 6 محرم ) در يك شمارهء خود آورده بوده است ( تا صفحهء 4343 ) .\r\nمقاله‌هايى كه عين السلطنه در هر قضيه و جريانى از جرايد ايران و يا ترجمهء جرايد خارجى نقل كرده است حقا با ديد درست و توجه عميق نقل شده است . هيچ‌يك بىدليل و بىوجه نيست . هريك امروزه نوشته‌اى است قابل اعتنا براى محقق تاريخ . مثلا نگاه كنيد به منقولات صفحات 4316 ، 4409 ، 4435 ، 4439 ، 4459 ( از جرايد خارجى ) و مقالهء محمد على بامداد در روزنامهء بامداد روشن ( ص 4347 ) دربارهء مهاجرت و مقالهء رعد ( ص 4387 ) و مقاله ديگر رعد به عنوان « تكرار تاريخ » بر ضد مستوفى الممالك ( ص 4617 ) يا مقالهء روزنامهء پروردين برضد وثوق الدوله ( ص 4628 ) . بطور مثال اين عبارت را از آن نقل مىكنم : « تف باد بر آزاديخواهى ما كه مفتضح كرديم تمام آزادىطلبان دنيا را . چقدر ننگين است چنين آزاديخواهى ما . . . برويم دست وثوق الدوله را بوسيده طلب عفو كنيم . چرا خائن مائيم نه او . . . ازو بخواهيم كه چرخهاى آزادى و حريت را به كار اندازد . از او التماس كنيم كه حيات سياسى ايران را تأمين كند . » ( ص 4630 ) . خوانندگان بايد توجه داشته باشند كه اين مطالب مربوط به كابينهء نخست وثوق الدوله است نه آن كابينه‌اى كه در 1919 قرارداد معروف را با انگليس منعقد كرد .\r\nگرفتاريهاى ناشى از حضور قواى خارجى و دخالتهاى همه گونهء عمال سياسى و نظامى آنها فقر شديدى را در ايران به وجود آورد . دولت گرفتار بىپولى عجيب و غريبى بود . بطورى كه وقتى مجبور شد به‌جاى حقوق به اعضاى ادارات حوالهء آجر بدهد ( ص 4304 ) .\r\nترقى قيمت اجناس از مباحثى است كه مؤلف گاه به گاه به آن پرداخته است ( از جمله صفحات 4207 ، 4468 ، 4554 ، 4682 ، 4693 ) . دقت در ارقام آنها از جمله در آنچه مربوط به معيشت روزانه است ، مانند بهاى گندم و جو و علوفه و نان ما را متوجه مىسازد كه دولتهاى وقت با چه مشكلات عمده‌اى روبه‌رو بوده‌اند و چه‌گونه بهاى اجناس ترقى مىكرده و ميزان آن چه بوده است . بدى نان و سختى آن از مهمترين قضاياى اجتماعى در ايران مىبود ( ص 4303 ) .\r\nبه مانند مجلّدات ديگر ، اين جلد حاوى اطلاعات بسيار مفيد در احوال عده‌اى از رجال است . مشخص است هرچه بر سنش افزوده مىشود شناختش نسبت به افراد افزايش مىگيرد .\r\nنوشته‌هاى اين جلدها مفيدتر و دقيق‌تر است و خصوصيات اخلاقى و شخصى افراد را بهتر شناسانده است . بطور مثال نگاه كنيد به آنچه دربارهء مستوفى الممالك ( ص 4350 ) ، معتمد السلطنه ( ص 4165 و 4167 ) ، فرمانفرما ( ص 4419 ) ، نصير الدوله ( ص 4634 ) ، علاء السلطنه ( ص 4816 ) ، معير الممالك ( ص 4843 ) ، امير اعلم ( ص 4847 و 4850 ) ، حاجى ميرزا زكى ( ص 4534 ) ، حبيب افشار صاحب مقويم ( ص 4715 و 4765 ) نوشته است . وفيات مشاهير را هم غالبا ياد مىكند : صدر العلماء ( ص 4665 ) ، شريعتمدار گيلانى ( 4684 ) ، اديب الممالك فراهانى ( 4739 ) و ديگران . . .\r\nقسمت زيادى ازين مجلد به سپهسالار و فرزندان و خاندان و وابستگان او اختصاص دارد .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nعز الدوله و سپهسالار در الموت معارضات و مناقشات ملكى داشته‌اند . عين السلطنه هم با فرزندان سپهسالار مخصوصا امير اسعد آمدوشد داشته است . قرار و مذاكره شده بود امير اسعد دختر عين السلطنه را براى پسر خود ( سالار مفخم ) بگيرد . ولى ميانشان گفتگوها و معارضه‌ها هم وجود داشت . به‌همين ملاحظات مطالب زيادى درين مجلد راجع به خود سپهسالار و امير اسعد ، سردار كبير ، سردار اقتدار ، ساعد الدوله ، اكرام الملك ، منتظم الملك و مسعود الملك هست كه محقق بيطرف مىتواند از ميان آنها مطالب درست و اساسى را استخراج كند . بىترديد اين خاطرات يكى از منابع دست اول است براى هركس كه بخواهد در سرگذشت سپهسالار به مطالعه بپردازد . ( در صفحات 4497 تا 4505 خواننده بر وجوه و موارد منازعات ميان آنها متوجه مىشود ) .\r\nيكى از افرادى كه درين دوره نامش بر سر زبانها مىافتد سيد ضياء الدين طباطبايى است .\r\nنام‌آورى او درين روزگار به مناسبت انتشار روزنامهء رعدست . او در روزنامه‌نگارى صاحب ابتكار و جسارت بود . به‌همين ملاحظات روزنامهء رعد خريدار و مقام و عنوان مىيابد . مقالات اساسى آن تند و بىپروا بود . چندين بار روزنامه توقيف شد . او همواره از قدرت طرفدارى مىكرد و به دنبال مرد قدرتمند بود . با دموكراتها مخالف بود . از همان روزگار شهرت داشت با سفارت انگليس مرتبط است . همواره با سياست روسيه مخالف بود . عين السلطنه درين مجلّد از سفر سيد ضياء به پطروگراد ياد كرده ( ص 4639 ) و چند مقاله از نوشته‌هاى سيد ضياء را جاى جاى آورده است .\r\nدر اين مجلد اطلاعات خوبى راجع به مردى انگليسى كه در همدان كارش خريدارى قالى بود به دست آوردم . اين شخص ادواردز نام داشت و هموست كه كتاب عاليقدرى دربارهء قالى ايران نوشته است . كسى از سير و سفر او به الموت آگاهى نداشت . مطالبى كه عين السلطنه دربارهء او نوشته است در جاى ديگر نيست .\r\nنخستين خبر كوتاهى كه درين خاطرات از اتحاد اسلام و نهضت جنگل و شخص ميرزا كوچك خان به ميان آمده به پنجم ربيع الاول 1334 مربوط مىشود ( ص 4448 ) . پس از آن به تناوب اخبار آن جريان را ضمن خاطرات خود مىآورد ( ص 4468 ، 4558 ، 4669 ، 4811 ، 4905 ) . در مجلّد هفتم مطالب مربوط به اين واقعه زيادتر و مبسوطتر مىشود . مقدارى از اطلاعاتى كه عين السلطنه از جنگل كسب مىكرد از راه تنكابون به او مىرسيد . تنكابون و الموت همسايه‌اند . راه معمولى و نزديك ميان قزوين و تنكابون از طريق الموت بود . ( البته در زمستان ازين راه عبور نمىشد ) .\r\nاخبار مربوط به ظهور كميتهء مجازات ( در كابينه وثوق الدوله ) و ترورهايى كه توسط آنها پيش‌آمد و بالاخره كشف آن ( در كابينه علاء السلطنه ) از مطالبى است كه عين السلطنه در كتاب خود آورده است . ( ص 4799 ، 4817 ، 4840 ، 4847 و 4875 ) . همچنين است اخبار تشكيل\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nكنفرانس سوسياليستها در استكهلم ( ص 4906 ، 4898 ) و شركت تقىزاده در آن مجمع .\r\nاز منقولات خواندنى و پژوهيدنى ، دفاع وثوق الدوله است از عمليات و اقدامات خود مربوط به كابينه اولش . روزنامهء ستارهء ايران او را مورد حمله قرار داده بود و او در دفاعيهء مطولى كه در روزنامهء ارشاد چاپ كرد به آن روزنامه جواب گفت ( ص 4831 به بعد ) .\r\nيكى از مشكلات دولت درين سالها پرداخت قروض و مخصوصا مبالغ مربوط به تنزيل آن بود . هميشه عقب مىافتد و روس و انگليس فشار وارد مىكردند و دولت استمهال مىكرد . در روابط سياسى و خارجى به اين‌گونه مهلت كه با اخذ تعهد رسمى داده مىشد موراتوريم  moratorium  گفته مىشد . درين سنوات چندبار اين مسئله پيش‌آمد . عين السلطنه هم اشاراتى به اين قضيه دارد ( ص 4272 ، 4490 ، 4781 ، 4782 ، 4839 ) .\r\nاز اتفاقات شخصى مربوط به عز الدوله كه درين جلد بدان اشاره شده است بيرون آمدن او از تأمين دولت روس است و مىدانيم كه او براى حفظ و بقاى املاك و تيول خود در همدان و الموت ناچار شده بود حمايت روس را بخواهد ( ص 4198 و 4205 ) .\r\nمكاتبات ميان عز الدوله و عين السلطنه ( پدر و پسر ) از مندرجات جالب توجه اين خاطرات است . عز الدوله در نگارش نامه ضمن آوردن شعر و تمثيل و طعنه و كنايه مطالب خود را بيان مىكرد . عين السلطنه دوبار درين جلد به صيغه‌هاى پدرش و اخلاق آنان پرداخته است ( ص 4641 و 4798 ) .\r\nاطلاعات مربوط به بيماريهاى همه‌گيرى كه گاه گاه به ايران سرايت مىكرد مانند و با ( ص 4563 ، 4617 ، 4662 ) ، حصبه ( ص 4476 ) ، وضع خيابانها و قهوه‌خانه‌ها و دكانهاى شهر تهران در دورهء احمد شاه ( ص 4802 ) ، افتتاح موزهء ملى ( ص 4738 ، 4773 ، 4802 ) ، مدّ تازهء لباسها ( ص 4795 ) ، مسائل زراعتى مانند سه‌كوت كردن محصول ( ص 4314 ) از دريافتنيها و خواندنيهاى ديگر درين مجموعهء دلپذيرست .\r\nناگفته نگذرم كه اين خاطرات چنان كه ديده‌ايد از فوايد ادبى خالى نيست . در بسيارى موارد اشعارى را از ملك الشعرا ، اشرف الدين حسينى و ديگران نقل كرده است . درين جلد نكته‌هايى از فارسىنويسى ابو القاسم آزاد مراغى ( ص 4456 ) و نوروزى خوانى و قصه‌هاى پير بابو و غصه خورك در الموت ( ص 4473 ) و اشعار محلى اوانك ( ص 4475 ) نقل كرده است . برين مطالب بايد بيفزايم كه نقل دو نامهء زنانه يكى از گوهر خانم ( ص 4892 ) و ديگرى از نزهت خانم ( ص 4401 ) مغتنم است زيرا نوشتهء بانوان را چندان مرسوم نبوده است كه در جنگها و مجموعه‌ها بياورند و اكنون كه مطالعه در احوال زنان رواج يافته و بسيارى در پى آنند كه به مسائل « فمينيسم » در ايران برسند اين نوشته‌ها مىتواند مورد استناد آنان واقع بشود .\r\nايرج افشار\r\nسىام شهريور ماه 1378\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\n\r\nمقدمه\r\nدوست دانشمندم جناب آقاى ايرج افشار در هر مجلّد ويژگيهاى خاطرات پدرم را به نحو احسن و اتم مرقوم داشته‌اند و حق مطلب را چنان كه بايد و شايد ادا كرده‌اند لذا در اين باب مطلبى زائد بر آن براى نوشتن ندارم و به موضوعات ديگر اين خاطرات مىپردازم .\r\nششمين مجلّد از يادداشتهاى روزانهء پدر بزرگوارم را كه در پيش رو داريد دوران نيابت سلطنت ناصر الملك به سر آمده نوبت به سلطنت مستقلهء سلطان احمد شاه قاجار رسيده است . مراسم تاجگذارى انجام مىشود و هم‌زمان جنگ بين الملل شعله‌ور مىگردد . ايران اعلام بىطرفى مىكند ولى متخاصمين توجهى به آن نكرده روسيه و عثمانى و بعدها انگليس با نقض بىطرفى از شمال و جنوب و مغرب وارد ايران مىشوند و خاك كشور ما ميدان تاخت‌وتاز سپاهيان آنها مىشود .\r\nعمّال آلمان هم بىكار ننشسته جماعتى را با خود همراه كرده حكومت موقت تشكيل مىدهند و راه ديگرى مىپيمايند . با پيوستن عده‌اى از وكلاى مجلس سوم به اين نهضت و قيام ، دار الشوراى ملى هم به حال تعطيل در مىآيد .\r\nواسموس آلمانى در بوشهر و كازرون عده‌اى از عشاير را با خود هم‌دست كرده با قواى انگليس به زد و خورد مىپردازد و اتفاقات ديگرى كه در جنوب رخ مىدهد و به تفضيل در اين يادداشتها خواهيد خواند .\r\nاين رويدادها ناامنى كشور را دو چندان مىكند و به شدت آن مىافزايد . خوانين و رؤساى ايلات موقع را مغتنم شمرده تركتازى مىكنند و هركس كه چند تفنگى دارد و چند همراه كوس ياغيگرى مىزند و به راه‌زنى مىپردازد . نايب حسين كاشى و فرزندش ما شاء اللّه خان از اين دسته‌اند .\r\nدولتها پىدرپى مىآيند و مىروند . همان گفته پدر است « حكايت تعزيه و تعزيه‌خوانها - اشخاص همانها هستند و جابه‌جا مىشوند و مىخواهند با تلگراف حضورى و احكام پستى و تملق از خوانين و گردن‌كشان مملكت را امن و حفظ بىطرفى كنند . » نه پولى دارند و نه ارتش منظمى درمانده و مستأصل .\r\nسلطان احمد شاه با تمام معايبى كه از زندگى خصوصى او در افواه شايع است و در\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nاين يادداشتها گوشه‌هائى از آن نوشته شده در يك موضوع اصرار دارد و پافشارى مىكند . آن رعايت وظائفى است كه قانون اساسى به او واگذار كرده و پاىبند آن است ، سلطنت مىكند نه حكومت . دولت را مسئول مىداند ولى ملت به سياق دوران استبداد از او انتظار اصلاحات و رفع و دفع ظلم و ناامنى و هرج‌ومرج را دارد . او تسليم اين خواسته‌ها نمىشود و راه هميشگى را در پيش دارد . لذا اغلبى او را بىعرضه و بىلياقت مىدانند . خشك‌سالى و قحطى و گرانى و امراض مسريه كه بيشتر آن ناشى از حضور قواى بيگانه است سرتاسر ايران را فراگرفته مزيد علت شده بيش از پيش موجبات عدم رضايت عمومى را فراهم كرده است .\r\nصحنه‌هاى جنگ بين الملل چه در داخل و چه در خارج از كشور با نقشه‌هاى جبهه‌هاى جنگ ، فتوحات و شكستها ، نام فرماندهان ، تعداد قواى هريك از متخاصمين ، ميزان تسليحات ، تعداد كشتيهاى جنگى و زيردريائيها و آمار تلفات در اين يادداشتها آورده شده و به خواننده از اين بلاى عالمگير آگاهيهاى جامع و كاملى مىدهد ، به خصوص درج مقالات جرايد آن زمان در باب جنگ اطلاعات مفيدى به دست داده است .\r\nميرزا كوچك خان كه بر عليه دولت قيام كرده و گيلان و مازندران را عرصهء حكومت خود قرار داده يارانش به نام اتحاد اسلام از جنگ و نزاع و كشت و كشتار و نهب و غارت اموال مردم كوتاهى ندارند و آن‌چه از اوضاع گيلان و مازندران و از ماجراهاى قيام او نوشته شده از حوادثى است كه بر مردم آن سامان گذشته و براى اوّلين بار در اين يادداشتها ديده مىشود .\r\nدخالت روسيهء تزارى در امور داخلى ايران خود حكايتى است و توجه عموم به قنسولگريهاى روس براى مصون نگاه داشتن جان و مال خود از تعرض اشرار است كه صحنه‌هائى از آن در ملاقاتهاى رجال قزوين با قنسول روس به خوبى انعكاس دارد .\r\nدر اين آشفته بازار اشرار الموت هم آرام ننشسته و از هر طرف به آزار و ايذاء پدرم مىپرداختند و طرفداران سپهسالار هم به اين آتش دامن مىزدند و به ترتيبى كه در يادداشتها خواهيد خواند با كمال اكراه ناچار مىشود به توسط يك دسته از سوار قزاق روس اشرار را دستگير و فتنه را خاموش كند .\r\nلكن آشوب و بلواى الموت خاموش شدنى نيست . شيخ محمد على ثابت الموتى كه به دموكراتها پيوسته و خود را براى وكالت مجلس آماده مىكرد زعامت الموتيها را به دست گرفته اعضاء سفارت آلمان را فريب مىدهد و املاك الموت عز الدوله را به سفارت آلمان به اجاره واگذار مىكند . دكتر پوژن از عمال سفارت آلمان چند نفرى را به\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nنمايندگى دولت آلمان براى جمع‌آورى عايدات املاك استيجارى به الموت مىفرستد و پس از ورود بيرق آلمان را بر فراز محل اقامت خود در الموت به اهتزاز در مىآورند و به امر نهى مىپردازند . قصد دارند پس از استقرار اهالى الموت را آمادهء قيام بر عليه متفقين كنند كه با اقدامات پدرم متوجه قضايا شده و از فريبى كه خورده‌اند منفعل و خيالاتشان نقش بر آب مىشود . دست و پا را جمع كرده رهسپار تهران مىشوند .\r\nاين بود خلاصه‌اى از وضع ايران و دنيا و زندگى خصوصى نويسندهء خاطرات كه در اين يادداشتها آمده است ولى اين شرارتها و هرج‌ومرج و ناامنى ايران تمامى ندارد و ماجراها و حوادثى در پيش است كه در جلد هفتم به نظر خوانندگان خواهد رسيد .\r\nمسعود سالور\r\nتجريش - شهريورماه 1378\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nسلطان احمد شاه قاجار هنگام خروج از مجلس شوراى ملى پس از مراسم تحليف ( مؤلف اين عكس را از جرايد خارجى بريده در دفتر خود الصاق كرده است )\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nسلطان احمد شاه قاجار در سلام تخت مرمر در روز تاجگذارى\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nمحمد ولى خان سپهسالار خلعت‌برى\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nعليقلى خان امير اسعد خلعت‌برى\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nمرتضى قلى خان سردار اقتدار خلعت‌برى\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nناصر قلى سالار مفخم\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nعباس منتظم الملك ، وزير تنكابن ( خواهرزادهء محمد ولى خان سپهسالار )\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\n\r\nدنبالهء جلد نهم ( پس از مشروطه ) از 27 شعبان 1332 تا غرهء ربيع الاول 1334\r\nتوضيح : از ابتداى اين مجلد تا صفحهء 4241 دنبالهء سفرنامهء قزوين است كه از اواخر مجلد پيشين شروع شده است .\r\n\r\n","description":"","footnote":"","page_name":" 4147 ","page_number":23},
  {"content":"\r\n . \r\n","description":"","footnote":"","page_name":" 4148 ","page_number":24},
  {"content":"\r\n\r\n\r\nدنبالهء 1332 سفرنامهء قزوين\r\n\r\nپنجاه تومان براى جشن تاج‌گذارى\r\nشب 27 شهر شعبان - امشب اول جشن است . حكومت ديشب مرا خواست ، بعد از خيلى اظهار مهربانى و غم‌خوارى گفت شما يك چيزى براى جشن با من كمك كنيد ( چون مذكور شده بود اغلب مردم از محترمين در اين جشن براى آن‌كه از دولت تنخواه قابلى داده نشده كمك مىكنند ) . من هم قبول كردم . گفتم هرقدر بشارت السلطنه بدهد مىدهم . حاكم آهى كشيد گفت اول بنا بود بدهند بعد نكول كردند . حالا جز دويست تومان كه دولت داده مابقى به عهدهء خودم است . گفتم چقدر مىفرمائيد من بدهم . گفت پنجاه تومان . گفتم حاضرم و فورا حوالهء طومانيانس كردم كه معتمد السلطنه دودستى برات را گرفته تا نزديك پيشانى خود برد و به زمين گذاشت .\r\n\r\nترتيب جشن\r\nبارى ترتيب جشن تاج‌گذارى را بنويسم . اولا تمام بازارها و كاروانسراها را تجار و كسبه در كمال ميل و رغبت چراغانى نموده‌اند . در خيابان الاقاپى كه واقعا اول خيابان است اول جلوى مهمان‌خانه را چراغان و آئين بسته‌اند از آن پائين‌تر ادارهء ماليه به شراكت اتراك آذربايجانى به رياست آصف الدوله و مديريت ميرزا احمد خان پيشكار ماليه طاق نصرت خوبى بسته چراغان كرده‌اند . از آن گذشته جلوى ادارهء نظميه است كه بسيار قشنگ بسته‌اند . از آن رد شده طاق نصرتى ادارهء ايلات قزوين بسته . سردرب الاقاپى و نقاره‌خانهء بالا و پائين آن را هم ايلات بسته‌اند كه زينت تمام اين طاقها و غيره بسته به همان قاليهاى ممتاز ايرانى است كه واقعا شكوهى دارد . از درب الاقاپى الى باغ چهل ستون را حكومت تزيين بسته و چراغانى كرده .\r\n\r\n","description":"","footnote":"","page_name":" 4149 ","page_number":25},
  {"content":"\r\n\r\n\r\nشام جشن\r\nبا آقاى رفعت السلطان اول رفتيم به حياط عدليه كه آنجا را هم خيلى قشنگ آيين بسته بودند . چاى و شربت خورديم ( اين جزئى يخ قزوين را هم اين چند شب تمام كردند ) .\r\nبعد با رئيس عدليه به دعوت حضرت حكمران براى صرف شام در سر ميز حركت كرديم . حياط نادرى و ايوان نادرى را ادارهء ماليه به شركت آذربايجانيها در كمال شكوه آئين بسته بودند ، از آنجا وارد باغ چهل ستون شديم كه فعلا مقر اداره ژاندارمرى است و امشب موقتا حكومت آنجا را براى مهمانى تصاحب نموده . عمارت چهل ستون از بناهاى شاه طهماسب صفوى است كه جزئى تغييرى به آن داده شده . خيابان وسط باغ را بسيار قشنگ ترتيب داده بودند و آتش‌بازى چيده بودند . حكومت نزديك حوض جلوى عمارت چهل ستون نشسته بود . سمت راست او را قونسل و چپ را پيشكار ماليه قبلا گرفته بودند . به همه دست داده نزد بشارت السلطنه و عدل الممالك نشستم . عدهء مدعوين شام از فرنگى و ايرانى گفتند پنجاه نفر است .\r\n\r\nموزيك - مارش دوپرس\r\nيك دسته اركستر از سالداتهاى روس به خواهش حكومت تهيه شده در كنارى نشسته اركست مىزدند و از نغمات دلكش ايرانيها هم ياد گرفته گاهى ما را مستفيض مىكردند . از موزيكانچيهاى قديم فوج قزوين هم هفت هشت‌نفرى باقى مانده بودند كه آلات موزيك دولتى را از شكسته و مندرس به عوض مقررى و مواجب سوخت شدهء خود گرو نگاه داشته بودند و شغل اينها در قزوين اين بود كه هر وقت نعشى بخواهند حركت بدهند يا عروسى بخواهند بكنند يا در سر گذرها تعزيه بخوانند اينها را مىآورند با آن اسبابهاى موزيك شكسته ، همان مارشها و تصنيفهاى كهنه را مىنواختند . در اين جشن كه موزيك از جملهء لوازمات بود اينها را جمع‌آورى نموده به هركدام يك دست لباس داده و به مشقت نواى سلام نظامى و سلامتى « مارش دوپرس » را به آنها آموخته بودند كه به يك حال سوزناكى اينها را مىنواختند كه خيلى تماشا داشت . موزيك فوق الذكر هم در وسط خيابان مترنم و ما را به ياد ده سال و پانزده سال قبل متذكر مىنمودند . به اين معنى كه اولا ايران آن‌وقت صاحب نظام و افواج و موزيك بود ، ثانى تصنيف و نغمات آن عهد را به ياد ما مىآوردند .\r\n\r\n","description":"","footnote":"","page_name":" 4150 ","page_number":26},
  {"content":"\r\n\r\n\r\nجاها در ميز شام\r\nبعد از صرف چاى و شربت بشارت السلطنه و عدل الممالك گفتند ما برويم سر ميز شام ملاحظهء اسامى خودمان را بكنيم . مبادا اين كارگذار بدنفس شيطان سوء احترامى نموده باشد . تهيهء اين مهمانى و ترتيب ميز و دعوت را حكومت به كارگذار ميرزا زين العابدين خان واگذار نموده است . رفتند و پس از نيم ساعت كه چندين مرتبه دور ميز را طواف دادند و خيلى با سالار حشمت معاون و ديگران صحبت نمودند كه من مشاهده مىكردم گاهى به حال غضب و گاهى به حال جنگ بودند و آخر الامر شانه‌ها را بالا انداخته با لبهاى آويزان آمدند نزد من كه كارگذار در تقدم و تأخر هزار قسم ملاحظهء دوستان خود را نموده و ما هرگز در سر شام نمىرويم ، مگر جاهاى ما را تغيير بدهند .\r\nبشارت السلطنه خودى آراسته بود از نشان و حمايل و سردوشى و قداره و غيره و غيره .\r\nاما من و اغلبى به همان سردارى مشكى قناعت نموده بوديم . اين حرف آنها مرا هم به خيال انداخت . گفتم پس من هم بروم ببينم ( ميز شام را جلوى حوض پشت به عمارت در ميان باغ چيده بودند ) . من كه برخاستم رئيس عدليه هم همراه من آمد با جمعى ديگر .\r\nمن هم چند مرتبه طواف كردم آخر الامر اسم خودم را سمت چپ حاكم به فاصلهء پنج نفر زيردست دكتر روس ديدم . بر طبع من هم مثل آنها خيلى گران آمد . خود كارگذار از ملعنت هيچ نزديك نمىآمد . سالار حشمت هم دانسته يا ندانسته و از شيطنت مىگفت من هيچ از اين قبيل مهمانيها اطلاع و سررشته ندارم . ما هم گفتيم براى يك لقمه شام از همه‌چيز خود نخواهيم گذشت . مىرويم . كارگذار صندلى خودش را دست راست قونسل قرار داده بود و صندلى بشارت السلطنه را دست چپ . صندلى ميرزا احمد خان را دست چپ حاكم ، صندلى مرا پنج نفر فاصله . صندلى حاجى خان ماژر ژاندارمرى را زير دست خودش ، مال رئيس عدليه را دو نفر بعد از ياور ژاندارمرى . همين‌طور هزار قسم شيطنت و هتك احترام نموده بود .\r\n\r\nميز زاكوسكه - مشروب خوردن معتمد السلطنه\r\nحكومت برخاست سر ميز زاكوسكه كه محل ديگر گذاشته بودند ميرزا احمد خان و كارگذار هم جفت به جفت او ، صاحب‌منصبان روس و قونسل هم رفتند ، ديگر نه اين حاكم چرتى نه آن كارگذار ابدا به ساير مدعوين تعارف نكردند . لهذا هيچ كدام نرفتيم و بناى قرقر و لندلند و فحش به كارگذار و بالاخره به ميزبان شد . سالار حشمت هرچه چاپلوسى كرد مفيد واقع نشد . هركدام از يك سمت بناى رفتن را گذاشتند . من و رئيس\r\n\r\n","description":"","footnote":"","page_name":" 4151 ","page_number":27},
  {"content":"\r\n\r\nعدليه گفتيم تماشاى آتش‌بازى را مىكنيم و مىرويم .\r\nحاكم پىدرپى با آن حال كبر سن مسكرات مىخورد . يك ساعت طول كشيد برخاستند . ما معطل آتش‌بازى نشده رفتيم . سالار حشمت و ميرزا سيد حسن خان رئيس كابينه دوان دوان عقب ما آمدند . به التماس و درخواست زياد كه ميز خالى مىماند و خيلى بد مىشود . ما راضى نشديم . گفتند حالا كه اغلب مهمانها رفته‌اند هر جا ميل داريد صندلى شما را بگذارند فقط ملاحظهء روسها را بنمائيد . من باز راضى نمىشدم و حركت كردم . اين‌بار بشارت الدوله و ديگران آمده به هزار ماجرا مرا و رئيس عدليه را آوردند سمت راست قونسول صندلى مرا گذاشتند زيردست من جاى حاجى خان ماژر ، صندلى رئيس عدليه و كارگذار رفت به دست چپ قونسل . خواهى نخواهى محض آن‌كه ميز خالى نماند قبول نموديم .\r\n\r\nبازهم دربارهء جاها\r\nآتش‌بازى شروع شد ، اما خيلى خست كرده بودند و بسيار كم بود و همان مال قزوين بود نه مال طهران . بلافاصله آمدند سر ميز . اينجا تماشائى شد . حاجى خان ماژر به خيال اول آمد جاى خودش ديد اسم رئيس عدليه را گذاشته‌اند . با آن قطر و قوارهء مضحك يك پفى كرد و گفت اى متقلبها . من نخواهم نشست و رفت سراغ جاى كارگذار . اينجا قونسل دست خود را روى صندلى گذاشته گفت مال كارگذار است . گفت اى شيطان . كارگذار با اخم تمام رفت دو تا ژاندارم كه آنجا قراولى ايستاده بودند همراه گرفته و رفت ( زورش به ديگران نرسيد مگر به قراول ژاندارم ) . من تا غذا بياورند شمردم از پنجاه نفر مدعوين بيست و هفت نفر باقى مانده بود كه اغلب آن روس بودند . قونسل اين‌طور ديد اشاره كرد كه صندليها را نزديك هم بگذارند و مهربان‌تر بنشينند . حسن پذيرائى از اين بهتر نمىشود كه از پنجاه مهمان بيست و سه نفر قهر كنند و بروند . تمام كار ما ايرانيها را از همين قبيل قياس بايد كرد . تمام غرض است و مرض . بالا بردن درجه خود و پست نمودن درجه ديگرى .\r\n\r\nدوغ به‌جاى شامپانى\r\nبارى شروع به شام شد . بعد قونسل برخاسته نطق كرد و به سلامتى اعليحضرت نوشيد . حاكم نطقهاى خودش را به كارگذار رجوع كرد . او برخاست در جواب نطق مفصلى كرده به سلامتى اعليحضرت امپراطور نوشيد ، همه هورا كشيدند . قونسل يكى يكى را به خطابه و نطق مجبور كرد . من هم نطق ساده‌اى كردم به سلامتى شاه و\r\n\r\n","description":"","footnote":"","page_name":" 4152 ","page_number":28},
  {"content":"\r\n\r\nامپراطور و آقايانى كه شرف حضور دارند . پس از « توست » هركس هورا كشيده مىشد آن هم چند مرتبه . هورا در ميان ايرانيها هم كم‌كم معمول شده است . باز قونسل نطق كرد به سلامتى حاكم و سايرين نوشيد . كارگذار جواب داد ، ميرزا احمد خان زن و خواهرزنش را در ايوان عمارت نشانده بود و هر دقيقه جام شراب خود را بالا برده اشاره به آنها مىكرد و مىنوشيد و چشمها را بالاى هم گذاشته خمار مىكرد ، روسها آواز مىخواندند خيلى قشنگ ، خصوصا سرود يا تصنيفى قفقازى و اركستر آنها هم خيلى خوب بود . قونسل از من پرسيد شما الموت « شامپين » مىخوريد . گفتم ما دوغ مىخوريم كه از اين « شامپين » شما خيلى گازش و سكرش بيشتر است . بسيار خنده كردند . بعد از من حكايت ميرزا احمد خان را پرسيد و گفت شما البته البته بيائيد و مرا درست آگاه كنيد .\r\nلازم است من مسبوق شوم . گفتم چه حاصل ، به واسطهء عدم همراهى شما به اينجا رسيد . گفت به شما مىگويم لازم است من مسبوق شوم .\r\n\r\nتملق روسها\r\nبعد قونسل به ميرزا احمد خان اشاره كرد . برخاست نطق مفصلى كرد و در تحبيب روسها نسبت به بار اول نطقش اين بود كه اين آقايان وقتى كه به مملكت ما وارد شدند با نهايت خشم و جنگجوئى بودند . پس از آن‌كه حال مظلوميت ما را ديدند خودشان شفقت كردند و به اصلاح كوشيدند و مهربان شدند ، چنانچه با ما در يك ميز غذا مىخورند و در شادى ما شاد و مسرورند . خيلى خيلى نطق مفصل پلتيكى خوبى نمود كه بىاختيار حتى من كه نهايت بغض را با او داشتم صدا به مرحبا و آفرين بلند نموديم و هوراى مفصلى كشيده همگى به سلامتى او نوشيديم .\r\n\r\nمستى معتمد السلطنه\r\nحاكم از بس مسكر خورده بود ديگر از هوش رفته بود . هر وقت هم بناى نطق بود و مىخواست برخيزد دو نفر مستحفظ داشت ، هركدام زير بغلش را گرفته مثل مردهء متحرك بلندش مىكردند و بعد روى صندلى مىانداختند . تمام اين بيست و هفت نفر از روس و ايرانى هركدام را قونسل بلند نمود « توست » كردند و نطقى نمودند . رئيس بانك روس خيلى مست كرده بود ، فارسى مىدانست . شوخ هم بود . آمد جلوى حاكم ترجمهء نطق يكى از روسها را كرد . حاكم به گمان اين‌كه آن آدم پيغام از جاى ديگرى به او داده در جواب گفت از قول من سلام برسان و بگو مرحمت شما زياد باد . من هم به سلامتى شما مىخورم . جام شراب را با دست لرزان لرزان بالا برده نوشيد . بعد رئيس بانك دست به\r\n\r\n","description":"","footnote":"","page_name":" 4153 ","page_number":29},
  {"content":"\r\n\r\nگردن معتمد السلطنه انداخته دو سه تا ماچ اين از او كرد او از اين . به اين هم قناعت ننمودند ، هردو جام ديگرى لب‌ريز برداشته دستها را گردن هم حمايل كرده و هركدام دست خود را از بين دست ديگرى بيرون آورده اين‌جام را به دهان او گذاشته او به دهان اين و نوشيدند و خنده از همه درگرفت . باز رئيس بانك رها نمىكرد تا قونسل چند مرتبه به زبان روسى او را مانع شد . آمد جاى خود نشست مشغول آوازخوانى شد ، قربان معتمد السلطنه مىرفت .\r\n\r\nغذاى بد و كم\r\nاما شام مقاطعهء جناب كارگذار بود . سه دفعه غذا دادند . در ميان هر ظرف چهار تكه گوشت يا يك مرغ به هيچ كس نرسيد . گويا به واسطهء دخل از همين شام بود كه اسامى مردم را پائين و بالا كرده بود كه بروند و صرفه ببرد . فقط براى اين همه « توست » سه بطرى « شامپين » باز كردند . همان جنگ اول تمام شد . بعد هرچه گفتند « شامپين » به عوض [ آن 
  ] ليمونات آوردند كه همگى با شراب به سلامتى نوشيدند . همين غذاى اندك هم مطبوع نبود و بسيار بد طبخ نموده بودند . آنها كه « زاكوسكه » خورده بودند و « نعل‌بندى » نموده بودند ما كه نخورده بوديم گرسنه برخاستيم . شام تمام شد ، يعنى از اول تمام بود . برخاستيم بدون ترتيب خيلى شلوغ هريك از سمتى رفت . آقاى حاكم مست طافح بود . يكى دستش را گرفته بود يكى پايش را مثل مرده او را دوش كشيده بردند . باقر خان و ميرزا اسمعيل خان بودند و در گوشه‌اى مشغول تماشا به اتفاق رفتيم باغ و استراحت نموديم .\r\n\r\nقسم خوردن شاه\r\nروز 27 شعبان - امروز شاه به مجلس مىرود . افسوس طهران نيستيم تماشاى كامل كنيم . از وكلاى سابق و لاحق تشكيل مجلسى داده‌اند كه اقلا صورت ظاهرى باشد . شاه تاج‌گذارى مىكند قسم ياد مىكند . روزنامه‌ها از سه ماه پيش شاديها مىكنند و خاتمه به اين بحران مملكتى مىدهند . هزار قسم وعده و نويد به مردم ستم‌ديده ايران داده و مىدهند كه اعليحضرت با كمك مجلس شوراى ملى همه كارها را سر و سامان مىدهد .\r\nاز شرّ ناصر الملك هم مردم خلاص مىشوند و گوش مردم ما بعدها اين دو كلمهء حرف نايب السلطنه را كه من مسؤول نيستم و قانون به من اجازه نداده كه از شاهكارهاى آن . . .\r\nهمدانى بود نمىشنود . اميدواريم همين‌طور باشد و در ظل اين سلطان معصوم امورات ايران ويران مرتب و منظم شود .\r\n\r\n","description":"","footnote":"","page_name":" 4154 ","page_number":30},
  {"content":"\r\n\r\n\r\nسلام در قزوين\r\nبارى صبح در باغ ژاندارمرى دعوت نموده بودند . حاكم در چادرپوش جلوس كرده بود . تمثال شاه را سالار حشمت بالاى چادر نگاه داشته بودند . علما ، محترمين ، تجار ، اصناف همه آمدند . با آن كثرت استعمال مسكرات ديشب من تعجب نمودم كه چه قسم معتمد السلطنه آمده و نشسته است . بارى امام جمعه خطبه خواند . شليك توپ كردند .\r\nشاگردهاى مدرسه منحصر به فرد قزوين آمدند و اين شعر را مىخواندند :\r\n پادشه ملك عجم زنده‌باد * تا به ابد زنده و پاينده باد \r\nبه آهنگ خوشى مىخواندند ، باعث تحسين همه شد . اما حاجى خان ماژر از غيظ ديشب صبح زود حكم كرده بود تمام آئين و زينت باغ را برچيده بودند . آنچه هم باقى مانده بود به عجله بر مىداشتند كه واقعا حركت بدى بود .\r\n\r\nخطبهء امام جمعه\r\nناهار منزل آمديم . عصر در مدرسهء خيابان شيخ الاسلام عموم علما و طبقات مردم جمع شده تمثال شاه را گذاشته بودند . امام جمعه خطبه خيلى مفصلى خواند ، بعد پردهء تمثال را برداشتند همه برخاستند دعا و ثنا كردند . تلگراف تبريكى به اعليحضرت عرض شد . همه مهر كرده بردند مخابره كنند . بىنهايت مردم از جلوس و تاجگذارى شاه شاد و مسرورند ، همه اميدوارند كه خوب مىشود مملكت داراى سلطان مىشود ، چه و چه .\r\n\r\nمهمانى ديگر\r\nامشب رئيس ماليه دعوت نموده بود در عمارت نادرى . در مدرسه پس از ختم مجلس رسمى مشاوره نمودند . گفتند يك دعوت غروب هيئت آذربايجانيها كرده‌اند ، يكى شب رئيس ماليه . اولى را بايد رفت ديگر شب نمانده مراجعت كرد كه به دعوت رئيس نرفته باشيم . من عصر را دعوت نداشتم سايرين رفتند و من نرفتم . در طاق ايلات به‌جاى شربت دوغ مىدادند چه دوغ كردى خوبى . جمعى از ايلات هم چوپى مىكشيدند . من گفتم خوب بود سرنا و دهل هم مىآورديد تا رقص چوپى اكراد كامل و به همان سبك خودشان باشد . خيلى افسوس خوردند كه فراموش شده و همان ساعت آدم فرستادند سرناچى بياورد تا براى فردا شب كه قونسل آنجا مىآيد حاضر باشد .\r\nقونسل در نظميه بود جوياى من شده بود ، عدل الممالك گفته بود از بس شما بىمهرى داريد حاضر نمىشود . گفته بود خير همراهى مىكنم . گفته بود پس از خرابى بصره .\r\n\r\n","description":"","footnote":"","page_name":" 4155 ","page_number":31},
  {"content":"\r\n\r\n\r\nعمارت نادرى قزوين\r\nمن به گردش بازار رفتم خيلى خوب زينت كرده بودند و تماشائى بود . از آنجا باغ آمدم در عمارت نادرى آتش‌بازى مىكردند و صداى زنده‌باد شاه همه‌جا بلند بود . هزار نفر ، هزار نفر نعره زنده‌باد مىكشيدند طهران چه حكايتى باشد ! ابو القاسم خوب تماشا مىكند .\r\n\r\nرقص زن فرانسوى\r\nروز 28 - باغ بوديم . رئيس عدليه شب را دعوت نموده بود به شيرينى و شربت .\r\nمغرب آنجا رفتم . معتمد السلطنه آمد بعد قونسل و صاحب‌منصبان روس آمدند . از طاق ايلات آمده بود گفت دوغ كردى خوردم . رقص كردند درست مثل قزاقهاى ما خيلى خوشش آمده بود . در اين‌جا مذكور شد ديشب در ايوان نادرى هنگامه بوده . به عوض مهمانى معتمد السلطنه و مقاطعهء كارگذار دويست بطرى بيشتر « شامپين » سواى مسكرات ديگر صرف شده بود . خانم رئيس ماليه رقص مفصلى كرده بود و بر خلاف قوانين فرنگستان با شوهرش هم رقص نموده بود ، آن هم در ميان دو هزار نفر مرد تماشاچى بازارى و غيره . يك نفر از صاحب‌منصبان قزاق براى بروز شادمانى خود چند تير تپانچه خالى نموده بود . اما به قدرى ايوان نادرى و صحن جلوى آن را خوب زينت كرده بودند كه به وصف نمىآيد .\r\n\r\nسلام برسان\r\nبعد از گردش مفصل خيابانها و بازار منزل آمديم . « سلام برسان » آقاى معتمد السلطنه در ميان مردم شهرت كاملى كرده هركس به‌هم مىرسد مىگويد سلام برسان دعا برسان . عدل الممالك به من گفت شنيدم شما هم نطق كرديد ، گفتم من كه جاى خود داشتم . طومانيانس و پسر تاجرباشى هم با ميكائيل خان نطق كردند . هوا گرم است خصوصا اين دو سه شب يخ را تمام كردند مگر اندكى كه مهر حكومتى است .\r\n\r\nآب سرد گاو چاه\r\nشنبه غرهء رمضان المبارك - هوا چندان بد نيست . شب هشت ساعت و دوازده دقيقه بالاست روزه گرفتن كار حضرت فيل است . يخ نداريم . گاوچاهى در باغ رفعت السلطان هست كه آب سردى دارد فورا بيرون بياورند . كار يخ را مىكند و امسال اين آب چاه\r\n\r\n","description":"","footnote":"","page_name":" 4156 ","page_number":32},
  {"content":"\r\n\r\nنعمتى است .\r\n\r\nجريمهء مسئله‌گو\r\nملا محمد مسئله‌گو ( زكى الموتى ) به جرم افضاء دخترك خدمه‌اش در نظميه محبوس شد . هرچند اين مسئله وظيفهء پليس نبود هرچه علما و غيره شفاعت كردند در صورتىكه دختر و پدر و مادرش اقرار كردند كه صيغهء ملا بوده دست برنداشتند . يك شب من رفتم ميرزا محمود خان معاون نظميه گفت پانصد تومان جريمهء نقدى براى او تعيين شده . خودش را خواستم گوشش كر مصلحتى است به او حالى كردم خلاصى امكان ندارد . مرا وكيل كرد خانه‌اش را بيع بدهم تنخواه تهيه كنم . در صورتىكه دروغ مىگويد . از وجوهات بريه و مسئله‌گوئى صاحب مكنت شده آخر الامر سيصد تومان وجه ثلث حاضر داشت تتمه را هم حاجى محمد على آقا قرض ظاهرى داد مستخلص شد . مشروط بر اين‌كه چندى هم شهر نماند . با كمال اكراه در ماه رمضان كه موقع دخل او بود رودبار مسافرت كرد .\r\nدمكراتها و بعضى لامذهبها خيلى سعايت كردند و در روزنامه‌ها چيزها نوشتند .\r\nمقصود از اين توهينها نه ملا محمد بود بلكه خواستند اهل علم و علماى ما را لكه‌دار كنند .\r\n\r\nانجمن متظلمين\r\nپنجشنبه پنجم رمضان المبارك - انجمن متظلمين خانهء رفعت السلطان بودند . چند عريضه از الموت رسيده بود شكوه نظام به دهات افتاده . ميرزا مسيح را فلك بسته اما چوب نزده رسوم دريافت مىكند . عريضه‌ها را امشب من آنجا بردم قراءت كردند .\r\nجواب تلگرافات هم نرسيده مجددا شب تلگرافى به شاه و وزراء مخابره نمودند . هر تلگراف كه مىشود چند كپيه به روزنامه‌جات بايد بدهند . مبلغى هردفعه پول تلگراف مىشود . پيشكار دوره افتاده صدر الاسلام را با خود مع نموده بود . آصف الدوله شفاعت مىكند . قرار شد چند نفرى بروند با حضور پيشكار گفتگو كنند . چون در باب الموت نهايت بىقانونى را نموده و من هم اسناد صحيح از قبيل قبض سرباز و مهر كردن انبار و بردن قاطر و چوب زدن مردم در دست دارم خيلى ميل دارد مرا از آنها جدا كند ، ليكن كارى نكرده كه من به اين عمل رضايت به‌هم برسانم . اغلب هم نزد معتمد السلطنه رفته شكايت مىكنم و كاغذ براى طهران و جاهاى لازم مىگيرم .\r\n\r\n","description":"","footnote":"","page_name":" 4157 ","page_number":33},
  {"content":"\r\n\r\n\r\nتظلمات و جواب پيشكار\r\nدر روزنامهء « رعد [ قزوين 
  ] » تفصيلاتى از قول يك نفر سياح در خصوص تظلمات اهالى و جوابهاى پيشكار جعل و درج نموده بود كه مردم از اين عباراتى كه در روزنامه نوشته بيشتر خشمگين شده‌اند . اما آنچه به جائى نمىرسد فرياد است . جواب اين همه تلگراف نمىآيد . در طهران كارهاى لازم‌تر دارند كه هيچ به اين تظلمات وقعى نمىگذارند . يعنى تظلمات از پيشكار ماليه فقط منحصر به قزوين نيست . داد تمام ولايات درآمده روزنامه‌جات طهران هم مسيو مرنارد و خزانه را بسيار دنبال كرده‌اند . تا حال به حمايت مالا كلام ناصر الملك اتكا داشتند ، حالا نمىدانم در تحت بيرق كدام يك از وزرا مرنارد سلطنت مىكند .\r\n\r\nناصر الملك - وثوق الدوله - قوام السلطنه\r\nبارى ناصر الملك خيال فرنگ دارد . پولها را جمع كرده موقع فرار است از چنگال روزنامه‌نويسها ، مردم از او و از دو وزير بىنظير وثوق الدوله و قوام السلطنه خيلى اظهار كراهت و نفرت مىكنند ، ليكن فعلا در پرده [ است 
  ] و چندان بر ملا نمىگويند .\r\n\r\nمطالب روزنامهء رعد قزوين\r\nشنبه هفتم رمضان - در روزنامهء « رعد قزوين » كه تمام مندرجات نحس نجس خودش را منحصر به نشر افكار و دفاع از پيشكار ماليه نموده بلكه تمام يك ورق روزنامه به پول و قلم ميرزا احمد خان نوشته و طبع مىشود سواى بيانات سياح دروغى و آن عبارات ركيك ، امروز كاغذى از الموتيها درج نموده بود كه الحمد للّه پيشكار ماليه آمد و مثل انوشيروان عادل حكم به حقانيت و عدالت كرد دهات ما را به ما داد [ و 
  ] رفع ظلم شاهزاده را نمود . در موقعى كه شاهزاده به همراهى او در دهات گردش مىكردند و تظلمات اهالى را به شاهزاده مىگفت و شماتت و نصيحت مىكرد ، عين السلطنه سر خودش را زير انداخته از خجالت بالا نمىكرد ، چه و چه . در صورتىكه من همراه او نبودم و ظلمى نكرده بودم . ده دقيقه سر سوارى ملاقات من و او بيشتر واقع نشد .\r\n\r\nروزنامه دكانى است\r\nمن هم دو مكتوب الموتيها را كه فضايح اعمال پيشكار و شكوه نظام را شرح داده بودند دادم در روزنامهء قزوين درج كردند و سطرى سه هزار از من پول گرفت . بارى از\r\n\r\n","description":"","footnote":"","page_name":" 4158 ","page_number":34},
  {"content":"\r\n\r\nروزنامه هم چيزى معلوم نمىشود و وقعى در انظار ديگر ندارد ، از بس از من پول گرفتند تحسين نوشتند از ديگرى تكذيب . در حقيقت روزنامه در ايران يك دكانى است براى دخل و منفعت . هركس بخواهد محمل ديگرى براى آن قرار بدهد از انصاف و مروت خارج شده .\r\n\r\nمأمور بىحكم\r\nبرحسب خواهش جناب قونسل يك روز قونسلگرى رفتم تمام وقايع را جويا شده از اول تا به آخر حكايت كردم . همه را تعجب مىكرد كه بدون ارائهء حكم و سند چطور اين قسم رفتار كرد و فاصله به فاصله از من استفسار مىكرد ، حكم به شما نمود . وقتى كه من مىگفتم خير بر تعجب و حيرتش افزوده مىشد كه مأمور دولت بدون حكم آنچه بخواهد بكند و در آخر از من تمجيد كرد كه شما خوب كرديد تملق او را نگفته نه ديدن كرديد نه دعوت نموديد . به اين قبيل آدمها همان خوب است آدم بىاعتنائى كند نه اعتنا .\r\n\r\nسردار مؤيد و جهانشاه خان\r\nسردار مؤيد حاكم خمسه برادر بزرگ شجاع الدوله با جهانشاه خان دعوا و نزاع دارد از تبريز كمك به او رسيده جهانشاه خان حركت به سمت طهران كرده . پسرش شهر آمد در قونسلگرى او را ديدم . وافور زياد مىكشد ، يك چيز هجو احمقى به نظر آمد . حاليه جهانشاه خان در سلطان‌آباد قزوين منتظر دستور العمل طهران است . مىگويد قم به زيارت مىروم .\r\n\r\nانتخابات در تبريز\r\nتبريز جشن گرفتند . شجاع الدوله به ضرب چماق پانزده هزار تومان از پيشكار ماليهء آذربايجان براى تهيهء جشن پول گرفت مهمانى مفصلى كرده بود ، نطق طولانى نموده بود .\r\nدر روزنامهء « توفيق » تبريز درج نموده بودند . اما در انتخاب وكيل آنجا و خمسه شركت نكردند و چندين شرايط تكليف نموده‌اند كه البته اين شرايط را طهران قبول نمىكند و آنها هم به‌همين بهانه وكيل انتخاب نخواهند كرد . يكى از شرايط اين است كه عزل وكيل با خودمان باشد . يكى اين‌كه از قوانين شرع خارج گفتگو نشود .\r\n\r\n","description":"","footnote":"","page_name":" 4159 ","page_number":35},
  {"content":"\r\n\r\n\r\nجشن در الموت\r\nاز الموت كاغذ رسيد انبارها را باز كردند غله ضايع شده . برنج كمى حمل كردند .\r\nبنابر دستور العمل من شب 27 شعبان را هم در قلعه چراغان نموده بودند .\r\nموزيكانچيهاى شورستان را آورده بودند ( سورناچى ) . شربت چاى و شام مفصل داده بودند . به قدر دويست نفر آدم آمده بود . نايب الحكومه هم با اجزاء خودش دعوت شده بود . اما شكوه نظام را دعوت نكرده بودند . خيلى مكتوبا گله از تقى خان نموده بود . اين مخارج را هم فقط براى اين متحمل شدم كه بدانند من زنده هستم و الموت ملك من است و دست نكشيده و به اين لاطائل ميرزا احمد خان و امثال ميرزا احمد خان هم دست نخواهم كشيد ، و الّا من چه كاره بودم و هستم كه مبلغى مخارج جشن كنم .\r\n\r\nسه جا خرج\r\nحاليه كه شب و روز من بايد پول بدهم و خرج دعوا كنم . از الموت هم دينارى نمىآيد . مطالبات است نمىدهند . ماليات است گرفتند . اجاره است از اصل زير آن زده‌اند كه ملك خودمان است و پس از چند حكم حكومت و قال مقال نور اللّه خان تازه گفته‌اند وكيل شهر داريم . باز هم وكيل مىفرستيم قطع گفتگوى ما را بكند . من سواى مخارج دعوا و تقديمات اين و آن سه جا خرج معين مىدهم : يكى الموت ، يكى طهران براى بچه‌ها ، يكى هم خودم . شهر اگرچه در خانهء رفعت السلطان هستم اما آنچه مىخورم دو مقابل بايد عوض نقدى بدهم ، سواى خريد ماه رمضان و انعامات و تعارفات به بچه‌هاى آنها . جزئى ذخيره كه در حجرهء برادران طومانيانس داشتم به‌همين مصارف مىرسد . اگر آن ذخيره نبود كارم خراب اندر خراب بود . مزه اينجا دارد در اين حيص و بيص حضرت اقدس و الا از من تنخواه قابلى مىخواهد ! .\r\n\r\nپيشكار - پول سرباز\r\nحكومت دو سه دفعه با پيشكار مكاتبه نموده . من هم چند روز قبل در خانهء بشارت السلطنه با حضور او گفتم كه مرا قونسل خواست تفصيلات را پرسيد . نگذاريد باز كار ما آنجا بكشد . به شما محقق شده است كه چه رفتار و سلوكى با من نموده رفع كنيد ، نمىتوانيد به طهران بنويسيد ، و الّا كار سخت بشود ديگران دخالت نمايند به من حرجى نيست . اين‌بار به رگ غيرتش [ بر 
  ] خورد به توسط سالار حشمت پيغام سخت داد . ديروز هم پيشكار به من باز كاغذى نوشته بود كه بر خلاف قوانين مملكتى به من\r\n\r\n","description":"","footnote":"","page_name":" 4160 ","page_number":36},
  {"content":"\r\n\r\nنوشته‌اند شما پول سرباز گرفته‌ايد ، جواب نوشتم قزوين چندين بلوك دارد شما به كدام قانون الموت را از آن بلوكات مستثنى نموده پول سرباز دريافت مىكنيد . حالا شما بر خلاف قوانين مملكتى رفتار نموده‌ايد يا من . جواب ديگرى عصر نوشته بود كه رقعهء پلتيكى شما رسيد . من مىگويم شما چه حق داريد پول سرباز بگيريد آن هم قبض ندهيد . جواب نوشتم رعيت اگر پول داده قبض دارد و به شما هم نيامده كه از من مؤاخذه كنيد . هر وقت ساير ملاكين پول سرباز را دادند من هم مىدهم .\r\n\r\nاجاره‌نامه‌ها\r\nامروز كاغذ ديگرى نوشته بود از قرارى كه شكوه نظام نوشته رعايا اجاره نمىدهند .\r\nشما اگر اسنادى داريد بياوريد . چون كسى را نداشتم اجاره‌نامچه‌ها را ببرد و مايل هم بودم شفاها قدرى با او صحبت بدارم . خودم امشب پس از خواستن وقت و تعيين موقع رفتم . تمام اجاره‌نامچه‌ها را دادم صورت برداشت . بعد گفتم تمام اين اجارات به دست شما هر ده يك شاهى تلف شود ده شاهى حساب مىكنم . گفت حساب مرا بدهيد . گفتم چه حسابى ، املاك را كه مىگوئى به عوض بدهى حضرت و الا ضبط كردم . اگر كم دارى از ساير املاك هم ضبط كن . ديگر چه حرفى با من دارى ، برو حراج كن ، برو مىتوانى به فروش . اگر حضرت و الا بدهكار است به دولت بده دارد ، آن هم منحصر به قزوين نيست . چرا دهات ديگر را ضبط نكردند ، چرا در طهران ماليات نگرفتند ، چرا در همدان اين هنگامه در سر املاك حضرت و الا نيست . گفت آنها تكليفى دارند من تكليفى . گفتم اگر اين حكم از طهران شده اول مىبايست همان‌جا جارى نمايند نه اينجا . اين ادعاى شما هم چند روز ديگر معلوم مىشود . گفت حاليه كه شما اعتنا نداريد . گفتم چه كرده‌ام .\r\nگفت انبار باز مىكنيد مال حضرت و الا را بايد ضبط كنى يا مال مرا . انبار مال من است ، مطالبات مال من است .\r\n\r\nتكليف الموت\r\nبعد گفت كار شما با الموتى در روى اين ميز بايد تمام شود . گفتم هرگز نمىخواهم اين كار بگذرد . گفت مرا وكيل كنيد اين عمل را تمام كنم . گفتم چه عملى ، شما كه گفتيد خالصه نيست ، مال خودشان است . گفت نوشته‌اى هم از من نشان دادند . گفتم نه . گفت پس حرف اعتبار ندارد . گفتم راست مىگوئى ، من و الموتى اشتباه نموديم و گمان كرديم حرف يك مأمور رسمى دولت با آن دستگاه ، كلاه سفيد ، كلاه سياه ، خدم و حشم اعتبارى ندارد ! گفت حالا پس چه بايد كرد . گفتم چه مىدانم . شما به تكليف خودتان عمل كنيد ،\r\n\r\n","description":"","footnote":"","page_name":" 4161 ","page_number":37},
  {"content":"\r\n\r\nمن هم اگر توانستم به تكليف خود عمل مىكنم .\r\n\r\nحامى رنجبر\r\nشما گمان مىكنيد اين سبيل كلفت پدر سگ ( جلال ) در نزد من كسى حساب مىشود ، پدرش را بيرون مىآورم . اين هفت جا همين جزئى ملك را گرو گذاشته فروخته . آن كچل ( ميرزا اسحق ) داخل آدم است ، خودش را نمىتواند حفظ كند . اگر ذره‌اى بىمهرى داشته باشم . يا من از سيد بزرگ متقلب مال مردم خور انديشه دارم .\r\nآمدى رعيت را به روى من وادار كردى ، مراجعت كردى كار خوبى نكردى . اگر حامى رنجبر هم بودى خطا رفتى . حاليه هرچه بكنم نمىتوانى آنها را حفظ كنى و من هم ناچارم محل خود را امن كنم ، حفظ كنم . البته بىتنبيه بىمجازات نمىشود . بعد به طعنه گفت چه وقت تشريف مىبريد . گفتم هر وقت مايل باشم ، هيچ كس از من نمىتواند ممانعت نمايد كه به خانهء خودم نروم . گفت پس هر وقت رفتيد به رعايا نيكى كنيد . گفتم جاى نيكى به توسط جنابعالى نگذاشته‌اند .\r\n\r\nالموتيها گوش مىدادند\r\nبنان ديوان بود ، بعد هم يمين خاقان آمد . ميانه گرفتند صحبت را قطع نموديم و بعد از صرف يك سيگارد ديگر برخاستيم . بيرون آمدم ميرزا اسمعيل خان و اسمعيل جلودار گفتند سيد بزرگ ، ميرزا اسحق ، جلال ، محمد و چند نفر ديگر از الموتيها توى حياط نزديك در اطاق از اول ورود شما ايستاده گوش مىدادند . تا صحبت به سبيل كلفت و كچل رسيد يكى يكى از نزديك در كنار رفته زير لب مىگفتند اين هم نشد . شاهزاده در ادارهء ماليه هم بدگوئى مىكند و پيشكار نمىتواند جواب بدهد . سيد با ميرزا اسحق با كمال كج‌خلقى بيرون رفتند . سايرين گوشهء ديگرى مشغول چرت شدند . محمد كلانى لباسى پوشيده به كلاه خودش نشانى زده كه به آن نشان نوشته‌اند ( قاصد ماليهء الموت ) با باد و بروتى مىرود و مىآيد .\r\n\r\nقتل وليعهد اطريش\r\nجمعه 7 شهر رمضان المبارك ، 31 ماه جولاى 1914 ميلادى ، 8 برج اسد 1333 هجرى - وليعهد اطريش ( آرشيدوك فرانسوا فرديناند ) را كه شهر سراجوه بسنى رفته بود مقتول نمودند . اول قبل از آن‌كه به عمارت بلديه وارد شود سه نفر از اهل صربى براى او كه در كالسكه با عيالش و حاكم بسنى نشسته بود بمب انداختند . اتفاقا بمب نتركيد و وليعهد با\r\n\r\n","description":"","footnote":"","page_name":" 4162 ","page_number":38},
  {"content":"\r\n\r\nدست بمب را برداشته به سمتى پرتاب كرد . دو نفر از قاتلين را دستگير نمودند ، يك نفر آنها كه يكى از شاگردان مدارس و مسمى به « پرنزيپ » بود فرار كرده در كوچه ديگرى كه محل عبور وليعهد بود مخفى شده در مراجعت با تپانچه وليعهد و زنش را مقتول نموده قاتل دستگير شد . آلبانى مغشوش است . پرنس دويد به رم رفته اهالى آلبانى پادشاه مسلمان مىخواهند .\r\n\r\nنفت ايران\r\nچون سيستم كشتيهاى جديد انگليس تغيير كرده و با نفت مىسوزد لهذا مدتى است در ادارهء بحريه و پارلمان انگليس صحبت تهيهء نفت است . به واسطهء جد و جهد مستر چرچيل وزير بحريهء انگليس دولت بيشتر اسهام كمپانى نفت انگليس و ايران را در دو مليان و دويست هزار ليره خريدارى كرد و انبار و محل تصفيه و كارخانه‌جات آن در جزيرهء عبادان يا آبادان در مصب رود كارون خاك ايران است و به اين واسطه بحريهء انگليس از حيث نفت آسوده شد . نظر به معاهدهء 1907 ميلادى تمام معادن بيشمار نفت ايران در منطقهء بىطرف واقع شده و انگليسها مشغول هستند اين منطقه را هم از بيطرفى خارج نموده جزو منطقهء خود داخل نمايند .\r\n\r\nارفع الدوله و طاق كسرى در تهران\r\nارفع الدوله ( پرنس صلح ) را سفير و وزير مختار روس دولت معرفى نمود . دربار پطرزبورق مأموريت او را رد كرد . ارفع الدوله در شب جشن در جلوى وزارت عدليه طاق كسرى درست نموده بود كه خيلى باشكوه بوده اما گويا از عدالت در اين وزارت‌خانه خبرى نباشد . اوضاع ايران چندين مقابل مغشوش‌تر شده است .\r\n\r\nمعدن مس و انگليسها\r\nدر باب معدن مس كرمان هم بين انگليس و ايران مذاكرات مطول است . آنجا را هم ميل دارند ببرند . چند ماه است مواجب ادارهء ژاندارمرى نرسيده در تهيه گرو هستند .\r\nآخر الامر با همه زحمات اين اداره كه تازه تأسيس شده به واسطه فقدان پول برهم خواهد خورد .\r\nروزنامهء « رعد قزوين » شرح مهمانى شب جشن رئيس ماليه را با آب و تابى نوشته بود و باز مكتوبى از الموتيها در مدح و ستايش پيشكار درج نموده بود .\r\n\r\n","description":"","footnote":"","page_name":" 4163 ","page_number":39},
  {"content":"\r\n\r\n\r\nيادداشت روس\r\n« رعد » طهران يادداشت دولت را به سفارت روس نوشته بود كه قبل از تاجگذارى فرستاده شد و چهار فقره درخواست نموده‌اند : عزل صمد خان شجاع الدوله ، عدم خريدارى تبعهء روس از املاك ايران ، اخراج قشون ، نگرفتن ماليات . از قرارى كه شنيدم سفارت جوابها را مأيوسانه داده . فقرهء اول را گفته يا نوشته شجاع الدوله در حفظ آذربايجان و منافع روس پس از آن همه انقلاب خوب از عهده برآمده . عزل او به منافع ما ضرر وارد مىآورد . دوم در فصل هفتم معاهدهء تركمان‌چاى همچو چيزى ذكر نشده كه اتباع روس ملك خريدارى و اجاره نكنند . سيم قشون روس پس از برقرار شدن امنيت مىرود . چهارم ماليات اتباع روس به امر خزانه‌دار كل به بانك مىرسد و به عوض منافع قروض دولتى محسوب مىشود .\r\n\r\nاروپا\r\nشنبه هشتم رمضان - اول اوگوست التيماتوم اطريش به دولت صرب . يكى از شرايط تفتيش صاحب‌منصبان اطريش است در دربار صرب براى قاتلين وليعهد ، كه گويا همه شرايط را صرب قبول نموده مگر اين شرط را و جنگ شروع شده يا مىشود . در روسيه عمله‌جات گرو مفصلى نموده‌اند . انگليسها مبتلاى امر الستر مىباشند . رئيس جمهور جديد فرانسه مسيو پوانكاره به روسيه و ملاقات امپراطور رفته بود از آنجا خيال سوئد و نروژ و دانمارك را داشت با اين جنگ برود يا نرود .\r\n\r\nالموتيها و اجارات\r\nالموتيها متصل در ادارهء ماليه رفت‌وآمد دارند و اخيرا صحبت آنها با پيشكار اين شده است كه در صورتىكه اجارات را شما بگيريد براى ما چه فرقى نموده و چه نتيجه از آن حاصل مىشود . همه حرف ما سر اجاره بود . كوسه و ريش‌پهن همين حكايت پيشكار ماليه است . آن صحبتها كه خالصه نيست چه بود ، اين گرفتن اجارات چه چيز است . هيچ اين آدم مغز ندارد عقل ندارد . بىجا و بىجهت يك ولايت را با خودش طرف كرد و حالا متصل اين در و آن در واسطه فرستاده تملق مىكند .\r\n\r\nاطريش و آلمان\r\nچهارشنبه 12 ماه رمضان ، 13 اسد ، 5 اگوست - سر ادواردگرى پيشنهادى به دول\r\n\r\n","description":"","footnote":"","page_name":" 4164 ","page_number":40},
  {"content":"\r\n\r\nمعظمه نموده بود كه گفتگوى اطريش و صرب كنفرانس بشود ، دولت آلمان قبول نكرد و جواب داد حيثيت دولت اطريش را نمىتوان بازيچه كنفرانسها نمود . گويا مذاكرات دولت روس و آلمان و اطريش هم قطع شده مشغول تجهيزات عسكريه هستند . جنگ اطريش و صرب شروع شد . بيست و پنج هزار نفر در بلگراد آدم كشته شد . قراطاق با صرب معيت دارد . اطريش هردو را خواهد بلعيد . روسها حمايت كامل از صرب دارند .\r\nبر عليه آنها در آلمان هيجان شديدى برخاسته . مردم جنگ جنگ مىگويند . دور نيست جنگ بين المللى و عمومى شود .\r\n\r\nهيجان اروپا\r\nاروپا در هيجان شديد است . خواب و خوراك حرام شده . تمام امپراطورها و پادشاهها و تمام رجال و وزراء و رعاياى آنها در اضطراب و تشويش هستند كه چه خواهد شد . روزنامهء « لندن نيوز » من سر آمده گفتم شيخ برود پول بدهد تجديد آبونه شود . « هوئرتا » استعفا داد گويا اتازونى دست از جنگ كشيد .\r\n\r\nمعتمد السلطنه به سبك قديم\r\nغروب قونسل را در خيابان ملاقات كردم سوار درشكه بود . مرا ديد درشكه را نگاه داشت . گفت مژدهء عمده براى شما دارم ، خيلى خيلى عمده . فردا عصر به ملاقات من بيائيد . حكومت شب مرا خواسته بود رفتم . رؤساى ادارات بودند هرچه منتظر احمد آذرى شدند نيامد . گفت مىخواستم با حضور اين آقايان مطالب شما را گفتگو كنم كه طفره زد نيامد . معتمد السلطنه وسط طالار بزرگ يك تخته كتان انداخته روى آن مىنشيند به همان سبك قديم ، قلمدان و كيف پهلويش . سقف اطاق هم آهن است بسيار گرم و خفه . متصل از قورى آب سرد به سرش مىريزد . به من گفت هفتاد سال از عمرم رفته اين‌طور به من سخت نگذشته بود .\r\n\r\nديدار قمر الدوله\r\nسيزدهم رمضان - در ميان پشه‌بند بودم قمر الدوله وارد شد . روى ماهش را بوسيدم .\r\nدخترش ( سراى ملك ) بچهء چاق فربهى است . زبيده خاتون همراهش است . با شوهرش طهران مىروند . ارباب بزرگ طهران فعلا مسكن كرده . ديگر خواب نرفتم همه را صحبت كرديم . سه ساعت به غروب مانده شوهرش با شيخ آمد يك ساعت نشستم . بعد برحسب وعده قونسلگرى رفتم .\r\n\r\n","description":"","footnote":"","page_name":" 4165 ","page_number":41},
  {"content":"\r\n\r\n\r\nنظر قنسول دربارهء جنگ\r\nاول تمام حكايت جنگ بود . روس و آلمان و فرانسه و اطريش و صرب و قراداغ مشغول جنگ شده‌اند . قونسل مىگفت شش مليان روس الساعه قشون حاضر نموده و روزى پانزده مليان منات خرج قشون است . آلمان پنج مليان قشون ، فرانسه چهار مليان ، اطريش چهار مليان ، انگليس هنوز داخل نشده . مىگفت احتمال مىرود عثمانى هم داخل جنگ شود . بلغار هيچ همراهى نكرد و حال آن‌كه در جنگ با عثمانى چهل مليان روس به او مجانا پول داد . روسها داخل خاك آلمان شده‌اند . آلمانها داخل خاك فرانسه .\r\nاگر با عثمانى جنگ شود قشون ما از سمت آذربايجان به خاك عثمانى داخل مىشود . اگر انگليس داخل در جنگ شود ژاپن هم بنابر معاهدهء خود خواهد داخل شد . تمام دنيا جنگ است ، جنگ . ساخلوى قزوين مىرود . اين فوج در جنگ ژاپن پس جنگ بود ، در اين جنگ پيش جنگ است . ساخلوى ديگر قزوين مىآيد . مثل عهد ناپلئون اروپا برهم خورده جنگ عمومى مىشود و بعد از جنگ پلتيك و حدود تمام ممالك تغيير خواهد كرد . كار ايران هم آن‌وقت يك طرفى خواهد شد .\r\n\r\nالموت و حرفهاى قنسول\r\nبعد رفتيم سر الموت . مجددا وقايع را جويا شد . بعد گفت تلگرافى از سفارت به من رسيده كه مثل تبعهء خودمان از حضرت و الا و املاك و گفتگو و دعاوى ايشان حمايت نمايم . انشاء اللّه پولها هم پس گرفته مىشود ، اشرار هم تنبيه مىشوند . هركس هم هتك احترام شما را كرده مجازات مىشود . فعلا برويد آسوده باشيد تا خبر من به شما برسد .\r\nمن برخاسته دست داده آمدم تا مرتبهء تحتانى عمارت مشايعت كرد . در تمام اين مدت صحبت ما ، رئيس بانك استقراضى ( همان شوخ بدمست شب جشن ) مرفقهاى خودش را روى ميز گذاشته چانهء خودش را ميان دو دست نگاه داشته و سقف اطاق را نگاه مىكرد . كانه مجسمه‌اى است از مرمر . بيچاره غرق محاسبهء ضررهاى اين جنگ بود ، ديگر از اين عالم جز همان خبر نداشت .\r\n\r\nنصايح معتمد السلطنه\r\nشب باز حكومت مرا خواسته بود . اين‌بار با يك دل‌گرمى رفتم . اما هيچ اظهار نداشتم . باز رئيس ماليه نيامد ( اعتنا به حاكم ندارد ) . ابو القاسم از طهران رسيد پاكتى به دست من داد . سواد فرمان و حكم وزارتى را دادم خواند . سواد سابق را گرفت داد به\r\n\r\n","description":"","footnote":"","page_name":" 4166 ","page_number":42},
  {"content":"\r\n\r\nدست رئيس عدليه مقابله كرد . هردو يكى بود . بعد نطقى كرد خيلى شماتت به پيشكار ماليه و شرحى به توسط كارگذار كه رفيق اوست . پيغام داد كه خوب كارى نكردى . هرچه هم من گفتم طفره زدى . الان هم دو شب است مجلس مىكنم تا اگر سخن حسابى دارى با حضور آقايان بزنى نمىآئى . به اين شكل نمىشود املاك مردم را تقسيم بين رعايا كرد و آنقدر به شخص محترمى اذيت و صدمه وارد آورد و به اين اندازه ضرر و خسارت رسانيد . پيشكار ماليه يك ولايت بدون هيچ سبب و جهتى نبايد بر خلاف فرمان و حكم دولت رفتار كند . فرمان دولت مطاع است و بر مأمورين دولت است كه احترام آن را نگاه دارند . به چه سند و به چه نوشته شما بايد به الموتى بگوئيد اين املاك خالصه نيست و اين‌طور بين ارباب و رعيت را آشوب كنيد و يك بلوكى را برهم بزنيد . همه حتى كارگذار هم تصديق كرد كه پيشكار بر خلاف قاعده و قانون سلوك و رفتار كرده و شاهزاده مظلوم واقع شده است .\r\n\r\nعقيدهء معتمد السلطنه : ايران جزو آخرت است\r\nآنها رفتند . مرا نگاه داشت قدرى صحبت حال بكند . در بين صحبت از جنگ مذاكره شد . من گفتم خوب موقعى براى ايران پيدا شده حالا بايد از اين جنگ استفاده نمايد .\r\nگفت ايران جزو دنيا نيست كه از امورات دنيوى استفاده كند . ايران جزو آخرت است .\r\nبىاختيار من و شيخ خنده كرديم . گفت خنده ندارد مگر به غير از اين شما تصور مىكنيد .\r\nاز آخرت هم آن سر افتاده .\r\nاز آنجا مهمان‌خانه با اتباع خود ميرزا اسمعيل خان ، باقر خان ، آقا سيد على و شيخ رفتيم . هندوانه و گلابى خوبى مال گيلان ميرزا عبد الوهاب خان داد خورديم . بعد وداع كرده منزل آمدم . بعد از توپ سحر قمر الدوله هم به سلامتى رفت طهران . ما شاء اللّه خوب دخترى شده از همه‌چيز آراسته [ است 
  ] مگر گاهى لج‌باز مىشود .\r\n\r\nالموت و خالصه\r\nابو القاسم گفت جلال و شفيع و محمد حسين را در راه ديدم طهران مىرفتند . گويا از اينجا و پيشكار مأيوس شده‌اند . از حكومت تلگرافى براى وزارت داخله گرفتم كه آنها را دستگير نمايند . فورا مخابره شد . ميرزا اسحق الموت رفته گويا مبلغى هم داده‌اند تصديقى از پيشكار گرفته‌اند كه نوشته در ثبت من اين املاك خالصه نيست . دويست تومان پول سيد و اسعد الحكما و شفيع داده‌اند . ميرزا اسحق در ميان خيابان چند مرتبه گفته بود من چرا بايد سالى دو سه مرتبه به عين السلطنه مهمانى بدهم ملك خودم است .\r\n\r\n","description":"","footnote":"","page_name":" 4167 ","page_number":43},
  {"content":"\r\n\r\nاين حرف او خيلى به من اثر كرد . من از اينها يك شاهى تا امروز نگرفته‌ام در صورتىكه ارزن ملك سرا [ را 
  ] خروارى بيست و پنج تومان فروختند . اقلا سالى پانصد تومان از شتر خان و كوهنجان بردند خوردند . دو دفعه مرا مهمان كرده در ميان كوچه به آواز بلند مىگويد چرا مهمانى بدهم .\r\n\r\nاملاك فيشان\r\nاز روزى هم كه شهر آمدم نه اسعد الحكما ، نه سيد ، نه اسحق نزد من نيامدند .\r\nسيد بزرگ تمام املاك فيشان ناحيهء مرا به كرمانشاهانيها اجاره داده و مبلغى پول پيش گرفته كرمانشاهانيها هم مشغول گرفتن كتيرا هستند . اول به من مىگفت ندهيد ملك خراب مىشود ، ده نفر را سر من انداخت . حاليه كه من ندادم خودش داده و پول گرفته .\r\nبارى خيلى اينها نانجيب تشريف دارند . ابدا نيكى و احسان را منظور نمىدارند .\r\nاسعد الحكما كه نجيب و محترم آنهاست در صورتىكه يك شاهى به من مال الاجاره نداده حتى از نقد و جنس ديوان هم مبلغى كسر داده اين‌طور رفتار كند از فلان رعيت چه توقع .\r\n\r\nحمايت قنسول\r\nشنبه 15 رمضان ، 16 اسد - پريشب تب كردم اما روزه را گرفتم و همان يك شب بود .\r\nظهر مكتوبى از قونسل رسيد كه مطابق تلگراف سفارت از امورات حضرت اقدس و الا مثل تبعهء خودمان حمايت و همراهى داريم و به‌همين مضمون هم به كارگذارى رقعه نوشته‌اند . فقط به آقاى رفعت السلطان نمودم تا ببينم نتيجه چه مىشود .\r\n\r\nاعلان جنگ ژاپون\r\nفوق العاده از روزنامهء « رعد » به قزوين آمد كه نوشته بود در پنجم اگوست انگليس به آلمان اعلان حرب كرد و به‌سمت فرانسه قشون گسيل مىكند . در اين صورت ژاپن هم اعلان جنگ خواهد كرد . دنيا برهم خورده ، خداوند خودش عاقبت اين خون‌ريزى را بخير كند . تاريخ اين‌چنين جنگى نشان نمىدهد كه بيست كرور قشون و نه دولت معظم برا و بحرا مشغول جنگ بشوند . از قرار روزنامه‌هاى ايران اين‌طور معلوم مىشود كه اطريش با روس در مذاكره تصفيهء امر صرب بود در حالىكه در برلن اعلان جنگ داده شد .\r\n\r\n","description":"","footnote":"","page_name":" 4168 ","page_number":44},
  {"content":"\r\n\r\n\r\nكدورت و گفتگو با قنسول\r\nچهارشنبه 19 رمضان - رفتم قونسلگرى سؤال كردم كه فايدهء اين مكتوب براى من چه بود . مال رفت ، آبرويم رفت ، همه‌چيزم در معرض تلف [ است . 
  ] گفت من شما را به نمايندگى حضرت و الا نمىشناسم . من خيلى از اين حرف بدم آمد . گفتم مرا ، در صورتى كه من خودم فى الحقيقه حضرت اقدس و الا هستم و همه مال خودم است . گفت بلى .\r\nگفتم سه قونسل قبل از شما بود همه مرا به اين سمت شناختند ، چه شده كه براى شما ترديد حاصل شده . گفت هركس تكليفى دارد . مختصر يكى او بگو يكى من . صحبت به جاى بد رسيد . ( او از بابت جنگ تنگ خلق [ بود 
  ] من از روزه ) . با برودت تمام بدون تعارف برخاسته بيرون آمدم . در ميان دالان موثق [ ديوان 
  ] آهسته گفت كارگذار اين حرف را به قونسل القاء نموده است . كفر و ناسزاى من درآمد . از آنجا رانده از اينجا مانده .\r\nحكومت آنطور ، قونسل اينطور .\r\nباز حكم ديگرى از حكومت براى نايب الحكومه گرفتم . خان نايب الحكومه هم تزوير مىكند . معتمد السلطنه به شيخ گفته بود عين السلطنه همين‌قدر ممنون باشد كه نور اللّه خان اگر بر له او كار نمىكند بر عليه او هم نيست . راست گفته . كلاهم را بايد هوا بيندازم كه اقلا مثل شكوه نظام رفتار نكرده .\r\n\r\nبازى پاسور\r\nبارى كار زيادى ندارم و متصل با بچه‌ها بازى « پاسور » كه تازه ايران آمده و معمول شده مىكنم ، تمام هم سر خوراكى . حكايتى است . گاهى روزها نزديك مىشود نمازم قضا شود .\r\n\r\nوضع آب خوردن قزوين\r\nامسال چون يخ نيست آب آب انبارهاى قزوين قربى دارد . دو آب انبار معتبر دارد :\r\nيكى مال سردار ، ديگرى موسوم به « لالو » كه آبش مثل آب يخ است و از تمام آب انبارهاى بيشمار قزوين سردتر و گواراتر . مال سردار به ما دور است . اما « لالو » نزديك‌تر است . اسبهاى من هم كه خانهء كربلائى غلامعلى علاف است نزديك آب انبار لالو . دو شب به تماشا رفتيم از يك ساعت به غروب مانده به قدر هزار زن ، دخترك ، پسرك كوزه به دست آنجا هستند . كوزه‌هاست كه مىشكند ، دعواهاست كه مىشود .\r\nچارقد و پيراهن است كه پاره پاره مىشود . مختصر يك حكايتى ، يك تماشائى كه به\r\n\r\n","description":"","footnote":"","page_name":" 4169 ","page_number":45},
  {"content":"\r\n\r\nعقل راست نمىآيد .\r\n\r\nروزه‌خورى\r\nروزه‌خور امسال نهايت ندارد . اولا تمام رژيمان ژاندارم كه علنى روزه مىخورند ، فكليها و مردمان لاقيد كه در اين باغستان همه مشغول روزه خوردن هستند . بابى هم قزوين زياد دارد ، آنها هم كه معلوم است . گويا در تمام اداره ماليه دو نفر روزه نباشد .\r\nشنبه 23 رمضان ، 23 اسد - باز مقارن ظهر مكتوبى از قونسل رسيد كه شما هم مثل حضرت و الا حكم تبعه و پناهندگى داريد و از كارهاى شما هم كمك مىشود . من از اين كاغذها چيزى دستگيرم نشد .\r\n\r\nوضع جنگ\r\nجنگ در نهايت شدت در كار است . آلمانها خوب پيش مىروند . بانكها بسته است .\r\nپول هم از من نگرفت براى لندن روانه كند . سر ادواردگرى نطق مفصلى در پارلمان كرده و انگليس فقط براى برهم خوردن بيطرفى بلژيك داخل جنگ شده ، آلمانها به خاك بلژيك وارد شده‌اند . نطق « سر » مشار اليه را از روزنامه بريده جوف اين كتاب گذاشتم « 1 » وقت آمدن روزنامه است و من گمان مىكنم براى من نيايد . عالم برهم خورده . هنوز چيزى از جنگ نرفته تمام مال التجاره در ايران دارد گران مىشود . ضرر اقتصادى ايران خيلى زياد خواهد شد . با اين عالم بىپولى عمومى چه شود ؟\r\n\r\nاجبار به رفتن الموت\r\nدوشنبه 24 رمضان - مرا قونسل خواسته بود . دو ساعت از دسته رفته قونسلگرى رفتم . بعد از حال و احوال‌پرسى گفت شما بايد با يك عده قزاق روس به الموت برويد ، هرچه زودتر بهتر . گفتم رفتن من با قزاق براى چيست ؟ گفت اولا به شما بىاحترامى شده بىجهت شما را مجبور نموده‌اند از خانهء خودتان ، ملك خودتان خارج شويد . شما را بايد محترما آنجا وارد كنند . ثانى اشرار را دستگير كنند . شكوه نظام را بگيرند . آنجا را امن نمايند . گفتم باقى مطالب چه مىشود . گفت در اينجا به توسط موثق ديوان انجام مىدهم . خود شما هم پس از انجام امورات و امنيت محل بيائيد شهر نواقص را به اتمام برسانيد . مخارج قزاق با خود ماست . فقط روزى سه تومان به يك مترجم شما بايد\r\n\r\n\r\n","description":"","footnote":"\r\n( 1 ) موجود نيست .\r\n","page_name":" 4170 ","page_number":46},
  {"content":"\r\n\r\nبدهيد . گفتم من بايد در اين خصوص اول خودم فكر كنم بعد با يكى دو نفر از دوستانم مشورت كنم . گفت هيچ لازم نيست شما تقريبا مجبور هستيد و بايد برويد . گفتم با وصف اين نمىشود . بدون تعمق گفت چه ضرر دارد .\r\nمن منزل آمدم باز پشه‌بند رفتم . اما كم خواب رفتم و همه را فكر كردم . اگرچه از هر جا مأيوسم و سزاى الموتى و اين اشخاص كه به روز من اينطور آوردند همين است كه من هم با عده‌اى قزاق بروم و عمل به مثل كنم ، ليكن اين كار دنباله پيدا مىكند و شايد مسئوليتى هم به‌هم برساند .\r\n\r\nاحمد آذرى منشأ همه فتنه‌ها\r\nعصر با آقاى رفعت السلطان مشورت كردم . رئيس عدليه را هم محرمانه ديدم . رئيس عدليه گفت به قونسل بگوئيد آن كسى كه باعث بىاحترامى من شده ميرزا احمد خان است و در شهر است . آن كسى كه الموت را به شرارت باز داشته باز اوست . در حقيقت تمام اين فتنه و فساد به گردن احمد آذرى است . من با قزاق كجا بروم ، بلكه كارى كنيد قزاق نرود . از آنجا شب دنبال موثق اين كوچه آن كوچه ، اين خانه آن خانه تا بالاخره در خانهء نايب الصدر پيدا كرديم . پس از نيم ساعت توقف در مجلس با مشار اليه در گوشهء حياط بناى صحبت را محرمانه گذاشتم .\r\n\r\nعقيدهء موثق ديوان\r\nگفت من عقيده‌ام اين است برويد و چون اين حكم بايد از طهران شده باشد مشكل است گوش به معاذير شما بدهد و حقيقت نفس الامر هم تا اين كار نشود آنجا منظم نمىشود و شما هم از اين افتضاح بيرون نمىآئيد . به شما الموتى اعتنائى نخواهد كرد .\r\nاين دولت است مىبينيد . اين حاكم است جلوى چشمتان است . دو ماه است سرگردان [ ايد 
  ] و به سگ و گربه التماس كرديد ، پول داديد مظلوم بوديد نتيجه چه داد .\r\nهمه به مظلوميت شما تصديق دارند . همه به ضرر و خسارت شما اقرار دارند . اما ذره‌اى احقاق حق شما و رفع ظلم از شما نكردند و نمىتوانند هم بكنند . حالا ديگران با پول خودشان با مأمور خودشان مىخواهند امورات پريشان شما را سر و سامانى بدهند .\r\nموقع را از دست ندهيد كه تا اين كار نشود شما نمىتوانيد آنجا برويد . اگر هم برويد بىفايده است .\r\nهركس تا به اينجا روزنامهء مرا قرائت نموده باشد و منصف باشد تصديق مىكند كه فرمايشات موثق ديوان عاقلانه و صحيح است اگرچه رئيس عدليه هم بد پيشنهادى\r\n\r\n","description":"","footnote":"","page_name":" 4171 ","page_number":47},
  {"content":"\r\n\r\nنكرد ، اما مشكل آن قبول شود چنانچه نشد . از موثق پرسيدم اين خبر فاش شده گفت ابدا . احدى جز قونسل و شما و من خبر ندارد . گفتم مردم چه خواهند گفت ؟ گفت چشمشان كور شود تعدى نكنند ، جور و ظلم نكنند ، ملك و مال مردم را از دستشان نگيرند تا اين قسم نشود . يك نفر پيشكار ماليه تا چه اندازه بايد تعدى كند ، تا چه اندازه مردم را بچاپد . چه واقع شده بود كه آمد الموت و اين هنگامه را درست كرد ، اينها كه اينطور مىكنند سزايشان همين است .\r\n\r\nتقدير اين بود\r\nبارى منزل آمدم تمام را فكر كردم و در آخر مصمم شدم صبح قونسلگرى بروم بلكه همانطور كه رئيس عدليه گفته است ترتيب بدهم . من مىخواستم به دست حكومت اين عمل تصفيه شود نشد و شكل ديگرى پيش‌آمد تقدير اين بود .\r\n\r\nتقريبا مجبوريد\r\nسه شنبه 25 - يك ساعت به ظهر مانده رفتم قونسل خانه با جناب قونسل خيلى در آن زمينه صحبت كردم ، همه را رد كرد و آخر الامر گفت شما به اختيار خودتان نيستيد ، تقريبا مجبوريد و بايد اطاعت كنيد . گفتم مسئوليت ، گفت ها ، اين را مىخواستيد بگوئيد ؟ اول با سفارت است دوم با من . ابدا به عهدهء شما نيست . من ابدا به اين مسئله رضايت نداشتم و نمىخواستم خودم را دچار حملات روزنامه‌نويسها كنم و حق و مظلوميت خودم را به اين جهت پاىمال كنم ، اما كوشش من ثمر و نتيجه نداد ، مجبور شدم . خدا لعنت كند كسانى را كه باعث شدند .\r\n\r\nقصد الموت\r\nبيرون آمده مشغول تهيهء رفتن شدم اما محرمانه . اولا پول نداشتم و اسب كم داشتم .\r\nموثق [ ديوان 
  ] پول و يك اسب داد . ثانيا ابو القاسم اسب سوارى خودش را كه پير شده بود تغير كرده طهران گذاشته بود ، فرستادم اسب بخرد . عصر اسب نيله‌اى آورد سه سال بد نبود در هفتاد و پنج تومان خريدارى شد . بعضى لوازمات هم به عجله ابو القاسم خريده دو قاطر از اشكورى كرايه نمودند ، ديگر كارى نداشتم .\r\n\r\n","description":"","footnote":"","page_name":" 4172 ","page_number":48},
  {"content":"\r\n\r\n\r\nحرف معتمد السلطنهء حاكم\r\nپنجشنبه 27 رمضان ، 28 برج اسد - ديشب رفتم نزد حاكم گفتم قونسل مرا مىخواهد با عده‌اى قزاق روانهء الموت نمايد شما چه صلاح مىدانيد . يك مرتبه دو تا دست خودش را اشاره به توى شلوارش كرده گفت شاهزاده برويد برويد ، حشفه كه راست نمىشود او را به زور استركنين و معاجين ديگر حركت دادن چه ثمرى دارد . از ما كارى ساخته نيست ، ما مثل همان حشفه مىمانيم . گور پدر ميرزا احمد خان هم كرده چشمش كور شود ! پس از اين جواب مسكت ديگر براى من جاى سؤال ديگرى باقى نماند . يك فنجان چاى خورده وداع كرده برخاستم و تا توى خيابان من و شيخ به اين حرف خنده مىكرديم . شب را تمام فكر مىكردم . نزديك سحر آدم قونسل آمد كه آماده باشيد .\r\nسحرى خورديم صداى پاى اسب قزاق از توى خيابان مىآمد و تقريبا به قدر صد نفر مىشد . رفعت السلطان وحشت كرد كه با اين عده چطور مىشود رفت . چطور جا و مكان داد . از يك‌طرف مغموم بوديم از يك‌طرف مسرور . كار را فراهم نمودند چاره باقى نماند . آدم ديگر قونسل آمد كه تشريف بياوريد .\r\n\r\nبه سوى الموت با تشريفات\r\nاز قلعهء ياسين بيرون رفته با رفعت السلطان و نواب عاليه وداع كرده به اتفاق ميرزا اسمعيل خان ، باقر خان و شيخ به‌سمت قونسلگرى رفتم ( باغ سپهدار كه منزل قونسل است بيرون دروازهء راه كوشك است و از باغ تا آنجا از بيرون قلعه شهر دو هزار قدم بيش نيست ) . بيرون باغ قونسلگرى و توى باغ مملو از قزاق بود . اول گمان كرديم همه مأمور الموت هستند ، بعد شيخ ملاحظه كرده گفت آنچه ترك‌بند بسته‌اند مأمورند مابقى جزو تشريفات هستند .\r\n\r\nاخبار جنگ\r\nوارد اطاق قونسل شدم كه در مرتبهء تحتانى در اطاق مربعى بود . دست داده سه نفر صاحب‌منصب قزاق را معرفى كرده دور ميز چاى نشستيم . صاحب‌منصب جوانى كه ريش « زقريه » گذاشته بود معلوم شد مأمور الموت است . صحبت از جنگ بود . آن صاحب‌منصب پير كه رئيس قزاق مقيم قزوين است مىگفت يك نفر از قزاقهاى ما يازده نفر آلمان را با شمشير كشته و خودش با وجود چندين زخم منكر فرار كرده و حاليه بهتر است . خيلى از فتوحات خودشان مىگفتند و مىگفتند با وجودى كه در روسيه ميان\r\n\r\n","description":"","footnote":"","page_name":" 4173 ","page_number":49},
  {"content":"\r\n\r\nعمله‌جات و انرشيستها انقلاب بود به محض اعلان جنگ ساكت شده و امنيت داخلى حاصل شده تجهيزات قشونى ما كه اقلا چهل روز وقت لازم داشت در ظرف چهارده روز حاضر و آماده گرديد . سپهسالار تمام قشون نيكلا نيكلاويچ پسر عم امپراطور است .\r\nجنرال با علمى است و محبوب تمام قشون روس . پدرش فاتح عثمانى است . انشاء اللّه خودش هم فاتح پروس مىشود .\r\n\r\nمن و كماندان\r\nهوا روشن شد برخاستيم من در باب اسعد الحكما و سيد بزرگ و شيخ محمد على گفتم ، اطمينان داد آنها را هم تأديب مىكنم . بعد گفتم سفارش كنيد حرف مرا كماندان گوش بدهد . به روسى با آن صاحب‌منصب پير گفتگو كردند . بعد گفت سفارشات شده است . من ديدم هرچه بگويم زيادى است . اينها يك نمايش در باب الموت مىخواهند بدهند . هرچه مىشود بشود . بارى آمديم سوار شديم با قونسل وداع كرده الياس پسر « ماما » را معرفى كرد كه اين مترجم شماست . پسره‌اى است به سن هفده سالگى ، روس ، در قزوين مادرش مامائى مىكند . هر جا روسها بروند مترجم مىشود . در شهر باشد با برادر بزرگش در سر آسياى بخارى ضياء الدوله و شركاء است . قدرى كه راه افتاديم صداى طبل و سنج و شيپور بلند شد . متعاقب آن قزاق بناى تغنى را گذاشت .\r\n\r\nكار خوبى نشد\r\nرفعت السلطان و نواب عاليه و سايرين در پشت‌بام عمارت ايستاده تماشا مىكردند .\r\nنواب عاليه عكس ماها خيلى مسرور و خوشحال بود و هر وقت را مىگفتيم كار خوبى نشد با ما دعوا كرده مىگفت كار از اين بهتر نمىشود .\r\n\r\nبازگشت به الموت\r\nاسب من همان كهر پدرسگ [ است 
  ] اگرچه قاطر مشهدى ملك الحمد للّه نبود ليكن از اين صداها بيشتر جلافت و شيطنت مىكرد ، طورى كه از دم دروازهء پنبه ريسه كه گذشتيم كماندان كل ترحم به حال من كرده حكم به سكوت قزاق داد . تغنى و سرودهاى جنگى يا ملى را موقوف كردند . تا نزديك نجف‌آباد اين صاحب منصبها و قزاقها آمدند . آنجا ايستادند به يك فرمان آن صاحب‌منصب جوان كه ريش زوركى گذاشته بود مأمورين از صفوف جدا كرده صف جداگانه در مقابل كماندان كل كشيدند و كماندان نطقى كرده آنها هم جوابى اجماعا دادند بعد با ما دست دادند و آنها مراجعت نمودند . بيست و سه نفر\r\n\r\n","description":"","footnote":"","page_name":" 4174 ","page_number":50},
  {"content":"\r\n\r\nقزاق همراه ما آمد با صاحب‌منصب و الياس مترجم . مدتى قزاق پياده آمد تا اسبها راحت شوند . يك تازى سياه بدشكلى هم كه مال صاحب‌منصب ديگرى بود همراه ما شد و آنچه كردند مراجعت نكرد . از نجف‌آباد رد شديم گلهء گوسفندى چرا مىكرد . تازى تاخت آورده داخل گله شد كه آدمهاى من به زحمت زياد تازى را عودت دادند . اينها مرا جلو انداخته مثل محبوس مىبردند . الياس هم سوار اسب موثق بود و مىگفت مرا هيچ اطلاع نداده‌اند و براى خودم هيچ لوازمات سفر نياوردم . از سرما و گرما تلف خواهم شد .\r\n\r\nتصور ولوله - شرّ مردم\r\nمن تمام راه را فكر مىكردم و حالا كه كار گردن‌گيرم شد نقشه مىريختم . تا نزديكهاى ورس نقشهء من تمام شد . بعد به فكر شهر افتادم كه الان مردم بيدار شده و چه ولوله‌اى در كار است و چه چيزها به من حالا نسبت بدهند ، چه دروغها جعل و منتشر كنند ، چه مكاتبات و مخابراتى به طهران و روزنامه‌ها بنمايند . خدا خودش از شرّ اين مردم حفظ فرمايد .\r\n\r\nاتراق\r\nرسيديم به ورس . من جلوتر بودم . سرچشمه محلى براى اطراق قزاق تهيه شد .\r\nورسيها كه همه با ما سابقه دادوستد و آشنائى دارند جمع شدند . گفتم يك نفر زن در سرچشمه راه ندهند . آنچه هم زن و دختر آنجا بود دادم خارج كردند . قزاق رسيده يك نفر ميان آنها « دوشين » نام تركى مىدانست بامزه هم بود . به عوض الياس كه رفته توى ده براى خودش توتون ، سيگار و بعضى چيزها خريد كند واقع شد . از ما دو سه تا مرغ قدرى برنج با علوفه و هيزم و قزقان « 1 » خواستند ، كدخدا را گفتم بياورد . همه مشغول پذيرائى اسبها شدند . يك طناب بلندى بيرون آورده دو سر آن را به دو درخت بستند و آن‌وقت همه اسبها را مثل گوسفند به اين طناب بسته زينها را گرفته اسبها بناى چرت زدن را گذاشتند . من چون خسته بودم و خواب هم نكرده بودم كدخداى ورس را به دست آنها داده خودم به عمارت اربابى آمدم . مباشر از اهل زرجه بستان كه از طرف بشارت السلطنه آنجا بود پذيرائى كرد . گفتم قدرى انگور براى قزاقها ببرند و خودم يك فنجان چاى خورده خوابيدم .\r\n\r\n\r\n","description":"","footnote":"\r\n( 1 ) قزقان ( تركى ) - ديگ .\r\n","page_name":" 4175 ","page_number":51},
  {"content":"\r\n\r\n\r\nدستورها براى الموت - انتشار اعلان\r\nاين را ننوشتم . ديروز جلال مدانى را كه از دست شيطنت حسين خان و تعدى نور اللّه خان مدتى بود فرارا به شهر آمده بود به الموت فرستادم . به تقى نوشتم تهيه جا و منزل و علوفه نمايد ، ثانى بگويد فلانى با ميرزا احمد خان و عدل الممالك مىآيد كه ايرادى و اسباب خيالى در خصوص تهيه‌ها نشود . ثالث ميرزا مسيح را محرمانه اطلاع بدهد كه در ورك باشد ، مقصرين را در مدنظر داشته باشد . رابع نوكرها را با حيدر قلى خان و حسنقلى و اطلاعات كامل در لات بادشت جلو روانه كند . خامس اعلانى كه نسخهء آن فرستاده شد در صبح جمعه به دهات منتشر نمايد . مضمون اعلان اين بود كه من به رعايا كه به منزلهء فرزند خودم هستند كارى ندارم . فقط تنبيه مقصرين و امنيت الموت و رفاهيت رعاياى بىگناه فقير را طالبم و اين اقدام هم براى استقرار نظم و دستگيرى اشرار است . به احدى غير از آنها كه تمام شما به خوبى آنها را مىشناسيد كارى نيست . در كمال اطمينان مشغول رعيتى و كاسبى خود باشيد .\r\n\r\nاسبهاى روسى\r\nچهار ساعت به غروب مانده از ورس حركت كرديم . سربالا را قزاقها پياده مىآمدند .\r\nاسبهاى روسى ، كوهستان سخت ، جاده‌هاى تنگ بىتماشا نبود . از بالاى گدوك الموت را نشان دادم . معدن گچ بوكو ، زوارك و قلعه را معرفى مىكرد . سرازيرى را هم همه پياده آمدند كه نزديك چاله چكمه‌هاى نازك مندرس آنها مندرس‌تر و پاره‌تر شده بود . اما الياس چون در طارم و كوهستانهاى ديگر ايران خيلى با روسها رفته بود اسبش هم ايرانى بود همه را با ما سواره موافقت كرد . كماندان مىگفت خيلى خوب است . اين راهها به ما تعليم مىدهد اگر روزى به جنگ رفتيم در كوهستان عادت نموده باشيم . در چاله ميان باغى منزل داديم . اسبها را يكى يكى سان ديد . الياس مىگفت شكم آنها را نگاه مىكند و به اندازهء استعداد هريك جو مىدهد . بعد علف آوردند . هرچه يونجهء سبز بود جدا مىكردند ، زرد شده را رد مىكردند . « كوزمين » وكيل راست مباشر اين عمل است . مردكهء چاله‌اى يك من چهار هزار مىخواست يونجه را بدهد ، من مانع شده در دو قران طى كردم . اينها كاه به اسب نمىدهند . روزى سه مرتبه جو ، بعد هم يونجه آن هم به اندازه و به موقع ، مثلا تا يك ساعت بعد از ورود ابدا خوراك به اسب نمىدهند . بعد از يك ساعت علف مىدهند . اسبها همه اخته و مثل بره آرام هستند . هر قزاق هم يك خورجين چرمى دارد و يك گونى كه در آن ياپونچى خود را گذاشته و به ترك اسب بسته . گونى را\r\n\r\n","description":"","footnote":"","page_name":" 4176 ","page_number":52},
  {"content":"\r\n\r\nفرش مىكنند ، ياپونچى بالاپوش شب است . در آن خورجين هم فشنگ ، يك شيشه روغن براى زخم اسب و چرب نمودن تفنگ است با بعضى خرت و خورت از قبيل توتون ، سيگار و غيره .\r\n\r\nغذاى روسها\r\nهركدام هريك ظرف مسى دسته‌دار پهلوى كمرشان آويخته است ، يك قمقمه آب .\r\nكماندان يك زنبيل هم علاوه دارد كه در آن قدرى نان و اندكى غذاى سرد است . اينجا قدرى قند و چاى هم خواستند . در توى ديگ آب گرم كردند ، كمى چاى ميان آن ريختند ، همين‌قدر شد كه رنگ آب تغيير كرد با فنجان از آن آب يا چاى داخل فنجان ديگرى ريخته مثل معمول ايران « ديش لمه » مىخورند . غذاى شب هم آن دو تا مرغ است توى آب انداخته ، قدرى برنج ريخته با فلفل و نمك و دو تا پياز طبخ شده هركدام داخل آن ظرف مسى سابق الذكر ريخته . اول نان دهان خود مىگذارند بعد با قاشق از آن شوربا كه مثل آب حمامهاى ما مىماند نه آبگوشت يا غذاى ديگر صرف مىكنند . خود كماندان بعد از همه مشغول مىشود .\r\n\r\nالاغدار\r\nمن رفتم عمارت اربابى كه خالى بود . چاله‌ايها آمدند كمى از الموت گفتند ، بعد رفتند .\r\nچاى خوردم . در اين بين ابو القاسم گفت از گدوك سرازير شديم الاغ‌دارى ديده شد ، بعد در پيچ و خمها مخفى شد . حاليه ديدم شترخانى رعيت اسعد الحكما و ميرزا اسحق است . سؤال كردم كاغذ دارى گفت نه . او را آوردم [ گفت 
  ] چه مىفرمائيد ؟ گفتم ممكن نيست كاغذ نداشته باشد و حكما از قضيه مسبوق شده‌اند و اين آدم را فرستاده‌اند . برو تفتيش كن . او رفت و پس از مدتى آمد كه ميان جوال كاغذجاتى پنهان نموده بود آوردم .\r\nخودش را هم دادم اسمعيل تا صبح نگاه دارد كه قبل از ما وارد الموت نشده باشد . يك هندوانه هم سوغات مىبرد . آن را هم آوردم شام شب من همان شد ، غذاى حلال ماه رمضان .\r\n\r\nكاغذهاى محتوى دستور\r\nكاغذجات را باز كردم . يكى براى ميرزا اسحق نوشته بود . بعضى دستور العملها كه دو تومان وكيل را علاوه تسعير جنس نكنيد بدنامى دارد . رعيت پول وكيل را جداگانه بدهد .\r\nشما هم در نهايت آسايش مشغول امورات باشيد . خرمنها را برداريد ، در هوا اعتبارى\r\n\r\n","description":"","footnote":"","page_name":" 4177 ","page_number":53},
  {"content":"\r\n\r\nنيست ، شايد بارندگى شود . به فلان و فلان دعا برسانيد . در خاتمه نوشته بود عين السلطنه هم كارى نتوانست صورت بدهد . در قزوين سرگردان است . تازگى از طهران عز الدوله سفارش از سفارت گرفته بود جناب پيشكار را اطلاع داديم رفت قونسلگرى و جلوگيرى نموده كاغذهاى جوف را برسانيد . معلوم شد ابدا از قضيه آمدن من مطلع نشده بودند .\r\n\r\nكاغذ براى شكوه نظام\r\nكاغذ ديگرى براى شكوه نظام بود ، عنوان : قربان وجود مبارك گردم . بعد از دعا و ثنا نوشته بود شرحى از نفاق الموتى مرقوم داشته بوديد بله همين نفاق است كه ما را به اين روز انداخته . سلاطين قاجاريه براى پيشرفت كار خودشان مردم را به نفاق انداختند . اينها هم كه از همان طايفه هستند همين كار را در الموت نمودند ، مگر مثل وجود محترمى كه خداوند از بليات حفظ فرمايد ، آنها را به راه راست هدايت كند . خداوندا امثال وجود مبارك حضرت اجل عالى را حفظ نمايد و براى ما نگاه دارد . خيلى خيلى تملقات و چاپلوسى . در خاتمه دعا و ثناى زيادى به پيشكار ماليه و باز حكايت سرگردانى من و جلوگيرى پيشكار از قونسل و حكايت تسعير غله و پول وكيل بود ! رقعهء ديگر مال نور اللّه خان بود . از اين مطالب نداشت . چون او را با من همراه مىدانند حكايت عيالش را نوشته بود كه با حكيم‌باشى رفتيم نصايح ما سودمند نشد ، بهتر اين است او را طلاق بدهيد فايده ندارد .\r\n\r\nفرار الاغدار\r\nبارى شام مىخوردم همان هندوانهء حلال را كه صدائى از ده برخاست . ابو القاسم دويد آمد گفت مردكه فرار كرده . من ديدم به واسطهء فرار او تمام نقشه و پرگرام من كه تا ورس كشيدم برهم خواهد خورد و به محض آن‌كه اسحق كچل مخبر شود هم خودش فرار مىكند هم سايرين را فرار مىدهد . بىاندازه اوقاتم تلخ شد و اسمعيل از ترس بالا نيامد . بعد از تفكر زياد گفتم الساعه اسمعيل برود با يك نفر ديگر هر جا مردكه را ديد نگاه دارد . اگر به او نرسيد راست برود شتر خان اسحق را بگيرد . اگر تمرد كرد تهديد كند تا من برسم . نوكرهاى ديگر هم شورستان هستند ممكن است از آنها هم كمك ببرد به هر شكل مىشود اسحق را بگيرد . در تاريكى شب اسمعيل با حال خراب شام نخورده رفت ، تا چشمش كور شود بىاحتياطى نكند مقصر قرار ندهد .\r\n\r\n","description":"","footnote":"","page_name":" 4178 ","page_number":54},
  {"content":"\r\n\r\n\r\nسحرخوانها\r\nبارى توى پشه‌بند رفتم اما متفكر و از اين فرار بىموقع آن پدر سوخته خيلى دلتنگ و يقين نمودم اسمعيل نخواهد رسيد و ميرزا اسحق فرار مىكند بلكه همه فرار مىكنند ( ما خودى بدنام كرده و كارى صورت نمىدهيم ) . قدرى خوابم برد از بس خواب نكرده بودم . يك مرتبه صداى هفت هشت نفر سحرخوان از ده برخاست . گويا ما را ديده بودند به عدد سحرخوانها افزوده بودند . خواهى نخواهى برخاستم چاى تهيه كردند . با هزار قسم خيالات صرف شد . تا هوا روشن گرديد ابو القاسم را فرستادم نزد كماندان كه حكايت از اين قرار شد ، دو سه نفر قزاق بدهد به اتفاق ابو القاسم بروند تا ما برسيم آنها كچل را بگيرند . كماندان الياس را فرستاده بود كه شما چرا مقصر را به دست ما نداديد كه تا صبح او را نگاه داريم . هر وقت مقصر به دست مىآيد البته البته به دست ما بدهيد .\r\nقزاقهاى ما خوب نگاهدارى مىكنند ، تكليف خودشان را خوب مىدانند . يك كتاب پيغام داده بود كه ابدا در اين موقع ثمر نداشت . من گفتم خيلى خوب بعد از اين اما حالا فكرى كنيد . زود قزاق بدهيد رفت باز آمد و همان صحبتها . گفتم حالا گذشته نصايح سود ندارد ، دير مىشود ، تا صبح نشده فكر بايد كرد رفت . الحمد للّه اين‌بار جواب آورد كه جوى اسبها تمام شود مىآيند . ابو القاسم را با دوشين و دو نفر ديگر روانه كرديم ، خودمان متعاقب آنها . باز همه پياده مىآمدند . غضنفر چاله‌اى هم جلو ما بود .\r\n\r\nپيدا شدن الاغدار\r\nنزديك زروين از عقب چند نفر زن فرياد مىكردند ، گفتيم چه حادثه‌اى رخ داده همه ايستاديم هرچه غضنفر داد زد آنها مىشنيدند يا نمىشنيدند همان فرياد اولى را مىكردند . آخر الامر اسب راندم نزديك شدم ديدم مىگويند رعيت ديشبى توى كوپاى خرمن مخفى شده بود و حالا بيرون آمده بيائيد او را ببريد . من خيلى خيلى خوشحال شدم كه نرفته خبر كند و گفتم ديگر به او كارى نداريم ، الاغ را بدهيد از عقب بيايد .\r\nمراجعت كرده به كماندان تفصيل را گفتم . باز صحبت صبح را از سر گرفت كه به زحمت او را از اين صحبت منصرف نمودم . از ديشب تاكنون ما را به هزار زحمت و هزار قسم فكر و خيال واداشت و چندين نفر را دچار زحمت كرد . اينها خيال مىكردند الموت بلوائى يا آشوبى است ، مردمان رشيد با اسلحه دارد ، جنگ خواهد شد . امروز تمام تفنگها را پر كرده بودند و دو سه نفر تفنگها را به دست گرفته جلو جلوى من حركت مىكردند .\r\n\r\n","description":"","footnote":"","page_name":" 4179 ","page_number":55},
  {"content":"\r\n\r\n\r\nپرت شدن اسب\r\nنزديك شيركوه چند نفر قزاق جلو راه را عوضى رفتند تا ما سر افتاديم ، يك نفر آنها با اسب پرت شد . همه صداها را بلند كردند . من خيلى متوحش شدم زود جلو رفتم . اما عيب نكرده و برخاست ، اما اسب مثل مرده ابدا حركت نمىكرد . جمع شدند زين و برگ را گرفته بعد حرفى زدند اسب راست شد بىعيب . اسبهاى اينها تربيت شده و مشق كرده است . حالا اگر از اسبهاى ما بود هزار قسم تقلا و حركت مىكرد . شايد ده جاى خودش را مجروح مىكرد و روى صاحبش غلط مىخورد او را هم مجروح مىكرد .\r\n\r\nشاهرود\r\nرسيديم به شاهرود طالقان . خيلى از ديدن آن خوششان آمد . باهم بناى صحبت و شادى را گذاشتند . كماندان از اصل و نسب آن جويا مىشد از منبع تا لب دريا . من اسب نيلهء جديد را سوار بودم . گويا هرگز به رودخانه نزده بود . كماندان از عقب با شلاق او را راند . در اين بين يك نفر از قزاقها خم شد قعر آب را درست ملاحظه كند كلاهش افتاد و آب برد . غضنفر هرچه دويد نتوانست بگيرد . تا مدتى سرباز توى آفتاب سوزان مىآمد تا كماندان از تقصيرش گذشته كوزمين كه كلاه نازكى از علف تورى به سر گذاشته و كلاه پوست خود را در خورجين گذاشته بود به او داد و قزاق صاحب كلاه شد .\r\n\r\nتوقف در شهرك\r\nاز بادشت گذشتيم . حسنقلى و على جان كدخداى شورستان رسيدند ، بعد حيدر قلى خان ميرزا حسين . رضا بيك گفتند حمزه على را با اسمعيل فرستاديم ابو القاسم هم با قزاق گذشت . كاغذهاى تقى را دادند نوشته بود همهء مقصرين به‌جاى خود هستند .\r\nشكوه نظام بالاروچ بود دو روز است پائين‌ها آمده حسنقلى بيك مىداند كجاست .\r\nحسنقلى بيك گفت الان در تركان است پول جنس جمع مىكند و مشغول صحبت‌ها و درددل شدند . تا شهرك رفتيم آنجا كماندان گفت اسبها خسته شدند بايد توقف كرد .\r\n\r\nشكوه نظام\r\nمن حقيقة مايل نشدم كه شكوه نظام را دستگير كنم . هرچه باشد باز نمايندهء دولت است ، با هر صدمات كه رسانده . هرچه نوكرها اصرار كردند تا تركان راهى نيست من گفتم بايد توقف كرد . گفتند خودمان را حكم كنيد برويم دستگير كنيم ، باز گفتم صبر\r\n\r\n","description":"","footnote":"","page_name":" 4180 ","page_number":56},
  {"content":"\r\n\r\nكنيد . حتى حسنقلى مرا تطميع كرد كه سيصد تومان پول الساعه همراه دارد . باز من همراهى با خيالات آنها نكردم و به طبيعت واگذار نمودم كه بعد از ناهار مىرويم ، بود نحوست اقبالش گفته ، فرارى شده بود و نبود بلندى اقبالش يارى كرده . الرحيل گفته پياده شديم . مرغ و برنج قزقان پياز را براى آنها حاضر كرديم ( قيمت را خودشان مىدهند ) .\r\nخودم هم ميان باغ ديگرى افتادم . چيزى نگذشت سر و كلهء ابو القاسم و اسمعيل و قزاق پيدا شد كه ميرزا اسحق را پياده جلو انداخته و مىآوردند . من زود اشاره كردم ببريد پيش كماندان و خودم از خجالت و حيا پشتم را به‌سمت جاده كردم كه اسحق سلام بلندى انداخت . به خدا من خجالت مىكشم ، و اللّه من خيلى حيا دارم كه با همه حركات زشت قبيح اينها باز شرم مىكنم و حيا مانع مىشود به صورت آنها نگاه كنم . اما آنها يك ذره حيا و شرم و انسانيت ندارند .\r\n\r\nاسعد الحكماء\r\nمن اگر به همه بد كرده باشم به اسعد الحكما و ميرزا اسحق كه خوبى نموده‌ام . آنها چرا اين‌طور رفتار نمودند ؟ معزز محترم دو تا ده مرا هم مىخورند . ارزن مرا خروارى بيست و پنج تومان مىفروختند . اين هم مزد دستم بود . به حق خدا اينها اگر من نبودم در اين چند سال دو مقابل آنچه مىبردند مىبايست به جلال و مهدى و نايب الحكومهء اينجا بدهند . در آن بلوائى اول روز دو تا بره و مقدارى برنج اينها براى هريك از اشرار مىرفت . اينها از اصل ماليات نقد و جنس هم در سال به من كمتر مىدادند . فروعات هيچ نمىدادند ، اجاره نمىدادند . اگر دو تا مهمانى هم به من دادند آن بود توى كوچه و بازار فرياد زده گفتند و شرم نكردند و از مكافات نترسيدند . احسان انسان را كفران كردن از همه‌چيز بالاتر است . به واسطهء من اينها نعمت امنيت داشتند ، نعمت مكنت داشتند ، نعمت عزت و راحت را داشتند ، اما كفران كردند آن هم خيلى بدكفرانى .\r\n\r\nمجازات قزاقى كه توت خورده\r\nبارى اسحق را بردند نزد كماندان . او سپرد به دست قزاق و مشغول تيمار يابوها شدند . در اين بين كار غريبى واقع شد . سه نفر از قزاقها توت سياه خورده بودند دست سياه آنها معرف و شاهد سرقت آنها شد . كماندان حكم كرد شمشيرها را كشيده ساعتى قراول بدهند . اينها شمشيرها را كشيدند ميرزا اسحق فريادى زده نزديك بود بىهوش شود . با لكنت زبان دست به دامان ميرزا حسين شد كه اگر مرا بايد بكشند يك ساعت مهلت بدهند تا وداع با عيالات خودم بكنم . به توسط الياس براى كماندان ترجمه كردند .\r\n\r\n","description":"","footnote":"","page_name":" 4181 ","page_number":57},
  {"content":"\r\n\r\nخنديده بود و اين مسئله اسباب اين شد كه قزاقها را مرخص كرده از تقصير آنها گذشت .\r\nشوشكه را غلاف كرده به‌جاى خود استراحت كردند . من هم براى اين كه سرقت توت سياه نكنند مقدارى انگور ، هندوانه ، گلابى براى آنها فرستادم . هورا كشيده خوردند .\r\nچند دانه از اعلانها را كه از قلعه آورده بودند به دهات اين سمت پراكنده نمودم كه مردم از ترس و هراس راحت بشوند .\r\n\r\nفرار شكوه نظام\r\nچهار ساعت به غروب مانده سوار شديم . ابو القاسم و حسنقلى را با كماندان تركان فرستادم از آنجا بروند فيشان . من خودم با سايرين و پنج قزاق به‌سمت قلعه روانه شديم .\r\nبه كماندان و نوكرها خيلى سفارش كردم مبادا باعث تشويش كسى بشوند ، فقط شكوه نظام و سيد قوام و پسرهاى سيد بزرگ را دستگير كرده بياورند كه اقبال با شكوه نظام يارى كرده بود . خبر شده بود و به‌سمت طالقان فرارى شده بود . اما از حق نبايد گذشت من خودم باعث اين فرار شدم و آن مسامحه و تعلل من كار را صورت داد .\r\nخوب هم شد .\r\nهوا گرم بود مگس در كنار شاليزارها فراوان . من تند مىآمدم . اسمعيل با قزاقها انسى گرفته بود و زود زود سيگارد به آنها تعارف مىكرد . يك نفر از آنها باز جزئى تركى مىدانست . ما گمان مىكرديم اينها خسته مىشوند اما خير ورزش كرده و كار آزموده بودند . ابدا خستگى نمىفهميدند . پنجاه نفر مثل ما را خسته مىكنند .\r\n\r\nكسوف\r\nامروز عصر كسوف كلى است و چهار دانگ و چيزى بالا از آفتاب گرفته مىشود . در كافركش هوا تاريك شد . صداى زدن مس و هلهله از هرانك و مدان بلند بود . خيلى تماشا كرديم .\r\n\r\nرسيدن به زوارك\r\nغروب من زوارك رسيدم . در زمينهاى جلو آبادى مقابل باغات قلعه ايستادم تقى و سايرين از قلعه آمدند . على محمد بهمن را آورد چند ماچ از او كردم . ملكه هم آمد . يك نفر ميرزا مسيح فرستاده بود كه از آمدن من مسبوق شود . تقى گفت خوب است به همين پاورك برويد . ديدم بد نمىگويد . تعللى بشود فرار مىكنند . فرستاده ميرزا مسيح را روانه كردم و پس از يك ربع توقف خودم حركت كردم با چند نفر از نوكرهاى تازه نفس و قزاق .\r\n\r\n","description":"","footnote":"","page_name":" 4182 ","page_number":58},
  {"content":"\r\n\r\nاز راه سليكان سربالا شديم . بغلهء مقابل جبرين ده خيلى خراب بود . قزاقها را حكم كردم پياده شدند .\r\n\r\nآوردن مقصرين\r\nنزديك آبادى ورك در گودالى ايستاديم . نوكرهاى پياده را گفتم دو نفر دو نفر به خانهء هريك از مقصرين ورود كرده به عجله آنها را گرفته بياورند بيرون آبادى . آنها رفتند و خودمان ايستاديم . تا صداى زن و مرد از ورك برخاست آن‌وقت حركت كردم . جلوى ده ميرزا مسيح و منصور و ملاموسى را ديدم ايستاده [ اند 
  ] اما رنگ به صورت ندارند .\r\nصداى داد و قال هم در توى آبادى بلند است . قزاقها خواستند پياده شده داخل ده شوند من مانع شدم و به اشاره فهماندم لازم نيست . اول رمضانعلى را آوردند . قزاقها باز صداى داد و بيداد را شنيدند پياده شده دست به شوشكه كه بروند توى ده . من به تركى و به اشاره باز نگذاشتم ( مزه اينجا داشت كه ميرزا مسيح روسى حرف مىزد ) . ملا حسنعلى را حمزه على و جهانگير آوردند كه سر حمزه على از ضرب چماق ملا شكسته بود . قزاقها كه زخم سر حمزه على را ديدند طاقتشان طاق شده به اشارهء سر و دست و آن مختصر تركى از من اجازه مىخواستند . باز من محض آن‌كه داخل زن و بچه نشوند به هر شكل بود ممانعت كردم . متعاقب لطيف و حاجى على و علينقى را آوردند ( كه اين آخرى را عوض عزيز آورده بودند ) . ميرزا على فرار كرده بود عزيز هم پيچ‌بن رفته بود .\r\n\r\nزنهاى ده\r\nمن وقتى كه حمزه على را با سر شكسته ديدم و حسنعلى هم با كمال وقاحت به من گفت چه تقصير دارم ، مرا چرا گرفتيد ، چند شلاق به حسنعلى زدم . قزاقها طنابى از ترك اسب باز كرده بعد جيب و بغل يكى يكى را گرديدند كه مبادا اسلحه داشته باشند . فقط يك چاقو حسنعلى داشت . من ديدم زنها هجوم مىآورند كه بيايند نزد من . من هم براى همين مطلب وارد آبادى نشدم . اين بود آرام آرام اسب را راندم و از معركه خارج شدم ، به‌طورى كه زنها درست ملتفت من هم نشدند و خودى از دست التماس و درخواست و عجز زنها خلاص كردم . حيدر قلى خان دنبال من آمد و رو به جيرين ده سرازير شدم كه به كلى از چشم زنهاى ورك ناپديد گرديدم . آمدم جيرين ده . جز ملا عيسى ديگر احدى باقى نمانده بود ، همه فرار كرده بودند حتى سيد مهدى .\r\nمغرب گذشته بود در باغى پياده شدم . گفتم ملا عيسى براى نوكرهاى روزه و مقصرين چاى حاضر كند . نيم ساعت طول كشيد تا آنها آمدند و مشغول خوردن چاى\r\n\r\n","description":"","footnote":"","page_name":" 4183 ","page_number":59},
  {"content":"\r\n\r\nشدند . محمد على مىگفت كتهاى همه را بستند ، بعد دو دفعه آنها را به‌طور نظام حركت دادند تا ياد بگيرند . آن‌وقت آنها را جلو انداخته با نظام تمام سرازير شدند . محمد على مىگفت زنهاى ورك دربه‌در دنبال شما مىگرديدند و ما آنها را به زحمت مراجعت داديم و گفتيم شاهزاده رفت ديگر ثمر ندارد . زنها مىگفتند خوب از دست ما فرار كرد و الّا محال بود بگذاريم كسان ما را ببرد ، به هر شكل بود مىگرفتيم .\r\n\r\nورود به قلعه\r\nآنها مشغول خوردن چاى شدند من سوار شدم و [ به 
  ] دو سه نفر از بچه‌هاى جيرين ده كه مانده بودند گفتم حضرات را تا دم پل همراهى و راهنمائى كنند . با حيدر قلى خان آمدم . يك ساعت و نيم از شب رفته بود وارد قلعه با فتح و فيروزى شدم . قدرى در حياط بيرون راه رفتم چاى خوردم . يك ساعت ديگر آنها آمدند . من باز از شرم و حيا نخواستم مرا ببينند . در گوشه‌اى در سايهء درخت ايستادم . به نظام تمام وارد كردند . بعد جلوى اطاق صف كشيدند . آن قزاقى كه تركى مىدانست حكم نشستن داد . نشستند سه نفرشان سراغ اسبها رفتند . مختار چاى براى آن‌دو نفر برد . گفتند يخ يخ و با دست اشاره كردند ببر .\r\nاسمعيل جلودار كه خصوصيتى با آنها از شهر تا اينجا حاصل كرده گمان كرد مثل مأمورين ايرانى ما قهر كردند . مثلا چاى كم رنگ بوده يا دو فنجان كم است . رفت جلو و پرسيد گفتند به اشاره و تركى ناقص آت آدام راحت ، آن‌وقت با دست اشاره به چاى و دهان خود نمودند . يعنى پس از راحتى اسبها و آدمها مىخوريم . بارى قفل خواستند و مقصرين را توى اطاق انداخته در را قفل كردند و يك نفر با تفنگ جلوى اطاق ايستاد .\r\nرفتند سراغ اسبها من به تقى سفارش كرده آمدم اندرون كه الحمد للّه همه سلامت و بسيار مسرور و شاد بودند . قزقان بىپير و مرغ و برنج را گفتم فرهاد برد بيرون ، با يك بطرى عرق كه فوق العاده بود .\r\n\r\nگناه آذرى\r\nاگرچه اينها بلكه كليهء الموتى تقصير دارند . ليكن گناه با ميرزا احمد خان اين دفعه بود كه تخم لقى به دهان آنها انداخت و اينها هم چيزى فروگذار نكردند . منتهى كسانى كه دستگير مىشوند بيشتر هرزگى كردند و سردسته و ليدر سايرين به شمار مىآيند . جلال و محمد از همه بيشتر گناه‌كار بودند كه معلوم نيست كجا فرارى شده‌اند ، يعنى جلال از قزوين فرار كرد ، محمد از الموت .\r\n\r\n","description":"","footnote":"","page_name":" 4184 ","page_number":60},
  {"content":"\r\n\r\n\r\nكاغذ نايب الحكومه\r\nنور اللّه خان نايب الحكومه كاغذى به مهدى نوشته بود كه به تواتر خبر رسيد كه فلانى آمده با قزاق روس و از ورك جمعى را دستگير كرده‌اند ، حكايت از چه قرار است . من هم گفتم جواب نوشت تحمل كنيد صبح درست مطلع مىشويد . تقى و ساير نوكرها بلكه اهل خانه از رفتار مهدى هم بسيار دلگير و ناخوشنودند . شب يك ساعت استراحت كردم بعد سحر خورده نيت روزه كردم .\r\nشنبه - من دير بيرون رفتم يعنى خوابم برده بود . ابو القاسم آمد گفت با كماندان رفتيم بالاى فارس‌آباد در يك كندى « 1 » اسب كماندان پرت شد ، اما خودش رشادت غريبى كرد . از بالاى اسب خودش را سه ذرع آن سمت پرت كرد كه من گفتم با خاك يك‌سان شد . در صورتىكه برخاست بدون آن‌كه آسيبى به او رسيده باشد . بعد اسب را بلند كرديم فقط قدرى ساق پاى اسب زخم شده بود . روغن حاضر داشتند ماليدند .\r\n\r\nدرفيشان\r\nشكوه نظام از تركان به‌سمت طالقان فرار كرده بود . رفتيم فيشان آنجا هم تمام رعايا پراكنده و در كوه زير سنگها و غارها مخفى شده بودند تا مغرب زير سنگها را گرديديم .\r\nسيد حسن پسر سيد بزرگ و پسر سيد قوام را دستگير كرديم . شب مانديم كدخدا محمد بيشتر رعايا را جمع كرد به همه اطمينان داديم و صبح حركت كرديم اينجا وارد شديم . از من يك سطل شراب خواست . گفتم نداريم . بعد گفتم بالا جا براى شما تهيه شده . گفت من بايد پيش قزاق باشم . گردش كرد زير باغچه على محمد در سايهء گردوى بزرگ منزل گرفتند كه زمينش خشك و بىرطوبت است . ما هم ميز و صندلى براى كماندان برديم .\r\nساير به معمول خودشان . الياس هيچ زيرانداز و روانداز ندارد . براى او چيزى بدهيد .\r\n\r\nپرت كردن اسب\r\nقدرى گذشت من خودم پائين رفتم كماندان خودش هم تفصيل را گفت . من از رشادت او تعريف كردم و گفتم آدم من خيلى تعجب كرده است . گفت ابدا تعجبى ندارد ، ما مكرر در تاخت اسب در مشق خودمان را پرت مىكنيم براى همچو روزها و آن لمّى دارد . دست راست را به سينهء خود ملصق مىكنيم و پرت مىشويم . ابدا آسيب نمىرسد .\r\nميل داريد الان براى شما بكنم . گفتم حالا كه لازم نيست اما نزد ما تعجب دارد ، زيرا ما\r\n\r\n\r\n","description":"","footnote":"\r\n( 1 ) كندى - گودال .\r\n","page_name":" 4185 ","page_number":61},
  {"content":"\r\n\r\nهمچو مشقها را نكرده‌ايم .\r\n\r\nدستگيرشدگان\r\nبعد حكم خودش را بيرون آورده اسامى مقصرين را قراءت كرد . گفت چند نفر دستگير نشده‌اند و چند نفر كه در حكم من نيست دستگير شده‌اند . گفتم آن صورت را هم من داده‌ام ، عيب ندارد هر وقت سايرين را دستگير كرديم اينها را مرخص مىكنيم .\r\nگفت كجا هستند من بروم بگيرم . گفتم معلوم نيست ، در تفحص مىباشم . اما شما اين صورت را ساعتى قبل قراءت نموده‌ايد و اسامى مقصرين را بلند خوانده‌ايد . جمعى كه اينجا بودند مطلع شده به آنها خبر مىدهند . اين كار دور از احتياط بود . عذر خواست و گفت خبط كردم ببخشيد .\r\n\r\nامير اسعد\r\nبعد قدرى از امير اسعد و كارهاى او مسبوقش كردم و چند نفر هم كه از مقصرين به شهر فرار نموده بودند گفتم صورت برداشت . قرار شد با راپرت خودش بدهيم قاصد براى قونسل ببرد . كدخدا صفر على را معرفى كرديم و گفتم هرچه لازم داريد از او بخواهيد . بعد برخاسته قلعه آمدم . قند و چاى و بره و جوجه و مقدارى انگور و هندوانه ، گردو ، بادام ، كشمش ، چند بطرى عرق ، توتون ، سيگار ، كبريد و غيره مفصلا تعارف فرستادم كه خيلى خيلى اظهار امتنان نموده و ميان قزاقها بالسويه تقسيم نموده بود .\r\nنوكرها نشاط و سرور بىاندازه دارند . ملكه رقص مىكند ، ما شاء اللّه بهمن بامزه شده و كم‌كم حرف مىزند .\r\n\r\nحرف روزنامه‌نويسها\r\nحالاست كه روزنامه‌هاى قزوين و طهران اين خبر را منتشر نموده با آب و تابى كه به تحرير من بر نمىآيد و هزار ناسزا و بهتان و دروغ و افترا به من نسبت مىدهند كه شايد يكى از آنها در من نباشد بگويند . آنها از درد دل من خبر ندارند و نمىدانند چه به روزگار من در اين مدت آمد . فلان روزنامه نويس اصلا ملك ندارد تا اگر آن ملك را ببرند از حال من مسبوق شود . اگر داشته باشد خداى نكرده از پهلوى ملكش گذر كنند زمين را به آسمان مىدوزند و عالم را برهم مىزنند . زن و بچه ندارد كه رعايا بالاى درختش رفته به آنها هزار ناسزا بگويند و سنگ بارانش كنند . اما آن چيزى كه طبيعى هر انسان بل حيوان است گرفتن انتقام است كه به دست هركس باشد آدم خوشحال و مسرور مىشود .\r\n\r\n","description":"","footnote":"","page_name":" 4186 ","page_number":62},
  {"content":"\r\n\r\nچنانچه الآن ما خوشحال و مسرور از كشيدن انتقام خود مىباشيم . گمان مىكنم آن كسانى كه مرا در اين كار مذمت مىكنند محق نباشند ، براى آن‌كه وقتى كه ارمنى ، گرجى ، قفقازى آلت انتقام آنها شدند زبان مدح و ثنايشان گوشها را كر كرد . در تجليل و تقديس آنها گفتند و نوشتند مطالبى را كه گوش هيچ شنونده و چشم هيچ بيننده نشنيده و نديده بود . در حالىكه به آنها كارى نشده بود ، نه ملكشان را برده بودند ، نه اهل و عيالشان را محاصره كرده بودند و نه آن بىاحترامى را به آنها نموده بودند . وقتى كه كلاه يك نفر را ديگرى به جبر و عنف و زور بردارد و يك كس ديگر پيدا شود آن كلاه را از آن آدم گرفته به مالك و صاحب حقيقى آن بدهد ابدا آن آدم ملاحظهء نژاد و اصل و نسب و مذهب را نخواهد كرد . ممنون و متشكر آن آدم مىشود و از صميم قلب خوشحال . هركس به غير اين بگويد انصاف را از دست داده و بر خلاف طبيعت حرف زده . من درخواست آمدن قزاق را نكردم و هيچ تصور اين را هم نمىكردم كه آنها قزاق به من بدهند . اسباب خدائى شد و خداوند نخواست بيش از اين به من ظلم و تعدى شود . حالا هم با اين پيشرفتى كه برايم حاصل شده و همه كار مىتوانم بدون هيچ مسئوليتى بكنم باز خدا را حاضر و ناظر ديده كارى نكردم . چهار نفر را گرفتن و محترما نگاه داشتن بدون صدمه و اذيتى اهميت ندارد .\r\n\r\nمذاكره كماندان با رعايا\r\nدوشنبه غرهء شوال المكرم - تقويمها باز اختلاف داشت . چون رؤيت هلال نشد ديروز سىام را روزه گرفتيم . امروز عيد [ ست 
  ] . آخوندها و رعاياى دهات دسته دسته آمدند ، بعد كماندان بالا آمد . در ميان چادرى كه در جلو خان قلعه زده شده مجلس شد . آقاى نايب الحكومه هم آمد . كماندان با نايب الحكومه و آخوندها و بعضى از پيرمردان صحبت زياد كرد . خيلى به آنها مذمت كرد و بعد تهديد نمود كه اين دفعه اگر قزاق بيايد قتل و غارت خواهد كرد . نايب الحكومه قدرى جواب داد . اما در هر كلمه مجاب شد . آخر نور اللّه خان تمام تقصير را به گردن حكومت انداخت كه او حكم نكرد و جلوگيرى از فساد ميرزا احمد خان و آدمش شكوه نظام نكرد . بعد با رعايا بناى صحبت را گذاشت ، از آنها التزام گرفت و تعهد هم . در مقابل التزام نمود از امير اسعد و تنكابونى جلوگيرى كند .\r\nيعنى آگنت آنها از الموتى سرپرستى نمايد . دو سه ساعت اين گفتگوها طول كشيد ، بعد كماندان رفت . سايرين ناهار خورده متفرق شدند . اما اگر هزار مرتبه الموتى صدمه بخورد ، هزار مرتبه قول و قرار بدهد باز تا روشنائى ديد همان است كه بود . مردمان روستائى . . . قول را چه مىدانند چيست !\r\n\r\n","description":"","footnote":"","page_name":" 4187 ","page_number":63},
  {"content":"\r\n\r\n\r\nدر كوه فرار آسان است\r\nقاصد شهر رفت . خواهش شد چند روز بيشتر قزاق بماند و كماندان هم نوشت آنها كه شهر رفته‌اند دستگير كنند . از اندج ناحيه جمعى رفته‌اند ، عزيز را گفتند پيچ بن است به همان خيال سابق كه آنجا قدم و قلم كوتاه است . عصر اسمعيل جلودار و سه نفر قزاق فرستاديم . شب خبر آمد دستگير نموده‌اند و گرمارود توقف كردند . ابو القاسم هم با چند نفر قزاق گازرخان رفت ملا شعبان و اسمعيل را بگيرد كه گفتند از روز ورود فرار كرده‌اند .\r\nآن كسانى كه هرزگى و شرارت كرده‌اند همان شب كه ورود مرا شنيده‌اند متوارى شده‌اند و اگر خودم زرنگى نكرده با آن حال خستگى ورك نمىرفتم اين چند نفر پدرسوخته هم دستگير نمىشدند . اينجا كوهستان است آن هم كوهستان سخت صعب ، فرار خيلى براى اهالى آسان است . ماه رمضان سختى گذشت . الحمد للّه آخرش خوب شد . اگرچه به ميرزا احمد خان كارى نمىشود كه تمام تقصير گردن اوست و مجازات حقيقى او بايد بشود نه ديگرى .\r\n\r\nمجلس مهمانى\r\nپنجشنبه چهارم شوال ، 4 برج سنبله - ديشب كماندان و قزاقها در قلعه مهمان من بودند . جلو خان را به مباشرت اسمعيل جلودار سيم كشى كرده با فانوسهاى رنگارنگ چراغان نمودند . نيمكت ، صندلى ، ميز همه‌چيز اطراف تپه و باغچه‌هاى گل كارى گذاشتند . در ميان گلها لامپهاى كوچك به الوان مختلف چيدند كه خيلى خيلى مزين و باشكوه شده بود . در ميان حياط قلعه هم مقابل اطاق نوكرها در صدر ميز شام براى من و كماندان و الياس چيدند . براى قزاقها هم‌چون ديگر ميز شام خورى نداشتيم روى زمين فرش انداخته وسط آن را گلدانهاى گل و مجموعه‌هاى ميوه و چراغ گذاشته و براى قزاقها بشقاب و مسكرات و سيگارد اطراف آن نهاده شد . شام هم اول آبگوشت ايرانى بود ، پلو و گوشت مرغ و بعد كباب بره با دوغ و شربت تهيه شد ( از دوغ خيلى خوششان آمد ) .\r\nبراى خودمان هم سوپ فرنگى و دو غذاى جوجه و گوشت و يك غذاى سبزى آلافرنگ . ميز را هم خيلى قشنگ با گلهاى زياد ترتيب دادم . نيم ساعت از شب رفته كماندان بالا آمد . متعاقب آن كوزمين قزاقها را به حالت نظام آورد صف كشيدند ، من خوش‌آمد گفته احوال‌پرسى كردم . آنها هم جواب اظهار تشكر كردند . بعد ما به چادر رفتيم و آنها مشغول خود شدند . چاى مفصلى خوردند ، سيگار كشيدند تا شام حاضر گرديد .\r\n\r\n","description":"","footnote":"","page_name":" 4188 ","page_number":64},
  {"content":"\r\n\r\nسر شام رفتيم ( موزيكانچيهاى شورستان هم مشغول ترنم نغمات دلكش بودند - سورناچيها ) كه مىگفتند به سازهاى ما شبيه است . ما در سر ميز و قزاقها روى زمين شروع به خوردن شام شد . خدمت ميز ما را على محمد و آقا برار مىكردند كه لباسهاى مخصوص پوشيده بودند . كماندان غذا خيلى كم مىخورد ، مسكرات هيچ عادت نداشت . برعكس الياس جوان . من به سلامتى شاه خودمان و امپراطور بعد به سلامتى كماندان و قزاق نوشيدم كه الياس ترجمه كرد و هوراى زياد كشيدند . بعد كماندان به سلامتى من خورد ، باز هورا كشيدند . مختصر اينجا هم حكايت شهر و شب شام تاج گذارى ، سلامتى پى سلامتى ، نطق دنبال نطق ، كماندان به سلامتى اهل اندرون نوشيد . ملكه خانم كه نزديك ميز براى تماشا ايستاده بود آمد گيلاس دوغى برداشته به زبان روسى گفت « واشيزدرو » و دوغ را سر كشيد . هوراى خيلى بلندى براى خانم كشيدند و دست زدند . يك دفعه هم كماندان به سلامتى نوكرها نوشيد كه انشاء اللّه هميشه فاتح و منصور و از روى صداقت خدمتگذار باشيد . نوكرها و بعضى رعايا هم ياد گرفته بودند هورا مىكشيدند . بعد ميرزا مسيح آمده از طرف خدام قلعه جامى سركشيد و به سلامتى قزاقها و كماندان هورا كشيدند .\r\n\r\nشادمانى روسها\r\nاينها كه تمام شد قزاقها برخاسته آواز خواندند . اسم آواز به فارسى اين بود « از ابر آسمان باد نمىآيد » . مدتى اين آواز طول كشيد . بعد توشين كه تب هم كرده بود قدرى آواز خواند كه حكايت و شوخى بود . الياس ترجمه مىكرد . قزاقها از اين اشعار خيلى تفريح مىكردند . بعد حكايت شراب فروشى و خانمى را خواند . بعد اجماعا باز آواز طولانى خواندند « قزاق درآمد به سرشن » . شام تمام شد رفتيم جلو خان . قزاقها بناى رقص را گذاشتند . بطور دايره ايستادند و آن ظرفهاى غذا را دست گرفته با قاشقها به آن مىزدند و چند نفر ديگر مثل ما دست مىزدند . دو نفر دو نفر داخل حلقه و دايره شده رقص قزاقى مىكردند . يك آوازى هم مثل تصنيفهاى ما مىخواندند . اما رقص آنها بسيار سخت بود . بعضيها انگشتان پاى خود را طورى جمع كرده رقص مىكردند كه به تصور محال مىآمد . هزار چرخ با اين شوشكه و قمه مىخوردند كه ابدا پاى آنها لغزش نمىنمود . خود كماندان هم رقص كرد به همان‌طور . بعد از رقصها و آوازها نشستند چاى خوردند ، سيگار كشيدند . خانم به هريك يك دانه آتش بازى فرنگى داده آتش زدند و رقص كردند و براى خانم هورا كشيدند . بعد هريك يك فنجان شراب خوردند . توشين مزاح و شوخى مىكرد ( و اين ميان آنها شوخ و اسباب تفريح شده بود ) . مىگفت زن\r\n\r\n","description":"","footnote":"","page_name":" 4189 ","page_number":65},
  {"content":"\r\n\r\nندارم و خيلى دلم مىخواهد خدمتم تمام شده بروم يك دختر قشنگ بگيرم . من گفتم بيا مسلمان شو تا چندين دختر بتوانى گرفت . گفت بد نيست . اما دختر زياد چيزهاى ديگر هم لازم دارد . بارى اسباب مزاح و دل‌خوشى ساير قزاقها توشين است كه به اين واسطه احترامى در نزد سايرين داشت . كماندان گفت كسبش آهنگرى است ، يعنى در ولايت قبل از خدمت آهنگر بوده . ساعت هفت مجلس تمام شد مترنما منزل خود رفتند و كماندان خيلى خيلى از اين مهمانى خوشش آمده با كمال امتنان رفت . جمعيت رعايا هم براى تماشاى چراغان و رقص آنها خيلى جمع شده بود و تعجبها مىكردند . اسم اين فوج « گرى نبسكى » است و سيصد و پنجاه سال است كه اين فوج برقرار شده و خدمت مىكنند . در فاصله سه ساعت راه‌آهن به ولادى قفقاز اقامت دارند در اطراف رودخانه « ترك » اسم رئيس طايفه « وران سف » است اسم كماندان كه همراه من آمده « خطايف » .\r\nاين فوج از افواج خوب قزاق روس است .\r\n\r\nنامهء حكومت و ديگران\r\nحكومت امروز كاغذى براى من در توسط ميرزا اسحق داده بود . خود اسعد الحكماى بىشرم هم شرحى در بىگناهى خود و برادرش به من نوشته بود . جواب به حكومت نوشتم در صورتىكه خودتان از عهده برنيامديد و رفع ظلم نكرديد ديگران كردند . هيچ كس نمىتواند از هستى خود و مايملك خود دست بردارد . دو ماه متظلم بودم بر مظلوميت من تصديق و نوشته مكرر دادى مىخواستيد حكم هم بكنيد تا اين شكل نشود . به اسعد الحكما هيچ جواب ننوشتم .\r\nميرزا اسحق كه اين كاغذها را داده بود پيغام نموده بود گه خوردم ، غلط كردم .\r\nخرمنهاى من از بين مىرود ، رعيت مىخورد حاشا مىكند . جواب گفتم خرمن آدم را ببرند خوب است ، رعيت آدم ياغى شود صحيح است . تو دو تا ملك دارى چهار روز طاقت نمىآورى ، پس به من چه گذشت .\r\nنور اللّه خان براى توسط شيخ زكريا و نعمت اللّه بالاروچى ده كاغذ نوشته و هركسى را ممكن بوده شفيع قرار داده . من هم محض احترام او آدم بالاروچ نفرستادم اما گفتم خودت بده بياورند .\r\nميرزا على در ويكان مخفى بود . محمد على و حمزه على را شب فرستادم او را دستگير كنند فرار كرده بود دنبال كردند . دو تا چماق زدند سرش زخم شد و دستگير گرديد . صبح آوردند به كماندان سرش را نشان داده بود . كماندان محمد على را خواست چرا زدى گفت فرار مىكرد . گفت در اين صورت مىبايست او را با گلوله زده باشى نه با\r\n\r\n","description":"","footnote":"","page_name":" 4190 ","page_number":66},
  {"content":"\r\n\r\nچماق . ميرزا على از اين حرف به آن چماق و زخم سر ممنون شد .\r\nرمضانعلى و ملا حسنعلى پول زياد به عنوان وكيل ، به عنوان سرباز جنس ديوان اجاره گچ‌لات از وركيها گرفته‌اند كه يكى يكى پس مىدهند . مىگويند شب ورود ما جلال و محمد حسين در دينه‌رود بودند خبر مىشوند شام نخورده طالقان مىروند . شيخ آتانى و حسين خان رشوند هم طالقان فرار نموده‌اند . همه در آنجا مىباشند .\r\n\r\nديدار از قلعهء حسن صباح\r\nجمعه پنجم - صبح با كماندان به‌سمت گازرخان و تماشاى قلعهء حسن صباح رفتيم .\r\nناهار خوبى ابو القاسم تهيه نموده بود . كماندان عكس خانمى دربند ساعت داشت گفت نامزد من است ، خوشگل است يا نه ؟ من هم تعريف كردم حقيقة خوب هم بود . منزل خطايف در ولادى قفقاز است . در مدرسهء نظامى پطرزبرق تربيت شده . اسمعيل قاصد از شهر آمد تا ده روز اجازه اقامت داده‌اند نامزد كماندان هم كاغذى داده بود . كماندان گفت فوج ما مأمور جنگ است . من سر ده روز بايد بروم . ديگر از جنگ چيزى ننوشته بودند .\r\nمىگفت در جنگ ژاپن كه اخبارات را همه‌كس مىداد و همه‌كس مىدانست خيلى باعث صدمهء ما شد . لهذا در اين جنگ به كلى افشاى اخبارات ممنوع است و هيچ كس مسبوق نمىشود ، چنانچه نصف فوج ما مأمور جنگ است يك كاغذ يك تلگراف از آنها نمىرسد .\r\nبعد از ناهار قلعهء حسن رفتيم . واقعا جاى غريب عجيبى است . يك دانه مو كه از قديم آنجا غرس كرده‌اند هنوز تر و تازه و بارآور است اما جائى واقع شده كه معدودى از استادان كوه‌رو مىتوانند بروند ، لهذا يك نفر رفته غورهء آن را آورد خورديم . همه‌جا را كماندان گرديد ، از تاريخ آن جويا مىشد . مقدارى هم گفتم رعايا از آجرهاى قلعه آوردند كه منزل ببرم ، هيچ عيب نكرده و تا حال سه حمام از آجر آنجا ساخته شده كه باز به قدر سى حمام ديگر باقى است . تازى سياه كه همراه كماندان آمده امروز هم دو تا بزغاله گرفت . كماندان حكم كرد او را بستند . شلاق وافرى خورد ادب شد . دو تومان قيمت بزغاله داديم .\r\nعلى جان را چند روز است براى تعيين محل الموتيها طالقان فرستاده‌ام . از اينجا هم اسكندر هرانكى را پول داده فرستادم « دمبليد » كه گفتند آنجا هستند . كاغذى هم امشب دادم كماندان به حاكم طالقان نوشت كه اين چند نفر را گرفته روانه كند ، قاصد ديگرى برد . ابو القاسم فيشان رفت سيد قوام را دستگير كند به چنگ نيامده ، در دهات رودبار مخفى شده هيچ معلوم نيست كجاست .\r\n\r\n","description":"","footnote":"","page_name":" 4191 ","page_number":67},
  {"content":"\r\n\r\n\r\nاجارهء دينه رود\r\nدوشنبه هشتم شوال ، 8 سنبله - سيد يوسف كزينانى مستأجر دينه‌رود كاغذى نوشته بود كه جلال اينجا آمد مطالبهء اجارهء دينه‌رود را داشت . من جواب كردم رفتند نزد حاكم .\r\nكماندان تحقيق راه طالقان را مىكرد كه از آنجا بروم و آنها را بگيرم . من گفتم راه سخت است و طولانى مىشود ، وانگهى از آنجا هم فرار مىكنند . در اين صحبت بوديم اسكندر آمد گفت رفتم دمبليد رقعهء حكومت براى كربلائى ميرزا كوچك آمد كه رئيس قزاقها اين چند نفر را از من خواسته اگر آنجا هستند به زودى خارجشان كن ، بگو از خاك طالقان بروند شر را به سر من خراب نكنند . كربلائى منزل آنها رفت و مطلب را گفت كاغذ را نمود .\r\nشبانه از آنجا فرارى شدند حتى حسين خان به گمان اين‌كه الان او را دستگير مىكنند .\r\nاز پنجره خودش را به زمين پرت كرد نزديك بود پايش بشكند . من به كماندان تفصيل را گفتم و صلاح نديدم از آن راه بروند باز خواست قزاق بفرستد و گفت پياده خوب مىروند ، ليكن من راضى نشدم . اينجا محل سكناى حسن است تعاقب از فرارى ممكن نيست . سخت است صعب المسالك است . دشت نيست همه‌جا اسب‌رو و نرم باشد ، پنجاه مقصر باشد در يك روز [ مىتوان 
  ] گرفت .\r\n\r\nترس ملا موسى\r\nامروز كار بامزه‌اى واقع شد . ملا موسى خوشكه چالى ديدن من آمده بود . از قلعه رفت نزد مقصرين ، ديدنى از هم ولايتيهاى خود نموده باشد . اين ملا هم بىنهايت ترسو و جبون است كه در الموت به اين صفت مشهور . قزاق قراول گمان مىكند اين هم مقصر تازه است . بعد از آن‌كه ملا موسى بلند مىشود برود قزاق گمان مىكند به قضاى حاجت مىرود بدون آنكه ملا مسبوق شود از پشت‌سر تفنگ را روى شانه خود گذاشته دنبال ملا مىرود . پس از آن‌كه ملا از حد ترخص تجاوز مىكند قزاق صدا مىزد و با دست اشاره مىكند كجا مىروى ، همين‌جا بنشين . ملا موسى قزاق را با آن تفنگ مىبيند قبض روحش مىشود و از زبان مىافتد ، بناى لال بازى را مىگذارد . هيچ كدام حرف هم را نمىفهمند . قزاق اشاره به مراجعت مىكند . ملا لاعلاج مراجعت مىكند و مثل ميت در نزد سايرين مىنشيند . بعد از آن‌كه مطلب به توسط مترجم به كماندان گفته شد مىگويد مقصر نيست برود . ملا موسى تا پشت خانه‌هاى زوارك دويدن مىكند ، طورى كه عمامه و عبا به زمين مىافتد . آنجا روى قاطر خودى انداخته رو به خوشكه چال .\r\n\r\n","description":"","footnote":"","page_name":" 4192 ","page_number":68},
  {"content":"\r\n\r\n\r\nرفتار قزاقهاى روسى\r\nاين بيست و پنج آدم به قدر دو نفر غلام كرد مأمور حكومتى به ما صدمه و زحمت نرساندند . سهل است به يك نفر رعيت و به يك شاخه درخت هم صدمه آنها نرسيد .\r\nيك دانه گردو از اين همه درختهاى گردو كه اطراف آنها سر به آسمان كشيده نخوردند .\r\nتوى ده نرفتند ، از كسى چيزى نخواستند . من تصور مىكنم كه اگر به‌جاى آنها مأمور حكومتى بوده از خود ما ايرانيهاى تربيت شده چه هنگامه‌اى برپا مىكردند و چه به روزگار من و نوكرهاى من و رعيت زوارك و درختها و بستانهاى اينجا مىآوردند . همان عليق را مىگيرند كه در بين راه خودشان خريدارى مىكردند . همان غذا را مىخوردند كه هميشه مىخوردند . اگر بره ، جوجه ، قندى به رسم تعارف من بدهم همان دقيقه كماندان قلعه آمده تشكر مىكند و هزار دفعه مىگويد ضرور زحمت نبود . يك روز يك من يونجه زيادى شده بود آنقدر تجسس كرد تا معلوم نمود براى قاطر ميرزا اسحق برده‌اند . آن وقت گفت قاطر را از آنجا باز كرده جاى ديگر بردند . اين همه آدم روزى چهار من تبريز نان مىگيرند ، دو تا مرغ ، يك چارك برنج ، يك كله قند را هنوز تمام نكرده‌اند . واى اگر ايرانى بود . روزى يك كله قند قناعت نداشت . چنانچه مكرر آمده‌اند و امتحان شده است . از صبح استكان چاى به دهان آنها بود تا وقتى كه در رخت‌خواب بروند . روزى صد بند يونجه اگر مىدادى نمىگفتند زياد است . اين كماندان روى زمين با همان ياپونچى مىخوابد و از من متكا و بالاپوش نخواست . اگر به مأمورين خودمان تشك پر قو مىدادى باز قهر مىكردند و هزار قرقر و لندلند داشتند .\r\n\r\nاعلان : الغوث ، الغوث\r\nشيخ ابراهيم كاغذى نوشته بود مختصر كه ملا شعبان ، اسمعيل و كدخدا هاشم و چند نفر از اندجيها شهر آمده‌اند و مخفى هستند . سيد بزرگ هم مخفى است . روزى كه شما رفتيد همان ساعت خبر منتشر شد و يك اعلان خطى هم بعد به ديوار چسباندند از زبان الموتيها كه گفتند كار پيشكار ماليه است . آه و ناله كه عين السلطنه با قزاق روس رفت خاك الموت را به توبره خواهد كشيد ، چنين و چنان خواهد كرد . اى مسلمانان ما مسلمان هستيم به داد ما برسيد . الغوث ، الغوث . دو سه ساعت بعد كه به قونسل خبر اين اعلان رسيد قزاق فرستاد همه را برچيدند و بردند . كارگزار و ميرزا احمد خان دو دفعه قونسلگرى رفتند يك مرتبه پذيرائى نكرد . دفعهء دوم پذيرفت . مذاكرات را نفهميدم چه بوده در شهر بعضيها كه مسبوق از امر الموت هستند حق را به جانب شما مىدهند .\r\n\r\n","description":"","footnote":"","page_name":" 4193 ","page_number":69},
  {"content":"\r\n\r\nديگران از آن حرفهاى مهمل خيلى مىگويند . روزنامهء « قزوين » و « رعد قزوين » تاخت به شما آورده بود و آه و ناله از زبان الموتيها نموده بود . به هر جهت در شهر نقل مجالس و صحبت حاشيهء خيابان همين صحبت شما و رفتن قزاق است كه گاهى منجر به منازعه و تشاجر مىشود .\r\n\r\nرفتن قزاقها\r\nچهارشنبه دهم شوال المكرم ، دهم درجهء سنبله - امروز قزاق حركت كرد . ملكه و بهمن پائين رفته خداحافظى نمودند . ملكه دستمال تكان داده بود ، قزاق هورا كشيده بود .\r\nديشب هم يك تخته جاجيم خوب و يك كاسه چينى قديم كه در سيلكان پيدا شده بود براى كماندان روانه كردم كه با كمال تشكر پذيرفته بود .\r\n\r\nبردن مقصرين\r\nمقصرين را پياده و سواره بردند . شيخ زكريا ناخوش بود ، اما نعمت را خود نور اللّه خان آورد جزو مقصرين به شهر روانه شد قرار بود شب شورستان توقف كنند . از آن جهت من ديرتر رفتم و با همه اصرار هم كه كماندان داشت نگذاشتم ديگر طالقان برود . اگرچه براى روزنامه‌نويسهاى بيكار و بىمطلب باز مطلبى به دست مىآمد كه اقلا يك صفحه روزنامهء خود را سياه مىكردند و غنيمت بود . در دزدك‌سر ناهار افتادم . تب خفيفى كردم نتوانستم بلافاصله بروم . ابو القاسم آدم فرستاد كه كماندان مىخواهد برود . سوار شدم تا رسيدم رفته بودند به‌سمت رودبار ، زيرا من گفتم از آن راه بروند كه نسبتا بهتر است .\r\nاسمعيل را به تاخت فرستادم بگويد من براى وداع آمدم . در صحراى بستان‌آباد رودبار من به آنها رسيدم و پياده شديم . كاغذ شهر را دادم رقعهء رضايتى هم كه خواسته بود تقديم شد . بعد صورتى دادم كه اين اشخاص را به شهر نبرند در استله‌بر التزام گرفته مراجعت بدهيد . اگرچه سايرين هم قابل بردن نبودند ليكن گفت بدون مقصر بروم صحيح نيست . بعد از قزاق خداحافظى كردم آنها هم اظهار امتنان نموده تشكر كردند .\r\nابو القاسم و ميرزا مسيح را فرستادم خودم به شورستان مراجعت نمودم . حسنقلى بيك تمام شب را از امروز آمدن قزاقها تعريف كرد . شورستان هنوز هوايش خوب نيست .\r\n\r\nتولد عباس ميرزا سالور\r\nپنجشنبه يازدهم شهر شوال ، يازدهم برج سنبله 1332 ، سيم ماه سپتامبر 1914 ميلادى - صبح يك ساعت از دسته گذشته كه در باغ راه مىرفتم اسمعيل پسر مرحوم پرويز خان\r\n\r\n","description":"","footnote":"","page_name":" 4194 ","page_number":70},
  {"content":"\r\n\r\nزواركى نفس زنان آمد تا به من رسيد گفت مژدهء مرا التفات كنيد . من چون بدون سابقه بودم گفتم چه مژده‌اى ، چه شده . گفت زينب خانم پسرى زائيد من خيلى خوشحال شدم و بعد از اين فتح و پيشرفت اين هم كه علاوه آن شد شاد شدم . جويا شدم چه وقت گفت اذان صبح . من ديروز آمدم ابدا علامت حملى در زينب نبود ، معلوم مىشود خيلى هم سهل فارغ شده است . خداوند را شكر كردم .\r\n\r\nمرخص شدن توقيف شدگان\r\nمقارن ناهار ابو القاسم و ميرزا مسيح آمدند . از مقصرين كسانى را كه مرخص شدند از اين قرار همراه آنها بودند : ميرزا اسحق ، كربلائى لطيف وركى ، ميرزا على وركى ، كاظم وركى ، علينقى وركى ، پسر سيد قوام . سايرين كه به شهر بردند : سيد حسن پسر سيد بزرگ ، عزيز ، ملا حسنعلى ، نعمت اللّه ، حاجى على ، معين ، ديشب هم در استله‌بر چيزى نمانده بود كه نزاع شود . باز كاردانى ابو القاسم اسباب جلوگيرى شده بود .\r\nميرزا اسحق با كمال بىشرمى پيش من آمد . من چيزى نگفتم . اما بعد سپردم اگر شتر خان را درست اجاره نكند باز شهر روانه‌اش مىكنم .\r\n\r\nاجارهء فيشان\r\nشب را شورستان ماندم . نوكرها ، سرناچيها را صدا زده مشغول ساز شدند . صبح را فيشان رفتم تب آمد ، آن هم به شدت . تا عصر در بالاخانه شهباز افتاده بودم . شب بهتر شدم . فيشان در چهارده خروار سواى ماليات اجاره رفت . اجاره نامچهء شتر خان هم رسيد ده خروار غله ، چهار خروار برنج ، سواى نقد و جنس ديوان ( تا جان اسعد الحكما درآيد و بىجهت آن همه ضديت نكند . من كه از آنها چيزى نمىگرفتم اما حالا خواهم گرفت ) .\r\nآفتاب در و تركان و جولادك اجاره بود . از فيشان حركت كردم تب آمد و عطش زياد . يخ همراه داشتم و تمام آب خوردم . در مدان ديگر قدرت حركت نداشتم زير درختها افتادم .\r\nتا عصر عرق آمد و بهتر شدم . سوار قاطر ميرزا مسيح شدم و غروب قلعه رسيدم . مولود تازه را آوردند ديدم خيلى كوچك است . خداوند ببخشد . شير زينب بر خلاف آن شكم خيلى خوب است .\r\n\r\nنام‌گذارى مولود تازه\r\nشب چهارشنبه هفدهم شوال ، 17 سنبله - شب خير مولود تازه بود . ملا يوسف آمد اسمش را اسم اعلى جدم عباس ميرزا گذاشتم . پدر زينب هم اسمش ملا عباس بود .\r\n\r\n","description":"","footnote":"","page_name":" 4195 ","page_number":71},
  {"content":"\r\n\r\nاگرچه از هردو سمت مناسب شد اما فرق ما بين اين دو عباس از زمين تا آسمان است .\r\nحال خودم خوش نبود ، نوبه مىكردم .\r\n\r\nتقسيم انعام\r\nبه واسطهء حركات زشتى كه از زواركيها سر زده بود هيچ از آنها دعوت نكردم . در عوض شام مفصلى براى نوكرها تهيه شده بود و قريب پنجاه تومان نقد سه خروار گندم ما بين آنها انعام تقسيم كرديم . آنها هم از روسها ياد گرفته‌اند ، چند مرتبه هورا كشيدند .\r\nزنده‌باد گفتند كه صدايشان اندرون رسيد . حقيقة اين آدمها من از روى صداقت و جان و دل خدمت مىكنند ، اغلب هم رعيت شخصى هستند يا بزرگ شده در فاميل ما . خيلى كسل بودم ، اما صحبتهاى اهل خانه خصوصا حسنى زن اسمعيل باعث تفريح بود .\r\n\r\nجلال مظهر فتنه\r\nاما كارها از ماليات كه چيزى باقى نمانده مبلغى هم از بابت ماليات شكوه نظام گرفته .\r\nاجارات هم بعضى علاوه شد اما اغلب چون خرمنها رفته بود كما فى السابق قرار شد بدهند . اغلب فراريها را هم آوردم مگر چند نفرى مثل جلال كه تمام فتنهء الموت زير سر اوست و هيچ‌وقت هم به چنگ نمىآيد . هر روز به يك لباس و به يك زبان اين مردم ابله را فريب مىدهد و به عناوين مختلفه پول مىگيرد ، فسادى برپا مىكند ، ديگران را به چنگ مىدهد ، خودش فرار مىكند . باز سال ديگر به لباس و شكل ديگر طلوع مىكند .\r\nهشت سال است كارش همين است .\r\n\r\nوساطت علما و اعيان\r\nبه قدر سى چهل كاغذ وساطت براى من از علما و اعيان شهر رسيده كه بنويسيد مقصرين را مرخص كنند يا خودتان زودتر به شهر آمده آنها را مرخص كنيد . شيخ ابراهيم نوشته بود مقصرين را صبح زودى قونسلگرى وارد كردند . بعد جلو و عقب آنها قزاق افتاده به‌سمت عمارت حكومتى آورد . مردم تماشا مىكردند و گمان مىكردند رؤساى ايل شاهسون تشريف دارند . ساعتى در عمارت حكومتى معطل شدند . حكومت آنها را كارگذارى فرستاد در اطاقهاى محل جلوس ضياء الدوله كه حالا مخروبه شده حبس كردند ، بعد به زيرزمين عمارت بردند . نعمت و ملا حسنعلى ناخوش شده‌اند . كارگذار هم عوض شده . كارهاى شما مانده قونسل مىگويد خودش بايد بيايد شهر ، شما هم زودتر بيائيد . شكوه نظام با قاطر كرايه از طالقان وارد شد .\r\n\r\n","description":"","footnote":"","page_name":" 4196 ","page_number":72},
  {"content":"\r\n\r\n\r\nفصل سيم « 1 » نتيجه از 15 ذيقعدهء 1332 لغايت سلخ شهر ربيع الاولى 26 دلو 1333\r\n\r\nچوب كامل\r\nسه شنبه 15 - اين چند روز بعضى كارها را اصلاح كرده من‌جمله رعاياى يارفى ملكى خودم را از موسى گرفته تا غنى هجده‌نفر را چوب كامل زدم . اينها خرمنهاى مرا مىبردند و اعتنا نمىكردند . بارى از بس شيخ ابراهيم نوشت قونسل شما را خواسته با حالت نقاهت مجبور رفتن شهر شدم . چون بهمن باز بدنش جوش كرده و حال نمىآمد او را هم با مادر على محمد و محمد على لله و كدخدا صفر على كه چشمش معيوب شده ديروز شورستان فرستادم ، امروز صبح خودم حركت كردم . با خيلى كسالت شورستان رسيدم . ناهار مختصرى خوردم . كرمانشاهانيها كه الموت را شلوغ ديدند به مبلغ مختصرى املاك را از سيد بزرگ و رعايا اجاره كرده حالا معلوم نيست وجه اجارات را به كه داده‌اند . هركسى رسيده چيزى گرفته . قدرى كتيرا بود توقيف نمودم تا چه شود . از آنجا كه سوار شدم تب عارض شد . اسمعيل جلودار و ميرزا حسين همراه من بودند . تا چاله با حال تب رفتم و اقلا سى مرتبه آب خوردم . بهمن كه صبح رفته بود منزلى گرفته بود . شام هيچ نخوردم . بدتر از همه بهمن هم بناى گريه را گذاشت تا مدتى . شب هيچ خوابم نبرد .\r\n\r\nبه سوى قزوين\r\nچهارشنبه 16 - از نصف شب به بعد عرق كردم و صبح را به زحمت زياد از رخت‌خواب برخاستم . هوا مه داشت و خنك بود از گدوك كه سرازير شديم بهمن همه را آواز روسى مىخواند كه خيلى بامزه بود . ناهار امامزاده آشنستان پياده شديم ، جاى بسيار بسيار كثيفى است ، از امامزاده داود طهران كثيف‌تر . زوار زياد بود حجرات را گرفته بودند پائين امامزاده زير درخت پياده شدم . هندوانه زياد بود استخاره كردم بخورم خوب آمد . ناهار از آن خوردم هوا گرم بود . بهمن و سايرين را فرستادم به خود آشنستان خانهء ضعيفهء بالاروچى كه آنجا شوهر كرده . خودم با اسمعيل جلودار به‌سمت شهر عازم شديم . هوا گرم حالم بد به هزار مشقت به شهر رسيدم . اول هم يك سره خانهء\r\n\r\n\r\n","description":"","footnote":"\r\n( 1 ) - دنبالهء سفرنامه‌اى است كه آغاز آن صفحهء 4110 جلد پنجم چاپ شده است .\r\n","page_name":" 4197 ","page_number":73},
  {"content":"\r\n\r\nرفعت السلطان رفتم . در راه محمود وركى را ديدم او گفت باغ هستند و به باغ رفتم . نواب عاليه خانهء سعيد نظام بود مهرماه خانم فارغ شده به يك پسر . شب رفعت السلطان آمد تمام صحبت از روزنامه‌ها شد كه در اين مدت به قدرى از من و حضرت و الا بد نوشته دروغها و افتراها و بهتانها جعل كرده‌اند كه از قراءت آن انسان حيرت و تعجب مىكند .\r\nجواب اين دروغها هم اگر نوشته شود سطرى چهار هزار پنج هزار هرقدر زورشان برسد مىخواهند تا درج بكنند يا نكنند . مايهء دخل و دكان دروغ است .\r\n\r\nفاخر الدوله پسر واحد العين\r\nپنجشنبه 17 ذيقعده ، 15 ميزان - ديشب فاخر الدوله كارگذار جديد با موثق ديوان كاغذ نوشته بودند راپرتچى خوبى داشته بودند . اين كارگذار پسر واحد العين ميرزا حسن وزير انيس الدوله مرحومه است ، همسايهء طهران ما . مستوفى كرمان بود . حالا در وزارت خارجه است . مقتدر نظام خواهر اين آدم را دارد آشنا و دوست است ، خوش صحبت بامزه . با تمام خانمهاى طهران هم مراوده و عشق و عاشقى دارد . نمرهء غريبى است . از آن كهنه پاردم سابيده‌ها .\r\n\r\nوضع عز الدوله - بيرون آمدن از تأمين روس\r\nامروز دو پاكت از طهران رسيد يكى از آقاى عماد السلطنه ، ديگرى از حاج افخم الدوله . من هر وقت شهر مىآيم ورق بر مىگردد و مدتى سرگردان و بلاتكليف مىمانم . در الموت اطلاع مختصرى داده بودند كه پس از قضيهء الموت رئيس الوزرا با حضرت و الا داخل مذاكره اصلاح شده و خود مستوفى الممالك رئيس الوزراء در شمران خدمت حضرت و الا رفته و سه ساعت در خلوت مذاكرات نموده . حالا حاجى آقا مرقوم مىدارند عمل ختم شد و صلح واقع گرديد . مالياتهاى گذشته را از حضرت و الا مطالبه نمىكنند . مقررى حضرت و الا را هم تمام مىدهند ، همه‌جا را هم امن مىكنند و مطالب حضرت و الا را هم انجام مىدهند . شاهزاده عريضه به شاه كرده و از تأمين روس استعفا داد . آقاى عماد السلطنه مختصرتر نوشته و موكول به دستخط حضرت و الا و ملفوفهء فرمان مبارك دولتى نموده بودند . افخم الدوله هم در الموت بودم نوشته بود شاه مرا خواست و بعضى فرمايشات كرد كه حقيقة خجالت كشيدم . حالا معلوم مىشود اين مسئله دنبالهء همان فرمايشات بوده ، به‌هرحال تا تكليف قطعى معلوم شود من سرگردانم و بايد در اين مدت مشغول مداوا شوم .\r\n\r\n","description":"","footnote":"","page_name":" 4198 ","page_number":74},
  {"content":"\r\n\r\n\r\nرئيس الوزراء خوش‌نفس - معاوضهء الموت\r\nبا حال كسالت باز شرحى به حاجى آقا نوشتم كه گول نخوريد اين رئيس الوزراء خوش‌نفس است ، ديگرى شايد مثل سعد الدوله يا وثوق الدوله بدنفس شد چه بايد كرد .\r\nاگر بتوانيد بلكه نهايت جد و جهد را هم بكنيد الموت را در اين موقع يا خالصه‌جات طهران يا مازندران يا جاى ديگر مبادله نمائيد كه احسن شقوق و قرارها همين است كه از پيش‌آمد استفاده نموده الموت را معاوضه نمائيد . و اللّه تا الموت هست ما را راحت نمىگذارند . چه به موقع بود و چه خوب كارى بود يقينا صورت هم مىگرفت . افسوس افسوس حضرت و الا قبول نكرد و ابدا اظهار اين مطلب را ننمود بلكه به من تلخ و بد و تغير هم مرقوم فرمود .\r\n\r\nنوشتهء روزنامهء ارشاد\r\n[ شنبه 
  ] 19 - ميرزا موسى كهنه حكيم‌باشى قزوين امروز نمك تلخ داد . مدتها بود نمك نخورده بودم . بهمن را روغن ماليدنى و شربت خوراكى و دواى كرم داد . مادر على محمد را هم دندانساز پانزده روز به توقف امر كرد . قاطرها را با بعضى لوازمات روانه كردم .\r\nقونسل مرا خواسته بود عذر آوردم كه حال ندارم ، لا على التكليف مانده‌ام ( مثل هر دفعه كه شهر بيايم ) . موثق و فاخر الدوله و جمعى ديدن آمدند . اطلاع كامل نداشتند فقط روزنامهء « ارشاد » اشاره از ملاقات رئيس الوزراء نموده است كه همه به آن واسطه از من جويا مىشوند . من هم اظهار نمىدارم مىگويم اطلاع من هم فعلا همان است .\r\n\r\nعكس تازهء مؤلف\r\nفاخر الدوله به من مىگفت پير شده‌اى ، راست هم مىگويد . او از من پنج سال بزرگ‌تر است . مويش سفيد نشده و من بيشتر مويم سفيد است . با اين حال روزنامهء « ارشاد » در يكى از مقالاتش كه به من تاخت آورده و هرچه جلوى قلمش آمده بود نوشته مرا جوان بوالهوس شهوت‌ران نوشته است . مىخواستم يك عكس ماه رمضان گذشتهء خودم را كه با ميرزا اسمعيل خان انداخته‌ام روانه كنم تا جوانى مرا ببينند تا حظ كند . تمام مقالاتش مثل همين يك فقره افتراست . يك عكس كوچك‌تر همان روز خودم را در اين كتاب گذاشتم تا من هم مثل روزنامه‌نويس ارشاد دروغ‌گو قلم نروم شاهد مدعى باشد .\r\n\r\n","description":"","footnote":"","page_name":" 4199 ","page_number":75},
  {"content":"\r\n\r\n[ عكس قهرمان ميرزا عين السلطنه 
  ]\r\n\r\nمرخصى الموتيها\r\nالموتيها را كه مرخص نمودند آن هم به خواهش من با وجود همه قسم تعهدات كه نزد رفعت السلطان و شيخ نموده بودند دو روز بعد رفتند به طهران . گفتند شيخ محمد على به اسعد الحكما نوشته بود همه كار را من صورت داده‌ام دو روز بيائيد طهران و بروند . باز اينها فريب آن شيطان را خورده و رفتند .\r\n\r\nاخبار الموت در روزنامه‌ها\r\nحالا سر مقالات روزنامه‌ها ( ورود فراريان و محبوسين به الموت ) . چه چيزها نيست كه جعل مىكنند . بيشتر در روزنامهء « ارشاد » و روزنامهء « شورى » . سايرين چندان دنبال نكردند . گويا شيخ محمد على با مدير اين دو روزنامه دوستى دارد . نه در طهران حضرت و الا و حاجى افخم ، نه در اينجا من به يك كلمه از آن جواب ننوشتيم ، زيرا از قديم گفته‌اند جواب ابلهان خاموشى است . روزنامهء ديگر آن وقع و منزلت و ابهت اول را ندارد . تمام ايران و ايرانى فهميده‌اند كه مقصود آنها پول است و روزنامه دكان ، و ابدا هر\r\n\r\n","description":"","footnote":"","page_name":" 4200 ","page_number":76},
  {"content":"\r\n\r\nچه بنويسند در انظار از بس غرض و مرض به خرج داده‌اند وقعى ندارد . در حقيقت از بس دروغ نوشتند خودشان را بلكه كليهء روزنامه [ ها 
  ] را مفتضح كردند .\r\n\r\nلا على التكليف\r\nشنبه 19 ذيقعده ، 17 سنبله - امروز نمك فرنگى ميرزا موسى تجويز كرده [ بود 
  ] خوردم . مدتها بود از اين نمك نخورده بودم . بهمن روغن ماليدنى داده دوا هم مىخورد خيلى بد اخم شده . مادر على محمد پانزده روز گذاشتن دندانش طول دارد . قاطرها را فرستادم الموت با بعضى لوازمات زمستانى . فعلا لا على التكليف مانده‌ام .\r\n\r\nجنگ بين المللى\r\nاما اوضاع جنگ . روزنامه از هيچ‌جا نمىرسد مگر دانه دانه از روسيه كه آن هم سانسور سخت نظامى است . اخبار فقط منحصر به كمپانى رويتر است ، آن هم سانسور دارد . نقاط جنگ مختلف متنازعين هفت هشت دولت معلوم نيست . فتح و ظفر با كدام است . يك‌جا آلمان فتح مىكند يك‌جا روسيه . نتيجه ابدا معلوم نيست . فقط آلمان قلاع « ليژ » را با خاك يكسان كرده و تا نزديك بروكسل رفته است و از طرف ديگر داخل خاك فرانسه شده با قشون فرانسه و انگليس جنگ مىكند . روسيه هم داخل خاك اطريش شده گويا از سمت شمال هم داخل آلمان شده باشد . هنگامه از آدم كشى نهب غارت خرابى شهرها برپاست كه تاريخ نشان نمىدهد . اما جنگ دريائى هنوز شروع نشده فقط انگليس به كمك فرانسه تمام درياها را گرفته و سفاين آلمان از بنادر خودشان خارج نشده‌اند . ايتاليا منتظر است اگر آلمانها فاتح شدند حمله به فرانسه يا مستعمرات او بياورد و الّا از سايرين حق السكوتى گرفته و همان‌طور بىطرف باشد . بلغار و رمانى انتظار عثمانى را دارند و عثمانى اگرچه بيطرفى اعلان كرده ليكن تمايل به‌سمت آلمان مىكند يعنى تمام قواى مادى و معنويش به دست آلمان افتاده حتى شهر اسلامبول و تمام اختيارات با جنرال ساندرسن آلمانى است و انور پاشا ديگر قوه‌اى در مقابل آنها نيست .\r\nاين دو شخص هم گاهى ميل دارند با روس جنگ كنند گاه با يونان و آخر الامر جنگ خواهد كرد . ژاپن كياچو را گرفت يا مشغول گرفتن است . ديگر آلمان‌ها اگر هزار قوه ديگر حاصل كنند محال است از چنگ او درآيد مثل پرت آرتور و گويا صرفه را همان ژاپن ببرد كه بدون مصارف زياد و اتلاف قشون مستملكى مثل كياچو را به دست خواهد آورد . مختصر اروپا شعله آتش شده يا جنگ است يا تهيه جنگ .\r\n« لندن نيوز » يك نمرهء 3931 از راه بندر بوشهر به من رسيد . گويا از خاك روسيه هيچ\r\n\r\n","description":"","footnote":"","page_name":" 4201 ","page_number":77},
  {"content":"\r\n\r\nروزنامه رد نشود حتى مال متفقين خودشان .\r\n\r\nقشون جديد روس در قزوين\r\nقشون روس از قزوين رفت دستهء جديد وارد شد . سالار حشمت ديدن آمد به من گفت يك همچو خبرى شنيده‌ام كه حضرت و الا از تأمين خارج شده به چه اطمينان ؟ من اظهار بىاطلاعى نمودم .\r\n\r\nنظر قنسول\r\nدوشنبه 21 - ناچار امروز قونسلگرى رفتم . پس از سؤالات از الموت گفت به موثق ديوان به كارگذار بنويس پيشكار ماليه را حاضر كند با شاهزاده خودم بروم آنجا امر ماليات و خسارات را انجام بدهم . گفت خطايف از شما كمال رضايت را داشت از مهمانى قلعه شما تعريفها كرد . او و تمام قشونى كه قزوين بود به جنگ رفتند و هيچ نمىدانم به كدام نقطه رفته‌اند كشته شده‌اند يا زنده هستند .\r\nالموتيها را گفت مرخص كردم . گفتم طهران رفته‌اند گفت كسى گوش به حرف آنها نمىدهد . گفتم روزنامه‌ها چطور . گفت نعوذ باللّه از روزنامه‌هاى شما . اينها چه چيز هستند . بعد اعلان الموتيها را كه از ديوار كنده بودند به من نشان داد . گفت يقين دارم كار احمد آذرى است .\r\n\r\nشجاع الدوله و نشان عقاب\r\nاز اروپا جويا شدم گفت شهر آنتورپ دور نيست گرفته شود . پادشاه بلژيك انگليس مىرود قشون ما فتح مىكند تا پنجاه ورسى بوداپست رسيده‌اند . پسر سيم امپراطور آلمان كشته شده است . شصت هزار قشون ما در آذربايجان است . سيصد و پنجاه پليس ما شهر تبريز را حفظ مىكنند . پست‌خانه مال ماست . شجاع الدوله نشان عقاب گرفته و روسيه مىرود .\r\n\r\nروس و الموت\r\nمراجعت مطالب را براى حضرت و الا عريضه كردم . الموتيها در سه نقطهء طهران ، قزوين ، تنكابون از ما شكايات مىكنند و عريضه‌جات جعلى مىدهند . روزنامه‌ها دست برنداشته‌اند . هزار افترا و بهتان به من مىزنند ، صد هزار ناسزا مىگويند كه لايق خودشان است . من نمىدانم چه بحث بىجا مىكنند . وقتى كه قشون روس در تمام ايالات در\r\n\r\n","description":"","footnote":"","page_name":" 4202 ","page_number":78},
  {"content":"\r\n\r\nشهرهاى ما باشد ، وقتى كه در قزوين باشد به الموت رفتن او چه استعجاب و چه اهميت دارد . اينها براى آذربايجان كه شصت هزار روس هست و شهر تبريز آنقدر ، نوحه سرائى نمىكنند كه براى الموت مىكنند كه موقتا بيست نفر قزاق رفت و مراجعت كرد . اگر صد هزار از اين بدترها بنويسند من كه يك شاهى به آنها پول نمىدهم ( و گويا بيشتر دنبال نمودن آنها از غصه همين مطلب است ! )\r\n« لندن نيوز » هشتم و پانزدهم اگوست رسيد . اشكال سردارها و كشتيهاى انگليس و جنگها را داشت . از راه بوشهر آمده . عصر حكومت رفتم خيلى صحبت از ايران و روزنامه‌ها شد .\r\nپنجشنبه 24 ذيقعده - قونسلگرى رفتم كارگذار نوشته بود در ادارهء حكومتى مجلس بشود ، جواب نوشت به غير كارگذارى جاى ديگر قانونا غلط است .\r\nپسر عموى امپراطور روس كشته شده . مىگفت فوج شماخى كه ساخلوى قزوين بود غفلة به يك دويزيون قشون اطريش برخورد كرده كه تمام فوج كشته شده و از هفتاد صاحب‌منصب هفت نفر باقى ماند تتمه با فوج كشته شدند . يكى از صاحب‌منصبان حميد بيك شوهر ساره خانم است كه زخمى شده و گويا خوب بشود . پادشاه رومانى فوت شد .\r\n\r\nنامهء پدر - الموت جان شيرين است\r\nحضرت و الا در جواب عريضهء هفدهم جوابى مرقوم داشته بودند كه تكليف قطعى را معلوم نمىكرد . افخم الدوله نوشته بود حضرت و الا ابدا زير بار تبديل الموت به‌جاى ديگر نمىروند و فرموده‌اند الموت يك كرور قيمت دارد . جان شيرين است . من هرگز هرگز عوض نمىكنم .\r\nيكشنبه 28 ذيقعده - از ديروز تب شديد و نوبه عارض شده بىجهت سرما مىخورم و نوبه مىكنم . بارانهاى مفصل و رعد و برق شديد دو شب است مىشود . قدرى تگرگ هم باريد جواب‌هاى طهران رسيد .\r\n\r\nخانه‌هاى رفعت السلطان\r\nشنبه 4 شهر ذيحجة الحرام ، اول درجهء عقرب - دوم ماه از باغ از شدت بارندگى به شهر آمديم . خانه‌هاى شهر رفعت السلطان كه نزديك مدرسه و مسجد شهيد است جاى بسيار كثيف قزوين واقع است ، نه آب دارد ، نه هوا . خيلى هم تنگ است . بيرونى كوچكى دارد فقط دو اطاق . موروثى است و بايد محترم نگاه داشت .\r\n\r\n","description":"","footnote":"","page_name":" 4203 ","page_number":79},
  {"content":"\r\n\r\n\r\nخصوصيت دستخطهاى عز الدوله\r\nدستخطى از حضرت اقدس و الا آمد اما ملمع مثل همه دستخطها . تكليف را معلوم نمىكند ، يعنى محال است حضرت و الا بالصراحه دستخطى مرقوم دارند . رسمشان اين است . از هيچ دستخط حضرت و الا سند نمىشود بيرون آورد . آقايان نوشته بودند امر گذشت رئيس الوزرا به سفارت روس نوشت منتظر جواب سفارت مىباشند ( قونسل خوب است عقب من نمىفرستد ) . بهمن را فرستادم عكس انداخت اما حال نداشت و مىترسيد . شايد بد شده باشد بيست و پنج ماه دارد .\r\n\r\nتوپهاى آلمانى\r\nاروپا شهر و قلاع انتورپ را كه گمان مىكردند اقلا محاصره و تسخير آن پنج ماه طول بكشد در چهار روز آلمانها فتح كردند . توپهاى آلمان هنگامه مىكند . اين توپها به نام « هوت زر » ناميده مىشود چهل و سه سانتيمترى است و كارخانهء مشهور كروپ فقط محرمانه براى آلمان ساخته و تاكنون بر هر دولتى مخفى و مستور بوده محل انداختن اين توپها را هم در نزديكى اين شهرها چند سال قبل تجار و متمولين آلمان در باغها و كارخانجات خود ساخته‌اند . آلمانها هجوم به‌سمت پاريس آورده‌اند . رئيس جمهور و هيئت دولت بردو رفته‌اند پاريس را تخليه مىكنند غالب مردم فرارى شده‌اند .\r\n\r\nرئيس معارف\r\nحاج شيخ على اكبر داماد مرحوم آقا سيد على اكبر مجتهد تفرشى رئيس معارف و اوقاف قزوين شده يك روزى بود كه اين آدم به ماه و خورشيد فرمانفرمائى داشت .\r\n\r\nكانه حبس در الموت\r\nدوشنبه ششم ذيحجه ، 3 درجه عقرب - بهمن و مادر على محمد و ميرزا حسين و محمد على رفتند . هوا هم بارانى شد ، گويا در راه به زحمت بيفتد . حال بهمن هم آن طور كه بايد خوب نشد ، دستور العمل و دوا گرفتند . من ماندم و اسمعيل جلودار تا چه خبر از طهران برسد و چه وقت بروم . اگر از ترس حضرت و الا نبود حكما طهران مىرفتم اما چه كنم كه اختيار با خودم نيست و قلبا رنجش حاصل مىكند . حتى به آمدن قزوين من هم راضى نيست و دستخطش نمىرسد كه مرقوم دارند ( براى چه قزوين آمدى البته البته زود برو ) . كانه من در الموت حبس و تبعيد مىباشم .\r\n\r\n","description":"","footnote":"","page_name":" 4204 ","page_number":80},
  {"content":"\r\n\r\n\r\nتظلمات\r\nامروز در ادارهء حكومتى مجلسى است براى رسيدگى به تظلمات مردم از ميرزا احمد خان پيشكار . اهالى پانصد و هفتاد و پنج تومان قيمت مخابرهء تلگراف به طهران داده‌اند . يك جواب تا امروز از طرف دولت يا خزانه‌دار كل يا رئيس الوزراء به آنها نرسيده است . فقط يك جواب از وزير دربار از طرف اعليحضرت شده بود كه تظلمات شما را رجوع به وزارت ماليه نموديم و السلام .\r\n\r\nآقا راست مىگويند ؟\r\nدر دفعهء سابق كه مجلس كردند مردم به واسطهء همين‌كه از طهران جوابى نيامد چند نفرى رفتند . حاكم هرچه ميرزا احمد مىگفت از متظلمين جويا مىشد آقايان راست مىگويند ؟ هرچه متظلمين مىگفتند رو به ميرزا احمد خان مىگفت آقا راست مىگويند ؟\r\nمجلس به‌همين كلمات حاكم ختم شده بود لهذا امروز از آن روز هم كمتر رفتند ، زيرا نتيجه نداشت و همين قسم هم شد .\r\n\r\nشايعات\r\nحاكم ما شاء اللّه چيز غريبى است ، از شيخ على اكبر رئيس معارف پرسيده بود پسرهاى من در طهران جزو وزراء هستند يا نه ؟ گفته بود خير . پس چه مىكنند ؟ مشغول امورات شخصى هستند . گفتند شاه وثوق الدوله را چوب زده ؟ خير خلاف است . عجب شايعاتى در اينجا مىدهند !\r\n\r\nعز الدوله از تأمين روس درآمد\r\nشب ساعت سه رفعت السلطان آمد گفت به حكومت و كارگذارى از وزراء تلگراف رسيده كه حضرت و الا از تأمين دولت روس به طيب خاطر خارج شدند . حكومت خيلى به شما سلام رسانيد تبريك گفت . ميرزا احمد خان كه تا درب خانه‌اش باهم بوديم به من پيغام داد نوكرم ، چاكرم ، بنده‌ام ، همه كار شما را انجام مىدهم . پردهء ديگرى روى كار آمد .\r\nحالا بايد چه كرد . من مىدانم تا چندى همراهى مىكنند بعد اسباب‌چينى كه دخلى از طرف بكنند .\r\n\r\n","description":"","footnote":"","page_name":" 4205 ","page_number":81},
  {"content":"\r\n\r\n\r\nگفتهء قنسول\r\nچهارشنبه هشتم - قونسلگرى مرا خواسته بود رفتم . رقعهء كارگذار را نمود كه سواد تلگراف وزارت خارجه در آن بود كه حضرت و الا به رضاى نفس و طيب خاطر از تأمين روس خارج و مستظهر به حق‌گذارى دولت عليه شدند . از اين به بعد امورات ايشان با حكومت است به سفارت سنيهء روس هم كتبا اطلاع داده شد . گفت من از سفارت تكليف خواسته‌ام شما چه مىدانيد . گفتم من هم جز سواد اين تلگراف چيزى نديده [ ام 
  ] و نمىدانم .\r\nباران زياد مىآيد . بهمن دو شب آشستان مانده بود . ميرزا احمد خان پيغام داده بود دانسته لجاجت كردم تصديق مىكنم ، در روزنامه هم مىدهم بنويسند . دوازده روز در اروميه جنگ با اكراد روسها كردند و اكنون هم شهر محاصره است .\r\n\r\nجنگ در اروپا\r\nاروپا - جنگ در ورشو قشون طرفين چهار مليان و شصت هزار نفر ميدان جنگ پنجاه دو فرسنگ ما در اين جنگ از جنرالهاى روس خيلى كشته شد ، يك مليان طرفين اسير و مجروح و مقتول دادند . توپهاى آلمان كه كسى تاكنون مطلع نبود هريك سيصد خروار ما وزن دارد . در حوالى آنتورپ و ليژ و ساير شهرها چند سال قبل در باغات مكان اين توپها را قيراندود كرده و براى اين موقع محرمانه تهيه نموده بودند زيرا اين توپها را در هر مكانى نمىشود خالى كرد اسم آلمانى اين توپها « هوت زر » است . انگليسيها كه تازه اين توپ را ديده‌اند به شوخى اسم آن را « جاك جاك سون » مىگويند و اسم ديگر آن را « باكس آف كول » . تمام دول به واسطه اين توپها در وحشت و اضطراب هستند . قلعه‌هاى ليژ و آنتورپ كه از درجه اول قلاع روى زمين بود در مقابل اين توپها مثل پوست گردو از هم متلاشى شده دقيقه‌اى طاقت استقامت نياورد . چيزى كه فى الجمله اسباب اطمينان ساير دول است اين است كه در هرجائى نمىشود اين توپها را برد و استعمال كرد مگر آن‌كه قبلا مثل شهرهاى بلژيك مكانى براى آن تهيه شده باشد ، يا اقلا سه هفته وقت براى تهيهء مكان داشته باشند . نه آن‌كه ساير دول « حوت زر » نداشته باشند ، دارند ليكن به اين عظمت و به اين بزرگى نيست . اين توپ مخفى بود و به جز معدودى از صاحب‌منصبان توپخانهء آلمان و كروپ كسى نمىدانست . تجار و متمولين آلمان هم در حوالى اين شهرها به دستور العمل اتاماژر آلمان به عنوان احداث كارخانه يا چيز ديگرى در باغها و كارخانجات خود به فاصلهء معين مخفيانه مكان و محل آنها را تهيه نموده بودند\r\n\r\n","description":"","footnote":"","page_name":" 4206 ","page_number":82},
  {"content":"\r\n\r\nو به اين واسطه شهرهاى مستحكم بلژيك به زودى زود مسخر گرديد . چنانچه در روزنامهء « لندن نيوز » ديديم يكى از صاحب‌منصبان بلژيك گفته بود قشون انگليس به كمك ما دير رسيد ، اما زود هم مىرسيد كارى نمىكرد زيرا در مقابل توپهاى آلمان هيچ شهر و قلعه‌اى دوام نخواهد آورد . بلژيك‌آباد خراب شد ، ويران شد ، آتش زده شد . اما اطريش كه مىگفتند صرب را بلع مىكند كارى صورت نداد . بلكه شكست مىخورد .\r\nآلمان و اطريش با هفت دولت جنگ مىكنند : انگليس - روس - فرانسه - ژاپن - بلژيك - صرب - قرداغ .\r\n\r\nقيمت ارزاق\r\nتجارت ايران خوابيده همه‌چيز گران شده مگر غلات ، گندم هفت تومان ، جو چهار تومان ، كشمش پنج تومان ، پنبه يك تومان .\r\nپنجشنبه 16 ذيحجة الحرام ، 12 درجه عقرب - بارندگى اندكى تخفيف يافته . ملفوفهء فرمان نرسيد . اما الموتيها را در طهران جواب كردند ، حكم وزارتى هم صادر شده . در اينجا هم رو ندارند . ميرزا احمد خان هم كه يگانه ملجأ و پناه آنها بود پريروز اسعد الحكما و سيد را مأيوس كرد و جواب گفت كه حق نداريد . من هم به بعضى جهات آن اقدام را كردم . ليكن در الموت بر خلاف شهرت دارد . ضرر و خسارت من هم از ميانه رفت .\r\n\r\nآمدن شكوه نظام\r\nشكوه نظام آمد منزل من . جوان است خوش‌رو ، ترك است ، خوب چيز مىنويسد ، حاليه رئيس كابينهء ماليه است . هيچ به رويش نياوردم . اما او همه تقصير را به گردن ميرزا احمد خان گذاشت . من خيلى زود صحبت را مقطوع نمودم .\r\n\r\nبيطرفى دولتى ايران\r\nاز طهران تلگراف متحد المالى آمده در بيطرفى دولت ايران و تأكيد در همراهى ، و اين كه مناسبات با دول روس و انگليس دوستانه است . ولى روزنامه‌جات ايران و مردم واضح طرفيت مىكنند و بىنهايت حمايت از آلمان دارند . در اينجا با وجودى كه تلگرافخانهء انگليس هست اخبار تلگرافى رويتر را كسى آبونه نيست . روزنامهء « لندن نيوز » هم چندان اخبار ندارد . اطلاعات من جزئى و منحصر [ ست 
  ] به آنچه از قونسل مىشنوم و روزنامه‌هاى خودمان مىخوانم . قونسل البته برله خود مىگويد نه بر عليه . روزنامه‌هاى ما از قونسل بدتر ، تمام بر عليه روس و انگليس و برله آلمان است . پس اگر آنچه\r\n\r\n","description":"","footnote":"","page_name":" 4207 ","page_number":83},
  {"content":"\r\n\r\nمىنويسم مقدم و مؤخر يا دروغ و اغراق باشد بحثى بر من نيست .\r\n\r\nجنگ روس و عثمانى\r\nجنگ روس و عثمانى گويا در گرفته باشد . كارگذاران عثمانى اكراد ما را جمع كرده اغوا و تحريك مىكنند ، چنانچه صفحات سرحدى آذربايجان ما مغشوش شده مىخواهند به اين قوه از روس جلوگيرى كنند . چنانچه سابقا نوشتم اختيار عثمانى به دست آلمان افتاده . از روزى كه كشتيهاى « كروازر » آلمانى « كوبن » و « برسلو » از جنگ دروناتهاى فرانسه و انگليس فرارا داخل داردانل شده بيرق عثمانى را برپا كردند بيشتر بر خصومت طرفين افزوده شده . هرقدر هم انگليس و فرانسه تعويضات به عثمانى دادند و تعهدات كردند نتيجه نداد . بالاخره اميرال و صاحب‌منصبان انگليس را هم كه معلمين بحريهء عثمانى بودند اخراج نمودند تا كار به اينجا كشيده كه مىگويند جنگ است .\r\n\r\nاسعد الحكماء و شتر خان\r\nهمه‌چيز گران شده . دو روز است قند سه قران گران شده . اسعد الحكما واسطه فرستاده شتر خان را به من بفروشيد . جواب گفتم بگو خيلى رو دارى . هركس دو تا اطاق توى ده بسازد يك ده نمىشود به او داد . اين اسعد الحكما هرچند روز نزد يك نفر رفته سفرهء گدائى و شكايات خود را باز مىكند . اما تا من ملتفت مىشوم يا آن‌كس به من پيغام مىكند فورا آنجا مىروم و آنچه ريسيده پنبه مىكنم آن هم از روى اسناد و نوشتجات و حرف حساب . باز جاى ديگر مىرود باز من خبر شده آنجا مىروم . بالاخره بر همه معلوم شد كه آقاى اسعد الحكما فقط چهار تا اطاق در شتر خان دارند نه چيز ديگر .\r\n\r\nسالار حشمت\r\nشنبه 18 - عيد غدير . نزد حاكم رفتم ، از آنجا خانهء رئيس عدليه . كارگذار و سالار حشمت بودند . معلوم شد به آش رشته مهمان مىباشند . من و رفعت السلطان را هم نگاه داشتند . كارگذار خيلى بامزه است . عصر حكم‌آباد رفتيم خيلى خوش گذشت . سالار حشمت هم خيلى رند و قلاش است .\r\n\r\nايران بيطرف\r\nاز طهران كاغذ آمده بود نوشته بودند متصل سفير عثمانى در دربار است و اصرار مىكند به حمايت عثمانى با روس جنگ كنيد و آنها را از ايران خارج نمائيم . سفير روس\r\n\r\n","description":"","footnote":"","page_name":" 4208 ","page_number":84},
  {"content":"\r\n\r\nهم همين مذاكره را دارد [ كه 
  ] با ما همراهى كنيد . اما ايران مىگويد بيطرف هستم . اما خود اين كار برايش خطر خواهد داشت زيرا نمىتواند حفظ بىطرفى كند . الان اكراد ما بر عليه روس برخاسته‌اند و دولت نمىتواند جلوگيرى كند . روزنامه‌ها تمام متفقا بر عليه روس مىنويسند نمىتواند منع كند .\r\n\r\nعثمانى\r\nشب غرهء نوامبر غفلتا كشتيهاى عثمانى در درياى سياه حمله به كشتيهاى روسى آورده چند فروند غرق نمودند و ادسا را بمباردهء مختصرى كردند كه به منزله اعلان جنگ بود . حاليه از سمت شامات قشون عثمانى به سردارى جمال پاشا از شبه جزيرهء طور سينا به‌سمت كانال سوئز و مصر حركت كرده از طرف قفقاز هم به‌سمت روس .\r\nخديو مصر را هم مدتى بود در اسلامبول نگاه داشته بودند . ايشان هم به‌سمت مصر مىرود كه با انگليس جنگ كند . قونسل مىگفت وان و بايزيد را قشون ما گرفت حاليه به ارزوم مىروند .\r\n\r\nژاپن\r\nژاپن مستعمرات اقصى شرق آلمان را به كلى تصاحب كرد . در ساير جاها هم مستعمرات او را خواهند گرفت . اما در اروپا حريف او نيستند . در نيوپرت جنگ سخت است مىخواهد به كاله برود . قونسل بازمىگفت ايران هوايش تيره و تار است و رجال ايران نمىدانند چه بايدشان كرد و شايد نتيجهء خوشى نبرند .\r\n\r\nوضع ايران\r\nچند نفرى را به خواهش روسها از قزوين گفتند بروند ، مثل ميرزا حسين خياط و ميرزا ابو الحسن و غيره . اما من شنيدم ظاهرا گفتند مىرويم اما در خانه‌هاى خود هستند .\r\nشيخ الاسلام هم از آن جمله بود . اما او رفت به طهران و گويا با سفارت به‌هم بست ، خواهد آمد . در قزوين متصل قزاق و سالدات گردش مىكند ، تبريز نظامى است . قونسل با رئيس قشون طهران مىرود . ايران پول ندارد گمركات كار نمىكند ، دول قرض نمىدهند و منافع قروض خود را هم مىخواهند . چند روز بود ادارهء ژاندارمرى و نظميه تعطيل بود . صاحب‌منصبان سوئدى استعفا داده بودند . مواجب نمىرسد ، پول نيست .\r\nنمىدانم چه شد كه باز به كار شروع كردند . آخر اگر اين ايران و اين رجال است اين دو اداره هم برهم خواهد خورد و پول نخواهند رسانيد !\r\n\r\n","description":"","footnote":"","page_name":" 4209 ","page_number":85},
  {"content":"\r\n\r\n\r\nكشتى آلمانى و سرداران جنگ\r\nدوشنبه 27 ذيحجه - باز حالم خوش نيست نوبه مىكنم . قونسلگرى رفتم . قونسل تا مرا ديد گفت شما مىدانيد كشتى امدن آلمان چه به روزگار سايرين مىآورد ! من فى الجمله مسبوق بودم گفتم مگر باز چه شده . گفت اين امدن پنجاه و دو كشتى جنگى و تجارتى انگليس و روس و فرانسه را در درياهاى هند و چين غرق كرده هر روز يك جاست و هر ساعت به يك شكل و هر دقيقه با يك بيرق . اين كشتى بلائى شده و نزديك است به كلى تجارت اين درياها را بخواباند . قدرى خوشحال بود . گويا روسها در گالسى و شمال آلمان پيشرفتى حاصل نموده‌اند . از گراندوك نيكلا خيلى تعريف مىكنند .\r\nسردار قشون آلمان در فرانسه جنرال « كلراك » است با وليعهد آلمان و وليعهد باوير .\r\nجنرالهاى ديگر هم البته خيلى هستند . مقابل روس جنرال فن هيندنبورگ است . سردار قشون فرانسه ژنرال « ژوفر » . سردار قشون انگليس فيلدمارشال « سرجون فونچ » است .\r\nلرد كيچنر هم وزير جنگ و سپهسالار انگليس شده .\r\n\r\nوضع عز الدوله\r\nاز طهران باز كاغذى آمد . كابينهء وزراء جمعا خدمت حضرت و الا رفته ديدن كرده بودند . آنچه تا حال حضرت و الا از مالياتهاى املاك خودش به دولت نداده [ اند 
  ] گذشت كردند ، مشروط بر آن‌كه حضرت و الا هم ادعاى مقررى گذشته را ننمايد . تمام مقررى حضرت و الا را هم بدهند . به اين ترتيب كه پيشكاران ماليه در هر جا شاهزاده ملك دارد مطالبه ماليات ننمايند ، در خزانه‌دارى آخر سال حساب شود طلب‌كار شدند حضرت و الا بدهد ، بدهكار شدند آنها نقدا بپردازند . حكم هيئت وزراء هم صادر شد و از خزانه‌دارى هم دستور العمل داده شد .\r\nميرزا احمد خان به ديدن من آمد . پول سرباز هم آنچه گرفته بود كه در حقيقت بدون اجازهء دولت و حكم بود رد كرد و قبض از من گرفت . ماليات را هم منتظر حكم است كه اينجا رد كند يا خزانه‌دارى طهران برساند . اما خسارت و ضررهاى من به كلى از بين رفت .\r\n\r\nميرزا احمد خان آذرى ، شكوه نظام ، كمال الوزاره\r\n4 محرم 1333 ، اول درجهء قوس - هوا بهتر است ديشب منزل سالار حشمت بودم .\r\nميرزا احمد خان تصديقى داده به ايشان هم نمودم . پنجاه تومان كه سيد بزرگ از\r\n\r\n","description":"","footnote":"","page_name":" 4210 ","page_number":86},
  {"content":"\r\n\r\nكرمانشاهانى گرفته بود و متظلم شده بودم سالار گرفته و رسانيد . خيلى اين پول به من لذت داد . همه‌جا روضهء هست . تعزيه كم شده . فقط دو مجلس در قزوين تعزيه مىخوانند . شب شكوه نظام آمد . خيلى از طرف پيشكار چاپلوسى كرد تملق گفت . معلوم شد كمال الوزاره براى تفتيش آمده . من هم‌چون گفته بودم از دعاوى خود صرف‌نظر كردم به ايشان مجددا قول دادم كه ادعاى خسارت و ادعاى جبران حركات زشت و وحشيگريهاى ميرزا احمد خان را نكنم . با كمال امتنان برخاست كه مژده به پيشكار بدهد . ميرزا احمد خان به قدرى كه از من واهمه دارد از ساير مدعيان خودش ندارد ، زيرا خودش بهتر مىداند كه دربارهء من و الموت چه كرده . خصوصا به موجب اسناد دولتى و خط و مهر خودش مىتوانم خوب طرف شوم . آن حرفها كه خالصه نيست چه بود ، اين تصديق خودش چه ، و قس عليهذا . بارى حالا كه تمام دنيا جنگ است من بهتر كه طريق صلح را پيش گيرم . وانگهى وقت دعوا ندارم .\r\n\r\n","description":"","footnote":"","page_name":" 4211 ","page_number":87},
  {"content":"\r\n\r\n\r\n1333 روسها و تيغ‌زنها\r\nدوشنبه يازدهم محرم سنهء 1333 - در دهه اغلب بارندگى شد مگر روز عاشورا .\r\nدسته‌جات سينه زن تيغ‌زن بسيار بود . روسها از تماشاى تيغ‌زنها تعجب مىكردند . امروز هم ژاندارم و پليس دسته شده با موزيك و تجملات زياد سينه‌زنان [ و 
  ] نوحه خوانان از خيابان بزرگ به آستانه شاهزاده حسين ( ع ) رفتند ، از آنجا از راه بازار و خيابان قوى ميدان به ادارهء خود .\r\n\r\nرويهء سوئديها\r\nسوئديها عوام‌فريبى خوبى دارند . در طهران هم همين كار را كرده بودند . به اينجا هم تلگراف كرده بودند مردم خيلى خوششان آمد . هرقدر روزنامه‌نويسها و مردم با مرنارد و بلژيكيها عداوت دارند با يالمارسون و سوئديها دوستى . هرقدر از آنها بد مىگويند از اينها دو چندان خوب . حقيقة هم سوئديها صميمانه حركت مىكنند و اين دو اداره اگرچه پول خوب مىگيرند خوب هم مرتب و منظم نگاه داشته‌اند ، اگر بىنظمى يا تعدى هم به مردم بشود باز زير سر همان ايرانيهائى است كه آنجا مستخدم مىباشند . اول كار خوبى كه اينها كرده‌اند اين است كه در طهران چند مدرسه براى صاحب‌منصب و صاحب‌منصبان جزو و آحاد پليس ايجاد نموده‌اند كه مردم را تربيت مىكنند و تحصيل كرده خارج مىنمايند . همين‌طور در قزوين و هر جا اداره هست مدرسه دارند . سالى چندين صاحب‌منصب تربيت شدهء با علم بيرون مىآيد كه هرقدر اداره بسط پيدا كند صاحب‌منصب عالم دارند .\r\n\r\nاما بلژيكها\r\nبرعكس آقايان بلژيكى كه در اين مدت متمادى كه گمرك با آنها بود و حاليه هم نزديك سه سال است ماليهء دولت با آنها است چهار نفر را تعليم نداده‌اند و تا امروز يك\r\n\r\n","description":"","footnote":"","page_name":" 4212 ","page_number":88},
  {"content":"\r\n\r\nنفر ايرانى به رياست يك گمرك خانهء كوچك ايران برقرار نشده است .\r\n\r\nمحصلين عهد ناصرى\r\nچهارشنبه 13 محرم 1333 - كمال الوزاره خواهش ملاقات از من نموده بود . چون وارد بود من به ملاقاتش رفتم . در مهمان‌خانه منزل داشت . اين آدم پسر ميرزا محمود خان مشاور الدوله « 1 » است از بيست و پنج نفر شاگرد كه ناصر الدين شاه در عهد ناپلئون سوم به پاريس فرستاد . مرحوم حسنعلى خان گروسى امير نظام آنها را برد و تماما خوب تعليم گرفتند . ميرزا محمود خان نجوم و هيئت خوانده بود ، تلگرافچى شده بود . ميرزا على اكبر خان نقاشى آموخته بود به درجهء اعلى در مدرسهء دار الفنون موزيك تعليم مىداد ( دو پردهء نقاشى از حضرت و الا كشيده كه نظير ندارد « 2 » ) . همه همين قسم شدند .\r\nفقط دو نفر از علم و صنعت خود فايده برد و معاش خود را از آن راه بيرون آورد ، يكى استاد حيدر نجارباشى ، ديگر استاد جوانى ارمنى . اولى دكان نجارى داشت دومى مبل سازى و پرده دوزى كه آن‌وقت چيز تازه‌اى بود .\r\n\r\nپرسشهاى كمال الوزاره\r\nبارى بعد از حال و احوال‌پرسى گفت كه من با اخوان شما خيلى خيلى دوستى دارم خصوصا با آقاى عماد السلطنه . گفتم به من هم همين‌طور از طهران نوشته بودند . بعد جوياى واقعهء الموت شد . من گفتم فعلا من از آن صرف‌نظر نموده‌ام . گفت من به گذشت شما كارى ندارم به من حكايت كنيد و من از همه‌كس اين مسئله را شنيده‌ام . حكومت هم به من گفته . منتهى آنچه شما بگوئيد توضيح واضحات است . من خواستم بيان كنم گفت خواهشمندم از روز اول بگوئيد . من هم آنچه واقع شده بود بيان كردم . در ميان صحبت او هم از من مثل معتمد السلطنه جويا شد مگر ما بين شما سابقه‌اى بود ، گفتم لا و اللّه . گفت پس اين اقدامات براى چه بود . جوابى كه حالا مىدهد مىگويد به واسطهء پناهندگى به روس بود . گفتم خيلى خوب كاسه از آش گرمتر . يعنى عز الدوله به قدر او وطن‌پرست نيست ، نه نبايد هم باشد ! چرا باشد ! تمام را هم يادداشت كرد . آخر هم باز\r\n\r\n\r\n","description":"","footnote":"\r\n( 1 ) - لقب او مشاور الملك بود ، علم نجوم در اروپا تحصيل كرده بود و ستاره‌اى هم كشف كرد معروف به ستارهء محمودى ( مسعود سالور ) . دورهء خدمتش در وزارت امور خارجه گذشت . به كتاب رجال وزارت خارجه مراجعه شود ( ا . ا . ) .\r\n( 2 ) - يكى از اين تابلوها را كه شاهزاده عز الدوله در روى صندلى نشسته است اينجانب به موزهء ايران باستان هديه كردم - مسعود سالور .\r\n","page_name":" 4213 ","page_number":89},
  {"content":"\r\n\r\nگفتم من امروزه با ايشان دعوائى و گفتگوئى ندارم شما هم شاهد باشيد . خيلى خيلى اسباب تعجب او شد و مىگفت حتما ميرزا احمد خان مجنون و ديوانه شده بود و الّا اين حركات و اين اقدامات از آدم عاقل بعيد است . اين را فراموش كردم بنويسم . قبل از رفتن نزد كمال الوزاره ميرزا احمد خان ، بنان ديوان را فرستاده بود التماس زياد ، با من هم تا نزديك مهمان‌خانه آمد . مراجعت توى خيابان منتظر بود گفتم برو از كمال الوزاره جويا شو . ايشان را هم شاهد گرفتم كه با ميرزا احمد خان گفتگوئى ندارم .\r\n\r\nفرمان‌هاى قديم\r\nحكايت تازه اين است كه الموتيهاى طهران فرمان يا سواد فرمانى از طالقان از وكيل هرنجى گرفته‌اند مال شاه سلطان حسين كه به شهادت ملا ابراهيم ملاى طالقان اين املاك بالارودبار را اربابى مىنويسد ، كريم خان زند هم امضاء كرده . فعلا اين را دست آويز كرده‌اند . روزنامهء « شورى » و « ارشاد » شرحى نوشته بودند حيا نمىكنند .\r\n\r\nوضع املاك قديم\r\nاولا آنچه به من از الموت نوشته‌اند اين وكيل هرنجى كاغذساز بىعديلى است و مكرر كاغذها ساخته و به اين فن مشهور است . ثانيا اين قبيل فرامين كهنه و اسناد كهنه در هر خانوادهء قديم هست كه امروز به آن عمل نمىشود . مثلا ثلث دهات معتبر قزوين وقف مسجد جامع است ، امروز يكى از آن دهات به وقفيت عمل نمىشود . نجف‌آباد نزديك شهر وقف شاه نجف است ، خالصه بود سپهدار خريد . وانگهى تمام دهات خالصه مالك داشته و الان هم ورثهء آنها و اسناد قباله‌جات آنها موجود است ، همه را ديگران خريده‌اند و سند آنها فرمان دولت است . اين فرمان را هم دولت قبول كند باز ما پىكار خود مىرويم . املاك بيشمار حاجى ميرزا آقاسى مرحوم صلح به محمد شاه مبرور است يك وجب آن را ناصر الدين شاه به اولاد شاه مرحوم نداد . در اين عهد هم هر چه تظلم كرديم كسى اعتنا نكرد .\r\n\r\nوضع الموت\r\nغروب نزد حكومت رفتم . مشغول چرت زدن بود . حكم مفصل وزارت داخله را نمودم . گفتم مجلسى كنيد جمعى از قزوينيها باشند تا اگر الموتيها باز حرفى دارند بگويند . گفت سالار بيرونها مىرود ، او مراجعت كند اطاعت مىكنم .\r\n\r\n","description":"","footnote":"","page_name":" 4214 ","page_number":90},
  {"content":"\r\n\r\n\r\nچاپ حكم\r\nاين حكم چند فقره است . فقرهء اولش اين است كه اين دهات خالصه و حاليه ملك حضرت والاست . گفتگوى الموتى در اين باب مسموع نيست . من اين حكم را دادم چاپ كردند براى تمام اهل قزوين فرستادم . قريب صد نسخه هم براى طالقان و الموت و رودبار و تنكابون . يك نمره هم در اين كتاب گذاشتم « 1 » . به توسط حاج افخم الدوله هم براى اغلب روزنامه‌نويسهاى طهران روانه شد ، تا ببينيم دست بر مىدارند يا نه ؟\r\n\r\nوضع آذربايجان\r\nشجاع الدوله به تبريز آمده و متصل از تبريز مردم به طهران مىروند . مىگويند درشكه دانه‌اى دويست و پنجاه تومان كرايه پيدا كرده . آذربايجان مغشوش خواهد شد .\r\nعثمانيها اكراد را خوب به دور خود جمع كرده‌اند . مذهب اين اكراد ما هم سنى است .\r\nبيشتر به اين واسطه جمع شده‌اند .\r\n\r\nفوت ستار خان\r\nدوشنبه 18 محرم ، 14 قوس - برف آمده سرد شده است . ستار خان مرحوم شده كسى وقعى نگذاشت در حقيقت كسى هم نبود . مردم سفلهء اين زمان خواستند او را آدمى كنند اما نشد . در روزنامه‌هاى سابق احوالات او را من نوشته‌ام محتاج به شرح مجدد نيست .\r\n\r\nمجلس سوم\r\nاعليحضرت شهريارى روز 16 اين ماه مجلس شوراى ملى را مفتوح فرمودند تا مجلس سيم چه كند . افسوس من طهران نيستم [ كه 
  ] اين روزهاى تاريخى تماشائى را بنويسم . از تبريز متصل فرارى آمده طهران مىرود . الموتيها سواد فرمان شاه سلطان حسين ديوانه را براى من فرستاده بودند ، گفتم اگر بميريد يا ده هزار تومان هم خرج كنيد دولت خالصهء خودش را كه فروخته - به تصديق ملا ابراهيم طالقانى و حكم شاه سلطان حسين سفيه به شما واگذار نمىكند . آن غير مرحوم ايران را به حرف ملاباشى و منجم باشى از دست داد و به آن ذلت و خوارى جهان و تاج و تخت را وداع گفت . اگر به تصديق غير ملا ابراهيم بود باز چيزى بود .\r\n\r\n\r\n","description":"","footnote":"\r\n( 1 ) متأسفانه مفقود شده است .\r\n","page_name":" 4215 ","page_number":91},
  {"content":"\r\n\r\n\r\nوضع جنگ\r\nبرويم به آن مملكتى كه خداوند به واسطهء شدت غرورى كه نموده بودند به آنها غضب كرد و مىخواهد داد مظلومين امريكا و افريقا و آسيا را از آنها بستاند . جنگ در تمام فرونت به شدت بر دوام است و از كشته پشته مىسازند . از قرار مكتوب آقاى عماد السلطنه روس‌ها شكست سختى از آلمان خورده‌اند كه در اين جنگ دويست و هشتاد هزار مقتول داده‌اند . دو هزار صاحب‌منصب و صد هزار اسير داده‌اند .\r\nعثمانى به واسطهء كمك آلمان با آن همه خرابى و جنگها طورى قوى شده كه با دول روس و انگليس و فرانسه جنگ مىكند . روزنامهء « لندن نيوز » همه را از خودشان مىنويسد . روزنامه‌هاى ايران بيشتر حامى آلمان مىباشند و در هر روزنامه يك ابلاغيه از سفارت آلمان ، يكى از عثمانى ، يكى از اطريش ، يكى از انگليس ، يكى از روس درج است كه همه فتوحات خود و شكست خصم را شرح مىدهند . در اغلب اين ابلاغيه‌ها فتح يك نقطه را هركس به اسم خود مىنويسد . اين ابلاغيه‌ها تمام متضاد است و چيزى معلوم نمىشود . گاهى عدهء اسرا سواى مقتول و مجروح از عدهء قشون حاضر آن جنگ تجاوز مىكند . مثلا روسها مىنويسند در فلان جنگ صد هزار قشون ما طرف شد ، همان جنگ را آلمانها مىنويسند دويست هزار اسير گرفتيم . خبر تازه گرفتارى كشتى نامى « امدن » است . پس از آن‌كه انگليسها را به ستوه آورد و پنجاه و دو كشتى را غرق كرد مدرس و چندين شهر را بمبارده كرد . كراوزرهاى تندرو بحريه استراليا را مأمور گرفتارى آن كردند و در يكى از جزاير كتى « سيدنى » و « ملبورن » او را تخريب [ كردند 
  ] و بعد هم آتش زدند . كاپيتان شجاع دلير امدن كه در تمام فتوحات خود بمباردمان شهرها طريقهء انسانيت و مردانگى را از دست نداده بود « فون مولبر » با اغلب ملاحان آن اسير شده و محترما به انگليس خواهند برد . يك نفر از شاهزادگان آلمان هم در اين كشتى سمت صاحب منصبى دارد او را هم اسير كردند .\r\n\r\nتوپ هوت‌زر\r\nتوپ « حوت زر » كه پهلوان بزرگ اين جنگ است هفده متر طول آن است ، سه متر قطر لولهء آن ، چهل و دو سانتيمتر دهان آن . وزن توپ دو هزار كيلوگرم ، وزن گلوله هشتصد كيلوگرم ، وزن باروت چهارصد كيلوگرم . قيمت هر تير كه خالى شود سى و هشت هزار مارك پول آلمان .\r\n\r\n","description":"","footnote":"","page_name":" 4216 ","page_number":92},
  {"content":"\r\n\r\n\r\nبهاى اجناس\r\nهمه‌چيز در قزوين گران شده ، چاى گروانكه هشت هزار . كاغذ سيگار دانه‌اى سه عباسى . ساير را از روى كاغذ سيگار قياس كنيد . از الموت وكلا براى مجلس خواسته‌اند .\r\nسه شنبه 26 محرم - كربلائى شفيع آتانى از پدرسوخته‌هاى الموت كه هفتاد سال است هرزگى مىكند ، صد مرتبه توبه كرده باز حكايت گرگه را نموده ، صبح كه بيرون رفتم با كلام اللّه مجيد جلويم آمد با آن زبان چاپلوسى كه دارد ، در اين بين آقاى رفعت السلطان آمد قرآن را توى شكم او برد . بعد شيخ وارد شد معلوم شد اول صبح آنجا بوده به‌همين ترتيب اينجا . قرار شد التزامى به مهر عدليه بدهد . من هم باز بگذرم . قاطر و پسرش را در قلعه گرفته‌اند مبلغى بدهكار به من است .\r\n\r\nالموت جائى نيست\r\nنايب الحكومه به شهر آمد . قريب شش خروار گندم و جو از آدمهاى من تمسك داده و گرفته . اميد يك شاهى هم نبايد داشته باشد كه بدهد . مىگويد ماهى شصت تومان دولت يا حكومت يا شما به من بدهيد من نيابت الموت را بكنم . توقع مقررى از دولت و حكومت به‌جاى خود ، نمىدانم من چه علت دارد ماهى شصت تومان بدهم آقا بالاسر براى خودم ببرم . اينها گمان مىكردند الموت جائى است ، حالا تازه ملتفت مىشوند .\r\nجلال ، محمد حسين ، محمد در تنكابون از مردم پول مىگيرند كه مخارج كرده‌ايم و باز هم طهران بايد برويم مخارج كنيم . فرمان شاه سلطان حسين اسباب مضحكه و خندهء مردم شده . هركس مرا ملاقات مىكند فصلى از آن گفتگو مىكند .\r\n\r\nآوادس ارمنى\r\nقونسلگرى به عمارت جديد البناى آوادس تاجرباشى ارامنه آمده . عمارت سه مرتبهء محكم عالى است . در قزوين نظير ندارد . سهل است ده سال ديگر هم اين‌چنين عمارتى قزوين به خود نخواهد ديد . اين آوادس مىگويند با هفت تومان پول قزوين آمد در مدت قليل ده دوازده سال صاحب كرور شده بيشتر از شغل كنتراتچىگرى قشون روس .\r\n\r\nملاقات براوين\r\nمن ديدن از براوين كردم ، خانم هم بود ، خانم بسيار بسيار زيباى قشنگى . در همين قزوين دو ماه قبل خانم را آورده و عروسى كرده . برادر خانم در يكى از فتوحات گالسى\r\n\r\n","description":"","footnote":"","page_name":" 4217 ","page_number":93},
  {"content":"\r\n\r\nنشان اعلى گرفته است . تبريك گفتم مسرور بود . دو برادر خانم سرهنگ و نايب سرتيپ هستند .\r\n\r\nاوضاع ساوجبلاغ\r\nقونسل مىگفت ساويجبلاغ مكرى را عثمانيها به تقويت اكراد تصرف كردند . از تبريز شجاع الدوله را روسها مأمور جنگ آنجا نموده‌اند . با هزار و سيصد نفر و سه عرابه توپ به آن سمت رفته از قشون روس هم همراه دارد . ايران بيطرف است اما اكراد كمك از عثمانى مىكنند . شهر خود را به تصرف آنها مىدهند . شجاع الدوله به حمايت روس به جنگ آنها مىرود . هى هى جبلى قم قم .\r\n\r\nچرت زدن معتمد السلطنه\r\nغرهء صفر ، 25 قوس - هوا خوب شده باران و برفى ديگر در كار نيست . امروز عيد امپراطور بود در قونسلگرى جديد دعوت نموده بودند . مدعوين زياد بودند . حاكم همانطور چرت مىزد . مجلس خنكى بود . اينها مسيو اسنيكو قونسل سابق نمىشوند .\r\n\r\nظفر الدولهء شاهسون\r\nظفر الدولهء شاهسون رئيس قشون قزوين نشان خود را به سينهء راست زده بود . بعضيها كه ملتفت شدند خنده كردند . اين آدم با كرّ و فرى آمد ، اما احدى اعتنا نكرد . پول مستمرى سرباز را نداد . هر جا براى مطالبه رفتند جواب كردند . سرباز از بين رفته مضمحل شده مىخواهند فقط به عنوان رياست قشون دروغى مستمرى سرباز بگيرند .\r\n\r\nبصره - نفت\r\nبصره را قشون انگليس متصرف شده رو به بغداد مىروند . در عربستان ما عثمانيها به كمك اعراب به معادن نفت صدماتى وارد آوردند . شيخ خزعل سردار ارفع كمك از انگليسها كرد . با دسته‌اى از سپاهيان هندى مشغول جنگ و ممانعت هستند . از قرار معلوم محمره و ناصرى و حوالى آن خيلى خيلى مغشوش است . انگليسها سنگر سازى مىكنند ، قلعه‌بندى مىكنند . كشتى آورده‌اند ، توپ و قورخانه وارد نموده‌اند . به سردار ارفع هم همه قسم اسلحه و قورخانه حتى توپ داده‌اند ( اين هم يك بيطرفى ايران ) . من عقيده ندارم عثمانى از اين جنگ صرفه‌اى ببرد .\r\n\r\n","description":"","footnote":"","page_name":" 4218 ","page_number":94},
  {"content":"\r\n\r\n\r\nايران و عتبات - ديدار قمر الدوله\r\nاما ايران - « اگر نگوئيد روس پرستى » مىتوانست صرفه به خوبى ببرد ، يعنى عراق عرب را مىتوانست حق السكوت بگيرد يا به قوهء مذهبى و به عنوان مراقد متبركه به تصرف در آورد . دول هم‌جوار يحتمل همه‌چيز مىدادند . فقط از ايران حاضر كردن آدم بود . بارى روزى نيست كه سفراى دول محارب از رئيس الوزراى ما و وزير خارجهء ما ملاقات نكنند . شايد خيلى صحبتها هم شده باشد ، بعضى قرارها هم داده باشند كه بر ما پوشيده است .\r\nقمر الدوله با شوهرش از طهران آمد رشت بروند . سه شب او را قزوين نگاه داشتم .\r\nما شاء اللّه « سراى ملك » دخترش خيلى خوب بود . صحبتهاى طهران و زيارت قمر الدوله خيلى لذت دارد . معلوم شد شوهرش سواى افراط مسكرات ترياك هم استعمال مىكند .\r\n( حورى ) قمر الدوله به قدرى از اين بابت دلتنگ بود كه حساب نداشت . ناچار به توسط شيخ بعضى پيغامات دادم . حبهاى زيادى ضد ترياك نموده بود و قسم خورده بود ترك مىكنم ، اما مشكل است در همان حبها ترياك است .\r\n\r\nوكلاى الموتى\r\nچهارشنبه پنجم صفر ، اول درجهء جدى - هوا خوش است . بارندگى سابق بىنهايت خرابى وارد آورده ، در دهات كشت و زرع هم كم شده . در الموت و طالقان خرابى زيادتر كرده . وكلاى الموتى را ميرزا باقر مأمور حكومت فرستاد ديشب وارد شدند . سيد بزرگ آنها را پنجه على حجرهء خودش برد . يك وكالت نامچه از آنها به اسم ملا محمد مسئله‌گو گرفت و صبح روز ديگر همه را روانهء الموت كرد . فقط سبز على گرمارودى ، عطاء اللّه اوانكى ، بخشعلى كلايه‌اى اطاعت نكرده نزد من آمدند . من به توسط تلفون به كارگذار گفتم به سالار حشمت نوشتم ، جواب گفته بودند به جهنم كه رفتند . سيد بزرگ مىداند آنها حاضر شوند جز شكايت از اينها و جلال گفتگوى ديگرى نخواهند كرد . از آن جهت همه را سرپيچانده فرستاد . سايرين مىگفتند به آنها گفت شما را گرفته حبس مىكنند چوب مىزنند .\r\n\r\nروزنامهء ارشاد و عين السلطنه\r\nعصر نزد حاكم رفتم . شكايت از وزارت‌خانه و روزنامه مىكرد . به من مىگفت مىبينيد روزنامه چه مىنويسد . « ارشاد » باز آرتيكل مفصلى نوشته بود . دست از يقهء من\r\n\r\n","description":"","footnote":"","page_name":" 4219 ","page_number":95},
  {"content":"\r\n\r\nبر نمىدارد . مدير آن ميرزا جواد تبريزى است . هيچ او را نمىشناسم ، رؤيت نكرده‌ام .\r\nيك تاريخچه از الموت و ما نوشته بود ، به حق خدا از صدر تا ذيل آن دروغ و بر خلاف واقع . مىنويسد عين السلطنه به توسط سفارت با ضياء الدولهء مستبد روس‌پرست رفت و حال آن‌كه من دو سال قبل از ضياء الدوله آمدم ، در ذيحجهء 1327 كه صدق الدوله حاكم بود . بعد باز صدق الدوله ، بعد مشير السلطان ، بعد احتساب الملك ، آن‌وقت ضياء الدوله آمد . مىنويسد از اول با قزاق روس رفت و حال آن‌كه تا امسال پاى قزاق روس آنجا نرسيده . مىنويسد ما به‌جاى فرمان ملكيت يك طغرا نوشتهء پناهندگى روس را نشان داديم و حال آن‌كه فرمان و تصديقات دولت و اجاره نامچه‌ها همه موجود است ، چه و چه كه براى هر كلمهء آن من جواب صحيح مسكت با اسناد دارم . مىتوانستم جواب خوبى بنويسم اما افسوس كه ديدم زحمت بىفايده است براى آن‌كه درج نمىكنند و حال آن‌كه قانون تا سه مرتبه حكم به درج جواب مىكند .\r\nروزنامه‌جات ايران ما كه قابل ملاحظهء آن همانهاست كه در طهران چاپ مىشود اخباراتش از داخله خيلى كم است ، زيرا وقايع نگار ندارند . پول تلگراف و غيره نمىدهند . تلگرافى از وزارت داخله دادند مىنويسند ، ندادند نمىنويسند . از ولايات هم اگر كسى فضولى كرد چيزى نوشت چه بهتر و الّا در قيد نيستند . چنانچه از روزنامه‌جات اخبارات داخلهء مملكت حتى شهر طهران معلوم نمىشود .\r\n\r\nاخبار اروپا و دروغگوئى\r\nاخبارات - جنگ اروپا هم منحصر شده است به ابلاغيه‌هاى سفارت و تلگرافات رويتر ، آن هم معلوم است همه از فتوحات و شجاعت و رشادت خودشان مىنويسند . باز اخبار رويتر از آن ابلاغيه‌ها صحيح‌تر است و مىتوان به آن اعتماد كرد . ما اهالى متمدن اروپا را دروغ‌گو و اغراق‌نويس تصور نمىكرديم . يعنى آنچه شنيده بوديم اين بود . حاليه مىبينيم كه اينها دروغگوترند ، آن هم وزراشان ، آن هم سفراشان . هركس باور ندارد رجوع به يكى دو فقره از ابلاغيه‌هاى آنها بكند . « لندن نيوز » براى من مىآيد اما غير مرتب . اين روزها از راه سوئد و نروژ به روسيه و به ايران مىرسد . آلمانها از حملهء مستقيم به پاريس مأيوس يا منصرف شده‌اند . جنرال كلرك قشون خود را مراجعت داد و از سمت نيوپرت و شمال غربى فرانسه حمله مىآورند . در اين مراجعت به قشون آلمان خيلى صدمه وارد آمد ، خصوصا سدها را بلژيكها باز كرده بودند . زپلن‌هاى آلمانى به لندن حمله آورده بمبارده كردند . اين‌چنين جنگ تاريخ نشان نداده . در اوايل مىگفتند به زودى ختم مىشود ليكن حالا بر خلاف عقيده دارند . مستعمرات افريقائى آلمانها را هم\r\n\r\n","description":"","footnote":"","page_name":" 4220 ","page_number":96},
  {"content":"\r\n\r\nانگليس و فرانسه گرفتند . اما در اروپا حريف او مشكل بشوند . اگر روسها نبودند امروز فرانسه و شهر پاريس هم مثل بلژيك و آنتورپ شده بود . همين‌طور اگر فرانسه و انگليس نبودند روسيه يكى يكى بلكه دو تا دو تا هم حريف آلمان به تنهائى نمىباشند .\r\nمتصل وزارتهاى خارجه اين دول محارب اسناد ديپلوماسى خود را به اسم كتاب نارنجى يا كتاب آبى يا سرخ چاپ و منتشر مىكنند كه در هريك تقصير را به گردن خصم خود مىگذارند و مسئوليت جنگ را به عهدهء آن . اين نه براى مدلل نمودن به خصم است بلكه براى اقناع رعاياى خودشان است كه به آنها از خدعه و دروغ مشتبه كنند كه ما مجبور به جنگ شديم . تا آن بيچاره‌ها هم كرور كرور جوانهاى خود را به كشتن [ بدهند 
  ] و مليون مليون اموال خود را تقديم نمايند و پيش خود بگويند دولت ما خيال جنگ نداشت مجبورش كردند .\r\n\r\nنطق سر ادواردگرى\r\nسر ادواردگرى در مجلس مبعوثان مىگويد به جهت برهم زدن بيطرفى بلژيك ما جنگ مىكنيم ، اين حرف را مىشود باور كرد ؟ نه ، براى آن‌كه چند روز ديگر مىگويد ما آلمان را بايد نيست و نابود به كلى مضمحل نمائيم تا رقابت او با ما از ميانه برود . روسها مىگويند به حمايت صرب جنگ كرديم و حال آن‌كه قبل از اعلان جنگ به اطريش قشون خود را در سرحد آلمان بلكه داخل خاك آلمان نموده بودند .\r\nآلمانها اگر خيال جنگ نداشتند چهار سال قبل محل بمباردمان توپهاى خود را پس چرا تهيه نموده بودند ، يا اطريش با روسيه گفتگو داشت و داخل در مذاكرات دوستانه هم شده بود . او چرا فورا تجهيزات كرده و جنگ نمود . بارى سى چهل نفر وزراى اين دول به خيالات واهى خود باعث اين جنگ بين المللى شدند و حالا هركدام به گردن همديگر مىگذارند و حال آن‌كه تمامشان مقصر هستند و تمامشان مايل اين جنگ بودند .\r\n\r\nگردن كى است !\r\nمثل كار ايران ما ، حالا كه درست نشده و روز به روز مغشوش‌تر مىشود يكى گردن محمد على شاه مىگذارد ، يكى گردن آقا سيد عبد اللّه ، يكى گردن نقىزاده ، يكى گردن ناصر الملك ، يكى گردن وثوق الدوله . همه اينها مىگويند تقصير مظفر الدين شاه بود .\r\nاصلا موقع مشروطهء ايران نبود .\r\n14 شهر صفر ، اول ژانويه - تقى از الموت براى معالجهء دندانش آمده الحمد للّه آنجا منظم است . مشهور است گردنهء دزدزده تا چندى امن است . حكومت مجلس نمىكند ،\r\n\r\n","description":"","footnote":"","page_name":" 4221 ","page_number":97},
  {"content":"\r\n\r\nسالار تعارف مىخواهد . رقعهء حاجى افخم الدوله آمد . در كميسيون خزانه‌دارى هم الموتيها محكوم شدند . جنس خانوارى حضرت و الا را هم كه مىخواستند دو تومان قيمت بدهند هيئت وزراء حكم كرد از عين غلهء دهات خودشان محسوب دارند .\r\n\r\nجهادنامه عليه انگليس\r\nجهادنامه‌اى از علماى عتبات عاليات منتشر شده اما دانه دانه اهالى عراق عرب جهاد مىروند . به تمام رؤساى ايلات و عشاير ما هم تلگراف كرده‌اند . اغلب جوابهاى مساعد داده‌اند ، خصوصا اعراب ، مگر شيخ خزعل سردار ارفع . علماى ما اين جهادنامه را امضاء كرده سلطان مسلم را حكم به حفظ ثغور مىكنند . انگليس را بايد از جنوب و روس را از شمال اخراج كرد . شايد اين جهادنامه اسباب انقلابى بشود . اگر هندوستان و افغانستان بلوائى بشود كار انگليس خراب است . انگليسها از هندوستان به فرانسه و مصر قشون آورده‌اند در فرونت‌هاى فرانسه خيلى هم رشادت نموده‌اند .\r\n\r\nتركها و روسها\r\nشجاع الدوله با كردها جنگ مىكند . خوى و سلماس و اروميه به تصرف عثمانى آمد .\r\nارامنه آنچه بتوانند فرار مىكنند . هركس باقى مانده باشد مىكشند ، مصادره مىكنند ، غارت مىكنند . عثمانيها آذربايجان را خاك ايران نمىدانند . دولت هم از قرار معلوم به همان دادن يادداشت به سفارتين قناعت دارد . گويا عثمانيها جواب داده‌اند روسها تخليه كنند ما هم مىرويم . روسها مىگويند عثمانى برود ما مىرويم . صفحهء آذربايجان هم يكى از فرونتهاى جنگ شده است . باطن امر را بشكافيد خودمان با خودمان جنگ مىكنيم ، نه عثمانى با روس . در ايتاليا زلزلهء سختى شد . بيست هزار آدم كشته شد .\r\nخواست جنگ نكند مردم را به كشتن ندهد بلاى آسمانى نازل شد و آنچه از جنگ كشته نشده بود كشت . جنگ دور نيست به ايران سرايت كند مذهبى بشود . مجلس شوراى ملى مفتوح نشد ، باز مىگويند هفدهم ماه .\r\n\r\nحكم جهاد - حرفهاى قونسل روس\r\nدوشنبه 16 ماه صفر ، 12 جدى - هوا به زمستان نمىماند . عصر از بيكارى قونسلگرى رفتم . خيلى فكرى بود . گفت قشون ما از قزوين مىرود از ساير جاها هم يحتمل برود . اگر بيايند به جنگ مىآيند . در اينجا جنگ كنيم آنجا قشون كم مىآيد ، نكنيم چه كنيم ! حكم جهاد هم كه آمد مردم چه مىگويند . گفتم حالا كه ساكت هستند و بعضيها مىگويند\r\n\r\n","description":"","footnote":"","page_name":" 4222 ","page_number":98},
  {"content":"\r\n\r\nعلماى ما را مجبور كرده‌اند ، به رضايت ننوشته‌اند . گفت شما خبر نداريد در طهران سفراى عثمانى و آلمان با تمام مردم سازش كرده‌اند پول مىدهند . سفير عثمانى هر روز در كابينهء وزراى شماست . حتى سفير ما گله كرده بود شاه جواب تندى داد . روز چلهء امام خيال دارند در طهران اجماعى بكنند ، در ميدان مشق تعزيه بيرون بياورند . خبر دارم سفير آلمان و اطريش جلوى دسته خواهند افتاد كلاه برداشته از آنجا به سفارت عثمانى مىروند . دولت هم نمىتواند جلوگيرى كند . در ساويچ بلاغ كردها اجماع دارند .\r\nشجاع الدوله كه به جنگ رفته بود بدون آن‌كه يك تير خالى كند فرار كرد ، توپ و قشون را از دست داد . خيلى آدم به كشتن رفت . قونسل آنجا مفقود است .\r\n\r\nواى به حال انگليس\r\nاين امپراطور آلمان يك جانورى است . [ به 
  ] تمام صاحب‌منصبان آلمان كه به عثمانى رفته بود [ ند 
  ] حكم كرد به ظاهر مسلمان شدند و به اين واسطه محبوبيت تامى حاصل نمودند كه به فرمان آنها سرباز خوب اطاعت مىكند . يك دسته از قشون مسلم هندى در مصر به ميان قشون عثمانى رفت ، حالا مشغول هستند ايران را هم با خود مىكنند . گفتم هندوستان و افغانستان چه خبر است . گفت حالا هيچ . گفتم اگر شلوغ شود . گفت واى به حال انگليس . افق تاريك است روزگار بد .\r\nدر اين بين خانم آمد با كمال حزن . گفت برادر خانم كشته شد . من ياد آن روز افتادم كه نشان گرفته بود . خيلى تعزيت گفتم . خانم از رفتن قشون هم انديشه داشت . مىگفت شايد ما را بكشند . من محض اطمينان او گفتم چنين چيزى نخواهد شد ، خاطر شما جمع باشد .\r\n\r\nدر دار الحكومه\r\nچهارشنبه 19 شهر صفر - دار الحكومه براى رسيدگى به مفاد حكم وزارت داخله مجلس نموده بودند ، عصر آنجا رفتم . سواى رؤساى ادارات دولتى از كارگذار و رئيس عدليه و غيره و غيره ، شاهزاده بشارت السلطنه ، عدل الممالك ، حاجى ميرزا ابو تراب صدر الاسلام ، آقا ميرزا حسين وكيل سابق ، حاجى محمد على آقا امينى ، رفعت السلطان ، ميرزا ابراهيم خان سعيد نظام و چند نفر ديگر بودند . از طرف الموتيها هم اسعد الحكما و سيد بزرگ حاضر شده بودند .\r\n\r\n","description":"","footnote":"","page_name":" 4223 ","page_number":99},
  {"content":"\r\n\r\n\r\nقرائت حكم\r\nعنوان مطلب را آقا ميرزا حسين به‌جاى حكومت كرد و حكم را قرائت نمودند .\r\nاسعد الحكما كاغذى از بغل درآورد داد قرائت شد . رقعه‌اى بود به امضاء معاون وزارت خانه به حاجى آقاى شيرازى كه عمل الموتيها رجوع به كميسيون خزانه شد . و گفت اين ناسخ آن حكم است بايد منتظر تصديق خزانه شد . گفتگو زياد شد . آخر الامر از زبان حاكم سالار حشمت گفت اين رقعه كه در طهران در جواب توسط يك نفر نوشته شده ناسخ حكم به حكومت نيست . ما مطابق آن حكم بايد عمل كنيم . بعد صحبتهاى ديگر شد . اين دو نفر مىگفتند ما از اصل شاهزاده را صاحب ملك نمىدانيم . جهت مىپرسيدند جواب نداشتند . اسناد مىخواستند نداشتند . گفتند اين حرف شما هيچ وقت پذيرفته نيست . تصديق ميرزا احمد خان را هم جرأت نكردند ارائه بدهند ، زيرا ناسخ آن حاضر بود و مسبوق بودند . بعد رقعهء سابق الذكر دست به دست به اصرار و ابرام اسعد الحكما رفت نزد رئيس عدليه . او دقتى كرده به دست من داد و با انگشت تاريخ رقعه را نمود . من درست نگاه كردم ديدم قلم برده شده ، مركب اصل كاغذ مشكى ايرانى است در اين‌جا جوهر سبز فرنگى و خود تاريخ صدور يكم ماه صفر است و هزار و سيصد و دو سه شده . من فورا آفتابى كردم و گفتم ملاحظه كنيد اين‌طور تقلب مىكنند .\r\nرفته مجددا دست به دست گشت . آقا ميرزا حسين بناى مذمت و ملامت را گذاشت كه رنگ آنها زرد و سرخ و سبز مىشد . بارى حكومت نتوانست مجلس را اداره كند و حكمى نكرد . آخر همه مردم و من به‌طور نگرانى خارج شديم و سالار حشمت بازگفت ما مطابق فرمان و احكام شما را مالك مىدانيم . الموتى به غير آن مسئله اگر حرفى دارد بزند كه حرف ديگرى هم نداشتند . بيرون آمديم تمام اين مردم بد گفتند كه حكومتى كه نمىتواند يك مجلس كند و دو تا كلمه حرف بزند لزوم ندارد مردم را سرگردان كند و به من مىگفتند شاهزاده برو عقب كارت ، چرا در شهر مانده‌اى . هركس بعدها چيزى بگويد ما جواب مىكنيم .\r\n\r\nافتتاح مجلس - قحطى پول\r\nيكشنبه 23 صفر المظفر ، 20 برج جدى - آقا ميرزا على خان فوت كرد . بيست و يك روز مريض بود . در معالجه خبط نمودند . آدم نيك فطرت پاك طينت خوبى بود . با رفعت السلطان دوستى كامل داشت . با من هم خيلى دوست شده بود .\r\nمجلس ملى مفتوح نشده حاجى فضلعلى آقا وكيل قزوين نوشته بود سى و شش نفر\r\n\r\n","description":"","footnote":"","page_name":" 4224 ","page_number":100},
  {"content":"\r\n\r\nاز وكلا اعتبارنامه‌شان صحيح نيست . پول در ايران خصوصا طهران قحط شده .\r\n\r\nمصر\r\nانگليسها آنچه اصرار كردند عباس پاشا خديو به مصر برود حركت نكرد . به اين جهت حسين حلمى پاشا عموى مشار اليه را سلطان مصر نمودند و اعلان كردند مصر يكى از پروتكتورهاى انگليس است و خديويت آنجا هم مبدل به سلطنت شد تا جمال پاشا و قشونى كه از شبه جزيرهء سينا به آن سمت مىرود چه كنند . مقدرات مصر و سلطنت اين دو نفر بسته به فتوحات بعد خواهد بود . اما رفتن قشون شام از شبه جزيره سينا تا مصر خالى از اشكال نيست . انگليس حاليه پنجاه هزار قشون انگليس و استراليائى در مصر دارد و اطراف كانال سوئز را مستحكم نموده .\r\n\r\nقواى آلمان - اطريش\r\nآلمان را مىنويسند حاليه شش مليان قشون حاضر و يك مليان ذخيره دارد . اطريش سه مليان . توپ حوت‌زر هشت اينچى وزن گلوله‌اش چهل و پنج من است . يازده اينچ صد من . انگليس روزى يك مليان ليره مخارج قشون مىدهد و روز به روز زيادتر مىشود .\r\n\r\nتصنيف الموتم الموتم\r\nسه شنبه 25 - ديشب قريهء مشعل‌دار مهمان آقاى صدر الاسلام بوديم . كارگذار ، موثق ديوان ، سالار حشمت ، ميرزا ابراهيم خان بودند . خيلى خوش گذشت . ميرزا ابراهيم خان ( نوهء دخترى ملك آراى مرحوم است از حاجى حسنعلى خان پسر حاج نظر على حكيم‌باشى محمد شاه مبرور ) تار مىزد . آقا بهاء پسر حاجى سيد حسين فقيه محكمهء عدليه ضرب مىگرفت . يك سيد روضه خوان ديگر آواز مىخواند . بعد از شام « الموتم الموتم » شروع شد . گاهى سينه مىزدند به‌طور نوحه ، گاهى ساز مىزدند به‌طور تصنيف .\r\n« الموتم الموت . الموت هيزم توت . الموت الموت . الموت نان بلوط . الموت واحد يموت » .\r\nبارى پدر سوخته از هيزم توت و نان بلوط هم بدتر است . كارگذار و ميرزا ابراهيم خان خيلى چرس استعمال مىكنند . مثلا ديشب چهار قليان كامل چرس كشيدند و چقدر چيز بدى است .\r\n\r\n","description":"","footnote":"","page_name":" 4225 ","page_number":101},
  {"content":"\r\n\r\n\r\nقصد شلوغى\r\nطهران معلوم شد به پول آلمان و عثمانى تداركاتى براى هيجان مردم ديده شده بود .\r\nضريح مطهر حضرت رضا ( ع ) را درست كرده بودند . قزاق و سالدات زيادى تهيه شده بود . مىخواستند ضريح را در ميدان مشق ببرند . بعد قزاق و سالدات حمله به ضريح كنند و غارت نمايند . گفتند قريب هزار تومان لحاف و تشك و غيره خريده بودند كه غارت كنند . بعد هم نطقهاى مهيج [ بكنند 
  ] و يك اسباب كار بزرگى به دست دولت بدهند . اين بود كه مستوفى الممالك به هر نحو بود سردسته‌ها را ديده موقوف نمود .\r\n\r\nعثمانى در آذربايجان\r\nعثمانى تبريز را گرفت و رئيس اين قشون تلگرافى به اعليحضرت نمود كه وليعهد را روانه داريد . كرد زياد به همراهى قشون عثمانى است . اغلب رعاياى ايران هستند . مردم از اين فقره خوشحالى مىكنند و نمىفهمند خود اين كار باعث ننگ دولت ايران است كه هر روز بزرگترين مملكتش دست يك نفر باشد .\r\n\r\nتربيت سوئدى\r\nپنجشنبه 27 صفر - قشون روس وارد شد . البته خانم قنسول خوشحال مىشود . ثلث ماليات سنهء آتيه را تلگرافا حواله داده‌اند . اين پول براى تهيهء حركت حضرت وليعهد است . رقعه هم حكومت براى من داده بود . جواب نوشتم الموت موضوع است .\r\nژاندارمرى هر دقيقه براى نرسيدن حقوق متزلزل است . باز تعطيل كرده بودند . پليس قزوين كه به اصطلاح سوئد « آژان » مىگويند خوب منظم شده . مدرسه هم داير كرده‌اند و پليس و صاحب‌منصب تربيت مىكنند . اين ترتيب سوئديها خيلى ممدوح است . حقيقة صميمانه خدمت مىكنند . « كولير » رئيس ژاندارم است « بورلينگ » رئيس پليس .\r\n\r\nارامنهء تبريز\r\nعثمانيها در تبريز كرّ و فرى دارند . روس مآبها را دستگير مىكنند . قنسولگرى آلمان را با تشريفات مفصلى داير كردند . مىگويند خيلى هم پول از مردم گرفتند . ارامنه هرچه بتوانند فرار مىكنند ، مابقى گرفتارند . اينها رعيت ايران و بومى ايران هستند ، ماليات بده هستند .\r\nهيچ كس نمىگويد به آنها چه كار دارند . خيلى از نسوان و اطفال و پيرمردهاى ارامنه\r\n\r\n","description":"","footnote":"","page_name":" 4226 ","page_number":102},
  {"content":"\r\n\r\nدر راهها از سرما و گرسنگى تلف شدند . اغلب بچه‌ها در باتلاقها غرق شدند . ارامنهء قزوين هم وقتى كه قشون رفت خيلى متوحش بودند . طهران هم بىتزلزل نيست .\r\n\r\nمعتضد الملك ( بورير )\r\nيكشنبه غرهء ماه ربيع الاولى - نظام الملك به پيشكارى آذربايجان انتخاب [ شد 
  ] و در ركاب حضرت وليعهد مىرود . از غرايب دخترى داشت نظام الملك خيلى محبوبه عيال پسر عصمت السلطنه صبيهء فرهاد ميرزا معتمد الدوله معروف به معتضد الملك . ( اين معتضد الملك پيشخدمت ناصر الدين شاه بود . كله و چشمهاى درشت بىحركت او شبيه به سر بريده بود . شاه اسم او را « بورير » گذاشته بود ) از او طلاق گرفت . سلطان على نامى بود غلام بچهء نظام الملك به او ميل پيدا كرد . شش هفت سال قبل زن او شد . نظام الملك خارجش كرد . اين چند سال خيلى خيلى به حال فلاكت افتاد و پس از شش سال يك ماه پيش او را آورد به خانهء خودش . اين شفقت نظام الملك باعث شد كه بعد از شش سال بيكارى بىپولى صاحب مقامى شد .\r\n\r\nتنفر از روس و انگليس\r\nعصر قونسلگرى رفتم . اطاقها مثل حمام گرم بود . قونسل گفت تبريز به تصرف عثمانى افتاد . امير حشمت را كرمانشاهان فرستادند آنجا را هم منقلب كند . شجاع الدوله فرارى است . گفتم پلتيك شما در ايران خوب نبود . گفت تصديق دارم . ليكن روسيه هم برادر بزرگ ايران است . هيچ به حرف مأمورين اينجا گوش نمىدهند . مثلا يك وقت تلگراف از رئيس قشون قفقاز مىآيد قشون مىآيد . يك وقت تلگراف مىكند مراجعت كند . يك كلمه با سفارت و ماها مشورت نمىكنند . از يك‌طرف هم ما نوكر انگليسها شده‌ايم بايد [ به 
  ] دستور العمل لندن راه برويم . تا بخواهيم گوش ندهيم با آلمان صلح مىكند . مردم كليتا از روس و انگليس متنفر مىباشند ، فهميده يا نفهميده متمايل به سمت آلمان و عثمانى [ اند 
  ] . در اينجا شهرت دارد دولت ما با آلمان همراه شده اما رسما خبرى نرسيده است .\r\n\r\nتوپهاى آلمان ، نقل از لندن نيوز\r\nاز « لندن نيوز » - قلعه‌جات بلژيك كه با خاك يكسان شد . براى دفاع از توپهاى نه اينچى كه وزن گلولهء آن سيصد پوند ( وزن انگليسى است ) ساخته شده بود و از سيستم قلعه‌جات نمرهء اول بود . اما براى آن توپ و هيچ كس تصور نمىكرد از اين بزرگتر توپى را\r\n\r\n","description":"","footnote":"","page_name":" 4227 ","page_number":103},
  {"content":"\r\n\r\nبشود حمل‌ونقل كرد و از مملكتى به مملكتى آورد . اما قلعه‌جات ليژ بمبارده شد با توپهاى يازده اينچى كه وزن گلولهء آن هفتصد و شصت پوند بود . در نامور و آنتورپ آلمانها با توپهاى 2 / 1 16 اينچى جنگ كردند كه گلولهء آنها به وزن يكهزار و ششصد پوند بود كه به موجب شكل نمرهء 3 ( در اينجا شكل ويرانه و خرابه‌اى را كشيده كه هيچ انسان تصور نمىكند روزى قلعه يا آبادى بوده ) قلعه‌جات آنجا را تل خرابه نمود . توپ حوت‌زر يازده اينچى را قبل از جنگ مىدانستيم ، لكن از شانزده اينچى ابدا كسى اطلاع نداشت و يازده اينچى را هم بدون آن‌كه زمين قيراندود محكمى باشد نمىتوان خالى كرد كه آلمانها همه‌جا در مقابل اين قلعه‌جات تهيهء آن را در ايام صلح نموده بودند . تيررس يازده اينچى هشت ميل انگليسى است . اين توپها در موقع حركت چهار قسمت مىشود كه هر قسمت آن از بيست الى بيست و پنج تون وزن دارد . توپهائى كه حاليه دائما در صحراهاى جنگ استعمال مىشود هشت اينچى است كه گلولهء آن زمين را به قدرى عميق مىكند كه يك واگن در آن عمق جاىگير مىشود . باز نوشته بود كه تمام فتوحات و پيشرفت آلمان به واسطهء دو قوه صورت گرفته يكى جاسوس دومى توپهاى حوت‌زر . جنگ دريائى مفصلى نشده مگر دو فقره كه انگليسها مىگويند فتح با ما [ بود 
  ] و كشتيهاى آلمان را غرق كرديم . آلمانها اين فتح را نسبت به خودشان مىدهند . تقريبا انگليسها و فرانسه‌ها درياها را محصور نموده‌اند . تحت البحريهاى آلمان به جنبش درآمده به هر كشتى برسد غرق مىكند ، خواه جنگى باشد خواه غيرجنگى . درياها تمام مين‌پاشى شده . در اين ايام ماهى بالن بزرگى در انگليس به خاك افتاده بود كه مىگويند با مين مصادف شده . در اين جنگ « مرغ هوا و ماهى دريا » هم ايمن و آسوده نيست .\r\n\r\nعزل آذرى - ايتاليائى رئيس ماليه\r\nميرزا احمد خان آذرى عزل شد طهران رفت . مسيو « اسپين‌لا » نامى ايتاليائى كه در گمرك و ماليه مدتى است مستخدم بوده به رياست آمده . فارسى مىداند . كمال الوزاره تصديق به حركات زشت بىقاعدهء ميرزا احمد خان داده است . حالا در طهران مىگويند محاكمه مىشود . از من بعضى اسناد خواسته بودند كه روانه كردم ، اما گمان نمىكنم دولت ما آنقدر عرضه داشته باشد كه مأمورين خود را محاكمه كند . اگر محاكمه بود ، پرسش بود ، آنها قادر به اين قبيل حركات نبودند . اطمينان دارند كه هرچه مىخواهند مىكنند .\r\nمدح و ثناى ما در روزنامه‌جات ايران نسبت به آلمان از نثر گذشته به نظم رسيده ، بعد از اين به كجا خواهد كشيد ؟\r\n\r\n","description":"","footnote":"","page_name":" 4228 ","page_number":104},
  {"content":"\r\n\r\n\r\nورود شعاع السلطنه\r\nپنجشنبه پنجم ربيع الاول - صبح خيلى زود معتمد السلطنه با تلفن مرا خواست كه بايد استقبال شعاع السلطنه برويم ، من زود رفتم . هرچه به ادارهء ژاندارمرى پيغام دادند ، تلفن كردند يك دسته سوار بدهد اطاعت نكرد . با رؤساى ادارات كالسكه ، درشكه نشسته رفتيم . بالاتر از راهدارخانه در يك قهوه‌خانه شاهزاده اجلال الدوله هم كه از طهران آمده بود رسيد ( دائى شعاع السلطنه است ) . شاهزاده رسيد با يك پسر كوچكش و يك كالسكه هم دو نفر زن فرنگى .\r\nايستاد خيلى اظهار محبت به من كرد . بعد همگى سوار شديم . در راهدارخانه قونسل روس و صاحب‌منصبان روس با تاجرباشى و جمعى تبعهء روس و يك دسته صد نفرى قزاق حاضر بودند . با همه تعارفات نموده رفتيم به عمارت راهدارخانه . چاى و شيرينى همه‌چيز تهيه شده بود . نيم ساعت توقف شده بعد حركت كرديم . قزاق جلو و عقب كالسكه شعاع السلطنه افتاده وارد شهر شد . يك سر به مهمان‌خانه ، آنجا هم چاى تهيه كرده بودند و قونسل پذيرائى مىكرد . كنياك آوردند به سلامتى خوردند . هورا كشيدند .\r\nشاهزاده مىگفت ساير بچه‌ها را بروكسل گذاشتم . فعلا آنجا امن است ، مرا راه نمىدادند . از امپراطور آلمان اجازه داده شد تا رفتم . بعد پطروگراد آمدم ( راستى از بعد از جنگ اسم پطرزبرق كه آلمانى بوده تغيير داده‌اند پطروگراد مىگويند ) . از روسها تعريف كرد كه خوب جنگ مىكنند ، قشون زياد دارند . باز با من صحبت كرد از حضرت و الا جويا شد و تصور مىكرد من در قزوين داراى شغلى هستم . نمىدانست دچار الموتم . اينجا هم نيم ساعت زيادتر توقف شد تا كالسكه‌ها را حاضر كردند . بعد برخاستيم ، با همه خداحافظى كرد . اما فقط به من و معتمد السلطنه دست داد ، به سايرين اعتنا نكرد . قونسل تعارف كرد در اتومبيل سوار شوند قبول نمود . با قونسل نشست .\r\nرئيس راه در باكسش نشسته اتومبيل را حركت داد . اتومبيل رد شد .\r\n\r\nادرار كردن معتمد السلطنه\r\nآقاى معتمد السلطنه در پناه درشكه پشت خود را به‌سمت جمعيت كرده بناى ادرار كردن را گذاشت . يك شاعرى هم بناى شعر خواندن را گذاشت كه خيلى مضحك بود .\r\n\r\nزنهاى احمد شاه\r\nشعاع السلطنه مقصر بزرگ پلتيكى بود . چنانچه پنجاه هزار تومان پارلمان رأى داد به\r\n\r\n","description":"","footnote":"","page_name":" 4229 ","page_number":105},
  {"content":"\r\n\r\nقاتل او بدهند ، اما خدا نخواست كشته شود . حالا آمد ، پذيرائى هم مخلوط از ايرانى و روسى بود . بلكه روسها احتراماتشان زيادتر بود . معلوم نيست به اجازهء دولت و ميل ملت آمده يا خير . مىگويند دختر شعاع السلطنه را اعليحضرت خواهد گرفت ( شاه زن زياد دارد . به علاوه مىگويند خانمهاى قشنگ طهران را هم به دست مىآورد ) .\r\n\r\nالموت\r\nپنجشنبه و جمعه 12 و 13 - بعضى جاها به خداحافظى رفتم . حكومت حكم محكمى داد خطاب به اهالى الموت كه در شهر مجلسى شد ابدا حرف مقرون به حسابى نداشتيد . به اين حرف شما كه املاك خالصه نيست ، من بعد گوش داده نمىشود . در باب بهرهء مالكانه هم تا بعد از عيد اگر قرار صحيحى با خود عين السلطنه داديد فبها و الّا مأمور و مصدق از شهر مىآيد قرار عادلانه مىدهد . ليكن مخارج اين مأمور و مصدق با رعايا خواهد بود . اسعد الحكما و سيد بزرگ حالا به كميسيون خزانه‌دارى شادند . در صورتى كه آنجا هم حكم و تصديق خواهد داد و خالصه الموت اظهر من الشمس است .\r\n\r\nبه سوى الموت - مشكلات راه\r\nشنبه 14 ربيع الاول ، دهم درجهء دلو - هوا آفتاب ملايم و خوب بود . سه ساعت و نيم از دسته رفته با همه وداع كرده سوار شدم . رفعت السلطان تا باغ آمد از آنجا مراجعت كرد .\r\nمن و اسمعيل جلودار به راه افتاديم . اسب نيلهء جديد چاق شده خيلى هرزگى مىكرد .\r\nكهر را هم با اسب كرنگى معاوضه نموده‌ام ، يازده تومان سر دادم . لاغر بود . حالا كه چاق شده خيلى خيلى قشنگ شده است . براى من اسمعيل تركى گذاشته بود ، چون عادت نداشتم خيلى سوار شدن و پياده شدن سخت بود . چهار و نيم به غروب مانده ورس رسيديم و تا اينجا خوش گذشت . هوا را خوب ديدم . تا چاله هم كه راهى نبود بدون توقف حركت كرديم . اما به عوض آن‌كه از راه زمستانى برويم همان راه تابستانى كه بلد بودم گرفته و رفتيم . سه نفر مكارى الموتى را جلوتر فرستاده بوديم . هرچه رفتيم اثرى از آنها نديدم . غافل كه راه را به كلى بر خلاف مىرويم . كم‌كم براى من اسباب خيال شد كه اين راه متصل آدم مىآيد و مىرود ، چطور اثر پاى مال نيست . اسمعيل باعث ترديد اين خيال شد . رد پاى يك نفر را نشان داد و گفت اين راه مىرود به جاده . رد را گرفته رفتيم .\r\nبرف در كوه همه‌جا نبود . فقط بعضى جاها كه باد زياد جاكرده بود و به اصطلاح « باد دمه » مىگويند جمع بود و به آن‌جاها كه مىرسيديم اسب فرو مىرفت . اين اسبها هم گويا هيچ از اين راهها و برفها نديده بودند كه هر وقت فرو مىرفتند به قدرى شتاب\r\n\r\n","description":"","footnote":"","page_name":" 4230 ","page_number":106},
  {"content":"\r\n\r\nمىكردند ، دست پاچه مىشدند كه به وصف نمىآيد . پياده ، سواره مقدارى رفتيم . بعد رسيديم به جائى كه تمام برف بود و تا سينهء اسب فرو مىرفت . خدا ديگر نصيب نكند كه چه به سر ما آمد . خودمان را مىخواهيم حفظ كنيم اسبها ميان برف غرق مىشوند . اسب را بيرون مىآوريم خودمان تا سينه فرو مىرويم . سه مرتبه در ميان برف غرق شدم كه دو دفعه اسب هم روى من افتاد و به هزار مشقت من از زير پا و دست اسب خودم را خلاص كردم . نه به جاده مىرسيم نه راه گذرى پيدا مىشود ، نه مىتوانيم برويم . چيزى كه هست هوا باد و ابرى ندارد و الّا كارمان تمام بود . تركى اسمعيل افتاد و ماند . من تكه زمينى را ديدم كه بدون برف است . به هر شكل بود افتان و خيزان و پس از چندين مرتبه كه اسب فرو رفت و بيرون آمد و عرق مثل لولهء آفتابه از خودم و اسب جارى است . به اين قطعه زمين رسيدم و افتادم . پس از ربع ساعت ديدم اسمعيل تركى اسب را به پشت خودش بسته و به حال رقت‌انگيزى مىآيد . بناى مشورت شد . غذاى ناهار همراه بود پتو و عبا و غيره هم داشتيم ، گفتم بمانيم . بعد ديدم ده روز هم اينجا بمانيم كسى به داد ما نخواهد رسيد . برويم ، چطور برويم امكان ندارد . اسبها را من به اسمعيل داده تفحص كردم ، رد پاى آن مرد كه را باز پيدا كردم به اسمعيل گفتم شما با اسبها بمان من رد را گرفته چاله مىروم . اولا غذا دارى ، بالاپوش هم دارى . من اگر رسيدم شايد آدم و جو هم بفرستم .\r\nاتفاقات يك تفنگ ساچمه‌اى بيش همراه نداريم من ششلول خودم را هم فراموشم شده شهر گذاشته‌ام . متوكل على اللّه بدون اسلحه فقط با شلاق دستم به راه افتادم . گاهى در برف فرو مىروم ، گاهى برف يخ دارد و راحت مىروم . رد پياده رسيد به يك‌جائى كه برف شكسته بود و طورى شده بود كه من هرچه فكر كردم مىتوانم بروم ديدم ممكن نيست .\r\nبا وصف آن اين ورطهء هولناك را گرفته بيست قدم رفتم ، ديدم البته البته پرت مىشوم .\r\nآن‌وقت خواستم مراجعت كنم ديدم نمىتوانم . اللّه و لبيك‌گويان چهار دست و پا بناى مراجعت را گذاشتم و بالادست اين ورطه [ را 
  ] كه سربالائى زيادى داشت گرفته به هزار ماجرا خودم را به قله آن رساندم . قدرى دراز كشيدم تا نفس بكشم . چهار ماه است شهر بودم خام . روز اول حركت گرفتار همچو مصيبتى . چيزى كه كم بود رسيدن گرگ يا يك نفر از الموتيهاى از گرگ بدتر بود كه به ضرب يك چماق خودشان مرا راحت كنند . از اينجا كه سرازير شدم هزار قدم رفتم به جاده رسيدم كه يك ذره هم برف نداشت ، بلكه گل زيادى هم داشت . شكر خدا را به‌جاى آوردم كه الحمد للّه زنده مانديم .\r\n\r\n","description":"","footnote":"","page_name":" 4231 ","page_number":107},
  {"content":"\r\n\r\n\r\nدر الموت\r\nديگر سرازيرى بود و جاده هم گل . به عجلهء تمام آمدم . اما چون موقع گذشتن از گدوك صبح است يك نفر مال و آدم نديدم . اما هر دقيقه انتظار يك الموتى را مىكشيدم كه با چماق برسد ! به‌هرحال مغرب من به چاله رسيدم . سر راه پسر غضنفر قاطر آب مىداد مرا ديد . به تعجب تمام گفت شما اين وقت تنها ؟ گفتم مقام سؤال نيست ، جلو بيفت مرا به خانه ببر . هركدام از اهل آبادى مرا مىديدند با نهايت تعجب نگاه مىكردند .\r\nرسيدم به خانه . توى اطاق مثل مرده افتادم و طورى حرارت به من غلبه كرده مثل آدمى كه ده روز است تب دائم دارد . غضنفر آمد . حالا صحبتهاى آنها بماند . من گفتم آدم و جو و هيزم و آب روانه كن . به خنده گفت براى كى . گفتم براى اسمعيل . گفت مگر آنجا مىتواند شب بماند . گفتم پس چه بايد كرد . گفت شما نشانى بدهيد او كجاست . ما اين كوه را از بازار قزوين بهتر مىشناسيم و خيلى از اين اتفاقات افتاده ، خاطر جمع باشيد دو ساعت ديگر آدم و اسب شما مىآيند . من نشانى دادم ، گفتم از منار دوم ( بالاى گدوك را سنگ روى هم مىگذارند محض علامت و منار مىگويند ) رد شدى دست چپ بايد رفت . فورا ملتفت شد . به سه نفر كه حاضر براى رفتن بودند به زبان خودشان اسامى گفت . آنها به راه افتادند . من دو ساعته از آنجا به چاله آمدم و حقيقة خيلى هنر كردم .\r\nچاى خوردم و متصل آب ، از قضا چاله هم كثيف و بد است . غفار نسائى و پسر هاشم كوچنانى بودند . همه مرا مذمت مىكردند كه شما چرا در ورس راه را نپرسيديد ، يا يك نفر همراه نياورديد . حق هم با آنها بود . من خبط كردم و خداوند ترحم كرد .\r\n\r\nآمدن اسمعيل\r\nچهار ساعت و نيم از شب گذشته اسمعيل و اسبها رسيدند . اما ديگر به چه حال ، داستانى است . از كوفتگى و خستگى خوابم نمىبرد . بدتر از همه غضنفر سرفه‌هاى غريب عجيبى مىكرد . خانمش هم آن‌وقت شب آرد خمير مىكرد نان طبخ كند . من تا صبح دو تنگ آب خوردم و باز همان‌طور حرارت داشتم . چيزى كه باعث نجات ما شد خوبى هوا بود . اگر فى الجمله باد داشت يا مىباريد امكان نجات نبود .\r\nيكشنبه 15 ربيع الاولى - خورد شده ، خمير شده از جامهء خواب برخاستم . از صدمهء ديروز اسبها هم بدحال بودند . تا آنها را مشت و مال كردند جو دادند دير شد و من تمام را مشغول جواب دادن به سؤالات و مؤاخذات . عوض ديروز امروز دو نفر چاله‌اى و پسر هاشم همراه بودند . به اسمعيل سفارش كردم حكايت ديروز را خيلى مختصر كند . فقط\r\n\r\n","description":"","footnote":"","page_name":" 4232 ","page_number":108},
  {"content":"\r\n\r\nبگويد راه را گم كرديم و آقا خودش چاله رفت بلد فرستاد من هم رفتم .\r\nنظارت من در شهر با اسمعيل بود ، يعنى همهء كارم . زيرا جز او نوكرى نبود . انواع تقلبات را نمود . حالا هم مىگويد ديشب جيبم پاره شده مبلغى پول در راه ريخته .\r\nچهار و نيم به غروب مانده شورستان رسيدم . عيال حسنقلى بيك پسرى آورده دماغى داشت . آب غورهء خوبى طاقچهء اطاق بود . من از بس حرارت داشتم تمام شيشه را سر كشيدم . كمى گذشت حالم خيلى بهتر شد . چند دانه تخم‌مرغ عسلى كرده خوردم و سوار شدم مغرب وارد قلعه شدم .\r\nالحمد للّه بچه‌ها سلامت بودند . عباس مثل ماه شده . به عوض ديروز و ديشب تا ساعت چهار خوش بوديم و هروقت ياد ديروز مىافتادم بدنم به لرزه مىافتاد . بعد كاغذى از دهك رسيد پس از خير مقدم از قرار خبر جلال و سايرين با بيست و پنج نفر سوار وارد يرگ شده‌اند ، اطلاع داشته باشيد كه من هيچ باور نكردم .\r\n\r\nالموت در حمايت آلمان\r\n\r\nدوشنبه 16 ربيع الاولى\r\n سرآمد مرين داستان فرود * كنون رزم كاموس بايد شنود \r\nمقارن غروب رعيتى از فيشان آمد كاغذى رسانيد . باز كردم ديدم پس از القاب نوشته بنده از طرف سفارت آلمان به مباشرى دهات الموت آمدم . الموت در تحت حمايت آلمان است ، خيلى خوشوقت شدم كه حضرت و الا مقارن آمدن بنده تشريف آورديد . هر فرمايشى هم باشد به سفارت امپراطورى رجوع كنيد . اقل حاج اسمعيل .\r\nمتعاقب كاغذى از كدخداى فيشان محمد آمد كه گماشتهء آلمان با جلال و ملا حنسعلى آمدند فيشان . بيرق بالاى خانه سيد بلند كردند ، من فرار كرده آمدم دهك منتظرم . من پس از آن‌كه چند هزار ناسزا به ويلهلم و سفارت او و غيره گفتم آن‌وقت قاصد را خواستم . قاصد گفت بيرق بلند كردند و مىگويند از عقب هم بيست و پنج نفر سوار آلمان مىآيد . الموت مال آلمان شده . چند تا فحش هم به آن قرمساق دادم . بعد به فكر جواب افتادم . ديدم تند و تلخ بنويسم مبادا اغتشاش برپا كند و يك مرتبه رم كند . با مهدى و تقى و ابو القاسم شور كردم تصديق كردند ملايم نوشته شود . من جواب نوشتم بهتر اين است شما بيائيد قلعه از بعضى مطالب مرا آگاه كنيد و بعضى توضيحات هم من به شما بدهم . به شما مشتبه نموده‌اند . اينها اشرار و متوارى هستند ، املاك مال شاهزاده است . قاصد رفت و من مشغول كاغذنويسى به شهر شدم . به حكومت و كارگذارى شرحى نوشته سواد رقعهء حاجى اسمعيل را روانه كردم . يك تلگراف هم به طهران\r\n\r\n","description":"","footnote":"","page_name":" 4233 ","page_number":109},
  {"content":"\r\n\r\n[ زدم 
  ] . با همه صدمات راه تا ساعت چهار كاغذ نوشتم و رستم خوينى به شهر رفت .\r\nنمىگذارند نمدى آفتاب كنم ، نفس چاق كنم . هزار حساب دارم ، هزار كار لازم دارم ، نرسيده يك همچو اتفاق بزرگى واقع مىشود . در فيشان بيرق را بوسيده بودند . همه الموت گفتگوى آلمان است . گور پدر آن‌كه من مىدانم . از همه‌جا مأيوس شده‌اند شيخ محمد على نامرد اين حقه را روى كار آورد .\r\n\r\nعز الدوله تابع ايران\r\nجمعه 20 - راپرت دادند حاج اسمعيل پس از قرائت كاغذ من مصمم آمدن قلعه بود حضرات مانع او شده بودند و تا امروز نيامد . من ابو القاسم را شورستان فرستادم كه جلوگيرى از رعاياى آن دهات بنمايد . كاغذى هم به رعاياى فيشان كه اين مهمانهاى عزيز را يا خارج كنيد يا نمىتوانيد ده را تخليه نمائيد من دانم با آنها . كاغذى هم به خود حاجى نوشتم كه شما بناى اغتشاش را گذاشته‌ايد اين اشرار هم ساكت ننشسته‌اند ، املاك مال حضرت والاست و حضرت و الا تابع هيچ دولتى جز ايران نيست . به شما هم نوشتم بيائيد نيامديد . من براى حفظ مال و جان خود و رعاياى خودم حاضرم همه قسم ايستادگى و دفاع كنم . محمد على اندجى ( شيطان مجسم ) كه همراه آنها آمده [ بود 
  ] به دهات اندج رفته با مكتوب جلال من نوشتم او را دستگير كند . فرار به شهر نموده الحمد للّه يك شيطان كم شد . عباسعلى پرچه كوهى مدعى سعيد نظام هم همراه اينهاست . پرچه كوه را هم اجاره داده . آلمانها هنوز نفوذ و اقتدارى در ايران پيدا نكرده اين قسم رفتار مىكنند ، پس واى به وقتى كه پيدا كنند .\r\n\r\nاخبار محلى\r\nغروب من سراج محله براى گردش رفتم در ضمن هم خيالات كنم . ديدم ملا شعبان خفض جناح كرده آرام آرام نزديك آمد . گفتم اينجا چه مىكنى . گفت تازه از بالاروچ آمدم عرضى داشتم . گفتم بفرمائيد . گفت حاج اسمعيل آنجا وارد شده . گفتم همراهش كه بود ؟\r\nگفت عباسعلى و نعمت . كجا منزل كرد ؟ خانهء خير اللّه برادر نعمت . به من فرمود به حضرت و الا عرض كنم كه به دلايلى از آمدن به قلعه معذورم . گفتم جهنم ( كه ملا هيچ انتظار اين جواب را از من نداشت ) . ساكت شد گفتم ديگرچه فرمود ؟ گفت عرض كرد يك نفر از گماشتگان امين روانه فرمائيد احكامات مرا ملاحظه كند . من بنا كردم اشتلم كردن كه چه خيال مىكند ، مگر من تابع آلمان هستم ، گور پدر امپراطور هم كرده . به ملك من به مال من چه كار دارد ( اين براى آن بود كه جمعى از رعايا ايستاده بودند . من اگر\r\n\r\n","description":"","footnote":"","page_name":" 4234 ","page_number":110},
  {"content":"\r\n\r\nهياهوئى نمىكردم بد بود ) . ملا شعبان با كمال ترس گفت جواب چه مىفرمائيد ؟ گفتم هرچه خواهم گفت شما لازم نيست جواب ببريد . رد شدم .\r\n\r\nدستور به تقى\r\nتقى را در راه ديدم گفتم صبح برو اما با كمال قدرت اگر احكامى از وزارت خانه‌هاى ما يا حكومت قزوين دارد خيلى خوب ، و الّا هر حكم ديگرى داشته باشد دور انداخته بگو ما اطاعت اين احكام را ابدا نداريم . به جلال و سايرين هم هيچ اعتنا نكن . بعد به ما خبر رسيد كه جلال ، ملا حسنعلى و غيره از ترس دستگير شدن از راه آوه و چوسرا فوق بالاروچ به زحمت آمده‌اند . مثل دزدها اينها بالاروچ رفتند .\r\n\r\nبيرق آلمان\r\nشب كاغذ فيشانيها آمد كه فرمايش شما را اطاعت كرديم . همه را جواب نموديم .\r\nبيرق را هم از راه آوه بالاروچ بردند و بالاى خانهء خير اللّه افراشته‌اند . آنها خيال مىكنند من از بيرق واهمه دارم . اگر ميرزا احمد خان آمد و آن هنگامه را برپا كرد كار من ملمع بود كه نتوانستم جلوگيرى كنم . حاليه مىدانم اگر هر كار بكنم و لو ده نفر مقتول و مجروح شود حق را به‌طرف من مىدهند و همه‌كس با من همراه است حتى خود الموتى .\r\n\r\nمعلم قالى كارخانهء آلمانها\r\nشنبه 21 ربيع الاولى ، 17 درجهء دلو - تقى مقارن ظهر آمد گفت در خانهء ملا يوسف پياده شدم - حاجى اسمعيل خبر شده با ملا حسنعلى آمد . كامل مرد است تبريزى .\r\nلباسش كاسبى است . عبا دوش داشت . شغلش قالىبافى ، در كارخانهء آلمانها معلم قالى است و مىگفت ذرعى پنجاه تومان قالى مىبافم . بعد از طى تعارفات و حكايت راه و اين كه اسب حاجى از كوه پرت شده كه سيصد تومان قيمت آن بود و حاجى گفت آنقدر ايستادم تا اسب جان را به جان آفرين تسليم كرد ( در حالىكه هيچ الاغ هم همراه نداشته بودند و پياده آمده بودند و حكايت اسب را جعل كرده بودند [ كه 
  ] به شئونات مأمور سفارت برنخورد ) . من گفتم براى ديدن احكامات و فرمايشات شما آمدم . حاجى دست به بغل كرد بيرون آورد ، به جيب ديگر برد باز خالى بيرون آورد . بعد رو به حسنعلى كرده گفت حكم بايد در اطاق باشد يكى برود بياورد . سه نفر متدرجا رفتند و هيچ كدام مراجعت نكردند .\r\n\r\n","description":"","footnote":"","page_name":" 4235 ","page_number":111},
  {"content":"\r\n\r\n\r\nكلاه با نشان عقاب آلمان\r\nدر اين بين جلال با عباى نازك تابستانى وارد شد . به كلاه خود هم يك نشان مطلاى عقاب زده بود كه زير آن نوشته بودند ادارهء آلمان . من گفتم اين حكم چه شد . اين‌بار گفتند در چمدان است و چمدان فيشان مانده . من دانستم دروغ بوده است . حاجى اسمعيل رو را به جلال كرده گفت خيلى خوب شما حكم خود را بدهيد زيارت كنند .\r\nجمشيد وركى و عباسعلى هم با نشانهاى كلاه وارد شدند . جمعى هم از رعاياى بالاروچ توى اطاق و بيرون براى نتيجه ايستاده‌اند . جلال از بغل خود كاغذى بيرون آورده به حاجى داد و حاجى به من . باز كردم و خواندم . بالاى كاغذ خط چاپ نوشته بود ادارهء آلمان دكتر پوژون « 1 » اصفهان نمره ندارد . در پائين‌تر آن تعريفات زيادى از جلال نوشته كه ما او را نايب دهات الموت نموديم و مشار اليه بايد با كمال ملايمت و مهربانى با رعايا سلوك كند . صفحهء ديگر اسامى دهات شما را يكى يكى نوشته بود . در آخر هم امضاء « اوط واى الياسيه » . ثبات اداره .\r\n\r\nاين كاغذ سند نيست\r\nمن كاغذ را زمين گذاشته گفتم اين قبيل كاغذجات احكامى نيست كه اعتنا بكنيم . از وزارت خارجهء ما حكومت ما ، اگر حكمى داريد ارائه كنيد . ما نوكر و تبعهء اين و آن نمىباشيم . اين جواب من كه قدرى هم با لهجهء شديد گفتم يك اثرى در حاجى اسمعيل نمود . گفت شاهزاده اگر گفتگوئى دارند با سفارت بفرمايند . من گفتم ما سفارت نمىشناسيم . حرف همان است كه زدم . اينها كجا صاحب ملك بوده‌اند . حسنعلى به زبان آمده گفت احكامات ما نزد شيخ محمد على است و سواد آن در سفارت . من گفتم پس اينجا براى چه آمديد . در اين بين جلال برخاست برود دم در سرفه‌هاى دروغى كرده و گفت كفش بگذاريد . من بىاختيار خنده كردم . اما ملا حسنعلى خيلى آرام و معقول بود .\r\nرعيتها يكى يكى بناى رفتن را گذاشتند و من در موقع برخاستن گفتم جناب حاجى اينها شما را فريب داده‌اند راه خود را گرفته برو . اين كاغذ اداره براى ما سند نمىشود .\r\n\r\n\r\n","description":"","footnote":"\r\n( 1 ) دكتر پوژدن - مورخ الدولهء سپهر در كتاب ايران در جنگ بزرگ نوشته است « دكتر پوژون از اهالى شيلى بود كه تحت حمايت آلمان درآمده بود و به‌سمت قنسول آلمان در اصفهان معين گرديد و با جلال و شوكت شاهانه وارد اصفهان شد و بيرق آلمان و عثمانى را نصب كرد و با واسموس هم همكارى داشت . » ( مسعود سالور ) .\r\n","page_name":" 4236 ","page_number":112},
  {"content":"\r\n\r\n\r\nحمايت آلمان\r\nاينها محمد را از راه طالقان تنكابون فرستاده‌اند . شنيدم سيد علينقى ، كريم ورك رودى محمد حسين را همراه برداشته و آمده . جمعى را براى دستگيرى آنها فرستادم . هنوز نيامده بودند . ابو القاسم از پائين مىآمد . ملا عبد الحسين برادر شيخ محمد را ديده بود . او را گرفته بود چند كاغذ از جلال و ملا حسنعلى به دست آمده كه به رعاياى آن دهات نوشته بود بيايند كه كارها تمام شد ، همه در تحت حمايت آلمان آمديم .\r\nملا عبد الحسين را مرخص كردم شرحى هم به آنها نوشتم گول اين حرف‌هاى مفت را نخوريد .\r\nمن شهرت دادم كه صبح با جمعيت بالاروچ مىروم و همه را خارج يا دستگير مىكنم . اين هياهوى من خبرش بالاروچ رسيد . چهار ساعت از شب رفته كاغذى از ملا يوسف رسيد كه جنگ در بالاروچ صورتى ندارد ، باعث قتل نفوس مىشود . تحمل كنيد از شهر خبر برسد . كاغذ ديروز من هم به حاجى اسمعيل رسيده بود و ايشان هم شرحى نوشته بودند از قرارى كه راپرت دادند گماشتگان شما گفته‌اند ما چيزى در دست نداريم و حال آن‌كه حكم جلال بيك با مهر اداره صدق را معلوم مىكند من نزاع ندارم .\r\nگماشتگان كه آمدند من تفنگهاى خودم را از نوكرها گرفته بيرق را بلند مىكنم . يك نفر آن را پائين بياورد راه خود را گرفته مىروم ( مثل اين‌كه من از اين كار واهمه دارم ) . من به ملا يوسف فقط جواب نوشتم كه اطاعت به حكم احدى جز اولياى امور خود ندارم .\r\nاينها اسباب فتنه و فساد شده‌اند . از پرچه كوه آدم خواسته‌اند . از تنكابون جمعيت مىآورند . كاغذجاتى كه به دهات نوشته‌اند در دست است يا بيايند قلعه يا آمده و خارجش مىكنم .\r\n\r\nنامهء ملا يوسف\r\nيازده ساعت از شب رفته بود سگهاى من بناى صدا كردن را گذاشتند . برخاستم ديدم درب اندرون را مىزنند . يك نفر رفت ديدم محمد على است . كاغذ ملا يوسف را آن‌وقت شب آورده . خودم رفتم و هرچه ميل داشتم به محمد على فحش دادم . مردكه مگر دستخط شاه است ، گور پدر ملا يوسف و حاجى اسمعيل . محمد على پاكت داد و رفت . هرچه به او گفته بودم او به دو نفر بالاروچى پس داد ( حضرت و الا مىفرمايند شهر چرا مىمانى . آن حكايت بالاى گدوك اين هم الموت اقلا شهر خواب راحت كه داشتم ) .\r\nملا يوسف نوشته بود آن احكاماتى كه شما مىخواهيد اينها ندارند ، اما از ادارهء آلمان\r\n\r\n","description":"","footnote":"","page_name":" 4237 ","page_number":113},
  {"content":"\r\n\r\nآمده‌اند شش قبضه تفنگ دادند با دويست تومان پول خرجى . حالا ميل داريد نزاع كنيد من از بالاروچ مىروم . هيچ جواب ندادم . هر دركى مىرود برود .\r\nمعلوم شد كاغذ و پيغامات من اثر خودش را كرده است . من آنها را مىشناسم . جلال از ابو القاسم جبون‌تر است . پريشب كه آدمهاى من شورستان رفتند جلال خورجين خود را برداشته بالاى فيشان در امام‌زاده تا صبح بيدار بود . حالا هم همان حال را دارد . فعلا با حاجى اسمعيل جلال است با ملا حسنعلى و جمشيد نام وركى كه چهارده سال است در طهران نوكر بوده ، موسى و محمد آقاى صباغ ( اين دو نفر در تنكابون هرزه بودند بعد از سياستها آمده‌اند الموت به من پناه آوردند توبه كردند . من آنها را پنج سال يارفى منزل دادم دكان دادم . امسال پائيز رعيتى را گذاشته بالاروچ رفتند . از فيشان جلال به آنها نوشت بيائيد ماهى پانزده تومان مواجب مىدهم . اينها هم رفته‌اند تفنگ گرفته‌اند و جزو آنها شده‌اند ) ، عباسعلى پرچه‌كوهى و آدم عباسعلى و نعمت اللّه . محمد هم رفته نيامده است .\r\nيكشنبه 22 ربيع الاولى ، 18 دلو - صبح مخصوصا خيلى دير بيرون رفتم تا ببينم چه مىشود . اسمعيل قاطرچى را به بهانهء نعل نمودن قاطر بالاروچ فرستاده بودم . نوكرها هم حاضر بودند كه من چه مىگويم . باز قدرى دست به دست كردم . در اين بين رستم از شهر آمد مشغول كاغذها شدم . حكومت و كارگذارى هردو به طهران تلگراف نموده‌اند و به شيخ گفته‌اند امر مهم است بايد از طهران جواب برسد . كاغذجات مرا هم با پست فرستاده‌اند . فقط گفته نور اللّه خان به زودى خواهد رفت .\r\n\r\nتوهين به بيرق آلمان\r\nحاجى اسمعيل كاغذى كه به شهر نوشته بر خلاف مال من بود . آنجا نوشته املاك را ادارهء آلمان اجاره كرده من با چهار نفر آدم خودم آمدم . گماشتگان شاهزاده گفته‌اند من اشرار همراه دارم ، خانه آتش زدم ( و حال آن‌كه خانه را من ننوشته بودم ) . توهين به بيرق دولت امپراطورى شده . اين است شهر قزوين ما مگر خود آدم كارى صورت بدهد . من مىنويسم قتل مىشود غارت مىشود چهار نفر براى جلوگيرى بفرستيد . آنها منتظر جواب طهران مىشوند .\r\n\r\nقالى ذرعى پنجاه تومان\r\nاسمعيل از بالاروچ آمد گفت گوشت و روغن و همه‌چيز را گذاشته و اذان صبح همه فرار نموده‌اند و هيچ كس نمىداند از كدام راه و كجا رفته‌اند . من نفس راحتى كشيدم كه\r\n\r\n","description":"","footnote":"","page_name":" 4238 ","page_number":114},
  {"content":"\r\n\r\nبدون دردسر يا جنگ و نزاعى آنها رفتند . مجددا اسمعيل را فرستادم رفت . متعاقب آنها محمد و سيد علينقى و كريم و محمد حسين از تنكابون رسيده بودند كه جا را خالى ديده با نهايت خستگى كه داشتند مىروند آنها را پيدا كنند . باز خبر به ما رسيد يعنى اسحق آمد كه ملا حسنعلى و نعمت و جمشيد هنگام فرار به آنها گفته‌اند ما ديگر طاقت بيش از اين را نداريم ، مىمانيم . شاهزاده هرچه به سر ما بياورد از اين دوندگى بىجا بهتر است .\r\nدر خانهء ملا يوسف مخفى شده‌اند . من مهدى و ابو القاسم و چند نفر ديگر را عصر بالاروچ فرستادم . مغرب بود ملا يوسف آمد كه مرا احضار كرديد . من ملتفت شدم كه بايد محض احترام او را به اين اسم خارج كرده باشند . زود گفتم بلى بلى و نشست مشغول صحبت شد . گفت حاجى اسمعيل مىگفت من سه مرتبه حج مشرف شده‌ام ، صنعت خوبى هم دارم . قالى مرا ذرعى پنجاه تومان علاوه خريدارى مىكنند . من جنگ و دعوا ندارم و نمىدانستم مسئله هم از اين قرار است . بعد خواست تفنگها را از آنها بگيرد نگاه دارند ، همگى استنكاف كردند كه هرگز نمىدهيم . اين مسئله باعث شد كه بيرق را جمع كرده در بقچه گذاشت . تنها از راه خوبن رفت . سايرين از راه آوه فرارى شدند . من گفتم حتى ملا حسنعلى و نعمت گفت بله بله كه يك مرتبه ميرزا حسين وارد شد گفت دائى دروغ چرا مىگوئى . آنها را آوردند ملا يوسف گفت لا إله الّا اللّه بر شيطان لعنت .\r\nملا حسنعلى و نعمت دستگير شدند اول تفنگ مكنز جمشيد را با قطار جلوى من گذاشتند . بعد من نشان را خواستم . گفت در كلاه ندارد . بالاخره از توى جيب او بيرون آمد . به قول روزنامه‌نويسها اين پرده هم افتاد تا پرده ديگر كجا بالا رود .\r\n\r\nاستنطاق ملا حسنعلى\r\nدوشنبه 23 ربيع الاولى - ملا حسنعلى را استنطاق كرديم ، مجمل تفصيل از اين قرار است . بعد از آن‌كه عرايض ما به جائى نرسيد . يك روز آدمى از طرف ادارهء روزنامه « شورى » آمد گفت شما بيائيد اينجا . ما رفتيم . احمد على خان نامى به ما گفت من يك فكرى براى كار شما كرده‌ام ، رئيس شما كيست گفتگو كنيم . ما گفتيم آقا شيخ محمد على است . گفت مىشناسم . پس برويد او را روانه داريد . ما رفتيم به شيخ گفتيم او رفت . تا ده روز پشت‌سر هم هرچه ما جويا شديم چه كرديد مىگفت صبر كنيد . پس از ده روز به ما گفت دهات را اجاره به آلمان دادم ، حالا شما برويد . ما سابقا هم عريضه به سفارت داده بوديم كه شاهزاده در پناه روس است ، ما را هم شما در پناه خود نگاه داريد . جواب را امروز فردا مىكردند .\r\n\r\n","description":"","footnote":"","page_name":" 4239 ","page_number":115},
  {"content":"\r\n\r\n\r\nرفتن به ادارهء روزنامهء شورى\r\nبارى ما رفتيم به ادارهء روزنامهء « شورى » ، از آنجا ما را بردند به ادارهء آلمان . اجاره داده بوديم ده ساله كه از منافع آن يك عشر اداره بردارد مابقى را به ما بدهد . گفتند كار شما تمام است . حاجى اسمعيل را هم با شما روانه مىكنيم . چهار دانه نشان هم به ما دادند .\r\nآن‌وقت جلال پول خواست دويست تومان دادند پولها را جلال اول براى خودش لباس گرفت . بعد چهار قبضه تفنگ و مقدارى فشنگ همه را توى رخت خواب حاجى گذاشتيم . گارى نشسته آمديم ينگى امام . از آنجا يك مال براى حاجى گرفتيم تا طالقان .\r\nاز آنجا ديگر مال پيدا نشد پياده از راه يرك آمديم الموت . اسعد الحكما و سيد بزرگ هم از اين مطلب مسبوق بودند و متصل مىنوشتند زود بيائيد تا فلانى قزوين است و ما گمان نمىكرديم شما آمده‌ايد . از آن به بعد را كه مىدانيد .\r\nمن اصل استنطاق را به مهر خودش [ رساندم 
  ] با يك دانه نشان جمشيد و تفصيل واقعه را مفصلا نوشته تقى را هم گفتم شرح مكالمات خود را نوشت . عريضهء مفصلى هم رعايا نوشتند كه حاشا و كلّا ما از اين اجاره و قرارداد خبرى نداريم ، شيخ محمد على مفسد درست كرده . شب همه را دادم رستم از راه غير معمول برد .\r\nحاجى اسمعيل بقچه زير بغل ، كلاه خود را هم محض آن‌كه نشان پيدا نباشد ، شالى بسته پياده تا شتر خان رفت . از آنجا يك قاطر كرايه كرده به شهر رفته است . سايرين در بادشت ملكى سپهدار و اناده و محرّم كلايه رفته‌اند و يك نفر قاصد به شهر فرستاده‌اند .\r\nبرادر كربلائى غلام على كه حامل رقعه بود در بادشت رقعه را گرفته‌اند .\r\n\r\nدكتر پوژون\r\nاين دكتر پوژون را من در روزنامه‌ها خيلى اسمش را خوانده‌ام . در اصفهان از اين قبيل كارهاى نامشروع خيلى نموده يك دفعه باعث نزاع كلى بين تبعهء روس و آلمان شده چنانچه اگر فعلا اينجا هم در تحت حمايت روس بود حالا مفسده كلىتر شده بود .\r\nآلمانها مىخواهند به عجله كارى را كه روس در صد سال كرده در يك سال بكنند و اين غير ممكن است .\r\n\r\nخواباندن بيرق\r\nشنبه 29 ربيع الاولى - اشرار بادشت منزل نموده‌اند . زن و بچه جلال را از كلان خارج و بادشت فرستادم . زن و بچه موسى و محمد آقا را هم متعاقب آنها . عيال سايرين تنكابون\r\n\r\n","description":"","footnote":"","page_name":" 4240 ","page_number":116},
  {"content":"\r\n\r\nاست مگر مال محمد حسين كه آن را از بس التماس كردند خودش هم خوب زنى است نفرستادم . كاغذ شيخ رسيد سواد رقعهء حاجى آقا را در جوف آن گذاشته بود . نوشته بود اقدامات شده از وزارت خارجه سخت به سفارت نوشتند . در جواب من هم سفارت منكر فرستادن و اجاره شده . دكتر پوژون را از اصفهان احضار نمودند بيايد جواب بدهد .\r\nتلگراف هم سفارت به توسط شيخ به حاجى اسمعيل نمود بيرق را بخواباند . اصلا دكتر پوژون آدم لغوى است . شيخ نوشته بود حكومت كارگذارى منتظر طهران هستند .\r\nحكومت به من مىگفت حالا بگو تكليف چه چيز است ! حاجى آقا باز نوشته بود هر كارى بكنند حقوق ما در الموت ثابت‌تر مىشود . جلال منتظر بيست و پنج سوار آلمان است . هرقدر دروغ مىگويد باز مردم فريب حرفهاى او را مىخورند . تمام حسابهاى من ، كارهاى من مانده دچار اين مرافعه شده‌ام « 1 » .\r\n\r\nمأمور سه پولى\r\nجمعه يازدهم ربيع الثانى ، هفتم درجهء حوت - امسال زمستان نشد . برف هيچ نيست مگر كوه‌ها كه هرچه باران بيايد آنجا برف است . گمان من اين بود اين اشرار باز مىروند طهران اما نرفتند . از شهر هم يك نفر مأمور سه تا پولى نيامد يا آنها را بگيرد يا از بادشت بيرون كند . سيد علينقى كه از شهر مىآمد حسين وركى او را ديده بود گفته بود كارى براى ما صورت نگرفت ، حالا مىرويم يك اغتشاشى مىكنيم بعد فرار مىنمائيم . اين حرف به گوش من بود و چون از طرف حكومت هيچ اقدامى نشد انتظار اغتشاشى داشتم .\r\n\r\nسند شصت تومانى\r\nامروز خبر رسيد جلال و اتباعش گازرخان رفته‌اند . شب هم كاغذى از حيدر قلى خان رسيد كه سراغ من آتان آمده بودند . فعلا جمعيت هم دارند . اما حسينعلى و جمشيد و نعمت هرسه را به قيد التزام و ضامن مرخص كردم و گمان مىكنم در خانه بنشينند و ساكت باشند ، محض اين‌كه گروى در دست باشد از ملا حسنعلى سند شصت تومانى هم گرفتم . كاغذى به گازرخانيها نوشتم كه مانع شوند راه ندهند . بعد تهديد كردم خيال دارم خودم بروم آنها را خارج كنم .\r\n\r\n\r\n","description":"","footnote":"\r\n( 1 ) تا اينجا متن سفرنامهء قزوين است كه از صفحهء 4110 در جلد پنجم شروع مىشود .\r\n","page_name":" 4241 ","page_number":117},
  {"content":"\r\n\r\n\r\nمثل اينكه مرده‌اند\r\nيكشنبه 13 - قاصد و مكتوب به شهر فرستادم . به طهران مفصلا نوشتم چاره نمىكنند . ديوان بلخ هم اين‌طور نيست . حتى به حكومت نوشتم قتل مىشود ، غارت مىشود . اما خير باز تأثيرى نخواهد نمود . مثل اين است مرده‌اند .\r\nشب خبر آمد خانهء ابو القاسم را در گازرخان محاصره كرده‌اند . مبلغى روغن ، برنج ، گوسفند ، عسل ، مرغ گرفته‌اند . اقوام عيال او را جريمه كرده‌اند . جمعيت جمع كردم نوكرها هر جا بودند خواستم . مىگويند خير اللّه بيك كوشكى هم همراه آنهاست .\r\nملا يوسف و ملا محمد على و جمعى ديگر از ملا و پيرمرد نزد من آمدند كه شما دست نگاه داريد ما برويم آنها را ساكت كنيم يا خارج كنيم . همگى رفتند تا چه كنند .\r\n\r\nمقدمات جنگ\r\nسه شنبه 15 ربيع الثانى ، يازدهم حوت - دو ساعت از دسته گذشته حسنى يك مرتبه درب اطاق مرا باز كرده زبانش بند آمده و يك چيزى مىگويد . من ملتفت شدم بايد سانحه‌اى رخ داده باشد . مكرر پرسيدم حسنى چه شده ، چه شده ؟ به زحمت گفت آقا جار جار . من برخاستم ديدم صداى تفنگ مىآيد . متعاقب على محمد سراسيمه وارد اطاق شد : سه‌تير ، سه تير . من زود لباس پوشيده بيرون رفتم . ديدم از سمت بالاروچ كه جنوبى قلعه ما باشد و از سمت مغرب ما كه ديمى زار زوارك باشد گلوله مىآيد . نوكرها تمام در دالان قلعه جمع هستند . من اول كه رسيدم چند نفرى هم كه بيرون بودند صدا زدم .\r\nقضا را جلوى پاى اسمعيل جلودار دو گلوله زمين خورد و اسمعيل پرت شد دو انگشتش زخمى گرديد . خطاب به نوكرها گفتم كه هيچ ترس نداشته باشيد . اولا اسلحهء ما بهتر است ، ثانى مثل قلعه سنگرى داريم ، ثالث خون اين جماعت بر ما مباح است . سر زن و بچه و عيال ما آمده‌اند ، سبقت تيراندازى هم از آنها شد . با كمال رشادت جنگ مىكنيم . آنها هم گفتند تا جان داريم بالاى خودت و عيالت و اطفالت جنگ مىكنيم و هيچ ترس نداريم . ما الموتى را خوب مىشناسيم . بعد گفتم فشنگ بيهوده صرف نكنيد .\r\nيك فشنگ جان يك نفر را در موقع نگاه مىدارد . بعد گفتم حالا برويد چاى بخوريد ، نان بخوريد . لباسهاى كوتاه بپوشيد . زنگال ببنديد بعد بيائيد . بگذاريد آنها بىجا فشنگ خود را صرف در و ديوار و كوه و تپه كنند . چاى مرا هم آوردند مشغول خوردن شدم كه على جان كدخداى شورستان و على اكبر ورك رودى با شهباز بيك رسيدند ، سه نفرى كه\r\n\r\n","description":"","footnote":"","page_name":" 4242 ","page_number":118},
  {"content":"\r\n\r\nمقابل ده نفر مىباشند . خصوصا شهباز و على اكبر كه شكارچى و تيرانداز قابلى هستند .\r\nچاى صرف شد . تفنگ و فشنگ را به‌طور مناسب تقسيم كرديم . بعد على اكبر و شهباز بيك را روانه كرديم پشت قلعه ، در جائى كه اگر بخواهند به‌سمت خود قلعه بيايند ممكن نشود . مهدى و على جان هم زير دست آنها را گرفتند ، چهار نفر هم كوك دشت را .\r\nمابقى در برجها ، حيدر قلى خان هم با دوربين در برج مجاور طويله . خدمت منزل را هم رجوع به حسنقلى بيك و تقى و كدخدا كرديم . نوروز و اسمعيل را هم پست قرار داديم كه خبر بياورند و غذا و آب براى سايرين ببرند . بهمن به گمان اين‌كه اين تيرها را براى شكار خالى مىكنند به اصرار بيرون آمده و مىگويد جوجو . من به زحمت او را اندرون فرستادم ، اما ملكه ممكن نشد . دوش به دوش من حركت مىكرد . خودم اندرون رفتم زنها را اطمينان دادم . از طرف ما همان صبح چند تير جواب سلام داده شده بود . قدغن كردم و گفتم هر وقت پائين آمدند داخل رودخانه شدند آن‌وقت نوبت شما خواهد بود كه تيرها هدر نرود .\r\n\r\nوصول ماليات !\r\nدر اين گيرودار آخوندها آمدند . من در اطاق بودم آنها را خواستم شروع به حرف كردند . اولا گفتند در سرپل يارفى به ملا يوسف گفتند ترا مىكشند از همان‌جا برگشت .\r\nماها رفتيم گازرخان . جلال و سايرين آتان رفته بودند . خير اللّه بيك آنجا بود ما آغاز سخن كرديم . خير اللّه بيك گفت من براى وصول مطالبات خودم آمده‌ام . ما گفتيم مىبينيم فرمان با شماست .\r\nاين حكايت وصول مطالبات نيست . شما رودبارى چه كار به دعواى الموتى و شاهزاده داريد ، جواب داد مگر ستار خان كى بود و باقر خان كى بود و متصل با موسى و محمد آقا و احمد فيشانى در گوشى صحبت مىكرد و هر دقيقه به يك شكل با ما حرف زد و بر ما محقق شد خيال فاسدى دارد . يك ساعت از شب رفته جمعيت گازرخان را برداشته و حركت كردند . ما ديگر توقف نكرده عقب سر آنها حركت كرديم . در هرانك از ما جلوگيرى كردند كه حكما شب را اينجا بمانيد و ما خير اللّه بيك را ديگر نديديم .\r\nشب مانديم صبح زود حركت كرديم ، حالا شما اگر ميل داريد فساد كوتاه شود دو كلمه به خير اللّه بيك بنويسيد بيايد قلعه . او خيال دخلى كرده يا از طرف شما يا از غارت مال شما . در گازرخان كاغذ امير را نشان داده چه و چه .\r\n\r\n","description":"","footnote":"","page_name":" 4243 ","page_number":119},
  {"content":"\r\n\r\n\r\nمنافع بلواى الموت\r\nمن اول در نوشتن كاغذ اكراه داشتم . بعد ديدم اگر بيايد و من او را بگيرم و تنبيه كنم بهتر است . كاغذى نوشتم كه اين چه هنگامه‌اى است برپا نمودى . پس خودت بيا قلعه مطالب را بگو . اسمعيل پائين روچى و ملا محمد على و ملا هيبت اللّه و ملا حسن بردند .\r\nملا يوسف هم آمد كاغذى نمود كه خير اللّه او را احضار كرده . من كاغذ را گرفتم و گفتم بنويس خودتان را فلانى خواسته آمدن من چه ضرور . اين خير اللّه سابقا از بلواى الموت خيلى منافع برده ، حالا هم به خيال افتاده راه دخلى پيدا كند . اما نمىداند حالا آن‌وقت نيست .\r\nبارى جلال و محمد و عباسعلى و سيد علينقى و محمد حسين و ولى آقا با جمعى از آتانيها كه سمت مغرب ما بودند هيچ نزديك نشدند . من گفتم با تفنگهاى سه تير و پنج تير كه دورزن است چند تيرى به ميان آنها خالى كردند . ديده‌بان ما حيدر قلى خان گفت متفرق شدند فرار مىكنند . پس از چند دقيقه باز گفتند چند نفرى بالاتر در ميان جنگل هستند . دو سه تير هم آنجا خالى شد كه آن چند نفر هم فرار كردند . به علاوه باد و طوفان شديدى آن سمت را گرفت كه امكان توقف براى آنها نبود . ما رمضان چلاق زواركى را به جاسوسى فرستاديم تا بدانيم به كلى متفرق شده‌اند يا خير . او هم ريسمان و كلن « 1 » برداشته به عنوان آوردن بوته رفت .\r\n\r\nچماقدار زواركى\r\nناهارى زهر مار شد و براى قراولها هم غذا و آب فرستاديم . بعد از ناهار من منتظر جواب خير اللّه نشدم گفتم مهدى و ابو القاسم بيك و اسحق با ولى بيك از راه ورك بروند ساجار فوق بالاروچ و حمله بياورند . اينها با چابكى تمام رفتند . بعد اسمعيل و اسكندر و دو نفر ديگر را فرستادم جلوى خوبن كه راه بالاروچ است ، اگر فرار كنند اينها جلو بگيرند . مابقى در قلعه و اطراف قلعه . رمضان چلاق آمد گفت ديّارى آن سمت نيست .\r\nمن مطمئن از آن طرف شده باز چند نفرى خوبن فرستادم . كاغذ ملا شعبان از گرمارود رسيد كه مرا خير اللّه خواسته نرفتم . خير اللّه خيال داشت جمعى را بالاروچ دور خود جمع كند . بعد خودش ميانه بيفتد اصلاح بدهد . دخلى از طرف من بكند . چند نفر چماق‌دار زواركى هم من جلو فرستادم . جواب كاغذ خير اللّه رسيد نوشته بود من حقم هست هر وقت الموت بيايم شرفياب شوم ، ليكن حالا ممكن نيست . به من خسارت وارد مىشود .\r\n\r\n\r\n","description":"","footnote":"\r\n( 1 ) - كلن يا كلند - كلنگ كوچك .\r\n","page_name":" 4244 ","page_number":120},
  {"content":"\r\n\r\nجلال هم حرف مرا گوش نمىدهد . هرطور بود از تيراندازى اين سمت مانع شدم . شب را مهمان ملا حسن [ هستم 
  ] و صبح مرخص مىشوم .\r\n\r\nشرور و هرزه\r\nدو ساعت و نيم به غروب مانده بود كه صداى تفنگ ابو القاسم و مهدى از فوق بالاروچ بلند شد . قدرى گذشت سه تفنگ از ده به آنها جواب داد ( بعد گفتند كه ما محل اين جمعيت را نمىدانستيم . دود تفنگ به ما نشان داد كه در تكيهء خانهء شيخ فاضل هستند و آنجا را قراول رفتيم كه ديگر نتوانستند بمانند ) . پىدرپى ابو القاسم و مهدى شليك مىكردند . قدرى گذشت صداى مسلسل موزر به گوش ما رسيد . من يقين نمودم حملهء آنها نزديك شده . از صداى موزر چيزى نگذشت كه از برج اول ميرزا حسين گفت خير اللّه فرار كرد . بعد حيدر قلى خان گفت من ديدم خير اللّه سواره اين سرازيرى را مثل تير شهاب مىآيد و جمعى از دنبال او . ميرزا حسين و حيدر قلى خان سه تفنگ براى او خالى كردند كه جلوى اسب گلوله به زمين خورد ، دمر روى اسب افتاد . اين بود من گفتم ديگر خالى نكنيد بگذاريد جهنم شود . جمعيت قلعه سرازير شد به‌سمت خوبن . من گفتم خير اللّه را اگر ممكن شد به معقوليت بياوريد . باران و باد شدت كرد . اينها كه رفتند صداى شليك از خوبن برخاست .\r\nمن براى نماز اندرون آمدم . قدرى گذشت دستهء اسراى دوم را محمد على اسمعيل و اسكندر و جمعى زواركى آوردند . من به آنها اول اجازه گرفتن يا زدن خير اللّه را نداده بودم ، براى آن‌كه جواب كاغذم نرسيده بود . دستهء دوم كه رفته بودند فرار كرده بود . باران هم مجال تعاقب نداد . موسى و محمد آقا و احمد از دره‌هاى غير ممكن العبور به‌سمت روچ سفلى رفته بودند . دو سه نفر به تعاقب آنها رفتند . باران مجال نداده بود . يك ساعت از شب رفته آمدند . شرور و هرزه هميشه به سلامت مىرود . زيرا مىداند چه كرده و خودش را حفظ مىكند . ابو القاسم و مهدى هم مظفر و منصور آمدند . اول چماق دست گرفته تا ممكن بود گازرخانيها را زدند . چهل و دو نفر گازرخانى دستگير و اسير شد . اينها انبان و جوال براى غارت مال من همراه آورده بودند كه در موقع دستگيرى همه را توى رودخانه انداخته بودند . همه را حبس كردند . دو نفر جاسوس ما براى آتان رفت كه معلوم شود جلال و سايرين كجا هستند .\r\n\r\n","description":"","footnote":"","page_name":" 4245 ","page_number":121},
  {"content":"\r\n\r\n\r\nغنيمت ما\r\nشب بيرون چاى مفصلى گذاشته و شام كاملى به همگى داده شد . بخارى روشن كردند خودشان را خشك كنند . تا ساعت سه از شب رفته باران آمد و اين باران مانع تعاقب آنها شد و از چنگ ما فرار كردند . اسكندر يك قبضه تفنگ ورندل بلند قد با قطار فشنگ از دست آدم خير اللّه گرفته بود و آورد . غنيمت ما همين شد .\r\n\r\nچوبكارى نوكرها\r\nچهارشنبه 16 ربيع الثانى - صبح دير بيرون رفتم . چوب‌كارى نوكرها تمام شده بود ، جز هشت نفر كه ديشب تنبيه شده بودند و چند نفر هم از اقوام عيال ابو القاسم كه جبرا آورده بودند مابقى چوب وافرى خورده بودند . در جلو خان دو كوله‌بار خورده چوب بود و درختها ديگر شاخه نداشت . جاسوس وناش ما آمد گفت آنجا احدى نبود . جمعيت زيادى امروز قلعه بود .\r\n\r\nكسى از قزوين نيامد\r\nپنجشنبه 17 ع 2 ، سيزدهم درجهء حوت - از آتان خبر رسيد جلال از آنجا به جبر جمعى را همراه آورده بود . اما تير اول كه صدا كرده بود آنها تمامى رفته بودند . جلال شب باز آنجا مراجعت مىكند . موسى و محمد آقا [ و 
  ] احمد آنجا رفته بودند . موسى و محمد آقا پرت شده بودند . دنده‌هاى يكى و سر ديگرى شكسته است . امروز رفته‌اند خشكه چال ، از آنجا و راه اندج به رودبار . خير اللّه ديروز دو قاطر مرا از دزدك سر از دست فتح اللّه گرفته و برده .\r\nكاغذى به مهدى نوشته بود بيست تومان پول و تفنگ مرا كه گرفته‌ايد بدهيد قاطرها را بدهم . من شرحى به مير هادى پسر مجد الاسلام مباشر دهات سپهدار حاكم رودبار نوشتم . به طهران و قزوين هم شرح اين واقعه را نوشته غنى شبانه برد اما « آن‌كه البته به جائى نرسد فرياد است » و يك نفر از قزوين نيامد ببيند اينجا چه خبر است . كى تقصير دارد .\r\n\r\nعوام نفهم\r\nامير اسعد در مران است . تا هوا خوب نشود نمىآيد . همه اين جمعيت با انبان و جوال آمده بودند مال مرا غارت كنند . جلال ، خير اللّه را در رودبار تطميع مىكند . صد\r\n\r\n","description":"","footnote":"","page_name":" 4246 ","page_number":122},
  {"content":"\r\n\r\nتومان پول و آنچه مال غارت شود سند مىدهد . آنها جلو مىافتند و همه‌جا مىگويند حاجى اسمعيل با سوار آلمان دنبال است حاضر باشيد . خير اللّه به عنوان مطالبات ، از دنبال و از سپهدار و امير اسعد مىگويد ، اين مردم هم عوام نفهم همه را باور مىكند . مزه داشت كه على اكبر بنا تركانى دنبال آنها جوالى مملو [ از 
  ] سنگ به كول گرفته در هر آبادى به زمين مىزد و مىگفت فشنگ است . چهار نفر هرزهء بالاروچى تنبيه شدند . قاطر و بار كشمش محمد را هم گفتم گرفتند . امسال يك قاطر مرا از كوه پرت كرد كشت ، يكى ديگر را سوار شد . به قدرى اين سمت آن سمت برد تا پىبر « 1 » كرد ، چلاق شد . بعد از مدتها تفحص از مران پيدا كرديم . كشمش را نوكرها و سايرين قسمت كرده خوردند .\r\n\r\nنامهء امير اسعد\r\nيكشنبه 21 ع 2 - امير اسعد از مران كاغذى نوشته بود كه عيالم از طهران رودبار آمده معطل او هستم بيايد روانهء ميان‌رود نمايم ، بعد خدمت برسم . خوب است بنويسيد شاهزاده عدل الممالك براى تحويل بيايد ، شما هم بيائيد جمعا برويم امامزاده زرآباد . در رقعهء ديگر نوشته باز جلال پدر سوخته فتنه برپا كرده . خدا اين قبيل آدمها را از زمين بردارد . نوشتم يك نفر آنها را به دهات خود راه ندهد . اين جلال را او هرزه كرد . حالا اين‌طور مىنويسد .\r\n\r\nپيشرفت آلمان\r\nچهار نمره « لندن نيوز » آمد با روزنامه‌جات ديگر . در شب عيد نوئل آلمانها با انگليسها از سنگرها بيرون آمده رقصها كرده بودند ، كنياكها خورده بودند ، درختهاى كوچك نوئل درست كرده بودند ، خيلى خيلى بامزه . روز ديگر باز مشغول مبارزه شدند .\r\nروزنامه‌هاى ما همه‌جا پيشرفت آلمان را نوشته .\r\n\r\nورود وليعهد و نظام الملك\r\nوليعهد دهم ماه وارد قزوين شده . خيلى با اجلال او را وارد كردند . طاقهاى نصرت زده بودند . شب چراغان مىكنند . وليعهد سلام مىنشيند . آصف الدوله با جبهء ترمه مخاطب سلام مىشود . شليك توپ مىكند . سيزدهم نظام الملك وارد مىشود . حضرت و الا به توسط او رقعه براى حكومت نوشته بودند ، اما اثر نمىكند . همه را چرت مىزند .\r\n\r\n\r\n","description":"","footnote":"\r\n( 1 ) - در اصل پىپر .\r\n","page_name":" 4247 ","page_number":123},
  {"content":"\r\n\r\nسالار حشمت استعفا داده ، اكراد تلگرافخانه متحصن شده‌اند .\r\n\r\nعسل الموت تعريفى است\r\nگازرخانيها روزها خيابان‌سازى مىكنند . خيابانى كه سواره به قلعه مىآيد خوب تعمير و تسطيح شد . حالا خيابان زير قلعه را مشغول هستند . دانه دانه جريمهء خود را داده مىروند . عقيل طهران رفت . قدرى پنير و عسل روانه كردم . عسل الموت خيلى خيلى تعريفى است .\r\n\r\nفديه\r\nچهارشنبه 23 ع 2 - امير اسعد در مران منتظر است . اتفاقا بسيار مران جاى كثيفى است . اما تا يك لكه ابر در هوا باشد محال است حركت كند . اشرار را از استله‌بر بيرون كردند . فعلا در بادشت هستند و ميان خود نزاع دارند . نفرى پنج تومان به نوكرها انعام دادم ، مقدارى هم گندم به على جان و على اكبر و شهباز و ديگران . آنچه گرفته مىشود به آنها مىرسد . در حقيقت فديهء خود را به اين مختصرى مىدهند . رضا بيك گازرخان رفته بود حكايت مضحكى مىكرد كه گفتم آدم حكومت هستم براى احقاق حق شما آمدم .\r\nشكوفه باز شده يقينا سرما خواهد زد . امسال هم ميوه نخواهد بود . طهران در چلهء كوچك برف آمده . يخ گرفتند نعمتى شد . قزوين يخ گرفته نشده .\r\n\r\nعيال امير اسعد - عبد اللّه خان يوشى\r\nعصر عيال امير اسعد آمد . قلعه پياده شد چاى خورد . اين دختر ميرزا عبد اللّه خان يوشى سردار امجد است از همشيره مرحوم اميرزاده داماد ما . سردار امجد برادر ليلى خانم و عايشه خانم زن ناصر الدين شاه بود . اين دو خواهر را بر خلاف كيش اسلام شاه داشت و خيلى محبوبه بودند . سردار امجد صاحب خيلى مكنت شد . اما پسرش انتظام الدوله همه را در مدت قليل تمام كرد .\r\n\r\nروسها و تبريز\r\nروسها تبريز را از عثمانى گرفتند ، اما كيفيت جنگ را درست نمىدانم . مصارف جنگ دول در مشرق روزى هشت مليان و ششصد هزار تومان است ، در مغرب هم همين مبلغ ، در جاى ديگر يكصد و هشتاد و هفت مليان فرانك كه نود كرور ايران باشد مىنويسد .\r\nروز به روز هم اين مبلغ اضافه مىشود .\r\n\r\n","description":"","footnote":"","page_name":" 4248 ","page_number":124},
  {"content":"\r\n\r\n\r\nبيمارى عباس\r\nعباس زير گلويش ورم كرده تب دارد . خسرو وكيل مأمور فرستاده خير اللّه را دستگير كنند . او فرارا به شهر رفته است . مراجعت قاطرهاى مرا روانه خواهد كرد . از آقا مير هادى آنقدر هم كار ساخته نشد .\r\n\r\nميرزا صدرا طالقانى\r\nشنبه 26 ، 22 حوت - اسمعيل را با قاطر مران فرستاده بودم كه اگر امير اسعد طبيب همراه دارد براى معالجهء عباس روانه كند . امروز ميرزا صدرا طالقانى كه او را خوب مىشناسم . آمد فقط « بزرك » طبابت كرد ، دوا همراه ندارد لخت آمده .\r\n\r\nاكرم الملك\r\nاكرم الملك پسر امير اسعد قلعه آمد . جوان است اما قد بلندى دارد ، موزر بسته بود .\r\nامير مانده تا هوا خوب شود و حال آن‌كه خوب است . اما مىترسد . اينها رفتند رودبار .\r\n\r\nمجازات نيست\r\nسر و صورت و گردن عباس ورم كرده تب دارد . غنى از شهر آمد حكومت گفته است من آدم ندارم . با هزار ماجرا دو نفر ژاندارم گفتند بيايد . آنها هم به طهران نوشته‌اند تا خبر چه برسد . اين‌طور مردم جرى مىشوند . مجازات نيست ، سياست نيست ، هر كارى بخواهند مىكنند . اشرار از بادشت طالقان رفته‌اند عيالاتشان بادشت است .\r\nسه شنبه 28 ع 2 - برف كمى آمد . دكتر مىگفت ديگر امير محال است بيايد . عباس تب نمىكند اما سر و صورت ورم دارد . عصر دو ژاندارم و دو نفر سوار حكومتى آمدند كه پس از تحقيق مقصرين را دستگير كنند . پس از چهل و چهار روز تظلم اين اقدام شد كه آنها پىكار خود تشريف برده‌اند .\r\n\r\nنامهء عماد السلطنه\r\nكاغذى از آقاى عماد السلطنه داشتم . مرقوم داشته بودند قشون انگليس و فرانسه قلاع داردانل را بمبارده كردند ، قلعهء سد البحر را گرفته‌اند . عثمانى پيشرفت نكرده ، روسها در پولاند شكست خورده‌اند . اگر از سايرين به روس كمك نرسد از عهده بر نمىآيد . غلبه كلى از هيچ سمت معلوم نيست .\r\n\r\n","description":"","footnote":"","page_name":" 4249 ","page_number":125},
  {"content":"\r\n\r\n\r\nاختلاف تقويمها\r\nشيخ براى عيد ما هيچ‌چيز نفرستاده . برادر كربلائى غلامعلى شهر رفت . به حكومت نوشتم اشرار زرجه بستان و شهر هستند ، يا حكم تعاقب بفرستيد يا اقامت اينها ثمرى ندارد . به طهران هم نوشتم پس از چهل و چهار روز اقدام حكومت چه بود . تقويمها باز اختلاف دارد ، يكى پنجم ماه را عيد نوشته ديگرى ششم .\r\n\r\nنوروز 1333 آتش‌بازى و شيرينى فرنگى\r\nدوشنبه پنجم يا ششم شهر جمادى الاولى 1333 ، اول درجهء حمل - ديشب دو ساعت و هشت دقيقه از شب گذشته تحويل شد . با بچه‌ها اندرون بودم . آتش بازى فرنگى و شيرينى فرنگى داشتيم . الحمد للّه خوش گذشت .\r\n\r\nآمدن امير اسعد - « كله برهنه »\r\nامير اسعد كه ديشب به هزار تفصيل وارد گرمارود شده بود امروز قلعه ديدن آمد .\r\nخيلى جمعيت همراه دارد . يك ليره عثمانى او به من دست لاف داد . يك « كله برهنه » « 1 » هم من به او دادم . مىگفت رعيت حقيقى شما شده‌ام ، از پارسال ديگر تحريكى نكرده‌ام ( به واسطهء خريد خوشكه‌چال است ) . مىگفت دكتر بدذات است افساد مىكند . پس از دو ساعت توقف به‌سمت رودبار رفت .\r\n\r\nكابينهء ده روزهء مستوفى\r\nكابينه به رياست مستوفى الممالك تغيير كرد . عين الدوله وزير داخله - صاحب اختيار جنگ - محتشم السلطنه ماليه - معاون الدوله خارجه - مخبر السلطنه عدليه - علاء السلطنه علوم - مهندس الممالك فوايد عامه - شهاب الدوله پست و تلگراف .\r\n\r\n\r\n","description":"","footnote":"\r\n( 1 ) - مراد از « كله برهنه » ليرهء طلاى انگليس است كه سر و گردن پادشاه بدون كلاه روى آن ضرب شده ( مسعود سالور ) .\r\n","page_name":" 4250 ","page_number":126},
  {"content":"\r\n\r\n\r\nكابينهء ديگر\r\nسه شنبه ششم يا هفتم - بار ما از شهر آمد . شيرينى و غيره رسيد . هنوز مركب كتاب من خشك نشده تغيير كابينه را بايد مجددا بنويسم . مستشار الدوله داخله - معاون الدوله خارجه - ذكاء الملك عدليه - مشار السلطنه ماليه - حكيم الملك علوم - نصر الملك پست و تلگراف - جنگ غير معلوم . كابينهء اولى ده روز كشيد .\r\n\r\nژاندارم روزى پنج ريال\r\nافخم الدوله نوشته بود هرمز ميرزا پطروگراد پول خواسته . سيصد تومان از طلب او را فورا روانه كردم . حيدر قلى خان را اندج ناحيه فرستاده بودم ، بعضى را تنبيه كرده بود .\r\nشيخ حسين ناخوش است شهر رفت . مأمورها را فرستادم رفتند . ژاندارم سواى تمام مخارج و عليق مال روزى پنج هزار ، آن‌دو سوار روزى هفت هزار و پانصد گرفتند .\r\nسى و پنج تومان و نيم بى جا و بىجهت پول دادم . سواى آن‌كه محمد قلى سوار حكومتى از اندج چندين ذرع طناب و افسار و شال كمر سرقت نموده ، هفت هشت تومان هم محرمانه گرفته بود .\r\n\r\nفوت دختر نصير الدوله\r\nجمعه نهم جمادى الاولى - عقيل از طهران آمد . لباس و پوتين و غيره براى زينب و بچه‌ها آورد ، نو شدند . مشير الدوله رئيس الوزراء شده مشغول تعيين ساير وزراست . شاه به حاكم قزوين تلگراف سفارش كرده بود . جواب زده بود ، يك عده ژاندارم فرستادم .\r\nلازم شود عدهء كافىتر هم مىفرستم ( كه عده ژاندارم همان دو نفر بود ) . بيچاره زهرا خانم صبيهء نصير الدوله پس از فراغت از حمل مريض و فوت مىشود . هيچ كس دماغ نداشت چيزى بنويسد . حقيقة حيف شد ، خوب خانمى بود . خدا به داد همشيره برسد .\r\nفقط يك دختر ديگر دارد .\r\n\r\nوسايل جنگ درين روزگار\r\nمن اگر از اوضاع اروپ و جنگ كمتر مىنويسم براى عدم وسيلهء اخبار است . ديگر اين‌كه وقايع اين جنگ بين المللى عالم سوز را كه صدمات مادى و معنوى آن به تمام ممالك روى زمين وارد شده و مىشود بايد همان مشاهير علما و دانشمندان ارپ و آمريك و آتاشه‌هاى نظامى بنويسند ، زيرا نظير اين جنگ در افسانه‌ها هم خوانده نشده\r\n\r\n","description":"","footnote":"","page_name":" 4251 ","page_number":127},
  {"content":"\r\n\r\nچه رسد به تاريخ . سيستم اين جنگ به كلى بر خلاف تمام جنگها بىسابقه است و سركردگان اين جنگ مشاهير سرداران سابق را طفل دبستان خود به شمار نمىآورند .\r\nآلات و ادوات ناريه و غير ناريهء اين جنگ هم چيزهاى تازهء شنيدنى است . سواى آن‌كه در روى زمين بهترين و سالم‌ترين جوانهاى مردم به كشتن مىرود در قعر آب و روى هوا هم متصل آدم‌كشى مىشود . آيروپلنها و زيپلنها در هوا ، مينها و سومارينها در قعر آب « مرغ هوا و ماهى دريا » را هم راحت نمىگذارند ، چه رسد به انسان . در تمام فرونت بر خلاف سابق تمام قشون در خندقها و مارپيچها منزل دارند كه هيچ ديده نمىشوند . به صداى يك شيپور يا علامت يك بيرق مثل اجانين سه كرور چهار كرور پنج كرور آدم از زمين مىجوشد و به روى زمين مىآيد و باز به همان علامت به زمين فرو مىروند ، كانه ديارى وجود نداشته .\r\nتمام اين خندقها به سيمهاى خاردار احاطه شده كه اغلب آن قوهء الكتريسيته دارد كه به مجرد تماس باعث هلاكت مىشود . سواى تفنگها و توپها و پليموتها كه در هر خندق هست تمام سرباز گرونادها و بمبهاى دستى دارند كه متصل به خندقهاى همديگر پرتاب مىكنند . آيروپلن و زيپلن‌ها متصل خندق‌ها ، شهرها و قصبات را بمبارده مىكنند .\r\nگاز خفه‌كننده هم مزيد بر همه گرديد كه به واسطهء تلمبه‌ها و جريان هوا به‌سمت خصم روانه مىكنند . از قرارى كه خواندم از هر قسم هلاكتى اين بدتر است . فاصلهء خندقها اغلب نزديك به‌هم است ، از سى ذرع و چهل ذرع تجاوز نمىكند كه باهم صحبت مىكنند . بارى اين‌چنين جنگى تا حال شنيده و ديده نشده . من چه قسم مىتوانم تفصيلات و جزئيات آن را بنويسم .\r\n\r\nخريدهاى امير اسعد\r\nپنجشنبه 15 ج 1 ، يازدهم حمل - هوا از چند روز به عيد مانده منقلب بود . از روز عيد الى حال متصل باران مىآيد . بهاره كارى نشده . ديدن رعايا تمام شد . كاغذى از امير اسعد رسيد كه عدل الممالك از روز عيد آمده شما چرا نيامديد . من هيچ مطلع نشده بودم . هوا بارانى نبود غنيمت شمرده سوار شدم . از شهرك كه مىگذشتم هوا گرفت و باران به شدت آمد . يك ساعت به غروب مانده خيس آب به حال فلاكت وارد عمارت امير شدم . تا روز 23 ما رنگ آفتاب را نديديم و هوا متصل باريد ، به‌طورى كه دو سه دفعه بيشتر از عمارت خارج نشديم . هنگامه‌اى بود . اكرم الملك با اين حال خوشكه‌چال رفت از آنجا توان . به هر شكل بود توان را هم در دو هزار و پانصد تومان از چنگ رعايا به درآوردند . در صورتىكه خدا شاهد است راضى نبودند . همه قسم در حضور\r\n\r\n","description":"","footnote":"","page_name":" 4252 ","page_number":128},
  {"content":"\r\n\r\nعدل الممالك تعهدات نمود . خدا كند راست بگويد . فعلا از پيچ بن هم من گذشته‌ام و مىگفت اسم آن را نبايد ببريد . نيم دانگ باغ كلايه را هم ميرزا مسيح به ايشان فروخته اما به قيمت خيلى خيلى گزاف .\r\n\r\nمطرب دارى\r\nبارى اما شبها مطرب داشتيم ، همان عيسى خان رقاص ضرب‌گير طهرانى هم بود با كمانچه‌كش . دكتر عاشق عيسى است . شبها مست مىكرد . در عالم مستى بناى عشق و عاشقى را مىگذاشت ، به قدرى اسباب خنده و تماشا بود كه به تحرير بر نمىآيد .\r\nمىگفت عيسى خداى من است ، عيسى روح من است . قربان « آب كشكو » بروم . قربان درختهاى كشكو بروم . رقص مىكرد ، آواز و اشعار مىخواند . حكايتى ، حكايتى . اول شب هم مىگفت عرق نمىخورم كمى شراب بدهيد . بعد عيسى كه مىآمد به هزار حيله عرق مىدادند و خيلى هم زود مست مىكرد .\r\n\r\nسرور ديوان\r\nسرور ديوان نامى ، آوازه‌خوان كلاش قزوينى [ كه 
  ] مستمرى نزد امير دارد اتفاقا آمد .\r\nامير اسعد هم يك يد طولائى در به‌هم زدن بين دو نفر يا چندين نفر دارد . شب او را احضار كردند در حالىكه دكتر سردماغ و مشغول معاشقه بود . او هم به اشارهء امير بناى رقابت را با دكتر گذاشت . دكتر به خشم آمد بناى زد و خورد شد . خدا مىداند يك تماشائى ما كرديم كه همان بايد ديد ! مختصر اين چند شب بسيار بسيار خوش گذشت و دكتر هنگامه كرد .\r\n\r\nتعارفات امير اسعد به عدل الممالك\r\nجمعه 23 - هوا كمى باز شد . عدل الممالك كه براى توقف دو سه شب آمده بود و از روز عيد الى حال مجبور ماندن شده بود ديگر طاقت نياورده حركت كرد . من هم حركت كردم .\r\nاما راه به قدرى باطلاق و گل و خراب بود كه به هزار زحمت من به قلعه رسيدم . چون زمينهاى ميان خانى و الكين شكست برداشته گمان مىكنم ده مقابل من به عدل الممالك صدمه وارد شده باشد . امير يك قاطر خوب و يك ساعت طلا ، مبلغى اليجه ، سر شلوار ، شال گسگرى و غيره به عدل الممالك تعارف داده بود .\r\n\r\n","description":"","footnote":"","page_name":" 4253 ","page_number":129},
  {"content":"\r\n\r\n\r\nوضع تبريز\r\nاما اخبارات . عدل الممالك مىگفت روسها پس از آن‌كه عثمانيها آمدند از تبريز خارج شدند در صوفيان اقامت كردند عثمانيها بعد از تصرف شهر و پول گرفتن از مردم و با گلوله زدن اذان‌گو و غيره و غيره به تعاقب آنها رفتند . باز روسها صوفيان را تخليه كردند عثمانيها تصرف . روز ديگر به سر آنها تاختند و شكست فاحش دادند . متعاقب آمدند تبريز . حتى از اروميه و خوى و غيره هم عثمانى را خارج نموده‌اند .\r\n\r\nوضع جنگ در اروپا\r\nقلعهء « پرزميل » را در گالسى روسها تصرف كردند و تا نزديك جبال كراپات رفته‌اند ، اطريش تا آنجا عقب نشسته . مزه اينجا دارد اگر يك ده كوره را آلمان يا اطريش بگيرند پنجاه فوق العاده فورا چاپ و منتشر مىشود . اما از فتوحات روس يا فرانسه و انگليس كتمان مىكنند . حتى قلعهء به اين مستحكمى را كه روس گرفته ابدا فوق العاده چاپ نشد ، بلكه هيچ وقعى بدان نمىگذارند . همه با آلمان همراه هستند و حق هم دارند . اما به قلم و چاپ روزنامه يا فوق العاده جز توليد عداوت زيادترى نتيجه حاصل نيست .\r\n\r\nورود هرمز ميرزا به رشت\r\nدوشنبه 26 - كاغذى از شيخ رسيد كه هرمز ميرزا وارد رشت شده . تاريخ كاغذ پانزدهم ماه بود خيلى دير رسيده . خود هرمز نوشته بود به قانون اين ولايت تا بعد از سيزده شوهر قمر الدوله مرا نگاه خواهد داشت . مال و آدم روانه كنيد از قزوين آنجا بيايم . با وجود يأس كاغذ نوشتم ابو القاسم با اسب سوارى و دو پياده زرنگ بروند . در بيرون اطاق خواب و غيره تهيه كرديم به آقاى اروپائى بد نگذرد .\r\nشنبه 29 - كاغذ مير آخور رسيد كه سرگدوك به هرمز ميرزا رسيدم . ميرزا اسحق موقع را غنيمت شمرده هرمز ميرزا را به قاطرسوارى خودش سوار كرده و آورده است .\r\nشب را هم شتر خان نگاه داشته بلكه به اين وسيله رفع تقصيرات نمايد .\r\n\r\nورود هرمز ميرزا به الموت\r\nروز چهارشنبه 29 - صبح بهمن و تمام نوكرها را تا يارفى استقبال فرستادم . چهار ساعت و نيم از دسته گذشته هرمز را با شليك تفنگ و طمطراق فراوان وارد نمودند . من در چمن زير قلعه با ملكه بودم . روى ماهش را چهاربار بوسيدم . ملكه دسته گلى تعارف\r\n\r\n","description":"","footnote":"","page_name":" 4254 ","page_number":130},
  {"content":"\r\n\r\nكرد . نزديك ده سال است من او را نديده‌ام . بيروت و پاريس بود . فقط در اين مدت چهل روز طهران آمده است . در بيروت مدرسهء آنتورا ، در پاريس در مدرسهء فاكولتهء « دروا » و « سيانس پلتيك » درس خوانده و ديپلومه شده . فرانسه ، انگليسى ، عربى مىداند . علم ماليه و تجارت را تحصيل كرده . سياسى هم درس خوانده . خيلى آرام است و با ادب . از نوشيروان ميرزا پرسيدم گفت دو ماه به امتحانش مانده بود . سفارت و رئيس مدرسه صلاح نديدند بيايد . گفت خيلى ساكت و آرام است ، خوب تحصيل مىكند . سفارت و تمام محترمين روسيه مواظبت و احترامات مىكنند . ناهار اندرون آمديم . توصيف ميز ناهار مرا در رشت شنيده بود ، گفتم بله در الموت تازگى دارد . زينب را معرفى كردم و گفتم رو نگيرد .\r\n\r\nخبر دو فوت\r\nجمعه غرهء جمادى الثانيه - خبر رسيد كه حسنقلى بيك پس از چند روز ناخوشى وفات كرد ، خيلى مايه اندوه شد . بيچاره تازه صاحب زن و پسرى شده بود . تقى شورستان رفت .\r\nمتعاقب خبر فوت شيخ حسين از شهر رسيد . خداوند هردو را رحمت كند . از وقتى كه رودبار رفتم الى حال چشم من درد مىكند و هرچه دوا مىريزم خوب نمىشود ، اين است مختصر مىكنم . باران از عيد الى حال متصل مىآيد . كمتر روز و شبى است كه باران نيايد . خرابى خيلى رسانيده .\r\n\r\nسالار مفخم\r\nچهارشنبه پنجم ج 2 - سالار مفخم پسر امير اسعد حاكم محال ثلاث از مران تا گرمارود پياده فرارا آمد ، آنجا قاطرى گرفته شبانه نزد امير اسعد رفت . سيد على اصغر طهرانى امروز متعاقب او آمد . مىگفت تنكابون خبرى نيست . فقط چند نفرى از طهران به كجور آمدند باعث جبن سالار شده فرار كرد . صدق مطلب را نگفت ناهار خورده رفتند .\r\n\r\nورزشكارى هرمز ميرزا\r\nبه واسطهء باران هرمز ميرزا نمىتواند سوار بشود با آن‌كه در اروپا بوده . ابو القاسم مىگفت خيلى در سوارى زرنگ است . ملكه و بهمن را خيلى توجه مىكند . با نوكرها بازى مىكند . سه ذرع و نيم جستن مىكند . از روى رضا بيك كه مرد بلند قدى است\r\n\r\n","description":"","footnote":"","page_name":" 4255 ","page_number":131},
  {"content":"\r\n\r\nمىپرد . ورزش كرده و پهلوان است . طويلهء ما ديشب خراب شد . الحمد للّه كه زود خبر شده مال‌ها را بيرون كشيدند . در قلعه مكان‌آباد سالم نيست تمام اسباب اندرون ما در يك اطاق جمع است .\r\n\r\nتعريفهاى هرمز ميرزا\r\nهرمز ميرزا از راه سوئد به فنلاند و از آنجا پطروگراد آمده . مىگفت همه‌چيز در انگليس جز قهوه و چاى ارزان‌تر از پطروگراد است . از قوانين انگليس تعريف كرد كه مطابق عادات و مذاق اهل مملكت است ، مال فرانسه صورت‌بندى است عمل نمىشود .\r\n\r\nجنگ اروپا\r\nيك كشتى بزرگ انگليسى « فورميدابل » بدون جهت ظاهرى در پرت اسموس غرق شده . چند كشتى فرانسه و يكى از انگليس در داردانل غرق شده اما قشون زيادى پياده كرده‌اند . آلمان‌ها متصل به عثمانى اسلحه و صاحب‌منصب و توپچى روانه مىكنند . به بلغارها مبلغ زيادى قرض داده‌اند به اين جهت ممانعت نمىكنند . متصل قلعه‌جات اطراف بلغارها را مستحكم مىكنند . فقط سد البحر به دست متفقين است . ابلاغيهء عثمانى متصل از فتوحات خود و چنان قلعه مىنويسد . در قفقاز با روس جنگ مىكنند .\r\n\r\nشيرين او\r\nميز غذاى ما به واسطهء هرمز رنگين است . بهمن به اين واسطه سر ميز غذا مىخورد .\r\nخيلى بامزه شربت را « شيرين او » مىگويد و من گفته‌ام اين را پسر عمو آورده ، به اين جهت عاشق پسر عمو شده .\r\n\r\nاز فرنگ آمده\r\nيكشنبه 10 ج 2 ، پنجم ثور - يك روز هوا باز شد . بالاروچ با هرمز رفتيم باز عصرش باران آمد . جاى آباد در اين دهات باقى نمانده . هرمز از پذيرائى قمر الدوله خيلى ممنون بود . براى من هم قمر الدوله يك دست شيرخورى با دوازده فنجان و دو سينى فرستاده بود . براى زينب و ملكه و بهمن جوراب ، دستمال ، عروسك و اسبابهاى بازى . همه شاد شدند . هرمز ميرزا بيرون و اندرون ما را از سكوت چند ساله بيرون آورده و همه را مشغول داشته . ملكه و بهمن متصل نزد او هستند . هرمز اگرچه از اقامت اينجا خوشش آمده ليكن محض آن‌كه موقع ييلاق رفتن طهرانى است مىخواهد زودتر برود . اما اصرار\r\n\r\n","description":"","footnote":"","page_name":" 4256 ","page_number":132},
  {"content":"\r\n\r\nدارد با اين بارندگيها از راه طالقان برود ، آنجا را هم ديده باشد . اسب نيلهء مرا هم مايل شده . ما شاء اللّه بسيار خوب تربيت شده است . از آن فرنگ‌آمده‌هائى نيست كه مكره طبايع باشد .\r\n\r\nپسر امير اسعد\r\nامير اسعد سالار پسرش را همان شب از منزلش بيرون كرد . در استله‌بر رفت و صبح به‌سمت طهران ، به من نوشته بود از پسرى خودم خارج كردم . لعنت به هركس پسرش را فرنگ روانه كند . هرمز گفت سالار يك سال در بلژيك بود و ابدا تحصيلى نكرده حتى فرانسه هم نمىداند ، چرا فرنگستان را بدنام مىكند .\r\n\r\nرقص الموتيها\r\nشنبه 16 ج 2 ، يازدهم برج ثور - پريشب موزيكانچيهاى شورستان را آورديم . بيرون را هم چراغان مفصل كردند . براى تشريفات هرمز جمعى از جوانهاى زوارك هم براى رقص حاضر شدند . اسكندر سرايدار ما معلم رقاصها شده بود . رقص كاملى كردند .\r\nهرمز ميرزا خيلى دقت مىكرد ياد بگيرد . مىگفت در فرنگ از رقص ايران مىپرسيدند ما بلد نبوديم . اگر از خجالت من نبود حكما جزو تلامذهء اسكندر مشغول رقص مىشد براى سفر ديگر اروپ ياد گرفته باشد .\r\n\r\nكشتىگيرى الموتى\r\nبعد مختار و ابراهيم كشتى گرفتند . مختار زمين خورد . جهانگير و اسمعيل كشتى مىگرفتند . جهانگير زمين خورد . از ترتيب كشتى گرفتن و آن رقصى كه پس از زمين خوردن حريف مىكنند خيلى تعجب كرد و خوشش آمد . تا ساعت پنج و شش مجلس ما طول كشيد . خانم آتش بازى فرنگى آورد . در آخر هم سه مرتبه براى هرمز هورا كشيدند .\r\nده تومان انعام از طرف هرمز تقسيم كردم .\r\n\r\nرفتن هرمز ميرزا\r\nامروز با كمال اندوه او را از راه طالقان روانه كردم . ابو القاسم و غلامحسين و ابراهيم همراهش رفتند . نوكرها تا فيشان رفتند . دو تخته جاجيم ، پنجاه تومان نقد مخارج اياب و ذهاب تقديم شد . يك سند قيمت يك اسب هم دادم كه تابستان پولش را به تصديق حاجى آقا بدهم . بهمن و ملكه از غصه سر ناهار نيامدند . متصل بهمن مىگويد\r\n\r\n","description":"","footnote":"","page_name":" 4257 ","page_number":133},
  {"content":"\r\n\r\nپسر عمو « چوجا » رفته .\r\n\r\nمدحت السلطنه حاكم قزوين\r\nجمعه 20 ج 2 - كاغذجات و روزنامه از شهر رسيد شيخ نوشته بود مدحت السلطنه نامى حاكم قزوين شده . ترك است از مجاهدين بوده . « لندن نيوز » من از ماه ژانويه به بعد نيامده . كاغذى گفتم هرمز نوشت به اين واسطه بسيار مكدرم ، زيرا وقت روزنامه حالا بود .\r\n\r\nكفالت هنسس\r\nاما روزنامه [ هاى 
  ] طهران چند ماه است حمله به مرنارد خزانه‌دار آوردند . ديگر آنچه از آب و آتش عمل بيايد نوشتند . استعفا داد . مسيو هنسس كفيل خزانه‌دارى شد . نيش قلمها را به‌سمت او دراز كردند . بالاخره قانون 23 جوزا نسخ شد . اختيارات با وزير گرديد تا چه وقت قانون تشكيلات ماليه بگذرد و چه تا آن‌وقت بشود . امسال پول هم كه كمتر است .\r\n\r\nاصرار روس و انگليس كه سعد الدوله رئيس الوزراء بشود\r\nمطلب ديگر استعفاى مشير الدوله و انحلال كابينهء اوست كه سفير روس و انگليس خدمت شاه رفته اصرار مىكنند سعد الدوله رئيس الوزرا ( قلم اينجا رسيد سر بشكست ) شود . شاه هم سعد الدوله را احضار مىكند مىرود براى تعيين كابينهء خود . حالا بعضى اضافات به آن مىكنند كه سفرا به شاه مىگويند قزاق براى همه كار حاضر است و خوب است مجلس بسته شود و جمعى تبعيد شوند . سفراى آلمان و اطريش و عثمانى را دستگير كنند . در حقيقت يك كودتائى بنمايند . خبر به مجلس مىرسد . مؤتمن الملك رئيس خدمت شاه مىرود و شاه را منصرف مىكند . سعد الدوله هم هرچه مىخواهد سپهدار و عين الدوله و فرمانفرما را داخل كابينه كند قبول نمىكنند .\r\n\r\nرياست عين الدوله\r\nبه اين جهات عين الدوله را رئيس الوزراء مىكنند . طهران چند روز آشوبى بود .\r\nژاندارم و پليس هم قدرى متوحش شده بودند . بالاى نظميه توپ گذاشته بودند . در باغ شاه تهيهء اسلحه ديده بودند ، همين‌طور قزاق . نزديك بوده است بين قزاق و ژاندارم نزاع شود عين الدوله جلوگيرى مىكند .\r\n\r\n","description":"","footnote":"","page_name":" 4258 ","page_number":134},
  {"content":"\r\n\r\n\r\nفرونتهاى جنگ\r\nخارجه - داردانل بمبارده مىشود . پيشرفت كلى متفقين حاصل كرده‌اند . ساير فرونتها در كمال شدت مشغول جنگ هستند . براى سلطان عثمانى و سلطان مصر تير انداخته‌اند اما هردو به هدف نخورده . باران باز متصل مىآيد آنچه خراب نشده مشغول است خراب كند .\r\n\r\nتغيّر عز الدوله\r\nجمعه 13 شهر رجب المرجب ، هفتم جوزا - رضا بيك برزلجين خانه‌اش رفته بود امروز آمد . غروب هم ابو القاسم از طهران رسيد . كاغذجات خيلى داشت . الحمد للّه هرمز را سلامت رسانيده بود . حضرت و الا براى تنخواه تغيرات نموده بودند . صورت حساب صحيح نيست . ديگر چرا صحيح نيست معلوم نشد . هرچه هم خواسته بوديم از طهران آورده بود . اما همه‌چيز گران شده .\r\n\r\nفارغ التحصيلهاى مدرسهء امريكائى\r\nميرزا اسمعيل خان پسر رفعت السلطان و ميرزا محمد خان پسر نصير الدوله و عباسقلى خان پسر فخر الملك هرسه از مدرسهء امريكائى ديپلم گرفته فارغ شدند . ميرزا اسمعيل خان قزوين خواهد آمد .\r\n\r\nناآرامى ايران\r\nاخبارات - به واسطهء تحريكات سفراى اتحاد و اتفاق ايران آرام نيست . چهارده هزار روس استراباد و مازندران هستند . چندين هزار نفر از قشون انگليس در محمره و ناصرى به كمك و همراهى سردار ارفع با عثمانى جنگ مىكنند و از آن راه و راه بصره به‌سمت بغداد مىخواهند بروند . در بوشهر قشون انگليس هست . در اصفهان آلمانها صاحب نفوذ كلى شده‌اند .\r\n\r\nدكتر طالقانى\r\nدوشنبه 16 - دكتر طالقانى « 1 » چندى است آمده ، به مداواى او يا به واسطهء آن‌كه\r\n\r\n\r\n","description":"","footnote":"\r\n( 1 ) - ظاهرا دكتر على اصغر خان حشمت گيلانى منظور است ( برادر دكتر حشمت همدست ميرزا كوچك خان ) ، كتاب « دكتر حشمت كه بود و جنگل گيلان چه بوده » ( تهران ، 1324 ) تأليف محمد تممى -\r\n","page_name":" 4259 ","page_number":135},
  {"content":"\r\n\r\nمرض دورهء خود را به اتمام رسانيده عباس خوب شده گلويش ديگر ورم ندارد . هركس و هر مريض نزدش برود و لو ساعت ديگر قبض روحش بشود مىگويد من پانزده تومان يا كمتر يا بيشتر گرفته شما را چاق مىكنم . آن‌وقت هم يك نسخهء بالا بلندى مىدهد كه از شهر دوا بياورد . دوا را گرفته يك قسمت از سه قسمت را به آن مريض استعمال مىكند مابقى ضبط دواخانه مىشود . جوان است در رشت دواساز بوده اينجا دكتر درجهء اول .\r\n\r\nتعريف از حاكم\r\nشيخ ابراهيم ساعت هفت از شب رفته وارد شده بود . چهارده روز بىجهت قاطرهاى مرا شهر نگاه داشت . شيخ از حكومت تعريف مىكرد ( بعد از معتمد السلطنه هركه بيايد تعريف دارد ) . شاه به مشار اليه هم در سفارش من و الموت تلگراف فرموده است .\r\n« لندن نيوز » نمىآيد . دوازده هزار روس قزوين خواهد آمد . شصت هزار در آذربايجان است . ديگر شيخ معلوماتى نداشت جز آن‌كه از ابلاغيه‌هاى عثمانى مضحكه مىكرد و چناق قلعه ورد زبانش بود .\r\n\r\nوضع جنگ\r\nاما روزنامه‌جات . ايتاليا داخل جنگ شده و به اطريش التيماتوم داده . روزنامهء « بامداد روشن » كه ميرزا محمد على خان خراسانى مدير اوست دو صفحه از ايتاليا نوشته بود و ثابت نموده بود كه اگر به آلمانها همراهى مىكرد فايده مىبرد ، حاليه فايده كه سهل است ضرر خواهد برد . از قشونش تكذيب زياد ، از سركردگانش شكايت بسيار ، از ماليه‌اش مأيوس بالاخره ضديت و جنگ او را با آلمان و اطريش به درجهء صفر رسانيده بود كه بىاندازه عقايد ايشان مضحك بود .\r\n\r\nژاپون و چين\r\nژاپن آبها را گل‌آلود ديده حمله به چين آورده هر امتياز سياسى و تجارتى مىخواست گرفت . چين از لاعلاجى تمام خواهشهاى او را اجابت كرد . حتى خواندم كه يوان شيكامى رئيس جمهور گفته است از اين زياده هم بخواهد بايد قبول كرد .\r\n\r\n\r\n","description":"","footnote":"\r\n- طالقانى ديده شود . ايرج افشار .\r\n","page_name":" 4260 ","page_number":136},
  {"content":"\r\n\r\n\r\nوضع ايران\r\nايران گرفتار جنگ سفراى تازه نفس دول متخاصم شده . سفراى آلمان و اطريش از راه بغداد آمدند . از قرارى كه در ترجمهء روزنامه‌هاى اروپ در اين روزنامه‌هاى خودمان ديدم هفتاد صندوق تفنگ و فشنگ اينها آورده و در راه به ايلات ما تقسيم كرده‌اند .\r\nهمين‌طور مقدار زيادترى وارد اصفهان نموده‌اند . در طهران ملت غيور پذيرائى كامل از آنها نمودند . در راه آنها دسته‌هاى گل ريختند ، هورا كشيدند ، زنده‌باد گفتند ، خيلى خيلى احترامات كردند . آلمانها در اصفهان تلگراف بىسيم بنا كرده‌اند ، روسها در انزلى و رشت ، انگليسها در بوشهر . حكايتى است كار ايران و آخرش هم هردو طرف از ما خواهند رنجيد . نه اين گل‌فشانى ما به آلمان نه آن ناسزاهاى ما به روس . هيچ‌يك نتيجه ندارد . چون هردو على العميا [ ست 
  ] و از روى يك ترتيب صحيحى نيست .\r\n\r\nمادهء فاسد آبله\r\nيكشنبه 22 رجب - بهمن متصل چوب سوار شده اسب دوانى مىكند [ و 
  ] سر ناهار و شام ياد پسر عمو ( شيرين او ) . گاهى اگر شربت درست كنيم مىگويم پسر عمو داده ممنون مىشود . عباس را ختنه كردند . ورم كرده . دو دفعه آبله‌اش را كوبيدند ، ماده فاسد بود نگرفت ماند براى پائيز .\r\n\r\nبنائى\r\nشروع به بنائى شد . از درب بزرگ تا درب كوچك اندرون شمال را حسنعلى استاد گرمارودى مقاطعه كرد به هفتاد تومان و يك خروار گندم . سمت ديگر را مشهدى آقاسى چهل و پنج تومان يك خروار گندم . بعد از ساختن طويله بالا منصرف شده جلوى حمام طويله به ترتيب طهران كه بهار بند داشته باشد گفتم بسازند ، دو اطاق هم براى جلودار .\r\nما به اينها كه الموتى بودند مقاطعه داديم اما بناى طالقانى بهتر بود .\r\n\r\nخيال امير اسعد براى عروسى با ما\r\nابو القاسم و شيخ رودبار نزد امير اسعد رفته بودند . شيخ براى گرفتن پول ملك خوشكه چالش . امير اسعد ابو القاسم را خلوت ديده بود و بعد از صغرى و كبراى زياد عين السلطنه يكى از صباياى خودش را به من بدهد . عيالم ناخوش است و من مىخواهم اينجا او را نگاه دارم ، چه و چه . او گفته بود بايد به حضرت والاى بزرگ عرض شود . گفته\r\n\r\n","description":"","footnote":"","page_name":" 4261 ","page_number":137},
  {"content":"\r\n\r\nبود خودشان عريضه كنند اما محرمانه باشد . حتى سپهدار هم نبايد بداند . قرار شد مير آخور برود شرايط ببيند چيست . با اين حالى كه اين مرد دارد كه از آب مىترسد خيلى اشكال دارد .\r\n\r\nبالاروچ\r\nپنجشنبه پنجم شعبان المعظم - سه شب بالاروچ با بچه‌ها و شيخ رفته بوديم خوش گذشت . بالاروچ تابستان خوبى دارد . پول مىداشتم يك عمارت مختصر ييلاقى آنجا بنا مىكردم .\r\n\r\nتعهد امير اسعد\r\nابو القاسم آمد [ كه 
  ] همه قسم تعهد امير اسعد نموده است . ما هم طهران نوشتيم تا چه جواب برسد . امير اسعد باز چه خيال كرده ، چه نيرنگى به سر دارد نمىدانم . سى تومان هم آن دفعه به شيخ داده بود . امير اسعد با سخاوت است . عمارت مفصلى هم جديدا مىسازد . از توان و خوشكه چال هفتصد و پنجاه تومان اجاره گرفت . اين يك اسباب كارى براى من شد . هركس ملك مىخواهد اجاره كند من آنجا را نشان مىدهم . موسى و محمد آقا دو قبضه تفنگ آورده دادند و به سر خانه خود رفتند مشغول صباغى .\r\n\r\nانجمن مظلومين\r\nروزنامه‌ها حمله به سپهدار و امير اسعد آورده‌اند . جمعى از تنكابونيها در طهران انجمنى به نام « مظلومين » درست كرده‌اند . ميرزا على خان كالجى سالار فاتح و جمعى كجور آمده‌اند و سوار و جمعيت جمع مىكنند . شكل امير اسعد را در يك روزنامه كشيده كه سر گاوى از شكمش بيرون آمده . جاى ديگر حكايت چوب خوردن شيخ محمد است كه امير اسعد با شكم بزرگ ايستاده و شيخ را فلكه بسته‌اند .\r\nايتاليا 24 ماه مه داخل جنگ شد . روزنامه‌هاى ما به آن هيچ وقعى نمىگذارند .\r\nروزنامه‌هاى ما تمام مدح آلمان است ، ذم سايرين .\r\n\r\nگردش ييلاقات\r\nجمعه 13 شهر شعبان - در اين چند سال مجال ندادند به من كه گردش در ييلاقات اينجا بكنم . امسال كه انقلاب را پيش انداختند للّه الحمد در اين موقع فراغتى حاصل بود .\r\nبه اتفاق شيخ به‌سمت نرم لات و دينه‌رود امروز حركت كرديم . بهمن را هم همراه بردم .\r\n\r\n","description":"","footnote":"","page_name":" 4262 ","page_number":138},
  {"content":"\r\n\r\nاين سفر اول است با من مىكند . ميرزا اسحق هم كه براى اجارهء شتر خان آمده بود همراه شد . تقى و ابو القاسم هم بودند . از گرمارود اوانك رفتيم ، از آنجا به نرم لات . اما مراتع لزور ، زردكله و نرم يك پارچه زرد بود ، چقدر مصفا چقدر پر علف . بلدرچين صدا مىكرد . سيالان زائيده بود و همراه نبود شكار كنيم . ناهار به خانهء شكر اللّه و شهباز بيك رسيدم .\r\nاينها زمين كشت مختصرى دارند و متولى امامزاده هستند . محل آنها در موقع تقاطع رودخانه‌ايست كه از ايواتر مىآيد و آبى كه از دينه‌رود . اين دو سرچشمهء شاهرود الموت هستند . پل غريبى گذاشته بودند كه روى آن را نمد انداخته يك نفر دم اسب را گرفته يك نفر جلوى آن را ورد مىكردند . يك راه طالقان هم به تنكابون از اينجاست . ليكن زمستان و بهار عبور ممكن نيست . شهباز بره كشته بود ، كباب و بزقرمه درست كرديم . در ايوان جلوى امامزاده صرف شد و از آنجا قاطر سوار شده به دينه رود رفتيم . يك راه پيچ پيچ خيلى سختى داشت . با وصف آن‌كه براى عبور من درست كرده بودند باز خيلى سخت بود و پياده رفتم .\r\nافخم الدوله در اين محل رشادتى كرده كه مكرر شنيده‌ام . سنگى از بالا آمده و حاجى آقا اسب را از خارج جاده تا لب آب در كمال چابكى آورده كه به نظر همه غريب بلكه غير ممكن آمده است .\r\n\r\nدينه‌رود\r\nدينه‌رود ده كوچكى است اما ييلاق مراتع اينجا . يك ماه ديگر باز مىشود كه من به طالقانيها اجاره مىدهم . سر آب معدن رفتيم خيلى خورديم . برف صد قدم بالاى محل بود . آب گاز زياد دارد . چشمهء كوچكى است براى تحليل غذا خوب است . امتحان ديگرى نشده است . دو شب دينه رود مانديم . بهمن خيلى خوشحال بود ابدا بهانهء خانه و مادرش را نكرد . مراجعت كرديم نرم لات . از آنجا از راه خسر كه امير اسعد غصب كرده به كاروانسراى پيچ‌بن .\r\n\r\nخسر\r\nدر خسر گلهء قدم على بود بره آورد . گفتم مال حلال خودم است ، اينجا را به غصب اجاره كرده‌اى . گوسفندانت تلف مىشود ، صد تومان اجاره كرده . خسر محل زرع هم دارد . به علاوه تمام اين كوه سنگ آهن است . شهباز مىگفت سنگ مس هم دارد . چند دانه از سنگهاى آهن برداشتيم ببريم منزل . مراتع امانك و زنگولان خريدارى ماست . گله\r\n\r\n","description":"","footnote":"","page_name":" 4263 ","page_number":139},
  {"content":"\r\n\r\nزوارك و كوشك دشت و غيره تعليف مىكند . مهدى چادر و نان و جو آورده بود . آب خنك و هواى خوشى داشت . گل زنبق تازه باز شده بود . شب با بهمن و شيخ و محمد على در چادر استراحت كرديم ، سايرين در كپرهاى گالشها .\r\n\r\nعلف گرز - علف‌چين نه علف چر\r\nشانزدهم - صبح از زنگولان سوار شديم از راه بوكو « 1 » و مورچانه‌كش . اينجا معادن گچ بىنهايتى دارد . مثل قيف كه وارونه كرده باشد بعضى چاه‌ها دارد . اگر اين معادن گچ قرب شهرى بود سالى مبلغى انتفاع داشت . هر جا گچ نبود علف « بوئه » كه بهترين علفها براى گوسفند است بود . اين علف مثل شود است ، معطر هم هست اما خيلى بزرگ مىشود مثل يك خرمن . اسم ديگر آن « گرز » است . اين علف براى زمستان خوب است . ربع ربع به تفاوت داشتن بوئه از من اجاره مىكنند ، از ربعى سه تومان و نيم الى ده تومان . از گچها رد شديم تمام كوه بوئه شده ، به قدرى مصفا كه حد و حصر ندارد . يك عيب بوئه كوه دارد كه چشمه آب گوارا براى حشم ندارد . تعليف نمىشود كرد ، بايد چيد . به اصطلاح اينجا « علف‌چين » است نه « علف‌چر » . چهار ساعت و نيم از دسته گذشته وارد قلعه شديم .\r\nشتر خان چهار خروار و پنجاه من برنج ، پانزده خروار غله اجاره رفت . اندج سى و پنج خروار كه يازده خروار آن برنج باشد .\r\n\r\nهيندنبورگ\r\nروزنامه همراه داشتم مىخواندم . آلمانها از شكستهاى اطريش خسته شده‌اند .\r\nجنرال مكنزن را با قشون خوبى به كمك فرستاده‌اند و گويا رياست قشون اطريش هم با او بشود . جنرال هيندنبورگ كه روسها را از پروس شرقى خارج كرده خيلى شهرت نموده و گويا مارشال شده باشد . شكل او در « لندن نيوز » بود ، خيلى عبوس است . اما خيلى از او تعريف مىكنند .\r\n\r\nآبگرم سه هزار\r\n24 شهر شعبان - در اينجا كه طبيب و دوا نيست براى هر مرضى آب گرم سه هزار را تجويز مىكنند و نافع مىدانند . لهذا به اصرار ، زينب و بچه‌ها را با مادر بزرگشان به آب\r\n\r\n\r\n","description":"","footnote":"\r\n( 1 ) - بوكو مخفف بوئه كوه است ( مسعود سالور ) .\r\n","page_name":" 4264 ","page_number":140},
  {"content":"\r\n\r\nگرم فرستادم . محمد على و ميرزا حسين و چند نفر ديگر همراه رفتند . زن مهدى ، خالهء زينب ، دختر آسيه ، اينها هم هركدام براى استشفاى يك مرض همراه شدند ( من سه مرتبه آنجا رفته‌ام ) . حسنى هم قهر كرده پائين رفته . موقتا براى خدمت من بالا آمد .\r\nكاغذى از نزهت آمد كه پريوش خانم صبيهء آقاى عماد السلطنه را براى محمد حسين خان شيرينى خوردند . شب بىكار [ بودم 
  ] روزنامه‌هاى كهنه را تجديدنظر كردم .\r\n\r\nآمدن نايب الحكومه\r\n26 شعبان - آقا مير هادى كه نايب الحكومهء الموت هم شده به گمان اين‌كه علىآباد شهرى است . نوشته بود قلعه مىآيم . اهل خانه نيستند ، زحمت به گردن خودم افتاد .\r\nخوب بود ، كليدها نزدم بود . عصر آمد با ميرزا كاظم خان سررشته‌دار دهات سپهدار . دو شب توقف كرد . صبح 29 رفت . رعايا هم يا براى اين‌كه قلعه آمده بود يا از خسّت آن‌كه بره و تقديمى نياورند كسى نيامد . يك تخته جاجيم به خودش يكى به ميرزا كاظم ، يازده تومان هم پول به نوكرهايش دادم . اما او يك كيسهء خيلى بزرگى دوخته بود و خيالاتى داشت .\r\n\r\nامير اسعد + نزهت\r\nشيخ از سفر خوشكه‌چال آمد . كاغذجات شهر را رسانيد . حضرت و الا دستخط فرموده بودند پس از گله‌ها و حكايت پيچ بن و غيره كه امير اسعد زن زياد گرفته و خارج كرده ، بدسلوك هم هست تفرعن زياد دارد . چه قسم با همچو آدمى نزهت كنار بيايد . من بدم نمىآيد شوهر نزهت بشود . اما هزار شرط لازم دارد . آقاى عماد السلطنه نوشته بودند حقيقت را بخواهيد بدانيد حضرت و الا راضى نيست ، اما به جهاتى خصوصا امنيت الموت ضرر ندارد . باز ابو القاسم قرار شد برود .\r\nكابينهء عين الدوله دچار بحران شده دور نيست استعفا بدهند .\r\n\r\nروزه\r\nچهارشنبه غرهء رمضان المبارك ، 22 درجه سرطان - از پريروز هوا بارانى شد . آسمان صداهاى غريب عجيب مىكند . ساعت هشت صبح است . از ساعت هفت كه سحر مىخورديم الى نيم ساعت از غروب رفته كه وقت افطار است هفده ساعت و نيم‌روزه مىباشيم . شيخ از روزنامه‌ها خيلى جر است ، متصل ناسزا مىگويد و تقبيح مىكند .\r\n\r\n","description":"","footnote":"","page_name":" 4265 ","page_number":141},
  {"content":"\r\n\r\nطرفيت كلى با آلمان دارد بىمزه نيست .\r\n\r\nمحترم السلطنه\r\nپنجشنبه دوم - عصر بچه‌ها آمدند . باران قدرى اذيت كرده بود . عيال امير اسعد محترم السلطنه خيلى محبت كرده بود . برنج ، روغن ، بره فرستاده بود . دو شب هم مهمان كرده بود . خيلى از مهربانى او ممنون بودند . با اين مهربانى او جا دارد . . . « 1 » . شب باران سختى آمد . رعد و برق هنگامه است .\r\n\r\nسگ\r\nفندق در اين مسافرت خوب پاسبانى زنها را كرده بود . خيلى تعريف كردند . راستى داستان البرز فراموش شد . مدتهاست نصير الدوله از من يك سگ بزرگ خواسته بود و من از بس به البرز ميل داشتم حيفم مىآمد او را بدهم . در اين بهار آقا البرز عادت بدى پيدا كرد بزغاله مىگرفت و من روزى تا بيست و پنج هزار غرامت ايشان را داديم . اين بود به همراهى هرمز ميرزا براى نصير الدوله فرستادم و از خسارت يوميه خلاص شدم . البرز شتر نديده بود . ابو القاسم مىگفت شتر كه ديد فرار مىكرد . در طهران كه برده بودند اسباب تماشاى مردم شده بود . چون آنها از سگ چندان احتياطى نمىكنند من گمان مىكنم خيلى خوش باشد و از اينجا بهتر . حاليه از كوچنان گفته‌ام توله سگى بياورند كه مىگويند از البرز درشت‌تر مىشود . بيست نفر از گازرخانيها را در آن روز البرز دستگير كرد ، يعنى حمله آورد و همه را به ميان طويله برد . جلوى در را گرفت احدى را نگذاشت بيرون برود تا نوكرها رسيدند . سگ خيلى رشيدى بود . پاسبان قلعه و باغات . از سر شب تا صبح در گوشه بام كشيك مىكشيد .\r\n\r\nآمدن امير اسعد\r\nشب 4 رمضان ، 26 سرطان - صبح براى دعواى بناها بيرون رفتم . بامها را خراب كرده و جاى ديگر رفته‌اند . باران هم متصل مىآيد . شيههء اسب آمد متعاقب امير اسعد رسيد .\r\nاز بام به زير آمدم ، در جلو خان قلعه نشستيم . دكتر و محمد خان لاريجانى همراهش بودند . يك ساعت نشست قهوه خورد . خيار تازه بيرون آمده [ بود 
  ] ميل كرد . چند روز آتانك رفته بود .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4266 ","page_number":142},
  {"content":"\r\n\r\nنمايندهء ماليهء روس كه دهات سپهدار را اجاره كرده از قشلاق راه طهران آنجا رفته مذاكراتى داشتند . بالاخره امير اسعد را راضى مىكند تنكابون برود شايد هياهوى آنجا و طهران ساكت شود . بعد رفت گرمارود . عصر من بازديد رفتم . به محض رسيدن باران شروع كرد . افطار آنجا كردم . بعد به واسطهء باران و تاريكى ممكن نشد بيايم . ساعت چهار خانهء ميرزا على اكبر كدخدا رفتم . سحر آنجا بودم . صبح امير اسعد رفت من هم قلعه آمدم . جمعيت خيلى زياد داشت . مقدارى هم از رودبار آورده بود . به ابو القاسم گفته بود حالا كه مجبورا مىروم خوب است آنها را بخواهند الموت تا من مراجعت كنم . چون حرفهاى او پلتيكى است و اعتبارى ندارد من هرگز همچو كارى نمىكنم و به كلى منصرف شدم .\r\nباران چيزى نمانده تمام محصول را فاسد و ضايع كند . همه‌جا درو شده . اما جمع نكرده‌اند و باران مهلت نمىدهد . امسال محصول بعضى جاها نصف پارسال است ، بعضى جاها از نصف هم كمتر . زنگ زده . باد زده ، خيلى لاغر است . بار خوب نبسته .\r\n\r\nروزنامه‌ها - شعر ملك الشعرا\r\nچند نمره روزنامه رسيده بود . اولا به واسطهء قلت و گرانى كاغذ يك صفحه شده اما قيمت همان است كه بود . ثانى روزنامه خيلى زياد شده اغلب به پول آلمان و عثمانى ، با اسامى غريب ضد همديگر . يكى « عصر تاريك » ديگرى « بامداد روشن » . معلوم نيست كدام راست است ! ثالث ، سرتاپاى روزنامه و حال آن‌كه بيطرفيم مدح و ثناى آلمان است ، قدح روس و انگليس و ايتاليا و هركس متمايل آنها انتشارات غريب مىنويسند : آلمان از كاه نان درست مىكند . از قند صابون مىسازد . از هوا آلبومين و نيترات اخذ مىكند ، چه و چه كه نمىتوان به سهولت باور كرد !\r\n( اشعار نوبهار ) ( تملقات ايران خراب كن )\r\n آلمان گرفت خطهء ورشو را * در هم شكست حشمت اسلو را\r\nجيش تزار را يورشش بگسيخت * چون داس باغبان علف خو را\r\nديرى نمانده كز يورشى ديگر * « مسكوف » ز كف گذارد مسكو را\r\nروس آنكه در لهستان چنگالش * برتافت دست چندين خسرو را\r\nورشو كه بد عروس لهستان گشت * همخوابه آن يله شده ورزو را\r\nبنگر كه خود چگونه از او كيهان * برتافت چنگ و بستد ورشو را\r\nآنگه كه از پروس سوى مغرب * ويلهم فكند ولوله و غو را\r\nبلژيك شد به خيره سپر تا آنك * پاريس شد پذيره روا رو را \r\n\r\n","description":"","footnote":"","page_name":" 4267 ","page_number":143},
  {"content":"\r\n\r\n وانگه ز انگليس تكافوء جست * حق سياست كلمانسو را\r\nيكسو پروس گفت كه هان بشكن * چون شير شرزه ساقهء اين گو را\r\nروس از پروس شرقى پيش‌آمد * كرده دليل هى هى و هو هو را\r\nيكسو سپه كشيد بريطانى * بگرفت وادى و دره و زو را\r\nزينسو « فرانس » كرد بهم جيشى * تا خود كه ميبرد ز ميان دو را\r\nيكسر سلاح جنگ به كف دادند * خدمت گر و ذخيره و معفو را\r\nبرق تفنگ و توپ به كار آورد * تاب درخش و غرش « بختو » را\r\nگشت جهان دوباره به ياد آورد * فر فرنگ و جنگ « واترلو » را\r\nآلبرت ، ازين « واترلو » شد بىتخت * « در « هاور » برد تختگه نو را\r\nتخت فرانس نيز به بردو رفت * عزت فزود گيتى « بردو » را\r\nآلمان فسون نمود چو مار افساى * « كرمار » و « كفچه » و « كل برسو » را\r\nوانگه ز غرب تاخت به شرق اندر * وز پيش راند دشمن كجرو را\r\nزد در پروس شرقى بر دشمن * چون اخگرى كه لطمه زند قو را\r\nبشكست خصم را و به ورشو تاخت * داده نويد راجى و مرجو را\r\nيكسو سپاه سركش « هيندنبرگ » * آموخته به خصم تك و دو را\r\nيكسو « مكنزن » آنكه سر تيغش * پهلو دريده دشمن پهلو را\r\nپيشش بخوانده غاصب گاليسى * مستدبرانه آيت « ولّو » را\r\nدر « پر ز ميشل » داد جو اسبان * پس داده در « پلن » دگرين جو را\r\nاين يك گرفته « لوبلن » و « لمرا » را * آن يك گشاده « شاولى » و « ليبو » را\r\nيك لشكر از جنوب لهستان تفت * پيموده راه « رستو » و « خاركو » را\r\nوز مشرق « پلن » سپهى ديگر * بگرفته پيش خطهء مسكو را\r\nورشو گشاده مهمهء باوارى * خشنود كرده مركز اسلو را\r\nوز بر و بحر مملكت بالتيك * تهديد كرده مركز اسلو را\r\nآن مركزى كه كرده مصيبت گاه * رامشگه « گزرسس » و خسرو را\r\nخرس بزرگ آنكه نه پذرفتى * از صيد خويش لابه و مومو را\r\nاينك ز بيم گشته چو خرگوشى * كز دور بنگرد سگ ترنو را\r\nامروز كافتاب جهانگيرى * ز ايران دريغ دارد پرتو را\r\nجيش تزار از چه در اين كشور * بگرفته خوى مردم شبرو را\r\nدعوت شدند گوئى زى ايران * حق بركناد داعى و مدعو را \r\n\r\n","description":"","footnote":"","page_name":" 4268 ","page_number":144},
  {"content":"\r\n\r\n\r\nپانصد فرسنگ ميدان جنگ\r\nجنگ در نهايت اشتداد است . داردانل مثل ورشو هنوز فتح نشده . روزنامه‌هاى ما صد مرتبه سقوط ورشو را نوشتند و دروغ شد . روزنامه‌هاى ما فتح آنجا را از محالات مىدانند . ميدان جنگ روس با آلمان و اطريش پانصد فرسنگ طول دارد . تمام اين چند دولت متخاصم روزى دويست و شصت مليان تومان ما مخارج جنگ دارند . فقط دولت انگليس آفتاب به آفتاب سه مليان ليره به مصرف مىرساند .\r\n\r\nاستيضاح فرمانفرما\r\nدر طهران ، مجلس قانون نظام [ را 
  ] كه الزم قوانين بود رد مىكند . اما قانون مهمل پستى را در كمال حرارت مورد بحث قرار مىدهد . در كرمانشاهان رئيس اردوى عثمانى رئوف بيك جمعى [ را 
  ] به دار مىزند . ايلات و اهالى شهر باهم معيت كرده حمله به اردوى عثمانى مىآورند . جمعى را كشته تتمه را فرار مىدهند . دوازده نفر از حزب دمكرات مجلس موقع را براى سقوط كابينه يا اقلا اخراج فرمانفرما از كابينه ( وزير داخله ) غنيمت شمرده خواهش استيضاح مىكنند ( و يكى هم براى اين‌كه در تواريخ بنويسند اول استيضاح از طرف دمكراتها شد ) . احزاب مجلس كه باهم اتفاق داشتند و اين مسئله بدون اطلاع ساير احزاب پيش مىآيد اسباب تفرقه مىشود . مردم و روزنامه‌نويسها هرقدر خواهش مىكنند كه اين استيضاح باعث استعفاى كابينه مىشود و مملكت دچار بحران مجددى مىشود گوش نمىدهند . عين الدوله به مجلس مىنويسد كه تمام وزرا شريك اعمال يكديگرند خصوصا در مسئلهء كرمانشاه . وزير داخله بدون اطلاع من و ساير وزراء اقدامى نكرده باز مفيد واقع نمىشود .\r\n\r\nاستيضاح - افتضاح\r\nاستيضاح به عمل مىآيد . در حقيقت افتضاح بالا مىآيد . وكلا از آن جمله حاجى عز الممالك خودمان وكيل كرمانشاه بياناتى مىكنند مثل طنز و معما . هى مىگويند واقعهء ناگوار كرمانشاه و تاخت به فرمانفرما مىآورند . يكى يكى وكلا نطق مىكنند اما مبهم و تمام قصدشان توهين و بدگوئى به شخص فرمانفرما است . دو نفر از اعتداليون جواب مىدهند . بعد فرمانفرما نطق مىكند ، اما خوب حرف نمىزند . رئيس الوزرا و محتشم السلطنه وزير خارجه را شاهد مىآورد ، كاپتين سوئدى را شاهد مىآورد كه من تلگراف رمزى به غير آنچه در خود وزارت خانه نوشته شده نكرده‌ام . اگر كرده‌ام بيرون\r\n\r\n","description":"","footnote":"","page_name":" 4269 ","page_number":145},
  {"content":"\r\n\r\nبياوريد و بدون استحضار ساير وزرا هم اقدامى نكردم ، حاضرند مىگويند . بعد خود رئيس الوزراء نطق مىكند و خوب حرف مىزند كه ما به شركت و اطلاع اقداماتى در كرمانشاه براى جلوگيرى از فساد نموديم . فرمانفرما بدون استحضار من و سايرين اقدامى نكرده ، به علاوه شكوه مىكند كه مرا به اتفاق آراء انتخاب كرديد و ليكن نمىگذاريد كارى از ما ساخته شود . روزنامه‌ها چها مىنويسند . اينها را براى استقلال مملكت مىنويسند ، ببينيم مملكتى هست ( اينجا سهو مىكند و مىگويد روزنامه را چه به سياسيات كه همين مسئله را روزنامه‌نويسها دنبال كرده‌اند ) . در كرمانشاه واقعه‌اى رخ نداده الان آنجا امن است . وزير خارجه هم دو مرتبه نطق مىكند به‌همين مضامين . بعد باز وكلا ايرادات بدون دليل و بدون سند مىكنند . سردار معظم خراسانى كه از قرار معلوم وكيل دانشمند آگاهى است پيشنهاد مىكند كه استيضاح خوب است بماند . وزرا مىگويند خير تمام كنيد . چون مطالب همان واقعهء ناگوار كرمانشاه بود كه نه سر داشت نه ته . باز مهملى مىگويند . فرمانفرما مىگويد من وطن خودم را دوست دارم . تماشاچيها خنده مىكنند . وزراء به خشم از مجلس بلند شده جمعا مىروند .\r\n\r\nقصد حزب دموكرات\r\nاين حزب دموكرات دو قصد داشت يكى آن‌كه چون عدهء آنها فعلا مكفى شده خود را از اتفاق ساير احزاب خارج كرده در اقليت واقع شوند . ثانى فرمانفرما را از كابينه بيرون كنند ، زيرا عين الدوله منسوب به همان فرقه است . اولى درست مىشود اما ثانى خير .\r\nتمام كابينه استعفا مىكند و شركت در استيضاح مىكنند .\r\n\r\nعمر مجلس سوم\r\nاگر حكايت اغتشاش يك محل يا آمدن قشون دولتى باعث استيضاح باشد ( يعنى در مملكت بلا ديدهء ما ) روزى صد استيضاح تا حال مىبايست بكنند . كجا امن است و كجا قشون اجانب نيست . معلوم مىشود كرمانشاه از آذربايجان اهميتش زيادتر است . تمام عمر اين مجلس سيم هم به مهملات و منازعه با خودشان و وزرا گذشت .\r\n\r\nاسراى اطريش\r\nعمل ماليه از عهد مرنارد مغشوش‌تر است . دوازده كرور كسر بودجه است . در اصفهان و بختيارى نفوذ آلمان روز به روز در تزايد است . سوار و پياده گرفته‌اند .\r\nبمب سازى دارند . قونسل روس در اصفهان كشته مىشود . گويا قاتلين آن را دستگير كرده\r\n\r\n","description":"","footnote":"","page_name":" 4270 ","page_number":146},
  {"content":"\r\n\r\nباشند . روسها مىگويند به تحريك آلمان است . از اسراى اطريش كه در سرخس روس محبوس بودند جمعى فرار كرده به‌سمت ايران آمده‌اند . چند نفرى در آب هلاك شده‌اند . برهنه و عريان طهران آمده‌اند . از اين اسرا جمعى اصفهان رفته‌اند . بعضى در طهران باغ شاه سپردهء ژاندارمها هستند .\r\nپنجشنبه 16 شهر صيام - الحمد للّه تا امروز به خوبى روزه را گرفتم ، بلكه حالم از سابق بهتر است . زينب چون خيلى ضعيف است و بچه شير مىدهد روزه نيست . فقط دو روز گرفت . بنائى تمام نشده مشغول هستند . مشهدى آقاسى طويلهء على محمد را مىسازد ، خيلى كندكار است ، پيرمرد است . گمان مىكنم از عهده برنيايد . جلال و محمد بادشت آمده‌اند . چند نفر جزو سوارهائى كه آلمان‌ها گرفته‌اند اصفهان رفته‌اند . حسن را شهر فرستادم ، ورود حضرات را هم نوشتم .\r\nمن صبحها بيرون مىروم به امورات خود رسيدگى مىكنم ، چهار به غروب مانده مجددا اندرون آمده مىخوابم . بعد بيدار شده نماز مىكنم و بيرون مىروم ، كارى باشد مىرسم . افطار اندرون مىآيم بعد تا نزديك سحر بيرون . شيخ اوايل خيلى آخوند خشكى بود ، لكن حالا خوب شده ، بازى پاسور با نوكرها مىكند . با من هم اغلب شطرنج بازى مىكند و متصل مات مىشود . از مات شدن هم ملول نمىشود بلكه هر وقت مات شود مىگويد جهنم . من هرقدر توانستم حفظ كردم نشد . چه كنم كه نشد .\r\n\r\nرياست وزرايى مشير الدوله\r\n22 شهر رمضان - حسن آمد كاغذجات و روزنامه آورد . كابينه به واسطهء آن استيضاح ساختگى استعفا داد . آنچه كردند عين الدوله قبول كند كابينهء ديگرى تشكيل بدهد يا فرمانفرما را خارج [ بگذارد 
  ] و مابقى سركار خود باشند قبول نكرد . مشير الدوله رئيس الوزراء شد و ميل دارد مستوفى الممالك و عين الدوله داخل كابينه باشند ، حتى راضى شده به يك نفر از آن‌دو رياست را بدهد و خود يكى از وزارت خانه‌ها را قبول كند .\r\nآن‌دو نفر طفره زده و قبول نكردند . حتى شاه و وكلا هم خانهء آنها رفته و تكليف كردند باز نشد . عمر اين مجلس و اين مملكت در اين موقع استفاده‌ها تمام به بحران كابينه و استعفاى كابينه ، نصب كابينهء ديگر و انتظار پرگرام كابينه طى شد . هر رئيس الوزرائى كه تعيين مىشود روزنامه‌جات آن رئيس الوزرا را به درجهء الوهيت مىرسانند . چهار روز ديگر تماشا كنيد چه‌ها مىنويسند . اما جز روزنامهء « بامداد روشن » تمام روزنامه‌جات كه رسيده از اين استيضاح بىموقع بىمحل تنقيد مىكنند ، حتى\r\n\r\n","description":"","footnote":"","page_name":" 4271 ","page_number":147},
  {"content":"\r\n\r\nروزنامهء « رعد » كه اصل دمكرات است .\r\n\r\nموريتاريوم\r\nجواب يادداشت دولت ايران را از قرارى كه در روزنامه‌ها ديدم اين‌طور داده‌اند .\r\nقشون روس در صورت اطمينان از بقاى امنيت خواهد رفت . استمهال مرابحهء قروض « موريتاريم » و دخالت نكردن در امر ماليات ايران را وعدهء قبول مىدهند . خريدارى املاك را وعده مىدهند كه تخفيف بدهند . اين اجوبه را رسما ننوشته‌اند ، بلكه از قرار خبر موثق است .\r\nصفحهء آذربايجان سواى شهر تبريز از ميدانهاى جنگ و مملكت بلژيك و صرب بيشتر يغماگرى و قتل و غارت شده .\r\n\r\nدار زدن رؤساى سنجابى\r\nعثمانيها مىخواستند سمت مغرب ما را هم همان شكل كنند . رئوف كماندان بىجهت چندين نفر از رؤساى سنجابى را دار زد و تيرباران كرد . هيجان ايلات شد بيرونش كردند . كار بدى به عقيدهء من نكردند ، چه استيضاح داشت . كاش در جاهاى ديگر هم از اول همين كار را و معامله را با قشون اجانب مىكردند ؟\r\n\r\nجنگ اروپا\r\nبارى جنگ در كار است ، روسها گالسى را تخليه مىكنند . چهار مليان قشون آلمان و اطريش آنجا جنگ مىكند . مارشال مكنزن موفق به فتح آنجا مىشود . گويا تا لمبرگ روس‌ها عقب نشسته باشند . آلمان‌ها از صفحهء غرب قشون زيادى به شرق و كمك اطريش آورده‌اند . داردانل مفتوح نشد . خيلى از قشون طرفين مقتول شده . ايتاليا كار بزرگى صورت نداده . در فرونت غرب جنگ بزرگى نيست فقط جنگ توپخانه و سنگر است . دور نيست دول بالكان داخل جنگ شوند . در طرابلس و تونس و الجزاير بر فرانسه و ايتاليا شوريده‌اند . اعلان جهاد آنجا اثر كرده . اما مصر و هندوستان و افغانستان به حال خود است اغتشاشى ندارد . در ترانزوال جمعى بر عليه انگليس شورش كرده و گمان مىكردند دنبالهء آن طولانى خواهد شد . ليكن جنرال بوتا رئيس الوزراى ترانزوال جلوگيرى كرده آنها را شكست داد و يكى از سركردگان در آب غرق شده ديگرى محبوس گرديد و آسايش برقرار شد . حالا بوتا با قشون ترانزوال مشغول تسخير كلنىهاى آلمان كه مجاور ترانزوال است شده‌اند . آلمانها با تلمبه نفت به خندق‌ها\r\n\r\n","description":"","footnote":"","page_name":" 4272 ","page_number":148},
  {"content":"\r\n\r\nمىريزند و بعد به واسطهء خمپارهء ماهتاب‌دار آتش مىزنند كه هركس هست طعمهء آتش مىشود .\r\nدر جاى ديگر خواندم اگر مثل حكايت نان ساختن از كاه نباشد آتش سيال يا مايع سيال سوزان به‌سمت خندقهاى خصم روان مىكنند . گاز خفه‌كننده كه مدتى است معمول شده كسانى كه مباشر اين كار هستند پوزه‌بندهاى محكم مىبندند و با تلمبه‌هاى مخصوص اين عمل گاز را داخل جريان هوا نموده هركس از آن هوا استنشاق نمايد به طور خيلى بد مسموم مىشود و شايد چند روز هم به حال خفقان باقى [ باشد 
  ] و كم‌كم به مرگ نزديك مىشود تا تلف شود . مىنويسند بدترين اقسام هلاكت است . گاهى به توسط باد از اين گاز به‌سمت دشمن روانه مىكنند . اما اگر باد در اين بين مخالف شود و تغيير كند اين گاز نصيب خودشان مىشود و قشون خودشان به هلاكت مىرسند . اما همهء اين اختراعات آدم‌كشى همان وهلهء اول دوم سيم باعث غرابت و هلاكت شديد خصم مىشود . بعد طريقهء دفع آن و حفظ آن را به عمل مىآورند و غرابت آن زايل مىشود .\r\nبر خلاف تصور تمام عالم كه اطريش صرب را همان وهلهء اول بلع مىكند صرب بسيار خوب دوام و استقامت و جنگ كرد . حتى بلگراد را از اطريشها مسترد داشت . صد هزار قشون اطريش در صرب كشته شد . دولت كوچك قراطاق كه به معيت صرب جنگ مىكند بالاتر از صرب رشادت كرده . چنانچه اطريش با همه قشون برى و بحرى خود هنوز داخل خاك او نشده و يك بندر كوچك منحصر به فرد او را هم نتوانسته تصرف كند . برعكس بلژيك كه خيلى خيلى زود مضمحل و نابود شد .\r\n\r\nجريمه از گالش\r\n24 شهر صيام - گفتند امير اسعد با حالت ناخوشى شب آمده گرمارود . چون پشت كاروانسرا هم گله خوابانيده بودند دويست تومان از گالش‌هاى ورك جريمه گرفته امروز صبح بالاروچ رفته بلكه هواى آنجا دفع مرض نمايد . ميرزا حسين را فرستاده بودم پذيرائى كند تهيه منزل نمايد . مىگويند تنكابون مغشوش شده مرض را بهانهء فرار قرار داده است .\r\n\r\nمسعود الملك\r\nبيست و پنجم - عصر من بالاروچ ديدن رفتم . اول خواب بود . بعد از بيدار شدن من رفتم خوابيده بود برخاست ، نزديك بود زمين بخورد . ناخوش است اما نه آنقدر كه ظاهر مىدارد . از بالاروچ بد مىگفت مثل جهنم مىماند . گفتم شما حال نداريد ، بهشت هم\r\n\r\n","description":"","footnote":"","page_name":" 4273 ","page_number":149},
  {"content":"\r\n\r\nبرويد جهنم است . دكتر بود ، مسعود الملك پسر آن مسعود الملك كه دختر امير را عقد كرده بود . جوان خوش سيمائى است . ميرزا حسين مىگفت نوكرهاى مسعود الملك مىگويند كلارستاق و كجور انقلاب دارد . اكرم الملك و بعضى نوكرهايش ميان‌رود هستند . باد گرم اين دو روزه مىآيد . تمام فاليزهاى پائين را فاسد كرد . من فاليز معتبرى در سليكان دارم محمد على مباشر آن است . خيلى خيلى خوب شده است . اين باد به اينجا جزئى صدمه رسانيد .\r\n\r\nوسواس و ترس امير اسعد\r\nچهارشنبه غرهء شوال ، عيد فطر - الحمد للّه روزه را به خوبى و خوشى گرفتم . چون سى تمام بود شكى براى عيد نداشتيم . قدرى جوجه [ و 
  ] بادمجان و غيره براى امير اسعد فرستادم . من در فرستادن بعضى چيزها براى او اكراه دارم . زيرا در بالاروچ مىگفت حال من خوب بود ، مرا زنها بايد چيزخور كرده باشند . امير اسعد هركس عطسه كند به اطاقش راه نمىدهد ، تب كند از آن ده خارجش مىكند . به قدرى وسواس دارد كه حساب ندارد . از همه‌چيز هم مىترسد ، خصوصا از قورباغه . در عمارتش حوض آب ، باغچه و درخت محض قورباغه و مار هرگز درست نمىكند . عمارت رودبارش يك بوته ندارد ، آب ندارد ، خشك [ است 
  ] مثل كف دست . نوكرهايش متصل مىآيند . يازده نفر از نوكرهاى عراقيش اسب و تفنگ را برداشته فرار كرده‌اند . معلوم نيست چه خبر است .\r\nروزى دو سه قاصد از آن سمت مىآيد .\r\n\r\nلخت كردن سرگدوك\r\nسليمان بالاروچى شهر رفته بود در مراجعت او را سرگدوك چاله لخت كردند .\r\nشصت تومان اسباب بزازى و چرچىگرى او را با سى تومان اشياء مرا كه از شهر مىآورد سرقت كردند . در اين بين شخص محرم كلايه‌اى رعيت امير اسعد مىرسد قاطر سليمان كه تعريفى نداشت رها مىكند . قاطر رودبارى كه خوب بود برداشته مىرود . چند تا چوب هم به سليمان مىزند كه قاطر را چرا بد نگاه داشته . هرگز در اين گدوك دزد آن هم پنج سوار كسى ياد ندارد . اينجاها سخت است . راه فرار صعوبت دارد . كاغذجات مرا هم آقاى سارق پاره پاره كرده . فقط از شهر براى شيخ كاغذ آمده بود كه نوشته بودند قشون روس براى طهران تا كونده رفت . نمىدانم چه شد كه مراجعت كرد .\r\nمشير الدوله از رياست وزراء استعفا داده مجددا مستوفى الممالك رئيس الوزراء شد .\r\nخيلى تماشا دارد . روزى يك نفر رئيس الوزراء مىشود .\r\n\r\n","description":"","footnote":"","page_name":" 4274 ","page_number":150},
  {"content":"\r\n\r\n\r\nجنگ اروپا\r\nمىگويند ورشو به تصرف آلمان آمد . در مملكت كورلاند هم جنگ شدت دارد .\r\nآلمانها اصرار دارند شهر ريكا را براى اقامت‌گاه زمستان خود تصرف نمايند .\r\nسه شنبه 12 شهر شوال - ميرزا اسمعيل خان از قزوين آمد ، ما شاء اللّه بلند و خوشگل شده . معقول هم هست . صحبتهاى او اين بود كه مستوفى الممالك رئيس الوزراء شد ، گويا سپهدار و وثوق الدوله هم جزو كابينه بشوند . ورشو به تصرف آلمان آمد . سردار فاتح آنجا لئوپولد وليعهد باوير است . اين شاهزاده در فرونت غرب بود و خيلى از رشادت او و قشون باوير تعريف مىكردند . حاليه به شرق آمده و فاتح ورشو شده . اگرچه كار ورشو را قبل از آمدن او ساخته بودند . شهر ريكا را هم نزديك است بگيرند . آلمانها همت گماشته‌اند كه اول كار روس را يك‌طرفى كنند . در روسيه صاحب‌منصب و مهمات جنگ كم شده . به اين جهت است كه متصل قلاع را تخليه مىكنند و عقب مىروند تا تهيهء قورخانه بشود . گراندوك نيكلا سردار لايقى است . قشون روس را خوب حفظ كرد . از محاصره خلاص كرد . در فرونت غرب اقدام مجدانه نمىشود و فقط زد و خورد سنگرهاست با توپخانه ، تا عمل روس تمام شود . داردانل جنگ سخت است ، اما جاى سختى ، كوهستان صعبى است نمىتوانند خوب پيش بروند و تمام مقصود متفقين اين هست بلكه بتوانند از آنجا راهى به روسيه پيدا كنند و كمك نمايند . بعضى نقشه‌ها هم از روزنامهء تايمز لندن آورده بود كه خيلى به درد من خورد . پول و كاغذ هم براى ادارهء « لندن نيوز » به توسط بانك فرستاده بلكه انشاء اللّه لندن نيوز برسد .\r\n\r\nآشوب ايران\r\nاما در ايران نهايت اغتشاش هست . آلمان و عثمانى تحريك مىكنند . ايلات و جهال مملكت با پول آنها آشوب مىنمايند . بوشهر را انگليس تصرف كرده ، كرمانشاه را آلمان ، آذربايجان و خراسان و مازندران را روس . محمد حسن خان شاهسون را خواستند بگيرند از قزوين ژاندارم و يك كاپتين سوئدى رفت ، كاپيتان و سى نفر ژاندارم كشته شد . سى چهل نفر زخمى . حاليه دو صاحب‌منصب سوئدى و عده‌اى ژاندارم و توپ از طهران آمده با آنچه ژاندارم در قزوين بود به آنجا رفتند . از قرار گفتهء ژاندارمها محمد حسن خان و اتباعش در بالاى تپه در سنگر بودند . اين كاپيتان سوئدى حكم يورش مىدهد ، به او مىگويند موقع يورش نيست ما را مىكشند . از اين حرف بدش مىآيد . يك صاحب‌منصب ايرانى و سه ژاندارم را با موزر فورا مىزند . بعد مىروند و خودش و\r\n\r\n","description":"","footnote":"","page_name":" 4275 ","page_number":151},
  {"content":"\r\n\r\nسايرين كشته مىشوند .\r\n\r\nاخلاق و عقايد امير اسعد\r\nپنجشنبه 14 شوال - براى ديدن امير اسعد كه بعد از چند شب اقامت گازرخان حاليه خوشكه چال ده خودش رفته و سركشى به آتان و كلايه . امروز صبح با ميرزا اسمعيل خان عازم گازرخان شديم . يك بچه خوك براى مادر بهار از شورستان آوردند بزرگ شده و با اسمعيل جلودار و اسبها انسى گرفته هر جا برويم همراه است ، بىنهايت بامزه است .\r\nناهار مهمان ابو القاسم بوديم و ناهار خوبى داد . عصر خوشكه‌چال رفتم . امير اسعد در يك خانهء فوق آبادى منزل دارد كه فقط دو اطاق دارد ، اما تازه‌ساز است و ساس ندارد .\r\nنزديك آب و درخت نيست . قورباغه ندارد . خوشكه‌چال اسم بامسمى است ، درخت ندارد ، آب خيلى كم دارد . لكن خانوارش بد نيست زياد است . امير اسعد حالش بهتر شده . شيخ ابراهيم و شيخ موسى هم آمدند . شيخ موسى مثل سگ از امير اسعد مىترسد . صحبت متفرقه بود و كمى از جنگ .\r\n\r\nكهنه فكلى\r\nيك وقت چشم امير اسعد به فكل من افتاد گفت به‌به شما هم فكلى شديد ، خيلى مبارك است . من گفتم تازه نيست . من از آن كهنه فكليها هستم . به ميرزا اسمعيل خان مىگفت آن درازه ديگر براى چيست ؟ گرفت پاره كند او سرش را عقب كشيد . امير اسعد خودش كلاه نمد سر مىگذارد . لباسش قديمى است و به قدرى با اين ترتيبات جديد عداوت دارد كه خوددارى نمىتواند بكند . شب قدرى آس‌بازى كرديم و در همان اطاق هرسه خواب كرديم . امير اسعد تشك هم زير خودش نمىاندازد . متصل هم به سپهدار بد مىگويد . آن روز كه ناخوش بود فحش مىداد . جمعه و شب شنبه را هم به اصرار مرا نگاه داشت . مشغوليات همان آس بود و صحبت‌هاى متفرقه و جنگ . مىگفت قشون روس تنكابون مىرود به من نوشته بودند بروم . من چرا خودم را دخيل اين كار بكنم .\r\nپسرم هست كافى است . عيالش مدتى است آمده همان رودبار گذاشته ، محض گرمى هوا و پشه رودبار نمىرود . گربه‌هاى خوشكه‌چال گوشت و مرغ و جوجه نديده بلائى به روزگار اينها آورده‌اند كه به وصف نمىآيد . فندق كه همراه من بود و هر جا من بنشينم [ و 
  ] بخوابم بيرون در آن اطاق يا توى بخارى آن اطاق مواظب من است تا بيرون بروم . گربه‌ها را امشب دنبال كرد . اگرچه خودش به قدر گربه است اما يك رشادت و صلابتى به خرج مىدهد كه شير هم باشد فرار مىكند . نگذاشت راحت بخوابيم . امير اسعد از عكس\r\n\r\n","description":"","footnote":"","page_name":" 4276 ","page_number":152},
  {"content":"\r\n\r\nفندق هم فرار مىكرد .\r\nصبح شنبه - شيخ را هم برداشته براى آتان رفتيم . از پشت قلعه حسن گذشتيم كه حقيقت عبرت‌انگيز است . راه بد بود در صورتىكه ساخته بودند . قبل از ناهار آتان رسيديم .\r\nجمعيت زياد استقبال آمده بود . زن زياد در پشت‌بامها ، قرمز ، زرد ، سبز به تماشا ايستاده بودند . در يك عمارتى كه گفتند ساس ندارد منزل كرديم . كربلائى شفيع ده مرتبه رفت بيرون و آمد به اطاق ، مثل دفعهء اول بناى احوال‌پرسى و خوش‌آمد را گذاشت .\r\n\r\nآتان\r\nآتان دويست خانوار است . مردمانش . . . تر از همه الموت [ اند 
  ] . اهالى اين ده ناخوشى كوفت ، سودا ، جرب زياد دارند . . . هر دختر يك نامزد مىگيرد به اصطلاح خودشان دو سه تا هم دست نامزا . . . حمام ندارد . مبال ندارد . درخت خيلى كم دارد . آب كم دارد . دو شب اينجا مانديم . روزنامه داشتيم مىخوانديم و شيخ ناسزا مىگفت ، مضمون مىگفت .\r\nاخبارات را در منزل خواهم نوشت . اجاره را مشغول جمع كردن شدند . اين ده به اين بزرگى سابقا هفتاد تومان مىداد . امسال كه همه‌جا زياد شده دويست تومان اجاره كردند .\r\n\r\nكلايه : چه جائى ، چه جائى\r\nدوشنبه 18 - از آتان عصر به‌سمت كلايه رفتم . نزديك است . آتان و كلايه اگرچه آبادى آن دوتاست لكن در ساير چيزها يكى هستند . من ماليات و اجارهء آن را هم جدا كردم . صد خانوار است اما جاى بسيار بسيار كثيف كه هزار رحمت به آتان . چنان خانه‌ها روى هم ساخته شده اگر يك تكان بخورد همه سرازير مىشود . آب و درخت اينجا زياد دارد .\r\nدر خانهء حجة اللّه كدخدا منزل دادند ، چه جائى ، چه جائى . من هرچه تصور كردم بشود اقامت كرد ديدم غير ممكن است . از ده سرازير شده رفتم كنار رودخانه ( كه همين آب است از يارفى به شاهرود بزرگ داخل مىشود ) فرش آوردند و منزل را همان‌جا قرار دادم . زيرا من امير اسعد نبودم كه از قورباغه بترسم . بعد از شام هم پشه‌بند زده استراحت كرديم .\r\n\r\n","description":"","footnote":"","page_name":" 4277 ","page_number":153},
  {"content":"\r\n\r\n\r\nروزنامهء جعلى\r\nاز بيكارى روزنامه‌ها هم جعل كرديم كه بسيار بامزه شد . بعضى اختراعات نسبت به آلمان داديم . مثلا آلمانها از هوا ماست درست مىكنند ، از شيرهء توت بنزين اخذ مىكنند ، از ترب گلوله درست مىكنند ، از كدو باروت درست مىكنند . اما هريك را نوشتيم به چه قسم و آن خيلى آسان است . پرفسور دون كلاريچ جديدا اختراعى كرده كه به واسطهء لوله‌هاى پلاتينى و يك نوع ماشين هوا را داخل لوله‌هاى لاستيكى نموده بعد داخل ديگهائى كه با يك مواد شيميائى ترتيب داده شده مىكند آن‌وقت يك نوع مايه كه به غير خود پرفسور سابق الذكر كسى از آن اطلاع ندارد ممزوج نموده ماستى مىشود كه به مراتب از ماستهاى هينز و كلايه بهتر است .\r\n\r\nباروت كدوئى\r\nبعد يك ابلاغيهء عثمانى نوشتيم كه خيلى بامزه شد . شيخ به يك اصرارى مىنوشت كه حساب نداشت . نسخه‌اى هم براى امير اسعد داديم و بر سبيل صحبت به نوكرها گفتيم . فورا ماست هوائى و باروت كدوئى شهرت كرد . تا عصر و در راه صحبت همين بود . مخفى نماناد كه روزنامه‌هاى ما در خصوص اختراعات محير العقول آلمان همين‌طور مىنويسند ، مثل درست كردن نان از كاه ، يا گرفتن صابون از قند . غروب سه شنبه به قلعه وارد شديم كه از همه اينجاها مصفاتر و بهتر و قشنگ‌تر است با خرمن خرمن گل و سايهء بيد .\r\n\r\nكابينهء مستوفى\r\nپنجشنبه 21 شوال - ساير روزنامه‌ها را هم خواندم . ماحصل اخبار و وقايع از قرارى است كه درج مىشود .\r\nايران - كابينهء وزراء : مستوفى الممالك رئيس الوزرا [ و 
  ] وزير داخله - وثوق الدوله ماليه ( همان وزير خائن است كه روزنامه‌ها اسم گذاشته بودند و ملت مىخواست او را محاكمه و مجازات دهد ) - علاء السلطنه شيخ الوزراء عدليه - محتشم السلطنه خارجه - حكيم الملك علوم - اسد اللّه ميرزا شهاب الدوله فوايد - مستشار الدوله پست و تلگراف .\r\nجنگ را به اسم سپهدار مىگويند ولى معرفى نشده . اين كابينه پس از پنجاه روز بحران و بىتكليفى پس از آن افتضاح منعقد گرديد ، تا چه وقت دچار بحران شود . حالا بايد مدتى منتظر پرگرام بود . تا آن به مجلس آيد البته بحران شروع شده . زيرا روزنامه‌جات فقط\r\n\r\n","description":"","footnote":"","page_name":" 4278 ","page_number":154},
  {"content":"\r\n\r\nاطمينان خود را به شخص رئيس الوزرا مىدانند نه به ساير وزرا .\r\n\r\nواسموس - وضع جنوب - زائر خضر\r\nواسموس قونسل آلمان كه گويا در بندر لنگه بود و بناى اغتشاشى را گذاشته بود انگليسيها خواستند او را بگيرند فرارى شد ، به برازجان خود را رسانيد . روزنامه‌جات ما خيلى خودكشى كردند ، خيلى نوحه‌سرائى براى او كردند . اين مدت تمام را مشغول فتنه و فساد بود تا در اين ايام به مقصود خود نايل شد . جماعتى از اتباع زائر خضر تنگستانى و حسين چاكوتاهى و غضنفر السلطنهء برازجانى سمت بوشهر رفته براى حمله به قونسلگرى انگليس و روس . قونسل انگليس خبر مىشود . براى تحقيق صاحب‌منصب و عده‌اى سوار هندى به خارج شهر روانه مىكنند ، غفلة به آنها شليك مىكنند . دو صاحب‌منصب انگليسى و چند نفر هندى كشته مىشود . قونسل از كشتى انگليسى قشون پياده مىكند . باز اين آقايان در جائى كمين مىكنند و قريب دويست نفر از سپاهيان هندى كشته مىشود . قونسل انگليس به دستور العمل فرمانفرماى هندوستان بيرق ايران را پائين كشيده و بيرق انگليس را بلند مىكند و ژاندارمها [ را 
  ] خلع سلاح مىكند . ادارات را ضبط مىكند . حاليه در برازجان جماعتى از گرمسيريها جمع شده اعلان جنگ مىدهند . در شيراز اجتماع در مسجد وكيل مىشود . مجاهد مىگيرند ، مشق نظام مىدهند . در كازرون ناصر ديوان مجاهد جمع مىكند . به طهران هم تلگراف مىشود كه يا تخليهء بوشهر يا ما نمىرويم ، چنين و چنان مىكنيم .\r\n\r\nزائر خضر و حسين چاكوتاهى\r\nروزنامه‌هاى ما غلوّى كرده آنچه ميل دارند به انگليس مىگويند و ستايشها از اهالى فارس مىكنند . زائر خضر و حسين فرزند رشيد ايران مىشوند . بادى به زير بغل آنها انداخته‌اند كه تا پدر خودشان را بيرون نياورند مشكل ساكت بشوند . از قرار معلوم بندر عباس را هم تصرف كرده باشند .\r\n\r\nدكتر پوژون - فراريهاى اطريش\r\nاوضاع اصفهان را كه نوشتيم . دكتر پوژون رفيق خودم به بازوى خودش لا إله الّا اللّه محمد رسول اللّه نوشته ، همه‌جا مىگويد من مسلمانم ( مثل اين‌كه در روزنامه‌هاى ما مىنوشتند قيصر اسم خودش را محمد ويلهلم افندى گذاشته ) . دويست نفر سوار از ايرانى و سى چهل نفر از فراريهاى اطريشى و دو صاحب‌منصب آلمانى با پول زياد و\r\n\r\n","description":"","footnote":"","page_name":" 4279 ","page_number":155},
  {"content":"\r\n\r\nاسلحه و شتر فراوان از اصفهان بيرون مىفرستند . حالا سر از قانن و سيستان بيرون آورده‌اند . اين خبر كه به سفارتين مىرسد فورا از مشهد قشون روس مىرود و از بلوچستان هم قشون انگليس كه مانع شوند اينها به افغانستان بروند . حاليه معلوم نيست سرگذشت آنها چه شده است .\r\n\r\nقونسول آلمان در كرمانشاه\r\nاز همدان قونسل روس و انگليس براى كرمانشاهان حركت مىكنند . در كرمانشاه قونسل آلمان اعلانى مىكند . پس از غمخوارى براى ايران كه من شهر را حفظ مىكنم اهالى آسوده باشند و نخواهم گذاشت قونسل روس و انگليس وارد اينجا بشوند .\r\nخودش با نظر على خان و پانصد نفر سوار و پياده براى كنگاور مىآيد ، سنگربندى مىكند و براى قونسل روس و انگليس و اتباع آنها شليك توپ و تفنگ مىكند و به هر شكل بوده آن‌دو قونسل را به‌سمت همدان روانه مىكند و خودش مجددا كرمانشاه مىرود .\r\nروسها هم به دولت ايران پرتست كرده‌اند يا قونسلهاى ما را به آنجا روانه كن يا از قزوين قشون مىرود . همدان به اين واسطه خيلى انقلاب دارد و مردم متوحش هستند . متصل به طهران تلگراف مىكنند .\r\n\r\nآذربايجان يك پارچه آتش\r\nآذربايجان كه جاى خود دارد . ما از بس از آن نقطهء بلاكش نوشته‌ايم ديگر خجالت مىكشم . يك پارچه آتش سوزان است . متصل شهرهاى ما به چپاول سپاهيان روس و عثمانى مىرود . عثمانى مىرود روس مىآيد . روس مىرود عثمانى مىآيد . هردو طرف قتل و غارت از ما مىكنند .\r\n\r\nقنسول آلمان در كرمان\r\nقونسل جديد آلمان به كرمان مىرود ، حكومت از طهران تكليف مىخواهد . جواب مىدهند ابدا رسميت ندارد . حكومت احتراماتى نمىكند . اما اهالى شهر طورى ازدحام مىكنند و مستقبلين مىرود كه دو سه نفر در زير پا خفه مىشود . سوارهاى عرب آقاى قونسل هم محض بروز شادمانى شليك مىكنند . از شليك آنها هم دو سه نفر مقتول مىشود . قونسل دو سه روز بعد بناى روضه‌خوانى را گذاشته مردم را به اين عنوان مىخواهد فريب بدهد و يك هنگامه هم آنجا برپا شود .\r\n\r\n","description":"","footnote":"","page_name":" 4280 ","page_number":156},
  {"content":"\r\n\r\n\r\nوزراء و حفظ خودشان\r\nاين اغتشاشات كه شايد روز به روز در تزايد باشد . اول از ضعف دولت ايران است كه هيچ قوه براى تأمين مملكت ندارد . ثانيا به واسطهء اين است كه در اين مدت خيلى قليل چندين كابينه عوض شده و مجال ندادند وزراى ما به قدر خردلى به فكر مملكت باشند .\r\nتمام اوقات وزير مصروف حفظ خودش و دفاع با وكلا و روزنامه‌نويسها شد ، تا ديگرى روى كار آمده باز به همان شكل . ثالثا مردمان مملكت ما بىعلم و فقير و دله هستند . پول آلمان ، رشوهء آلمان كه به يكى پول بده به يكى يك تفنگ پنج تير ، به ديگرى صد تا فشنگ . از روسها هم كه متنفر بودند به كلى در تحت اوامر آنها رفتند و شد آنچه بايد بشود و شايد روز به روز هم بدتر شود .\r\n\r\nوضع ايران\r\nحالا ببينيم تكليف دولتى كه آنقدر ضعيف بود چه بود . اگرچه من رسمم نيست اظهار عقيده كنم اما پناه بر خدا اين‌بار مىكنم . مىبايست با يكى از اين دو دسته متخاصم همراهى كند و با ديگرى سرا و علنا جانا و مالا دشمنى . حالا آن دسته كدام دسته باشد باز مىبايست عقلاى مملكت را از پايتخت و غيره جمع نموده با مشورت وكلا و وزرا يكى از آن دو دسته را انتخاب نمايد . اين كار هم حالا فايده ندارد . آن‌وقت كه مچ مبارك ما باز نشده بود و طرفين تملق از ما مىگفتند ، مىبايست شده باشد . موقع استفاده بود و نكرديم . در صورتىكه تمام دول بىطرف حتى دولت قوى عالم امريكا متمايل به يكى از اين دو دسته است با اين ضعف كه هيچ نوع قادر به نگاه داشتن بىطرفى نبوديم . چرا موقع را غنيمت نشمرده بعضى قرارهاى نافع نداده و كارى صورت نداديم . امريكا متمايل به فرانسه و انگليس است و متصل براى آنها مهمات روانه مىكند . بارى با اين حال آلمان و عثمانى از ما راضى هستند ، لا و اللّه .\r\n\r\nايران : خسر الدنيا و الآخره\r\nدر روزنامهء « عصر جديد » هفتگى كه با اسلوب صحيح بيطرفى درج مىشود نوشته بود نه روس و انگليس از ما راضى هستند ، نه آلمان و عثمانى خشنود . در « حبل المتين » كلكته نوشته بود ايران در اين جنگ خسر الدنيا و الاخره شده است . ما در خاتمهء جنگ انتفاعى نخواهيم برد سهل است ضررها و خسارتها هم خواهيم برد . الان هم صدمات اين جنگها از همه‌كس بيشتر وارد مىشود . آن قيمت امتعه كه يك كاغذ سيگار صد\r\n\r\n","description":"","footnote":"","page_name":" 4281 ","page_number":157},
  {"content":"\r\n\r\nدينارى را يك هزار دينار خريدارى مىكنيم ، يك ذرع چيت ده شاهى را سه قران و قس عليهذا . همه‌چيز سه برابر و چهار برابر قيمت شده . آن هم قتل و غارت و آدم‌كشى كه سرتاسر مملكت ما را فراگرفته .\r\n\r\nاورميه هشت بار در دست روس\r\nآيا به سر بلژيك غير از اين آمده يا در شهرهائى كه طرفين تصرف مىكنند جز اين كارى شده ، نه . منتهى درجه همان است ! اروميهء ما هشت مرتبه تا حال به دست روس افتاده و به دست عثمانى تل خاك شده كه هرگز شهر بروكسل و ليژ اين‌طور صدمه نديده .\r\n\r\nجنگ اروپا\r\nبرويم به آن صحراهاى جنگ . شهر ورشو را به گفتهء روسها تخليه كرديم به گفتهء آلمانها با سرنيزه فتح كرديم . حال از ورشو جلو مىروند . ريكا فتح نشده در مملكت كورلند جنگ برقرار است جنگ بحرى در گلف فنلاند شده روسها مىگويند چندين كشتى آلمان من‌جمله درونات « ملتك » غرق شده آلمانها مىگويند ما كشتيهاى روس را غرق كرديم . مكنزن و اركنسن دو سردار رشيد آلمان قشون روس را به كلى از گالسى خارج كردند و حاليه حمله به خاك روس آورده‌اند . از ( تارنو ) هفتصد هزار گلوله توپ در يك روز توپخانه ژنرال مكنزن به قشون روس انداخت كه از سه رودخانه روس‌ها را راند و خارج كرد .\r\n\r\nجبهه‌هاى جنگ\r\nاما آنچه روسها مىگويند و سايرين هم تصديق مىكنند اما مخفى نه علنى قورخانه و مهمات در روسيه به نقصان رسيده و انتظار داشت از راه اسلامبول يا جاى ديگر متفقين كه اطلاع دارند مهمات و قورخانه برسانند كه داردانل فتح نشد . از سمت ديگر هم نرسيد ، لهذا اتاماژرى گراندوك نيكلا چنين صلاح ديد كه فرونت جنگ را كوچك‌تر كند و شهر و قلاع را خالى كند تا بلكه مهمات كامل برسد و حمله را تجديد نمايد . روس‌ها هر شهر و قلعه را خراب مىكنند . راههاى آهن و پل‌ها را ديناميت زده ويران مىكنند . يك فقره ديگر هم قلت صاحب‌منصب است كه در روسيه كم شده و الّا همين روس بود كه تا جبال كارپات رفت و همين روس بود كه ورشو را تا حال نگاه داشت . علت قلت مهمات است . و الّا اين صفوف قلاع سرحدى روس امكان نداشت به اين زودى فتح شود .\r\n\r\n","description":"","footnote":"","page_name":" 4282 ","page_number":158},
  {"content":"\r\n\r\nچنانچه در فرانسه فتح نشده و آلمانها در همان‌جاى اول متوقف هستند براى اين است كه فرانسه مهماتش كامل است و دفاع مىكند . قول ديگر اين است كه اتاماژرى آلمان نقشه ريخته بود كه از سه سمت تمام قشون گراندوك نيكلا را محصور كند ، اين نقشه را كشف كردند و نيكلا كارى كرد كه قشون متفرق و نابود نشد ، همه را حفظ كرد . منتهى چند شهر را براى سلامتى آن همه قشون از دست داد . هرچه هست از گراندوك نيكلا و اين رت رت او را تحسين مىكنند و او را سردار لايق خوبى مىدانند . داردانل به حال خود باقى است پيشرفت آنجا از چند متر نمىگذرد . اما ابلاغيه‌هاى عثمانى تماشا دارد .\r\nمىنويسد حمله به چناق قلعه آوردند ، عساكر منصوره فاتحانه پيش رفتند . از سپاه خصم از آتش توپ‌هاى خارا شكاف ما بيست هزار مقتول ، صد هزار مجروح ، ده هزار اسير شد . اما از عساكر منصورهء ما دو نفر شهيد و چند اسب مقتول شد . مثل حكايت جنگ مجاهدين و قشون دولتى ما .\r\n\r\nاخبار داخلى الموت\r\nچهارشنبه يازدهم شهر ذيقعده ، 29 سنبله - امروز ميرزا اسمعيل خان و محمد على خان كه چند روز است آمده با شيخ شهر رفتند ، من تنها ماندم . شصت تومان به شيخ مخارج عروسى دادم . پانزده تومان هم معمولى اسمعيل خان است كه همه ساله مىگيرد .\r\nبنائيها تمام نمىشود . مشهدى آقاسى پيرمرد است كارگر نيست . روزى ده تا خشت زيادتر روى هم نمىگذارد . بناى ديگر هم از بس امسال عمارات خراب شده به دست نمىآيد . استاد حسينعلى كه جوان و كاركن بود ناخوش شده قادر به كار كردن نيست .\r\nاطاقها سفيد نشده است . با اين حال حمام خيلى خراب بود . استاد مظفر نام فشندكى در فيشان حمام تعمير مىكرد به هزار يا على مدد او را آورديم به زوارك به زحمت آهك پخته شد مشغول تعمير حمام است . مىگويد سفيدكارى هم بلد هستم اطاقها را سفيد مىكنم . بيست و پنج تومان سواى مخارج و عمله براى حمام ، ده تومان براى آب انبار كه شكست خورده گرفت . بنائى در اينجا خيلى سخت است . همه‌چيز را خود آدم بايد تهيه كند .\r\nهوا گرم است باد گرم متصل مىآيد فاليز سليكان مرا كه هزار زحمت كشيده بودم ضايع كرد . هندوانه و خربوزه‌ها را رسيده و نرسيده چيدند . اگر باد نزده بود ده پانزده خروار هندوانه داشتم . محصول هيچ خوب نيست . بعضى زمينها تخم را پس نداد . آنچه هم هست باد زده لاغر فاسد .\r\n\r\n","description":"","footnote":"","page_name":" 4283 ","page_number":159},
  {"content":"\r\n\r\n\r\nبدگوئى از آلمان - تصرفات انگليس در ايران\r\n« لندن نيوز » نيامد . خيلى بد موقعى است . روزنامه‌هاى ايران همه طرفدار آلمان و عثمانى هستند و بىميل نيستند كه دولت ما با انگليس و روس اعلان جنگ كند . يكى دو نمره از روزنامه‌ها را ديدم كه از تحريكات آلمان بد نوشته بود كه قونسلهاى آلمان رئيس اشرار و سارقين ايران شده‌اند . نمىدانند كه ما اگر از روس و انگليس متنفر مىباشيم براى همين كارهاى آنهاست . بوشهر و گويا ساير بنادر در تصرف انگليسها [ مى 
  ] باشد .\r\nكاغذجات پست را باز مىكنند ادارات را ضبط نموده‌اند . حاكم نظامى گذاشته‌اند . در شيراز متصل اجتماعات مىشود . مجاهدين مشق نظام مىكنند . در برازجان اردوى مجاهدين است و مىخواهند سمت بوشهر بروند . روزنامه‌جات متصل باد به زير بغل آنها انداخته به هيجانشان مىآورند . متصل وكلاى فارس و وزرا ، تلگراف‌خانه مىروند حضورى مخابرات دادند .\r\n\r\nنايب حسين\r\nما بين چراغعلى خان سردار صولت بختيارى حاكم اردستان و نايب حسين كاشى و ما شاء اللّه خان پسرش برهم خورده تلگرافات به طهران مىكنند كه من دفع او را هر قسم باشد خواهم كرد و جنگ شروع شده . از ژاندارم هم كمك خواسته [ اند 
  ] . فعلا آنجا مغشوش است . هنوز دولت ما دفع شر نايب حسين را نتوانسته بكند . مىگويند با روس و انگليس جنگ بايد كرد .\r\n\r\nوضع جنگ\r\nاتباع آلمانى با دويست سوار ايرانى كه از قاينات فرار كرده‌اند در خاك افغانستان دستگير مىشوند ، از آن جمله سه نفر الموتى است . عزيز گرمارودى كه جزو آنها بوده فرار مىكند . افغانستان صاحب دارد مثل ايران نيست هر غلطى بخواهند بكنند . آلمانها داخل خاك روسيه شده‌اند . متصل روسها شهرها را خالى كرده عقب مىروند . مهمات جنگ كم شده و نمىدانند چه كنند . داردانل مفتوح نشده انورپاشا سردار قشون و وزير جنگ است . روزنامه‌جات ما خيلى از او تعريف مىكنند . ايطاليا به عثمانى هم اعلان جنگ داد ، به داردانل قشون روانه خواهد كرد . انگليسها تا نزديك بغداد رفته‌اند . عثمانى نتوانسته به مصر برود . گويا اغلب از آن قشون را به داردانل آورده باشد . روزنامه‌جات ما مصر و تونس و الجزاير و طرابلس را مىنوشتند فورا عثمانى تصاحب خواهد كرد . در\r\n\r\n","description":"","footnote":"","page_name":" 4284 ","page_number":160},
  {"content":"\r\n\r\nحقيقت ملك طلق او مىدانستند . در فرونت غربى كار بزرگى صورت نگرفته فعلا مشغول اتمام كار روس هستند . تحت البحريهاى آلمان در اطراف انگليس متصل كشتيهاى تجارتى را غرق مىكنند ، چه با طرف چه بيطرف . امريكا يادداشتهاى سخت داده است . تحت البحريهاى آلمان خدمات شايان مىكنند به مراتب بهتر از تحت البحريهاى انگليس و فرانسه . زيپلنهاى آلمان چندين مرتبه لندن و پاريس را بمبارده كرده‌اند . شبها اغلب شهرها خصوصا اين دو شهر به كلى خاموش است . هر وقت صداى موتور زيپلنهايى شنيده [ مى 
  ] شود شب رستاخيز مىشود . حكايتى است ، حكايتى است از آدم‌كشى و خرابى .\r\n\r\nآلمانچى\r\nآن‌وقت كه حاجى اسمعيل را من بيرون كردم جلال و سايرين كه اسمى از اين زيپلنها مثل افسانه به گوششان خورده بود به ساير الموتيها مىگفتند هر وقت روى آسمان گرفته شد ، آفتاب ديده نشد بدانيد از آلمان به كمك ما آمده‌اند . در اينجا « آلمان‌چى » گيوه‌دوز را مىگويند ، آنها كه دور گيوه‌ها را تعمير مىكنند . الموتيها وقتى كه مىگفتند آلمانچى آمد تصور مىكردند گيوه دوره‌كن آمده .\r\nسه شنبه 17 ذيقعده - عزيز گرمارودى با رقعهء حاجى آقا آمد . حاجى آقا نوشته بود نمىدانم عزيز از الموتيهائى است كه با آلمانها رفته بودند يا نه . خودش مىگويد مشهد مقدس زيارت رفته بودم ، اما سپهدار مىگفت سه نفر از الموتيها كشته يا گرفتار شده‌اند .\r\nبه‌هرحال به او التفات بفرمائيد . بعد از خانواده نوشته بود .\r\n\r\nمصاحبه با عزيز گرمارودى\r\nمن نرم نرم با عزيز صحبت كردم و بروز آمد . بعد گفتم تفصيل را بگو و من با مداد نوشتم . اما چون عزيز آدم كودنى است من هم آنجاها را سياحت نكرده‌ام ، نقشه هم ندارم ، اگر اشتباهاتى شده باشد معفوم .\r\nيك ماه به آخر بهار مانده ( مثلا اسم ماه را نمىدانست ) آلمانها در طهران محرمانه سوار مىگرفتند . من و جلال ، ميرزا باقر ، نور محمد برادرم ، جمشيد وركى ( همان پدر سگ كه تفنگ و نشان را به من داد گفت مىخواهم رعيتى كنم ) ، سيد علينقى ، محمد ، كريم ، محمد حسين با على نام طهرانى داوطلب خدمت شديم ، قبول كردند . پنج نفر ما را به جلال سپردند . پنج نفر ديگر را به ميرزا باقر .\r\nچه به شما مىدادند ؟\r\n\r\n","description":"","footnote":"","page_name":" 4285 ","page_number":161},
  {"content":"\r\n\r\nيك دست لباس ، يك تفنگ پنج تير . صد و پنجاه فشنگ ، يك اسب ، ماهى پانزده تومان مواجب . بيست روز به تابستان مانده سى سوار با يعقوب صاحب شبانه از طهران به‌طرف اصفهان رفتند .\r\nچند نفر سوار بوديد ؟ صاحب‌منصب كه بود ؟\r\nچهل نفر متفرقه ، بيشتر ترك . ده نفر ما الموتى . صاحب‌منصب يكى نادرواك صاحب مىگفتند ، يكى فوك صاحب . يعقوب صاحب كه عمرى بود با يفرم پاشا .\r\nخوب شما كى رفتيد ؟\r\nده روز بعد با فوك صاحب يك ساعت از شب رفته از دروازهء حضرت عبد العظيم با پانزده سوار بيرون رفتيم . جلال و محمد حسين و محمد و سيد علينقى و كريم حاضر نشدند .\r\nاسب و تفنگ را هم بردند ؟\r\nخير آقا همان شب كه مىرفتيم ، اسب و تفنگ و لباس را مىدادند . شانزده روز تا اصفهان رفتيم .\r\nكاشان نايب حسين را ديديد ؟\r\nفوك صاحب در يك فرسنگى شهر باغ گلشن پيش او رفت .\r\nچه وقت وارد اصفهان شديد ؟ پيش از ظهر . كجا رفتيد ؟ در چهار باغ قونسل‌گرى . از آنجا كجا ؟ كاروانسرا . اسم كاروانسرا را بگو ؟ كاروانسراى نو . بعد چه شد ؟ قونسل آمد كاروانسرا ما را سون « 1 » ديد . چند روز مانديد ؟ شش روز . مردم نمىگفتند شما از كجا آمده‌ايد ؟ نه . اگر مىپرسيدند مىگفتيم مأموريم .\r\nخوب از اصفهان چه وقت رفتيد ؟\r\nاز اصفهان شب سوار شديم . سى سوار جلو با يعقوب صاحب و نادر واك صاحب .\r\nچقدر بوديد ؟ پنجاه سوار هم با ما و فوك صاحب با يفرم پاشا . فرنگى چند نفر بود ؟\r\nپانزده نفر اطروشى ، بيست نفر آلمانى . لباس آنها چه بود ؟ فرنگى ، با كلاه ؟ بله با كلاه فرنگى ، تفنگ و موزر . بار چه داشتيد ؟ پنجاه شتر آذوقه ، شصت شتر جعبه . در جعبه‌ها چه بود ؟ گفتند پول است با فشنگ .\r\nبا آنها آدم ايرانى كاركن كى بود ؟ يك سيد كاظم خان پيشكار ، يك اسد اللّه خان رئيس بيست سوار ، يك كاظم خان رئيس سى سوار كه هميشه اينها جلو مىرفتند . خوب به شما نمىگفتند كجا بايد برويم ؟ خير به ما گفتند همين نزديكيها سر دهات اجاره كرديم كار\r\n\r\n\r\n","description":"","footnote":"\r\n( 1 ) - ( - سان ) .\r\n","page_name":" 4286 ","page_number":162},
  {"content":"\r\n\r\nداريم .\r\nاز كجاها رفتيد اگر اسم آنجاها را ميدانى بگو ؟ چشم . بعد از فكر ، نائين - كوهپايه - انارك - چهارده « 1 » - چند روز اينجا مانديم . اين راهها خوب آباد بود ؟ پدر ما درآمد . از گرما . از صحرا . از بىآبى . چادر داشتيد ؟ خودشان بله . ما نه . شب توى صحرا روز توى آفتاب گرم .\r\nخوب باز بگو ؟ يفرم پاشا با كاظم خان با ده بار پول قاين رفتند كه به چهارده خبر بدهند ارسها كجان . يك وقت چهارده خبر دادند دو هزار ارس به سر ما ريخت . ما رفتيم بشرويه آنجا برك خوب دارد . هاها چه خوب ، چه خوب ، شما مكه تشريف برديد ؟ نه بگو . يفرم پاشا و كاظم خان با پانزده سوار فرارى آمدند ، پنج نفرشون كشته شد\r\nآن‌وقت چه كرديد ؟ پولها را از شتر بار قاطر كردند . فوك صاحب با ما و شترها بشرويه مانديم . نادرواك با يعقوب صاحب يفرم پاشا و پولها دو منزل چپ رفتند . بعد گفتند مىروند افغونستان . ما مانديم از روسها خبر بدهيم .\r\nاين راه‌ها را كى بلد بود ؟ پانصد تومان پول بلد زيادتر دادند . اما چطور مىرفتيم ، يك وقت دو فرسخ مىرفتيم . بعد بر مىگشتيم چپ و راست مىرفتيم . انعام خيلى مىدادند زياد زياد .\r\nخوب باقى را بگو ؟ دو روز بعد به ما يواشكى خبر دادند كه پانصد نفر ارس ميان بشرويه [ است 
  ] . از گون‌آباد « 2 » هم پيغام دادند دو هزار روس آمد . چهار ساعت از شب رفته كه فوك صاحب و يك اطروشى رفته بودند شام بخورند يك نفر آدم به التماس گرفتيم و همگى فرار كرديم .\r\nشما كه راه را بلد نبوديد چطور تا مشهد رفتيد ؟ اين آدم ما را برد پاى يك تپه . گفت پشت تپه را گرفته از بىراهه برويد ما همش شب آمديم . دو فرسخ بالاى جاده يا دو فرسخ پائين جاده گاهى در دهات براى آذوقه مىرفتيم زود فرار مىكرديم . هيجده روز آمديم تا مشهد .\r\nاسب و تفنگ را چه كرديد ؟ نزديك مشهد ميرزا باقر دو تفنگ سه تير داد دو تا ماديان گرفت آورد شهر فروخت ، پولش را هم به من نداد .\r\nمابقى چه شدند ؟ همه از هم تفرقه شديم . ما سه نفر به مشهد باهم آمديم . ديگر جرأت هم از دست روس نكرديم حال رفقا را بگيريم . بعد ماديان را فروختيم كه پولش را نداد . من فراش خانوادهء فرمانفرما شده طهران آمدم .\r\n\r\n\r\n","description":"","footnote":"\r\n( 1 ) - منظور چهارده نزديك طبس است .\r\n( 2 ) - ( - گناباد ) .\r\n","page_name":" 4287 ","page_number":163},
  {"content":"\r\n\r\nچند ماه سفر شما طول كشيد ؟ به قدر چهار ماه .\r\nپول چه آوردى ؟ هى آقا پول كجا بود .\r\nچرا پس رفتى ؟ لاعلاجى . يكى هم نمىدانستم اين طوره . بسيار خوب شما برويد توى قلعه تا من خدمت شما برسم « 1 » .\r\n\r\nچوب خوردن عزيز\r\nدو ساعت بعد پاهاى مبارك عزيز بالاى فلك رفته براى عبرت ديگران يك چوب مختصرى خورد ، شب حبس صبح مرخص [ شد 
  ] . در راه مىگفت گور پدر صاحب با اين سفرش . آن آفتابا ، آن گرماها ، آن بىپوليها ، آن گرسنگيها ، آن ترسها . آن‌جان به لب امدنا .\r\nاين هم آخرش . تا من باشم به حرف الموتى نروم . پائين مىرفت ملا عيسى به او رسيد مرا نمىديد ، گفت او آقا عزيز سلام عليكم ، سفر بىخطر كجا مىرويد ؟ عزيز [ گفت 
  ] مرا مسخره كرديد دست انداختيد ، همش خطره . باز شروع كرد به همان حرفهائى كه دو دقيقه قبل مىزد و لنگان لنگان رفت تا ناپديد شد .\r\n23 ذيقعده - ما گاهى در اينجا اسم روزها را فراموش مىكنيم . از شهر اسمعيل و قاطرها كه ميرزا اسمعيل خان و شيخ را برده بودند آمدند . اولا قاطر سه سالهء مرا كه تازه از ورثهء شيخ حسين خريده بودم شيخ مقدارى بار زده بعد خودش هم رويش سوار شده تا شهر هم دقيقه‌اى پياده نشد . دستش ورم كرده مىگويند پىپر كرده . ثانى عوض قند كه هيچ نداريم و بسيار هم گران شده هندوانه شيخ فرستاده بود . باز دچار كارهاى غريب عجيب شيخ شديم كه گاهى ذكر كرده‌ام . جاجيم خودش را هم كه شش تومان خريده بود و خيلى خاطر تعلق بود گم كرده . اسمعيل خان هم پالتوى خودش را گم كرده .\r\nمحمد على خان سردارى و يك تومان پول كه هنگام رفتن من داده بودم . پرسيدم علت چه بود ، گفت هيچ حواس نداشتند . متصل مشغول خنده و بازى بودند . قاطرها را در رزه‌جرد ول كردند . بناى پوست هندوانه توى سر هم زدن را گذاشتند از پشت قاطرها افتاد . كاغذ شيخ مطالبى نداشت . سرسرى نوشته بود . اما روزنامه‌جات داشتم تا بخوانم و بنويسم .\r\n\r\n\r\n","description":"","footnote":"\r\n( 1 ) - شرح اين مسافرت را اسكارفن نيدرماير در كتابى به نام زير آفتاب سوزان ايران نوشته است . ضمنا بايد توجه داشت نويسنده يادداشت مطالب را به همان زبان عاميانهء گوينده نوشته است . ( مسعود سالور )\r\n","page_name":" 4288 ","page_number":164},
  {"content":"\r\n\r\n\r\nجنگ برازجان\r\nدر ايران . برازجان جنگ است و متصل از شيراز و حوالى شيراز مجاهد مىرود .\r\nحاجى شيخ جعفر مجتهد شيراز هم به آنجا رفته . مىنويسند خيلى از قشون انگليس كشته شده . ژاندارمهاى برازجان هم از بابت نرسيدن حقوق به صاحب‌منصبان شوريده تفنگ و فشنگ و اسبها را برداشته در احمدى ملحق به مجاهدين شده‌اند . انگليسها هم گويا خيلى از مجاهدين [ را 
  ] كشته باشند . بعضى از تجار و مردم بوشهر را هم توقيف كرده‌اند . از برازجان به شيراز تلگراف مىكنند شما هم قنسول انگليس و اتباع او را گرفته حبس كنيد . غلامعلى خان نواب و يس قونسل انگليس را هم در شيراز به قتل رسانيده‌اند .\r\n\r\nلرستان\r\nاما حكايت لرستان . نظام السلطنه اردو زده بود به خرم‌آباد برود الوار به قدر چهار پنج هزار نفر ريختند همه را غارت كردند و آدم زياد كشته شد . كاپيتان سوئدى از شهر ژاندارم و توپ مىبرد ، به زحمت خود نظام السلطنه را نجات مىدهد . در يك تنگه هم اردوى ژاندارم بوده الوار لباس ژاندارمرى پوشيده و به اين خدعه خود را داخل تنگه مىكنند و آن‌وقت از سه سمت هم آنها كه كمين نموده‌اند شليك مىكنند . مىنويسند همهء ژاندارم كشته [ شده 
  ] دو عرابه توپ با مقدار زيادى تفنگ و هفتاد هزار يا كمتر فشنگ غارت بردند . يك صاحب‌منصب سوئدى هم مجروح بعد تلف مىشود . اينك به سيلاخور و اطراف شهر حمله آورده‌اند تا چه شود . براى چه اين كار مىشود براى اين‌كه رئيس ژاندارمرى بروجرد نمىدانم چه خبرى از طهران برايش مىرسد كه پست خانه و تلگرافخانه را ضبط و توقيف مىكند . در ميان مردم شهرت مىكند كه طهران برهم خورده و انتشارات غريب غير واقع مىدهند . الوار كه مستعد هم بودند اين هجوم را مىآورند . گويا حالا والى پشت كوه با دوازده هزار جمعيت آنجا به كمك رفته . اما مكتوبى هم من در روزنامه ديدم كه همه را تقصير نظام السلطنه مىگذارد كه در اين مدت تمام را مشغول دهات خود و ساختن قلاع در آنجاها بود . يك شاهى به سوار و سرباز جيره و مواجب نداده متصل سركردگان ايلات را آورده محرمانه قسم داده و پول گرفته و مرخص نموده . بيشتر اردو را هم جمعيت گرسنه خودش غارت كردند . اسم الوار بدنام شده . مكتوب خيلى مفصل و قابل اعتنا بود مدير روزنامه هم كاغذ را موثق مىداند .\r\n\r\n","description":"","footnote":"","page_name":" 4289 ","page_number":165},
  {"content":"\r\n\r\n\r\nاصفهان\r\nاصفهان - صبح زود قونسل انگليس عادت به سوارى داشته با يك نفر سوار هندى در بيرون شهر گردش رفته بود ناگهان تير به‌سمت او خالى مىشود . از قونسل گلوله گذشته به سوار هندى مىخورد . قونسل بهتر است اما سوار هندى مقتول مىشود . قاتل هنوز معلوم نيست . به واسطهء نداشتن امنيت و به دست آوردن دست آويز قونسل انگليس و روس و اتباع آنها از بانك و تلگراف‌خانه و مريض‌خانه و مدرسه از راه عربستان به‌سمت اروپا و از راه معمول جمعى به‌سمت طهران حركت مىكنند . بانكها و تجارت‌خانه‌ها و تلگرافخانه‌هاى آنها بسته شد .\r\n\r\nقاين و سيستان\r\nدر قاين و سيستان قشون انگليس و جمازه سوار متصل وارد مىشود . كرمانشاه به حال خود باقى ، گويا از طرف دولت ما حكم شده قزاقى كه كردستان است همدان آمده قونسلهاى دولتين را به كرمانشاهان ببرد . قزوين شش هزار روس وارد شده همه روز مشق مىكنند . مختصر آن‌كه مبلغين عثمانى و آلمانى ايران را برهم زده‌اند ، دولت ما هم يك طرفى نمىشود تا بلكه خاتمه پيدا كند .\r\n\r\nجنگ اروپا\r\nدر اروپا جنگ در نهايت اشتداد است . امپراطور روس رياست كل قشون را به عهده گرفته و گراندوك نيكلا فرمانفرماى قفقاز و رئيس آن اردوها شد و از قرار معلوم تهيه و تدارك قورخانه و مهمات هم نموده‌اند و خيلى اميدوارند كه آلمانها را محصور نمايند .\r\nفعلا به آلمانها مثل وقتى كه در سرحد خود بودند و نزديك سرحد خود بودند مهمات و آذوقه مرتبا نمىرسد ، زيرا آن‌وقت چهارده راه‌آهن به سرحد روس داشتند ، حاليه در خاك روس تمام راه‌ها خراب ، قصبات و شهرها ويران البته سخت‌تر است . روزنامه‌جات ما متصل از اغتشاش روسيه مىنويسند . انگليس روزى چهار مليون ليره مصارف جنگ مىكند . خرج يك سالهء جنگ و غيره . جنگ روسيه ده مليارد و بيست كرور منات شده .\r\n\r\nامير اسعد\r\n4 شهر ذيحجة الحرام - زينب و بچه‌ها گازرخان رفتند . دو شب مهمان ابو القاسم هستند . قلعهء حسن هم گفتند بروند . حمام هم آنجا بروند . امير اسعد دو نفر آدم در\r\n\r\n","description":"","footnote":"","page_name":" 4290 ","page_number":166},
  {"content":"\r\n\r\nخوشكچال مرد زود فرار به رودبار كرد . يك نفر مأمور و چند قزاق ايرانى تنكابون آمده اكرم الملك هم جمعيت زيادى جمع كرده در خرم‌آباد است . معلوم نيست امير اسعد برود . از آن مسئله هم ديگر صحبتى نكرد . نمىدانم چه خيالى كرده بود . عيالش با بچه‌هايش رودبارند .\r\n\r\nروسها در قزوين\r\nاز شهر كاغذجات رسيد . شيخ نوشته بود كشتى حامل پول و كاغذ ادارهء « لندن نيوز » مفقود شده منتظر روزنامه نباشيد . فرانسه آلمان را شكست فاحشى داده كه روزنامه‌هاى ما هم نتوانستند كتمان و انكار كنند . روسها پيش مىروند . براى هر فتح كوچك يا بزرگ آلمان پنجاه فوق العاده چاپ مىشود ، اما براى سايرين هيچ بلكه اغلب را در روزنامه‌ها نمىنويسند . كار داردانل سخت است . روس زياد قزوين آمده همدان گويا بروند .\r\n\r\nنامهء عماد السلطنه\r\nدستخط آقاى عماد السلطنه مختصر بود . نوشته بودند دولت ايران از روى اضطرار همراهى با روس و انگليس دارد . اما به واسطهء تمايل كلى ملت [ به آلمان 
  ] نمىتواند علنى نمايد . وثوق الدوله آدم كاركنى است « مرتاريم » را به دولتين قبولاند . قانون مستغلات گذشت . دخانيات در بين است . پيشنهاد قرض داخلى را به مجلس داده در اين صورت پول زياد مىشود .\r\nكار من هنوز در ماليه معلوم نيست . اما جنگ به عقيدهء من كه تا حال هم تغيير نكرده هيچ‌يك از آنها مغلوب صرف نمىشوند ، الجاء صلح مىكنند . امروز هيچ دولتى قشون خود را از كرور و مليان كم نمىگويند . در صورتىكه سابقا با چهل هزار قشون مملكتى را فتح مىكردند ( مگر ايران ما كه براى دو تا سرباز آه مىكشد ) . به عقيدهء من پس از جنگ تمام ادارات دولتى به دست اروپائى خواهد افتاد ، چنانچه حرف زدن به زبان فارسى هم در آن ادارات متروك [ مى 
  ] شود ، زيرا بلژيكها شش ماه است خارج شدند يك قدم مجلس و دولت در ماليه پيش نرفته . قشون انگليس گويا از بوشهر رفت . مخبر السلطنه « 1 » عزل شد به خواهش انگليس [ و 
  ] نصرت السلطنه عموى شاه فرمانفرما شد .\r\n\r\n\r\n","description":"","footnote":"\r\n( 1 ) - يعنى از حكومت فارس .\r\n","page_name":" 4291 ","page_number":167},
  {"content":"\r\n\r\n\r\nاوضاع ايران\r\nاما روزنامه‌جات : نوحه‌سرائى زياد براى نرسيدن حقوق ژاندارمرى ، لاف و گزاف زياد در خصوص جنبش اهالى فارس و تمناى خيلى زياد از دولت انگليس كه خوب است دولت اگر صلح مىكند اول خون‌بهاى مقتولين را بگيرد ، بعد اقلا صد ده و بيست به گمرك فارس علاوه كند چه و چه كه هرگز ممكن نيست . بعد حكايات جنگ بوشهر .\r\nجنگهاى آذربايجان ، جنگ كاشان ، جنگ و غارت خمسه ، كرمانشاه ، كردستان ، قاين ، سيستان ، لرستان ، بروجرد كه همه را من نمىتوانم بنويسم . اگر در فرونتهاى اروپا در چند نقطه جنگ است در ايران همه‌جا فرونت جنگ شده . مقصود آلمانها از اغتشاش ايران فقط اين بود و هست كه يك عده قشون دولتين را در اينجا معطل نمايند و نايل به آن شده‌اند . بر فرض اين‌كه ما را داخل جنگ هم مىكردند جز اين مقصودى نداشتند ، براى آن‌كه يقين است ما نمىتوانستيم قفقازيه را بگيريم يا هندوستان را تصرف كنيم . فقط يك عده قشون آنها را معطل مىكرديم . حالا هم كه معطل كرده‌ايم . از عثمانى هم همين انتظار را داشت كه يك كرور قشون و چندين فروند كشتى انگليس و فرانسه را معطل كند كه به صحراى جنگ و مقابل خودش نروند ، و الّا عثمانى هم انگليس يا فرانسه را نمىتوانست فتح كند . وعدهء مصر و جاهاى ديگر را هم كه به او مىداد خدعه و تزوير بود كه فريب بدهد .\r\n\r\nمدح آلمان و قدح انگليس\r\nبا اين همه اغتشاشى كه در ايران راه انداخته‌اند روزنامه‌هاى ما تمام مدح و ثناى آنهاست . مثل اوايل مشروطه كه آن همه ستايش از انگليس مىكردند . اين روزنامه‌ها مىگردند در ساير روزنامه‌هاى ممالك خارجه هر جا يك عيبى ، يك نقصى از قشون متفقين يا مملكت آنها يا عادات آنها پيدا مىكنند فورا ترجمه كرده در روزنامه‌هاى خود درج مىكنند . هر كارى كه در آلمان بشود تمجيد و تعريف مىكنند و براى آن تفسير و توضيح مىدهند . همان كار كه در انگليس مىشود به زبان عيب‌جوئى و تقبيح مىنويسند .\r\nبراى مثل در آلمان زنها را در كارخانه‌جات جنگى برده‌اند مىنويسند غيرت اهالى آلمان اين‌طور است كه زنها قبول خدمت كردند كه مردهايشان به جنگ برود . زنهاى آلمان بهترين زنهاى عالم هستند در اين موقع چه فعاليتى بروز دادند . تمام عالم از بروز اين غيرت و حميت در درياى حيرت و عجب فرورفته‌اند . دو ستون روزنامه را مهملات جعل مىكنند . بعد از چندى در اخبار رويتر مىنويسد زنهاى انگليس به‌جاى مردها\r\n\r\n","description":"","footnote":"","page_name":" 4292 ","page_number":168},
  {"content":"\r\n\r\nداخل كارخانه‌جات جنگى شدند . مىنويسد مرد در انگليس كم شده آنها هم كه هستند چون اين جنگ را مخالف با عقيدهء خود مىدانند طفره از كار كردن مىزنند . حقيقت اين است كه ملت انگليس مايل به اين جنگ از اول نبود . سر ادواردگرى كه باعث آن شد فعلا منفور عامه است . از داخل شدن اجبارى زنها در كارخانه‌جات به خوبى معلوم مىشود كه دولت انگليس چقدر در حال احتياج و اضطرار است و مهمانش رو به نقصان .\r\n\r\nنوشتهء روزنامه‌ها\r\nدو ستون از خودش چيزها جعل مىكند كه هيچ واقعيت ندارد . در سرمقاله و اخبارات رويتر چيزها مىنويسند . مثلا مىنويسد بخوانيد عبرت بگيريد . مىخوانيم مىبينيم نوشته انور پاشاى مشهور عالم با خود قرار داده روزى يك مرتبه غذا بخورد .\r\nآلمانها قيصر را خدا مىدانند . آن‌وقت شرحى مىنويسد كه فلان مردكه يا زنكه در آلمان گفته است در قيصر و كارهاى او تأييدات الهى است و الّا يك نفر آدم آنقدر هنرمند نمىشود .\r\n- « سقوط ورشو » : در ذيل آن مطالبى نوشته كه هيچ ربط به سقوط ورشو ندارد . فقط يك اسم ورشو در آن مطلب است .\r\n- « خيلى چيزها » آلمان همچون است . بالاى اخبارات رويتر تمام را گوشه و كنايه مىزند ، مسخره مىكند .\r\n- « از اين هم كارى ساخته نمىشود . » رم ، دولت ايطاليا پنجاه هزار قشون به داردانل خواهد فرستاد .\r\n- « ببينيم كارى صورت خواهد گرفت » . وزير بحريهء انگليس مصمم شده از جهازات نمرهء اول به درياى اژه روانه دارد .\r\n- « مكرر خوانده‌ايم » : وزير جنگ كانادا بهترين دسته از دسته‌جات نظامى خود را به انگليس خواهد فرستاد .\r\nمختصر در بالاى هر اخبارى كه رويتر بدهد يك عبارتى مىنويسد كه مردم نادان مشتبه شوند .\r\nبلغار گويا داخل جنگ شده . روسها « التوماتم » داده‌اند . به قدرى روزنامه‌هاى ما شاهنامه‌خوانى از بلغار مىكنند كه ربع و خمس آن را وقتى كه ايطاليا داخل جنگ شده بود اهميت نمىدادند . ايطاليا را به منزلهء صفر مىنوشتند . اما بلغار اول دولت جنگى عالم شده است رشيدترين سرباز عالم در بلغار است .\r\nدر امريكا سفراى آلمان و اطريش بعضى تحريكات در ميان عمله‌جات\r\n\r\n","description":"","footnote":"","page_name":" 4293 ","page_number":169},
  {"content":"\r\n\r\nقورخانه سازى نموده بودند . تلگراف به وين و برلن نمودند كه از امروز به بعد ما آنها را نمايندهء آلمان و اطريش نخواهيم شناخت و « باش‌پرت » هردو سفير را دادند . اسم سفير آلمان كنت برندلف است ، اطريش دكتر دومبا . به خواهش پريزيدان سفير انگليس ضامن امنيت آنها شد تا ورود به سرحد خودشان .\r\n\r\nقتل امير اعظم\r\nروزنامهء « پروردين » مقالهء اساسى خودش را تمام از وثوق الدوله نوشته بود ، هر نسبتى كه تصور شود به او داده . در روزنامهء ديگر ديدم هيئت وزرا توقيفش كردند . خبر مهم ديگر قتل امير اعظم است در شاهرود . شب 19 ماه ذيقعده به دست اسمعيل خان شجاع لشكر با موزر مقتول مىشود . ديگر روزنامه شرح واقعه را نمىدهد و معلوم نيست چه بوده . فقط مىنويسد گويا برادر اسمعيل خان را كشته بود ، خود اسمعيل خان هم نوكرش بوده . اما روزنامهء « بامداد روشن » تمام را بدگوئى مىكند و مىنويسد امير اعظم كه با قرض و فروش [ ملك 
  ] به كرمان رفت از چاپيدن كرمان و سه سال حكومت شاهرود و بسطام ، سمنان و دامغان كه پست‌ترين حكومتهاى ايران است صاحب سه كرور مكنت و سالى شصت هزار تومان منافع ملك غصبى مردم شده است . امير اعظم به زور خودش حكومت آنجاها را داشت . ابدا اعتنا به حكم مركز نداشت . نمىتوانستند او را عزل كنند .\r\nپسرش « 1 » را امير اعظم [ كردند 
  ] و حكومت را به او دادند با يك پيشكار . پسرش خيلى جوان بايد باشد . وقتى كه مدرسهء قاجاريه مىآمد من ديده بودم . نبايد شانزده سال زياده داشته باشد . نفهميدم به چه علت و جهت حكومت را به او دادند . شايد به واسطهء عين الدوله باشد يا پول زيادى داده باشند . امير اعظم در طهران ، هنگامى كه زورخانه مىرفت و جزو مشديها و الواطها بود سه نفر آدم كشته و يك نفر بچه خوشگل خودش را هم كشت در كرمان ، و اين سه سال هم يقين است چندين نفر كشته است . البته به كيفر اعمال بايد برسد . چنانچه مال سپهسالار به اين امير اعظم و ساير اولادش وفا نكرد ، همه را تمام كردند . اين مال هم به اولاد اين آدم وفا نخواهد كرد .\r\n\r\nقيمت قاطر\r\nيكشنبه هفتم ذيحجه ، 24 ميزان - بچه‌ها از گازرخان آمدند . خوش گذشته بود . حمام هم رفته بودند . طويلهء ما را آخر مشهدى آقاسى تمام نكرد ، به يك شكلى خود طويله را\r\n\r\n\r\n","description":"","footnote":"\r\n( 1 ) - يد اللّه خان عضدى منظور است ( ا . ا . )\r\n","page_name":" 4294 ","page_number":170},
  {"content":"\r\n\r\nسر و صورت داده اسبها را آنجا برديم . دو كره قاطر هجده ماهه يكى براى ملكه يكى براى زينب خريدم . قاطر بىنهايت گران شده اين دو را يكصد و چهل تومان خريدم ، در حالى كه دو سال قبل هفتاد و پنج تومان دو تا خريدم . يكى را از كوه آقا محمد كلانى پرت كرد ديگرى هست تازه بار مىكنند . قاطرى كه بشود نگاه كرد از صد و صد ده كمتر نيست .\r\nيك قاطر خودم را هم كه پير شده بود نود و پنج تومان فروختم كه در جوانى و وقت كارش هفتاد و پنج خريده بودم . بسيار قاطر خوبى بود .\r\n\r\nوضع كلفت\r\nتقى مىخواهد قزوين برود . محمد على پسر مشهدى حسين خان مدتى است آمده و اينجا مانده است . حسنى با اسمعيل به اطاقهاى جديد حياط طويله نزول اجلال كرده‌اند .\r\nدخترش چندى است از كمر معيوب شده راه نمىتواند برود ، پايش قدرت ندارد ، و بال گردن حسنى شده . زينب مىگويد از بس به كمرش زده اين‌طور شد . اسمعيل يك روز به من مىگفت اولادم را روى كار شما گذاشتم . گفتم چطور . گفت زير درخت گردو پيش اسبها خوابيد اين‌طور شد . حسنى مىگويد مضرت كرده بايد دعا گرفت به اين واسطه بالا نمىآيد . شاه زينب را هم كه براى مراد زواركى عروسى كردند و حالا آبستن است و خانهء شوهر ، كلفت هم در الموت پيدا نمىشود . بشود هم آنقدر نفهم و بيكاره و كارندان هستند كه آدم ذله مىشود . عاليه پيرزن است . يك سال و نيم است اينجاست ، هنوز يك سماور بلد نيست آتش كند ، يا يك فنجان چاى بدهد . عباس ما شاء اللّه مثل ماه شده هيچ به بهمن شباهت ندارد . خيلى شبيه طفوليت قمر الدوله و ملكه است . من خيلى عباس را دوست دارم ، خيلى شيرين است .\r\nروزنامه‌ها را باز نگاه كردم در يكى نوشته بود در صورتىكه تمام مقدونيه را متفقين اربعه به بلغار مىدادند . راه‌آهن دره آقاج را گرفت و پشت پا به دول اربعه زد .\r\n\r\nمقالهء تيمور تاش\r\nدر باب ماليات دخانيات سردار معظم خراسانى لايحه‌اى در روزنامه درج كرده . از مضار ماليات آن ، بالاخره كه در صورت عدم ماليات سالى چهارصد و بيست هزار تومان از خارجه توتون سيگار ساخته و نساخته وارد مىشود و دويست و پنجاه هزار تومان خارج مىشود . اگر صد سى ماليات گرفته شود محقق است كه خيلى زيادتر وارد خواهد شد و ضررش كلى است . ديگر اين‌كه زارع و مالك كه ماليات نقد و جنس را مىدهند\r\n\r\n","description":"","footnote":"","page_name":" 4295 ","page_number":171},
  {"content":"\r\n\r\nدوباره براى زراعت توتون هم ماليات بدهند به كلى اين زراعت را متروك مىدارند .\r\nروزنامه‌نويسها هم با اين خيال خيلى همراه نيستند . پس از مذاكرات زياد در مجلس قرار مىشود صد بيست از توتون ساخته ماليات اخذ شود ، باز هم عقيده ندارند فايده كند .\r\nنمىتوانند هم مثل ساير جاها كه رژى هست از ورود توتون خارجه مخالفت نمايند .\r\n\r\nنايب حسين\r\nاز طهران و اصفهان عده‌اى ژاندارم و توپهاى بزرگ براى كاشان مىرود كه به كمك و همراهى سردار صولت امر حسين كاشى را خاتمه بدهند . او هم در شهر است . حاكم و رئيس تلگرافخانه و ماليه را توقيف كرده روزى هم دويست تومان از تجار كاشى براى مخارج پول به ضرب چماق دريافت مىكند . شهر را به توپ بسته‌اند . نتيجه از اين روزنامه ، معلوم نبود . چون راه فرار و پناهگاه او كه ميان برّلوت بود بختياريها و اردستانيها گرفته‌اند . احتمال كلى مىرود مغلوب شود .\r\nچهارشنبه دهم ذيحجه ، عبد اضحى ، 27 ميزان - ده سال به حج كسى نرفت . شايد از شام و حوالى مكه معظمه و مدينه منوره رفته باشند . راه عتبات هم مسدود است و جنگ است . خسارت كلى از اين ممر به عثمانى وارد شده است كه شايد از كرورها تجاوز كند .\r\nسه قربانى كرديم ، دو تا به دو محلهء زوارك يكى را هم نوكرها كباب كردند .\r\n\r\nپائيز\r\nپائيز شده درختها رنگهاى مختلف شده‌اند . اشجار قوى توت و گردو مثل يك گنبد مخروطى طلائى خيلى بزرگ از دور جلوه‌گرند . هوا كمى باريد . سرد شده لكن امروز صاف و آفتاب گرم است . در تنكابون بارندگى زياد است . حمام تمام نشده است .\r\nاطاقهاى من به حال سابق باقى است مگر استاد مظفر همتى كند . از لاعلاجى محمود بنا و نجار را آورديم ديوارها و دو برج كه خراب شده تعمير كند . روزى يك تومان هشت هزار مزد به عمله زواركى مىدهم . مشهدى آقاسى پولها را گرفته ناخوش شده و استدعاى يك خروار گندم هم براى عيالش دارد . من همه ساله سر اين بنائى فريب مىخورم . از اول بهار شروع برف آمد تمام مىشود . يك سال هم كه استاد اصغر قزوينى دويست تومان از من گرفت تا او به شهر نرسيده يخچال خراب [ شد 
  ] ، آب انبار هم امسال شكست برداشت . اين هم كار امسالم . امسال اجاره‌جات خيلى بالا رفت و اگر محصول آمد كرده بود بالاتر هم مىرفت .\r\n\r\n","description":"","footnote":"","page_name":" 4296 ","page_number":172},
  {"content":"\r\n\r\n\r\nنرخ غله\r\nهزار تومان حوالهء حضرت و الا براى آقاها « 1 » فرستادم ، دويست تومان براى خودشان . تا آخر سال هم باز حواله‌جات خواهد رسيد . گندم فعلا دوازده تومان و نيم الى چهارده است نقد . نسيه نرخ معلوم نيست . من هم به نرخ انبار سپهدار مىدهم . برنج معلوم نشده است . جو كم است در شهر تا نه تومان رسيده است . اما ساير امتعهء اروپا روز به روز گران‌تر مىشود و تمام مردم به اين واسطه دچار عسرت و تنگى شده‌اند ، ايران هم كه از همه‌چيز محتاج خارجه است .\r\nتقى شهر رفت خيلى سفارش كردم بعضى لوازمات و قند و چاى زود بدهد . به آن نشانى كه هيچ‌يك را نفرستاده . اينجا چارك چارك خريدارى مىشود آن هم چاركى سه هزار و ده شاهى . چاى گروانكه سه قرانى [ به 
  ] شانزده قران رسيده ، با وصف آن هم دهاتىها مىخورند .\r\n\r\nروزنامه‌ها\r\nروزنامه‌جات به من دير مىرسد . اخبارات آن اقلا بيست روز يك ماه عقب است .\r\n« لندن نيوز » هم كه اسباب مشغوليات عمدهء من بود از ژانويهء گذشته الى حال نمىآيد .\r\nحالا هم كه مىگويند كشتى غرق يا مفقود شده . بحريهء انگليس چنانچه عالم منتظر بودند آن فعاليت را بروز و ظهور نداد . چنانچه سابقا در « لندن نيوز » خواندم سومارين و آيروپلن و دروناتها و ساير كشتيها را بىفايده مىكند حالا صدق آن معلوم مىشود برعكس تحت البحريهاى آلمان نهايت فعاليت را به خرج داده‌اند . روزى نيست كه چند كشتى غرق نكند . حاليه به درياى مديترانه و اژه هم خودى رسانيده‌اند كه انگليسها هرچه جهد مىكنند كه از چه راه به آنجا رفته‌اند و مخزن بنزين و اقامتگاه آنها كجاست به دست نمىآورند . همين‌طور كه فرانسه و انگليس در داردانل پيشرفت كلى نكردند روسها هم در بسفور كارى انجام نداده‌اند .\r\n\r\nاخبار جنگ\r\nسپهسالار قشون متفقين در داردائل جنرال هميلتن انگليسى است . در ترانزوال خدمات شايان كرده اما اين جنگ هيچ مناسبت نه با جنگ ترانزوال نه به ساير جنگهاى ديگر دارد . باز در « لندن نيوز » ديدم كه به قدر تمام مدت جنگ ترانزوال ما در يك روز\r\n\r\n\r\n","description":"","footnote":"\r\n( 1 ) - مراد از آقاها اخوان مؤلف است . ( مسعود سالور ) .\r\n","page_name":" 4297 ","page_number":173},
  {"content":"\r\n\r\nاين جنگ قورخانه و مهمات جنگ به مصرف مىرسانيم . فرانسه‌ها در يك روز يك مليان گلولهء توپ انداخته‌اند . در جنگ تارنو در يك روز هفتصد هزار گلوله توپ و خمپاره خالى كردند .\r\n\r\nفوت ارل رابرت\r\nاز چيزهائى كه فراموش شده بنويسم فوت فيلد مارشال ارل رابرت است . مشار اليه دو سه ماه پس از افتتاح جنگ با كبرسن ميل كرد از قشون هندوستانى كه به صحراى جنگ آمده‌اند ملاقاتى كند و به فرانسه آمد . روزى كه تماشاى جنگ را مىنمود هوا سرد بود هرچه گفتند بالاپوشى دوش كند قبول نكرد سرما خورد ناخوش شد ، دو سه شب بعد فوت كرد . نعش او را انگليس بردند و پس از تشريفات عمده نزد نلسن و ولينگتن و ساير سرداران نامى دفن كردند .\r\n\r\nوليعهدهاى اروپا\r\nوليعهد انگليس در فرونت غرب جزو آجودانهاى مارشال فرنچ است و خدمت مىكند .\r\nآلبرت پادشاه بىتاج و تخت بلژيك در آخرين گوشه از خاك بلژيك با يكصد و پنجاه الى دويست هزار قشون بلژيك باز مشغول جنگ است . خيلى از رشادت و لياقت اين البرت تعريف مىكنند . هميشه در خندقها با سربازها مشغول جنگ است . زنش همان جاست و از شوهر جدا نمىشود . وليعهد آلمان كرون پرنس در فرانسه جنگ مىكند .\r\nساير شاهزادگان و وليعهدهاى ممالك متحدهء آلمان همه در اين فرونتها مشغول خدمات نظامى هستند . وليعهد باواريا كامل‌تر است و سردار كل قشون باوارياست . اول در فرانسه بود فعلا در روسيه است ، شهر ورشو را او گرفت . پرنس دويد سلطنت آلبانى را از ترس اسعد پاشا و سايرين گذاشته جان خود و زنش را برداشته فرار كرد . اين شاهزاده هم فعلا در قشون آلمان مشغول خدمات است .\r\n\r\nژنرال ژوفر\r\nاز جنرال ژوفر خيلى تعريف مىكنند كه خوب در مقابل آلمانها مقاومت كرده . اگر اين شكست اخير كه شيخ نوشته راست باشد واقعا هنرمندى نموده است . آن‌طور كه آلمانها به‌سمت پاريس مىرفتند و حاليه يك سال است آنها را مانع از جلو رفتن و غلبه شده كار خيلى بزرگى است كوچك نبايد شمرد . ژوفر و فرنچ‌اند كه آلمان را تاكنون در همان‌جا\r\n\r\n","description":"","footnote":"","page_name":" 4298 ","page_number":174},
  {"content":"\r\n\r\nمتوقف نموده‌اند و الّا آن داعيه كه كلرك داشت حالا بايد از مارسيل هم گذشته باشد .\r\nچيزى كه خيلى اسباب پيشرفت آلمان شده راه‌آهنهاى زياد است كه در ظرف چهل ساعت يا بيشتر يا كمتر از فرونت غرب قشون به صحراى جنگ شرق حاضر مىكند و همين‌طور به عكس از شرق به غرب . صرب و قراطاق از همه بهتر مقاومت كرده‌اند . در اين روزنامه‌ها خواندم كه آلمان قشون و صاحب‌منصبان كافى وافى به كمك اطريش فرستاده و دويست و پنجاه هزار قشون مىخواهند مجددا به صرب حمله بياورند و بلكه راهى مستقيما به اسلامبول باز كنند كه براى فرستادن مهمات و صاحب‌منصب محتاج آنقدر تملق بلغار و رمانى نباشند . فرانسه‌ها و انگليس‌ها هم صاحب‌منصب و ايروپلن زياد و لوازمات جنگى به صرب روانه نموده‌اند كه بهتر مقاومت نمايند . حقيقتا معنى رشادت اين است كه صرب و قراطاق نشان داده‌اند . ما از سردارهاى اطريش آن‌طور كه بايد رشادتى نمىشنويم . مىنويسند اگر مرحوم وليعهدش طاب ثراه زنده بود سردار قابلى به شمار مىآمد . وليعهد حاليه در صحراى جنگ است اما افسوس آن مرحوم را دارند .\r\nنزديك است مقاله روزنامهء « بامداد » دربارهء ايطاليا ما صدق خارجى پيدا كند . اين جوان مرده هم ( به اصطلاح الموتيها ) به همان چند فرسنگى كه از خاك اطريش جلو رفته وقوف قهرى يا عمدى اختيار كرده ديگر نه به فرانسه كمك فرستاد نه به داردانل نه به جاى ديگر . فقط يك ابلاغيه به ابلاغيه‌هاى ساير دول افزود كه گاهى در روزنامه‌هاى ما به استهزاء و تمسخر مىنويسند .\r\nژاپن تروچسبان كياچو را ضبط كرده به سراغ چين رفته ديگر كارى به كار سايرين ندارد . مىنويسند كه به واسطهء الحاح و اصرار دول متفقه پول زيادى از روس مىخواهد كه از كارخانجات خود مهمات جنگ به روسيه روانه نمايد .\r\nآن‌كه با همه هست و با همه نيست از همه‌جا مجانا قورخانه روانه مىكند و با چهار دولت قوى روس ، آلمان ، انگليس ، عثمانى جنگ پليتيك و سرنيزه و توپ مىكند بلكه گاه‌گاهى چنگ و دندان خودش را هم به‌سمت فرانسه و ايطاليا دراز مىكند به يك نظر هندوستان را فتح مىكند و به يك اشاره افغانستان را زير و زبر ، پهلوان قديم شش هزار سالهء ما ايران است ايران .\r\n\r\nفوت ملا حاجى آقا\r\nدوشنبه 15 شهر ذيحجه ، اول عقرب ، 25 اكتبر - هوا خوب است آفتاب است . بارندگى همان يك ساعت بود . كوهها را برف زده تا نزديك ورك و بالاروج كه روبه‌روى چشم\r\n\r\n","description":"","footnote":"","page_name":" 4299 ","page_number":175},
  {"content":"\r\n\r\nماست برف آمده . تقى از شهر خبرش نمىرسد . ملا حاجى آقا گازرخانى وفات كرد . مرد پير زاهد كاسبى بود . تمام رعيتى خودش را خودش مىكرد . اولاد كوچك بسيار دارد .\r\nهمشيرهء عيالش زن ابو القاسم است . عيال ابو القاسم هم دخترى زائيده . ملاى آن ناحيه منحصر به ملا موسى شده . او هم از وقتى كه رعيت امير اسعد شده ورمى كرده و احكام ناحق هم خيلى مىكند . مردم همه رو به اين ملا آورده بودند كه اجل مهلت نداد . حالا ميدان ميدان سلطان سنجر است .\r\n\r\nشكار كبك - شكار با پرده ( ديو جامه )\r\nدو روز شكار كبك رفتم . يك روز سه تا يك روز سه كبك و يك تيهو شكار شد .\r\nامسال تيهو هم پيدا شده ، خيلى كم بود . گاهى كبك چيل هم پيدا مىشود . كبك به واسطهء هواى خوش دو ساله كه شكار تلف نشده امسال فراوان است . سالى كه برف زياد بيايد از زوارك تا بادشت روز شده كه دو هزار كبك رعايا با دست گرفته‌اند . شكار در الموت كم است . بز دارد اما مگر همان خودشان بزنند يا براى ما با تفصيلات زياد جرگه كنند كه من هيچ در اين سفر مايل نشدم . خوك و خرس هم دارد . اما شكارهاى ديگر كبك و تيهو ، گاهى هم دانه دانه مرغ آبى پيدا مىشود . ديگر چيزى نيست . چون كوهها بلند است و سخت شكار كبك هم بىنهايت دشوار است . خودشان با پرده ( ديوجامه ) شكار مىروند كه ما نمىتوانيم با آن پرده در اين سختان گردش كنيم . به‌هرحال شكارگاه قابلى نيست ، اسب‌رو نيست ، شكار كم است . خرگوش و روباه پيدا مىشود اما كم .\r\n\r\nقاتلين وليعهد اطريش\r\nروزنامه از شهر نمىآيد و معلوم هم نشد « لندن نيوز » خواهد آمد يا نه . عجب بد موقعى محرومم كرده . من سه برابر آبونمان آن را مىدهم كسى مال خودش را به من واگذار كند . فراموش كردم حكم محكمهء سراجو را در باب مرتكبين و قاتلين وليعهد اطريش بنويسم . دو نفر مرتكب اعدام شدند اما پرن زيب قاتل محكوم به بيست سال حبس شد براى آن‌كه جوان بود و حيف بود كشته شود . محكمه و قانون روا نداشت در سن جوانى به دار آويخته شود . عجبا بهترين جوانهاى مردم روزى صد هزار نفر دويست هزار نفر به خاك هلاكت مىافتند كه تمام را همين جوان باعث شده و خودش حيف است كشته شود بايد در حبس باشد و تماشا كند كه عالم را برهم زده و يك پارچه شعلهء آتش سوزان نموده . اى قانون ، اى بيچاره قانون به اسم تو يك پدر سوختهء حرام‌زاده قاتلى كه باعث قتل اين همه آدم شد نمىكشند . اما باز به اسم تو روزى صد هزار جوان\r\n\r\n","description":"","footnote":"","page_name":" 4300 ","page_number":176},
  {"content":"\r\n\r\nناكام را با گلوله‌هاى سيصد منى هوتزر چنان تكه تكه مىكنند كه هر تكه آن فرسنگها به اطراف پراكنده مىشود . من نمىدانم تو چه بلائى هستى ، چه آتشى هستى ، چه چيزى هستى كه هر ساعت به يك شكل بيرون مىآئى ، هر دقيقه به يك معنى . بوقلمون هم مثل تو رنگ به رنگ نمىشود . براى هيچ لغتى هم آنقدر معنى مختلف كسى نمىتواند پيدا كند . آخر هم نمىتوانم بفهمم تقصيرها با تو است يا با آن كسانى كه تو را آلت ملعبه و بازيچهء خود قرار داده‌اند و هر دقيقه براى تو شرح و تفسير و تأويلات مىكنند و يك كلاه شرعى به سرت مىگذارند .\r\n\r\nدزد\r\nپنجشنبه 25 شهر ذيحجه 1333 ، يازدهم عقرب 4 نوامبر 1915 - سه روز بود هركس از شهر مىآمد مىگفت تقى خان فردا وارد مىشود . ديروز به‌طور غيرمستقيم در صبح به ما خبر رسيد كه بارهاى شما را در گدوك چاله دزد زده . عصر حاجى محمد زواركى از شهر آمد سؤال كرديم . گفت بلى حقيقت دارد . تقى خان بارها را به چار وادار بادشتى داد و به او گفت در ورس بمان تا خودم فردا بيايم . او صبح را منتظر شد نيامد حركت كرد با چند نفر كيرى ظهر بالاى گدوك چهار نفر سوار يك نفر پياده رسيد . بارهاى شما و كيرى را گرفت و برد اينها دنبال كردند بادشتى را بقدرى چماق زدند كه از حال رفت . بعد جمعيت زياد از سيميارى رسيد . هاى هاى كردند قاطرها را رها كردند بارها را بردند .\r\nجعبهء آهنى را شكسته بودند . جعبهء شكسته در بادشت است . حالا نمىتوانيم داخل جزئيات بشويم كه اسب سوار چطور آن همه بار را برد ، جعبه را كجا شكست ، بار قند را روى اسب نمىشود گذاشت . من فورا كاغذى به ابو القاسم نوشتم چند نفر برداشته برود و حقيقت را معلوم كند . من خيلى چيز از شهر خواسته بودم ، در حقيقت تهيهء زمستان بود ، از لباس و كفش و پارچه ، فرش قالى براى اطاق ، قند ، چائى و غيره و غيره . خود تقى هم مقدار زيادى اسباب در شهر داشت رفته بود آنها را بياورد . به علاوه نوكرها و آشنايان ديگرش هريك تنخواهى داده سفارشاتى نموده بودند . هرچه هست اين دفعهء دوم است يا براى خريد من هركس مىرود اين الموتيهاى بدذات بادشت خبر مىفرستند . چنانچه حاجى محمد مىگفت به چند نفر الاغ‌دار رسيده بودند گفته به شما كار نداريم بار ما از عقب است . حكومت آنچه آن دفعه نوشتم تمام را به وعده گذرانيد . آخر گفت آدم ندارم .\r\nاين دفعه ناچار خودم بايد اقدامات كنم تا چه شود . فعلا كه اميدى نيست .\r\nاز اين بگذريم روزنامه‌جات چندى در 22 رسيد . شيخ خواهرش مرحوم شده ، جده حال ندارد ، برادرش ناخوش است ، حواس نداشت . چيزى ننوشته بود . روزنامه‌جات 25\r\n\r\n","description":"","footnote":"","page_name":" 4301 ","page_number":177},
  {"content":"\r\n\r\nذيقعده لغايت 3 ذيحجه بود . آنها هم به تفاوت از تلگرافى و مكتوبى پنج روز الى بيست روز عقب‌تر بايد رفت .\r\n\r\nسوار بختيارى\r\nايران - طهران امنيت حاصل است . مقدارى سوار بختيارى براى ساخلو مركز خواسته‌اند روز به روز وارد مىشوند . تا باز با پليس و قزاق و ژاندارم و خانمهاى طهران چه هنگامه برپا كنند كه به هزار زحمت و جنگ و دعوا و سنگربندى خارج نمايند . مدتى است ژاندارمرى در حال انحلال است . در اين باب روزنامه‌ها بقدرى نوحه‌سرائى مىكنند و دولت را تنقيد مىكنند كه به وصف نمىآيد . تا كار به جائى مىرسد كه مىخواهند اعانه براى بقاى آن جمع‌آورى كنند . بعضيها هم اين مسئله را استقبال مىكنند . ليكن دروغ مىگويند . پيشنهادات زياد هم براى اين اعانهء مردم بيكار مىكنند . هر كدام به خيال خود يك نفر از مديران روزنامه‌جات نزد كلنل ادوال قائم مقام يالمارسون مىرود در باب اعانه با او گفتگو مىكند . بعد سؤال و جواب زياد كلنل مىگويد ما از سوئد براى تشكيلات ژاندارمرى به ايران آمديم نه براى گدائى . به ضرب و زور باز دولت يا چيزى مىدهد يا نمىدهد ، آنها را تا چندى از انحلال منصرف مىدارد تا بعد چه شود . از قرار صورتىكه در روزنامه بود دويست هزار تومان خود كلنل ادوال قرض كرده همين‌طور ساير سوئديها على قدر مراتب مكنتهم . حقيقتا حيف است اين‌چنين اداره‌اى پس از اين همه زحمات و مخارجات منحل شود . من اگر پول يا اعتبار مىداشتم مبلغى محققا مىدادم كه ندارم . ديگران دارند و نمىدهند . شايد من هم‌چون ندارم اين خيال را مىكنم . اگر مثل سپهدار يا فرمانفرما يا ديگرى داشتم ابدا پيرامون اين خيال نمىشدم .\r\n\r\nرياست مؤتمن الملك\r\nمؤتمن الملك خيال استعفا از رياست مجلس دارد . چون مردم رياست سايرين را ديده و سنجيده‌اند اصرار در بقاى او دارند ، چنانچه يكى از جرايد نوشته بود مجلس بدون رياست مؤتمن الملك مثل مكتب خانه مىماند كه معلمش غائب باشد .\r\n\r\nقانون سربازگيرى\r\nدر مجلس قانون سربازگيرى تحت مباحثه است . گفتگوى زياد در دو مسئله است :\r\nيكى مىگويند مأمور سربازگيرى از طرف دولت باشد متصل پول خواهند گرفت . اين آدم\r\n\r\n","description":"","footnote":"","page_name":" 4302 ","page_number":178},
  {"content":"\r\n\r\nرا سرباز نكرده يقهء ديگرى را خواهند گرفت . خوب است به شرايط معين هرقدر مىخواهيد آن شرايط را سخت و مفصل بنويسيد مالك سرباز را بدهد . يكى آن‌كه نوشته شد محل خراب را از محل آباد بگيرند ، اين هم اسباب دخل مأمورين مىشود .\r\nمخبر يا معاون وزارت دفاع مىكند كه در نظامنامه مقيد مىشود و يك نفر نمىرود هفت نفر مىرود . آقا شيخ اسد اللّه نام وكيل جواب مىدهد ما تجربه كرديم و از روى تجربه حرف مىزنم . همه گفتند حاكم پس از آن‌كه مواجب معين گرفت دخل نخواهد گرد ، حال مىبينيم هم مواجب دارد هم مداخل مىكند . مباحثات قطع نمىشود . مابعد آن را روزنامه نداشتم . از قرار بنيچهء سابق سرباز خواهند گرفت و بلائى به روزگار مالك و رعيت به اسم قانون بياورند كه صد هزار رحمت به سابق .\r\n\r\nقانون و مساوات\r\nآن وقتها اگر ده جا ستم مىكردند بيست جا ممكنشان نبود . حالا به اسم قانون و مساوات كه عين السلطنه با ارباب محمد على فرق ندارد پدر هردومان را بيرون مىآورند و من يقين دارم صد مقابل بدتر مىشود و تمام ستونهاى جرايد مملو از همين شكايات خواهد بود كه جاى يك كلمه از اخبار جنگ باقى نباشد . آن وقتها يك نفر را رشوه مىدادند حالا بايد به هفت نفر بدهند . گمان ميكنند هفت نفر برود رشوه نخواهد گرفت و حال آن‌كه خيالى است محال .\r\n\r\nماليات اربابى\r\nديگر بحث در تبديل ماليات حالصه‌جات است به ماليات اربابى ، به اين معنى كه مالك خالصه نه عشر ماليات حاليهء خود را خريدارى مىكند و يك عشر را باقى به اسم ماليات اربابى مىگذارد . خريد آن هم هريك تومان ده تومان است . هركس ده تومان ماليات بده است يك تومان را مىگذارد و نه تومان ديگر را نود تومان نقد بايد بدهد .\r\nمذاكرهء اين مسئله هم ناتمام است و گويا اين خريد اجبارى است و الّا دولت آن ملك را ضبط و از منافع آن سهمى به مالك و مابقى را ضبط خواهد كرد تا قيمت تمام شود .\r\n\r\nوثوق الدوله - سعد الدوله\r\nگندم در طهران كم ، نان بد است . يك من بيست و دو شاهى اسما . رسما زيادتر مىفروشند ( يك من تبريز ) . ساير امتعهء خارجه روزبروز گران‌تر مىشود . بودجه هنوز كه نزديك آخر سال است به مجلس نرفته ، تشكيلات ماليه تمام نشده . خزانه‌دارى\r\n\r\n","description":"","footnote":"","page_name":" 4303 ","page_number":179},
  {"content":"\r\n\r\nهرج مرج است . در « رعد » مىنويسد آقاى وثوق الدوله شما در مأموريتهاى سابق خودتان هميشه طرف سوءظن مردم بوديد ، حاليه خوب است تمام فكر خودتان [ را 
  ] مصروف پارتى تراشى نكرده قدرى به كارهاى ماليه اقدام كنيد ، تا بلكه حسن‌ظن مردم را جلب نمائيد . سعد الدوله به كلى تبعيت روس را قبول كرد .\r\n\r\nحوالهء آجر به‌جاى حقوق\r\nبه اعضاء عدليهء طهران عوض مقررى پنج ماهه « آجر » حواله دادند . به وزارت خانه‌هاى ديگر آجر هم نداشتند بدهند .\r\n\r\nفتح كاشان\r\nشهر كاشان فتح شد . نايب حسين و پسران و كسانش باز فرارى شدند . از قرار تلگرافى كه در روزنامه بود با هشتصد سوار به موغار مىرود آنجا را آتش مىزند ، از آنجا به اردستان . سردار صولت به كاشان آمد . او به اردستان و علاقه‌جات او مىرود .\r\nروزنامه‌ها پس از نه سال فتح كاشان را مسئلهء اهمى مىدانند . راستى هم كه نايب حسين خوب دوامى كرده . مكنت و دارائى هنگفت نايب حسين را مىنويسند خوب است به ژاندارمرى به عوض طلب واگذار كرد .\r\n\r\nساوجبلاغ مكرى - عثمانى و ما\r\nساوجبلاغ را باز عثمانيها تصرف كردند . در روزنامه فتح جديد عثمانى مىنويسد ، هيچ خجالت نمىكشند كه اين مملكت ايران است فتح عثمانى يعنى چه . اجنبى را بايد اجنبى دانست ، خواه عثمانى باشد خواه روس . مسئلهء مذهب و نژاد و دوستى تا وقتى است كه به حدود خود قانع باشند ، پس از آن‌كه از حد خود تجاوز نمودند همه از ما بين بايد برود .\r\nهمهء اين دولى كه چهارده ماه است جنگ مىكنند مسيحى هستند ، پس نمىبايست جنگ كنند . ملك عقيم است ، وقتى كه فرزند نشناسد مذهب و نژاد را مىشناسد ؟ اگر اين مسئله را وقعى بود سايقين ما وقعى مىگذاشتند نه آن‌كه متصل با عثمانى جنگ كنند و حال آن‌كه وقتى كه مسئله مذهب را هم بشكافيد سواى امر نبوت در تمام كليات و جزئيات ما باهم مخالف هستيم . آنها ما را به كلى رافضى و لامذهب و مرتد مىدانند . در تبريز مؤذن را براى آن‌كه در بالاى مناره و اذان ذكر اسم مبارك حضرت امير را كرد با گلوله زدند به پائين افتاد . هنوز در مشاهد متبركه و مكهء معظمه و اغلب بلاد عثمانى ما\r\n\r\n","description":"","footnote":"","page_name":" 4304 ","page_number":180},
  {"content":"\r\n\r\nبايد تقيه كنيم و دست بسته نماز به جا بياوريم . بارى از مطلب دور نيفتيم ، هرچه ميل دارند بنويسند .\r\n\r\nوضع فارس\r\nفارس به حال خود باقى است هيجان و اجتماعات برقرار . ده هزار نفر مجاهد در برازجان و احمدى اردو دارد . هر دقيقه طهران را تهديد ميكنند . دريابيگى ( احمد خان ) حاكم بنادر شد . يك دفعه از برازجان حركت كرد ، انگليسها راه ندادند . گفتند امر نشده است . مجددا در طهران مذاكرات با سفارت شد . فعلا گفته‌اند راه مىدهيم برود .\r\nاز قرار خبر اصفهان انگليسها در پنج فرسنگى شوشتر استحكامات درست مىكنند .\r\nاهالى اصفهان هم به رقابت شيرازيها در تخت پولاد اردو زده مجاهدين مشق نظام مىكنند . به طهران تلگراف كرده‌اند يا انگليسها بروند يا ما هم مثل برادران غيور فارس خود به ناصرى رفته با انگليس جنگ مىكنيم .\r\n\r\nكرمانشاه\r\nباز از قرار تلگرافات از كرمانشاهان سوارهاى آلماننى به همدان مىروند . در آنجا هم اتباع عثمانى و آلمان جمعيتى دارند ( پول خوب هم مىدهند ) . از قزوين پانصد قزاق روس رفت . از طهران و كرمانشاه قزاق ايرانى رفته ، حكومت هم سوار تهيه نموده كه جلوگيرى از فساد نمايند . گمان مىكنم در همدان نزاعى برپا بشود . اهالى همدان بسيار متوحش [ اند 
  ] اما دو دسته شده ، دسته‌اى آلمان خواه - دسته‌اى روس خواه ، و همين دوئيّت آنجا را مغشوش خواهد نمود .\r\n\r\nمدح آلمان\r\nدر جرايد ما تمام مدح و ثناى فتوحات آلمان است . روزنامهء « شورى » در يازده شمارهء خود چند صفحه به عنوان « اترقيات محير العقول آلمان » مداحى مىكند . مختصرش اين است كه آنچه براى ساير دول غير ممكن و محال است براى آلمان تدارك آن آسان و ممكن . در تمام موجودات عالم او را قادر و قاهر مىداند ، چه و چه كه من فرصت و حوصلهء نوشتن مختصر آن را هم ندارم . در هردو هزار نفر در آلمان دو نفر بيسواد است .\r\nاما در انگليس صد نفر ، در فرانسه چهارصد نفر . خيلى چيزها روزنامه‌هاى ما به مراتب با تعصب‌تر و دربارهء آلمان غلوشان بيشتر است تا روزنامه‌جات خود آلمان . تا ببينيم اين تملقات و چاپلوسيها و آن فحش و ناسزاها به كجا خواهد انجاميد . پول آلمان است كه\r\n\r\n","description":"","footnote":"","page_name":" 4305 ","page_number":181},
  {"content":"\r\n\r\nروزنامه‌جات گرسنهء ما را به بسى كارها باز مىدارد و اين مسئله يكى از پلتيكهاى آلمان است كه در اغلب ممالك عالم پيروى مىكنند ، منتهى در ايران بالادست همه را گرفته‌اند . شايد براى كسى كه بعدها روزنامه مرا قرائت كند ترديدى حاصل شود و مرا دربارهء آلمان به واسطهء آن حركت كسان دكتر پوژون مغرض بداند . لا و اللّه چنين نيست ، من حاق مطلب را مىنويسم و قصد ديگرى ندارم . راست و دروغ ، غرض و مرض هم از خود كلام معلوم مىشود .\r\n\r\nبلغارستان\r\nاروپا - بزرگ‌ترين مسئله كه حادث شده دخول دولت بلغارستان است به جنگ بين المللى . به عوض آن‌كه روز به روز به صلح نزديك‌تر شويم از آن دور تر مىرويم و اينك يكصد فرسنگ بر عرض و طول صحراى جنگ افزوده شد و لااقل پانصد هزار نفر قشون تازه نفس بر عدهء قشون دول متحدهء ثلاثه افزون گرديد . التماتوم روس به بلغار .\r\nساعت ده و نيم بعد از ظهر دولت روسيه به دولت بلغار يك التيماتوم فرستاد كه صاحب‌منصبان آلمانى را مرخص نمايد ، مدت مهلت و فرجهء التيماتوم بيست و چهار ساعت است .\r\nرويتر . متن التيماتوم : پتروگراد - دولت روسيه به سفير خود مقيم صوفيه تعليمات داده كه يادداشت ذيل را به دكتر رادوسلاف رئيس الوزرا تسليم دارد . حوادثى كه در اين روزها در بلغار رخ داده تصميمات معينهء سلطان فرديناند را ثابت و مدلل مىدارد . دولت بلغار خيال دارد كه تقديرات بلغار را در دست دولت آلمان بسپارد . صاحب‌منصبان آلمانى و اطريش در وزارت جنگ و در هيئت نظام ، تمركز قشون در منطقهء خطوط و حدود صرب و قبول مدد مالى به مقدار گزاف از دشمنان ما و مقاصد نهايت نظامى فعلى بلغار ما را مشكوك مىدارد . دول مؤتلفه كه باطنا و قلبا آمال و آرزوى بلغار را مىدانست دكتر رادوسلاف را چندين دفعه آگاهى و اطلاع داده كه هرگونه عمليات مخالفت آميزى بر ضد دولت صرب به عمل آيد مستقيما يك ضديت و دشمنى با دول مؤتلفه شمرده خواهد شد . اطمينانات رئيس الوزراء در پاسخ اين تنبيهات با عمليات آنان به كلى متضاد است . يادگار فناپذير رستگارى و آزاد كردن بلغار را از رقيت دولت عثمانى ، بستگى و علاقهء دولت روسيه را نسبت به وى ظاهر و جلوه‌گر مىسازد . نهايت حاليه برضد صرب را كه دال بر شمشير به روى برادر كشيدن و تهاجم به ضد اسلاو است نمىتوان پسنديد و مورد تحسين قرار داد . اگر دولت بلغار در عرض بيست و چهار ساعت با خصمان اسلاو و روسيه به‌طور وضوح قطع روابط نمايند و فورا صاحب‌منصبانى كه متعلق به قشونى\r\n\r\n","description":"","footnote":"","page_name":" 4306 ","page_number":182},
  {"content":"\r\n\r\nاست كه حاليه با دول مؤتلفه مشغول كشمكش و كارزار هستند به صوب وطن خود گسيل و روانه ندارد بنابراين سفير روسيه تعليمات يافته است كه با اجزاء سفارت و قنسول خانه‌ها مملكت بلغارستان را ترك گفته و به‌سمت وطن خود رهسپار گردند .\r\nرويتر - پنجم اكتبر 1915 .\r\n\r\nالتيماتوم بلغار\r\nدر هفتم اكتبر سفراى روس و انگليس و فرانسه و ايطاليا صوفيه را وداع گفته به‌سمت اوطان خود رفتند . بلافاصله دولت بلغار التيماتوم بيست و چهار ساعتى به دولت صرب مىدهد يا اراضى مقدونيه را تخليه نمايد يا خود اراضى را اشغال خواهد كرد و قشون بلغار به‌سمت سرحد حركت مىكند . در شمال دانوب قشون بلغار با قشون آلمان و اطريش كه براى حملهء صرب تهيه شده‌اند پانزده كيلومتر مسافت دارد و از قرار معلوم اختيار قشون بلغار و فرماندهى آنها با صاحب‌منصبان مجرب كارديدهء آلمان و اطريش است . براى فرماندهى قشون صرب هم جنرال سارراى فرانسوى رفته است . پس از اين واقعه يكصد و پنجاه هزار قشون فرانسه و انگليس به بندر معروف سالونيك براى كمك صرب پياده مىشود . و نيز لوس رئيس الوزارى يونان پس از يك پرتست به سفراى دو دولت ملاقات طولانى با پادشاه مىنمايد و گويا كانستنتين دخول در جنگ و ورود قشون را به خاك يونان تصويب نمىكند و بلافاصله رئيس الوزرا استعفا مىدهد و مسيو زيامسيس رئيس الوزرا مىشود ، به قول ابلاغيهء آلمان زيامسيس آلمان پرست .\r\n\r\nاشكالات يونان\r\nدر روزنامه‌ها بعد خواندم كه دولت يونان دچار اشكالاتى مىشود كه زيامسيس آلمان‌پرست هم نمىتواند حل كند ، براى آن‌كه از سه سمت يونان محاصرهء كشتيهاى انگليس ، فرانسه و ايطالياست و قوت مقاومت ندارد . از طرفى هم معاهده با صرب دارد .\r\nلهذا خواهى نخواهى بىطرف متمايل به ائتلاف مربع مىشود و اجازهء گذشتن قشون را مىدهد كه آنها پياده شده بودند و اعتنائى هم نكرده بودند . به اين واسطه البته دولت متفقه رنجش حاصل مىكنند و فشار مىآورند . دول مؤتلفه هم مواعيد مىدهند و احتمال قوى مىرود يونان هم داخل اين تياتر موحش بشود . چيزى كه هست عثمانى به يك اندازه راحت شد و حاليه مستقيما همه قسم كمك از مهمات و قشون و اسلحه برايش خواهد رسيد . ( يونان به محض دادن التيماتوم به بلغار حكم تجهيزات عمومى داده ) . اينك بايد انتظار تصميمات دولت رومانى را داشت كه دور نيست او را هم يكى از\r\n\r\n","description":"","footnote":"","page_name":" 4307 ","page_number":183},
  {"content":"\r\n\r\nبازيگرهاى تياتر خود نمايند ، اما او بازىگر جدى است كه به لباس مسخرگان بيرون نمىآيد .\r\n\r\nتصرف بلگراد - ميزان تلفات انگليس\r\nاز قرار خبر سفارت آلمان به فاصلهء چند روز به هجوم عساكر آلمان و اطريش بلگراد به تصرف آنها درآمد و فرمانده و فاتح آنجا مارشال مكنزن بوده است . هرچه مىكند آلمان است و صاحب‌منصبان او حقيقتا صاحب‌منصبان قابلى دارد و ملت كارى ، گويا به قدر ريگهاى بيابان صاحب‌منصب داشته باشد . در تمام قشون اطريش عثمانى بلغار صاحب‌منصب اوست ، حتى در شام و در طرابلس و الژر و غيره و غيره صاحب‌منصبان نظامى و غيرنظامى او امورات را به كف كفايت خود گرفته و از پيش مىبرند . در گالى - پولى دويست و بيست هزار نفر از قشون فرانسه و انگليس تاكنون كشته شده ، متجاوز از آن را دربارهء عثمانى مىگويند . تلفات يك سالهء انگليس را 16438 صاحب‌منصب و 747526 تا بين خودشان تعداد مىكنند . تعداد كليه اتلاف يك سالهء جنگ را از تمام دول متخاصم بيست كرور از مقتول و مجروح و اسير . خدا بركت بدهد به قدر جمعيت ايران است .\r\n\r\n","description":"","footnote":"","page_name":" 4308 ","page_number":184},
  {"content":"\r\n\r\n\r\n1334 ميزان دزدى\r\nسه شنبه غرّهء شهر محرم الحرام سنهء 1334 هجرى ، اول سال عرب - 16 عقرب ، نهم نوامبر سنهء 1915 ميلادى - از غصهء اموال سرقت شده چهار شب شورستان رفتم . اولا در « حسن بگ لات » سيد تقى كه با تقى خان شهر رفته بود ملاقات شد . كاغذى از تقى داد كه نوشته بود پس از دوندگى زياد با چهار ژاندارم و چهار سوار حكومتى در تفحص سارقين هستم . آنچه خواسته بوديد خريده شده بود ، مال شما صد و چهل تومان ، مال خودم هفتاد تومان ، مبلغى هم مال ساير نوكرها به سرقت رفته . آنچه از چاله‌اى و ديگران برده‌اند دويست تومان مىگويند . در شورستان يك مطبخ و يك آبدارخانه هم جديدا ساخته شده . باقىمانده مرتبهء فوقانى عمارت كه ديگر نه وقت داريم نه پول .\r\n\r\nمعاوضهء ملك و خريداريهاى امير اسعد\r\nامير اسعد نيم دانگ باغ كلايه را كه به قيمت گزاف از ميرزا مسيح خريده بود با دويست و بيست تومان پول نقد به عباس باغ كلايه‌اى داد نيم دانگ شهرك را گرفت .\r\nعباس يك دفعه گفته بود معاوضه مىكنم . فورا ملا عبد العلى هدايت بيك و خير اللّه را فرستاد . پول و قباله نويس و مأمور . هرچه گفت حرفى بود حالا نمىشود گفتند نه ، حرف يعنى چه ، بايد بدهى و قباله گرفته پول را دادند . به محض گرفتن قباله مشهدى محمد و مشهدى مهدى را برد سه ربع مال آنها را هم گرفت . متعاقب آن مقدارى هم محرم كلايه‌اى رعيت خودش داشت قباله شد . مىگويند سه دانگ و نيم قباله شده .\r\nشهرك بهترين دهات الموت است . گفتند سالى شصت خروار برنج سواى گردو و گندم و جو شش دانگ مىدهد .\r\nاين دهات را حضرت و الا مىبايست در سى سال و سى و پنج سال قبل خريدارى كرده باشند نكردند . حالا يكى يكى امير اسعد خريدارى مىكند . خوب كه مالك شد و مسلط گرديد يك بهانه هم از من يا آن‌كه به‌جاى من بيايد خواهد گرفت و مشغول\r\n\r\n","description":"","footnote":"","page_name":" 4309 ","page_number":185},
  {"content":"\r\n\r\nدست اندازى به دهات ما مىشود .\r\n\r\nجواب امير اسعد\r\nبارى ده دانه مرغ با رقعهء تبريكى از خريدارى شهرك تملقا نوشته به توسط اسمعيل خدمتش فرستادم . جواب خيلى تلطفانه نوشته بود كه نقرسم عود كرده . روزها سوار مىشوم . امروز هم شهرك آمدم ، هيچ كس به من نگفت شورستان تشريف داريد كه بيايم و شما را زيارت كنم . در باب اموال مسروقه هم خيلى اظهار افسوس كرده بود .\r\n\r\nدستگيرى سارق\r\nدر شورستان به تواتر خبر رسيد كه سارقين دستگير شدند . مصطفى قلى باد به سرنا كرده بود . جعبهء آهنى شكسته ، چهار دنبال افسار ، دو افسار كره قاطر ، دو رانكى و بعضى نوشته‌جات تقى را از بادشت آوردند كه آقاى سارق نبرده و بالاى گدوك انداخته بود .\r\nآنچه بادام ، پسته ، كشمش و رشته از كشمرز فرستاده بودند در آن را باز كرده دور ريخته .\r\nتتمهء مال را روى ماديان‌هاى پالانى خودشان گذاشته و برده‌اند .\r\n\r\nارامنهء عثمانى\r\nباز از جرايد - رود مىسىسىپى در امريكا طغيان شديدى كرده صد مليان دالر خسارت قريب پانصد نفر را هلاك كرده . در امريكا چهارصد مليان دالر به فرانسه و انگليس قرض دادند ، يعنى آنچه تا آن ساعت جمع شده . و الّا مبلغ استقراضى خيلى زيادتر است . در ممالك عثمانى چهارصد و پنجاه هزار ارمنى تاكنون به قتل رسيده ششصد هزار بىخانمان و متوارى شده‌اند .\r\n\r\nقشون آلمان\r\nعدهء قشون آلمان و اطريش در روسيه سيصد و ده ديوزيون است . ثلث آن اطريشى است . مقابل هيندنبورگ جنرال روسكى است . در روزنامه‌جات ما سواى آن‌دو سه نفر از سردارهاى معظم دول اربعه مثل نيكلا و ژوفر و فرنج اسم جنرالهاى ديگر خوانده نمىشود و هيچ نمىنويسند . چنانچه من اسم سردار قشون ايطاليا را نميدانم . اما اسامى صاحب‌منصبان پست آلمان تمام نوشته مىشود حتى سن آنها ، شغل آنها ، تولد آنها ، رژيمان آنها .\r\n\r\n","description":"","footnote":"","page_name":" 4310 ","page_number":186},
  {"content":"\r\n\r\n\r\nمقالهء تايمز در روزنامهء رعد\r\nمقالهء روزنامهء « تايمز » بعضى مطالب را كشف مىكند ( اگرچه آنها هم در نوشتن حقيقت امساك مىكنند ) به قلم يكى از متخصصين نظامى انگليس . نگارنده چندين مرتبه نظريهء خود را اظهار كرده است كه تا نتيجهء تعرضات آلمان را در مشرق ندانيم نمىتوان در خصوص عمليات آتيه حدس زد ، زيرا آلمان اعتبار نظامى خود را در اين ميدان به معرض قمار گذارده . حاليه تا يك درجه از نتيجهء تعرضات آلمان مطلع شده‌ايم .\r\nيكى از شاهكارهاى گراندوك نيكلا و فرماندهان قشون روس اين بود كه گوش به صداى استرحام و تهديدات كه به آنها مىشد ندادند . قشون خود را سالم عقب نشاندند و از زير بار يك جنگ قطعى در رفتند . گراندوك به واسطهء عللى كه بر ما معلوم است هيچ‌گاه قادر نبود كه دشمن را از فوائد و محسنات سرحد دائره و راه‌آهنهاى خود محروم سازد و بدين واسطه پيوسته از اول تا به آخر خطر بزرگى موقعيت او را تهديد مىنمود و آلمانها چون از عدم موفقيت خود در مغرب جميع قشون خود را بر ضد روسيه مركزيت دادند گراندوك نيكلا هيچ چاره جز عقب نشستن نداشت . بدين معنى كه اقدام منحصر به فرد فرماندهء كل قشون روس ممكن نبود كه غير از يك عقب نشستن منظمى باشد تا بدان وسيله دشمن خسته گشته ضعيف و ناتوان گردد ( روح 1812 ) « 1 » . استراتژى كه روسيه موافق 1812 اختيار كرده به نظر ما هم كه در انگلستان هستيم يگانه اقدام صحيح جلوه‌گر شده است . دولت روس تا به حال با موفقيت آن را تعقيب كرده و اگرچه اين مسلك براى روسيه گران تمام شد و اهالى آن مملكت مجبور به فداكارىهايى گرديدند كه تحمل آن مشكل است ، معهذا قشون را سالم و محفوظ داشته منتهى به اين مسئله شده كه آلمانها در همان حال بىتكليفى و همان موقع غير قطعى هستند كه ناپلئون در « ويتسك » گرفتار آن بود . قشونهاى روس حالا در خط محاصره شدن نيستند . پشت آنها به روسيه مىباشد و اگر در استراتژى و نقشهء آنها خبط و خطايى نشود سلامت مىتوانند عقب بنشينند . تا فصل بعد چند هفتهء ديگر بيش نمانده ، دنبال خود يك بيابان ويران و خرابهء پر وحشتى جاى گذارده‌اند . اگرچه بسيارى از شهرها مثل ميتائو و غيره تخليه شده است ليكن جمع وسايل ارتباطيه را خراب كرده‌اند . يك عدهء بزرگى از قصبات و قراء و مزارع را سوخته و بعضى از شهرهاى مهم مثل برست حالا توده‌اى از خاكستر مىباشد . هرچيزى كه ممكن بود به حال دشمن مفيد باشد يا حمل شده يا منهدم گشته و محصولات را هركجا\r\n\r\n\r\n","description":"","footnote":"\r\n( 1 ) - مراد از روح 1812 اين است كه روح تاكتيك روسها در جنگ با ناپلئون مجددا جلوه‌گر شده . ( مسعود سالور )\r\n","page_name":" 4311 ","page_number":187},
  {"content":"\r\n\r\nنمىشد جمع كنند پايمال كرده‌اند . آلمانها بايد در تحت چنين ضايعاتى تكليف خود را معين نمايند . راست است كه اوضاع 1812 و 1915 مثل هم نيستند و راه‌آهن را مىتوان تعمير نمود ، قورخانه و آذوقه و ساير لوازم را حمل كرد . راست است كه نزديك بودن تكيه‌گاه نظامى آلمان و مزيت آنها دشمن را داراى قوت و قدرت و منافعى ساخته است كه ناپلئون هيچ‌وقت در آن زمان نداشت . ليكن قشون را در زمستان بايد جا داد و الّا تلف خواهد شد . انهدام قرا ، و قصبات و مزارع عمليات دشمن را سخت تهديد مىنمايد . به علاوه امروز روس داراى عايدات و منافع نظامى بزرگى است كه در سال 1812 دارا نبود . متفقين وى امروز نيرومندترند . روسيه اين كشمكش را يك جنگ ملى مىداند و همانطور كه در سال 1812 ناپلئون سيره و صفات تزار را درست نفهميده بود قيصر آلمان امروزه همان اشتباه را كرده است . براى تخويف دول بىطرف و براى طرح اساسى يك صلح ناتمام غير قطعى آلمانها دعوى مىكنند كه قشون روس را منهدم ساخته‌اند . فقط بايد گفت كه اين دعوى لاف و گزاف است و خود آلمانها خوب مىدانند كه آن را حقيقتى نيست .\r\nاگر دشمن بخواهد وارد داخلهء روسيه شود بايد بر ضد تمام مواقع مستحكمهء متوازيه جنگ كرده و حاضر براى تحمل تلفات زيادترى شود . وقايع نگار پطروگراد اطلاع مىدهد نقشهء آلمانها اين است كه راه‌آهن كه از ريكا به دونيك و ويلنا و لونى نيك ورنو عبور مىكند تا نمبرك مىرود گرفته بدان وسيله خسارات خود را جبران نمايند . ليكن بايد به خاطر آورد كه طول اين خط هفتصد ميل خواهد بود و اشغال آن از عهدهء يك قشون ضعيف بر نمىآيد و نبايد فراموش كرد قشون روس عادت به جنگ زمستانى دارد ، دشمن را آسوده و راحت نمىگذارد . همه‌كس مىداند در روسيه مشغول جمع كردن قشون هستند تا جنگ را تجديد نمايند . در تمام ممالك متفقين و ممالك بىطرف كارخانجات بزرگ مشغول ساختن قورخانه هستند كه روسيه لازم دارد . نتيجهء اين تداركات در عمليات امروزهء مؤخرة الجيش روس و موقعيتهائى كه در بسيارى از نقاط حاصل كرده‌اند معلوم و محسوس شده است ، حتى اگر در ماه‌هاى زمستان يك مليان آلمانى از ميدان مشرق به غرب منتقل شود و خود را به يك مليان و هشتصد هزار آلمانى كه حالا در مغرب هستند ملحق سازند باز از حيث عده به اندازهء سپاهيان انگليس و فرانسه و بلژيك نخواهند بود . بنابراين احتمال دارد رويهء مراكز نظامى آلمان آنها را به رفتن مسكو و يك جنگ زمستانى در روسيه ترغيب نمايند . حقيقت مطلب بر ما معلوم نيست . همين‌قدر مىدانيم ما آن ساعاتى را مىگذرانيم كه آلمان‌ها مضطرب هستند . در هر حال مسئله قابل توجه اين نيست كه آلمان‌ها چه خواهند كرد ، بلكه آيا ما متفقين چه\r\n\r\n","description":"","footnote":"","page_name":" 4312 ","page_number":188},
  {"content":"\r\n\r\nخواهيم كرد . ( رعد يوميه ، شمارهء 15 ) .\r\n\r\nنويدهاى آلمان\r\nاز قرارى كه در چند روزنامهء ديگر خواندم - كه حاليه هرچه تفحص كردم پيدا نشد - آلمانها به كلى برضد سايرين اشتهارات مىدهند كه به‌همين زودى تمام آنچه از خاك پولند و روسيه تصاحب نموده‌اند تقريبا به آبادى سابق خود عودت نموده راه‌هاى آهن ، پلهاى مخروبه مرمت ، دهات و قصبات آباد ، در هر شهر و قصبه ادارات جارى ، مكاتيب و مدارس داير ، تجارت‌خانه‌ها و بانك‌ها مشغول رتق و فتق امورات خود ، كارخانجات و معادن دو برابر سابق مال التجاره و فلزات معدنى اخراج مىكنند . همه مشغول كار و كسب خود [ ند 
  ] ، كانّه واقعه‌اى در اين ممالك رخ نداده يا اگر داده به قدرى مختصر بوده كه قابل تذكار نيست .\r\n\r\nقدرت آلمانها\r\nهمه‌كس قائل است كه آلمانها فوق تصور بشر كار كرده و مىكنند و براى هر كار جزئى و كلى آدم بيش از آن‌كه به خيال بگنجد تربيت كرده و حاضر دارند ، چنانچه مىبينيم در عثمانى ، در بلغار ، در اطريش و ممالك مفتوحه تمام صاحب‌منصبان نظامى و كشورى آلمان مصدر كارند و كارگران آلمانى از امريكا گرفته تا هندوستان متصل كار مىكنند و پول خرج مىكنند . از حيث پول و مهمات و اسلحه و قشون و آذوقه هم هيچ قسم معطل نمانده ، حتى به تمام متحدين خود واگن واگن قورخانه و ذخاير جنگ روانه مىكنند . با وصف اين‌كه دريا به روى او بسته است از هر قبيل آذوقه در ممالك آلمان و در ميان قشون موجود است مگر چندى در فرونت غربى در عسرت بودند . اما همه اينها را به عقيدهء من يك مسئله حل مىكند و آن اين است كه آلمان اين‌چنين جنگى را در نظر داشت . تهيه و تدارك همه‌چيز را به‌طور وفور ديده و حاضر و آماده نموده بود . ساير دول سواى فرانسه در اين خيال نبودند و در حال غفلت بودند و عجب‌تر اين‌كه در اين مدت از قصد و نيت آلمان هم مطلع نشده‌اند و اين پرواضح است كسى كه از چندين سال قبل قصد ساختن بنائى را داشته باشد تدارك آن را مندرجا ببينند و در موقع ساختن معطل نمىماند ، مگر براى جزئيات . برعكس كسى كه آنا و بدون مقدمه و تهيه بخواهد عمارتى برپا كند براى همه‌چيز معطل خواهد بود .\r\n\r\n","description":"","footnote":"","page_name":" 4313 ","page_number":189},
  {"content":"\r\n\r\n\r\nسه كوت\r\nجمعه ، چهارم شهر محرم 19 درجه عقرب - باران نمىآيد ، كشت و زرع نشده . در اين‌جا شخم و پسه ندارند . معطل باران بايد بشوند . غله ترقى كرده امسال بر خلاف پارسال تند تند غله‌هاى مرا مىبرند . نرخ را هم معين نمىكنيم تا نرخ انبار سپهدار معلوم شود . عمل سه كوت جارى شد . تمام قرارنامه دادند . بعضى دهات را خود رعايا اجاره كردند برخى را مستأجر ديگر و سه كوت كرد . دو سه ده را هم آدمهاى خودم ضبط كردند ، مگر جاهائى كه اجاره بود يا كم محصول بود نقدى اجاره رفت ، خوشكچال و توان . اجاره‌اى كه امير اسعد گرفت زبان من و آدم‌ها را باز كرد . رعيت هم وقتى ديد از آن دو جا هفتصد تومان اجاره گرفتند چاره نديدند كه مال مرا زياد كنند . گازرخان كه دو برابر آنجا ملك و رعيت و استعداد دارد لاعلاج شد پنجاه تومان را دويست و پنجاه تومان كرد .\r\nمن هم‌چون سال اول بود باز قدرى سست گرفتم و مدارا كردم . اما آنجاها كه اجاره رفت و ضبط شد محصول كم بود و فايدهء كلى نكرد . درست امسال ثلث پارسال محصول بود .\r\nبعضى زمينها تخم خود را پس نداد . اگر به خواست خدا انقلاب مجددى رخ ندهد دارد كار الموت تصفيه مىشود .\r\nابو القاسم از شهر آمد . پس از آن‌كه با تقى و ژاندارمها و سوارها تفحص زياد كردند بنابر نشانىها كه مكارى داده بود يك نفر سيا نام كرد در عباس‌آباد نزديك كونده دستگير [ شده 
  ] و به شهر برده تحويل اداره ژاندارمرى شده مشغول استنطاق هستند .\r\nابو القاسم مجدد آمده قرچيها « 1 » را پيدا كند كه دزدها را شناخته بودند . اما يك نفر از قرچىها را پيدا نكرد . تقى در شهر منتظر نتيجه استنطاق است .\r\n\r\nقشون روس در طهران\r\nاما مسئلهء تازه رفتن قشون روس است به طهران كه هم ابو القاسم به چشم ديده بود و هم شيخ نوشته بود . دو هزار و چهارصد نفر با هفت عرابه توپ و مهمات زياد دفعهء اول رفته . آنچه هم از رشت مىرسد ديگر قزوين توقف نكرده دنبال هم به طهران مىروند .\r\nبه همدان هم قرب هزار نفر رفته . حالا بايد منتظر روزنامهء طهران بود . به هر سختى بود قشون روس به طهران رفت يا مردم و روزنامه‌نويس‌ها بردند ! به واسطهء همين مطلب هم شده دزد من گير نخواهد آمد . بهانه به دستشان افتاد . مبلغى هم تقى مخارج اين سوارها را داده ، به علاوهء روزى هفت هزار و ده شاهى فوق العاده ( مشت در . . . « 2 » اين مخارج\r\n\r\n\r\n","description":"","footnote":"\r\n( 1 ) - قره‌چى - كولى .\r\n( 2 ) - نقطه‌چين در اصل است .\r\n","page_name":" 4314 ","page_number":190},
  {"content":"\r\n\r\nاست ) .\r\n\r\nشايعهء قتل ماشاء اللّه خان\r\nسه نمره روزنامه شيخ داده بود . ماشاء اللّه خان پسر نايب حسين كشته شد .\r\nماشاء اللّه خان با سوارش به قريهء خفر مىرسد عده‌اى از سوارهاى سردار صولت به سركردگى مجيد خان ترك در آنجا بوده . مجيد خان آدم مىفرستد ماشاء اللّه خان بيايد ، قسم بخورد به او كارى نداريم . آن اجل برگشته هم اين حرف را باور مىكند ، نزديك سنگر مىرود كه مجيد خان سينهء پر كينهء او را هدف گلوله قرار مىدهد و به سزاى عملش بلكه اعمالش مىرساند . « 1 »\r\n\r\nدريابيگى مطيع انگليس\r\nوضع جنوب به حال خود باقى است . دريابيگى بوشهر رفته اما كارى جز اطاعت امر انگليسها ندارد . اصفهان هم اغتشاش هست . ساير نقاط به همان شكل است كه سابقا نوشتيم . به تبريز هم متصل قشون روس وارد مىشود ، چون عثمانىها تا مراغه رسيده‌اند و به اروميه رفته‌اند .\r\n\r\nاخبار برازجان و شيراز\r\nدر « ارشاد » مىنويسد اردوى مجاهدين با يك غليان و جوشش فوق العاده در برازجان و شيراز منتظر و با كمال بىصبرى از هيئت دولت هر ساعت كسب تكليف مىكنند . تلگراف اخير كه از طرف جناب آقاى شيخ جعفر از برازجان مخابره شده درجهء بىصبرى و هيجان اردوى مجاهدين را به خوبى واضح مىنمايد كه تاكنون هم برحسب تلگرافات مؤكدهء دولت صبورى كرده و به خلاف رويه اقدامى نكرده‌اند .\r\nتا چند سال قبل براى آذربايجانيهاى بيچاره از اين مقالات مىنوشتند تا خوب پدر آنها را بيرون آوردند ، حالا نوبت فارس است . يك معدودى ولگرد و لوطى بىسروپا راه افتاده ، سردارشان هم آقاى حاجى شيخ جعفر ، هيندنبورگشان هم زائر خضر .\r\nمىخواهند با كشتيهاى درونوت و آيروپلن و توپ هوت‌زر انگليس جنگ كنند .\r\nيك ترجمهء مخبر طهران جريدهء « تفليسكى ليستك » من ملصق به اين صفحه نمودم حالت ايران را معلوم مىكند .\r\n\r\n\r\n","description":"","footnote":"\r\n( 1 ) - اين مطلب درست نيست و شايعه‌اى بوده است . ما شاء اللّه خان در تهران اعدام شد . ( ا . ا . )\r\n","page_name":" 4315 ","page_number":191},
  {"content":"\r\n\r\n\r\nمقاله راجع به ايران\r\n( ترجمه از تفليسكى ليستك ) ، از طهران 21 سنتيابر 1915 - دولت ايران با بيطرفى ظاهرى با ميل تمام مايل به‌طرف اسلامبول و وين مىباشد زيرا كه دستجات انگليسى را طوايف فارس در بوشهر و خليج ايران محاصره نموده و چريك‌هاى اجير شده عمال آلمانى نيز در شيراز ، كازرون و اصفهان به سركردگى علماى بزرگ محلى بيدق جهاد را افراشته با روس و انگليس جنگ مىكند . روسها دستجات نظامى عثمانى و متفقين ايرانى آنها را در آذربايجان شكست داده و خارج نمودند . انگليس‌ها هم در سواحل خليج فارس و نواحى محمره به اين حركات و اقدامات ما مشايعت نمودند .\r\nدستجات روس و انگليس موفقانه با دستجات اجير شده آلمان و ايران در نواحى خراسان و سيستان كه مىخواهند به خاك افغانستان و ميان طوايف تراكمه داخل بشوند مشغول زد و خورد مىباشند غير از اين نيز ما برضد نمايندگان ديپلوماسى دول متخاصم جنگ پلتيكى هم مىكنيم . در ماه سنتيابر سال گذشته قونسول‌هاى عثمانى و اطريش كه مىخواستند در تبريز قوائى تهيه كرده و از طرف آذربايجان به ماوراى قفقاز حمله نمايند گرفته تبعيد نموديم و جنرال قونسول آلمان را در تبريز مجبور ساختيم كه در قونسول خانه دول متحده امريكاى شمالى متحصن بشود به اين وسايل ما اشخاص فاسد را از ريشه برانداختيم و امناى نظامى هندوستان هم به اين اقدامات ما متابعت نموده در ماه فورال هذه السنه جنرال قونسول آلمان را در بوشهر توقيف نموده فرستادند ، چون ما مجبورا براى منافع اقتصادى خودمان دفاع مىكرديم آلمان‌ها هم بر عليه اين اقدامات ما به تهديدات پلتيكى شروع نمودند ، در اوايل ماه ماى فون كاور ويس قونسول روس در اصفهان به قتل رسيد . بعد از اين حادثه در ظرف هذه السنه در نزديكى بندر بوشهر كاپيتان رنگين قونسول انگليس مقيم اهواز و نواب قونسول انگليس ( متولد شدهء هندوستان ) در شيراز به قتل رسيدند و قونسول انگليس مقيم اصفهان هم مجروح گرديد .\r\nدر ماه اگوست هذه السنه شونمان قونسول آلمان مقيم كرمانشاه عده سوارى بسر خود جمع كرده در كنگاور به بارون چركاسوف و مستر ماكدونل قونسول‌هاى روس و انگليس حمله نمود و به موجب اوامر پرنس ريس وزير مختار آلمان از سر و جان آنها درگذشته و ( جوانمردانه ) به آنها اجازه داد كه با جزئى سوار خودشان به همدان مراجعت نمايند .\r\nولى در اين جنگ خير فتح با ما مىباشد : روز يازدهم سنتيابر قونسول روس مقيم رشت با قزاق و سوارهاى خود قونسولگرى عثمانى را محاصره نموده اعزام داشت . نوشتجاتى كه در قونسلگرى عثمانى بدست آمد ثابت و مدلل مىدارد كه اين شخص توقيف شده با\r\n\r\n","description":"","footnote":"","page_name":" 4316 ","page_number":192},
  {"content":"\r\n\r\nدستجات شاهسونها و طوايف چادرنشين ولايات سواحل بحر خزر ايران رابطه داشته و مىخواسته است آنها را به هيجان آورده و برضد ما در ايران جهادى برپا نموده و اس اساس بىطرفى ايران را متزلزل سازد چون اين مسئله براى ما و ايرانيان خيلى مضر بود اين اقدام را نموديم . دولت ايران بعد از وقوع اين حادثه رشت در پروتست نمودن به وزارت خارجه پطروگراد و به سفارت روس در طهران به هيچ‌وجه كوتاهى ننمود اساسا جوابى نگرفته و نخواهد هم گرفت زيرا وقتى كه در كنگاور به قونسولهاى ما حمله نمودند ديپلماتهاى روس و انگليس در مقابل اين به دولت ايران پروتست نموده و رضايت خاطر آنها را تقاضا نمودند به هيچ‌وجه جوابى به آنها داده نشده اينست كه ما هم معامله متقابله نموديم ولى اين منازعه ما با آلمان و عثمانى به اين نحو نخواهد گذشت و آنها هم نخواهند نشست و تلافى آن را در همدان به سر نمايندگان روس و انگليس خواهند آورد اگر در خود همدان هم موفق نشوند موقعى كه نمايندگان مذكور از همدان به‌طرف كرمانشاهان حركت خواهند نمود نقشه جديدى كه آلمانها كشيده‌اند اين است كه نمايندگان روس و انگليس را در خود همدان تهديد نمايند و اين كار هم خيلى سهل و آسان است زيرا دولت ايران براى حفظ جان و مال نمايندگان پلتيكى مذكوره اقدامى ننموده اگر اين نقشه را كه كشيده‌اند بدون نتيجه بماند يا اينكه به موقع اجرا نتوانند بگذارند درصدد هستند كه دفعه دوم بدون اينكه از جان و مال آنها ملاحظه بكنند به آنها حمله نموده و هرچه مىتوانند بكنند . شونمان قونسول آلمان با هزار نفر سوار و توپهاى سريع الاطلاق در كنگاور به قونسولها حمله نمود ولى اين دفعه ممكن است و احتمال هم مىرود كه رؤف بيك با سه هزار نفر عساكر و دستجات سواره و توپخانه خود به شونمان ملحق بشود قسمتى از مجاهدين ايران و قسمتى از دستجات رؤف بيك به اتفاق پنج نفر عمال آلمانى وارد كرند شدند . در بهار هذه السنه موقعى كه دستجات قشون عثمانى به كرمانشاهان هجوم نمودند طوايف سنجابى و كلهر نزديك كرند از آنها جلوگيرى نموده و آنها را مجبور نمودند كه به طرف نواحى حدوديه قصر شيرين و سر پل عقب بنشينند و اكنون اندك مدتيست كه اين طوايف به قشلاقات خود رفته‌اند و حاليه راه كرمانشاهان به كلى مفتوح و امن مىباشد هجوم جديد عثمانيها به كرمانشاهان كاريست كه به زودى اتفاق خواهد افتاد خواه قونسولهاى روس و انگليس به آنجا بروند يا نروند زيرا اين شهر در نقطه واقع شده كه وسيله مخابره سفارتين آلمان ، عثمانى و اطريش با برلن و اسلامبول و وين مىباشد . اگر ديپلماسى روس و انگليس و فرمانفرماى قفقاز بخواهد كه قونسولهاى روس و انگليس بدون تأخير به كرمانشاهان مراجعت بكنند فقط اين مسئله به مساعدت و مشايعت دستجات قواى نظامى روس\r\n\r\n","description":"","footnote":"","page_name":" 4317 ","page_number":193},
  {"content":"\r\n\r\nمتوقفين در قزوين مىتواند شد زيرا كه جدا به اقوال و افعال دولت ايران نمىتوان مطمئن بود و براى آتيه اين كارها هيچ اقدامى نمىكنند . امضا : اسكيو\r\n\r\nنامهء نزهة الملوك\r\nيك كاغذ از نزهت الملوك رسيده بود نوشته بود قمر الدوله به سلامتى فارغ شد يك دختر . اسمش را رقيه لقبش را اقدس ملك گذاشتند ، خودش هم مدتها فرانسه خواند حالا براى معلمه ماهى پنج تومان خواسته كه كانوا و تورىبافى ياد بگيرند . عين الملوك قهر است كاغذ نمىدهد . پول مىخواهد .\r\n\r\nدزدها\r\nجمعه يازدهم محرم ، 26 عقرب - بنابر معمول سه شب در قلعه روضه داشتم . ديروز هم بچه‌ها بالاروچ زيارت رفتند . هوا خوب است ، باران هيچ نمىآيد . هنوز استاد محمود كاه‌گل ماليها را تمام نكرده طويله به حال خود مانده . اطاقها لكه‌گيرى شده ، فقط يك اطاق بيرون را سفيد كردند . عصر قاصد چاله‌اى آمد با مكتوب تقى كه بعد [ از 
  ] استنطاقهاى جديد كه سيا بروز نيامد مشغول كارهاى قديم شدند ، از شكنجه و طناب‌پيچ و غيره . كار كه به داغ كردن رسيد تمام كمال اموال و رفقاى خود را بروز داد . كسى كه با شما همراهى كرد آقا رضا خان رئيس تأمينات نظميه بود كه اگر اقدامات مجدانهء اين مرد نبود هرگز مقر نمىآمد . آقا رضا خان برادر كارگذار و از دوستان من و افخم الدوله است يعنى از طفوليت . پسر ميرزا حسن وزير انيس الدوله است . رفقاى سيا ، يد اللّه ، لطف اللّه ، شيردل كرد از ايل اصغر خان . روز دوازدهم با پنج نفر ژاندارم مىروم دنبال آنها . اگر پيدا كرديم چه بهتر و الّا غرامت مطالبه مىشود . اموال سليمان را هم اينها برده‌اند ، زود سليمان بيايد شهر .\r\nشكر خداوند را به‌جاى آورديم كه انشاء اللّه پيدا مىشود . دزد ايرانى را روى صندلى و استنطاقهاى اروپائى نميتوان مقر آورد . حيدر قلى خان براى امر مخفى كه آنچه كرديم مثل سيا بروز نداد شهر مىرود . گفتم صبح برود . كاغذجات طهران و قزوين را نوشته صد تومان هم براى تقى پول فرستادم . اگر تقى شهر نبود و مال خودش هم جزو اين اموال نبود هرگز اميد نداشتم شيخ كارى صورت بدهد . پول به بانك داده است . بانك يك كلمه گفته كشتى غرق شده به‌همين يك كلمه حرف قناعت نمود . ديگر شعورش نمىرسد ، برات و كاغذ غرق شده برات مجدد كاغذ مجدد ! ضامن بانك است . بانك هم برات داده گم بشود غرق بشود بسوزد نمرهء دو ، نمرهء سه تا به محل خود و اصل گردد . حالا اين آدم\r\n\r\n","description":"","footnote":"","page_name":" 4318 ","page_number":194},
  {"content":"\r\n\r\nكه تا بانك نرود دزد را مىتوانست پيدا كند ؟ تقى هم اگر مال خودش نرفته بود آنقدر جديت نمىكرد . من بايد ممنون آن مال باشم .\r\n\r\nترس از قشون روس - آغاز مهاجرت\r\nچهارشنبه 14 محرم - مشهدى حاجى على سيلكانى از طهران آمد . رمضان نام سيلكانى كه نزد اقتدار السلطنه نوكر است كاغذى نوشته بود و يك روزنامهء « شورى » به تاريخ سيم محرم فرستاده بود . خودش نوشته بود قشون روس كرج است . مجاهدين جمع مىشوند جنگ كنند . از طهران مردم از اعيان و تجار دسته دسته به‌سمت قم و اصفهان مىروند . همه مردم به جان هم افتاده‌اند ، مثل شهر كوفه شده . از خود مشهدى حاجى على سؤالات كرديم گفت طهران برهم خورده بود ، مردم فرار مىكردند . قشون روس به قدر سه چهار هزار نفر در كرج اردو زده بودند منزل داشتند . من آمدم مشق مىكردند . گفتم فهميدى براى چه آمده‌اند ؟ گفت مىگفتند در عاشورا طهران شلوغ مىشود . آمديم به ما صدمه وارد نيايد .\r\nبعد روزنامه را خواندم در صفحهء اول شرحى نوشته بود كه ما آنچه كوشش كرديم دولت يك پلتيك روشنى اتخاذ كند ، نه دولت ، نه وكلا گوش ندادند . تا كار به اينجا رسيد كه قشون روس ينگى امام وارد شده . حالا كار از ماه و روز و ساعت گذشته به دقيقه رسيده . باز تا وقت است تكليفى معلوم كنيد .\r\n\r\nحرف روسها\r\nدر ضمن اخبار پايتخت تمام ذكر جلسات هيئت وزرا و وكلا و هجوم تجار و كسبه براى كسب تكليف قطعى به دربار و بهارستان بود و بدون آن‌كه نتيجه از اين روزنامه و جلسات هيئت دولت معلوم گردد فقط در آخر روزنامه از قول سفير روس نوشته بود كه چون آلمانها اسلحه وارد طهران كرده‌اند و دستجات از مردم تشكيل داده‌اند در عاشورا هجوم به سفارت‌خانه‌ها بياورند لهذا محض حفظ سفارت و اتباع خود اين قشون مىآيد .\r\n\r\nكردستان - كرمانشاه\r\nدر كردستان هم پنج شش هزار عثمانى و ايرانى و صاحب‌منصبان آلمانى وارد شده‌اند . كرمانشاه كه مال خودشان است . سفراى آلمان و اطريش و عثمانى تمام اسناد سفارت‌خانه‌هاى خود را به سفارت امريك نقل نموده‌اند . دولت هم به هريك از اين سفارت‌خانه‌ها و سفارت انگليس ژاندارم و سرباز علاوه نموده است .\r\n\r\n","description":"","footnote":"","page_name":" 4319 ","page_number":195},
  {"content":"\r\n\r\n\r\nروزنامهء رعد\r\nعصر بيرون رفتم . ملا عيسى گفت يك روزنامهء ديگر هم براى امير اسعد آورده است .\r\nفورا فرستادم آورد . « رعد » يوميه ششم محرم بود . صفحهء اول ستون اول تمام سفيد بود .\r\nبالاى اين سفيدى به خط جلى نوشته بود مسائل داخلى ، مناظر سهمناك ! آيا چه بايد كرد ؟ معنى آن را درست نفهميدم . مقصودش اين است كه قارئين بگويند چه بايد كرد ، نه بهتر اين است خودشان كه باعث اين كارها شده‌اند بنويسند .\r\nاز اين ستون گذشتيم اخبار پايتخت بود . صبح هيئت وزرا در قصر ابيض جلسه داشتند . ظهر پانزده نفر از وكلا تشريف آوردند . عصر رئيس الوزراء خدمت شاه رسيد .\r\nغروب هيئت تجار و اصناف به هيئت آمدند . شب سفراى آلمان و عثمانى به هيئت آمدند . رئيس الوزراء امشب را در دربار توقف كرد . ديگر ابدا از مذاكرات هيئت چيزى ذكر و درج نشده مگر يك مطلب به دست آمد كه سفارتين روس و انگليس تقاضا نموده‌اند اسراى اطريشى را در يك محل و تحت نظارت دولت مسكن بدهند . اسلحهء طهران هم جمع بشود .\r\n\r\nكاشان\r\nدر همدان جنگ است . ليكن به واسطهء خرابى سيم تلگراف خبر درستى ندارند .\r\nظفر نظام با دويست نفر سوار شاهسون كاشان در قلعهء كوه شاهى ملحق به نايب حسين شده و هنوز جنگ است . البته خبر رفتن قشون روس را بشنوند جرىتر مىشوند .\r\n\r\nاخبار خارجه\r\nاخبارات خارجه تمام فتح نامهء آلمان است و تأثيرات كلى از دخول بلغار در جنگ ، زار و زبونى متفقين و اطمينان كلى كه نه يونان و نه رومانى به آنها كمك خواهد كرد ، بلكه بر عليه آنها اقدام مىكنند . حالا اين اطمينان را آقاى رعد از كجا تحصيل كرده خودش بايد بگويد . در روزنامه كه سندى به دست نمىدهد . در اسلامبول تهيهء پذيرائى ورود قشون آلمان و اطريش [ و 
  ] بلغارى ديده مىشود . بلگراد را با پانصد عرابه توپ با خاك يكسان كردند ، به‌طورى كه جنرال فون كالويج فرياد مىكرد اين چه سفاهت است . اقلا براى توقف قشون جائى باقى بگذاريد . ولى فايده نداشت ، باعث اين خرابى جنرال فون كوويز بوده است .\r\nدر يك مقالهء طولانى هم شرحى از بحران كابينهء لندن و زيادى وزراى انگليس و\r\n\r\n","description":"","footnote":"","page_name":" 4320 ","page_number":196},
  {"content":"\r\n\r\nفرانسه و خطاهاى مصادر امور خصوصا سرادواردگرى افاده مرام كرده بود . بايد منتظر مكتوبات و روزنامه‌هاى بعد شد .\r\nبهمن و ملكه هردو لرز و نوبهء سختى كردند . تا وقت شام افتاده بودند . امروز براى آنها كرسى گذاشتند . هنوز من محتاج آتش نشده‌ام . اين اول كرسى بود . 28 عقرب گذاشته شد . از بس باران نيامد زمينها را آب مىگيرند .\r\nيكشنبه 20 شهر محرم الحرام 1334 ، پنجم درجه قوس - حيدر قلى خان عصر 17 وارد شد با مكتوبات قزوين و طهران و دو بسته روزنامه‌هاى مختلف كه آقاى عماد السلطنه روانه فرموده بودند . بهتر اين است اول مكتوبات را عينا تا آنجائى كه داراى اخبار است درج كرده سپس به سراغ جرايد برويم .\r\n\r\nاخبار قزوين - رقعهء شيخ\r\nقزوين . رقعهء شيخ . از اخبارات متحيرم . چه عرض كنم چه پيش‌آمد شد .\r\nروزنامه‌نويسها راحت شدند . دروغ فراوان و آنچه كه يقين است عرض مىكنم . فعلا قريب پنج شش هزار قشون روس در كرج و ينگى امام متوقف هستند و متصل همه روزه قشون وارد قزوين مىشود و با اتومبيل قورخانه و مهمات مفصل مىآورد . امروزه قزاق و توپخانهء زيادى وارد كردند . چند روز قبل رئيس يك « كور دآرمهء » روس وارد قزوين شد .\r\nاز ديروز با اتومبيل به منازل قشون گردش مىكند . سى و شش كشتى قشون وارد انزلى شده . در دهات قزوين منزل خالى كرده‌اند كه سكنى كنند . در راهها ژاندارم نيست ، تمام قشون است . از آذربايجان خبر نداريم . از همدان و غيره خبر نداريم . ولى تمام منقلب است . مديران جرايد رفتند به قم . سفراى متحدين رفتند . مفسدين رفتند . زياده خبرى ندارم .\r\n\r\nدستخط آقاى عماد السلطنه دربارهء مهاجرت\r\nاز طهران مورخهء نهم شهر محرم 1334 ، فدايت شوم - البته كه به واسطهء دورى ، اخبارات متضاد و پىدرپى الموت مىرسد و متحير خواهيد بود . گفتم به‌طور ايجاز مختصرى بنويسم و با دو بسته روزنامه به پست بدهم ، ديگرچه وقت آنجا برسد نمىدانم . اول محرم معلوم شد كه قشون روس به‌طرف طهران خواهد آمد و سفير روس روز دوشنبه 29 ذيحجه حضور اعليحضرت رفت و اظهار داشت كه به واسطهء انتريگ سفارت آلمان و اطريش امنيت در طهران نخواهد بود ، بايد اجازه بدهيد كه يك عده قشون روس به طهران بيايد . اعليحضرت اين خواهش را به بدخلقى رد كردند و از آن\r\n\r\n","description":"","footnote":"","page_name":" 4321 ","page_number":197},
  {"content":"\r\n\r\nشب به بعد جلسهء هيئت وزراء متصل در قصر ابيض منعقد [ مىشد 
  ] و متصل مشغول مذاكرات با وزراى مختار طرفين بودند . معين است كه از تقاضاهاى دولت روس و اين صحبتهاى محرمانه صدق را كسانى كه بيرون و خارج كار باشند نمىفهمند . اما در هر صورت روز به روز كار سخت‌تر مىشد و قشون روس ينگى امام آمد [ و 
  ] از آنجا به‌طرف طهران رهسپار شد . تقاضاى دولت روس گويا يكى بستن مجلس ؛ تغيير هيئت وزراء ؛ به دار زدن بعضى از دشمنان روس ؛ انحلال ادارهء ژاندارمرى و غيره بوده است كه راست و دروغ البته دارد .\r\nبعضى از مردم كه وحشت داشتند از طهران خارج شدند مثل ميرزا سليمان خان [ ميكده 
  ] معاون وزارت داخله ، سليمان ميرزا « 1 » ليدر دموكراتها ، امير حشمت ، سردار سعيد ( اين همان سيف السلطنه آجودان باشى پسر سردار كل است ) ، ميرزا قاسم خان صور اصرافيل ، دخو ، مساوات « 2 » ، نوبهار « 3 » و غيره و غيره كه من همه را نمىدانم و تمام اين مردم از راه قم گويا به اصفهان مىروند و راه قم مثل بازار شده بود . كالسكه و گارى ، اسب ، حتى الاغ ديگر در طهران پيدا نمىشود . يعنى ، چه اين مردم برده و مىبرند ، چه ادارهء ژاندارمرى براى تهيهء حركت و جنگ نگاه داشته . بالاخره روز دوشنبه هفتم صبح كار سخت‌تر شد و پيش قراول روس به شاه‌آباد رسيد . اعليحضرت مصمم حركت شد .\r\nكالسكه حاضر نمودند و يك عده سوار بختيارى و ژاندارم و نوكرهاى شخصى حاضر شدند كه شاه حركت كرده به قم و از آنجا اصفهان بروند . وزراء هم صحه به اين كار گذاشتند . و از مدتى قبل الى حال فقط اين حركت عاقلانه و از روى قوت قلب بود كه همه‌كس تمجيد مىبايستى بكند ، زيرا طهران بعد از حركت اعليحضرت ديگر پايتخت حساب نمىشود و يك شهرى بود مثل قزوين و پر از جانورهاى موذى و حيوانات تنبل ترسوى بىقيد و بىغيرت و به محض حركت پادشاه از طهران در حقيقت ايران داخل جنگ بين المللى شده و از هر طرف جنگ شروع مىشد و البته بايد بدانيد كه صفحهء غرب و جنوب ايران هم تمام ايلات و عشاير با قوت و قدرت دفاع كرده . از آلمان هم به آنها اسلحه و پول داده مىشد و هرگز با اين استعداد مختصر و اين جنگ بزرگ دنيا دولت روس قدرت نداشت و ندارد كه از همدان جلوتر برود ، چنانچه چهار ماه است انگليس از بوشهر يك قدم نمىتواند جلوتر برود .\r\n\r\n\r\n","description":"","footnote":"\r\n( 1 ) - نام خانوادگى او ميكده است .\r\n( 2 ) - سيد محمد رضا صاحب روزنامه مساوات 1324 وكيل مجلس .\r\n( 3 ) - ملك الشعراى خراسان مدير نوبهار وكيل مجلس ( يادداشت مؤلف در حاشيه ) .\r\n","page_name":" 4322 ","page_number":198},
  {"content":"\r\n\r\nبارى صمصام السلطنه و سپهدار به سفارت‌خانه‌هاى روس و انگليس رفتند .\r\nصمصام السلطنه آنجا سخت حرف زده و گفته است كه شاه مىرود ما هم مىرويم و من تا ده روز ديگر بيست هزار سوار بختيارى را به جنگ مىآورم ، خيال نكنيد ما هم همچو حلواى لذيذى هستيم و يك لقمه مىشويم . سفرا قدرى فروتن شده به دربار آمدند و بالاخره نتيجهء مذاكرات اين شد كه قشون روس از شاه‌آباد و كرج برگردد ، اعليحضرت هم حركت نفرمايد . سفراى آلمان و اطريش و عثمانى غروب دوشنبه حركت كردند به طرف قم . امروز سه شنبه هشتم گفتند از شاه آباد قشون روس مراجعت كرد و بعضى تغييرات مختصر در كابينهء وزراء خواهد شد .\r\nكلنل ادوال در حضور شاه با سپهدار دعوايش شده و به يكديگر بد گفته‌اند . سپهدار گفته كه از وقتى كه مستشاران خارجه آمدند ما بىقشون شديم . او گفته كه شما خودتان اسباب خرابى و اضمحلال قشون ايران را فراهم نموديد . اين گفته دروغ مىگوئى ، او گفته دروغ‌گو شما هستيد كه هيچ راستى را به پادشاه خودتان نمىگفتيد و غيره . شايد از اينها هم بدتر و تلخ‌تر . نزديك بوده يكديگر را بزنند ( ادوال به‌جاى يالمارسون رئيس تشكيلات ژاندارمرى است ، يعنى قائم مقام اوست تا او از سوئد بيايد ) . محرم است اما هيچ دسته و سينه زن حركت نمىكند و من الان مىخواهم منزل شاهزاده واليه بروم . اگر مطلب ديگرى بود باز شب انشاء اللّه خواهم نوشت .\r\n\r\nدنبالهء نامه\r\nمنزل شاهزاده واليه رفتم خودش نبود . ديروز غروب حاجى عز الممالك با رضا قلى خان و ناصر قلى خان با كالسكهء عميد الملك به‌طرف قم رهسپار شده بودند و جناب خبير همايون هم با ايشان رفته و ترسيده كه مبادا اسم او هم داخل ليست باشد و او را گرفته و دار بزنند ( خبير همايون خيلى ترسو است . احوالات او را من مفصلا در موقع ورود مجاهدين به طهران نوشته‌ام ) . به قدرى مردم به‌طرف قم و اصفهان رفته‌اند كه در خيابانها تك و توك درشكه كرايه ديده مىشود و از طهران به قم تا هشتاد و نود تومان كرايه درشكه گرفته‌اند . در صورتىكه معمول آن هجده تومان بود . از آنجا نظاميه رفتم جناب آقاى افخم الملك تازه نداشت كه قابل باشد ، جز آن‌كه مىگفت مستشار الدوله عقب سفراى آلمان و غيره رفته كه مراجعت بدهد ، ولى هنوز معلوم نيست كه گفتگوى شاه با سفارت روس به كلى تمام شده باشد . ( باقى مطالب شخصى بود ) .\r\n[ پايان نامهء عماد السلطنه 
  ]\r\n\r\n","description":"","footnote":"","page_name":" 4323 ","page_number":199},
  {"content":"\r\n\r\n\r\nرقعهء حاج افخم الدوله\r\nپنجم محرم - ( بعد از حكايت حكومت اقتدار السلطنه يا سردار اقتدار به تنكابون و ملاقات او و توسط از جلال و اين‌كه خوب است توسط قبول شود و او را در يكى از دهات ديگر سكنى بدهيد و اطمينانات سردار اقتدار كه همه قسم مساعدت ميكنم ( در صورتىكه مشكل است بيايد . اكرم الملك با دويست نفر آدم خرم‌آباد نشسته و حاضر مصاف است . داخل مطالب مىشود ) . از پلتيك و اوضاع جويا شده بوديد عقلها مات است . ترتيبات طورى درهم و برهم كه نمىتوانم عرض كنم . آلمان‌ها در كرمانشاهان ، اصفهان تا نزديك همدان سوار مىگيرند و پول خوب مىدهند ، باطنا در همه‌جا انتريگ بر ضد روسها به عمل ميآورند . از آن طرف خود ايرانيهاى روسوفيل ( محب روس ) القاء شبهات به روسها مىكنند . چيزها مىگويند ، حرفها شهرت مىدهند كه همه ايران مملو از اسلحهء آلمان شده ، تمام مردم نوكرى آنها را قبول نموده . چه و چه . [ با 
  ] اين حرفها روسها را به هيجان مىآورند و بعضى حركات مىكنند . نه اين است كه واقعا آلمانها مشغول اين اقدامات نباشند ولى نه به اين ترتيب كه به سفارتها مىگويند . به‌هرحال حاليه اين كار باعث اين شده كه روسها از قزوين به‌سمت طهران حركت كردند .\r\nوزير مختار روس حضور شاه مشرف و عرض كرده است كه به واسطهء دههء عاشورا و انقلابى كه آلمانها در نظر دارند بايد اجازه بدهيد قشون روس طهران بيايد و در حقيقت اين اقدام روسها به حكم انگليسها شد . شاه هم جواب سخت تلخى گفتند كه ابدا همچو اجازه‌اى را نداريد و اگر هم براى پولى است كه قرض داده‌ايد پول شما را رد مىكنم و اگر به زور هم بيائيد ما مسئول واقعات بعد نخواهيم بود و هيئت دولت هم طهران را تخليه مىكند . از دوشنبهء گذشته تا امروز كه شش روز است جلسهء وزراء منعقد است و مشغول مذاكرات و تلگرافات پطروگراد و لندن هستند . هنوز هم معلوم نيست نتيجه چه شده .\r\nمجلس رسمى منعقد نشده است . فعلا روسها ينگى امام هستند و از قرار معلوم همانجا متوقف خواهند بود . ميرزا سليمان خان معاون وزارت داخله ، سليمان ميرزا ، اديب السلطنه ، وحيد الملك ، مساوات ، كلوب و چند نفر ديگر از وكلا فرار كردند مبادا روسها برسند حكايت تبريز بشود . روسوفيلها خوشحال ، ژرمن فيلها در فكر جو و نان تازه ، با جديت عقيدهء دفاع و جنگ را دارند . ژاندارمرى حاضر ، مردم متوحش ، عدهء بختيارى تا پانصد نفر تشكيل . به‌هرحال طهران برهم خورده . الحمد للّه گوش شما از اين مزخرفات نمىشنود و خلاص هستيد . اين رجال مملكت از بزرگ و كوچك ، فقير و غنى ، هريكى در پى يك تقلب و بدذاتى و منافع خود ، دولت بىپول ، بىاسلحه ، بىقوه و\r\n\r\n","description":"","footnote":"","page_name":" 4324 ","page_number":200},
  {"content":"\r\n\r\nقدرت ، چه تصميم و نتيجهء ديپلوماسى خوبى را از اين اوضاع متوقع هستيد . آخر الامر يك ميدان جنگ و زد و خورد در اين مملكت واقع خواهد شد . تصور مىكنند چون راه قشون آلمان و اطريش به اسلامبول باز شد و صرب مرحوم ، قشون انگليس و فرانسه نتوانستند كارى صورت بدهند ، عمل داردانل انجام و همگى به بغداد ميآيند . انگليس ديگر بصره را هم نخواهد حفظ كرد آن‌وقت نوبت ايران مىشود كه قشون فاتح به ايران و خيال هندوستان را مىكند كه آنجا را هم فتح نمايند . آنچه مشهور است روسها چند نفر را گفته‌اند تبعيد كنيد . مجاهدين آلمان را بگيريد . حتى القوه با ما همراه باشيد . مجلس را توقيف كنيد ، ژاندارمرى را منحل . ولى اين حرفها را هيئت دولت بروز نداده [ در 
  ] افواه است . يقين اين رئيس الوزرا را هم نمىخواهند مايل به سعد الدوله يا ديگرى مثل او هستند .\r\nالبرز « 1 » مرحوم شد . نصير الدوله را مىخواستند حاكم كردستان كنند . شعاع الدين ميرزا در خرقان ناخوش سخت شد . نور الدين ميرزا پسرش را با بهمن و درشكه فرستادند ايشان را بياورند . هرمز صبح اداره مىرود چهار از شب رفته ميآيد . مشغول نوشتن بودجه است . دولتى كه هيچ‌چيزش معلوم نيست بودجه مىخواهد چه كند ، آن هم به اين تفصيل . هنوز هم حقوقى ندارد مجانى مىرود .\r\n\r\nضميمهء نامه\r\n( پس از مطالب مستشار الممالك و درخواست انعامى براى او مرقوم مىدارند ) دو روز است اين عريضه عرض شده امروز ارسال مىشود . ديروز دوشنبه هفتم صبح خبر دادند كه قشون روس به طهران مىآيد . اعليحضرت مصمم حركت و تخليهء پايتخت .\r\nچاكر و هرمز مسلح رفتيم درب خانه . كالسكهء شاه حاضر بود . قريب صد نفر روساى بختيارى و سوار بختيارى و بعضى ديگر حاضر شده بودند . آخر الامر سپهدار و صمصام السلطنه رفتند به وزير مختارين التيماتوم بدهند . سفرا خودشان آمدند . خوب هم از اين تشر ترسيده بودند . آخر الامر نوشته دادند كه قشون به شهر وارد نمىشود و بر مىگردد به كرج تا مذاكرات با وزرا تمام شود . به‌هرحال تا غروب آمادهء حركت ، غروب شاه قبول كرد كه فعلا تشريف نبرند . سوار ژاندارم تمام فرستاده شد به راه قم . خود ادوال هم پيش شاه است . مختصر مشاجره‌اى هم با سپهدار در حضور كرده بود .\r\nمستوفى الممالك هم واقعا مثل رستم ايستادگى كرد . تمام مقصود آقايان اول اين بود كه\r\n\r\n\r\n","description":"","footnote":"\r\n( 1 ) - مقصود سگى است كه از الموت براى نصير الدوله فرستاده شده بود . ( م . سالور ) .\r\n","page_name":" 4325 ","page_number":201},
  {"content":"\r\n\r\nمستوفى الممالك نباشد ، وزراء عوض شوند . صمصام السلطنه خوب به وزير مختارين توپيده بود كه حالا موقعى است كه شما از ما احتياط كنيد نه ما از شما . البته شاه را مىبرم و شما هم هرچه ميل داريد بكنيد . تقريبا اين تصميم و خيال حركت شاه خيلى خوب بود اگرچه نگذاشتند . ولى هنوز هم مذاكرات به آخر نرسيده . امروز صبح تلفون از شاه‌آباد خبر داد كه عدهء صد نفرى آمده بودند برگشتند و قشونى هم كه در كرج بود مشغول عودت هستند . به‌هرحال تا ظهر درب خانه بودم ، الان هم مىخواهم بروم . فقط همين‌قدر فرصت شد مختصرا عريضه را تمام نمايم تا بعد چه شود و خدا چه خواهد . عز الممالك منتظر حركت شاه نشد جلو افتاد و ديشب غروب با اخوان به‌سمت قم رفت . ديگران هم خيلى به قم رفته‌اند . قشون عثمانى هم باز مىگويند از سرحد بيشتر وارد ايران شده . آن صفحات منقلب است . اين حركات روسها هم بيشتر باعث تقويت كار آن طرف مىشود به نظر آخر كار به جنگ خواهد كشيد .\r\nزياده قربانت ، فريدون - عصر سه شنبه 8 . [ پايان نامهء افخم الدوله 
  ]\r\nروزنامه يومى ملى مستقل الافكار\r\n[ مطالب مندرج در روزنامهء رعد از صفحهء بعد شروع مىشود و به صفحهء 4343 خاتمه مىگيرد 
  ]\r\n\r\n","description":"","footnote":"","page_name":" 4326 ","page_number":202},
  {"content":"\r\n\r\n\r\nبيان حال\r\nسرگذشت هفتهء اخير را در قسمت « اوضاع داخله » ذيلا ملاحظه مىنمائيد . تا حدى به جريان صورى وضعيات واقف مىشويد .\r\nبلى . همه انتظار دارند كه از عقايد و نظريات ما راجع به اين حوادث كه چه بوده و هست آگاه شوند .\r\nليكن ما فعلا عقيده و نظريه خيلى تازه نداريم . روزها ، هفته‌ها ، ماه‌ها تصادف با چنين ايام تهديد آميزى را پيش‌بينى مىكرديم و قسمت عمده از ستون‌هاى اوراق خود را صرف لزوم جلوگيرى از واقعات سهمناك منموديم .\r\nگويا صحبت از گذشته ديگر بىفايده باشد . چه كه وضعيات تازه‌ترى در پيش داريم .\r\nاز جريان اوضاع گذشته مىتوان مقياس و زمينه پيش‌آمدهاى آينده را تا حدى تصور نمود . اگرچه مقامات رسمى دولتى مىگويند كه براى بهبودى احوال كار مىكنند .\r\nاميدوارى مىدهند كه موفق به حل مشكلات و تصفيه معضلات خواهند گشت ما هم چه كنيم ناچاريم كه قبول كنيم انتظار اثرات عملى را داشته باشيم . ليكن از مراحل قول به فعل بايد تخطى شود . ايقان براى ما وقتى حاصل مىشود كه حقيقتا دلايل قطعى براى بهبودى احوال مشهود گردد .\r\nفقط در ميان اين افق تيره ، اين آسمان تاريك ، اين مناظر هولناك ، در وسط اين تشويش عمومى اين مصائب لايتناهى تنها نقطهء روشن ، يگانه مايهء خوشوقتى يك حقيقت درخشان ، يك شعاع منورى است كه راستى تا به اين درجه در انظار ايرانيان جلوه‌گر نشده بود .\r\nنخست افتخار و سربلندى به وجود يك شهريار با اراده و عزم ، يك ذات مقدس شاهانه ارجمند ، صاحب تمام خصايص متانت ، استقامت يك حكمران جدى و نيرومندى كه سيل جريان حوادث سهمگين با هر شدت و سرعتى كه توانست خود را به پايهء سرير همايونش رساند . بنيان عزم و استقامتش مانند كوه خاره پابجا ماند .\r\nمفهوم اراده - هويت متانت ، مجسمهء مقاومت در مقابل نهيب تندباد حوادث جلوه‌گر و عيان شد . سلطنت يعنى موهبت الهى و وديعه ملى يك حارس و نگاهبان لايقى را در نزد خود مشاهده كرد .\r\nسپس يك رئيس الوزراء و صدر معظم با استقامت ، يك دستور ارجمند با درايت كامل و ثبات فكر و عقيده ، مستوفى الممالك يك بوذرجمهر عصرى كه راستى با نوشيروان وقت چنان بردبارى و بزرگوارى را در هنگام زمام‌دارى خود بروز دادند كه\r\n\r\n","description":"","footnote":"","page_name":" 4327 ","page_number":203},
  {"content":"\r\n\r\nعصرهاى درخشندهء ايران را به ما يادآورى كردند .\r\nبايد با مسرت هرچه تمامتر گفت كه دايهء ايام چنان شاه و چنين وزيرى را براى چنين موقع فوق العاده در مهد تربيت خود و براى ايرانيان ستمديده پرورانده است .\r\nبنابراين در مقابل هر تهديد ، هر مصيبت و هر واقعه ناگوار يا هر پيش‌آمد هولناك بايد به شاهنشاه تاجدار و رئيس الوزراء نامدار خود اميدوار گشته اين عقيده را پيدا كنيم كه اگر كشتى ايران شكسته ولى ناخدايان وى به اين آسانى مقدرات سفينهء طوفان ديدهء خود را دستخوش امواج محن و بلايا روا نمىدارند .\r\n( پايان مقالهء رعد )\r\n\r\nاوضاع داخله\r\n\r\nحوادث مهمهء يك هفتهء اخير\r\nآقاى رئيس الوزراء شب يكشنبه را در دربار تشريف داشته صبح آقايان وزراء همگى حضور به‌هم رسانيده جلسه منعقد شد آقايان مؤتمن الملك و مشير الدوله هم در جلسه حضور داشتند .\r\nقبل از ظهر روز يكشنبه شاهزاده عين الدوله به دربار تشريف آورده به حضور اعليحضرت اقدس شهريارى تشرف حاصل نمودند و آقاى رئيس الوزراء را هم ملاقات نموده تا اوايل غروب در جلسه تشريف داشتند .\r\n\r\nدر حضور اعليحضرت شهريارى\r\nبرحسب تقاضائى كه قبل از وقت وزراى مختار روس و انگليس براى تشرف به حضور اعليحضرت اقدس شهريارى نموده بودند روز يكشنبه سه ساعت بعد از ظهر به دربار آمده به حضور ملوكانه تشرف حاصل كردند . تقريبا مدت سه ساعت در حضور بودند .\r\nمذاكرات جريان داشت آنچه تحقيق شد گويا وزراى مختار توجه ملوكانه را به تقاضاهاى خود جلب و ضمنا به بعضى پيشنهاداتى به سرير سلطنت عظمى معروض داشته باشند .\r\n\r\n","description":"","footnote":"","page_name":" 4328 ","page_number":204},
  {"content":"\r\n\r\n\r\nنمايندگان در دربار\r\nشب دوشنبه قريب دوازده نفر از نمايندگان به دربار آمده منتظر ملاقات آقاى رئيس الوزراء بودند و قريب سه ساعت در اطاق جداگانه توقف كردند تا بالاخره آقاى رئيس الوزراء را ملاقات و ساعت پنج از شب گذشته مراجعت نمودند .\r\n\r\nسفير كبير عثمانى\r\nشب دوشنبه سفير كبير عثمانى به دربار تشريف آورده آقاى رئيس الوزراء را ملاقات كردند و قريب يك ساعت و نيم مشغول مذاكرات راجع به پيش‌آمد بودند .\r\n\r\nحركت قشون روس به‌طرف طهران\r\nشب دوشنبه در مقامات رسمى انتشار داشت كه احتمال مىرود امشب و يا فردا صبح قشون روس به‌طرف طهران عزيمت نمايد و قشونى كه از چند روز قبل در حوالى كرج متوقف بودند شب دوشنبه پيش قراول آنها از پل كرج عبور كرده به‌سمت شاه‌آباد رهسپار شدند .\r\n\r\nدر سفارت آمريكا\r\nبه مناسبت قرب جوار قشون روس شب دوشنبه را وزراى مختار متحدين به سفارت آمريكا رفته فقط در سفارت خانهاى خودشان چند نفر مستحفظ بيشتر نبود .\r\n\r\nوحشت و اضطراب اهالى\r\nدر تمام شهر انتشار داشت كه امشب وقايع غير منتظره رخ خواهد داد . عموم اهالى فوق العاده مضطرب و پريشان بوده تهيهء آذوقه مىنمودند و عموما انتظار بعضى پيش‌آمدها و وقايع را در آن شب داشته ادارهء نظميه هم در نهايت مواظبت و مراقبت در تمام نقاط شهر براى جلوگيرى از حوادث عده كافى گمارده بودند .\r\n\r\nدستور رئيس الوزراء\r\nسه ساعت از شب گذشته آقاى رئيس الوزراء مسيو وستداهل رئيس كل تشكيلات و مسيو بركداهل رئيس تأمينات و مسيو ادوال رئيس ژاندارمرى را احضار فرموده و دستور العمل‌هاى لازم براى حفظ امنيت شهر به آنها داده شد .\r\n\r\n","description":"","footnote":"","page_name":" 4329 ","page_number":205},
  {"content":"\r\n\r\n\r\nروز دوشنبه هفتم\r\n\r\nاراده ذات اقدس همايونى\r\nپس از آنكه خبر حركت قشون از كرج به‌طرف طهران رسيده و تقريبا از حل مشكلات به وسايل و مذاكرات سياسى مأيوسى حاصل شد صبح روز دوشنبه اعليحضرت اقدس شهريارى اراده حركت از طهران فرموده آقاى رئيس الوزراء و رجال دربارى را احضار و تصميم ملوكانه را اشعار فرمودند .\r\n\r\nهيئت وزراء\r\nچهار ساعت و نيم قبل از ظهر تمام آقايان وزراء به دربار حضور به‌هم رسانيده جلسه منعقد و شروع به مذاكرات راجع به آمدن قشون به طهران و تصميم ملوكانه و تهيه لوازم حركت را نمودند .\r\n\r\nتصميم در حركت\r\nبرحسب امر ملوكانه اجزاء دربار مشغول تهيه لوازم حركت و جمع‌آورى اسباب و اساسيه سلطنت گشته اداره ژاندارمرى كليه قوا و استعداد خود را در فاصله كمى حاضر .\r\nادارهء كشيك‌خانه و فراش خانه و ساير دواير دربارى حاضر براى حركت گرديدند .\r\n\r\nاجتماع در دربار\r\nسه ساعت قبل از ظهر عده از اعيان و اشراف به دربار براى تشرف به حضور و تعيين تكليف تشريف آورده آقايان مشير الدوله و مؤتمن الملك و شاهزاده فرمانفرما هم حضور به‌هم رسانيدند .\r\nبلافاصله چند نفر از خوانين بختيارى به دربار تشريف آورده آقاى رئيس الوزراء را ملاقات و مدتى مشغول مذاكرات بودند .\r\nدر همين موقع شاهزاده عين الدوله به دربار تشريف‌فرما گرديده به حضور اعليحضرت شهريارى تشرف حاصل نمودند و آقاى رئيس الوزراء را هم ملاقات كردند .\r\n\r\n","description":"","footnote":"","page_name":" 4330 ","page_number":206},
  {"content":"\r\n\r\n\r\nسفراى متحدين\r\nقبل از ظهر روز دوشنبه وزراى مختار آلمان و اطريش به سفارتخانهاى خودشان تشريف برده كليهء اساسيه و اسبابهاى خود را جمع‌آورى نموده عازم حركت به‌سمت قم شدند و مقارن ظهر تمام لوازم مسافرت فراهم بود .\r\nسفير كبير عثمانى هم وسايل حركت خودشان را فراهم نمودند . اثاثيهء سفارت را جمع‌آورى كرده در صندوق‌هاى سفرى بسته كالسكه‌هاى آنها براى حركت حاضر بودند .\r\nادارهء ژاندارمرى تا مقارن ظهر استعداد باغ شاه و يوسف‌آباد را با كليهء اسلحه و قورخانه به حضرت عبد العظيم حركت داده و بقيهء ژاندارم‌ها را هم با درشكه‌هاى كرايه به سرعت حركت دادند .\r\nادارهء نظميه فورا كليهء قوا و استعداد خود را از آژانهاى پياده و سواره و حتى شعب ادارى و غيره حاضر نموده اسلحه به آنها داده شد و اثاثيهء خود را هم جمع‌آورى نموده حاضر شدند كه در ركاب ملوكانه بروند .\r\nوزارت امور خارجه تا مقارن ظهر آرشيو خود را تهيه نموده و براى حركت يك عده از اجزاء انتخاب شدند كه در ركاب ملوكانه حركت نمايند .\r\nآقاى رئيس الوزراء و آقايان وزراء هم عازم حركت شده به فوريت لوازم مسافرت را تهيه كرده كالسكه آنها هم حاضر گرديده كه در ركاب ملوكانه بروند .\r\n\r\nدستور پس از حركت موكب ملوكانه\r\nبراى اينكه متعاقب حركت موكب ذات اقدس همايونى ادارات مركزى بىتكليف نباشند و در امنيت شهر تزلزلى رخ ندهد برحسب امر ملوكانه و تصويب هيئت وزراء مراتب ذيل معين گرديد .\r\nحكومت شهر طهران به عهده شاهزاده ركن الدوله واگذار گرديد .\r\n\r\n","description":"","footnote":"","page_name":" 4331 ","page_number":207},
  {"content":"\r\n\r\nكفالت امور وزارت داخله و رسيدگى به دوائر به عهدهء آقاى دبير الملك مفوض شد .\r\nمتحد المالى به تمام معاونين وزارتخانه‌ها نوشته شد كه در غياب هيئت وزراء مسؤول امور ادارى خود باشند .\r\nبه مناسبت اينكه پليس و نظميه در ركاب ملوكانه عزيمت مىكردند رياست نظميه و امنيه شهر طهران به ادارهء قزاق‌خانه محول و مقرر شد قزاقها مواظب انتظامات شهر باشند .\r\nتلگرافاتى چند براى مخابره به دربار پطروگراد و لندن تهيه شد كه پس از حركت موكب ملوكانه مخابره شود .\r\nتلگرافات متحد المالى راجع به سبب و علل عزيمت موكب همايونى از طهران نوشته شد كه به ولايات داخله مخابره گردد .\r\n\r\nكالسكهء سلطنت\r\nدر همين موقع كالسكهء سلطنت با تمام ملتزمين ركاب درب اندرون حاضر شده و خاطر مبارك ملوكانه را از تهيهء وسايل حركت مستحضر ساختند .\r\n\r\nاعلان تغيير مقر سلطنت\r\nآقايان سپهدار اعظم و صمصام السلطنه از طرف دولت به سفارت انگليس تشريف فرما گرديدند كه تصميم ملوكانه را با علل و موجبات آن اطلاع داده و تغيير مقر سلطنت را اعلان نمايند .\r\n\r\nحركت اهالى\r\nتا مقارن ظهر روز دوشنبه عدهء از آقايان وكلا و رجال و محترمين و اربابان جرايد وسايل عزيمت خود را فراهم نموده به‌طرف قم حركت كردند و قسمت عمده ديگر از طبقات مختلفه اهالى هم مصمم بودند كه پس از عزيمت ملوكانه رهسپار گردند .\r\n\r\n","description":"","footnote":"","page_name":" 4332 ","page_number":208},
  {"content":"\r\n\r\n\r\nمنظرهء طهران در ظهر روز دوشنبه\r\nروز دوشنبه هفتم محرم طهران - پاىتخت شهريار تاجدار ايرانيان - مقر اقامت اعليحضرت سلطان احمد شاه جانشين كيخسرو و وارث تخت و ديهيم كيان - يك منظره با ابهت - يك وضعيت روشن و تيره را به خود مىديد كه در تاريخ اعصار قديمه و جديده ايران بىهمتا است .\r\nمنظرهء طهران - در روز هفتم محرم فراموش‌شدنى نيست . حوادث ليل و نهار نخواهد توانست از قلوب شاهدين آن پيش‌آمد تأثيرات مهابت‌خيز يك چنين روزى را محو نمايد .\r\nقلب فسردهء ايران - مغز ستم كشيدهء كشور ايرانيان - در قالب خود يك مدير مدبر ، يك زمامدار با عزم و يك شهريار بااراده ديد كه انصافا تا بدين درجه تصور نمىكرد كه در محيط رعب و وحشت يك عنصرى به اين شهامت ، يك جوهرى به اين شجاعت - يك خسرو ارجمند و حكمران محبوبى به اين عزم و متانت ، دست روزگار و مشيت خداى بااقتدار براى ايرانيان پرورانده باشد .\r\nاهالى محزون و افسرده دل طهران احساس مىكردند كه در زير آسمان تاريك ايران يك پادشاه جوان با درايت - كفايت - لياقت - مانند يك مرد كهن‌سالى در افق تيره اين سرزمين جلوه‌گر شده و وجود مقدس خود را مايه تسلاى قلوب نوميد گشته قرار داده .\r\nطهرانيها از تابش اشعه اراده و متانت اين خسرو ارجمند به خود اطمينان مىدادند كه ذات مقدس شهريارشان از داشتن عزم و اراده خواهند توانست يك مملكتى را از گرداب هلاكت نجات بخشند . سعادت ايران را تأمين و سرزمين كيانيان را شرافتى از نو دهند .\r\nافرادى كه در خيابانهاى ناصرى و چراغ گاز تا درب دروازهء شاهزاده عبد العظيم به آرزوى زيارت جمال مبارك سلطان احمد شاه قاجار را به انتظار مىگذراندند به يكديگر مىگفتند . جان شيرين - سلطان محبوب - روح ايرانيان از قالب قلب ( پاىتخت ) روان مىشود . اوضاع وحشت‌آميز مىگردد . وخامت وضعيات به سرحد كمال مىرسد .\r\nوطن‌پرستان در حال اضطراب و تشويش در جلو و عقب موكب همايونى طهران را ترك مىنمايند و قالب مركز را بىجان مىسازد . به شناختن شهريار با عزم يكديگر را تبريك مىگفتند ليكن در همان حال از اين پيش‌آمد بىنهايت افسرده بودند .\r\nبلى در همين موقع ظهر دوشنبه هفتم محرم بود كه ستارگان آسمان ايران مثل بنات النعش سرگردان و آخرين تصميمشان بر اين بود كه در گرد اختر فروزان و آفتاب\r\n\r\n","description":"","footnote":"","page_name":" 4333 ","page_number":209},
  {"content":"\r\n\r\nاقبال ايرانيان ( سلطان احمد شاه ) جمع شده هستى و موجوديت خود را فداى يك ذات اقدس يك وجود برازنده كه پس از قرنها مادر دهر براى ايران زائيده است بنمايند .\r\nاهالى طهران در همان حينى كه سرمست باده شاه‌پرستى گشته و ذات خجسته اين تاجدار را ستايش مىكردند از مراتب استقامت و متانت مستوفى الممالك يعنى يگانه دستورى كه برازنده خدمتگذارى يك چنين شاهنشهى است نمىتوانستند شكفت و شعف خود را مستور دارند و از صميم قلب موفقيت وجود گرامى وى را از خداى ايران مسئلت ننمايند .\r\nمنظرهء طهران در روز هفتم محرم بزرگ‌ترين ايام تاريخى ما است ، مناظر متضادى هويدا بود . احساسات و آثار تصور نكردنى از اهالى طهران عيان گشت كه از خواطر هيچ يك از ناظرين يك چنان منظره محو نخواهد شد .\r\nاز يك‌طرف باقى ماندهء اهالى از عزيمت موكب شاهنشاهى محزون و گريان و به چشم مىديدند كه روح از تنشان مىرود و از طرف ديگر از شدت فرح در قالب وجود نمىگنجيدند كه روزگار در ميان اين همه بدبختى يك چنين ذات مقدسى را براى آنها به وديعه گذارده كه اينك موقع جلوه‌گرى رسيده و متانت وى به تمام قد عرض اندام كرده .\r\nو از ميان ابرهاى مظلم اشعه انوار سعادت آتيه جلوه‌گر گشته .\r\n\r\nحركت موكب ملوكانه\r\nتقريبا يك ساعت و نيم بعد از ظهر ذات اقدس شهريارى از حياط گلستان به يكى از حياطهاى خلوت تشريف فرما شده و فورا دستخطى به آقاى سردار كبير شرف صدور يافت كه پس از تشريف‌فرمائى موكب ملوكانه رياست دربار اعظم و قصور سلطنتى و اساسيهء آن به عهدهء ايشان واگذار شود . سپس به‌طرف درب اندرون تشريف فرما گرديده كه حركت فرمايند . در اين موقع آقايان سپهدار اعظم و صمصام السلطنه عودت كرده و بلافاصله تلفونى از وزراى مختار روس و انگليس به آقاى رئيس الوزراء رسيد كه استدعا نموده بودند اعليحضرت اقدس شهريارى حركت نفرمايند تا وزراى مختار در دربار شرفيابى حاصل كنند .\r\n\r\nوزراء مختار در دربار\r\nبعد از مخابرهء تلفون به فوريت وزراى مختار روس و انگليس به دربار آمده در قصر ابيض منتظر ملاقات آقاى رئيس الوزراء شدند . آقاى رئيس الوزراء و هيئت وزراء از مقام سلطنت عظمى استدعا نمودند كه قدرى حركت موكب ملوكانه به تأخير افتد تا نتيجهء\r\n\r\n","description":"","footnote":"","page_name":" 4334 ","page_number":210},
  {"content":"\r\n\r\nمذاكرات معلوم و براى آخرين دفعه وسايل و عوامل سياسى مساعى خود را بجا آورند .\r\nسپس آقاى رئيس الوزراء به معيت آقايان مؤتمن الملك و مشير الدوله وزراى مختار را به حضور پذيرفته و شاهزاده عين الدوله و شاهزاده فرمانفرما به خدمت آقاى رئيس الوزراء آمده و با وزراى مختار مشغول مذاكرات شدند .\r\nتقريبا مذاكرات آقايان فوق با وزراى مختار دو ساعت امتداد پيدا كرد . در همين موقع آقاى رئيس الوزراء از مجلس مشاوره برخاسته به حضور ملوكانه مشرف شده و مجددا مراجعت كردند .\r\n\r\nحركت وزير مختار آلمان\r\nدو ساعت بعد از ظهر وزير مختار آلمان به معيت هيئت سفارت و ساير منتسبين به سفارت آلمان به‌طرف شاهزاده عبد العظيم حركت نمودند .\r\n\r\nقشون در شاه‌آباد\r\nدر اين موقع خبر ورود پيش قراولان قشون به شاه‌آباد رسيد و بر وحشت اهالى افزوده گرديد .\r\n\r\nدر حضور ملوكانه\r\nمقارن مذاكرات با وزراى مختار آقاى رئيس الوزراء دو مرتبه به حضور اعليحضرت شهريارى تشرف حاصل نمودند و مقاصد آنها را به عرض ملوكانه رسانيده مراجعت فرمودند .\r\n\r\nتصميم ملوكانه\r\nشرفيابى وزراى مختار به دربار و ملاقات آقاى رئيس الوزراء تغييرى در تصميم ملوكانه حاصل نشده و با متانت و وقارى كه شايسته مقام شاهنشاهى است از نيت عزيمت انصراف حاصل نفرموده بودند .\r\n\r\nتقاضاى ملاقات\r\nپس از مذاكرات طولانى وزراى مختار روس و انگليس با آقاى رئيس الوزراء تقاضاى شرفيابى به حضور ملوكانه را نموده به اتفاق آقاى وزير امور خارجه به حضور شرفيابى\r\n\r\n","description":"","footnote":"","page_name":" 4335 ","page_number":211},
  {"content":"\r\n\r\nحاصل كردند و قريب يك ساعت و نيم مشغول مذاكرات بوده بالاخره اعليحضرت شهريارى را از خيال حركت منصرف و معروض داشتند كه قشون هم از شاه‌آباد به كرج و ينگى امام مراجعت خواهد نمود تا هيئت دولت داخل در مذاكرات سياسى بشوند .\r\n\r\nانصراف از حركت\r\nپس از مراجعت وزراى مختار روس و انگليس از حضور ملوكانه اعليحضرت اقدس شهريارى موقتا از خيال حركت منصرف و امر صادر گرديد كه مأمورين و ملتزمين ركاب عودت نموده استراحت نمايند .\r\n\r\nآقايان علماء در هيئت\r\nنزديك غروب روز دوشنبه بعضى از آقايان علماء هم در دربار تشريف آوردند و آقاى رئيس الوزراء را بعد از مراجعت از حضور شهريارى ملاقات كردند .\r\n\r\nابلاغيه سفارت روس\r\nنزديك غروب دوشنبه ابلاغيه از طرف سفارت روس منتشر گرديد و اذهان عمومى را جلب كرد به اين مضمون كه قشون روس به اهالى صلح‌طلب ابدا سوء قصدى ندارند و مقصود آنها جلوگيرى از اقدامات آلمانها و عثمانيها مىباشد .\r\n\r\nبيرق سفارتخانها\r\nعصر روز دوشنبه سفارت عثمانى با احترامات فوق العاده بيرق سفارت را خوابانيده و در آن موقع تمام صاحبمنصبان و اعضاء سفارت در مقابل بيرق با كمال ادب ايستاده بعد از آن بيرق امريكا را درب سفارت عثمانى نصب نمودند .\r\n\r\nسفير كبير در دربار\r\nاول مغرب سفير كبير عثمانى به دربار تشريف آورده و بعد از رفتن وزراى مختار روس و انگليس قريب يك ساعت با آقاى رئيس الوزراء مشغول مذاكره بودند .\r\n\r\nحركت از شهر\r\nسفير كبير عثمانى بعد از مراجعت از حضور آقاى رئيس الوزراء به‌سمت حضرت عبد العظيم حركت كردند .\r\n\r\n","description":"","footnote":"","page_name":" 4336 ","page_number":212},
  {"content":"\r\n\r\n\r\nدر سفارت اطريش\r\nعصر روز دوشنبه وزير مختار اطريش بيرق اسپانى را درب سفارت نصب نموده و به سمت حضرت عبد العظيم حركت نمودند .\r\n\r\nعضويت در كابينه\r\nشب سه شنبه شايعه منتشر گشت كه شاهزاده عين الدوله و شاهزاده فرمانفرما در كابينه عضويت پيدا نمودند .\r\n\r\nآژانهاى پست\r\nاول مغرب به واسطه حركت نكردن موكب ملوكانه ادارهء نظميه آژانهاى پست را كه جمع‌آورى نموده بودند به محل‌هاى خود فرستاده ولى به آنها اطلاع داده شد كه حاضر براى حركت در هر موقع شب باشند .\r\n\r\nحركت دو نفر از وزراء\r\nقبل از اينكه وزراى مختار به حضور اعليحضرت شهريارى تشرف حاصل نمايند آقايان مستشار الدوله و حكيم الملك به حضرت عبد العظيم حركت نمودند .\r\n\r\nحالت سكون\r\nبه واسطه حركت نكردن موكب ملوكانه و مراجعت قشون از شاه‌آباد حالت سكونتى در اهالى پيدا شد و تا اندازه رفع وحشت گرديد .\r\n\r\nمراجعت نكردن قشون\r\nشب سه شنبه در ساعت هفت شب خبر رسيد كه قشون روس تا آن ساعت از شاه‌آباد مراجعت ننموده اعليحضرت شهريارى هم مجددا عازم حركت بودند ولى از طرف وزير مختار انگليس مجددا معروض شد كه شايد خبر به آنها نرسيده باشد و به‌طور قطع مراجعت خواهند نمود .\r\n\r\n","description":"","footnote":"","page_name":" 4337 ","page_number":213},
  {"content":"\r\n\r\n\r\nروز سه شنبه هشتم محرم\r\n\r\nمراجعت از حضرت عبد العظيم\r\nصبح روز سه شنبه آقايان مستشار الدوله و حكيم الملك از حضرت عبد العظيم مراجعت نموده به هيئت وزراء حضور به‌هم رسانيدند .\r\n\r\nمراجعت قشون\r\nصبح روز سه شنبه از شاه‌آباد خبر رسيد كه قشون روس به‌سمت كرج مراجعت كرده است .\r\n\r\nدر هيئت\r\nصبح روز سه شنبه شاهزاده عين الدوله و آقايان مؤتمن الملك و مشير الدوله به هيئت وزراء تشريف آورده درجه حضور داشتند .\r\n\r\nملاقات\r\nقبل از روز سه‌شنبه مستر چرچيل به دربار آمده شاهزاده عين الدوله را ملاقات و قريب يك ساعت مشغول مذاكرات بودند .\r\n\r\nدر حضور اعليحضرت شهريارى\r\nقبل از ظهر روز سه شنبه آقاى رئيس الوزراء به حضور عليحضرت شهريارى تشرف حاصل كردند و قريب يك ساعت مشغول مذاكرات بودند .\r\n\r\nملاقات\r\nقبل از ظهر روز سه شنبه كلنل ادوال به دربار آمده آقاى رئيس الوزراء را ملاقات و مدتى مشغول مذاكرات بودند .\r\n\r\nاقامت در حضرت عبد العظيم\r\nشب سه شنبه را سفير كبير عثمانى و وزير مختار اطريش در حضرت عبد العظيم توقف نمودند ولى وزير مختار آلمان به‌سمت قم حركت كرده‌اند .\r\n\r\n","description":"","footnote":"","page_name":" 4338 ","page_number":214},
  {"content":"\r\n\r\n\r\nروز چهارشنبه 9 محرم\r\n\r\nاستعفاى مسيو بركداهل\r\nمسيو بركداهل رئيس تأمينات اداره نظميه استعفاء خود را به مقام رياست وزراء تقديم داشته و با يك اصرارى قبول استعفاء را تقاضا و بالاخره استعفاء ايشان قبول شده از دخالت در امورات تأمينات كناره نمودند و مسيو وستداهل رئيس كل تشكيلات رياست تأمينات را هم قبول نمود .\r\n\r\nمراجعت به شهر\r\nآقاى حج مخبر السلطنه كه به حضرت عبد العظيم تشريف برده بودند از طرف آقاى رئيس الوزراء به شهر احضار گرديده عصر روز يكشنبه تشريف بردند و مدتى هم با آقايان وزراء مشغول مذاكرات بودند .\r\n\r\nملاقات با سفير كبير\r\nاز طرف آقاى رئيس الوزراء وزير پست و تلگراف به حضرت عبد العظيم تشريف برده سفير كبير عثمانى را ملاقات نمودند و پس از مذاكرات قرار شد كه تا بعد از ايام عاشورا در آنجا توقف نمايند تا از طرف دولت اقدامى براى مراجعت آنها بشود .\r\n\r\nمراجعت ژاندارم و گذاشتن پست\r\nحسب الامر مقام رياست وزراء يك عده ژاندارمرى كه به‌سمت حضرت عبد العظيم حركت كرده بودند به شهر مراجعت نموده در راه قزوين پست ژاندارمرى گذارده شد .\r\n\r\nعضويت در كابينه\r\nبرحسب تحقيقاتى كه در اين روز به عمل آمد مقام رياست وزراء وزارت داخله را به شاهزاده فرمانفرما و يكى از وزارتخانه‌هاى ديگر را به شاهزاده عين الدوله تكليف نموده بودند ، ولى هيچ كدام تا آن روز قبول وزارت را نكرده و فقط حاضر شده بودند به عنوان وزير مشاور در كابينه حضور پيدا كنند .\r\n\r\n","description":"","footnote":"","page_name":" 4339 ","page_number":215},
  {"content":"\r\n\r\n\r\nدر حضور آقاى رئيس الوزراء\r\nعصر روز سه شنبه وزير مختار روس و انگليس به هيئت وزرا آمده آقاى رئيس الوزراء را ملاقات نمودند و در ضمن اطمينان دادند كه قشون به‌سمت ينگى امام مراجعت خواهد نمود .\r\n\r\nتوقيف وجه موراتاريم\r\nوجوهى كه از بابت اقساط قروض به حواله وزارت ماليه بانك تاديه مىنمود توقيف شده و حواله‌جات را نپرداخته مشكلات دولت را بيشتر فراهم ساختند .\r\n\r\nحمل اساسيهء ژاندارمرى\r\nاداره ژاندارمرى به هر وسيله ممكن بود قاطر و گارى و غيره فراهم نموده باقىمانده اساسيه و اسباب خودشان را كليه جمع‌آورى كرده به‌سمت حضرت عبد العظيم بودند .\r\n\r\nدر مجلس شوراى ملى\r\nقبل از ظهر نمايندگانى كه حركت نكرده بودند در مجلس شوراى ملى حضور به‌هم رسانيده آقاى رئيس مجلس هم حضور داشتند و بعد از مذاكرات چند نفر براى كسب تكليف به هيئت وزرا رفتند .\r\n\r\nروز پنجشنبه دهم محرم\r\n\r\nدر هيئت وزراء\r\nروز عاشورا مقارن ظهر آقايان وزراء به هيئت حضور بهم رسانيدند و تا عصر هم جلسه منعقد بوده نزديك غروب بعضى از وزراء مراجعت كردند .\r\n\r\nملاقات\r\nعصر روز جمعه مسيو ايورتيف از طرف سفارت روس آمده ابتدا شاهزاده فرمانفرما سپس آقاى رئيس الوزراء و پس از آن شاهزاده عين الدوله را ملاقات و مدتى مشغول مذاكرات بودند .\r\n\r\n","description":"","footnote":"","page_name":" 4340 ","page_number":216},
  {"content":"\r\n\r\n\r\nوزارت داخله\r\nپس از آنكه چندين مرتبه شاهزاده فرمانفرما استنكاف از قبول مقام وزارت داخله كردند بالاخره به سبب اصرارهاى متوالى آقاى رئيس الوزراء و اوامر ذات اقدس شهريارى وزارت داخله را قبول نموده و هيئت دولت رسما معرفى گشتند .\r\n\r\nتلگرافات متحد المال\r\nعصر روز پنجشنبه از طرف آقاى رئيس الوزراء تلگرافات متحد المال به عموم حكام ايالات و ولايات مخابره شده و وزارت داخلهء شاهزاده فرمانفرما را اعلان فرمودند .\r\nشاهزاده عين الدوله نيز به‌سمت وزير مسئول و عضو مشاور هيئت وزراء معرفى گشتند .\r\n\r\nروز جمعه يازدهم محرم\r\n\r\nدر حضور همايونى\r\nقبل از ظهر شاهزاده كامران ميرزا به دربار آمده به حضور اعليحضرت اقدس شهريارى تشرف حاصل نموده و قريب دو ساعت مشغول گفتگو بودند .\r\n\r\nهيئت وزراء\r\nسه ساعت قبل از ظهر تمام آقايان وزراء به هيئت حضور به‌هم رسانيدند و جلسه تشكيل شد .\r\n\r\nمراجعت قشون\r\nقبل از ظهر روز جمعه از طرف سفارت روس رسما اطلاع داده شد كه كليه قشون روس كه در كرج اقامت داشته‌اند به‌سمت ينگى امام مراجعت كرده‌اند .\r\n\r\nاحضار كلنل ادوال\r\nقبل از ظهر روز جمعه از طرف مقام رياست وزراء كلنل ادوال احضار شده قريب يك ساعت آقاى رئيس الوزراء با ايشان مشغول مذاكرات بودند .\r\n\r\n","description":"","footnote":"","page_name":" 4341 ","page_number":217},
  {"content":"\r\n\r\n\r\nاز طرف كابينه رياست وزراء - مورخهء جمعه يازدهم محرم\r\nبراى استحضار خاطر عموم اهالى اطلاع داده مىشود كه در نتيجه مذاكرات و اقدامات اولياى دولت عليه از طرف سفارت دولت امپراطورى روس امروز اطلاعت دادند كه اوامر لازمه در رجعت قشون روس از كرج از طرف اولياى دولت بهيهء روسيه به آنها صادر شده و ابلاغ گرديده است .\r\n\r\nروز شنبه دوازدهم\r\n\r\nدر مجلس شوراى ملى\r\nقبل از ظهر روز گذشته عده از نمايندگان مجددا در مجلس شوراى ملى حضور به‌هم رسانيدند و راجع به اوضاع حاضره و تكليف آتيه مجلس مذاكراتى به عمل آمده بالاخره چهار نفر آقايان ذيل انتخاب شده معدل الدوله - آقا ميرزا هاشم - عماد السلطنه - صدر الممالك - به دربار آمدند و آقاى رئيس الوزراء را ملاقات كرده بعد از يك ساعت مذاكرات قرار شده است كه از طرف دولت در اين دو روزه تكليف آنها معلوم و اطلاع داده خواهد شد .\r\n\r\nبراى مراجعت وزراى مختار\r\nبه قرارى كه از آقاى وزير امور خارجه تحقيق شده است . دولت مشغول مذاكرات مىباشد كه وسايل اطمينان وزراى مختار را كه از طهران حركت كرده‌اند فراهم ساخته و آنها را به طهران عودت دهند .\r\n\r\nتأديهء حواله‌جات\r\nوجوه استمهال را كه بانك توقيف كرده و حواله‌هاى وزارت ماليه را نمىپرداخت به واسطه اقدامات آقاى رئيس الوزراء داده شده و مجددا وزارت ماليه به نقاطى كه لازم است حواله مىدهند .\r\n\r\nورود قشون به انزلى\r\nتلگرافا از انزلى خبر مىرسد در اين چند روزه متدرجا قشون روس به انزلى وارد شده به‌سمت رشت و قزوين حركت مىكند و از قرارى كه مذاكره مىشود تاكنون قريب\r\n\r\n","description":"","footnote":"","page_name":" 4342 ","page_number":218},
  {"content":"\r\n\r\nدوازده هزار قشون از انزلى تا قزوين اقامت دارند .\r\n\r\nاوضاع همدان\r\nتلگرافا از همدان خبر مىرسد كه به واسطه خبر حركت قشون روس به‌سمت طهران هيجانى در اهالى همدان حاصل شده در مساجد و مجامع اجتماعات زياد مىشود و احتشام المله و بعضى ديگر هم جمعيتى جمع كرده تمام كفن به گردن انداخته‌اند و نطقهاى مهيج نموده به تلگرافخانه آمده‌اند و بعضى تلگرافات به اولياى دولت مخابره كرده فعلا هم در تلگرافخانه توقف دارند .\r\n\r\nدر كردستان\r\nتلگرافا از كردستان خبر مىرسد كه در دو روز قبل بين اكراد و بابايوف زد و خوردى شده و بعد از آن مصادمه قزاقها در دو فرسخى شهر سنگربندى كرده و مشغول ساختن استحكامات مىباشند و اين دو روزه جنگى در آنجا واقع نشده است .\r\n\r\nدر سرحدات آذربايجان\r\nقشون روس در ظرف اين چند روزه عده زيادى به سرحدات آذربايجان وارد شده است و همه روزه هم بر قواى آنان افزوده مىشود .\r\n\r\nواقعات شيراز\r\nدر اين چند روزه انتشارات راجع به شيراز و مضروب شدن قوام الملك و قونسول انگليس و هيجان فوق العاده اهالى آنجا زياد است ولى آنچه از مقامات رسمى اطلاع حاصل شده قريب ده روز است كه سيم شيراز به كلى قطع شده و به هيچ‌وجه خبرى از آنجا به طهران نمىرسد و واقعه گلوله خوردن قونسل انگليس و قوام الملك هم تلگرافا خبر نرسيده .\r\n( پايان مندرجات روزنامهء رعد ) شمارهء 41 مورخ 13 محرم 1344\r\n\r\n","description":"","footnote":"","page_name":" 4343 ","page_number":219},
  {"content":"\r\n\r\n\r\nقضيهء دزدى\r\nتقى با ژاندارم رفته سه نفر رفقاى سيا را دستگير كرده به نظميه داده‌اند . بعد يك نفر منفتش با تقى فرستاده‌اند چند قالب صابون و يك كفش به دست آورده‌اند . به مفتش يقين شده كار آنهاست . بعد در نظميه استنطاق كردند همه را انكار مىكنند و بعد كار به كتك مىكشد و آنها را مىگويند شكنجه و داغ كنند كه حيدر قلى خان حركت مىكند . تقى خيلى مفصل نوشته بود و الحق زحمت هم كشيده تا نتيجه چه شود . سليمان را هم كه شهر فرستاده بودم سارقين را شناخته او هم مشغول مطالبهء اشياء خودش است .\r\n\r\nلندن نيوز\r\nميرزا اسمعيل خان همان حرف‌هاى سابق را در باب روزنامه نوشته بود و به من نزديك است محقق شود كه پول را نوش جان كرده و ابدا به بانك نداده است . بايد به هرمز ميرزا بنويسم او بخواهد . عجب اتفاقى افتاد كه در همچه موقعى من بايد « لندن نيوز » نداشته باشم .\r\n\r\nقشون روس\r\nچهارشنبه 23 محرم ، قوس ، اول دسامبر 1915 - از پريروز ابرى آمده پريشب باد و طوفان شديد شد ، امروز باد بود . از بعد از ظهر نم‌نم باران آمد ، ولى باد آن را متفرق مىكند و نمىگذارد كاملا ببارد . محمد على از اندج ناحيه آمد . او مىگفت پسر ملا حسين كه شهر رفته كاغذ نوشته بود متصل قشون روس وارد قزوين [ مىشود 
  ] و به‌سمت همدان مىرود . گاريهاى مجروحين روس وارد قزوين شد . در همدان جنگ است . در ينگى امام قشون روس متوقف شده ، شهر قزوين آرام است . ولى دكاكين كمتر باز [ ست 
  ] و مردم اغلب بيرون نمىآيند . بعضيها هم رفته‌اند . تمام ژاندارمرى هم به همدان رفت .\r\nمحمد حسن خان هم ( ظفر نظام ) در همدان با روسها جنگ مىكند .\r\n\r\nوضع ولايات\r\nاما روزنامه‌جات كه اغلب را خواندم كه از هفتم ذيحجه لغايت چهارم محرم بود جنگ همدان را نوشته بود اما بدون تفصيل آن هم به واسطهء خرابى سيم تلگراف : ورود چريك و قشون جديد عثمانى و همراهان ايرانى به شهر سنندج . ورود قشون زياد روس به قزوين و تبريز و تمام شهرهاى آذربايجان .\r\n\r\n","description":"","footnote":"","page_name":" 4344 ","page_number":220},
  {"content":"\r\n\r\n\r\nنايب حسين\r\nما شاء اللّه خان زخمى شده برادرش نايب على شجاع لشكر مقتول شده است . سردار صولت مىنويسد سه هزار سوار و پياده نايب حسين داشت و تا حال سيصد هزار تومان اموال غير منقول نايب حسين را ادارهء ژاندارمرى ضبط كرده ، از قرار معلوم دو سه كرور ملك و مال در اين مدت جمع كرده است .\r\nاز انقلاب طهران و خبر آمدن قشون هم همان بود كه از قبل از ورود رقعه‌جات طهران از روى روزنامهء « رعد » و « شورى » كه رمضان سيلكانى فرستاده بود درج شد .\r\n\r\nجنگ در اروپا\r\nاروپا در تمام فرونتها از شرق و غرب و جنوب جنگ در نهايت اشتداد است ، خصوصا در فرونت صرب كه در نهايت جديت و فعاليت مشغول هستند راه به اسلامبول را باز كنند و آنها مىخواهند ممانعت كنند . قشون فرانسه با قشون بلغار مصاف داد و اولين ترن مجروحين فرانسه در 23 اكتبر 13 ذيحجه وارد سالنيك شد . اركان حرب يونان ( ادارهء اتاماژورى ) به سالنيك رفته ، دور نيست پادشاه هم برود . احتمال قوى مىرود كه يونان داخل جنگ بشود . از ابلاغيه‌هاى سفارت آلمان و اخبار رويتر چيزى مفهوم نمىشود زيرا باهم متضاد هستند . رويتر مىگويد روس‌ها حال تعرض حاصل كرده همه‌جا موفق به عقب نشاندن آلمان‌ها شده‌اند . ابلاغيهء آلمان مىگويد همه‌جا حمله با ما است چنين و چنان كرديم . همين‌طور تمامى اخبار و مهاجمات ضد هم است . شايد در فرونت صرب نتيجهء قطعى معلوم شود .\r\nآنچه از تعمق در خود روزنامه معلوم مىشود و يكى دو مرتبه هم براى من نوشته‌اند در پيشرفت يا فتوحات متفقين روزنامه‌هاى ما غمض عين و امساك مىكنند و در اخبارات رويتر هم تحريف مىكنند ، يا هيچ آن جمله را درج نمىكنند . اما از متحدين كاهى را كوه و مشت را خروار جلوه مىدهند . در جرايد ما فعلا بلغار را يكى از معظم‌ترين ممالك روى زمين قلم مىدهند فقط براى اين‌كه جزو متحدين شده است .\r\nاينها تمام محض تنفر از روس و انگليس است و پولى كه از آلمان براى همين كار دريافت مىكنند و حال آن‌كه ثمرى به حال و آتيهء مملكت ما ندارد . روزى كه روس و انگليس ريش خودشان را از چنگ آلمان به فتح يا به شكست خلاص كردند و از اين كشمكش نجات يافتند محاسبات خودشان را با ما تفريق مىكنند و اقساط عقب افتادهء خود را از اين كاسه‌هاى از آش گرم‌تر خواهند گرفت . آن‌وقت ندامت و پشيمانى براى مملكت و\r\n\r\n","description":"","footnote":"","page_name":" 4345 ","page_number":221},
  {"content":"\r\n\r\nآتيهء آن سودى نخواهد داشت ، اگرچه براى اشخاصى كه به وجه اتم و اكمل تحصيل كردند از كجا هم حامى و فدائى آلمان نباشند و هم جاسوس روس و انگليس .\r\n\r\nبازار روزنامه‌جات\r\nبنابر اخبار تلگرافى ايلات كرمانشاهان گفتگوهاى خود را كنار گذاشته اتحادى به قيد قسم بسته‌اند كه باهم جمعيت نموده دشمنان ايران را خارج كنند . بعد هم با مأمورين عثمانى عقد اخوت بسته‌اند . ايضا تلگرافى آلمانها و عثمانيها دو دفعه هردفعه نود بار قاطرى اسلحه وارد كرده‌اند با شش عرابه توپ صحرائى و كوهستانى . باز هم وارد خواهند نمود . قزاق‌هاى ايرانى در همدان يك دسته صد و پنجاه نفرى ملحق به مجاهدين شده‌اند ، دستهء ديگر با قزاق‌هاى روس در مصلى سنگربندى مىكنند .\r\nسوارهاى كرمانشاهانى با صاحب‌منصب آلمانى و عثمانى به همدان وارد مىشود . به حكومت حكم شده سيصد نفر سوار بگيرد حكومت ملاقاتى از قونسل‌هاى طرفين كرده قرار گذاشته و به طهران تلگراف نموده تا تصويب كنند يا نه .\r\n\r\nعزل نظام دكن\r\nخبر مهم . انگليسيها نظام دكن را عزل و حبس نموده‌اند . معلوم مىشود در آنجا هم توطئه بر عليه آنهاست كه ما خبر نداريم . انگليس‌ها نزديك بغداد شده‌اند . اعراب هر وقت فرصت كنند از طرفين غارت مىكنند .\r\n\r\nجنگ اروپا\r\nآلمانها اصرار دارند ريكا را براى اقامتگاه زمستان خود تصرف كنند . ايطاليا هم به بلغار اعلان جنگ كرد ، اما نه به عثمانى قشون فرستاده نه به بلغار خواهد فرستاد و نه در اطريش پيشرفت معتنابهى نموده . در سالونيك متصل قشون پياده مىشود . از داردانل خبر مهمى نيست . تداركات رفتن مصر ديده مىشود . آلمانها صد و پنجاه هزار قشون به صرب وارد نموده‌اند . اما توپخانه و مهمات يك مليان قشون همراه دارند حدس مىزنند براى تدارك قشونى است كه به مصر خواهد رفت .\r\nروزنامهء « بامداد روشن » خوب چيز مىنويسد ولى قدرى بد زبان است و عداوت مخصوص هم با عين الدوله و فرمانفرما دارد ، اين دفعه از عزل احتساب الملك و اخلاص به آقاى ناصر الملك ، اول با علم ايران و پدر ايرانيان [ نوشته است 
  ] . لازم شد ملصق به اين كتاب كنم .\r\n\r\n","description":"","footnote":"","page_name":" 4346 ","page_number":222},
  {"content":"\r\n\r\n\r\nمقالهء بامداد روشن : دربار سلطنت\r\nبعد از انتظارها اخيرا شروع تصفيه شدن دربار سلطنت عظمى را شنيديم .\r\nمع التشكر احتساب الملك از دربار اخراج شد و چه لكهء بدى از حاشيهء سلطنت زايل گرديد .\r\nانفصال احتساب الملك مسرتى در افكار توليد كرده و همه از كوتاه شدن دست او از دامن پادشاه خوشحالند و نسبت به شخص شخيص اعليحضرت همايونى شكرگزار .\r\nولى انتظارات ديگرى هم هست كه اگر خوشبختانه به وصال آن آمال نيز رسيديم بر مراتب تشكر و مسرت عموم خواهد افزود ، يعنى هنوز احتساب الملك‌هائى آلايش دربارند و نمىتوان باور كرد كه با وجود آنها جنبهء تقدس اعليحضرت چنان كه بايد و شايد در مقابل افكار عمومى بروز و ظهور داشته باشد .\r\nطبقات خواص مىدانند كه خداوند پادشاه ايران را به چه اخلاقى مخصوص گردانيده و ممتاز قرار داده و حتى عموما معترفند كه ايران امروز فقط يك شاه دارد و چنانچه فى الجمله خلاف انتظارى از ناحيه دربار ديده شود ، همه اعليحضرت همايونى را تقديس كرده و نسبت به سوء اخلاق بعضى از حواشى دربار مىدهند . مع ذالك ما مىخواهيم كه مطلب بر طبقات عامه نيز پوشيده نمانده و تمام صنوف ملت به شايستگى قدر سلطان محبوب خود را بدانند .\r\nاين آرزو در سايهء تصفيه دربار تأمين مىشود و بس . پس بايد آن مشروع مقدسى را كه شروع شده تعقيب و رفقاى احتساب الملك را هم اخراج كرد ، تا دربارى منزه و متناسب با اخلاق شخص پادشاه داشته باشيم .\r\nپس ميل به اصلاح دربار و سعى در انجام اين مشروع ، وظيفهء هر ايران خواهى است كه صالح بودن دربار ، سرچشمه ساير اصلاحات مملكتى است . زيرا محور ثابت و غيرقابل تغيير ايران كه امروز ساير چرخها بر گرد او دور مىزند فقط شخصيت سلطنت است و باقى همه غير ثابت و قابل تغيير : اين دسته وكلا مىروند دستهء ديگر مىآيند و متأسفانه در مدت يك سال چندين كابينه عوض مىكنيم و همچنين‌اند اعضاى رئيسه ادارات .\r\nلكن اصل كه سلطنت و سلطان باشد ثابت و پابرجا و تغيير و تبديل شاخ و برگها پيرايهء برومندى آن درخت سعادت است . بنابراين بايد علفهاى سمى و مضر را از پاى درخت سعادت ايران دور و درو كرد و نگذاشت كه گرد همنشين بد بر دامن سعادت يك مشت مردمى كه از همه‌جا مأيوسند بنشيند .\r\n\r\n","description":"","footnote":"","page_name":" 4347 ","page_number":223},
  {"content":"\r\n\r\nدربارهاى ممالك سعادتمند دنيا به تناسب عظمت و احترامى كه در نظر ملل خود دارند ، آراسته به اشخاص منزه و با شرافت مملكت‌اند و پيراسته شده از امثال احتساب الملك . فلسفه اين آراسته و پيراسته‌گى ، فلسفه‌ايست قابل تقدير و تعقيب ؛ انسان به حكم ترقىطلبى كه فطرى او است ، مىخواهد خود را متشبه و نزديك به مقامات عاليه كند و رنگ بالاتر از خويش را بگيرد . اگر مقامات عاليه مملكت منزه و آراسته بودند ، ساير طبقات هم در جاده تنزيه و آراسته‌گى قدم خواهند زد . و اگر مقامات عاليه مملكت اخلاق پست و نكوهيده داشتند ، البته نبايد توقع صلاح از هيچ‌يك از طبقات اجتماعى داشت .\r\nمعنى « الناس على دين ملوكهم » همين شرحى است كه گفتيم . غالب مورخين اين نكته را متعرض شده و مخصوصا ابن اثير در كامل التواريخ و ابن خلكان در كتاب رجال خود ، حالات مختلفهء مردم را در ازمنهء خلافت بنى المروان اشاره مىكنند : در زمان عبد الملك مؤسس اين سلطنت ، هركس كه به ديگرى مىرسيد غالبا از سياست و لشكر و تدبير مملكت‌دارى مذاكره مىكرد . در زمان سليمان عبد الملك به مناسبت اينكه خليفه جوع‌دار پرخورى بود ، سخنان اكثر مردم به خورد و خوراك و انواع اغذيه خاتمه مىيافت ، در خلافت عمر بن عبد العزيز تقوى و تقدس و مذاكرات عدالت و آخرت بر مردم غلبه كرد و همين‌كه وليد بن يزيد بن عبد الملك خليفه شد ، مذاكرات مردم به صحبت شراب و عيش‌ونوش منحصر گرديد .\r\nتاريخ ابو الفضل بيهقى درست براى خواننده مجسم مىكند كه حال مردم در زمان سلطنت سلطان محمود غزنوى چه بود و يك مرتبه در زمان سلطان مسعود چه تبدلات اخلاقى روى داد ! .\r\nدر موقعى كه مفخر ايران نادرشاه قندهار را محاصره كرد و برج معروف آن شهر را مىخواست تصرف كند فرمان يورش داد و تماشاى جنگ مىكرد ، ديد يكى از سواران بختيارى معركه مىكند و چنان شجاعت و رشادت به خرج مىدهد كه مثل نادر كسى را در آن گيرودار مجذوب و جلب به‌طرف خود كرد ! شاه از سوار معرفى خواست . او معرفى كرد . شاه فرمود از اظهارات خودت معلوم مىشود كه تو در حمله افغان و فتح اصفهان بوده‌اى ! عرض كرد بلى ! شاه فرمود با وجود مثل تو سركرده‌اى چگونه افغانها غلبه كردند ، جواب داد كه آن‌وقت نادر نبود !\r\nاينست مدخليت و كيفيت تأثير سلطان و ادارهء سلطنت در اخلاق ملت و مملكت .\r\nتا اواسط دورهء ناصرى كه ايران در تمام طبقات آن همه رجال كارى و هنرمند داشت ، فقط به واسطهء اين بوده كه دربارهاى آقا محمد خان و فتحعلى شاه و محمد شاه آنقدرها\r\n\r\n","description":"","footnote":"","page_name":" 4348 ","page_number":224},
  {"content":"\r\n\r\nمخنث‌پرور نبوده‌اند .\r\nو چون بعضى درباريان ناصرى در اين فكرها نبودند رفته رفته رجال ايران منقرض شدند و در زمان مظفر الدين شاه هم بقيه از ميان رفتند و كار به جائى رسيد كه خودمان ديديم . اينكه انقلاب ايران حسن نتيجه داد ، براى اين بود كه شئامت دربارهاى گذشته نه در طبقات عاليه مملكت آدمى براى كار باقى گذاشته بود و نه در ملت اخلاق .\r\nاشتباه نشود كه از اين نقطه‌نظر فرقى در ميان سلطنت مشروطه و غير مشروطه نيست .\r\nمخصوصا در مملكت جهل‌پرور و ميان مردمى شخص‌پرست .\r\nدربارهاى اروپ بىنهايت به نجابت و اخلاق و حسن سابقه اشخاص اهميت مىدهند . مخصوصا دربارهاى آلمان و انگلستان و اطريش . عجبا ! بارون ( روچلد ) متمول شهير چند مليون به اعليحضرت فرانسوا ژوزف تقديم مىكرد كه در يكى از ميهمانيهاى دربارهاى وين دعوت شود و نشد .\r\nدر مملكت آلمان طبقات هرقدر بالاتر برود اخلاق بهتر مىشود تا به دربار سلطنت كه بايد اخلاق درباريان بهتر از اخلاق تمام ملت باشد و اخلاق شخص امپراطور بايستى بر اخلاق تمام درباريان مزيت داشته باشد . در سايه اين سنت سنيه و عادت حسنه است كه مىبينيم اين ملت تازه به عرصه رسيده دنيا را در مقابل ترقيات خود مات و مبهوت گذاشته است ! اسلام هم براى رياست مسلمين همين‌طور خليفه و رئيس معين كرده . به اين جهت است كه بعضى از مستشرقين مىگويند : طرز سلطنت اسلامى بهترين طرز سلطنتها است .\r\nيكى از آرزوها و تصميمات ايرانخواهان ، در موقع اقدام بر انقلاب سياسى ايران ، تصفيه دربار بود و پاكيزه كردن آن نقطه عالى را از آلايش‌هاى سابق . زيرا كه آن همه هرج و مرج و اسراف و تبذيرات دورهء مظفرى را براى العين ديدند كه از شكايت درباريان مظفر الدين شاه ناشى شده شدت اختلاف ما بين شاه مخلوع و ملت از دربار بود و بالاخره امير بهادرها و مجلل‌ها پادشاه ايران را به دامن اجانب انداختند و اين لكه پاك‌نشدنى در تاريخ ما مانده !\r\nقبل از آمدن ناصر الملك تا اندازه‌اى موفق به تصفيه دربار شديم ولى بعد از نيابت سلطنت ناصر الملك ، نظريات خائنانه . او در دربار حكمفرمائى كرد و بر رغم انتظارات هر ايرانخواهى ، دربار ناصر الملك پسندى تشكيل داده شد ! اشخاصى كه يا از پيش خود يا به‌سمت نمايندگى در اين موضوع با ناصر الملك مذاكره كرده‌اند ، الان همه هستند .\r\nجوابها و طفره‌زدنهاى ناصر الملك در مقابل اين اشخاص بىغرض حقيقة .\r\nحيرت افزاست و انسان را به تعجب مىاندازد كه چرا اينقدر با ايران و سلطنتش دشمنى\r\n\r\n","description":"","footnote":"","page_name":" 4349 ","page_number":225},
  {"content":"\r\n\r\nو عداوت داشته ! ! !\r\nبعد از رفتن ناصر الملك و تاجگذارى اعليحضرت همايونى آرزوى ما اين بود كه از بقايا و يادگارهاى ناصر الملك نيز دربار پاكيزه شود ، متأسفانه به اين آرزو نايل نشديم . تا اينكه اخيرا ذات ملوكانه تصميم بر تصفيه دربار خود فرموده‌اند . اميدواريم كه به‌همين زودى در سايهء توجه اعليحضرت ، دربارى شايسته و آراسته پيدا كنيم كه اخلاقش سرمشق تربيت و تهذيب ساير طبقات باشد .\r\nدر صورتىكه به واسطهء چند نفر فاسد الاخلاق سرچشمهء اصلاحات ، اصلاح شود ، گمان مىكنيم كه مضايقه روا نيست . ( پايان مقالهء بامداد روشن )\r\nزيپلن‌هاى آلمانى باز حمله به لندن بردند جمعى مقتول و بعضى جاها خراب شد .\r\n\r\nمستوفى الممالك\r\nروزنامه‌جات ما كه به كاينات هم بد مىگويند از آقاى مستوفى الممالك نديده‌ام به قدر خردلى بد بنويسند . بلكه در هر روزنامه از حسن نيت او ، از پاكى طينت او ، از ايران خواهى او تعريف و تمجيد است كه مىكنند . حتى وقتى هم كه از كارها كناره مىكند باز او را ستايش مىكنند ، گويا منكر نداشته باشد . گويا خداوند خواسته است به اين مردم چيزى دستگير كند ، زيرا اين آدم تا چند سال قبل قابليت آن را نداشت كه يك خانهء خودش را منظم و اداره كند . تمام اين مكنت هنگفت پدر را صرف قوش و قرقى ، توله و تازى كرد . چهارصد قوش شكارى داشت ، همين قدر سگ و تازى . همه كه تمام شد به قرض و قوله خودى به فرنگستان انداخت . هفت سال ماند و با امين السلطان در عهد محمد على شاه به طهران آمد . پس از عزل نايب السلطنه از وزارت جنگ ، امين السلطان او را وزير جنگ كرد . تمام مردم از اين انتخاب مات و مبهوت شدند . خودش هم گفته بود من در ظرف هفت سال اقامت فرنگستان بازى بليارد ياد نگرفتم چه رسد به كارهاى بزرگ . در همان وقت كه وزير شده بود ملفوفهء فرمانى براى همين الموت نوشته شده بود . حاجى افخم الدوله برد اتابك مهر كند بعد به صحه برسد . اتابك مهر خودش را داد به مستوفى الممالك . او نمىدانست كجاى فرمان را مهر كند كه افخم الدوله به او نشان داد . همچو آدمى اينك اول شخص ايران است كه احدى هم منكر كاردانى و خوبى او نيست ، حتى من كه در الموت نشسته‌ام .\r\n\r\n","description":"","footnote":"","page_name":" 4350 ","page_number":226},
  {"content":"\r\n\r\n\r\nنفر دوم و سوم\r\nاز دوم و سيم آدمى كه محبوب همه است حتى روزنامهء « بامداد » هم دربارهء آنها خوشبين است مشير الدوله و مؤتمن الملك مىباشند . ديگر من كسى را سراغ ندارم كه اگر دو روز و چهار دفعه تعريف او را بكنند يا بنويسند هزار روز و صد هزار مرتبه بدگوئى نكرده باشند .\r\nجمعه 25 ماه محرم ، دهم قوس - يك ساعت به غروب مانده تقى از شهر وارد شد .\r\nشب اندرون خواستم . ماحصل صحبتهاى او از قرارى است كه درج مىشود تا برسيم به مكتوبات .\r\n\r\nدزدى\r\nسه نفر دزد ديگر را هم رفتم با مأمورين حكومتى دستگير كردم . در استنطاقات مقر نيامدند . بعد با مفتش نظميه به مساكن آنها رفتم . يك زوج كفش ، چند قالب صابون از برگهء مال به دست آمد . بر مفتش هم محقق شد دزد هستند . اهالى دهات هم شهادت دادند باز اقرار نكردند . رئيس سوئدى هم قدغن كرد زجر نكنند . همان به زبان و حرف مقر بياورند . سليمان و سيد آمدند آنها را در جائى مخفى كردند . اين دزدها را با ساير دزدها و مقصرين در حياط گفتند صف كشيدند . بعد سليمان را بيرون آوردند گفتند دزد خودت را پيدا كن . سليمان شيردل را شناخت . بعد نوبت سيد شد او شيردل و يد اللّه را شناخت كه ديگر به كلى ثابت و محقق شد . اين هنگامه‌ها برخاست آقا رضا خان گفت شما برويد من خودم لازمهء سعى را مىكنم و اميدوارم عين اموال مسروقه مسترد شود .\r\nرفتم پيش حاكم گفتم چه بايد كرد ؟ جلوى من آمد گفت به نظرم شما خبط دماغ داريد .\r\nچه موقع تكليف است ، برويد تا ببينيم چه مىشود .\r\n\r\nدر همدان\r\nاما داستان جنگ و دعوا كتبا خبر نداريم ، پست نمىآيد نمىرود . اما آنچه ديدم و شنيدم در عاشورا سه ساعت به صبح مانده تمام ادارهء ژاندارمرى و آنچه توپ و اسلحه و كاغذجات داشتند برداشته به‌سمت همدان رفتند كه در عمارت چهل ستون فقط سه كره اسب و دو گاو از بقيهء اموال محمد حسن خان مانده بود . گفتند قشون روس خيال داشت آنها را خلع سلاح كند ، فهميدند فرار كردند . جنرال روس مىخواست برود چهل ستون منزل كند ، حكومت زودتر رفت مسكن كرد . اينها رفتند به همدان . در آنجا نصف قزاق\r\n\r\n","description":"","footnote":"","page_name":" 4351 ","page_number":227},
  {"content":"\r\n\r\nايرانى داخل مجاهدين و آلمانها شده بود . نصف ديگر در كوه مصلى با عده‌اى قزاق روس سنگربندى كرده بودند . اينها مىرسند از مصلى به‌سمت آنها شليك مىشود . اينها هم بناى دعوا را مىگذارند جمعى از طرفين كشته مىشود . آخر ژاندارم به كمك شهرى مصلى را گرفت . جمعى از قزاق روس و ايران اسير [ مىشوند 
  ] مابقى به‌سمت قزوين قرار مىكنند . ايلات كرمانشاهان و آلمانيها ، عثمانيها مىرسند و همين‌طور مىآيند تا دو منزلى قزوين . اهالى قزوين از هجوم ايلات خواب و آرام ندارند . چون در همدان هم خيلى غارت كرده‌اند . رئيس سوئدى ژاندارمها هم استعفا داد رفت طهران . حاجى خان ماژر با آن قوارهء خوش گويا از قزوين به لباس مبدل فرار كرد و گفتند دستگير روسها شده . چند نفر ژاندارم هم [ كه 
  ] به لباس مبدل در شهر [ بودند 
  ] روسها گرفتند .\r\n\r\nقشون روس\r\nاما حال روسها در شهر قزوين به هيچ كس صدمه نمىزنند ، اذيت نمىكنند . از كرج تا انزلى و تا همدان با آمدن سى هزار روس با همه قسم مهمات ، منزل و اردو دارند . يك روز در ميان هزار و دويست نفر الى دو هزار نفر وارد قزوين شده پس از يك شب توقف به همدان مىرود . تمام دهات سياه دهن ، نرجه ، نهاوند و ساير [ جا 
  ] مملو از قشون روس است . ترتيب ورود هر دسته اين است : جنرال با قشون مقيم قزوين استقبال مىرود با موزيك ، بعد تمام زن و مرد ، فرنگى ، ارمنى و اغلب از ايرانيها در خيابان الاقاپى جمع مىشوند . جنرال زودتر با اتومبيل مىآيد جلوى خانهء شيخ الاسلام كه منزل خودش است مىايستد . آن‌وقت قشون قزوين آمده صف مىكشند بعد فرمان مىدهند . اين دستهء تازه رسيده به تاخت اسب آمده از جلوى جنرال رد شده دم مهمانخانه صف مىكشند ، جنرال نطق مىكند ، موزيك مىزنند ، هورا سه دفعه مىكشند . بعد قسمت به منزلهاى خودشان مىكنند و مىروند . فردا عصر يا روز ديگر صبح اينها به سمت همدان و هر دهى كه براى آنها معين شده مىروند دستهء ديگر وارد مىشود . تمام قزاق است ، همه جوان ، همه با اسبهاى خوب ، لباسهاى نو . همه بيل و كلنگ دارند . سالدات فقط پانصد نفر مقيم شهر است . دو عرابه توپ بزرگ آوردند ، هريك هشت اسب داشت . به قدرى اين توپها بزرگ [ است 
  ] و پيچ و مهره داشت كه از تماشاى آن آدم مات مىشد . توپ و مهمات و قورخانه به قدرى وارد كرده‌اند كه حساب ندارد . در كرج هم شش هزار قشون روس است . اما به احدى صدمه نمىزنند ، اذيت نمىكنند . جنرال هم اعلانى كرد ما به دولت دوست بىطرف خود و رعاياى او ابدا كارى نداريم . ما آمده‌ايم دشمن خود آلمانها را خارج كنيم و مملكت ايران را حفظ كنيم . يك تلگراف هم از رئيس الوزراء آمد\r\n\r\n","description":"","footnote":"","page_name":" 4352 ","page_number":228},
  {"content":"\r\n\r\nچاپ كردند :\r\n« سواد تلگراف - متحد المال - به عموم فرمانفرمايان و حكام ولايات ، براى رفع نگرانى عموم اعلام مىدارد كه مناسبات و داديهء دولت عليه با دولتين روس و انگليس برقرار و در پيشرفت مقاصد مذاكراتى كه در جريان است اطمينان‌بخش است . حسن ، رياست وزراء »\r\n\r\nمصدق الدوله - الموت مأمن فراريها\r\nمصدق الدوله معاون نظميه ( شهباز خان پسر مصدق الدولهء كاشى محبوب مظفر الدين شاه كه پس از فوت او به فرنگستان رفت و مشغول تحصيل شد حالا معاون نظميهء قزوين است ، پسر خالهء مرحومه مفرح الدوله عيال من ) مرا محرمانه خواست ، منازل راه الموت را ده به ده جويا شد نوشت . گفت اغتشاشى بشود مىآيم . همين‌طور آقا رضا خان ، رفعت السلطان كه با عيال خيال آمدن دارد . خيلى از تجار و معاريف به الموت مىآيند چون ديگر راه فرارى ندارند .\r\n\r\nگرانى - كشيك\r\nجو از گندم گرانتر است . روزى پانزده هزار تومان خرج قشون روس است . اجناس و اشياء فرنگستان بىنهايت گران است و روز به روز گران‌تر مىشود . كرايهء يك خروار بار تا رشت چهارده تومان است . آرد براى قمر الدوله مىخواستم روانه كنم از بس گران بود حمل نكردم . هر دقيقه يك خبر بد مىرسد ، اما كسى جرئت ندارد توى كوچه و خيابان صحبت كند . از يك ساعت از شب رفته احدى از خانه بيرون نيست . نظميه هم تا ساعت سه پست دارد ، كشيك مىكشد ، از آن به بعد خود روسها كشيك مىكشند . امروز يا فرداست نظميه هم فرار كند ، مال گيلان را گفتند برچيدند . مسكرات به كلى قدغن است مگر با نوشتهء نظميه بدهند ، به غير آن محال است .\r\nكاغذجات حكومت نوشته بود به حمد اللّه تعالى سارقين اموال شما دستگير شدند و در نظميه محبوس هستند تا اموال شما مسترد شود . دبير الحكماء رئيس كابينه هم شرحى از خدمات خودش نوشته بود و اين‌كه تقى به اجازه آمد ، ما هستيم . آقا رضا خان هم نوشته بود انشاء اللّه اموال پيدا مىشود . رفعت السلطان شرحى از اغتشاش و اين‌كه منتظر ما باشيد . ايلات تا قرخ بلاغ هفت فرسنگى قزوين رسيده‌اند ، بارخانهء معمولى را مطالبه نموده بود .\r\n\r\n","description":"","footnote":"","page_name":" 4353 ","page_number":229},
  {"content":"\r\n\r\n\r\nرقعهء شيخ\r\nپس از عنوان - چون تقى خان عازم است لازم شد مختصرى مصدع شوم . اولا در خصوص اموال مسروقه آنچه لازمهء اقدامات بود شد و اين چند نفر قطعا سارق اموال هستند . ولى بايد به زحمات و سياست اقرار كنند ، به زودى مال دست نمىآيد . لذا ماندن تقى خان بىمورد بود . از اخبارات به‌طور اجمال فعلا كه جرايدى در بين نيست مگر « عصر جديد » و « رعد » . آنها هم از سياسيات چيزى نمىنويسند و ما هم خبر درست نداريم همدان چه خبر است ، شيراز چه خبر است ، قم چه خبر است . آنچه هست و به چشم مىبينيم آمدن قشون روس است با توپخانه و مهمات زياد . فعلا در قزوين و راه همدان و طهران قريب پانزده هزار موجود است و متصل مىآيند . اوضاع غريبى است .\r\nقونسل انگليس و بانك همدان و كرمانشاهان آمدند قزوين . هر صورت مسئلهء همدان اهميت دارد . خدا نكند آن كردها به اين طرف بيايند . باز منتصر الدولهء پدر سوخته در قم و عراق مىگويند پول جمع مىكند ، اعانه جمع مىكند . همان بازى سابق است . اما ممكن نيست با اين توپخانه كه وارد كرده‌اند بتوانند مقاومت كنند . حاجى خان ماژر با آن قواره خوب فرار كرد . از افادهء او من متأذى شدم ( تقى مىگفت كاغذ حكومت را برايش بردم گفت حاكم گه خورده . گفتم همين‌طور بگويم گفت بالاتر بگو ) . حكومت آمد به ادارهء ژاندارمرى . قزوين در كمال امنيت [ است 
  ] . يك حركت خلاف از اين همه اردو ناشى نمىشود . امروز يك اعلان از طرف ليتنانت برات‌اف جنرال يك « كوردارمه » كه تازه آمده قزوين نشر شد ( ليتنان جنرال برات‌اف بايد باشد ) كه حاصلش اين است ما با ملت و دولت صلح‌طلب اين آب و خاك كارى نداريم ، براى استقلال اين آب و خاك و جلوگيرى از دشمنان ما آلمان كه به‌طور قاچاق اسلحه وارد مىكند آمده‌ايم . ( مابقى كاغذ شخصى بود ) . [ پايان نامهء شيخ 
  ]\r\n\r\nرقعهء هرمز ميرزا\r\n( از طهران فقط رقعهء هرمز ميرزا است كه در ظهر آن افخم الدوله مختصرى نوشته ) .\r\nانشاء اللّه تعالى مزاج مبارك در كمال صحت و سلامت است . به نظرم تأخير در رسيدن مطبوعات يعنى اخبار مملكت على العجاله اثرات عمده در الموت نداشته باشد . از اتفاقات اخير چيزى كه امروز به‌طور يقين مىتوان عرض كرد سلب آسايش عمومى است . بعضى در سفر ، برخى مبهوت در اصلاح كارها . از ولايات بىخبر چون اغلب سيمها قطع شده . اعمال انتريگ بالا گرفته تمام صحبتها منحصر به مسئلهء اقدامات آلمان\r\n\r\n","description":"","footnote":"","page_name":" 4354 ","page_number":230},
  {"content":"\r\n\r\nو روس است . اما مشغوليات بنده در اين مدت شبانه روز مشغول ترتيب نوشتن بودجه مىباشم ، معلوم نيست كى تمام شود كه به نظر كميسيون مجلس برسد . شخصا بهره مىبرم ، كسب اطلاعات است . مثلا مىدانم در اودئيل مخارج جمع‌آورى عايدات در ولايات متجاوز از سه كرور تومان بوده بدون مخارج مركز و در نظر داريم اين مبلغ را نصف نمائيم . از ولايات اطلاع كاملى نداريم يعنى در مركز جدال ادارات و بعضى اعمال شخصى مانع از تحصيل است . گمان مىكنم فعلا در الموت اسباب آسايش خاطر مبارك فراهم و راحتى حضرت و الا را خوش مىدارم و از خداوند درخواست مىكنم كه مرتبه ديگرى شرفياب شده مورد مراحم مبارك گردم . ( پايان نامهء هرمز ميرزا )\r\n\r\nظهر ورقه به خط حاجى آقا\r\nتصدق حضور مباركت شوم - از خداوند مىخواهم كه وجود مبارك و نور چشمان هميشه در كمال سلامت باشد . با اين وضع احوال حالت عريضه نگارى هم نيست . وقايع قدرى قبلا عرض شد . فعلا همان است . خطر نزديك وقوع را به‌طور حتم مىتوان حدس زد . بىپولى سرآمد گرفتاريها ، هر كارى پول لازم دارد . هيچ معلوم نيست چه مىشود و چه بايد كرد . گمان مىكنم حواس حضرت و الا بيشتر جمع باشد . درست تصورات را بفرمائيد به عقل سركار چه مىرسد . عقيدهء خودتان را مرقوم داريد . عقيدهء بنده و آقاى عماد السلطنه به حركت از طهران است در صورت حركت شاه . حضرت اقدس و الا مردد ، عقلها هم مثل روزگار پريشان است . قشون در كرج و ينگى امام مىگويند مىرود ولى شروع از همدان و آن طرف شايد بشود . حالت حاليه به قول وزراء اميد اصلاح است ، ولى تصميم دولت ربطى به عموم و واقعات غير مترقبه ندارد . ما هم داخل پارتى و فرقه نيستيم . ايام سلامت انشاء اللّه هميشه مستدام باد . 16 محرم الحرام 1334 ، فريدون . ( پايان نامهء فريدون ميرزا )\r\n\r\nنامه به افخم الدوله\r\nسه شنبه 29 محرم ، 14 قوس - قاصد به شهر فرستادم . اولا جويا شدم مىشود طهران پول داد و برات گرفت يا نه . ثانيا مىشود قاطر به شهر فرستاد يا نه . ثالثا شرحى به حاجى افخم الدوله نوشتم كه حواس من از شما پرت‌تر است . من دورم ، من چه مىدانم دهات همدان و قزوين شما در وسط جنگ و دعواست . مازندران رفتن ندارد . فقط الموت است كه به واسطهء اقامت من اسباب راحتى بهتر موجود است . زود فكرهاى خودتان را بكنيد تا به واسطهء برف و زمستان راه مسدود نشده آمدنى هستيد تشريف بياوريد .\r\n\r\n","description":"","footnote":"","page_name":" 4355 ","page_number":231},
  {"content":"\r\n\r\nامروز همچو اينجا شهرت كرد كه قشون روس آلمانها را شكست داده به همدان دوانده‌اند و متصل قشون وارد مىشود . ملكه خانم تب دايم دارد و دوا هم نمىخورد واقعات طهران هم مزيد گرديده هيچ دماغ ندارم ، هيچ حال ندارم . بدتر از همه چهار پنج دندان طواحن من جوفش به كلى خالى شده متصل درد مىكند و جز پر كردن چاره ندارد .\r\nحال شهر هم كه اين‌طور است . من تا پارسال دندان درد نديده بودم . از پارسال بنايش را گذاشته . هيچ جور غذاى سخت نمىتوانم بخورم نان را هم بايد آب بزنند .\r\n\r\nپر از ارس\r\nپنجشنبه غرّهء شهر صفر المظفر - هوا ابدا خيال بارندگى ندارد . فقط تا امروز دو ساعت در روز 25 محرم باران آمد . ملكه خوب نشده . دندان من دردش باقى است هيچ غذا نمىتوانم بخورم .\r\nعصر على آدم حيدر قلى خان از همدان رسيد . نمىدانم چه امر مخفى است كه متصل على مىآيد و مىرود . هنوز بر ما مجهول است . تحقيقات از على كرديم گفت در شهر همدان آلمانى آتليسى ( سوار آلمانى ) ارس را شكست دادند . بعد در قريهء لتكاخانهء امير نظام رفتند سه نفر آدم او را هم كشتند . آنچه قورخانه و اسلحه و آتش خانه داشت بردند .\r\nدر بين مانيان و سلطان بلاغى هم يك شكست دادند . ارس آمد به قرخ بلاغ . آلمان اتليسى آمد به آوه . دعواى ديگر نشده است . پرسيدم فرنگى داخل آنها هست ؟ گفت نمىدانم اينها ژاندارم هستند و كرد . مردم را هم خيلى اذيت مىكنند از راهگذارى و اهل آبادى . اما اين طرف همه‌جا قشون ارس است . كسى را هم آزار نمىكنند . شهر قزوين هم پر از ارس است . جمعيت آنها را پرسيدم گفت آنچه من ديدم به قدر سيصد چهار صد نفر است . اما گفتند جمعيت و آتش خانه از عقب مىآيد .\r\n\r\nبيچاره ايرانى\r\nبيچاره ايرانى باز بيچاره ايرانى كه از بىعلمى و نفهمى و فقدان رجال كافى دست خوش هوى و هوس چهار تا آلمانى و عثمانى و روس شده‌اند . گاهى به قول على آلمان آتليسى ، گاهى روس آتليسى ، وقتى چريك عثمانى مىشوند . گاهى هم كه درد مذهب دارند و مىخواهند دين اسلام را رواج بدهند و دشمنان دين را بيرون كند . به فرونتهاى جنگ در اخبار رويتر و ابلاغيه‌هاى آلمانى و عثمانى ايرانى هم البته علاوه شده است . حالا كه خوب گرم محاربه در هر نقطه هستند .\r\n\r\n","description":"","footnote":"","page_name":" 4356 ","page_number":232},
  {"content":"\r\n\r\n ببينيم تا اسب اسفنديار * سوى آخور آيد همى بىسوار\r\nو يا بارهء رستم جنگ جوى * به ايوان نهد بىخداوند روى \r\n\r\nقدرى غارت\r\nدوشنبه پنجم شهر صفر ، 2 قوس ، 13 دسامبر - از حكاياتى كه على براى نوكرها گفته بود سه چهار نفر نوكر كشمرزى و برزلجينى من به وحشت افتادند . پس از هزار كشمكش قرار شد به وكالت از سايرين ملك محمد برود ترتيب خانه و زندگى آنها را بدهد . هريك هم مقدارى غله برات گرفتند ديروز با على تشريف بردند ، چون نايب آن دهات هم رفته آقايان از اموال محمد حسن خان قدرى غارت آورده‌اند ، چند كره اسب هم گرفته‌اند . يك كاغذ بسيار سختى به ريش سفيدان نوشتم و ملك را هم مأمور كردم كره اسب و اموال را گرفته در جائى بگذارد تا در سر فرصت رد نمايم .\r\nعصر تاج الدين چرچى از شهر آمد چند مكتوب و پانزده نمره روزنامه آورد . اول از قزوين و رقعهء شيخ شروع مىكنم تا روزنامه‌جات خوانده شود .\r\n\r\nنامهء شيخ\r\n( بعد از عنوان و مقدمات ) سارقين در حبس هستند و اثرى معلوم نيست . اوضاع روزگار هم دماغى نگذاشته . همه ادارات ( مثل شاه من ) مات و مبهوت هستند . تا چه شود ( در الموت بود با من شطرنج بازى مىكرد و هميشه شاهش مات مىشد ) . از اوضاع جنگ بين المللى سيادهن و نهاوند هنوز آژانس نرجه خبرى نداده جز آن‌كه تحت البحرى لرها دو فروند كشتى جنگى روس را در سياه دهن غرق كرده واقعا خبر درستى نداريم .\r\nآنچه از جنگ مىشنيديم فعلا مىبينيم . كلمهء سانسور شنيده بوديم فعلا ديديم .\r\nتلگرافخانه را دو روز است روسها سانسور كردند . اجزاء صليب احمر ، زنهاى پرستار مجروحين و و و همه‌چيز مىبينيم . بد نيست آدم مجروح بشود و آن خانمهاى روسى با آن لباسهاى سفيد پرستارى كنند . گويا از ديشب دعوا شروع شده . قونسل همدان كه در ميان قشون است براى قونسل امروز نوشته كه اكراد عقب نشستند . قزوين فعلا قشونى نيست تمام به جنگ رفتند . جو يك مرتبه از ده تومان به هشت تومان رسيد . يك عده هم از روسها به‌طرف قم رفته‌اند . فعلا « كميتهء دفاع ملى » « 1 » در قم خيلى اهميت پيدا كرده .\r\n\r\n\r\n","description":"","footnote":"\r\n( 1 ) - اين كميته را چند نفر از مهاجرت‌كنندگان ( سليمان ميرزا - وحيد الملك - مساوات - كلوب ) تشكيل مىدهند . وحيد الملك در خاطرات خود از آن صحبت كرده است . اين خاطرات به چاپ رسيده است ( ا . ا . )\r\n","page_name":" 4357 ","page_number":233},
  {"content":"\r\n\r\nدستور به ولايات مىدهند ، تلگراف سانسور مىكنند و و و . دولت هم گويا به يك‌طرف اين چند روزه ملحق بشود . كار از بىطرفى گذشت . قزوين خيلى در مخاطره است خدا رحم كند . آخر الامر چهار نفر دمكرات پدر سوخته اين مملكت را هم به آتش انداختند .\r\nتمام مردم نشسته‌اند . اختيار مال و جان مردم به دست چهار نفر افتاد . در خصوص خريدارى گندم . عدل الممالك فردا كه شنبه سوم است حركت به رودبار مىكند . حضرت و الا را هم ملاقات مىكند . اقتدار السلطنه و انتصار السلطان ديشب حركت كردند ( تا با دشت آمد بعد رفت نزد امير اسعد گويا اصلاحى شد و از آن راه تنكابون رفت .\r\nمحمود خان هم آمد از اين راه رفت . گفت مىروم مانع شوم اكرم الملك نزاعى كند .\r\nاكرم الملك جمعيتى جمع نموده و جلوگيرى مىكند تا محمود خان برود و چه شود ) .\r\nاحتياط خودتان را از دست ندهيد . احتمال مىرود روسها مغلوب بشوند آن‌وقت قطعا الموت شلوغ مىشود . انتهى . [ پايان نامهء شيخ 
  ]\r\nراست نوشته جلال با سردار اقتدار آمده بود كه از تنكابون با سوقات و رقعه شفاعت او آنجا بيايد ، به‌همين علل طفره زده و با دشت توقف نموده است .\r\n\r\nدستخط آقاى عماد السلطنه\r\nرقعهء 12 محرم 1334 - ( روز 26 رسيد ) . كاغذها را رسانيدم و از سلامتى احوال سركار و الا خوشحال شدم . به تاريخ نهم محرم هم يك كاغذ با دو بسته روزنامه فرستاده‌ام و از اخبارات تا يك درجه مطلع شده‌ايد . امروز هم سعى مىكنم با همين پست يك بسته روزنامه بفرستم . از بابت دزدى ندانستم اين دزدها كى و كجائى هستند ، بايد از حكومت قزوين مطالبه كرد . در هر صورت دنيا آرام نيست و اين مطالب را بايد تحمل كرد كه بيش از اينها نشود .\r\nاخبارات حاليه هرچند آنچه را ما مىدانيم كامل نيست ولى همين است كه سوار و استعداد به واسطهء پول و اسلحه آلمان در اطراف كرمانشاهان و همدان متصل زياد مىشود و ابدا به احكام مركز هم اعتنائى ندارند . قشون روس هم در قزوين اجبارا زياد مىشود و بالاخره به‌طور حتم سواى آن‌كه به‌طور فوق العاده مطالبى پيش نيايد اين دو قوه در بين همدان قزوين يا در خود همدان تصادف خواهند كرد . سفير آلمان به عراق رفته . يك عده از وكلا هم در قم و عراق رفتند و مشغول هيجان آوردن مردم هستند .\r\nدولت هم با تدابير مىخواهد جلوگيرى كند ، موفق بشود يا نشود نمىدانم . اعليحضرت الان فرح‌آباد هستند . قشون روس ينگى امام است ولى مىرود ، يعنى بايد طرف همدان دعوا كند .\r\n\r\n","description":"","footnote":"","page_name":" 4358 ","page_number":234},
  {"content":"\r\n\r\nروزنامهء فرانسه مىرسد اگرچه قدرى دير و زود مىشود . مرافعه‌ها تمام به بالكان برگشته . در آنجا كار آلمان پيشرفتش بيشتر است . وزراى فرانسه عوض شد همچنين مال روس . در كابينهء انگليس هم تغييراتى شد . اينها براى آن بود كه در بالكان شكست پلتيكى خوردند و در اين مدت با تمام زحمتها نتوانستند در داردائل پيشرفت پيدا كنند ، بلكه تقريبا شكست خوردند . عجالتا راه عثمانى به آلمان باز شد و براى آلمان از هر حيث گشايشى پيدا شده و مىشود كه قوهء زيادى به مصر بفرستد و آنجا كار انگليس خراب شود . در فرانسه ديگر مشكل است آلمان بتواند جلو برود . در روسيه هم سرما نمىگذارد . پس تمام قوه به بالكان بر مىگردد . تا بهار ببينيم چه پيش خواهد آمد .\r\nخانمها مشغول تورىبافى و غيره هستند . مواجب معلم را مىدهم . پريوش و سايرين سلامت هستند . فرخ ميرزا انبار مىرود چيزنويس نيست . همين روزنامه‌ها را مىدهد كافى است . من هم به اداره مىروم . مخبر الملك رئيس محاكمات شده . حاجى عز الممالك قم مانده . پاورقىهاى « رعد » ( وقتى كه من جاسوس بودم ) خواندنى است .\r\nاما به نظر من همچو مىآيد كه اين افسانه باشد يعنى چون فرانسهء آن را نديده‌ام حدس مىزنم روزنامه‌نويس فرانسه به‌طور افسانه نوشته . و الّا معنى ندارد در « مموار » يك جاسوس آن هم در وسط جنگ چاپ كنند . « مموار » رسم نيست چاپ شود مگر بعد از گذشتن يك « ژنراسيون » يعنى يك نسل . شب 27 قجر آقا به سلامتى پسرى آورد . اطاق عقب هم به واسطهء بخارى آتش گرفت بالاخره خاموش شد . همان اطاق كه شبيه مرحوم اعتضاد السلطنه را داشت . « 1 » [ پايان نامهء عماد السلطنه 
  ]\r\nدستخط حضرت و الا اخبارى نداشت . فقط حكايت تنخواه بود و سلامتى خودشان و بچه‌ها ، نزهت و عينى تمام كاغذشان درخواست پول بود . در آخر هم نزهت اين شعر را نوشته بود .\r\n خواهى متمتع شوى از نعمت دنيا * با خلق كرم كن چو خدا با تو كرم كرد \r\n\r\nبرويم سر مندرجات جرايد\r\n12 نمره « رعد » بود . دو « شهاب ثاقب » ، يك نمره « آفتاب » . « آفتاب » در آرتيكل اول شرحى از دوستى و رفاقت نود سالهء ايران و روس تملقات كرده و ضمنا توصيه نموده است كه خوب است اين قشونى كه در ينگى امام دارند ببرند به صحراى جنگ كه\r\n\r\n\r\n","description":"","footnote":"\r\n( 1 ) - ظاهرا نقاشى ديوارى از چهرهء عليقلى ميرزا اعتضاد السلطنه مرادست ( ا . ا . )\r\nپدرم اين نقاشى را كه روى گچ كشيده شده بود به كتابخانهء ملك اهداء كردند . ( مسعود سالور )\r\n","page_name":" 4359 ","page_number":235},
  {"content":"\r\n\r\nضرورت آن بيشتر است . چون اديب الممالك مدير جريده شاعر و شعردان است متمسك به بعضى اشعار آبدار شده .\r\n نمىدانم چه بر سر دارد اين بخت دو رنگ من * ز دشمن مىگريزم ، دوست مىآيد به جنگ من\r\nخلل‌پذير بود هر بنا كه در عالم * مگر بناى محبت كه خالى از خلل است\r\nدور زمانه دشمنم ، گردش چشم يار هم * دوست به قتل من كمر ، بسته و روزگار هم \r\n\r\nرعد دموكرات - وكلاى فرارى\r\nاما « رعد » كه به عقيدهء من بهترين جرايد اين عهد است و با وصف آن‌كه دمكرات است نديدم چندان غير منصفانه سخن بگويد و گويا كمتر هم پول از آلمانها گرفته باشد اخبارات مهمى نداشت و آنچه مفهوم شد طهران منقلب است ، وزراء متصل جلسه مىكنند و متصل با سفراى روس و انگليس مشاوره دارند . فرمانفرما وزير داخله شده ، عين الدوله وزير مسئول مشاور ( اين شغل هم تازه احداث شده ) . با ولايات اغلب مخابرات حضورى مىكنند و قصد و نيت كلى دولت اين است كه بلكه رفع دسايس و تحريكات بشود كه خيلى دير سر افتاده‌اند و به نظر من غير ممكن است . وكلاى مجلس كه در طهران هستند جلسه‌هاى خصوصى مىكنند و از دولت تقاضا نموده‌اند وكلاى فرارى را احضار بنمايد . دولت هم تلگراف مىكند جواب مىدهند تا تصميم واقعى دولت معين نشود و اطمينان كامل ندهد نمىآئيم .\r\n\r\nاز منتصر الدوله تا سليمان ميرزا\r\nعدهء وكلاى حاضر مركز سى و پنج نفر است ، تتمه فرارى و متوارى هستند . قلاشهاى گرسنهء مملكت چه آنها كه از طهران رفته‌اند چه ساير كه در ولايات مقيم بودند و انتظار چنين موقع را مىكشيدند به جان مردم نفهم افتاده به نطقهاى عوام فريب و سخنان ظاهرى ، مشغول جمع‌آورى وجوهات به عنوان اعانه و كمك ملى و خريد اسلحه هستند ، از منتصر الدوله معلوم الحال گرفته تا شاهزاده سليمان ميرزا ليدر رشيد ما .\r\n\r\n","description":"","footnote":"","page_name":" 4360 ","page_number":236},
  {"content":"\r\n\r\n\r\nيادداشت روس - جانم ، مالم\r\nدولت روس به موجب يك طغرا يادداشت به دولت ايران پيشنهاد كرده كه اگر عهدنامهء مخفيانه با دشمنان بسته شده باشد خواه اين كابينه و خواه كابينه‌هاى سابق فصل اول عهدنامهء 1907 كه ضمانت استقلال و تماميت ايران را نموده‌ايم فسخ خواهد شد .\r\nهيجان كلى در تمام شهرهاى ايران برپاست و هر جا سيم تلگراف داير بوده به پاى تخت تلگراف « جانم مالم » شده ، تا قطرهء آخر خون خود را فدا مىكنند . مختصر آن‌كه سرتاسر ايران به واسطهء دسايس و تحريكات خودى و بيگانه شعلهء آتش شده و دولت ما بدون هيچ قوه مىخواهد به تلگرافات حضورى و احكام پستى و جان من ، مرگ من امن كند و حفظ بىطرفى كند .\r\nدر شيراز قنسول انگليس و رئيس بانك و اتباع آنها را گرفته توقيف مىكنند . از عراق و قم مجاهد به همدان مىرود . همه‌جا بر هم خورده است .\r\n\r\nجنگ در اروپا\r\nسيصد هزار قشون فرانسه و انگليس تاكنون وارد سالونيك [ شده‌اند 
  ] و به‌سمت صرب حركت مىكنند . لرد كيچنر معروف وزير جنگ انگليس مسافرتى به فرانسه [ كرده 
  ] و از آنجا سالونيك به ملاقات قشون رفته . پادشاه انگليس كه به فرانسه براى سان قشون رفته بود به واسطهء هلهله و صداى شادى قشون اسبش سرپا راست شده و به زمين مىخورد ، مجروحا به انگليس مراجعت كرد .\r\nمتفقين چهل مليان فرانك به دولت يونان حق السكوت داده‌اند . مجلس يونان منحل شد كابينه ساقط . مسيو اسكودوليس رئيس الوزرا گرديد . مشاورهء بزرگى در لندن از وزراى انگليس و فرانسه و مستشاران برى و بحرى قشون منعقد گرديده و پس از اين مشاوره مسيو نيس كوشين وزير فرانسه به يونان مسافرت كرده در يكروز سه دفعه رئيس الوزراء آن دولت را ملاقات و يك ساعت و نيم با پادشاه كنستانتين مشاوره كرده . به هر قيمت تمام شود ميل دارند يونان را داخل جنگ نمايند .\r\nسيصد هزار قشون روس در سرحدات خود نزديك خاك رومانى حاضر شده ولى مىخواهند رمانى را مثل يونان راضى نمايند كه از خاك او به خاك بلغارى برود و احتمال قوى مىدهند رومانى فقط براى عظمت و بزرگى ما بعد بلغار اين اجازه را بدهد . در خاك صرب قشون متحدين خوب پيشرفت مىكنند . از عثمانى هم دستهء سوار نظام به كمك رفته .\r\n\r\n","description":"","footnote":"","page_name":" 4361 ","page_number":237},
  {"content":"\r\n\r\nپس از آن‌كه هواى روسيه رو به سردى و بدى نهاده آلمانها حال تدافعى گرفته و هفت « كرد آرمه » از قشونى كه در روسيه بوده تا 25 نوامبر به‌سمت فرانسه گسيل نموده‌اند و احتمال مىرود باز هم بفرستد و جنگ بزرگى در غرب شروع مىشود و يك نتيجهء ديگر هم مىخواهد از اين قشون كشى به فرانسه ببرند و اين است كه به صرب و بالكان بيش از اين نتوانند قشون روانه دارند .\r\n\r\nآسيا\r\nامپراطور ژاپن در شهر كيوتو تاجگذارى مىكند و چهار مليان تماشاچى به آنجا رفته است . يوان شبكاى رئيس جمهور چين دنيا را شلوغ ديده ژاپن را هم به واسطهء دوازده قسم امتياز و اختياراتى كه چندى قبل داده همراه نموده خيال خاقانيّت چين را دارد . در تهيه است كه ملت تاج خاقانى را دو دستى تقديم مشار اليه نمايند . از هندوستان و امريكا خبر مهمى نداشت ، جز آن‌كه چندى است در كارخانه‌جات قورخانه‌سازى امريكا حريق واقع مىشود و حاليه چندين نفر آلمانى را گرفته‌اند و مشغول تحقيقات هستند .\r\n\r\nتقاضاى دبير الملك\r\nچهارشنبه هفتم صفر ، 22 قوس - هوا سرد نيست نمىبارد . متصل از شهر خبرهاى اراجيف مىرسد . كاغذى دبير الممالك رئيس كابينهء حكومتى به من نوشته بود كه تهيهء يك منزلى براى من بنمائيد ، اوضاع خيلى شلوغ است . اين‌طور باشد بايد تهيهء منازل كرد .\r\nملكه خانم متصل تب مىكرد بعد روى دلش درد گرفت . به فراست گفتم شايد از ميوه‌هاى كال كه امسال به قدر الاغ خورده كرم داشته باشد . قرص كرم دادم . روز ديگر و روز ديگر كرم زياد دفع شد . بعد گنه گنه دادم خوب شده است . بهمن حالش خوب است .\r\nيك سازى دارد متصل ساز مىزند و عروسى مىكند . گاهى هم چوب سوار شده اسب تازى مىكند . بچهء محجوب آرامى است . عباس تازه مىايستد و يكى دو قدم به زحمت و ماجرا راه ميرود كه فورا زمين مىخورد . شيطان‌تر از بهمن مىشود .\r\n\r\nحدود در كوهستان\r\nرعاياى خوشكچال و توان اراضى اندج و كندانه سر را جلوى گاوآهنهاى خود انداخته هر جا برسد مىكارند . هرقدر هم حضور مباركشان تظلم مىكنم وعدهء اصلاح مىدهند . اينجا هم مثل عراقات نيست . حدود به واسطهء آب شيب يا دره ماهور و از اين\r\n\r\n","description":"","footnote":"","page_name":" 4362 ","page_number":238},
  {"content":"\r\n\r\nقبيل چيزها معلوم شود ، فقط تصرف شرط است ، يا حدود نامچه براى آن‌كه كوهستان است هر روز يك‌جا دره مىشود . هر ساعت رودخانه يك‌جا مىرود . آب شيب هم مناط نيست . در اين مدت هم ابدا خوشكچالى يا توانى نشنيدم ادعاى حدودى بكند .\r\nخوشكچال زمين كم دارد ، حالا ميل دارند زياد كند . از منال ديوانى آنها معين است كه داراى چه استعدادى بايد باشند . اين آدم هم با صد نفر جمعيت و اسلحه و پول آمده اينجا نشسته ، من چه قسم مىتوانم با همچو آدم پرزورى ، پرپولى ، لجوجى ، پر طمعى راه بروم . اگر خودم را هم بگيرد حبس كند ، مصادره كند ، همه دهات را هم غارت كند ببرد كيست جواب بدهد . باز گلى به جمالش كه به زمينهاى دو ده قناعت كرده است .\r\n\r\nنامهء شيخ\r\nپنجشنبه هشتم صفر ، 23 قوس - صبح قاصد شهر آمد فقط يك مكتوب از شيخ رسانيد كه عينا درج مىشود :\r\n« جمعه 4 شهر صفر . ( بعد از عنوان و احوال‌پرسى ) . اگرچه ديروز به توسط تاج الدين جواب عرض شده ولى آنچه باقىمانده و تازه اتفاق افتاده است ذيلا عرض مىشود .\r\nبنده مسلك خودم را تغيير نداده‌ام . اخبار صحيح نمىرسد نمىدانم چه خبر است . اين است بطور اجمال عرض مىشود . از قرارى كه از ديروز منتشر است روسها فتح كرده‌اند .\r\nمجاهدين و به قول من اشرار را تا مانيان نزديكى همدان عقب نشانده‌اند . اگرچه بعضى تكذيب مىكنند ولى تكذيب آنها مورد ندارد . شكست آنها يقين است . منتهى از جزئيات خبرى نداريم . ديروز خانهء چلسترم سوئدى رئيس ژاندارم قزوين را غارت كردند . باز امروز علاوه از كاروانسرا و منازل سابق خانه خالى كردند . فردا و پس‌فردا سه هزار قشون روس وارد مىشود . امروز عصر شهرت كرد انگليسها بغداد را گرفتند . دولت ايران يقينا داخل در جنگ مىشود ، ولى ما نمىدانيم به كدام طرف . از قرارى كه « عصر جديد » نوشته بر عليه عثمانيها داخل مىشود . ايضا نوشته در اين جنگ بايد ملاحظهء منافع اقتصادى را كرد . ملاحظهء مذهب و نژاد نبايد كرد چنانچه بلغار نكرد ، عثمانى نكرد .\r\nمسلك من يكى است . سه روز قبل روسها تلگراف‌خانه را سانسور كردند ، امروز برداشتند . پست طهران مىرود ولى از نوشتن اخبارات بايد احتياط كرد . اوضاع خيلى زياد خطرناك است . چاره نيست . چهار نفر دمكرات پدر سوخته كردند آنچه مىبايست نشود . راه فرار هم نداريم . سفير آلمان رفت به كرمانشاهان ، سفير عثمانى و اطريش طهران مراجعت كردند ( در روزنامه هم ورود اين دو را نوشته بود ) . روسها هرچه ژاندارم بيرونها پيدا كردند مىآورند شهر . مىگويند حاجى خان ماژور دستگير شده ( ملاحظه\r\n\r\n","description":"","footnote":"","page_name":" 4363 ","page_number":239},
  {"content":"\r\n\r\nكنيد اين آدم يك رژيمان قشون دولتى را با توپ و اسلحه و اسناد و نوشته‌جات شبانه از قزوين برداشته همدان به حمايت اشرار رفت ، در صورتىكه از احوالات او خبر داشتند .\r\nدولت قبل از موقع او را خارج نكرد ) مىآورند قزوين . عثمانيها در ساويچ بلاغ هم شكست خوردند . در زنجان هم همهمه افتاده ، امنيت زير گلوشان زده . از طرف دولت به آصف الدوله حكم شده از اجتماعات جلوگيرى كند . سرهم رفته آنچه معلوم است تمايل دولت به متفقين است . در خصوص برات از طومانيانس البته ممكن است ولى زود ، براى آن‌كه ساعت به ساعت انقلاب در تزايد است . شايد راه طهران هم مسدود شود . چنانچه مقارن غروب تلگراف ( حمل مال التجاره موقوف ) رسيد و قطعا همه‌جا شلوغ مىشود .\r\nاوضاع حاليه ربطى به سابق ندارد . همچنين در فرستادن قاطر به شهر و خريد تعجيل كنيد . هرچه مىخواهيد زودتر و نفط كه شايد بعد نشود . از طهران روزنامه براى بنده كه نمىرسد ، « بامداد روشن » كه بعد از خوردن مبلغى پول بامداد تاريك شد . صورت حساب ارسال شد . البته پول براى بنده هم فراوان روانه كنيد . لا محاله تهيهء آذوقه بكنم .\r\nاگر ممكن بود مىآمدم الموت ( دروغ مىگويد او آرزوى همچه روزى را مىكرد كه قزوين باشد ) . كاغذ ملك‌آرا ( محمد حسين ميرزا نوكر قزوين مدعى العموم شده گرسنه و ويلان ) را دادم با پول . يك دنيا ممنون شد ( قدرى پول برايش فرستاده بودم اقلا لباس بگيرد ) . ساير كاغذجات را رساندم . از قزوين فعلا كسى فرار نكرده مگر آقا يوسف شهبندرى تاجر خباز . چنانچه عرض كردم امروز عدل الممالك رفت به رودبار . براى كارگذار كاغذ بدهيد . موثق وقت ندارد خانه نيست . پنجم شهر صفر .\r\nديروز كربلائى اسمعيل قرار بود حركت كند نكرد .\r\nوقايع شب 4 - بين اجزاء بانك انگليس ( شاهنشاهى ) و آژانها نزاع شد سه نفر از آژانها مجروح شدند . شبانه صداى شليك بلند [ شد 
  ] . قشون روس به كمك آمدند . فعلا رئيس نظميه ( شوبرگ ) در حبس روسها است . انتهى ( پايان نامهء شيخ )\r\n( اين حكايت آژانها فقط براى از ميان رفتن مال من حادث شد كه نظميه منحل شود ، دزدها فرار يا مرخص ) .\r\n\r\nبيطرفى\r\nبيكارى است مهملات بنويسم ! دولت ما بد روشى از اول اتخاذ نمود . خواست در بىطرفى خود هم روس و انگليس را خشنود نموده هم عثمانى و آلمان را در دست نگاه داشته باشد و از هردو طرف متمتع شود و حال آن‌كه غير ممكن است دو دشمن را در يك خانه طورى نگاه داشت كه هيچكدام رنجش حاصل نكنند . دولت ما مىبايست پس\r\n\r\n","description":"","footnote":"","page_name":" 4364 ","page_number":240},
  {"content":"\r\n\r\nاز آن‌كه يقين كرد اين جنگ به زودى تمام نمىشود و دامنهء اين زد و خورد دراز است ( يعنى در زمستان سال گذشته ) آلمانها و عثمانيها بناى تحريكات و دسايس را گذاشته‌اند ، مجلس و حزب دمكرات و اربابان جرايد شروع به كار نموده‌اند براى حفظ شئونات خودش و نظم و امنيت مملكتى :\r\nاول مجلس را تعطيل نمايد چنانچه در اغلب ممالك متخاصم يا بيطرف همين كار را كردند ، مگر برحسب لزوم براى يك مشاورهء مهم ، يا يك اعتبار قرض در ساعتى افتتاح [ كردند 
  ] و باز حكم به تعطيل دادند ( زيرا همين‌قدر كه در موقع امنيت وجود مجلس مفيد است در موقع انقلاب و اغتشاش مضر ) .\r\nدوم جرايد را تحت سانسور سخت آورده نگذارد اين‌طور پول بگيرند و مفسده برپا نمايند ، مردم را به هيجان بياورند .\r\nسيم مردمان آشوب‌طلب مفسد را از طهران و ولايات دستگير كرده حبس و توقيف نمايد و بعضى از اشرار را كه علنا برضد پلتيك دولت و امنيت داخل هرزگى و شرارت گرديده‌اند براى حفظ ساير نفوس مملكت و نظام مملكتى و جلوگيرى از اغتشاش مابعد و بيطرفى عبرت الناظرين به دار آويخته اعدام نمايد .\r\n\r\nبازديد محمولات سفارتخانه‌ها\r\nهمان وقت كه سفراى آلمان و اطريش با يكصد و پنجاه صندوق اسلحه از راه بغداد وارد سرحد شدند و روسها خبر دادند جلوگيرى نمايد ، صندوقهاى اسلحه را باز كرده ببيند . - مبل و اثاثيه ، ميز و صندلى ، كتاب ، كاغذ و پاكت است براى سفارتخانهء خود مىآورند يا تفنگ و فشنگ و بمب و غيره - بگيرد در حضور خودشان و ضبط نمايد آسمان به زمين نمىآمد .\r\n\r\nدكتر پوژون - روضه‌خوانى قونسول آلمان\r\nيا روزى كه دكتر پوژون بازوى خودش را شهادتين نوشته و در شهر اصفهان ميان كوچه و بازار و خانه‌هاى علما مشغول عوام‌فريبى است فورا گرفته تبعيد كند . وقتى كه قونسل آلمان بدون رسميت به آن هنگامه و آشوب وارد كرمان مىشود و مشغول روضه‌خوانى مىشود حكم كند سردار جنگ كه همه قسم استعداد هم داشت او را گرفته اخراج كند و آن چند نفرى كه باعث اين هنگامه و هيجان شده بودند علنا سياست نموده به دار بزند .\r\n\r\n","description":"","footnote":"","page_name":" 4365 ","page_number":241},
  {"content":"\r\n\r\n\r\nچه قسم مملكت‌دارى\r\nسفير آلمان در پايتخت مملكت آن همه اسلحه وارد كند ، تفنگ و فشنگهاى سه تير دولتى را متصل توسط اهالى طهران بخرد ، سوار و پياده نظام بگيرد ، هر وقت سوار مىشود صد نفر مكمل و مسلح اطراف كالسكهء او را گرفته در خيابانهاى طهران تاخت و تاز كند .\r\nدولتى كه يك كلمه نگويد آقاى سفير جان و مال شما در حفظ دولتى ماست ، اين چه اوضاع است برپا نمودى . پس ما ضمانت جان و مال شما و اتباع شما را نداريم چه قسم مىتواند مملكت‌دارى كند !\r\nاز روسها واهمه داشتيم قشون داشتند ، بانك داشتند ، نفوذ سيصد ساله داشتند ، طلب‌كار ما بودند ، قيم ما بودند ، مملكت ما رهن آنها بود . از آلمان و عثمانى و اطريش چه ترسى داشتيم . در صورتىكه حرف حسابى بود تملق هم مىگفتند ، زور هم داشتيم .\r\n\r\nروس و عثمانى و آذربايجان\r\nروزى كه سفير عثمانى نويد مىدهند قشون ما وارد آذربايجان شود روسها را بيرون مىكنيم ، وليعهد را آنجا مىبريم فريب نبايد بخورد . به زبان ديپلوماسى بگويد قشون روس نه سال است آمده براى جنگ ما هم نيامده ، آنها داراى منافع سياسى و تجارتى و غيره هستند هر وقت هم آنجا را امنيت داديم خارج مىشوند . اما شما براى جنگ مىآئيد آن هم با اكراد ما ، با رعاياى ما ، اغتشاش افزون‌تر مىشود و بهانهء بزرگ‌ترى به دست روس مىافتد و جدا مانع شود و هر قسم ممكن است جلوگيرى كند كه آن‌وقت خيلى هم آسان بود و نمىتوانستند در مقابل حرف حساب در صورتىكه تملق هم مىگفتند تمكين ننمايند . حالا مىگويم مجبور بود ( در صورتى كه نبود ) لا اقل اظهار يشاشت و سرور نكند .\r\nآن روزنامه‌هائى [ را 
  ] كه در سر مقالات خود مىنوشتند فتح مشعشع آذربايجان به دست برادران دينى ما و آن‌وقت صد هزار ناسزا به دو همسايهء معتبر مىنوشتند گرفته حبس و تبعيد نمايند . آمد شكست خورد برگشت دفعهء ثانى مانع شود و نگذارد بيش از اين اهالى آذربايجان جان و مالشان برود . هى عثمانى بيايد قتل عام كند برود . روسها بيايند قتل عام كنند برگردند . باز نوبت عثمانى شود كجا به سر ورشو ، ليژ ، آنتورپ اين مصيبت آمد كه ده مرتبه به دست اين خصم افتاده به دست خصم ديگر دچار شود .\r\n\r\n","description":"","footnote":"","page_name":" 4366 ","page_number":242},
  {"content":"\r\n\r\n\r\nبحران\r\nكابينهء عين الدوله كه اين اواخر روى كار آمد ( اگرچه خيلى دير شده بود ) خواست مجلس را تعطيل كند يا اقلا اختيارات تام بگيرد ، چنان به تحريك آلمانها به او فشار آوردند كه جرأت اظهار نكرد . بعد چون ديد عمل آذربايجان اصلاح‌پذير نيست خواست به غيرمستقيم از سمت كرمانشاهان جلوگيرى از اغتشاش و نفوذ آلمان كند . باز آلمانها و عثمانيها توسط حزب دمكرات وكلاى مجلس آن حكايت استيضاح [ را 
  ] كه در حقيقت افتضاح بود به عمل آوردند كابينه قهرا ساقط شد . سپس بحران را پنجاه روز امتداد دادند و در اين مدت پنجاه روز به كمك دموكراتها و ميرزا سليمان خان [ ميكده 
  ] معاون وزارت داخله ( كه حاليه فرار كرده ) هرقدر ممكن بود اسلحه وارد كردند ، اسراى اطريش را به اطراف پراكنده نمودند ، ايلات را باهم صلح دادند . در برازجان وسموس جمعيت جمع كرده به قونسلخانهء بوشهر انگليس حمله برد . در كنگاور شونمان با قونسلهاى روس و انگليس جنگ كرد . در اصفهان قونسل روس را به تحريك آلمانها مقتول كردند . چه و چه . هر كارى لازم بود در ظرف اين مدت پنجاه روز صورت دادند . حاليه دولت ما به قول شيخ مىخواهد داخل تياتر جنگ شود ، چه نتيجه آيا خواهد برد ؟ اولا جنگ داخله شروع شده ، تا اين ضديت از ميان برود خيلى طول دارد . ثانى مقصود آلمانها اين نبود كه ما برويم تفليس يا مسكو را بگيريم . مقصود آنها همين بود كه آشوبى در مملكت بشود و بر گرفتارى روس بيفزايد و لااقل دويست هزار قشون او در اينجا معطل شود و مقدارى اسلحه و پول بيهوده به مصرف برسد ! به وجه اتم و اكمل به اين مقصود به توسط ايلات و عشاير و مفسدين شهرى ما نايل شده است . روسها هم كه ميل نداشتند به اين زودى بدين مشكلات در ايران دچار شوند مبتلا شدند . پس كارى را كه مدتها بعد مىخواستند صورت بدهند قهرا امروز صورت مىدهند . حالا ديگر قشون روس براى تفنن و بعضى حرفهاى بىسر و ته به ايران نيامده كه خون‌بها و خسارت و مصارف قشون‌كشى نخواهد .\r\n\r\nخونبهاى سالدات\r\nحالا ايران را به خون‌بهاى دو هزار ، بيست هزار سالدات و خسارت بىپايان جنگ هرگز رايگان و مفت رها نخواهد كرد . يحتمل محمد على شاه را هم بياورند ، اينجا هم مثل مصر شود . پس چه دولت ما اعلان جنگ با يكى از اين دو دسته نمايد و چه ننمايد جنگ شروع شده و هيچ كدام هم اعتنائى و تشكرى از ما ندارند . در موقع صلح هم اعتنائى به ما نمىكنند . على اى حال بد پلتيكى و بد روشى دولت ما اتخاذ كرد و همان\r\n\r\n","description":"","footnote":"","page_name":" 4367 ","page_number":243},
  {"content":"\r\n\r\nاست كه روزنامهء « حبل المتين » كلكته نوشته : « ايران در اين محاربهء بين المللى خسر الدنيا و الاخره شده است » . در مواقع استفاده استفاده حاصل ننمود و طورى داخل جنگ مىشود كه هيچ كدام ممنون نيستند . غنيمت نمىبرد سهل است زيان هم خواهد برد .\r\nمگر آن‌كه يك مسائل غير مترقبه و فوق العاده به ميان بيايد كه امروز بر ما پوشيده است و خدا مىداند .\r\n\r\nمهمانى امير اسعد\r\nيكشنبه 18 شهر صفر ، چهارم درجهء جدى ، 26 دسامبر 1918 - شنبه دهم رقعه از آقاى امير اسعد رسيد كه چند روز است شاهزاده عدل الممالك آنجا تشريف دارند .\r\nخواهشمندم دو سه شبى تشريف بياوريد انشاء اللّه خوش خواهد گذشت . من هم وعده‌اى سابقا داده بودم لهذا صبح يكشنبه يازدهم با دو نفر نوكر و يك مهتر از قلعه حركت كردم ( من برعكس امير اسعد هر وقت از اين مهمانيها بروم به‌طور اختصار حركت مىكنم ، زيرا دهات است براى منزل و همه‌چيز به ميزبان سخت مىگذرد ) . ناهار را در صاين كلايه خانهء ميرزا على اكبر خوردم . نماز كردم و سوار شدم . قاطر سوارى خوبى از محمد على رعيت يارفى تازه خريدارى كرده‌ام ، يعنى قاطر شيخ حسينى را با سى و چهار تومان دادم و اين را گرفتم . صد و دوازده تومان تمام شد . سه ساله است درشت ، خيلى هم از اينها بهتر مىشود . راه صاف [ بود 
  ] يك ساعت به غروب مانده وارد و از زيارت همگى مسرور شدم . آقا مير هادى هم آنجا بود . ( عقيل غفلتا براى طهران حركت كرد .\r\nروز دهم تهيهء رفتن او را ديدم . قاطر سه سال نيله را با مقدارى پنير و عسل و چادر شب و مركبات دادم برد . نفرى پنجاه تومان هم براى آقايان عوض سوغات تقديم داشتم . ضمنا از حاجى افخم الدوله كسب تكليف نمودم اگر آلمانها به قزوين آمدند جلال آن احكام دكتر پوژون را ببرد شيخ محمد على هم بناى بيانات را چه بايد كرد . احكاماتى اگر از سفارت است روانه نمايند يا قبلا حكم و نوشته بگيرند كه با اين كردها و لرها معامله دشوار است ) .\r\n\r\nبازى آس\r\nچهار شب توقف من در رودبار كشيد . دكتر بود ليكن عيسى نبود و دماغ نداشت .\r\nعمارت جديد امير اسعد هم مسكون شده عيالش آنجاست . خودش هم شبها در بيرونى آن عمارت مىرفت . سالار مفخم پسرش بود . تازه از غضب بيرون آمده و از آتانك به آنجا آمده . شبها اغلب آس‌بازى مىكرديم . بازى آس سالار خيلى بامزه بود . همه قسم\r\n\r\n","description":"","footnote":"","page_name":" 4368 ","page_number":244},
  {"content":"\r\n\r\nغذاهاى خوب و مركبات بود اما افسوس كه دندان من متصل درد كرد و از همه محروم ماندم . فقط غذاى من تخم‌مرغ عسلى بود و قدرى پلو نرم .\r\n\r\nاهمال مستوفى\r\nصحبت از اين اغتشاش و انقلاب متصل در ميان بود و هيچ كدام از پلتيك دولت راضى نبودند . عدل الممالك مىگفت ماهى شش هزار تومان آلمانها به مستوفى الممالك شهريه مىدهند و عمدهء خراب كارى زير سر او شد ، همه را به اهمال گذارند . امير اسعد در اهمال كارى مستوفى الممالك تصديق داشت . عدل الممالك مىگفت وقتى كه شاه مىخواست از طهران حركت كند سفراى انگليس و روس گفتند ما محمد على شاه را به طهران خواهيم آورد .\r\n\r\nوضع قزوين و همدان\r\nاز وحشت مردم قزوين خيلى گفتند . عدل الممالك هم خواهش منزلى در رودبار از آقا مير هادى داشت . اما عقيده‌اش اين بود انقلاب شديد در بهار و تابستان آتيه مىشود نه در اين زمستان . عقيدهء آنها اين بود كه اگر حضرات قزوين بيايند الموت برهم خواهد خورد . مىگفتند تا زود است شما فكر خودتان را بكنيد . قشون روس پىدرپى وارد قزوين شده به‌سمت همدان و ساوه مىروند . در ساوه جنگ شده ، نايب حسين و محمد حسن خان ظفر نظام به سر روسها ريخته جمعى را مقتول [ كرده‌اند 
  ] و دو عرابه توپ با يك اتومبيل غنيمت گرفته‌اند . دو نفر از صاحب‌منصبان عمده كشته شده كه نعش آنها [ را 
  ] قزوين و از آنجا روسيه بردند . عدل الممالك مىگفت چهار نفر جنرال در اينجا دارند يكى در راه رشت و قزوين ، ديگرى همدان ، ديگرى راه طهران ، يك نفر هم كه جنرال كل است در قزوين و به همه اين اردوها سركشى مىكند . همدان تخليه شده هركس ياراى فرار داشته فرار كرده است علما و محترمين بيشتر كرمانشاهان رفته‌اند .\r\nحاكم بروجرد رفته شهر را به امير افخم سپرده‌اند .\r\nدو نمره روزنامه ، يكى « آفتاب » به تاريخ پنجم و چهارم صفر رسيده بود به دقت خواندم و مطالب عمدهء آن‌كه بيشتر ترجمهء اخبار روزنامه‌جات اروپ بود از اين قرار است .\r\nجنگ اروپا خصوصا در بالكان در نهايت اشتداد است و كما فى السابق تفوق با قواى متحدين است .\r\n\r\n","description":"","footnote":"","page_name":" 4369 ","page_number":245},
  {"content":"\r\n\r\n\r\nبيطرفى ايران\r\nدر ايران همه‌جا برهم خورده . جماعتى از تجار و رؤساى اصناف در فرح‌آباد حضور مبارك اعليحضرت تشرف حاصل كرده اصرار در بيطرفى ايران دارند و مىگويند ما از طرف تمام ملت ايران عرض مىكنيم كه با برادران دينى خود جنگ نمىكنيم و اگر دولت تصميم ديگرى اتخاذ نمايد مخالف هستيم و همراهى به آن تصميم نداريم . اعليحضرت مىفرمايند تاكنون به غير بىطرفى رفتارى نشده و به رئيس الوزراء تأكيد مىكنم پيروى همين مسلك را بنمايد . از تمام ولاياتى كه سيم تلگراف داير بوده تلگرافات مفصل به طهران مخابره مىشود كه اين‌طور شهرت دارد دولت ايران مىخواهد با دولتين روس و انگليس همراهى و اتحاد كند ، به كلى مخالف با اين مقصود مىباشيم . كارى نكنيد كه ما ملت مطيع را بر عليه سلطان معصوم محبوب خود باز داريد . حتى از اصفهان به توسط سفارت عثمانى و امريكا دو تلگراف مفصل مخابره شده كه ما هرگز شمشير روى دولت هم‌كيش ، هم‌آئين خود نخواهيم كشيد و با هر كابينه و دولتى كه اين عنوان را بكند دشمن و مخالفيم .\r\n\r\nكميتهء دفاع ملى در قم\r\nدر قم سليمان ميرزا و ساير متواريان « كميتهء دفاع ملى » افتتاح مىكنند و بلافاصله اسم آن را تغيير داده « كميتهء دفاع اسلام » مىگذارند و از اين كميته به همه‌جا دستور العمل داده مىشود و با عمال آلمان هم متصل مكاتبه و مخابره و مشورت دارند . سفير آلمان به كرمانشاه مىرود ، جمعى از مجاهدين به عراق مىروند و گويا قونسل و اتباع انگليس را توقيف كرده باشند . وجوه نقد بانك در همه‌جا ضبط مىشود . در همدان شهر تخليه شده و روسها نزديك شده‌اند . كمپانى قالىبافى انگليس را غارت [ مىكنند 
  ] و آتش مىزنند .\r\n\r\nتلگراف به فرمانفرما\r\nماژر دماره سوئدى تلگرافى به فرمانفرما از همدان مىكند كه يا به فرنگستان برو يا بيا داخل مجاهدين شده جنگ كن ، و الا تمام املاك شما كه در اسدآباد و كرمانشاهان است تاراج و غارت و ضبط مىشود . در همه‌جا اموال اتباع انگليس ضبط شده . راه شسهء قم و عربستان « 1 » را هم تا هر جا ممكن بوده ضبط كرده‌اند .\r\n\r\n\r\n","description":"","footnote":"\r\n( 1 ) - خوزستان صحيح است .\r\n","page_name":" 4370 ","page_number":246},
  {"content":"\r\n\r\n\r\nصاحب‌منصبان سوئدى\r\nو حال آن‌كه سوئد بيطرف است . در ايران به كلى نوكرى قيصر را قبول كرده با تمام ژاندارم كمك از آنها مىكنند . دولت مركزى هيچ وقت به اين ضعف نبوده . گويا در هيچ نقطه گوش به اوامر او ندهند .\r\n\r\nنايب حسين كاشى\r\nنايب حسين معروف و ما شاء اللّه خان پسرش با محمد حسن خان ظفر نظام كه به واسطهء سردار صولت و قواى ژاندارمرى از قلعهء سياه كوه هم شكست خورده فرارى شده بودند موقع را براى استخلاص خود غنيمت شمرده در آسيابك ساوه يا زرند غفلتا به سر يك هزار و پانصد نفر قشون روس كه توقف نموده بودند هجوم آورده جمعى را با دو صاحب‌منصب بزرگ مقتول ، دو عرابه توپ و يك اتومبيل و صد قبضهء تفنگ غنيمت مىبرند . عجالتا قواى روس آنجا جمع مىشود و مجاهدين هم رو به آن سمت آورده‌اند ( مزه دارد در روزنامه فورا مىنويسد نايب حسين خان كاشانى ) .\r\n\r\nقشون روس و انگليس\r\nسى كشتى جديدا قشون روس را به انزلى وارد مىكند . سمت آذربايجان و مشهد امن است . همان زد و خورد عثمانى است در سرحد . در مشهد جديدا قشون روس وارد مىشود ، در سيستان عدهء زيادى از انگليس . كابينهء ايران مشغول تهيهء بعضى يادداشتها و مذاكرات با دولتين است كه همين مسئله باعث هيجان كميته شده و به دستور العمل آن از ولايات تلگرافات به طهران مخابره شده كه قبلا ذكر شد .\r\n\r\nچپ كلايه - طرز مالك شدن امير اسعد\r\nشيخ ابراهيم ملعون بعضى نوشته‌جات كهنهء خوشكچال و توان را به امير اسعد داده بلاى جان مردم شده . يك قباله از چپ كلايه كه مزرعهء خوشكچال است بيرون آورده صد و سى سال قبل و ميل دارد به اين مستمسك اراضى اندج را ببرد و حال آن‌كه چپ كلايه مزرعه‌اى است كه نه قران ماليات دارد و استعداد آن از همين نه قران معلوم مىشود . گفتگو زياد شد آخر الامر قرار شد هدايت بيك از طرف او ، محمد على بيك از طرف من بروند و به‌طور عادلانه و دوستانه تمام كنند . طرفين راضى نشدند قسم بدهند .\r\nامير اسعد به اين قسم راضى نبود . ليكن من جد كردم و عدل الممالك و آقا مير هادى هم\r\n\r\n","description":"","footnote":"","page_name":" 4371 ","page_number":247},
  {"content":"\r\n\r\nتصديق كردند و ناچار شد مقدار كلى از زمين‌هاى كندانه سر را اين دوره خريده‌اند و چند سال بود من مدعى آنها بودم كه فروش رعيت صحيح نبوده همه ساله به من اجاره هم مىدادند . ده سال است نمىدهند . امير اسعد هم حكم نمىكند . حالا آن را گذاشته به اراضى اندج حمله آورده‌اند . حالا اگر اندج و كندانه سر مال من نبود به‌همين ترتيب تمام اراضى آن را مىبرد ، مجبور مىشدند به يك قيمت نازلى اصل ده را هم واگذار كنند .\r\nاغلب مردم كه در ايران صاحب املاك زياد شده‌اند به‌همين ترتيب بوده و هست .\r\n\r\nاقتدار السلطنه\r\nاز آقا مير هادى تفصيل آمدن اقتدار السلطنه يا سردار اقتدار را پرسيدم . گفت از شهر به امير اسعد نوشته بود كه اگر شما اجازه نمىدهيد نمىروم . امير جواب نمىداد تا من آمدم و هر قسم بود از او جواب گرفتم و روانه نمودم . سردار اقتدار آمد بادشت ، از آنجا با چند نفر آمد خدمت امير . روى هم را بوسيدند . او خيلى اظهار چاكرى كرد ، امير اسعد هم خيلى اظهار ملاطفت . ماهى سيصد و پنجاه تومان سپهدار به او مقررى داده بود .\r\nماهى يكصد تومان هم امير اسعد حواله داد بگيرد . دويست تومان پول و يك خروار برنج براى نوكرهايش كه بادشت بودند روانه كرد . پنجاه تومان هم به دو نفر نويسنده‌اش انعام داد . وقت رفتن هم تا نزديك دكين مشايعت كرد . اما او تا به اشكور رسيد مال خواست دير كردند كدخدا و جمعى را چوب بسته صد و پنجاه تومان جريمه گرفت . آنها از اقوام نوكرهاى امير بودند . جمعيت قريب هفتاد نفر همراه داشت ، پنجاه نفر آنها از سربازهاى چال و اسفرورين و ضياءآباد بودند . اينها در تنكابون هنگامه برپا خواهند كرد . از نوكرها شنيدم امير اسعد آن شب چند نفر از نوكرها را مسلح [ كرده 
  ] تا صبح در اطاق خودش نگاه داشته بود مبادا سوء قصدى شود !\r\nعدل الممالك گفت سردار اقتدار خيلى به شما عرض سلام رسانيده كه قرار بود من از آن راه آمده و شما را ملاقات كنم . اين‌طور قسمت شد معذرت مىخواهم . از جلال هم من ابدا همراهى ندارم گور پدرش كرده .\r\n\r\nاسب سالار الدوله\r\nهوا خوش است . عدل الممالك ده روز بود آنجا بود . تشويش داشت هوا منقلب شود لهذا هر قسم بود روز پانزدهم يا به تقويم ديگر شانزدهم صبح حركت كرديم . امير خودش از من اجازه گرفته به مشايعت عدل الممالك رفت . سالار همراه من شد . اسب يموتى بسيار خوبى سالار سوار بود پرسيدم در كوه خوب مىرود ؟ گفت بسيار خوب .\r\n\r\n","description":"","footnote":"","page_name":" 4372 ","page_number":248},
  {"content":"\r\n\r\nمن تعجب كردم كه اسب يموتى و تركمانى در كوه خوب دست ندارند . جواب گفت اين اسب نقل دارد و امتحانات داده . مال سالار الدوله بوده . ناهار آمدم شترخان عصر قلعه .\r\nللّه حمد خوش گذشت .\r\nامير اسعد گويا دويست تومان به عدل الممالك تعارف كرد . سردار اقتدار مىگويند برعكس امير اسعد خيلى خست دارد . اهالى آن چند ده خصوصا استله‌بر كه ملكى سپهدار است و نزديك‌تر به عمارت امير اسعد ، بسيار در زحمت و مشقت افتاده‌اند . صد نفر آدم مختلف و متصل هم آمد و رفت مهمان و غيره روز سفيدشان را سياه كرده . طويله هم ندارند و شصت مال دارند . همه را در طويله‌هاى رعايا بسته‌اند . براى تهيهء هيزم زمستان هرقدر ممكن بوده درخت گردو انداخته‌اند . هر درختى كه ده تومان قيمت داشته دو تومان داده‌اند . . . . هر هفته هم يك مرتبه كدخداى استله‌بر چوب مىخورد و جريمه بايد بدهد .\r\n\r\nاستله‌بر\r\nامير سوار مىشود و از روى مصدقى خودش حدود طبيعى براى دهات خودش تعيين مىكند . به اين واسطه اغلب از زمين‌هاى ديمى زار بادشت و چندين قطعه زمين استله‌بر و يك مزرعه خوب استله‌بر را ضبط كرده . من خودم با او گردش مىكرديم يك نفر استله‌برى تعظيم كرده گفت زمين مرا معلم كلايه آب گرفته و زمين را نشان داد . امير گفت اين راه سامان است ، شما چرا از راه به پائين كشت مىكنيد . آقا مير هادى هم حاضر است من نمىدهم . آقا مير هادى گفت ما محق اجارهء خود هستيم ، پس اجارهء ما را بدهيد .\r\nبعد آقا مير هادى آرام به من گفت شما توقع داريد ملك شما را نبرد ، در صورتى كه املاك پدرش را مىبرد .\r\n\r\nروحيات و حركات امير اسعد\r\nمختصر اهالى آن چند ده فوق العاده در صدمه افتاده‌اند . هنوز تمام شهرك را نخريده در خيال زمينهاى فارس‌آباد است و به من مىگفت بايد آن راه سامان باشد . اما ظاهر امير اسعد طورى است كه هركس از باطن كار او اطلاع نداشته باشد سلمان فارسيش مىداند . امير اسعد خيلى به ظرافت و نظافت ميل دارد ، اما نه مثل فرنگى مآبها به اسباب اطاق يا فكل و لباس و غيره بلكه به غذا و خوراك و ظروف و حفظ الصحه . گيلاس چاى او به قدرى پاك بايد باشد كه عكس آدم بيفتد . آب خوراكى او و ظرف آن بىنهايت تميز است . روزى چند مرتبه دست خود را مىشويد . آفتاب لگن و صابون دايم پشت در اطاق\r\n\r\n","description":"","footnote":"","page_name":" 4373 ","page_number":249},
  {"content":"\r\n\r\nاست . از نوكرهايش هركس ناخوش شود از محوطهء عمارت خارج مىكند . روزى يك مرتبه چشمهء آب را سركشى مىكرد . حلبى گذاشته بود مبادا قورباغه برود . پنج تا بطرى عرق را باز مىكند تا از يكى بخورد . دو تا آب معدن را خالى مىكند تا از يكى يك گيلاس بخورد . عيالش ناخوش است قدم در اندرون نمىگذارد . صبح آب معدن مىخورد . يك ساعت بعد مىگفت عجب احمقى بودم ، من چرا آب معدن خوردم . خوب شماها چرا گذاشتيد . دقيقه‌اى بعد آب ليمو با آب مىخورد . آن‌وقت دست به شكمش زده مىگفت واقعا من خبط دماغ دارم ، مرديكهء خر روى آب معدن آب ليمو چرا خوردى . نه بايد نمك ميوه بخورم . پس حالا پرتقال بياوريد شايد خوب بشوم . در حقيقت وسواس دارد و اينها بيشتر از مكنت مىشود .\r\n( نايب السلطنه كامران ميرزا در آن عهد يك روز نبود كه بيايد بيرون و انگشت سبابهء خودش را به دماغش نزند و نگويد عباس زكام شدم ، آب ويشى بياوريد . قهوه ، تخم گشنيز بياوريد و آن‌وقت هركس يك دوائى مىگفت يك معالجه مىكرد ) .\r\nبا اين همه نظافت امير چندى قبل مسئله مضحكى روى داده بود كه من در قلعه شنيدم . اگرچه ركيك است اما بىمزه نيست :\r\n\r\nترس هدايت بيك\r\nجعبهء آهنى هدايت بيك كه صد تومان پول و مبلغى اسناد در آن بود مفقود مىشود .\r\nگمانشان به ميرزاى امير كه هم منزل آنها بوده مىرود . بيچاره را انواع اذيت مىكنند .\r\nميرزا مىگويد بيش از اين مرا صدمه نزنيد . ملك دارم ، مال دارم ، بفروشيد برداريد .\r\nرقباى هدايت بيك مطلب را به امير مىگويند . امير بدغضب به خشم مىآيد . هدايت را احضار مىكند . بعد با مشت و لگد و چوب دست خودش او را به قدر واقع مىزند . بعد دست به مزر مىكند . هدايت از ترس روى قاليهاى امير را ملوث مىكند . مىبيند بوى گند برخاست پاى امير توى رطوبت رفت . اين بو چيز است ، اين پاى من چه شد . تفحص مىكنند مىبينند هدايت خراب‌كارى بالا آورده . معلوم است چه به امير اسعد گذشته . تا چند روز فرش شورى داشتند و مرافعه .\r\nكلاه امير اسعد نمدى [ و 
  ] تأسى به رسم قديم اواسط الناس است . سردارى ، شلوار به همان مدهاى بيست سال قبل [ است 
  ] . پوتين نمىپوشد . با ترتيبات جديد ، حتى كلاه و پوتين ضديت دارد .\r\nشنبه 24 صفر ، دهم جدى ، اول ژانويه 1916 ميلادى - دو عيد ميلاد است كه در اروپا محاربه كه تاريخ نشان نداده برپاست . پارسال « لندن نيوز » داشتم و اشكال خوبى در شب\r\n\r\n","description":"","footnote":"","page_name":" 4374 ","page_number":250},
  {"content":"\r\n\r\nميلاد و عيش سربازها داشت . بر ميرزا اسمعيل خان لعنت كه پول را خورد و مرا در اين تنهائى بىروزنامه گذاشت . من راضى بودم دو مقابل مىگرفت و اين كار را نمىكرد . ماه گذشته به هرمز ميرزا نوشتم آبونه شود انشاء اللّه بيايد كه خيلى به كار من خواهد خورد .\r\n\r\nمحتاج امتعهء روس\r\nبيست و يكم - اسمعيل قاطرچى از شهر آمد قدرى بارخانه برده بود دوبار نفط آورد كه فقط همين يكى را كم داشتيم . الحمد للّه آذوقهء ما تيّار « 1 » شد و ديگر براى هيچ‌چيز معطل نمىباشيم . حقيقة روس اگر ما را محاصرهء امتعه و مال التجاره كند چه مىتوانيم بكنيم . يك روز به ما نفط ندهد ، قند ندهد چه مىكنيم ، چلوار ندهد تمام مرده‌هاى ما بىكفن مىمانند . براى همه‌چيز ما محتاج او هستيم ، از سفيدى گچ تا سياهى زغال . خيلى بايد متشكر باشيم كه با اين جنگ باز نفط يك من شاه چهار هزار و ده شاهى است ، قند هفده قران است . چلوار دو قران شده . واقعا كبريد براى ما روانه نكند چاره‌مان چه چيز است . راه‌ها مسدود فقط راه روسيه باز است . با وصف آن‌كه اغلب كارخانه‌جات روسيه خراب شده خيلى جاى تشكر است به قدر حاجت همه‌چيز مىآيد . در اسلامبول خواندم نفط پوطى سى و پنج تومان است . من جاى روس بودم يك ماه جلوى مال التجاره را مىگرفتم تا فرياد همه‌كس بلند شود ، به التماس و درخواست بيفتند .\r\nبارى اسمعيل مكتوبات طهران و قزوين و ده روزنامهء « رعد » آورد . چون تاريخ روزنامه جلوتر است و رقعه‌جات به منزلهء اخبار تلگرافى رويتر لهذا برعكس سابق اول اخبار روزنامه‌ها را به همان ترتيب كه قراءت شده مىنويسم ، بعد اخبار تلگرافى يعنى مكتوبات را .\r\n\r\nنوشته‌هاى رعد\r\n« رعد » از 23 محرم الحرام لغايت 4 شهر صفر ، مطابق 12 دسامبر 1915 ( ايران ) . از قم « كميتهء دفاع ملى » يا اسلام به امضاء سليمان ميرزا ، وحيد الملك ، ميرزا سليمان خان [ ميكده 
  ] ، سيد محمد رضاى مساوات ، ميرزا محمد على خان مشهور به كلوب به اغلب بلكه تمام ولايات تلگراف مىكنند .\r\n\r\n\r\n","description":"","footnote":"\r\n( 1 ) - تيار - آماده - مهيا . ( طيّار هم نوشته مىشود )\r\n","page_name":" 4375 ","page_number":251},
  {"content":"\r\n\r\n\r\nاعلاميهء كميتهء دفاع ملى\r\nهم وطنان عزيز - با صداى بلند از قاطبهء شما استمداد مىطلبد . امروز روزى است كه مردان ايران بكوشند تا اسم آنان در صفحات تاريخ به مردى و مردانگى ثبت گردد . دفاع اين وطن بر قاطبهء ايرانيان فرض است . بشتابيد به‌طرف دشمن و قواى خودتان را تا آخرين فشنگ كه داريد به‌طرف دشمن روس و انگليس خالى كنيد . در مراكز قوا كه بعد اعلام مىشود تمركز داده منتظر دستور العمل كميته باشيد .\r\n\r\nهيجان در ولايات\r\nدر تمام شهرهاى ايران سواى خراسان و آذربايجان هيجان شديد برپاست و مردم فوج فوج دسته دسته از دهات به شهر آمده كسانى كه سلاح دارند مشق نظام مىكنند .\r\nدفتر اعانه باز است و همه‌جا باز كلاشها ، شيادها مشغول گرفتن پول و اسلحه و اسب و هرچه ممكن باشد هستند . اگر سابق يعنى در آن مشروطه به اتباع خارجه و كسانى كه به پناه آنها مىرفتند يا در حمايت آنها بودند ابقا مىشد حاليه نمىشود و وجوه و مال التجاره آنها را هر جا باشد ضبط مىكنند ، چنانچه پول بانك را در هر جا ممكن شده تصرف نموده‌اند .\r\n\r\nمجلس غيررسمى\r\nهفت نفر از وكلاى فرارى طهران آمدند و پس از جواب و سؤال با رئيس الوزرا به رفقاى خودشان تلگراف كردند بيايند . ليكن آنها سرگرم كارهاى ديگرند و بالاخره جواب دادند كه مراجعت نمىكنيم و نخواهيم آمد . از اين جهت مجلس گاهى به غير رسم افتتاح مىشود كه معلوم نيست چه صحبت مىكنند . در روزنامه چيزى نمىنويسند .\r\nدر قم ، كميته تمام تلگراف خط جنوب و عراق و همدان و كرمانشاهان [ را 
  ] از هر جا برسد سانسور مىكند و بعد به طهران مخابره مىشود ، بلكه اغلب تلگرافات را هيچ به طهران نمىگذارند مخابره شود . چنانچه بيست روز بوده است كه تلگرافات فارس به طهران نرسيده است . به‌همين جهات رفتن شاهزاده نصرت السلطنه فرمانفرماى فارس ( آخرين پسر مظفر الدين شاه ) تعويق افتاده شايد موقوف شود .\r\n\r\nجلسات وزراء\r\nوزراء همه روزه حتى شبها جلسه دارند و با بعضى از رجال هم مثل سرداران بختيارى\r\n\r\n","description":"","footnote":"","page_name":" 4376 ","page_number":252},
  {"content":"\r\n\r\nو مخبر السلطنه و غيره مذاكرات مىكنند . اما هيچ از نتيجهء مذاكرات در روزنامه درج نيست . سفراى دول محارب متصل با رئيس الوزراء و وزير خارجه خلوت مىكنند . سفير آلمان از قم به عراق از آنجا همدان و از آنجا كرمانشاهان رفته . چه در دهات و چه در شهرها باكوكبه و مستقبلين زياد وارد و پذيرائى شده .\r\nيكصد نفر از نمايندگان تجار و اصناف شهر طهران نزد رئيس الوزراء رفته سؤالاتى مىكنند . رئيس الوزراء مىگويد ما فقط براى آسايش مردم و سلامت روى بيطرفى اختيار كرديم و لو اين‌كه نتيجه هم نبرده باشيم ، متأسفانه ممكن نشد . اوضاعى است كه مشاهده مىكنيد . پس اينك كه كار به اينجا كشيده ديگر گمان نمىكنم كه دولت بتواند وضع شش ماه قبل را نگاهدارى كند . ضمنا بعضى مطالب راجع به سياست مملكت دارى و طريق حفظ منافع اظهار داشتند كه ما اجازهء انتشارش را نداريم ( جملهء اخير از قول روزنامه است . نمىدانم چطور فرمايشاتى كه در ميان صد نفر شده است روزنامه پنهان مىكند و حال آن‌كه در ايران ما بين دو نفر صحبت شود ممكن نيست مخفى بماند ، چه رسد به صد نفر ) .\r\n\r\nنايب حسين\r\nبه نايب حسين و پسرش و محمد حسن خان ظفر نظام كميته تأمين مىدهد و وارد قم مىشوند و از آنجا براى جنگ با روس در زرند كه سابقا نوشتيم . اهالى كاشان تلگرافات مىكنند كه اگر اين دفعه نايب حسين به كاشان بيايد به احدى ابقا نخواهد كرد ، به داد ما فقرا برسيد . هفتاد نفر آلمانى و ايرانى به يزد وارد مىشوند بلافاصله اوضاع يزد دگرگون مىشود . حاكم بختيارى به عجز مىآيد . آنجا هم مثل اصفهان شده . بيشتر تلگرافاتى كه در روزنامه درج است مذاكراتى است كه با كميتهء قم مىشود . هيچ دولتى در بين نيست ( با وصف اين چه تصميمى دولت بكند جز جنگ با روس و انگليس كه ملت اطاعت داشته باشد ) .\r\n\r\nاصفهان و كرمان\r\nدر اصفهان جمعى از ژاندارمها به عمارت هشت بهشت بانوى عظمى مىروند اموال او را غارت مىكنند . حكومت چند نفر بختيارى به خانه دكتر پوژون ( رفيق خودمان ) روانه مىكند مبلغى از اموال را بيرون مىآورند . اين مسئله باعث خشم صاحب‌منصب سوئدى و ژاندارمها شده نزاع مىكنند . جمعى از طرفين مقتول و زخمى مىشود . نظر به خبر ثانى گويا پس از جنگ اصلاح مىكنند . در كرمان كسان قونسلگرى آلمان وكيل\r\n\r\n","description":"","footnote":"","page_name":" 4377 ","page_number":253},
  {"content":"\r\n\r\nقونسلگرى انگليس را به ضرب گلوله مجروح مىكنند ، نظر به تلگراف ديگر مشار اليه فوت مىكند .\r\n\r\nنظر چرچيل\r\nدر اخبار خارجه از قول مسيو چرچيل نايب سفارت انگليس ترجمه شده كه ايران در آيندهء بسيار نزديكى يا بايد با دولتين روس و انگليس اعلان جنگ كند يا با آلمان و عثمانى . به غير اين دو شق چاره ندارد . ايضا صاحب‌منصبان سوئدى به كلى طغيان كرده و ابدا اطاعت امر دولت ايران را ندارند . ابلاغيهء انگليس كه قشون ما نزديك بغداد است و محض بعضى ملاحظات مذهبى شهر را تصرف نمىكند و ميل دارند به خودى خود تخليه شود . ابلاغيهء عثمانى با آن عبارات دور از ذهن به كلى بر خلاف است و مىنويسد انگليسها را شكست سختى داديم با پنج هزار تلفات و به جاگذاردن مقدار زيادى اسلحه و آذوقه و لوازمات ، تتمه فرار مىكند . سفارت انگليس به كلى اين شايعه را تكذيب مىكند .\r\n\r\nقشون روس\r\nقشون روس در پنج فرسنگى همدان فقط منازعهء مختصرى در سلطان بلاغى واقع شده كه پانصد نفر ژاندارم و هزار و دويست نفر اتباع آلمانى بوده . حاليه در سه فرسنگى همدان در سر پل شكستهء راه كرمانشاهان هستند . اهل شهر همدان هركس پاى فرار داشته فرار كرده . فقط امير افخم مانده است ، حكومت هم رفته . آخرين روزنامه به تاريخ چهارم مژدهء مذاكرات صلح را مىدهد . چون خوب آرتيكلى بود و نزديك اتمام اين دفتر آن را الحاق به اين صفحه نمودم « 1 » . آخر الامر عثمانى و آسياى صغير او هدف تير بلا مىشود .\r\n\r\nاروپا\r\nجواب متفقين از يونان مساعد بوده . قشون صرب به قراطاق مىرود . پادشاه قراطاق نيكلا 74 ساله نطقى مىكند كه ما در كوه‌هاى قراطاق آنقدر جنگ مىكنيم تا تمام شويم و از ما يك نفر باقى نماند . قيصر در فرونت شرق نطقى مىكند كه ما گمان مىكرديم جنگ زود تمام مىشود ، حال طول كشيده خسته شده‌ايد . يك دو كوشش ديگر لازم\r\n\r\n\r\n","description":"","footnote":"\r\n( 1 ) - روزنامه مفقود شده است .\r\n","page_name":" 4378 ","page_number":254},
  {"content":"\r\n\r\nاست تا فتح قطعى را در آغوش بگيريم . قيصر به چهارده مليان قشون خود و اطريش و عثمانى و بلغار سركردگى مىكند . از درياى شمال تا ساحل دجله و فرات به فرمان اوست . تخمينا ماهى دويست هزار تلفات قشون آلمان است . ايطاليا هنوز در جنگ بالكان و ادخال قشون به صرب و سالونيك يا گالى پولى شركتى ننموده فقط با همهء اين دول اعلان جنگ كرده و به همان محاربه با اطريش قناعت نموده [ است 
  ] كه در آنجا پيشرفت و فتوحات قابل ذكرى نكرده است . احتمال مىدهند به توسط آلمان تعويضاتى از اطريش گرفته جداگانه صلح نمايد . خصوصا زمستان رسيده و چارهء شيخ سنوسى اهم است . برف زياد در صرب مانع پيشرفت بلغار شده است . از ترس حملهء قشون روس به بلغار آلمان به بلغار قشون گسيل مىدارد . رومانى به واسطهء رقابت و عظمت آتيهء بلغار محتمل است تعويضاتى گرفته راه به قشون روس بدهد . در مقابل اسكناس‌هاى آلمان چهل و سه درصد پول موجود است . ليكن مال انگليس هيچ تغييرى نكرده و كسر نشده است .\r\nعدهء وزراى انگليس بيست و دو نفر است و شكايت دارند كه اين عده زياد است . از هر طبقه و حزب يك نفر وزير هست . مىگويند اين كلوب است نه كابينهء وزراء . جنرال كركوريف روسى به واسطهء به دست دادن قلعه كونو محكوم به پانزده سال حبس اعمال شاقه شده . انور پاشا به قشون گالى پولى مژده مىدهد كه زمستان را در مصر به سر خواهيم برد و از محنت سرماى گالى پولى خلاص مىشويم . لرد كيچنر از سركشىهاى فرونت‌هاى گالى پولى ، سالونيك ، مصر و ايطاليا و فرانسه عزم وطن كرده در سلخ نوامبر وارد انگليس مىشود . گويا ايطاليا را متقاعد نموده چهل هزار قشون به شرق نزديك روانه دارد . از فرونت غرب آلمان‌ها قشون زيادى به صرب و شرق نزديك مىبرند . ( در صورتىكه از فرونت شرق چندى قبل به فرونت غرب قشون مىبردند ) . متفقين خصوصا انگليس و فرانسه از اجتماع اين همه قشون در آنجا خيلى متوحش [ اند 
  ] و بالاتر از آنچه متصور بود قضيه را دشوار مىبينند . از رشادت و شجاعت صربيها خيلى تعريف مىنويسند و حاليه با دويست و پنجاه هزار قشون با نهصد هزار آلمانى اطريشى بلغارى عثمانى از جلو و عقب جنگ مىكند . امپراطور آلمان به وين و ديدن امپراطور كهن سال اطريش مىرود و اين اولين ملاقات است پس از اين جنگ . بلافاصله چند نفر از وزراى اطريش تغيير مىكند . بسى تأويلات و تفسيرات مردم مىكنند از آن جمله است كه مىگويند همان‌طور كه اختيار قشونى اطريش در يد اقتدار آلمان بود اختيارات پلتيكى آنجا را هم به دست خود گرفته . روزنامه‌هاى آلمان از باز شدن راه اسلامبول ملت آلمان را به فتح مصر و هندوستان و فراوانى آذوقه و مواد اوليه بشارت و مژده‌ها مىدهند . از\r\n\r\n","description":"","footnote":"","page_name":" 4379 ","page_number":255},
  {"content":"\r\n\r\nهامبورگ تا خليج فارس مىگويند راه باز است . رشادت صربيها قابل تمجيد است ( اگرچه تمام اين جنگ و خرابى و خون‌ريزى به گردن اوست ) . در يك‌جا چهارصد نفر صربى از بيست و پنج هزار بلغارى جلوگيرى كرده . در جنوب مناستر سه هزار نفر صربى با ده هزار بلغارى جنگ نموده است . وقتى كه آلمانها به معدن مس صرب مىرسند مىبينند آثارى از آن باقى نيست به غايت خشمگين مىشوند . آتاشه‌هاى نظامى آلمان را از امريكا خارج كردند . رومانيا نظر به منافع ملى تمام سفاين خارجى را در بنادر خود ضبط و توقيف مىكند . در بندر كاله اسكويت و كيچنر و بالفور با بريان و كالىنى و لاكار وزراى فرانسه مشورت كرده عصر آن روز مراجعت مىكنند . مستعمرات انگليس كانادا و استراليا و غيره به وجه اتم و اكمل از وطن مادرى خود همراهى مىكنند . جديدا از افريقاى جنوبى هم چهل هزار قشون گسيل مىشود . در كارخانجات آلمان حريق واقع شده چند صد نفر مقتول مىشوند . جنرل الكسيف روس مىگويد برترى آلمان سواى مهمات يكى اين است كه مركزيت تامه در اموراتشان داده‌اند ، ديگرى اتحاد در هيئت فرماندهى كل قشون آنان است . حريق در كارخانجات قورخانه سازى امريكا خسارت به يك كارخانهء توپ‌ريزى يك مليان دالر بوده و بلاشك مىگويند اتباع آلمان باعث شده‌اند .\r\nقشون اطريش و بلغار تمام شهرها و قصبات صرب را كه تصرف نموده‌اند تودهء خاكستر نموده اهالى كه پاى فرار نداشتند تمام قتل عام شده‌اند . فرياد و استغاثه و ناله‌هاى جگرخراش آنها بلند [ ست 
  ] . رمنها را به معاونت مىطلبند . هيئت دولت رومانى متمايل به روس‌ها شده و پس از اين تصميم حكومت نظامى برقرار شده . 9 نوامبر .\r\n\r\nآسيا\r\nموضوع گرفتن آرا از ايلات و ولايات چين براى تبديل جمهوريت به خاقانيت و پادشاه شدن يوان شيكاى خاتمه يافته . اكثريت آراء به امپراطورى يوان شيكاى بوده .\r\nايضا در چين مثل ايران اتباع و عمال آلمانى تفتين مىكنند اسلحه و مهمات خريدارى كرده به هندوستان به توسط چينىها حمل مىكنند . چندين توطئه و محل فساد كشف شده . دولت چين متمايل به روس و انگليس است و دور نيست اتحاد صميمانه بنمايد .\r\nانتهى اخبار روزنامه . )\r\n\r\nنامهء پدر\r\nدستخط حضرت و الا چند كلمه است آن هم براى ارسال تنخواه به خط خودشان :\r\n« آقاى عين السلطنه براى ما پول بفرستيد ، بىتمجج ، بىتعلل . ما را معطل نگذار ، بس\r\n\r\n","description":"","footnote":"","page_name":" 4380 ","page_number":256},
  {"content":"\r\n\r\nاست . از بابت پارسال ، پيرارسال ، هذه السنه هرطور مىخواهى حساب كن . زياده بر اين مسامحه عذر را قبيح دانسته هيچ بهانه لازم نيست . منتظرم كه زود برسد . »\r\n\r\nنامهء برادر\r\nدستخط آقاى عماد السلطنه ، 12 شهر صفر :\r\nفدايت شوم اگر شما از پشت كوه‌هاى الموت از من سؤال كنيد كه چه خبر است جوابى جز نمىدانم ندارم و فى الواقع زيادى اخبار و وقايع غير منتظره و اين جنگ دنياسوز به اندازه‌اى است كه همان نمىدانم را انسان بگويد سهل‌تر و راحت‌تر است .\r\nيك بسته روزنامه به پست دادم و گويا با اين كاغذ انشاء اللّه سلامت الموت برسد و از خواندن آنها اخبار متضاد را مىفهماند . اين هواى گرم و جنگ عجيب امسال ، اين جنگهاى داخلى و بىترتيبى امورات ايران ، آن جنگ تمام نشدنى فرنگستان ، اين خرج گزاف هر خانواده ديگر وقت و دماغ و فرصت به كسى نمىدهد . در اين تغييرات ماليه ما در يك حياط و اطاق خلوت غريبى افتاده‌ايم كه ابدا كسى را نمىبينيم و كار هم نيست .\r\nهرچه هم آمد مخبر الملك رد كرده كه اين كار راجع به محاكمات نيست . لهذا ما مثل يك محبوس محترم آنجا عمر مىگذرانيم و كارى سواى خواندن روزنامه نداريم .\r\n[ پايان نامهء عماد السلطنه 
  ]\r\n( ساير مطالب آن راجع به بچه‌ها و خانواده است ) .\r\n\r\nرقعهء حاجى افخم الدوله\r\nتصدقت شوم ( بعد از حال و احوال‌پرسى و تفصيل نوشتن هرمز ميرزا كاغذى به لندن براى روزنامه مرقوم مىدارند ) : برحسب امر مبارك بايد از اوضاع عرض كنم در صورتىكه اطلاعات چاكر منحصر به روزنامه و استماع از مردم است . به‌هرحال قشون روس به همدان وارد [ مىشود 
  ] و از آنجا به‌سمت ملاير مىرود . ساوه هم كه پس از ده روز جنگ با نايب حسين و غيره حالا مىگويند همه آنها به كاشان رفته‌اند و روسها در مجاور قم هستند . دو روز است امير حشمت ( از فرارىهاى آذربايجان ) [ و 
  ] عده‌اى شايد از ژاندارم و غيره در رباطكريم ( اين ده در هفت فرسنگى طهران راه سابق همدان و زرند واقع است ) مشغول جنگ هستند . ممكن است اين عقب رفتنهاى مجاهدين و غيره شكست باشد يا آن‌كه نباشد كه آقايان را بيشتر متفرق كرده و از هم جدا كنند . از طرفى هم قدرى تأخير شود براى اين‌كه كمك و اسلحه به آنها برسد . درهرحال دولت كه هنوز تصميم ندارد . به قول بعضى شايد اين اهمال و مسامحه از نقطه‌نظر خيانت براى اين\r\n\r\n","description":"","footnote":"","page_name":" 4381 ","page_number":257},
  {"content":"\r\n\r\nباشد كه همسايگان براى ضبط و اشغال ايران ايرادات صحيح در دست داشته باشند . به قول برخى شايد اين تعلل از نقطه‌نظر درست‌كارى و امانت باشد تا كمك و استعداد و اسلحه برايشان برسد .\r\nدرهرحال ايران به اوضاع خطرناكى گرفتار و به واسطهء نداشتن پول و مردمان ديپلمات و جنگى در خطرات سختى دچار است . امروز حيات مملكت و مليت ، بالاخره مذهب و اسلاميت در بين است ( حاجى آقا از آن مقدسهاست كه درد مذهب دارد ) . اين هجوم بلايا مسلم است در اين آب و خاك هم اثرات كلى بايد بكند . نظر به اهميت موقع مملكت ، يا بوق آخر را به قول مرحوم اميرزاده بايد بزنند و رقيت و اسارت محقق شود ، يا خداوند بخواهد سببى فراهم كند كه مقام خود را ايران دو مرتبه دارا گردد . مجملا كميتهء دفاع ملى و آقايان وكلائى كه در قم بودند به كاشان و شايد به اصفهان رفته باشند .\r\nهمدان در دست روسهاست . اين جنگ رباطكريم هم گمان ندارم نتيجهء مطلوبى داشته باشد . اعليحضرت در فرح‌آباد [ ند 
  ] . شيراز و اصفهان و اغلب صفحات جنوب شلوغ به قول « رعد » هيجان در تزايد است . وزرا يا اطباى ناشى ابدا در فكر علاج نبوده بلكه نمىدانند .\r\nآلمان راه اسلامبول را باز نموده . [ به 
  ] خبر رويتر يك هزار و پانصد واگون مهمات جنگى يك مرتبه داخل اسلامبول شد . صرب تمام . قشون متفقين عودت به سالونيك .\r\nآلمان در تهيهء حمله به سالونيك است . يونان فقط از ورود و دخول قشون بلغار در خاك خود استنكاف كرده است ولى نسبت به ورود قشون آلمان و اطريش اظهارى نكرده .\r\nروسيه ، ريكا در تهديد است . فرانسه مثل هميشه است . قشون ماكنزن معروف به . . . « 1 » مصر وارد راه‌آهن مصر شده . تهيهء قشون مفصلى در اسلامبول براى هجوم به مصر ديده مىشود . ژنرال دن وركوتنر در اسلامبول مشغول تهيهء قشون است كه به بغداد و ايران بيايد . مىگويند عده‌اى از صاحب‌منصبان اطريش و عثمانى وارد كرمانشاهان و كنگاور شده‌اند . در هر صورت اين كشمكشها طول دارد و معلوم نيست كه آخر الامر كار ايران بدبخت به كجا بكشد . اخبار اين دو روزه حواس و حوصلهء عريضهء مفصل‌تر از اين را باقى نگذاشته .\r\nحضرت و الا ما شاء اللّه بىخيال [ اند 
  ] و همان وظيفهء سخت‌گيرى و ندادن پول را فقط تعقيب مىفرمايند . حال چاكر هم معلوم است روز به روز بدتر . به واسطهء نبودن پول و خرابى وضع زندگى است كه بايد داخل هيچ عمل و هيچ‌كارى نباشم و مثل زنها زندگى\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n","page_name":" 4382 ","page_number":258},
  {"content":"\r\n\r\nكنم ( تشريف مىبرديد قم داخل كميته مىشديد ! آن هم از دست ما سه برادر بر نمىآيد ) . شعاع الدين ميرزا سلامت است . معلوم نيست در اين جنگها در خرقان چه كرده . بنده‌زاده‌اى بر چاكران علاوه شده حاليه داراب گفته شده ، تا بعد چه ناميده شود .\r\nدستخطى حضرت اقدس و الا مرقوم داشته‌اند كه مسلم و معلوم است جز پول مطلب ديگرى نخواهد داشت . انشاء اللّه هفتهء ديگر عريضهء مفصل‌تر عرض مىشود . زياد قربانت ، فريدون - 15 شهر صفر 1334 . [ پايان نامهء افخم الدوله 
  ]\r\n\r\nاما رقعهء شيخ و روزنامهء او به‌طور اختصار\r\nاز دويست و دو تومان تنخواه ارسالى دوازده تومان كسر آمده بايد در راه عيب كرده باشد . دوبار نفط ارسال شد . ده روز قبل قمر الدوله آمد و رفت رشت . دو ساعت بيش توقف نكردند . چند شب قبل آقاى افخم الملك براى استقبال آقاى نظام الملك تشريف آوردند در خانهء رفعت السلطان منزل كردند . بنده هم آنجا بودم . فيل سياه و سفيد هم ميدان بود . نظام الملك خانهء شيخ الاسلام رفتند . ديدن كردم دعاى خير در حق بنده فرمودند كه در انجام فرمايشات حضرت و الا موفق باشم . افخم الملك خيلى سلام رساندند . از اخبارات بخواهيد در ضمن فوق العاده جريدهء « قارقور كاركورسكى » عرض مىشود ( اين همان روزنامه‌اى است كه در كلايه آن شب نوشتيم و اسم گذاشتيم ) . اما واقعهء امپراطور روس خوب به گفته من عمل كرد گويا الهام شد . جاى حضرت و الا خالى است تماشا كنيد . تلگراف بىسيم در پشت قونسلگرى داير شده تماشا دارد . هرقدر در قزوين . . . زياد است همان قدر هم اتومبيل روسها آورده‌اند . ديروز چهار عراده اتومبيل زره‌پوش آوردند كه هريكى داراى چند ميتراليوز بود در خيابان نمايش خوبى دادند . دو روز قبل شانزده اتومبيل سيم خاردار آوردند . تلفونخانه ، تلگرافخانه سانسور است . البته از مسئلهء نظميه هم اطلاع داريد كه شب بين اجزاء بانك انگليس و آژانها نزاعى شد كه يك مرتبه اردوى روس در ميان خيابان حاضر شد . مختصر شليكى كردند سه نفر آژان مجروح شد ( سوئديها اسم پليس را تغيير داده آژان گذاشتند . گويا مصطلح سوئد باشد . ) مسيو شوبرگ رئيس نظميه را روس‌ها بردند در طويله حبس كردند . آخر الامر از قزوين اخراج كردند . به‌طورى كه امروز عصر شايع است مستوفى الممالك استعفا داد . روسها تقاضا كرده‌اند كه سعد الدوله رئيس الوزراء شود - ليلهء 18 شهر صفر .\r\n[ پايان نامهء شيخ 
  ]\r\n\r\n","description":"","footnote":"","page_name":" 4383 ","page_number":259},
  {"content":"\r\n\r\n\r\nفوق العاده جريدهء قارقور كاركورسكى مطابق 18 شهر صفر 1334\r\nعقب نشستن مجاهدين از ساوج و زرند . به‌طورى كه اطلاع حاصل شده است در نتيجهء مصادمه بين مجاهدين و قشون روس در حوالى ساوه و زرند روز ششم دكامبر مطابق يازدهم شهر صفر قشون روس ساوه را تصرف نموده و پس از آن قم و تمام توابع آن را اشغال نمودند و مجاهدين غيور با دادن تلفات زياد مقتولين و مجروحين خود را به جا گذاشته و فرار را برقرار اختيار نمودند و اين عقب‌نشينى و فرار از نقطه‌نظر نظامى بوده است .\r\nمجاهدين همدان فرار كردند . عدهء مجاهدين همدان كه پس از شكست آوج و فرار به همدان كه چند روزى در پل شكسته مشغول منازعه بودند بالاخره از آنجا هم به‌طرف ملاير رفته‌اند و يك عده از قواى روس از طرف همدان عازم ملاير شده و پيش قراول آنها به ملاير رسيده‌اند .\r\nحركت به‌طرف كاشان - روز دوشنبه اعضاء و كميتهء دفاع ملى و سردار صولت و سردار محيى از قم به‌طرف كاشان تشريف برده مشغول اقدامات مجدانه مىباشند .\r\nجنگ در رباطكريم - 15 صفر . اطلاعاتى كه اخيرا رسيده حاكى است كه امير حشمت و حسين‌زاده با يك عده هشتصد نفرى در نزديك رباطكريم آمده با يك عده از نظاميان روس كه در ينگى امام توقف داشته و به آن طرف مأمور شده بودند مصادف شده تا ديشب جنگ دوام داشته نتيجه معلوم نيست .\r\nراپورت از خرقان - دو نفر قزاق خر مادهء مرتضى نام را را وطى كرده‌اند .\r\nاين فوق العاده‌هاى روزنامهء شيخ اگر دوام پيدا كند خيلى مشترى پيدا خواهد كرد .\r\n\r\nباز قضيهء چپ كلايه\r\nچهارشنبه 28 صفر ، 14 جدى - روز قتل است . اندرون هستم از ديروز برف آمد به قدر دو انگشت حاليه به زمين نشسته ليكن آب خواهد شد . اين اول بارندگى امسال است . كشت و زرع امسال به صعوبت شد . ديم‌زارها مانده است . مىخواستم زيارت بالاروچ بروم برف مانع شد . كار اندج و خوشكچال تمام نشد . محمد على كه با هدايت بيك رفته بود با لوچه‌هاى آويزان آمد كه به قدر شش خروار بذر افكن اندج را با مقدار زيادى علف‌چين و علف‌چر مىخواهند به عنوان چپ كلايه و يك قباله صد و بيست سال قبل ببرند . در صورتىكه چپ كلايه مزرعهء كوچكى است هفت قران\r\n\r\n","description":"","footnote":"","page_name":" 4384 ","page_number":260},
  {"content":"\r\n\r\nماليات دارد و در آن قباله يكصد و بيست سال قبل سه دانگش پنج هزار فروخته شده .\r\nحاليه كه امير اسعد به اعلى قيمت خريده دويست تومان است . بيش از اندازهء خودش زمين آبى و ديمى دارد . من دو سه روز فكر كردم ديدم به هيچ شكل من با امير اسعد نمىتوانم دعوا كنم . در شهر هم برويم باز او غالب مىشود و پول زيادتر مىدهد . نفوذش بيشتر است همه‌كس ملاحظهء او را زيادتر از من مىكنند ناچار كاغذى به اين مضمون به خودش نوشتم : اگر به زور و غلبه و قوهء قهريه مىخواهيد اراضى اندج و كندانه‌سر را ببريد ما جز اين‌كه سر تسليم خم كنيم چاره نداريم . اگر عدالت و خداپرستى مىكنيد يد متصرف قوى است و هيچ متصرفى را نمىتوان از ملك متصرفى خودش بيرون كرد مگر به حكم حاكم شرع جامع الشرايط و مجوز شرعى . خوشكچالى ، توانى ، اندجى ، كندانه‌سرى هم هركدام بروند سرحدود خود همان را كه تا سال گذشته در تصرف داشتند . اينجا بناى تملق را گذاشته نوشتم . بر فرض كه اين اراضى متعلق به چپ كلايه و ملك طلق حضرت اجل عالى است حالا كه مىخواهيد ما را در تحت لواى محبت خودتان نگاهدارى كنيد شما كه شنيدم ده شش دانگ بخشش مىكنيد هزار تومان دو هزار تومان انعام مىدهيد به شكرانهء آنچه خداوند از همه‌چيز به شما عنايت فرموده اين اراضى را هم به ما بذل و بخشش كنيد . به هر اسم و صيغه كه التفات كنيد ممنون و متشكريم . راضى نشويد دو آبادى خراب و سكنهء آن فرارى و متوارى شوند . حال بسته به لطف و بىلطفى حضرت اجل عالى است ، « خواهى عمارتش كن و خواهى خراب كن » . ما طاقت دعوا نداريم همه متعلق به خودتان است .\r\nميرزا حسين [ را 
  ] كه خيلى زبان‌آور است و باسواد هم هست با دستور العمل كافى به رودبار فرستادم و گفتم هرقدر او بخواهد به مصدق و مراقعه بيندازد شما تمام را از راه خصوصيت بيرون آمده و بگو ما از شما بخشش مىخواهيم ، مرافعه نداريم مصدق نمىخواهيم ، چه و چه . او رفته و از قرار يك كاغذ مختصرى كه نوشته بود گويا اين تدبير من مؤثر واقع شده . گفتم هدايت بيك را هم وعدهء تعارفى بدهد . اگر امير هم خيلى مغرور به آن نوشته باشد فقط يك كلمه بگويد كه اگر اين اسناد خيلى قديم دهاتى محل اعتبار است دو كلمه دستخط فرمائيد ما ديگر عرضى نداريم ( اين براى اين بود كه اسناد كهنه در وقفيت خوشكچال خيلى هست و او مىداند و جرأت نمىكند بنويسد ) . اسهام پيچ بن مرا برده حرف خواستم بزنم آن هنگامه‌ها را برپا كرد . تا رفتم و تملق گفتم و دست برداشتم . مقدار زيادى خوشكچالى ، توانى اراضى كندانه‌سر از رعايا به قيمت نازل سابقا خريدارى كرده‌اند من اجاره از آنها گرفتم . مىخواستند بخرند از پارسال ديگر اعتنا نكردند . حالا هم تمام اراضى ديم‌زار اندج را مىخواهند ببرند . باز هرچه تصور مىكنم\r\n\r\n","description":"","footnote":"","page_name":" 4385 ","page_number":261},
  {"content":"\r\n\r\nمىبينم انصاف مىكنند كه به اين جزئيات قانع مىشوند . با اين حال مملكت همه را اگر ببرد كيست احقاق حق كند و مانع شود !\r\n\r\nسليمان ميرزا و پول بانك شاهى\r\nچه چيز آقاى امير اسعد در اين كوهستان سخت كمتر از شاهزاده سليمان ميرزاست كه شصت هزار تومان و صد هزار تومان پول نقد بانك شاهنشاهى را ضبط و مصرف مىكند ؟\r\n\r\nاوضاع مملكت\r\nبارى اين مجلد روزنامه دارد به اتمام مىرسد در صورتىكه حال مملكت ما از روزى كه شروع به نگارش اين جلد كردم و اميدوار بوديم روز به روز بهتر شود روز به روز بدتر و وخيم‌تر شده است و اگر آن حكايت صلح هم درست باشد و به زودى دول متخاصم اصلاح كنند روسها و انگليسها پدرى از ايران و ايرانى بيرون بياورند كه هيچ كس به خواب نديده باشد . دولتى مثل انگليس و روس عاجز از دست ده نفر يا پنجاه نفر از قبيل ميرزا سليمان خان [ ميكده 
  ] يا سيد محمد رضاى مساوات و زائر خضر و جمعى كه براى چاپيدن مال مردم اطراف آنها جمع شده حسن حسين مىگويند نمىماند . دولت ما هم كه آنها را به اسم ديگر مىخواند و معرفى مىكند ، داخل جنگ هم نشده ، ممالك شمالى و شرقى و مركزى ايران هم كه آغاز مخاصمه نكرده‌اند ( اگرچه مركزى داخل است ) اما گرفتند و گويا امن كردند . پس روسها از يك سمت و انگليسها از سمت ديگر هجوم مىآورند . ماحصل تمامى ايران است و فاتحهء استقلال جزئى كه داشت ( من تصور مىكنم جنگ سخت اينها در اصفهان و كرمانشاهان بشود . ) اين هم نتيجهء مجلس ثالث ايران كه آنقدر باهم مخالفت كردند و مانع اقدامات هيئت دولت شدند تا كار به اينجا كشيد كه تمامشان عاجز و متحيرند .\r\n چو تيره شود مرد را روزگار * همه آن كند كش نيايد به كار \r\n\r\nتقصير دموكراتها و روزنامه‌نويسها\r\nوقتى كه دول متخاصم مىخواهند صلح كنند و هنگام آن رسيد كه از بيطرفى خودش نتيجهء مطلوب ببرد اول جنگ و انقلاب و شدايد و دردهاى بىدرمان آن شده است . تمام مسئوليت اين دفعه هم مثل هردفعه به گردن آقايان دمكراتها است و روزنامه‌نويسها كه به عقيدهء خودشان خواستند ايران را از قيد اسارت خارج كنند بدتر اسير كردند .\r\nجمعه غرهء شهر ربيع المولود ، 16 جدى ، هفتم ژانويه - از صبح شروع به آمدن برف كرده .\r\n\r\n","description":"","footnote":"","page_name":" 4386 ","page_number":262},
  {"content":"\r\n\r\nچون هوا هم سرد است يحتمل مقدارى به زمين بنشيند يعنى از كنار شاهرود و الّا ييلاقات مدتهاست برف دارد . ميرزا حسين نيامده . غفار شهر مىرفت كاغذجات زياد نوشته شد . عقيل نيامده گويا در راه باشد . آخرين شمارهء واردهء « رعد » 4 شهر صفر كه مژدهء صلح را مىدهد به‌طور اختصار .\r\n\r\nمقالهء رعد\r\nمنظرهء عمومى داخلى ، لاقيدى ، تسامح ، غفلت ، ادبار ، فلاكت ، تجاوز ، تحريكات ، تهديدات . بالاخره نتايجى كه از تمام آفات براى يك ملت بدبختى ممكن است حاصل شود . نظرى به مسائل خارجى : شايعه شرايط صلح آلمان . در كليهء حوادثى كه در اطراف غرب و شرق جهان صورت مىيابد فعلا عظيم‌ترين موضوعى كه با وجود ترديد ظاهرى يك‌طرف و استنكاف رسمى طرف ديگر ( انگليس ) به وسعت دايرهء خود مىافزايد قضيهء صلح است . موضوع مطرح كردن صلح كه تاكنون پاپ و مستر ويلسون و غيره مىگفتند زود است داخل صحبت آن شويم در اطراف آنان زمزمهء آن شروع شده و مهم‌ترين مطلبى را كه رويتر مورخهء سوم صفر اشعار داشته اعلاميهء مستر بريان به رئيس جمهور ويلسن و تعبيرات جديد شرايط صلح است در امريكا . اگرچه نتايج آن شرايط زياد است ولى دو مطلب آن داراى ابهت و اهميت فوق العاده است : يكى كوشش آلمان براى تأمين نفوذ و اختيار خود در عثمانى و آسياى صغير ، ديگرى واگذار نمودن بسارابى به رومانى . از اين قضاياى مجتمعه يك نكتهء بزرگى مستفاد مىگردد كه آلمان از اطمينان به يك فتح بزرگ قطعى پر عرض و طولى منصرف و مأيوس شده و به شرايط صلح بر خلاف آنچه اوايل مىگفت تخفيف داده . مسئلهء مستعمرات خارجى يا غرامتهاى هنگفت و تصرف بلژيك و غيره را اظهار نداشته .\r\nاين يك سال و نيم جنگ سهمگين ، اين لطمات عظيمه ، افكار اوليهء آنها را تخفيف داده صرف‌نظر از آن‌كه مؤتلفين براى استماع آن حاضر بشوند يا نشوند . قصد اول آلمان كه هستى حريفان را نابود سازد و عزم مؤتلفين كه تشكيلات آلمان را واژگون سازند متزلزل شده و با زمينهء مناسب‌ترى قصد صلح دارند . چه آلمان و متحدين وى آخر درجه از فداكارى و عمليات غرابت‌آميزى كه شايد در تاريخ دنيا يك وقتى افسانه به نظر آيد براى اضمحلال مؤتلفين به كار بردند و پس از هجده ماه جنگ مشاهده مىنمايند كه با آن همه لطمات به روس باز هم روسيه اذعان به ضعف نمىكند و مىگويد جنگ را براى فتح دوام خواهم داد و همچنين با تكانهاى شديد به انگلستان و افتتاح راه شرق به هندوستان و مصر باز هم دربار لندن پابرجا ايستاده و مىخواهد باز خودآرائى كند . همچنين با\r\n\r\n","description":"","footnote":"","page_name":" 4387 ","page_number":263},
  {"content":"\r\n\r\nلطمات طاقت‌فرسا به فرانسه و ضبط آبادترين قسمت مملكت آن باز هم مملكت مزبوره در يك روز بيست ميليارد قرض مىخواهد و يك دفعه مردم مىدهند . بديهى است اين ترتيبات بدون اثرات كلى در آلمان نمىماند . خلاصه بايد اين عقيده را پيدا كرد كه موضوع صلح مطرح گرديد و احتمال كلى مىرود كه عنقريب شايعهء يك صورت رسمى به خود بدهد .\r\n\r\nاعلاميهء ويلسون\r\nآژانس رويتر دهم دسامبر - مداخلهء رئيس جمهور و رئيس الوزراى اتازونى ، اشاعهء شرايط صلح . تلگرافى كه از نيويورك رسيده حاكى است كه مستر بريان در طى اعلاميه‌اى به پرزيدنت ويلسون اصرار مىنمايد كه براى صلح مداخله و وساطت نمايد .\r\nمقارن اين احوال در نيويورك تعبيرات جدى از شرايط صلح آلمان اشاعت يافته\r\n1 - آلمان در بالكان داراى استيلا و نفوذ كامل باشد تا بدين ترتيب راه وى به اسلامبول و آسياى صغير محفوظ باشد .\r\n2 - آلمان بدون آن‌كه بحريهء انگليس بتواند تزلزلى به وى وارد آورد در زير خورشيد داراى مكانت و مقام باشد .\r\n3 - اسلامبول در تحت اختيار و كنترل آلمان باشد و عثمانى را متمدن نمايد .\r\n4 - ما بين آلمان و روسيه ممالك مستقلى احداث گردد كه از آن جمله لهستان باشد .\r\n5 - به واسطهء ضميمه كردن بسارابى رمانيا تقويت يابد .\r\n6 - در غرب سرحدات قديم برقرار شوند . بلژيك آزاد شود و فرانسه در آلزاس امتياز كوچكى داشته باشد . انتهى .\r\nبعون اللّه تعالى موفق به تمام اين مجلد شدم ، تتمهء داستان اگر عمرى باشد در مجلد هشتم « 1 » . غرهء ربيع الاول 1334 هجرى توشقان‌ئيل ، هفتم ژانويه 1916 ميلادى ، در قلعهء الموت .\r\nعين السلطنه قهرمان قاجار\r\nپايان جلد نهم\r\nنمونه‌خوانى نهائى اين بخش براى چاپ ششم مرداد ماه 1378 انجام شد - ايرج افشار\r\n\r\n\r\n","description":"","footnote":"\r\n( 1 ) - سهو القلم مؤلف و دهم درست است . ( مسعود سالور )\r\n","page_name":" 4388 ","page_number":264},
  {"content":"\r\n\r\n\r\nجلد دهم پس از مشروطه از 3 ربيع الاول 1334 تا نهم رجب 1335\r\n\r\n","description":"","footnote":"","page_name":" 4389 ","page_number":265},
  {"content":"\r\n . \r\n","description":"","footnote":"","page_name":" 4390 ","page_number":266},
  {"content":"\r\n\r\nبسم اللّه الرحمن الرحيم شروع مىشود به اين « مموار » كه دهمين مجلّد است پس از انقلاب و مشروطهء ايران در قلعهء زوارك الموت ، به تاريخ يكشنبه سيم شهر ربيع المولود سنهء 1334 هجرى ، نهم ژانويهء سنهء 1916 ميلادى ، 18 جدى .\r\n\r\nاستقبال بله ، تعظيم نه\r\nهوا هيچ مشابهت به زمستان ندارد . برف كمى كه آمد آب شد . عقيل نيامده . اخبارات متضاد خيلى مىرسد . عصر على اصغر برادر كربلائى محمّد على از كشمرز « 1 » آمد . چون آن ده ما نزديك راه شوسهء همدان و وسط اين جنگ و هنگامه‌ها واقع شده بعضى تفصيلات از او جويا شدم . مىگفت اول بسيار ما متوحش بوديم و تمام مايملك خودمان را مخفى كرديم ، ليكن صاحب‌منصبان روس ما را مطمئن كردند و هرچه هم از ما خريدند پول نقد دادند . بلكه باقر روزى چند منات هم از آنها مىگرفت گاهى مترجم مىشد ، گاهى دليل راه . يك روز هم كه سردار آمد از آنجا بگذرد باقر همه اهل آبادى را استقبال برد و به ما مىگفت تعظيم كنيد . ليكن پيرمردها گفتند تعظيم يك قلم نمىكنيم .\r\nاين صاحب منصبها كتابچه داشتند . اسامى تمام دهات نوشته بود . از ما اسم دهات و جاده‌ها و كوه‌ها را مىپرسيدند و ما نشان مىداديم . خيلى خوب همه‌جا را از روى آن كتابچه مىدانستند . يكى دو سه روز صداى توپ و تفنگ به كشمرز مىآمد بعد دور مىشد .\r\n\r\n\r\n","description":"","footnote":"\r\n( 1 ) - كشمرز - از دهات بلوك افشاريه قزوين متعلق به عز الدوله ( مسعود سالور ) .\r\n","page_name":" 4391 ","page_number":267},
  {"content":"\r\n\r\nپرسيدم از جنگ چه شنيدى ؟ گفت آنچه به ما معلوم شد .\r\n\r\nروسها در همدان\r\nجمعيت زياد از ژاندارم و آلمان ( مقصود ايرانيهائى است كه از طرف آلمان جنگ مىكنند و اينها كليتا آنها را آلمان خطاب مىكنند ) در گردنهء سلطان بلاغى جمع شده سنگر بسته بودند . يكى دو دفعه هم روسها عقب نشستند . گفتند شكست خوردند . اما بواسطهء راهنمائى نوكرهاى « كانطور » روسها بالاى كوه سفيد را گرفتند كه اين كوه سفيد سوار به گردنهء سلطان بلاغ و راه شوسهء همدان است . بعد از آن‌كه آنجا را گرفتند سركوب شد و خيلى زود زود آلمانها و ژاندارمها فرارى شدند و روسها رفتند همدان . حالا تمام خط راه را قزاق روس گرفته . فاصله به فاصله در راهها هستند . شب و روز هم ميان صحرا با همان ياپانچىها ديگر هيچ ندارند .\r\n\r\nچهار ژاندارم\r\nاما آنچه چهار نفر ژاندارم اهل كشمرز كه لباس خود را بيرون آورده و فرار كرده به ده ما آمده‌اند و در زير زمين مخفى شده‌اند محرمانه براى ماها حكايت كردند اين است : از قزوين رفتيم همدان . آنجا با قزاقهاى ايرانى جنگ كرديم همه را شكست داديم . به قدر دويست نفر از آنها كشته شد ، مابقى نصف فرار كردند . نصف در خانهء مجتهد بست نشستند . سوارهاى آلمان و عثمانى هم رسيد . مجاهد هم رسيد . اول روزى يك تومان به ما مىدادند و ما را فرستادند سر گردنه . به هركدام يك كلنگ هم دادند . هفده نفر آلمانى و عثمانى با ما همراه بودند . نان و گوشت هم با گارى و چهار چرخه براى ما از همدان مىفرستادند . يكى دو سه‌بار هم شبها يا صبح زود با روسها جنگ كرديم . جمعى هم از روسها كشته شدند . اما جنگ روبرو نبود . از پشت سنگها يا كوه‌ها تير خالى مىكرديم .\r\nبعد روزى يك تومان پنج هزار شد . غذا هم كمتر شد . دو سه روز ديگر روزى پنج هزار دو هزار شد . نان و گوشت هم از همدان نرسيد . آذوقه در ده سلطان بلاغ كم شد . بعد روسها كوه سفيد را گرفتند . يك مرتبه جادهء همدان بسته شد . هركس آمد زدند . مانديم گرسنه . پول هم ديگر ندادند . بر فرض مىدادند نان نبود . خوب كه ما را طرف كردند يك شب آن هفده نفر آلمانى هم گذاشته به‌سمت همدان فرار كردند . ما هم روز ديگر فرارى شديم . همين‌طور فرار فرار تا همدان . ما چهار نفر از آنجا و راه ديگر آمديم كشمرز . چند نفر ديگر از ژاندارمهاى كشمرزى رفقاى ما كشته شد [ ند 
  ] . چند نفر ديگر يا با سايرين رفتند ، يا جاى ديگر فرار كردند .\r\n\r\n","description":"","footnote":"","page_name":" 4392 ","page_number":268},
  {"content":"\r\n\r\n\r\nرختهاى « مد » - پوتين هفت تومان\r\nچهارشنبه ششم ربيع الاول ، بيست و يكم جدى - عقيل دوشنبه چهارم عصر از طهران وارد شد . روزنامه‌جات و مكتوبات را خواندم . بعضى اشياء هم از قبيل پوتين و پيراهن و شلوار براى خودم آورده بود . آقاى عماد السلطنه هم براى بهمن و عباس و ملكه خانم رختهاى « مد » سوقات التفات فرموده بودند . اما همه‌چيز گران شده ، پوتين را هفت تومان گرفته بود . و حال آن‌كه خيلى اعلا نبود .\r\n\r\nنسيم شمال\r\nروزنامه‌هايى كه فرستاده‌اند در قزوين است . فقط چهار نمره « رعد » نزهت فرستاده بود با يك نمره « نسيم شمال » كه اين نسيم شمال مطالب مضحك و اشعار خيلى خيلى بامزه دارد . خيلى هم مختصر است و از قرارى كه نوشته بودند از تمام روزنامه‌جات بيشتر فروش مىرود . تمام زنها و كسبه و مردمان متوسط خريدار آن هستند ، از بس بامزه چيز مىنويسد .\r\n\r\nرياست وزراى فرمانفرما - وكيل فرارى ( مهاجر )\r\nوزراء تغيير كرده‌اند . فرمانفرما رئيس الوزراء شده . عدهء وكلا كامل نيست . مجلس منعقد مىشود به غيررسمى و البته تمام صحبت آنها افسوس از گذشته است و پشت دست دندان گزيدن . راستى در قانون اساسى و نظامنامهء مجلس يعنى در هر مملكت براى وكيل متوفى يا معزول يا مستعفى بندى و ترتيبى هست ، اما براى وكيل فرارى چيزى ذكر نيست . حالا در ايران اين مسئله روى كار آمده كه وكلا فرار نموده‌اند بهتر اين است در اين ايام كه ساير وكلا در مجلس مىنشينند و بيكار هستند يك قانونى براى اين مسئله طرح نمود رأى بدهند .\r\n\r\nاخبار يزد و كرمان\r\nبرويم سر اخبارات روزنامه‌ها : در يزد هيجان كلى است . قونسل انگليس و اتباع آنها متحصّن شده‌اند . كرمان از يزد بدتر . آلمانيها هنگامه مىكنند . آنجا هم قونسل و اتباع در قونسلگرى محبوس [ اند 
  ] . تلگراف‌خانه ضبط آلمانيها است . اعانه هم كه اولين مقصود مردمان آشوب‌طلب است مشغول جمع‌آورى مىشود . با وجود آن‌كه حكومت عجز از برقرارى امنيت مىكند از طهران دستور العمل مىدهند چنين و چنان كن !\r\n\r\n","description":"","footnote":"","page_name":" 4393 ","page_number":269},
  {"content":"\r\n\r\n\r\nدرخواستهاى ايران\r\nاز ترجمهء روزنامهء « رسكويه اسلو » شرحى در خصوص پيشنهاد و درخواست دولت ايران از دولتين نوشته بود كه در روزنامه‌هاى ما هيچ درج نشده بود ، يعنى نمىدانستند .\r\n1 - تأمين تماميت كليهء ايران از طرف دولتين روس و انگليس .\r\n2 - فسخ و الغاى عهدنامهء 1907 .\r\n3 - فسخ و بطلان التزام نامهء دولت ايران در مقابل اولتيماتوم 1911 .\r\n4 - تجديد شرايط تعرفهء گمركى روس و ايران و ايران و انگليس .\r\n5 - تجديدنظر در امتيازاتى كه به اتباع دولتين داده شده .\r\n6 - معاف شدن قروض ايران از روس و انگليس .\r\n7 - اعطاى توپ و اسلحه و مهمات نظامى به دولت ايران و مساعدت كامل دولتين در اين باب .\r\nبعلاوه بعضى تمنّاهاى درجهء دوم شده . اينها بعضى رد و برخى قبول شده . به شرط مخاصمه با عثمانى و دولت ايران اظهار داشته اين مسئله غير ممكن است .\r\n\r\nشرايط ديگر به مصلحت ايران\r\nدر ترجمهء ديگر حق سير سفاين جنگى در بحر خزر و خليج فارس - حق تشكيل يك اسكادران جنگى و تجارتى در اين دو دريا - تصديق حقوق سلطنت ايران در بحرين و ساير جزاير خليج فارس - انگليس حق مرابطهء بلاواسطه با شيوخ و قبايل و عشاير و خوانين ايران در سواحل خليج فارس نداشته باشد - تجديد سرحد تازه بين ايران و انگليس در بلوچستان - تجديدنظر در عهدنامهء تركمان‌چاى - انفصال پست و تلگراف دولتين - شرايط بسيار نافع و خوب است و الحق ايران را زنده مىكند ، اما دير شده است .\r\nبا اين ضديت ملت جنوب و مغرب و آن تلگرافات كه رسيده و سابقا درج كردم مشكل است انجام بگيرد ! تا اين كابينهء شاهزاده فرمانفرما چه كند .\r\n\r\nجنگ رباطكريم\r\nجنگ رباطكريم از قرارى كه در « رعد » نوشته بود نزديك قاسم‌آباد مجاهدين و ژاندارم سنگر بسته بودند روز چهارم ماه صفر روسها از دور سنگرها را به شليك توپ مىبندند بطورى كه يك دانه از گلوله‌هاى مجاهدين به آنها نمىرسد . نزديك غروب كه مجاهدين خيال فرار داشتند سوار نظام روس با شمشير حمله مىآورد . هشتاد نفر اسير ،\r\n\r\n","description":"","footnote":"","page_name":" 4394 ","page_number":270},
  {"content":"\r\n\r\nعده‌اى مقتول ، عده‌اى مجروح ، مابقى متوارى مىشوند . ابلاغيهء سفارت روس كه در روزنامه درج بود اين طور نوشته : اشرار و عده‌اى ژاندارم‌ها كه وظيفهء خود را در مقابل اعليحضرت اقدس شاهنشاهى و دولت شهريارى فراموش كرده [ اند 
  ] به اشرار ملحق شده بودند .\r\nديروز عصر چهاردهم صفر به توسط قشون امپراطورى در رباطكريم به كلى شكست خوردند . به موجب اطلاعى كه از فرمانده قشون امپراطورى رسيده در اين واقعه در زير آتش شراپنل و حملات شمشير دويست و چهل نفر از اشرار تلف شده‌اند و در ساعت شش بعد از ظهر هفتاد نفر از اشرار هم به اسيرى گرفته شده ، بعلاوه مجروحين زيادى هم كه از اشرار باقىمانده . تعقيب مجدانه نسبت به اشرار فرارى دوام دارد .\r\n\r\nمؤسس خونريزى\r\nاز قرارى كه قبلا هم مىشد استنباط كرد مؤسس اين خونريزى بىجهت كه امير - حشمت و على خان سياه كوهى رؤساى اشرار بودند ، قبل از همه بدون عار و خجلت فرار كرده تابعين خود را دچار اين هلاكت نمودند . نيز موافق اطلاعى كه اخيرا به سفارت امپراطورى رسيده است عدهء تلفات اشرار زيادتر از آنچه در فوق ذكر شده بوده است . از قشون امپراطورى دو نفر قزاق تلف شده . دهم دسامبر 1915 مطابق 15 صفر 1334 .\r\n\r\nفارس\r\nاين‌كه سابقا نوشته شد - از شيراز تلگراف نمىرسد معلوم شد بين ژاندارم شيراز و كسان قوام الملك جنگ بوده ، چنانچه تا حال گويا باقى است و متصل بر عدهء سوارهاى قوام الملك افزوده مىشود . از طهران مسيو ادوال رئيس ژاندارمرى به رياست ژاندارمرى آنجا و مستوفى الممالك رئيس الوزرا به قوام الملك تلگرافات مفصل مىكنند .\r\nهمه اين تلگرافات را در كاشان آقايان كميته ضبط مىكنند و نمىگذارند مخابره شود .\r\n\r\nژاندارمها\r\n( دولت ايران پس از هزاران خون‌جگر و دفع مشكلات و بذل مليانها پول عده‌اى ژاندارم براى امنيت طرق و شوارع خود تربيت كرد حالا همگى بر عليه آن طغيان كرده و ابدا گوش به فرمان مركز نمىدهند . كليه اسلحهء آن ، اساس آن ، در كار اضمحلال است و البته خاتمه هم به اين كارها داده شود ، اول خواهش دولتين انحلال كلى آن است . )\r\n\r\n","description":"","footnote":"","page_name":" 4395 ","page_number":271},
  {"content":"\r\n\r\n\r\nنصرت السلطنه و فارس\r\nشاهزاده نصرت السلطنه به‌سمت فارس حركت كرد . وارد قم شده ( خوب است او را در اصفهان توقيف كنند تا با كميته همراه باشد ) . از جلفاى اصفهان وجه اعانه مىخواهند ، نصف را مىدهند نصف ديگر را مهلت مىخواهند . بر طمع مجاهدين گران مىآيد مىخواهند جلفا را غارت كنند . به هزار ماجرا فعلا منصرف نموده بودند . ديگر اخبار مهمى نداشت .\r\n\r\nاروپا\r\nدر فرونتها كليتا خاموشى برقرار است و حدس مىزنند اين خاموشى مشابه آرامى درياست قبل از طوفان شديد . احتمال مىدهند يك جنگ بسيار مهيب بسيار مدهشى پس از اين سكوت سر بگيرد كه اقل تلفاتش يك كرور باشد . با وجود باز شدن راه اسلامبول قشون آلمان به آنجا و براى حمله به مصر وارد نشده است . متفقين در سالونيك هستند و پىدرپى قشون وارد مىكنند . از قرارى كه در « رعد » نوشته بود پنجاه كرور طرفين قشون دارند در همهء اين فرونتها . قشون بلغار و اطريش تا وسط آلبانى آن مملكت بىصاحب ( مثل ايران ) رسيده . ايطاليا بواسطهء منافع خود ناگزير از فرستادن كمك به متفقين در سالونيك و قشون به آلبانى شده است . دور نيست يكى از ميدانهاى سهمگين جنگ آلبانى بشود . دولت صرب با قشون در اسكوتارى هستند ، صد هزار پيرمرد و پيرزن و اطفال در قفاى آنها . در حقيقت قشونى عقب ننشسته بلكه يك ملتى عقب نشسته‌اند .\r\nبعضى از بىخانمانها را ترحما دولت امريكا به ايطاليا حمل نموده دور نيست اگر اسكوتارى و آلبانى هم به تصرف متحدين درآيد دولت صرب به ايطاليا برود . قراطاق محاصره است . پادشاه صرب و رجال آن و تمام قشون قسم ياد كرده‌اند كه در آن كوهستان آنقدر جنگ بكنند تا همگى مقتول شوند .\r\n\r\nآسيا\r\nدر چين آلمانها مثل ايران بناى آشوب و فساد را گذاشته‌اند بواسطه تنفر از ژاپن . ملت با خيالات آلمانها همراه است . متفقين جدا مشغول هستند كه دولت را با خود همراه كنند . آلمانها از چين اسلحه به هندوستان و ايران مىخواستند روانه كنند .\r\n\r\n","description":"","footnote":"","page_name":" 4396 ","page_number":272},
  {"content":"\r\n\r\n\r\nشرايط رفتن مسكو\r\nدستخطهاى حضرت اقدس و الا پس از حال و احوال پرس و تغيرات در باب ارسال تنخواه يكى راجع به فرستادن سبزيجات كوهستانى از قبيل « زرپچ » « 1 » و « بزك » « 2 » و « سورك » « 3 » و « جاشير » و غيره و غيره كه ما شاء اللّه هنوز در حفظ دارند . ديگرى راجع به جواب درخواست من كه اگر امسال انوشيروان ميرزا بيايد مرا روانه فرمائيد او را بياورم . چند شرط قرار داده بودند : اولا مخارج اياب و ذهاب با خودم باشد . ديگرى مسكرات استعمال نشود . ثالثا خريد نكنم . هر وقت اينها را به قيد قسم نوشتم و روانه داشتم حضرت و الا دستور العمل لازمه داده اول تابستان پطروگراد بروم و او را بياورم .\r\n\r\nاما دستخط آقاى عماد السلطنه\r\nپاكت مورخه دهم صفر را عقيل رسانيد . اشياء مرسوله هم رسيد . همان قسم كه مرقوم شده بود رساندم . پانصد تومان كه براى اينجانب التفات كرده بوديد برداشتم .\r\nتشكرات خودم را تقديم مىدارم . يك بسته امانت به عقيل دادم كه مطابق « مد » حالا يك پيراهن خوب براى سركار ملكه خانم و دو دست لباس هم مال بهمن ميرزا و عباس خان ، رسيد آنها را مرقوم داريد . بيست تومان خانمها را بردم . عين الملوك گفت كم است و من گفتم چون آقا نوشته است بيست تومان براى بچه‌ها البته روشنك هم حق دارد . ديگر بدتر شد و تا اين ساعت كه سه روز مىگذرد نگرفته‌اند . ولى بالاخره خواهند گرفت .\r\nحالا هيچ كس از هرچه بدهند اظهار رضايت نمىكند و قانون اين‌طور شده . من هفده ساله بودم حضرت و الا ماهانه به من نمىداد !\r\n\r\nفرمانفرما رئيس الوزراء\r\nبارى شب 21 آقا شيخ ابراهيم سيصد و ده تومان برات پانزده روز فرستاده بود . يك بسته روزنامه با پست ارسال شد . مستوفى الممالك استعفا داد . فرمانفرما همان كسى كه وكلاى مجلس راضى به وزارت داخلهء او نمىشدند رئيس الوزراء شد ، يعنى برحسب پيشنهاد روس و انگليس و در كابينه هم اختلافات وزرا خيلى شد . مشاور الممالك وزير خارجه ، علاء السلطنه وزير عدليه ، سردار منصور پست و تلگراف ، صارم الدوله پسر\r\n\r\n\r\n","description":"","footnote":"\r\n( 1 ) - زرپچ - ريواس شيرين .\r\n( 2 ) - بزك - نوعى شويد صحرائى .\r\n( 3 ) - سورك يا سورج - والك .\r\n","page_name":" 4397 ","page_number":273},
  {"content":"\r\n\r\nظل السلطان فوائد عامه « 1 » و تجارت ، شهاب الدوله وزير معارف « 2 » ، سپهدار اعظم وزير جنگ . ماليه هنوز معلوم نيست و وثوق الدوله قبول نمىكند .\r\n\r\nكشتار ژاندارم\r\nروسها در رباطكريم ، امير حشمت و ژاندارم را شكست دادند و بسيارى از ژاندارمهاى بدبخت كشته شدند . روسها هرزگى در كشتن نمودند ، يعنى عفو نمىكردند .\r\nكميته به اصفهان رفت . حالا در كرمانشاهان و اصفهان اجتماعات زياد است تا قوه و كمك آلمان كى برسد و تا اين كمك نرسد چون مجاهدين توپ و ميترايوز ندارند البته شكست مىخورند . علاوه بر توپ و ميترايوز نظام هم ندارند و صاحب‌منصبان آلمان بايد بيايند .\r\n\r\nفرنگستان\r\nدر فرنگستان صربى به كلى مفتوح شده قشون فرانسه و انگليس در سالونيك جمع شده‌اند . مدد و كمك روس به صربى ابدا نرسيد . همچنين ايطاليا تماما به همان الفاظ كمك مىكنم تمام شد . اين مطلب براى روس خيلى وهن بزرگى شد زيرا اين جنگ بزرگ براى همين شروع شد كه روس مىگفت چرا اطريش به صربى التيماتوم داد و بالاخره گذاشت كه صربى نيست و نابود شود . عجالتا جنگ به‌طرف مصر ، قفقاز و ايران بر مىگردد تا بهار كه يك جنگ عظيمى در طرف فرانسه و روسيه واقع شود و آلمان در هر صورت تا امروز پيش است . زيرا تمام بلژيك و تمام پولند و تمام صربى را با يك قسمت شمالى فرانسه گرفته و آنها نتوانسته‌اند يك شهر از شهرهاى اطريش و آلمان را بگيرند . حتى انگليس بغداد را نتوانسته تصرف كند ( واقعا انگليسها خيلى بىعرضه‌گى كردند . ده ماه است از بصره تا بغداد را طى نكرده‌اند ) آقاى نظام الملك ديروز صبح 21 وارد شد شايد عصر آنجا بروم . اعليحضرت همان فرح‌آباد است . بارندگى در طهران هيچ نمىشود . انتهى .\r\n[ پايان نامهء عماد السلطنه 
  ]\r\n\r\n\r\n","description":"","footnote":"\r\n( 1 ) - اصل : معارف . ( تصحيح طبق « دولتهاى عصر مشروطيت » ، ص 95 )\r\n( 2 ) - اصل : علوم .\r\n","page_name":" 4398 ","page_number":274},
  {"content":"\r\n\r\n\r\nرقعهء حاج افخم الدوله\r\nپس از دعا و سلام و معالجه درد دندان با تنطورديد و صورت خريد اشياء و وصول پنجاه تومان به رسم سوغات مرقوم مىدارند : اما اخبارات . در رباطكريم چنانچه سابقا اشاره شده بود امير حشمت و على خان سياه كوهى [ و 
  ] عده‌اى ژاندارم با روسها طرف شده جنگ شروع و توپخانهء روس نمىرسد . مجاهدين غلبه [ كرده 
  ] مشغول اتمام كار بودند كه عده‌اى از قزاق ايرانى با توپ شنيدر به كمك روس مىرسند و بىانصافانه از پشت‌سر حمله مىكنند . به تحقيق بيش از يكصد نفر كشته شده و هفتاد نفر ژاندارم پياده اسير مىشود . مجاهدين فرار به‌سمت ورامين مىكنند . از شهر مىفرستند عده زخميها را مىآورند .\r\nمعلوم است اين غلبه‌هاى روسها در اينجا و از آنطرف هم كه كميته پس از شكست نايب حسين از قم به كاشان مىرود ، روسها به قم و از آنجا سمت كاشان . از ترس اين‌كه روسها تكاليف شاق بكنند مستوفى الممالك استعفا كرد و به تصويب ايشان فرمانفرما رئيس الوزراء شد ( اينجا هيئت وزراء را ذكر مىكند كه در فوق نوشته شد ) . با اين هيئت مهمل هم كارى نمىشود . وكلا و كميته به اصفهان رفته . حاجى عز الممالك از اصفهان آمد ( ايشان هم داخل شده‌اند ) . به‌هرحال اين عجله آقايان و كميته و مجاهدين بسيار بد و اسباب شده است كه فعلا روسها پيش افتاده‌اند و مردم وحشت‌زده شده‌اند . هيئت دولت به اين شكل تغيير كرد و حال معلوم است اقدامات اين هيئت بر عليه مجاهدين خواهد بود و اغلب از جاها هم اعتنائى به اين دولت نخواهند كرد . باز حكايت مشروطه و استبداد مىشود و زد و خورد ميان خودمان تا خداوند چه خواهد و واقعا عدهء آلمان و اسلحه عثمانى برسند و كارى از پيش ببرند ، يا اين‌كه اضمحلال حتمى و استقلال كامل همسايگان روى كار بيايد . از طرفى هم بعضيها خيال مىكنند كه اين استعفاى مستوفى الممالك با تعيين فرمانفرما براى براى اغفال روسهاست كه تا چندى هم به اين واسطه به اهمال بگذرد تا كمك و زورى برسد . درهرحال حاليه خيلى بد شده و خيلى كارها خراب است . شعاع الدين ميرزا به سلامتى وارد شده الساعه آنجا مىروم .\r\nخدمت شعاع الدين ميرزا رسيدم . خيلى عرض سلام رسانيد . الحمد للّه حالش خوب است . از جنگ آوه مىگفت ، بيش از هزار نفر روس كشته شد . آخر الامر هم فشنگ مجاهدين و ژاندارم تمام شد فرار كردند . ديروز غروب در همان‌جا بودم ، دوازده اتومبيل سالدات روس وارد [ شد 
  ] دو اتومبيل هم پرده‌اش افتاده بود كه معلوم نبود چيست . يك سر به سفارت رفتند . سفارت هم در پارك مرحوم اتابيك است . مدتى است آنجا رفته‌اند\r\n\r\n","description":"","footnote":"","page_name":" 4399 ","page_number":275},
  {"content":"\r\n\r\nو مشغول تعميرات و تغييرات هستند .\r\n( سفارت روس از قديم در اول بازار پامنار ساخته شده بود ، حاليه به پارك آمده‌اند .\r\nپارك چسبيده به باروى شهر دروازهء حسن‌آباد است . جنوب شرقى آن بفاصلهء كمى سفارت انگليس و جنوب غربى آن بفاصلهء زيادترى سفارت فرانسه واقع است . مرحوم اتابيك خيلى زحمت در بنا و عمارت و ترتيب اين باغ كشيد . آب خوب ، درياچهء خوب ، فواره‌هاى خوب دارد . عمارتش سه مرتبه و بساير عالى است . ارباب جمشيد با مبل در سيصد هزار تومان خريد . همان وقت هم مىگفتند براى سفارت روس خريده كه از وسط شهر به آنجا بروند ) « 1 » . مىگويند يك عده سه هزار نفرى به كرج آمده‌اند . نمىدانم فعلا روسها چه خيال كرده‌اند . اين عده براى چيست . [ پايان نامهء افخم الدوله 
  ]\r\n\r\nنامهء فرخ ميرزا\r\nبعد از مدتها فرخ ميرزا ، دمكرات كوچولوى ما كاغذى نوشته بود بىمزه نيست . بعد از گله‌ها : از اوضاع طهران بخواهيد همين در ذيل فهميدى رياست وزراى ابو الملهء ايران يعنى آقاى فرمانفرما با كابينهء كذائى خود . ديگر گمان نمىكنم توضيح از آن بهتر باشد .\r\nخدا توفيق بدهد تا ببينم چطور ايران را گلستان ارم خواهد كرد . اوضاع ولايات هم معلوم است . نمىدانم اينها در طهران چه مىگويند . مملكتى كه پشت دروازهء آن حكمش را نمىخوانند و سه فرسخى طهران دولت دوست ما قتلگاه يك ملت بيچاره بىتقصير مىسازد در صورتىكه به قول خودشان اشرار فرار كردند ، چون به آنها نتوانستند برسند يك مشت ژاندارم بيچاره را مىكشند . از آنطرف برضد قوانين تمام دنيا و بر خلاف انصاف اسرا را هم تيرباران مىكنند . چنين دولتى هيئت وزراء مىخواهد چه كند . چنين ملتى قابل زندگى نيستند . البته بايد معدوم شوند و طبيعى است كه مىشوند . انشاء اللّه زودتر بشود . تحميل مسئلهء جنگ رباطكريم را هزار طور به عرض حضرت و الا رسانيده باشند ولى به سر خودت تمام از مجعولات است . خير صحيح آن همين است كه ذيلا عرض مىكنم .\r\n\r\nواقعهء رباطكريم\r\nچهار روز قبل از جنگ رباطكريم به حكم ماژور لمبرگ رئيس رژيمان يوسف‌آباد و هيئت دولت پست ژاندارم شهريار و مضافات كه برداشته بودند مىگويند رباطكريم رفته\r\n\r\n\r\n","description":"","footnote":"\r\n( 1 ) - مطلب درون ( ) از عين السلطنه است .\r\n","page_name":" 4400 ","page_number":276},
  {"content":"\r\n\r\nدر آنجا پست خود را قسمت به دهات نمايند . در آن‌وقت نه از امير حشمت خبرى بود و نه از على خان سياه كوهى اثرى . بدبختانه امير حشمت به اين طرف مىآيد و جنگ با روس در مىگيرد و پس از شكست امير حشمت با مجاهدين خود فرار مىنمايد . روسها مىبينند در اينجا نشد كارى صورت بدهند بلامقدمه شروع به بمباران مواقع ژاندارم مىكنند . در صورتىكه ژاندارم بيچاره خيال جنگ نداشت . حرص خود را از خون يك جمع بىگناه فرومىنشانند . دليل صدق اين خبر اين است اگر ژاندارم براى جنگ رفته چرا به غير از نفرى صد فشنگ ديگر چيزى نداشت . در صورتىكه در حسن‌آباد ژاندارمها با عدهء كافى و قورخانهء معتبر كه شامل هشت ميترايوز و پنج توپ ماكسيم بود بودند . اقلا يك عده از اين توپها را آنجا مىآوردند . اين است افتخار قشونى كه روباه‌وار از مقابل قشون ظفرنمون آلمان فرار اختيار مىنمايد و اين است دولت ايران . اف بر اين دولت . خدا لعنت كند چنين ملتى را . . . ! ! ديگرچه عرض كنم درد بسيار است - 20 صفر .\r\n[ پايان نامهء فرخ ميرزا 
  ]\r\n\r\nاختلاف روايات\r\nقاسم‌آباد موقعى كه جنگ شد و تا طهران چهار فرسنگ است . اختلاف روايات به اين زيادى كه پنج قسم آن را از روى روزنامه و ابلاغيه سفارت و دو رقعهء آقاى عماد السلطنه و حاج افخم الدوله و رقعهء آقاى دمكرات شرح داديم . به نظر من اين اختلاف روايات از روى عقايد اشخاص طهران است كه هركدام به صرفهء خودشان واقعه را بيان كرده‌اند و در يك شهرى كه آنقدر عقايد و مسالك مختلف باشد كه شايد ده قسم ديگر ، بيست قسم ديگر هم اين جنگ را گفته باشند ، هيئت دولت كه هفت نفر اشخاص متعارف بيش نيست چه خواهد كرد ؟ ليكن به عقيدهء من آنچه در روزنامهء « رعد » و نظير آن در ابلاغيهء سفارت روس بود اصح روايات است .\r\n\r\nنامهء نزهت ، به انشاى او\r\nكاغذ نزهت بامزه‌تر از همه است . بعد از حكايت خرج خانه و لباس و مواجب كلفت و غيره و غيره كه هيچ‌وقت در مملكت ما تمامى ندارد و هيچ‌وقت مقياس و مبلغ و اندازهء آن معلوم نيست و نخواهد بود مىنويسد :\r\nاز سرنوشت ايران و ايرانى بدبخت در روزنامه‌ها متصل مىنوشتند كه قزاق روس با انگليس در هر شهرى يا قريهء عده‌اى هستند . باز مىنوشتند كه در انزلى چقدر وارد شد .\r\nچند كشتى جنگى و توپ دارند . تا اين‌كه رسيد به اين‌كه در قزوين و ينگى امام رسيدند .\r\n\r\n","description":"","footnote":"","page_name":" 4401 ","page_number":277},
  {"content":"\r\n\r\nمردم همه متوحش و محزون در عاشورا قدغن كردند سينه زن راه نيفتد . همه طور دروغ و راست شنيده مىشد . سفارت روس هم اعلان كرد اگر قشون بيايد محض نگهدارى سفارت و تبعهء روس است . شب پنجم محرم روزنامه [ ها 
  ] هركدام طرفدار يك دولت ريختند بهم . فوق العاده بود كه چاپ مىشد . فوق العادهء « رعد » توقيف شد . روز جمعه ششم محرم « نوبهار » جوابهايى به « عصر جديد » داده بود در خصوص قشون روس . روز ششم مىگفتند هزار و شصت نفر از اهل ادارات و جرايد و مجلس فرار كردند . فرار اشخاص راست اما عدهء هزار و شصت نفر نمىدانم شايد كمتر باشد . باز خبر مىرسد كه شاه عازم به‌طرف اصفهان است . كالسكهء شاه حاضر است و اهل درب خانه منتظر حركت . ما همه خبر مىشنيديم . در روزنامه رسيدن قشون روس را قدم به قدم به‌طرف طهران اعلام مىنمود . اهل خانهء حضرت و الا و حاجى عمو جانم « 1 » و ماها روز و شب مىرفتيم پشت‌بام گوش به روضهء مسجد شيخ عبد الحسين مىداديم . روز هفتم بنده و عين الملوك از در حياط بيرون آمديم دم حوض بيرونى بزرگ كه رسيديم ديدم حاجى عمو جانم با هرمز ميرزا آمد طرف حياط خلوت ، از اين اطاق به آن اطاق مىرود . باز از آن اطاق به اين اطاق مىآيد . بنده و عين الملوك وسط راهرو اطاقها و آبدارخانه ايستاده بوديم . دو مرتبه هرمز ميرزا برگشت طرف حياط بيرونى . ما رفتيم اندرون حاجى عمو جانم . زن حاجى عمو جان تنها بود رفتيم پشت‌بام . اما بنده متوحش بودم كه چه واقع شده است . از بس كه هرمز ميرزا عجله داشت فرصت نشد كه بپرسم چه خبر است ؟ به پشت‌بام كه رسيدم ديدم هرمز ميرزا آمد توى اندرون . از قجر آقا ( مادرش ) سؤال كرد كه تفنگ كجاست . جواب داد مىخواهى چه كنى . گفت مىخواهم . باز به صداى بلند پرسيد مىخواهى چه كنى . گفت مىخواهيم با شاه برويم . دويست نفر بختيارى آمده شاه مىخواهد برود و كسى همراه ندارد . من و آقا جانم مىخواهيم برويم . من اين را كه شنيدم آمدم لب پشت‌بام . عمو جان آمد . قجر آقا . آقا كجا مىروى ؟ عمو جان آهسته گفت هيچ‌جا ، همراه شاه . قجر آقا از توى اطاق بلند شده كجا مىروى ، به كجا مىروى گويان تا رسيد دم زير زمين . هرمز ميرزا رفت از پله‌هاى طالار بالا . عمو جانم تند تند به قجر آقا مىگويد بچه‌ها را سر من نريز ، زنگالها را بده . قجر آقا بناى گريه را گذاشت . ما آمديم پائين هنگامه برپا شد . ديدم هرمز ميرزا آمد با زنگال . عمو جان هم زنگال را بست و رفت بيرون . سلطان محمود ميرزا رفت بالا . مينو خانم را گفت آمد . ديد همه گريه مىكنند . آن هم نشست پيشانى خودش را مىزد به زمين . آقا جانم را بياوريد ! آقا جانم را بياوريد !\r\n\r\n\r\n","description":"","footnote":"\r\n( 1 ) - مقصود حاج افخم الدوله است . ( مسعود سالور )\r\n","page_name":" 4402 ","page_number":278},
  {"content":"\r\n\r\nعمو جانم از بيرون آمد ، گاهى با تشر گاهى به ملايمت مىگفت و اللّه جايى نمىروم ، جنگ نيست . اما هركدام دو رجه قطار بسته‌اند . عمو جانم فرمود تفنگها را بياوريد .\r\nهرمز ميرزا رفت زيرزمين دو تفنگ انداخت دوشش از در زيرزمين خواست بيايد بيرون ، لوله‌هاى تفنگ مىگرفت به سردر . لوله را رد مىكرد قنداق تفنگ ديگر مىگرفت پهلوى در . مختصر مدتى طول كشيد و هرمز ميرزا هزار دفعه دولا و راست شد تا بيرون آمد . از قلعهء ياسين در رفتند . باز رفتند بيرون . هرمز ميرزا آمد دستمال فشنگ را ببرد مينو خانم چسبيده بازوهاى او را كه بيا از قلعهء ياسين بيرون برو . شوكت خانم ( صيغهء خمسه‌اى حضرت و الا ) بازوى ديگر هرمز ميرزا را گرفت و گفت دررفته‌اى . هرمز ميرزا نمىدانست چه بگويد ، دررفته يا درنرفته است . آخر شوكت خانم كشيد و گفت و اللّه دررفته‌اى .\r\nهرمز ميرزا آن وقت يادش آمد و سرى تكان داد ، يعنى راست مىگويى از قلعهء ياسين بيرون رفته‌ام . رفتند سوار شوند بنده و عين الملوك و شوكت خانم [ و 
  ] مهرانگيز خانم ( صيغهء نياورانى حضرت و الا ) آمديم . آنها رفتند حياط حضرت و الا . ما آمديم تا در حياط خودمان ديدم للّه آقا مشهدى اكبر رنگش مثل گچ ، قطار بسته تفنگ هم دوشش از حياط به زحمت آمد بيرون . واضح مىلرزيد . خواهى نخواهى سوار اسب شد . با خودم گفتم اى للّه آقاى ترسو . تو كه روزهاى شلوغى تا دم جلوخان نمىرفتى چطور امروز ظهر بىناهار به طرف جنگ مىروى . زود رفتند مبادا عقب بمانند . ديگر حياط خودمان نرفتم . رفتيم اندرون حضرت و الا . آنجا گفتند آقا عمو « 1 » با فرخ ميرزا هم رفته‌اند . ما خيال مىكرديم اينها مىروند جنگ . غصه‌مان دو برابر شد . قدرى گذشت حضرت و الا آقا عمو آمد ، به حمد للّه اين دروغ شد . عز الممالك ، ناصر قلى خان ، رضا قلى خان آمدند اسب بگيرند بروند قم . حضرت اقدس و الا فرمودند اسب ندارم ، كالسكه گرفته رفتند ( اينها پسرهاى حاج فخر الملك از همشيرهء ما هستند ) . شاه تا عصر عازم بود . سپهدار گفت يك ساعت صبر كنيد . تا شاه صبر كرد او رفت وزير مختار روس و انگليس را خبر كرد . آنها آمدند نگذاشتند شاه حركت كند . تا چند روز بعد هم عازم بودند تا تلگراف امپراطور آمد كه با شما جنگ نداريم . حاجى عمو جانم غروب از در خانه آمد . كمينه نزهت .\r\n[ پايان نامهء نزهت 
  ]\r\nاگر غلط املائى دارد براى اين است كه به املاى خود نزهت نوشته شده است .\r\n\r\n\r\n","description":"","footnote":"\r\n( 1 ) - مراد عماد السلطنه است . ( مسعود سالور )\r\n","page_name":" 4403 ","page_number":279},
  {"content":"\r\n\r\n\r\nكميتهء دفاع ملى - تعزيت فاروق اعظم\r\nشنبه نهم ربيع الاول ، 24 برج جدى - به قدر دو ساعت از اذان تا يك ساعت از دسته گذشته برف آمد . ليكن بعد آب شد . گويا از معجز عمر بود كه قدرى زمينها رطوبت برداشت . حالا مىشود ديم‌زار را كشت كرد . راستى خيلى مناسب است آقايان اعضاء « كميتهء دفاع ملى » و ساير مجاهدين و علماى اصفهان در مسجد جامع آنجا مقابل قبر مرحوم مجلسى عليه الرحمه مجلس ترحيمى « آلافرنگانه » تهيه نمايند مثل ختمهايى كه در اول مشروطه براى عباس آقاى قاتل و سايرين مىگرفتند كه در حقيقت ختم تحصيل پول بود و فريب مردم ( يعنى در همان شهرى كه اين مذهب جعفرى قوه و قدرت گرفت در مقابل مرقد همان شخصى كه مؤسس و مروج اساسى اين مذهب گرديد و بقيه را متروك داشت ) دستجات سينه زن و احزاب با دسته‌هاى گل وافاروقا ، وافاروقاگويان به سر و سينهء زنان دسته دسته وارد [ مىشوند 
  ] . آقايان علماء و ليدرهاى دمكرات و قونسل و عمال آلمانى و عثمانى را تسليت و تعزيت گفته از درب ديگر خارج شوند . يك تلگراف تعزيت و شركت در عزاى فاروق اعظم را هم به شيخ الاسلام كل ممالك عثمانى مخابره نموده از غم و الم خود اظهار دارند تا انشاء اللّه بيشتر اسباب و داد و يك جهتى شده زودتر عمريها را به چپاول و غارت و هتك مذهب روانه دارند .\r\n\r\nسليمان ميرزا\r\nمن جاى سليمان ميرزا بودم دست به دست دكتر پوژون داده شال عزا به گردن ، به بر و سينه زنان اقلا دو مرتبه تمام شهر اصفهان را طواف مىكردم و آنقدر خاك و خاشاك به سر خودم مىريختم كه تمام مردم به رقت بيايند . ناچار اجر دنيوى هم داشت . بيشتر از ماركهاى آلمان و ليره‌هاى عثمانى و اصل جيب وسيع فراخم مىگرديد . شاه عباس البته به قدر سليمان ميرزا عقلش نمىرسيد . نادر شاه كه احمق سفيه و ديوانه بود . . . ! « 1 »\r\n\r\nروزنامه‌ها\r\nبرويم سر ساير مطالب . روزنامه‌ها را از گازرخان آوردند . « رعد » و چند نمرهء مختلف از « ستاره ايران » و « ارشاد » و غيره بود . گويا دانه دانه شروع به طبع و توزيع نموده‌اند ، اما لهجهء همهء آنها تغيير كرده ملايم‌تر شده است ( گويا ماركهاى آلمان ديگر به آنها نمىرسد در جاهاى ديگر خرج مىشود . )\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4404 ","page_number":280},
  {"content":"\r\n\r\n\r\n« خورشيد سرخ »\r\nدر طهران آسايش برقرار است . مردم باطنا ملول هستند ، هم از اقدام روسها هم از اقدام كميته و وكلا و مجاهدين . شاه فرح‌آباد شكار و تفريح مىكند . هيئت وزراء تازه منتخب [ شده‌اند 
  ] و معلوم نيست چه مىكنند . در اصفهان سيصد هزار تومان اعانه گرفته شده . جديدا آقايان كميته هيئتى به عنوان « خورشيد سرخ » داير نموده‌اند مثل « صليب احمر » يا « هلال احمر » نظام نامهء آن در روزنامه درج بود . سليمان ميرزا رئيس است .\r\nمريضخانهء سيار و مريضخانهء ثابت ، علامت مخصوص ، مرضهاى دوست و دشمن را معالجه كند . آنچه اعانه براى ساير كارها لازم داشته به هر عنوان گرفتند حاليه به اين اسم بناى تقسيم اعانه شده است . هر حيله و نيرنگى مىدانند محض گرفتن پول به كار مىبرند .\r\n\r\nبريگاد قزاق ملى - كميتهء دفاع ملى\r\nدر قم كه بودند « بريگاد قزاق ملى » ترتيب داده بودند ، به همان فرم قزاق و مشق مىدادند . مختصر همه‌جا را برهم زده‌اند . دولت مركزى هم كه تا رباطكريم حكمش جارى نيست ، چه رسد به جاهاى ديگر . فعلا « كميتهء دفاع ملى » دولت ايران محسوب مىشود . اتباع آلمانى همه‌جا سوار گرفته‌اند . جمعى از سمت كرمان به فارس رفته‌اند تا با آنچه واسموس آنجا تهيه كرده ملحق شده در بوشهر جنگ كنند . جمعى هم به كرمانشاهان و اصفهان جمع مىشوند . متصل فوق العاده و اخبار جنگ چاپ كرده براى فريب عوام متفرق مىكنند . از شيراز به شاه كه بيچاره در فرح‌آباد منزوى شده [ است 
  ] تلگراف نموده‌اند كه اگر تصميم دولت به همراهى دشمنان ما روس و انگليس است تكليف ما مسلمين با شما [ و 
  ] اولياى دولت سلوك با دشمنان خواهد بود ( يعنى با شما هم جنگ مىكنيم ) . منتظر جواب فورى هستيم .\r\n\r\nايران و مارك آلمان\r\nاز قرار ترجمهء بعضى از جرايد روس ، افسوس مىخورند كه چرا چند ماه قبل سفراى آلمان و عثمانى را توقيف نكرديم تا كار به اينجاها نكشد . باز مىنويسد حكومت شاه ژاندارمها را عصيانچى خوانده اما اين مسئله فقط به چند نفرى از هيئت صاحب‌منصبان سوئدى اثر نمود . مابقى آنها اهميت ندادند . به اين عصيان‌چيها پرنس ريس ( سفير آلمان ) قدرى زيادتر از مواجب خودشان پول داد كه آنها ايران را به چند عدد مارك آلمان\r\n\r\n","description":"","footnote":"","page_name":" 4405 ","page_number":281},
  {"content":"\r\n\r\nفروختند . عدهء ژاندارم و عشاير تحت فرمان آلمانها را پانزده هزار نفر مىنويسد ، عدهء آلمانى و عثمانى از صاحب‌منصب و غيره را سيصد نفر .\r\n\r\nاردبيل - خلخال\r\nدر اردبيل ما بين طرفداران روس و طرفداران آلمان رشيد خان و حسين خان مصادمهء خونينى چند شبانه روز برپا بوده كه چندين صد نفر كشته شده‌اند . رشيد خان طرفدار روس فاتح مىشود . در حوالى خلخال ايضا ما بين دو برادر در سر همين مسئله جنگ موحشى مىشود و عدهء كثيرى مقتول مىشوند و قريب ده‌آبادى معظم را آتش زده‌اند ( عما قريب اين مطلب به همه‌جا سرايت خواهد كرد . همان حكايت مشروطه و استبداد برپا مىشود ) .\r\n\r\nبختياريها\r\nامير مفخم بختيارى ، سردار صولت و جماعتى از سردار و خوانين بختيارى با مجاهدين و كميته هستند . فقط آنها كه طهران هستند سكوت اختيار نموده‌اند ( و اين همان پلتيكى است كه در ايام محمّد على شاه و فتح طهران به كار زدند . امير مفخم و سردار جنگ و جمعى با شاه بودند . سردار اسعد و صمصام السلطنه و جماعتى با ملت .\r\nحالا هم همان كار را كرده‌اند كه اگر دولت پيش برد كه آنها در طهران [ اند 
  ] نمىگذارند صدمه به سايرين برسد . اگر كميته و مجاهدين ، سايرين حفظ اينها را مىكنند . )\r\n\r\nبلاتكليفى دولت\r\nروزنامه‌ها باز با عتاب و خطايى هرچه شديدتر از وزراء خواهش تعيين تصميم دولت را مىكنند و مىنويسند تصميم خود را معين كنيد و به مردم اخطار كنيد . بيش از اين بىتكليفى و سرگردانى سزاوار نيست . بله اين مسئله اگر در نه ماه قبل يا اقلا شش ماه قبل بود ممكن بود . ولى حاليه چطور دولت مىتواند تصميمى اختيار كند و آن تصميم را آشكار نمايد . اگر بگويد صرفهء ما در اعلان مخاصمه با آلمان و عثمانى است يا اقلا جلوگيرى از دسايس آنها و اظهار نفرت به اقدامهاى آنها كيست كه اعتنا به اين حرف كند .\r\nاگر بگويد با روس و انگليس بايد جنگ نمود اولا يك ربع از اهالى مملكت ايران راضى به جنگ و مخاصمهء روس و انگليس بجهاتى نيستند . ثانيا امروز دولت روس سواى قسمت شمالى و شرقى ايران اطراف پايتخت را گرفته و تقريبا شهر طهران حال محاصره را دارد ، فورا قشون وارد كرده شاه و آنها [ را 
  ] كه دشمنانشان هستند دستگير و توقيف\r\n\r\n","description":"","footnote":"","page_name":" 4406 ","page_number":282},
  {"content":"\r\n\r\n[ مىكند 
  ] فورا يا وليعهد يا محمّد عليشاه يا يكى از شاهزادگان ديگر را به تخت سلطنت نشانيده و به تعقيب سايرين مىپردازند ، هرچه مىشود بشود . پس بواسطهء اين دو محظور هيچ كابينه جرأت اظهار يكى از آن‌دو شق را نمىكند ، مگر همين‌طور محرمانه متمايل به روس و انگليس باشند تا موقع آشكارا شدن برسد يا نرسد .\r\n\r\nقصد امير حشمت\r\nقصد امير حشمت از آمدن به رباطكريم حمله و دخول به شهر طهران بود ، آن هم شبانه . مستشار الدوله وزير پست با تلفن حضورى صحبت مىكند . بعد هم آقا ميرزا محمّد نجات وكيل مجلس را آقاى مستوفى الممالك نزد او روانه مىكند . اطراف شهر را ساخلو مىگذارند . تمام بريگاد قزاق و سوارهاى بختيارى شب كشيك مىكشيدند . عموم آژانها را در مواقع مخصوص تا صبح نگاه داشته بودند . همه مردم شهر يك شب و يك روز متوحش و متزلزل بودند . تا خبر شكست آنها و فتح روس مىرسد آرام مىشوند .\r\n\r\nصاحب‌منصبان سوئدى\r\nاسامى صاحب‌منصبان سوئدى كه طغيان كرده و حكم اخراج آنها صادر مىشود از اين قرار است . ماژر چلسترم فرماندهء رژيمان پنجم قزوين كه اول كسى بود كه ژاندارمها را برداشته به همدان رفت و قريب دويست و پنجاه نفر قزاق را كشت . ماژر دماره فرماندهء ژاندارم بروجرد . ماژر هلمارك فرماندهء عراق - كاپيتان آن كمان فرماندهء رژيمان شيراز .\r\n\r\nسفرا در ايران\r\nاسامى سفراى متخاصم در طهران : كنت لوكونتى سفير اطريش هنگرى - عاصم بيك سفير كبير عثمانى كه يك چندى هم وزير خارجه آنجا بود - پرنس ريس سفير آلمان كه حاليه در كرمانشاهان حكومت و سردارى مىكند - سر مورلينگ سفير انگليس - مسيو آتر سفير روس .\r\n\r\nدزدى در كردستان\r\nدر كردستان سرقت عمده از خانهء سه نفر آقا عزيز ، حاجى حبيب اللّه و حاجى خان نامان . غير از اشياء و اثاثيهء پر قيمت وزن سبك ، قيمت سنگين . پنج من اشرفى محمّد شاهى ، يك خروار ظروف نقره ، يك جعبه جواهر و مقدار زيادى مرواريد دانه‌اى يكصد\r\n\r\n","description":"","footnote":"","page_name":" 4407 ","page_number":283},
  {"content":"\r\n\r\nتومانى و بالغ بر سيصد هزار تومان مرواريد ديگر . اما ديگر نمىنويسد اين اشخاص چه كسانى بودند كه آنقدر گنجينه داشتند يا ترتيب سرقت چه بوده . نداشتن امنيت است كه مردم اين همه مال را بايد در خانه‌ها حبس كنند و نصيب دزد شود .\r\n\r\nروزنامه‌هاى روسيه\r\nدر ترجمهء روزنامه‌هاى روس تفصيل روز حركت شاه را مىنويسد كه قبلا اين نقشه را سفراى آلمان و عثمانى كشيده بودند . اما سفراى ما به شاه عرض كردند كه در صورت حركت و تغيير پايتخت بايد از تاج و تخت حتى استقلال و تماميت ايران صرفنظر نموده و آنها را قطعا وداع گوئيد . بازپس از تفصيل زياد مىنويسد طلاى آلمان كه براى بر طرف ساختن هر سوءظنى مبدل به ليرهء عثمانى شد با كمال سخاوت پاشيده مىشود ( بله گويا همين تهديد شديد بود كه مانع از حركت شاه شد و الّا آنها مصمم حركت بودند .\r\nروزنامه‌هاى ما در پرده مىنويسند . اخبار صحيح را همان مخبرين جرايد خارجه تحصيل مىكنند كه پس از چندى جرايد آنها طهران آمده و ترجمه و چاپ مىشود . برادرهاى من داخل كار نيستند . آنچه مىبينند صحيح است ، آنچه مىشنوند اگرچه خيلى دقت مىكنند و تا درجه‌اى صحت آن بيش از روزنامه است . اما باز محتمل است اشتباهى داشته باشد ) . باز در آن ترجمه مىنويسد . مستوفى الممالك جامهء آرستيد را پوشيده و در پرده كار مىكند « 1 » .\r\n\r\nوقايع شيراز\r\nجنگ ما بين قوام الملك و ژاندارمرى و شهرى تا 18 صفر كه روزنامه رسيده برقرار بود . اخيرا صولت الدوله سردار عشاير به كمك قوام الملك مىرود و گويا باعث نزاع اين شده كه رئيس ژاندارمرى قونسل انگليس و رئيس بانك و تلگرافخانه و ساير اتباع انگليس را از زن و مرد دستگير مىكند . قوام الملك كه حامى آنهاست و رسما هم نايب الايالهء فارس است از او سبب دستگيرى را جويا مىشود . او مىگويد در طهران اعلام جنگ با روس و انگليس شده و من برحسب حكم طهران دستگير نمودم .\r\nتلگرافات هم كه در قم سانسور بود . پس از چندى به قوام الملك جواب مىرسد كه ابدا\r\n\r\n\r\n","description":"","footnote":"\r\n( 1 ) - در نبرد دريائى سالاميس بين ايران و يونان ، اريستيد سردار و سياست‌مدار آتنى كه مطرود آتنىها بود معهذا در باب نيروى ايرانيان در خفا اطلاعاتى به تميستوكل داد كه منجر به شكست ايرانيان شد . ( مسعود سالور )\r\n","page_name":" 4408 ","page_number":284},
  {"content":"\r\n\r\nهمچو چيزى نيست . قوام الملك رنجش حاصل مىكند و اين كدورت اسباب نزاع مىشود .\r\nاين دستگيرشدگان را مىبرند برازجان ، زنها را به بوشهر مىفرستند . اما مردها را تسليم واسموس آلمانى مىكنند و او در كوهستانى محبوس مىدارد .\r\n\r\nجنگ روسها با مجاهدين\r\nپس از سه جنگى كه روسها با مجاهدين و ژاندارم نمودند يكى در سلطان بلاغ ، ديگرى در ساوه ، سيمى در رباطكريم . آنچه مجاهد و ژاندارم در همدان و عراق از اطراف جمع شده بود رفتند به‌سمت كرمانشاهان . آنچه در قم و كاشان و آن اطراف بود رفتند به اصفهان . كميته هم با همه رشادت تا قشون مختصر روس رباطكريم رسيد آنها به سمت كاشان فرار كردند . به قم رسيد به اصفهان رفتند . به كاشان رسيد مىنويسد به كرمانشاهان رفتند ، زيرا آنجا به خاك عثمانى نزديك است . اگر كمك نرسد اقلا فرار ممكن است كه در اصفهان ممكن نبود . نقاط مجاور ساحل را انگليسها گرفته بودند و دستگير مىشدند . اخيرا باز خبر مىرسد كه جمعى از اتباع آلمان هم از اصفهان رفتند .\r\nاين آرتيكل جريدهء روس كه اسم روزنامه را ننوشته هشتم دسامبر در روزنامهء « ستاره ايران » درج بود . چون در حقيقت جواب آن درخواستهاى ايران است عينا درج مىشود :\r\n\r\nايران و سياست روس و انگليس ( مقالهء روزنامهء روسى )\r\nتقريبا چند هفته قبل تصور مىشد كه ديپلوماسى روس و انگليس در طهران يك پيشرفت درخشانى كه شايان تمجيد است كرده‌اند . حكومت شاه جوان تقاضاهاى دولتين روس و انگليس يا بهتر حماة ايران را كاملا پذيرفته و كما فى السابق وعده داده كه بيطرفى خويش را بطورى كه موافق دلخواه روس و انگليس باشد حفظ نمايد . مع التأسف چون دولتين مدتى است حفظ نماميت ملكيه و استقلال ايران را متعهد شده‌اند اين دفعه هم نخواستند قواى نظامى خويش را به كار برند . وقتى كه بناى كار شد حكومت ايران علنا تمايلات خويش را به دولتين آلمان و عثمانى ابراز كرد ، يعنى بىطرف متمايل به دشمنان ما آلمان و عثمانى گشت . وزراى مختار اطريش و عثمانى با جلال و شكوه تمام وارد طهران ، نمايندگان و مبعوثين مجلس ايران هم كه دشمنان واقعى روس و انگليس هستند و فرارا به قم رفته بودند مراجعت نمودند . كابينهء طهران هم براى اين‌كه وقت را نباخته باشد لايحهء تقاضاى نامربوطى ترتيب داده پيشنهاد نمود . ايران به خيال افتاده مملكت خويش را به حساب انگليس توسعه دهد . جزاير خليج فارس را كه تحت الحمايهء انگليس است تقاضا نموده ، تجديد سرحد انگليس و ايران را در بلوچستان و سيستان\r\n\r\n","description":"","footnote":"","page_name":" 4409 ","page_number":285},
  {"content":"\r\n\r\nخواسته است . آيا از دولت روس هم اينطور تقاضاها كرده است يا خير . هنوز معلوم نيست . و ليكن مسئلهء تجديدنظر عهدنامهء تركمان‌چاى كه از طرف حكومت ايران تقاضا شده است موجب همچنين اميدوارى است كه دولتين روس و انگليس به او در بحر خزر و خليج فارس اجازهء تأسيس فروندهاى تجارتى و جنگى خواهند داد و تصميم انفصال پست و تلگراف روس و انگليس را در مملكت خويش نموده . بالاخره حكومت ايران حاضر شده است كه خويشتن را از تحت كفالت روس و انگليس خارج كرده اسما و رسما خود را در يك دولت مستقل مقتدرى معرفى نمايد . معلوم است اگر دولتين روس و انگليس تقاضاهاى مليون ايران را بپذيرند آن‌وقت ايران تاريخى يكى از ولايات عثمانى محسوب شده سلطنت و حكم‌فرمائى واقعى آلمان در آنجا برقرار خواهد شد .\r\nبايد اعتراف نمود كه حكومت ايران با كمال مهارت خواسته است از دوئيت سياست و نفاق دولتين روس و انگليس استفاده نمايد . سر ادواردگرى جندى قبل در مجلس مبعوثان لندن اظهار داشت كه يكى از مقاصد عمدهء درجهء اول سياست بريتانياى كبير كما فى السابق حفظ استقلال و تماميت ملكيهء ايران است . پس از اظهار فوق وزير خارجهء انگليس ، ايرانيها صورت حسابى پيشنهاد كرده‌اند كه يقينا موجب تعجب و تحقير بىنهايت زمامداران سياست خارجى بريتانياى كبير خواهد گشت . بر طبق اطلاعات وقايع نگار « روسكواسلو » از طهران وزير مختار بريتانيا اولتيماتوم به دربار طهران ارسال داشته است كه مدت آن روز 21 نوامبر منقضى شد . بعد مدت اولتيماتوم به علت نامعلومى كه از ترحم سر مرلينگ بود تا روز دوشنبه 23 ماه جارى به تأخير افتاد . تأخير مدت اولتيماتوم انگليس آش دهن‌سوزى شد براى آلمان و عثمانى ، يعنى مثل اين بود كه دشمنان ما انتظار اين پيش‌آمد را قبلا داشتند . فعلا اطلاعات عدم پيشرفت قواى انگليس در بين النهرين به طهران رسيده طرفداران و هواخواهان آلمان و عثمانى بدون انتظار زمينهء محكمى زيرپاى خود احساس كردند جواب حكومت ايران به تقاضاهاى دولتين مشكل ديگرى پيدا كند . بىمبالاتى سياست روس و انگليس يحتمل مسئلهء ايران را مشكل‌تر و لاينحل‌تر نموده كار جريان سياست دولتين را در اين مملكت دچار سكته و چاره ناپذير كند . اگر روس و انگليس از مملكت ايران صرف‌نظر ننموده يعنى مايل نيستند ايران به دست آلمان و عثمانى بيفتد بهتر اين است كه تا موقع از دست نرفته مسئلهء حفظ تماميت ملكيه و استقلال ايران را به كلى از سر خويش خارج كنند . قبل از جنگ دنيا ايران يكى از مستعمرات روس و انگليس محسوب مىگشت . فقط ادارهء امور داخلى در دست شاه و وزراء و مجلس كه گاهى طرفدارى و گاهى مخالفت مىكرد ، بود . رسيده است آن موقعى كه روس و انگليس علنا بايد ايران را از چنگ آلمان و عثمانى گرفته و خود\r\n\r\n","description":"","footnote":"","page_name":" 4410 ","page_number":286},
  {"content":"\r\n\r\nعهده‌دار مقدرات و زمامدار امور آن مملكت شوند . چقدر عودت محمّد على شاه به ايران به موقع بود . به عقيدهء ما بهتر اين است كه حالا حكام و فرمانفرمايان نظامى به ايران فرستاده شود . ليكن بايد پس از اعزام قواى معتنابهى اقدام به اين امر مهم كرد . بعد هم مىشود كاملا ترتيب ادارات داخلى مملكت را داده ببينيم آيا ممكن است سلسلهء قاجاريه را در تخت سلطنت ايران كماكان پايدار كرد يا خير ( بيچاره سلسلهء قاجاريه ) . در هر صورت دولتين روس و انگليس نبايد سروكارى با سلطان احمد و اطرافيان وى داشته باشند . اگر دولتين روس و انگليس در ايران موقع استفاده را از دست بدهند بدون ترديد مىتوان گفت حيثيت و نفوذ چندين سالهء خود را فاقد گشته‌اند . انتهى .\r\n[ پايان مقالهء روزنامهء روسى 
  ]\r\nنه روس و انگليس به ما بد مىكنند نه آلمان و عثمانى . ما خودمان بد كرديم و بد مىكنيم . مقصر واقعى خودمان هستيم نه ديگران .\r\n\r\nاروپا\r\nمارشال فرنچ را به انگليس براى سپهسالارى كل قشون بريتانيا احضار كردند به‌جاى اوجنرال سرداگلس هايك سردار قشون غرب گرديد . مارشال فرنچ 16 ماه سردار قشون غرب بود . از وقتى كه يكصد و پنجاه هزار قشون داشت تا وقتى كه يك مليان همه وقت توانست حفظ خود و قشون و مواقع آنها را بنمايد . كاله را او نگاه داشت . نهايت تمجيد را از او مىكنند و حاليه براى كار بزرگ‌ترى احضار شده است . مىنويسند در اين مدت دو مرتبه مارشال رشيد به رقت آمد . دفعه‌اى كه يك دويزيون قشون فرانسه تا آخرين نفر بواسطهء ميترايوز آلمان به خاك هلاك افتاد . دفعهء ديگر روزى كه سه رژيمان نيوزيلندى بواسطه گاز خفه‌كننده تا دانهء آخر كشته شد كه از چشم‌هاى مارشال فرنچ اشك سرازير شد و هاى هاى گريه كرد .\r\nمتفقين در سالونيك استحاكامات درست مىكنند . قشون آلمان و اطريش تهيهء حمله به آنجا مىكنند . فقط پرتست به ورود قشون بلغار نموده كه نبايد وارد خاك من شوند .\r\nوضعيت يونان مثل ايران نيست كه بدون اراده و بدون قوه باشد . اين سكوت او در مقابل دول متخاصم بايد يك چيز بزرگى زير سر داشته باشد و بسى حدسها هم مىزنند كه چند روز ديگر آشكارا مىشود . لزوم ندارد من وقت خود را به نوشتن حدسيات صرف كنم .\r\nقشون روس وارد بندر وارنا شده و آنجا را با خاك يكسان كرد . دور نيست قشون زيادترى وارد كرده حمله به داخله بلغار بياورد . حريق شديدى در كارخانهء قورخانه‌سازى آلمان وارد شده سيصد زن و ششصد مرد مقتول [ شده‌اند 
  ] و به شهر\r\n\r\n","description":"","footnote":"","page_name":" 4411 ","page_number":287},
  {"content":"\r\n\r\nآسيب كلى رسيده است .\r\n\r\nشصت تومان دندان‌سازى\r\nرقعهء جناب شيخ اخبارى نداشت . فقط از ورود عساكر روس با مهمات و توپخانه نوشته بود كه متصل وارد مىشود . دندانساز هم سى تومان مىخواهد بيايد الموت ، چون سى تومان هم مخارج ديگر او مىشد لهذا تمول من اجازه نداد كه براى پركردن يا كندن دو دندان شصت تومان مايه بگذارم .\r\n\r\nاعلاميهء براتوف\r\nجنرال برات اوف روس رئيس قشون اعزاميهء ايران اعلانى در قزوين منتشر نموده كه مختصر مضمون آن از اين قرار است .\r\nحكم رئيس كل اردوى روس در ايران - موافق مادهء 507 و 510 نظامنامهء ادارهء قشون در زمان جنگ\r\n1 - به متعلقات و اشياء دولت يا متعلق به قشون هيچ نبايد دست بزنند . سيم تلفن را پاره كنند از صاحب‌خانه‌اى كه سيم از آنجا مىگذرد صد تومان جريمه ، فقير باشد تبعيد .\r\nاگر در موقع پاره كردن رؤيت شود محاكمه نظامى [ و 
  ] شايد تيرباران شود .\r\n2 - كسى از سالدات و قزاق اسلحه يا لباس و غيره خريدارى نكنند ، اگر بكنند سخت مجازات مىشود .\r\n3 - در اتفاقاتى كه روى مىدهد مردم شهر متفرق شوند نه اجتماع بكنند .\r\n4 - در زمان حركت قشون در بلنديها و بامها كسى نبايد بايستد .\r\n5 - اگر از يك خانه تير طرف قشون انداخته شود آن خانه با توپ يا ادوات محترقه با خاك يكسان مىشود .\r\n6 - مسكرات به افراد نظامى هركس بفروشد تمام مسكرات آن دكان بيرون ريخته شده خود آن آدم از شهر اخراج مىشود .\r\n7 - در مأكولات يا آب دوائى يا زهرى داخل كنند تيرباران مىشود .\r\n8 - مفسد و دروغگو و خبر دهندهء اخبار جعلى مجازات مىشود .\r\nاز اهالى صلح‌پرست و كاركنان ايران با كمال بىصبرى منتظرم صلح كامل و امنيّت برقرار شود و من هيچ مجبور نباشم كه بطور تدبيرات سخت كه در فوق ذكر شد اجرا نمايم . اين حكم اجرا مىشود پس از سه روز .\r\nرئيس كل اردوى روس در ايران - گنرال ليوتنان برات اوف .\r\n\r\n","description":"","footnote":"","page_name":" 4412 ","page_number":288},
  {"content":"\r\n\r\n\r\nنقل از نسيم شمال دربارهء بيطرفى\r\nبراى كفاره از آن همه غم و اندوه كه براى ايران بدبخت سرسخت ذكر كرديم اين اشعار و اين آرتيكل بامزه « نسيم شمال » لازم بود كه نوشه شود هى هذا :\r\n\r\nآخ واخ\r\n نظرى اى وزرا ، آخ چه كنم واخ چه كنم * كمكى اى وكلا ، آخ چه كنم واخ چه كنم\r\nنه ز منجيل خبر دارم و نه از همدان * نه ز صندوق خبر دارم و نه از چمدان\r\nهست يارم همدانى و خودم هيچ ندان * گفتگوى عقلا آخ چكنم و آخ چكنم\r\nكمكى اى وكلا آخ چكنم و آخ چكنم * باز هر روزه به طهران خبرى مىآيد\r\nليك هر لحظه بطور دگرى مىآيد * تا نه پخته است چغندر گزرى مىآيد\r\nبا چنين شور و نوا آخ چه كنم و آخ چكنم * نظرى اى وزراء آخ چكنم و آخ چكنم\r\nعقل عاجز شده از فكر و خيالات امروز * نشود مسئله روشن بدلالات امروز\r\nهست آسودگى ما ز محالات امروز * همتى اى رفقا آخ چكنم و آخ چكنم\r\nكمكى اى وكلا آخ چكنم و آخ چكنم * ما شترمرغ صفت احمق و بيعلم و لريم\r\nنه پريدن بتوانيم كه همچون شتريم * بار بردن نتوانيم كه مرغ ( فتريم ) « 1 »\r\nزين شترمرغ نما آخ چكنم و آخ چكنم * نظرى اى وزراء آخ چكنم و آخ چكنم\r\nمن نه از روس حكايت كنم و نى ز پروس * نه ز داماد شكايت كنم و نى ز عروس\r\nشدم از دوستى عالم و آدم مأيوس * قل هو اللّه رجا آخ چكنم و آخ چكنم\r\nنظرى اى وزراء آخ چكنم و آخ چكنم * چكنم ، ور همهء صفحهء دنيا جنگ است\r\nاز خط غرب الى مشرق اقصى جنگ است * هفت اقليم به پائين و به بالا جنگ است\r\nعجبا واعجبا آخ چكنم و آخ چكنم * نظرى اى وزراء آخ چكنم و آخ چكنم\r\nدين اسلام به كلى شده پامال امروز * بلبلان چمن علم شده لال امروز\r\nخر وفور است فراوان شده دجال امروز * احتجاج فقها آخ چكنم و آخ چكنم \r\n\r\n\r\n","description":"","footnote":"\r\n( 1 ) - در روزنامه چنين چاپ شده است و معنى ندارد . شايد « تتر » ( مخفف تاتار ) باشد . آقاى مسعود سالور فرمودند كه در جايى آن را به صورت « بپريم » ديده‌اند . ( ا . ا . )\r\n","page_name":" 4413 ","page_number":289},
  {"content":"\r\n\r\n نظرى اى وزراء آخ چكنم و آخ چكنم * چكنم رشته كارم شده از دست رها\r\nچكنم منكر عقل‌اند گروهى سفها * چكنم تا كه نخندند بريشم بچه‌ها\r\nاز صداى بچه‌ها آخ چكنم و آخ چكنم * نظرى اى وزراء آخ چكنم و آخ چكنم\r\nلعل گون گشته همه ساحت امكان از خون * كوه و صحرا شده چون لاله نعمان از خون\r\nداد و بيداد كه پاهاى جوانان از خون * سرخ شده جاى حنا آخ چكنم و آخ چكنم\r\nنظرى اى وزراء آخ چكنم و آخ چكنم * چكنم از كه كمك بهر شريعت طلبم\r\nاز كدامين مرد ، امداد حميّت طلبم * مگر از شاه رضا ( ع ) يارى همت طلبم\r\nيا غريب الغربا آخ چكنم و آخ چكنم * نظرى اى وزراء آخ چكنم و آخ چكنم\r\nيكطرف مانده رعيت همه عريان و فقير * زارعين غرق فلاكت چه صغير و چه كبير\r\nيكطرف وحشت اين همهمهء عالم‌گير * در زمستان و و با آخ چكنم واخ چكنم\r\nنظرى اى وزراء آخ چكنم و آخ چكنم * همدان و قم و شيراز و صفاهان مغشوش\r\nآوج و ساوه ، زرند و خلجستان مغشوش * بجز از نقطهء طهران همه ايران مغشوش\r\nميرسد سيل بلا آخ چكنم و آخ چكنم * نظرى اى وزراء آخ چكنم و آخ چكنم\r\nهم مگر شاه در اين بيشه شكارى بكند * با سلاطين جهان عهد و قرارى بكند\r\nدستى از غيب برون آيد و كارى بكند * حسبى اللّه و كفى آخ چكنم و آخ چكنم\r\nنظرى اى وزراء آخ چكنم و آخ چكنم * اى دريغا كه زمستان شد و يخ‌بندان شد\r\nموقع عيش و نشاط و طرب رندان شد * غصهء مردم بىپول دو صد چندان شد\r\nدر عزاى فقرا آخ چكنم و آخ چكنم * نظرى اى وزراء آخ چكنم و آخ چكنم\r\nگشته مجموع دول آگه از اين بىطرفى * متحير شده مهر و مه از اين بىطرفى\r\nآفرين باد به ما ، به به از اين بىطرفى * نيست انصاف و وفا آخ چكنم و آخ چكنم\r\nنظرى اى وزراء آخ چكنم و آخ چكنم * اى قلندر من و ميدان و خيال ملكوت\r\nتو چو مرغى بنشين روى درخت جبروت * روغن سبز بسوزان به چراغ ياقوت\r\nپر بزن سوى هوا ، آخ چكنم و آخ چكنم * نظرى اى وزراء آخ چكنم و آخ چكنم\r\nمى گلرنگ در اين فصل زمستان چه خوش است * در سر سفره كباب بره بريان چه خوش است\r\nجوجه و بوقلمون مرغ و فسنجان چه خوش است * اى دليل العرفا آخ چكنم و آخ چكنم \r\n\r\n","description":"","footnote":"","page_name":" 4414 ","page_number":290},
  {"content":"\r\n\r\n كلمات علماء آخ چكنم و آخ چكنم \r\n( مظلوم )\r\n\r\nترس از فيل ، ترس ، ترس ( نقل از نسيم شمال )\r\nمىترسم - مىترسم - مىترسم - مىترسم - از چه مىترسى ؟ آيا از خدا مىترسى ؟\r\nخير خير ، خداوند ارحم الراحمين است . به بندگان رحم مىفرمايد . آيا از پيغمبر مىترسى ؟ خير . خير . پيغمبر رحمة للعالمين است ، شفاعت خواه امت است . پس از چه مىترسى ؟ ها . ها . ها . پس از چه مىترسى ؟ هه . هه . هه . از فيل مىترسم . اى بابا خدا پدرت را بيامرزد ، طهرون كه فيل ندارد . يك فيل داشتيم كه در عهد قديم دندانش شكست ، سه سال قبل خرقه تهى كرد مرحوم شد . اى بابا مگر خبر نداشتى كه معنى فيل را ما تا به حال نمىدانستيم . فيل يعنى چه . حالا فهميديم ( فيل يعنى دوست ) . الساعه در طهران هزار تا فيل بيشتر داريم از قبيل روسفيل ، انگلوفيل ، آلمان‌فيل ، عثمان‌فيل ، پول فيل ، پلوفيل ، تفنگ‌فيل ، فشنگ‌فيل و و و ، فيل فيل فيل . علاوه بر فيل از همه‌چيز مىترسم . اگر بخواهم از اخبار قم و ساوج بنويسم مىترسم . اگر بخواهم از تلخى و سياهى نانها بنويسم مىترسم . اگر بخواهم امر به معروف كنم از بىنمازهاى بيرون شهر مىترسم . از عرق خور گردن كلفت مىترسم . از ترياكى گردن نازك مىترسم . از خارجه مىترسم . از داخله مىترسم . از آخوند مىترسم . از درويش مىترسم . چه كنم ترس برادر مرگ است . مىترسم . مىترسم - امضاء ترسو .\r\nپنجشنبه 14 ع 1 - 29 جدى - از ديروز هوا گرفت و كمى برف آمد . شب هوا باز و ماهتاب شد . امروز صبح كه برخاستيم قريب يك چارك برف به زمين نشسته بود و باز هم مشغول آمدن است و اين اولين برف است كه از بام پارو كردند .\r\nاسمعيل قاطرچى بيكار بود ، برادر محمّد على هم شهر مىرفت لهذا گفتم برود برنج حمل كند . كاغذجات زياد هم به طهران و قزوين نوشتم . آنها ديروز رفتند كندانه‌سر .\r\nامروز اين برف آمد مشكل است بروند ، مگر باز شود .\r\n\r\nكارهاى شخصى\r\nاز بس مطالب و اخبار است از گزارشات و كارهاى شخصى نمىشود ذكرى كرد .\r\nحاجى غلامحسين تاجر جنس الموت را در خروارى هفت تومان خريدارى كرده .\r\nشاهزاده جلال هم براى ماليات پارسال و امسال دهات اربابى مىآيد . من هم مثل يوان\r\n\r\n","description":"","footnote":"","page_name":" 4415 ","page_number":291},
  {"content":"\r\n\r\nشيكاى عالم را شلوغ ديده آنچه ممكن شده از ماليات نقد و جنس پارسال و امسال را گرفته‌ام و قصد دارم آنچه از اموال من به سرقت رفته اقلا از اين پول بردارم . حاجى افخم الدوله براى عروسى دخترش مينو خانم دويست تومان از من قرض خواسته بود من هم يكصد تومان بلاعوض روانه كردم ، اگر اسمعيل برود و به موقع برات كند . در ذيل رقعهء ايشان به شعاع الدين ميرزا نوشتم من ، شما و افخم الدوله را از مقدسين مىدانستم حالا مىبينم به اين خونريزيها متمايل هستيد و شاهنامه مىخوانى .\r\n\r\nكشتن هزار روس\r\nدر سلطان بلاغ هزار نفر روس كشته شد . آخر فشنگ مجاهدين تمام شد فرار كردند .\r\nاولا ايران را به خون‌بهاى همين هزارها كه كشته مىشود پاك مالك مىشوند . ثانى جنگ امروز هزار قسم اسباب و ادوات جنگ و ترتيب آذوقه و غيره لازم دارد . آن پدرسوخته‌هائى كه تهيهء يكى از آن هزار كه فشنگ باشد نديده بودند و نداشتند در گردنهء سلطان بلاغ چه گه مىخوردند كه آبروى دولت و ملت ايران را به باد بدهند . ساير لوازمات پيشكش آنها . پس به‌جاى شاهنامه خوانى بهتر اين است مرثيه‌خوانى كنيد آقاى مكرم .\r\n\r\nنامه به فرخ ميرزا دربارهء وطن\r\nبه فرخ ميرزا شرح مفصلى نوشتم ، بد نيست در اينجا نوشته شود . از هيچ كابينه تعريف نكنيد ، از هيچ كابينه تكذيب . امروز اگر ابوذر جمهر ، خواجه نصير طوسى ، صاحب بن عباد ، بو على سينا ، خواجه نظام الملك ، بيزمارك ، گلادستون وزير ما باشند و در تحت لواى سيروس كبير ، خسرو پرويز ، شاه عباس اول ، نادر شاه افشار ، آقا محمّد خان قاجار ، گيوم ، ويكتوريا بخواهند ايران را امن و امان كنند غير ممكن است ( اگرچه سركار و الا تاريخ نمىدانيد و شايد جز بيزمارك و گيوم سايرين را نشناسيد ) براى آن‌كه آن‌وقت ايران مال ايرانى بود و اگر صد هزار نفر را براى امنيت مملكت براى آسايش عموم به دار مىزدند ، يا كرورها بخشش و مخارج لازم مىكردند از احدى صدا در نمىآمد .\r\nفضول‌باشى نبود . سفارت نبود . قونسلگرى نبود . اما امروز از هر سرى صدائى بيرون مىآيد . نه اعتنا به مجلس دارند نه اختيار به دولت مىدهند . پناه‌گاه هم براى مقصر و خائن بسيار است . پس شما بهتر اين است براى همچو دولتى ، همچو ملتى ، همچو مملكتى خون جگر نخوريد و سنگ به سينه نزنيد ، جامهء فراق چاك نكنيد . به عقيدهء امين الدوله باشيد . امورات و مقدرات را به طبيعت واگذار كنيد . من مايلم اسم اين جنگ\r\n\r\n","description":"","footnote":"","page_name":" 4416 ","page_number":292},
  {"content":"\r\n\r\nرا كه آقايان هم مسلكان شما برپا كرده‌اند براى من بنويسيد چه چيز است ، ملتى است يا دولتى .\r\nدر صورتى كه در هيچ‌يك از ممالك روى زمين چنين چيزى نمىشود كه دولت بدون ميل ملت جنگ كند ، يا ملت بدون رضاى دولت داخل محاربه با خصم خارجى بشود ( حالا ما ايران را مستثنى مىكنيم از ساير دول ) . مىگويند ملتى است ، يعنى بواسطهء افعال دولت ، بىعرضگى دولت ، رشوه خوارى دولت ملت به ستوه آمده و پشت پا به آنها زده خود اقدام به آزادى و استقلال خود نموده . يا دولت بنابر مصالح بىشمار و منافع عمومى بواسطهء بىعلمى ملت مثل سابق بدون رضاى مردم اقدام به مخاصمه نموده است ؟ اگر بگوئيد شق اول است واضح دروغ گفته‌ايد زيرا عموم ملت همچو اقدامى و همچو اعلانى و همچو اظهارى نكرده . شاهد اين مدعا آذربايجان است . خراسان و سيستان است . استرآباد و مازندران و كل ماوراى بحر خزر است . حتى پايتخت كه طهران باشد كه نمىبايست در جنگ عمومى ملتى با وجود نفوذ اجانب سكوت اختيار كرده و از كشتن و غارت شدن و داخل محاربه شدن بيم و انديشه داشته باشند . پس به اين جهات ملتى نيست . مىگوئيد دولتى است كه محققا همچو چيزى نيست و دولت ما تا امروز اعلان جنگ به هيچ دولتى نكرده ، بلكه متصل بيطرفى خود را اعلام مىدارد . شقّ ثالثى هم مىشود فرض كرد كه بگوئيد دولت آلمان و اطريش ، هنگرى و عثمانى براى رضاى خدا مىخواهند ما را از چنگ اسارت و قيموميت روس و انگليس نجات بدهند . اگرچه اين مسئله باورنكردنى نيست زيرا الان خودشان مشغول پايمال كردن دول مستقله هستند و اگر راست مىگويند بلژيك را به آن روز نمىانداختند ، صرب را ويران نمىكردند .\r\nبالاخره يك آزادى به ملت پولند مىدادند . لكن محض خاطر شما و هم مسلكانتان باور مىكنم و مىگويم انشاء اللّه راست است . اما با وصف آن بسى ايراد وارد است . اولا اين حرف را كى گفته ، يك نفر سفير يا يك نفر مبلغ آلمانى با يك دكتر . حرف اين‌چنين اشخاص را نبايد بدون وثيقه ، بدون سند ، بدون نوشته و اطمينان كلى معتقد گرديد و بناى جنگ را با دو همسايهء قوى پنجه گذاشت كه مملكتى مثل هندوستان را با چهارصد كرور نفوس در يد اقتدار خود نگاه داشته و اگر يك روز امتعه و مال التجارهء آنها به ما نرسد يا چند روز بانك اسكناس خود را برندارد ، ايران زير و زبر مىشود . اگر چنين چيزى هم بود مىبايست پس از گرفتن وثيقه و اطمينان منتظر ورود قشون و مهمات و قورخانه و اسلحه و پول شد . آن‌وقت يك اقدام عاقلانهء عمومى كرد . نه اين‌كه به هيچ و پوچ به حرف يك نفر دكتر يا مبلّغ و الفاظ خالى از صحت ، داخل يك چنين امر عظيمى شد و مملكت را دچار هرج‌ومرج ، قتل و غارت كرد . اگر عثمانى و بلغار داخل جنگ شدند\r\n\r\n","description":"","footnote":"","page_name":" 4417 ","page_number":293},
  {"content":"\r\n\r\nهمه‌چيز داشتند ، همه‌چيز هم گرفتند . مرد مردانه آغاز مخاصمه كردند . من كه نمىتوانم اسمى براى اين جنگ فرض كنم جز آن‌كه بگويم مملكت را با پول جزئى آلمان به حال هرج‌ومرج انداخته‌اند و جماعتى تا چند ماه يا چند سال داراى رياست و كروفرى شده جيب و بغل وسيع خود را مملو از پول مىكنند ، بعد هم اروپاست و شهر لوزان و تفرجگاه‌هاى قشنگ درياچه‌هاى كوهستان سويس . مىخواهد مملكت به دست ايرانى باشد يا نباشد . چنانچه من عقيده دارم اينها هم از مارك آلمان بهرهء كاملى برده‌اند هم از منات روس . مثل سنگ‌زن‌هاى كاشان دو ضربه مىزنند . حالا اگر يك اسم ديگرى براى جنگ ، كميته يا فراكسيون شما گذاشته و اطلاع داريد براى من مرقوم داريد خيلى ممنون مىشوم . در اين موقع احترامات فائقه را تقديم مىدارد .\r\nعموى نادان شما عين السلطنه .\r\n\r\nبراى تنبه فرخ ميرزا\r\nاين شرح و تفصيل را براى اين نوشتم كه نواب و الا سرشان بوى قرمه سبزى مىدهد .\r\nآقاى عماد السلطنه به‌همين جهت چندان پاپى نمىشوند . تا طهران بودم از نصيحت دريغ نداشتم . حاليه هم به توسط مكاتبه بايد او را متألم نمايم . مبادا اقدام سفيهانه بنمايد اگرچه\r\n بر سيه دل چه سود خواندن وعظ * نرود ميخ آهنين بر سنگ\r\nدانى چه گفت بنى عوف با عرب * نسل بريده به ز مواليد بىادب \r\nيكشنبه 17 ربيع الاولى ، سيم درجهء دلو - تا پريروز برف آمد . به قدر يك چارك در زمين نشست . از ديروز الى حال برف ساكت شده ليكن هوا ابر است و سرد ، همه‌جا يخ بسته .\r\nاسمعيل از كندانه سر مراجعت كرد ممكن نشد برود . با اين سرما تقى و ميرزا حسين پائين روج مهمانى رفته‌اند . بهمن و عباس اسباب مشغوليات هستند . يك ساز منحوس هم دارند كه متصل در سر آن بين دو برادر و گاهى هم ملكه نزاع است . بهمن با چوب مثل رعيتها رقص مىكند . اما عباس ياد گرفته با دستمال مثل يك دانه عروسك كه كوكش كنند رقص مىكند . وقتى كه بخارى روشن مىشود و اطاق گرم موقع بازى آنهاست كه در ظرف يك ساعت اطاق را زيرورو مىكنند . شمسى و ربابه هم بازيگر آنها هستند .\r\nاز شدت سرما از اطاق نمىشود بيرون رفت .\r\n در اين برف و سرما دو چيز است لايق * شراب مروق ، رفيق موافق\r\nرفيق موافق ، شراب مروق * لطيف است هر روز و هر وقت لايق\r\nيكى باده‌اى خواه چون روى عذرا * در اين ابر گرينده چون چشم وامق \r\n\r\n","description":"","footnote":"","page_name":" 4418 ","page_number":294},
  {"content":"\r\n\r\n اگر گل برفت و شقايق نيامد * مى سرخ ، گل باشد و هم شقايق \r\nالحمد للّه كه در اين‌جا هيچ كدام آن نيست .\r\n\r\nسفر براتوف و حاكم قلمى\r\nيك روزنامه باقىمانده بود خواندم . جنرال برات اوف طهران رفته بود . اغلب نقاط شهر را ديدن كرده يك روز هم به عمارات سلطنتى رفته از همهء آنها هم عكس برداشته .\r\nآن حكايت قاليچهء حضرت سليمان همين اتومبيل است . جنرال ناهار را در همدان و شورين مهمان امير افخم بوده ( بعد نطقى مىكند كه ما با مردمان صلح‌جو كارى نداريم و بعد هم شهر همدان را نظامى مىكند . حاكم قلمى امير افخم است ، نظامى از صاحب‌منصبان روس ) . چاى عصر را قزوين مىخورد ، غروب طهران و در سفارت روس .\r\n\r\nمشخصات فرمانفرما\r\nاهالى قم به توسط نايب السلطنه كامران ميرزا تلگرافى به شاه مىكنند كه ما گناهى نداريم . به قشون روس سفارش بشود به ما صدمه نزنند . شاه ما خيلى جوان است . امروز پادشاه ايران مىبايست يك پادشاه كامل عاقل مجربى باشد كه از وجود او خيلى كارها ساخته شود . من فرمانفرما را آدم لايق كاردانى نمىدانم ، يعنى عقيدهء خودم اين است .\r\nعين الدوله به مراتب از او متين‌تر و عاقل‌تر است . فرمانفرما فقط خيلى پر حرف مىزند .\r\nپردوندگى مىكند . آنچه را هم قصد دارد صبح انجام بدهد شب در خواب مىگويد .\r\nجلف است و ابدا وقار و متانت ندارد . بقدرى هم حب رياست دارد كه هر بلائى به سرش مىآورند باز دست‌بردار نيست . شبيه است به حكايت آن وزيرى كه در قصه‌ها مىگويند . پادشاهى بود سالى يك نفر را وزير مىگرفت . آخر سال دست وزير را قطع كرده بالا مىانداختند . هركس آن دست مقطوع را مىگرفت وزارت حق او بود . در يك سال دست وزير را بريده به هوا انداختند خود وزير با دست ديگر گرفت . آن سال هم وزارت را به او دادند ، آخر سال دست ديگرش را قطع كردند . اين‌بار وزير ديگر دست نداشت با دندانش دست را گرفت .\r\nباز من عقيده ندارم آلمان و عثمانى فقط براى حمايت از كميته و اين ايرانيهائى كه امروز دور آنها جمع شده‌اند قشونى بفرستند ، مگر آن‌كه جنگ قهرا به‌سمت بين النهرين و خليج‌فارس و ايران سرايت كند . ايران را تقليد خراب كرد . الان هم آنچه مىكنند تقليد اروپائيهاست و باز خراب اندر خراب مىكند .\r\n\r\n","description":"","footnote":"","page_name":" 4419 ","page_number":295},
  {"content":"\r\n\r\n خلق را تقليدشان بر باد داد * اى دو صد لعنت بر آن تقليد باد \r\n\r\nفرستادن كبك به طهران\r\nشنبه 23 ع 1 ، نهم درجه دلو - سى عدد كبك و مقدارى سبزيجات كوهستانى خشك تهيه شده بود غنى امروز برداشته از راه طالقان به طهران برد . چون غنى قدرى تنبل است شايد بيست روز سفر او طول بكشد . دانه‌اى يك هزار كبك خريدم ، سه تومان هم خرجى به غنى دادم . همين پول را طهران بدهند كبكهاى تازه‌ترى خريدارى مىكنند .\r\nليكن حضرت و الا بواسطهء ميل مفرط و علاقه بى جا كه به الموت دارد همه‌چيز اينجا را حتى علفهاى كوه اينجا را بر آنچه در طهران است ترجيح مىدهد !\r\n\r\nوزن دوش‌بار\r\nهوا امروز آفتاب بود ديگر برف نيامد . كوله‌بار غنى هم خيلى سنگين بود . از لاعلاجى چشمش كه به پول افتاد راضى شد . الموتيها و طالقانيها خوب دوش بار مىبرند . سه سال قبل كه خيلى گرانى بود من مكرر ديدم و شنيدم كه يك نفر شش من شاه هجده من تبريز از تنكابون تا طالقان با دوش برنج حمل كرد .\r\n\r\nخواندن تاريخ بيهقى براى بار نهم\r\nاين چند روز كه روزنامه نداشتم كتاب بيهقى را مىخواندم . خودم هم نداشتم از امير اسعد گرفته بودم . گويا اين نهم دفعه باشد كه من اين كتاب را خوانده‌ام ، از بس شيرين نوشته و من دوست دارم . ما كتابهاى شيرين كم داريم . آنچه نوشته‌اند محض بروز فضايل خود ، خيلى مغلق و دور از ذهن است يا خيلى عوامانه و پوچ . تواريخ ما را هم نيكو ننوشته‌اند .\r\n\r\nبيهقى چاپى\r\nاگر مورخ عهد بوده بقدرى ستايش آن سلطان را كرده و به اندازه‌اى دروغ نوشته ، سجع و قافيه گفته كه به انسان لذت نمىدهد . اگر معاصر نبوده بقدرى مختصر و بىفايده نوشته شده كه جز رئوس مسائل هيچ‌چيز دستگير نمىشود . اما ابو الفضل بيهقى كه روانش شاد باشد هركس خوانده باشد مىداند كه چطور داد سخن را داده و هيچ نكته‌اى را فروگذار نكرده . اما افسوس كه از بيست و چهار جلد تاريخى كه نوشته همين مجلد نهم متعلق به سلطان مسعود باقى است . اگرچه من شنيده‌ام در كتابخانهء لندن و پطروگراد\r\n\r\n","description":"","footnote":"","page_name":" 4420 ","page_number":296},
  {"content":"\r\n\r\nيا تمام سى و چهار مجلد يا اغلب از آن موجود است كه از تركستان و هندوستان برده ليكن به ايران نيامده و چاپ نشده . يك صاحب همتى و علم دوستى هم پيدا نشده كه از اين نسخ آورده و منتشر كند . اين يك مجلد هم كه در ايران به دست هست هرچه خطى آن ديده شده مغلوط است ، تا در تاريخ 1307 ميرزا محمّد على خان معاون الملك كه بعد قوام الدوله [ نام گرفت 
  ] و چهار سال قبل فوت كرد همت نموده چندين نسخه فراهم كرد و به توسط آقا سيد احمد مشهور به اديب به دقت تصحيح نموده و چاپ كرد كه فعلا بهترين نسخه همين است .\r\n\r\nخراسان عهد غزنوى\r\nدر آن زمان خداوند نظر مرحمتش به آسيا بود خصوصا به ايران و خراسان . مملكتى بود ايران . خراسان‌آباد ، پرجمعيت ، داراى صنايع و حرف و زراعت و تمول و مكنت ، مملو از علما و فضلا و ادبا . آراسته مثل بهشت برين . اما افسوس كه بواسطهء استبداد و حرف نشنوى سلطان مسعود رو به انهدام رفت . بعد هم فتنهء مغول خراب اندر خراب كرد . سلطنت غزنويان را دو چيز به باد داد : يكى شراب ، ديگرى غلام . ابو الفضل بيهقى به مشاهدهء « 1 » خودش مىنويسد كه سلطان مسعود در يك مجلس بيست و هفت ساتكين نيم منى شراب خورد . عجب‌تر آن است كه مىنويسد بعد آفتابه و طشت خواست وضو گرفت و به مصلى نماز شد . بعد سوار پيل شده به منزل رفت چنانچه گوئى يك ساتكين ننوشيده است . اگرچه سلطان مسعود را نمىتوانيم از اين آدمهاى متعارف تصور كنيم زيرا كسى كه با شير جنگ كند و در يك روز شش شير بكشد شخصى فوق العاده بايد باشد ، اما سيزده من و نيم آب و شربت هم ممكن نيست هرقدر آن آدم فوق العاده باشد بخورد .\r\nبا همهء اين حال چون ابو الفضل را دروغگو نمىدانيم و محال است دروغ گفته باشد بايد باور كرد كه سلطان مسعود سيزده من و نيم شراب خورد و بعد نماز كرد و بعد سوار پيل شد و به قصر سلطنتى رفت و هيچ مست نبود . خواجه عبد الرزاق هجده ساتكين خورده ( هشت من ) خدمت كرده و گفت پس اگر بيش از اين دهند ادب و خرد از بنده دور كند . امير دستورى داد برخاست و سخت با ادب بازگشت ( در آخر صفحهء 655 اين حكايت درج است هركس خواهد رجوع كند . )\r\n\r\n\r\n","description":"","footnote":"\r\n( 1 ) - در اصل مشهد .\r\n","page_name":" 4421 ","page_number":297},
  {"content":"\r\n\r\n\r\nشكار يا شلباش « 1 »\r\nبارى ديروز عصر اسمعيل آمد گفت چند دانه مرغ آبى كنار رودخانه نشسته . تفنگ برداشته رفتم برخاستند . يكى را در هوا زدم . امروز عصر هم باز خبر آوردند آمده‌اند . اين دفعه دو تا « ياشل‌باش » بزرگ به يك تير در هوا زدم . مقرر شد فرهاد خورش فسنجان كلانى درست كند همه بخورند . خودم كه از غذا خوردن افتاده‌ام . بيشتر غذاى من آبگوشت است و تخم‌مرغ . بواسطهء يخ و سردى آب اينجا مرغ آبى كم مىآيد مگر عبورا .\r\n\r\nموجبات تنبلى\r\nاصلا من تنبل شده‌ام و شكار نمىروم . ابر و بارندگى باشد از زير كرسى اندرون قدم بيرون نمىگذارم . كتاب يا روزنامه يا تحريرى داشته باشم مشغول آن هستم ، نباشد فكر مىكنم ، يا با بچه‌هاى بازى مىكنم . جهت عمدهء اين تنبلى من نداشتن و نبودن رفيق است و من هميشه عادت داشتم با جماعت باشم و متصل در طهران گرد خودم مصاحب جمع مىكردم . هيچ‌وقت تنها نبودم . برعكس حالا چند سال است مبتلا به تنهائى و دور از همه‌كس و همه‌جا . اگرچه بعضىها اين حالت را خوش دارند و خيلى خصايص براى آن ذكر مىكنند .\r\n\r\nچارچار\r\nچهارشنبه 27 ع 1 - 12 دلو - به اصطلاح چهار چهار است . بايد سرد بشود ، برف بيايد .\r\nاتفاقا سرد هست و باد هم مىآيد ، لكن برف نيامده . اسمعيل با قاطرها ده روز است به شهر رفته و نيامده . از هيچ‌جا خبر ندارم . لهذا از داخلهء مملكت الموت مىنويسم كه گمان مىكنم هيچ سمت ايران به اندازهء الموت و رودبار و طالقان امنيت و آسايش نباشد .\r\nحيدر قلى خان عيال پيرى داشت در همدان عقيم ، او را طلاق داده و دخترك خوشگلى در آتان از طايفهء مريم و محراب گرفته . اسمش گويا « سيما » باشد و دو ماه است در اين هواى بد آنجا مانده و هرچه او را احضار مىكنم طفره مىزند . گويا سيما خانم خيلى خواطر تعلق تشريف دارند .\r\nاين كدخدا محراب هم چند روز است فوت كرده . آتان دو طايفه و كدخدا دارد : يكى كربلائى شفيع آن . . . بدذات شيطان است . يكى اين محراب . فقير و انسان بود .\r\n\r\n\r\n","description":"","footnote":"\r\n( 1 ) - ياشلباش ( تركى ) - اردك - مرغابى . سر سبز رنگ دارند . ( م . سالور )\r\n","page_name":" 4422 ","page_number":298},
  {"content":"\r\n\r\n\r\nكدخدا محراب و حساب دهات\r\nاما هميشه حساب آبادى ، وصول و ايصال منال ديوان و ارباب به عهدهء محراب بود و اين يك كار سهل و ساده‌اى نيست . بلكه نهايت اشكال را دارد و من شمهء از آن را ذكر مىكنم :\r\nآتان و كلايه به بيست خروار تقسيم مىشود ( حساب ربع و دانگ و غيره آنجا معمول نيست ) . شانزده خروار آتان ، چهار خروار كلايه . اين شانزده خروار تقسيم بايد بشود ما بين دويست خانوار . از چند من گرفته تا مىرسد به چارك و پنج سير و سير و نيم سير تا درم . مباشر بايد بداند هركس چقدر ملك دارد و چقدر بايد بدهد و اين يك كار خيلى خيلى سخت و دشوارى است كه جز محراب هيچ كس به خوبى آگاه نبود . ماليات يا اجاره يا هر پولى را كه آتان بايد بدهد اول مجلسى مىكنند . پيرمردها و اعاظم آبادى جمع شده از محراب توضيح مىخواستند . محراب مىبايست شرح بدهد كه اجاره آنقدر ، مخارج حمل و غيره آنقدر و هريك من فلان مبلغ بايد بدهد . يكى دو شب اين گفتگو و اين مخارج مورد بحث [ است 
  ] و متصل بايد محراب توضيح بدهد و رفع اشكالات مرا بكند . تا اين جماعت قانع شده صحه به اين حواله بگذارند .\r\nبعد از ختم اين مجلس جار كشيده مىشود كه هريك من فلان مبلغ در اين قسط بايد بدهد . پس از اين اعلان محراب بيچاره مىبايست به يكى يكى از اهل آبادى باز توضيح بدهد و اقلا صد هزار فحش و ناسزا بشنود . اما محراب از آن تازه چرخها و از آن بىصبرها نبود كه از دادن توضيح و شنيدن فحش و ناسزا از كار خود باز بماند ، يا متغير شود ، يا جواب فحش آنها را بدهد . خير بلكه جواب او فقط چند كلمه بود كه فلان قوم تو در آن مجلس بود ، برو از او جويا شو . آن‌وقت آن آدم فحشها را داده و مىرفت . اين مجلس هم تمام مىشد . پس از يكى دو سه روز آن‌وقت مأمور جلو مىافتاد و محراب از دنبال . آن مأمور خانه به خانه براى گرفتن تنخواه . وارد هر خانه مىخواستند بشوند محراب مىگفت يك تومان بايد بدهد يا سه هزار يا كمتر يا بيشتر . مأمور مىگويد يك تومان سهم شماست بدهيد و خود محراب دور تر مىايستاد . از ده نفر اگر يك نفر بدون جواب و سؤال پول را بدهد ، يا آن‌كه تمام پول را تحويل كند آن نه نفر ديگر تا مأمور مىگويد فلان مبلغ بده . جواب مىدهد من آنقدر ملك ندارم و از اين حواله اطلاع ندارم ، گور پدر حواله دهنده . كلّهء پدر هرچه پيرمرد است . وقت دادن من آدم هستم ، وقت حواله آدم نيستم .\r\nمأمور در اين موقع يك تشرى مىزند و بعد محراب نزديك مىشود به زبان خودشان\r\n\r\n","description":"","footnote":"","page_name":" 4423 ","page_number":299},
  {"content":"\r\n\r\nبناى گفتگو و مباحثه مىشود و محراب مقدار حواله را مىگويد و مقدار ملك آن آدم را هم مىگويد . او جواب مىدهد من آنقدر ملك ندارم . آن‌وقت محراب با انگشت حساب ملك پدر يا مادر او را كرده و تقسيم بين ورثه نموده مدلل مىدارد كه سهم شما آن‌قدر است و آنقدر پول بايد بدهيد و رد شده در جلوى خانه مىنشيند ، ديگر هيچ نمىگويد .\r\nآن‌وقت مأمور مىگويد فهميدى ، حالا پول را بده . آن‌وقت مىرود توى اطاق و يك پولى آورده مىدهد مىگويد باقى را ندارم . فردا مىدهم و آن‌وقت موقع فحش دادن به محراب است كه مىگويد من پول را به گفتهء اين پدر سوخته ، اين نامرد ، اين پير گبر دادم . اما سهم من از اين كمتر است . محراب فحش را مىشنود اما كلمه‌اى جواب نمىدهد . از اين خانه رد شده خانهء ديگر . اينجا مرد كه نيست زن كه هست و مباحثات زيادتر مىشود . فحش هم دو مقابل . باز مأمور پول را گرفته به دست محراب مىدهد و محراب در بغل خود جا مىدهد . سه روز ، چهار روز اين گردش طول مىكشد . زيرا در هر خانه بايد يك ساعت چانه بزند تا دو قران بگيرند . باز دو روز فاصله مىدهند و باز شروع مىكنند . تا چه وقت تمام شود كه هيچ‌وقت حساب آتان تمامى ندارد ( چنانچه ماه شوال من آنجا رفتم حوالهء دويست تومان مال الاجاره را دادند و همان دو شب كه من بودم مبلغى جمع شد . از آن به بعد الى حال تتمهء اين پول نرسيده و حساب پاك نشده است ) .\r\nنكته اينجاست كه اين محراب بيسواد هرچه پول از هركس گرفته و آنچه نزد آن آدم باقىمانده است در سينهء خود ثبت [ دارد 
  ] و اگر دو سال بگذرد بپرسند از حوالهء اجاره چه مانده و نزد كيست همه را بدون هيچ تفكر و حساب و ثبت و نوشته از حفظ مىگويد ، بدون يك دينار اختلاف . با بيسوادى يك محاسبى بود كه نظير نداشت و هزار آدم باسواد اين حساب به اين درهم و برهمى را هرگز نمىتواند نگاه دارد كه او نگاه مىداشت .\r\nحاليه معلوم نيست كى جانشين او خواهد شد كه ما متصل مرافعهء حساب آنجا را نداشته باشيم .\r\nجلال در بادشت است . هيچ هم ندارد . من براى آن‌كه اگر سايرين شفاعت كنند مجبورم قبول كنم خودم سبقت كرده چيزى به او نوشتم كه اگر صدمات روزگار به شما درس عبرت داده و پشيمان هستيد برويد در عمارت اربابى شورستان منزل كنيد تا بعد قرار آسايش شما داده شود . اين كاغذ را به توسط على جان كدخدا فرستادم . جواب كاغذ مرا هيچ نداد . معلوم مىشود باز سرش باد دارد و باز مطمئن به اقدام آلمانيها است .\r\n\r\n","description":"","footnote":"","page_name":" 4424 ","page_number":300},
  {"content":"\r\n\r\n\r\nاراضى اندج و امير اسعد\r\nدر باب اندج و اراضى آن كاغذ سابق الذكر را فرستادم . آقاى امير اسعد خودشان زحمت كشيده به اندج و سر اراضى رفتند و يك تقسيمى كردند و جواب به من نوشته‌اند .\r\nآنچه زمين آبى بود عقلا و نظرا متعلق به اندج است و من به آنها واگذار كردم . اما ديم‌زار فلان نقطه را به خوشكچالى دادم و فلان موضع را به اندجى . در صورتىكه من هيچ آن قباله را قبول ندارم و هيچ عرض نكرده بودم ، شما برويد ملك را تقسيم كنيد و به اعتراف و اقرار خودشان هم عقلا و هم نظرا آن حدود درست نمىآيد . به‌هرحال حاليه كه آنجا برف است تا برود و خودم بروم ببينم كه اگر جزئى باشد براى دفع شر بايد قبول كرد و اگر به گفتهء رعايا سه خروار تخم افشان باشد كه نبايد زير بار رفت . ده تومان هم مخارج ناهار ايشان در اندج شد .\r\n\r\nجرايد منشأ فساد\r\nيكشنبه دوم شهر ربيع الثانى ، ششم فوريهء 1916 ميلادى ، هفدهم دلو - هوا گاهى آفتاب و خوب گرم است . گاهى ابر و سرد است . بارندگى نمىشود . اسمعيل قاطرچى غروب 27 ربيع الاول از شهر رسيد . مكتوبات و روزنامهء « رعد » آورده . اين دو سه روز مشغول خواندن جرايد بودم ، از 20 شهر صفر بود تا 4 ربيع الاول . از پلتيك داخله هيچ نمىنويسد . از تصميم دولت و تكليفات كابينه سخن نمىراند ، نقادى نمىكند . فقط تلگرافات داخله است با واقعات جنگ . گويا ساير روزنامه‌هاى ديگر هم به‌همين مسلك باشند . پس از خرابى بصره جلوگيرى از جرايد مىكنند . آن هم به قوت ديگرى است ، و الّا باز غير ممكن بود . در همه‌جاى دنيا اگر جرايد باعث امنيت و بيدارى و آبادى شد در مملكت ما كه بر خلاف واقع گرديد . جز شرّ و فساد چيز ديگرى از آنها تراوش نكرد .\r\nبارى برويم سر اخبارات و مطالب روزنامه‌ها :\r\n\r\nسفر براتوف\r\nطهران - امنيت برقرار است اعليحضرت در قصر فرح‌آباد [ است 
  ] و هيچ مايل آمدن شهر نمىباشد . وزراء مشغول رتق و فتق امورات و متصل به هر جا سيم تلگراف داير باشد مخابرات مىكنند بلكه آشوب و فتنه را تسكين بدهند . تمايل به‌سمت دولتين است . قشون روس در كرج و ينگى امام مقيم است . مابقى قشون و آنچه جديدا وارد\r\n\r\n","description":"","footnote":"","page_name":" 4425 ","page_number":301},
  {"content":"\r\n\r\nقزوين مىشود به‌سمت كرمانشاهان مىروند . در گردنهء بيد سرخ ( كنگاور ) هم جنگى كرده‌اند . مجاهدين شكست خورده ، همه كرمانشاه مىروند . جنرال برات‌اف از قزوين طهران رفته يك شب در سفارت روس ، يك شب در سفارت انگليس ، يك ناهار در عمارت سپهدار اعظم ، يك شب در خانهء فرمانفرما مهمانى داده شده . بعد به اتفاق وزير مختار روس در فرح‌آباد حضور اعليحضرت مشرف شده و عصر آن روز قزوين مراجعت نموده است . يك روز هم بريگاد قزاق مانورى داده ناهار هم در قزاقخانه صرف نموده است .\r\n\r\nتغيير و تبديل\r\nوكلائى كه در طهران هستند گاهى در عمارت مجلس جلسه مىنمايند ليكن از مذاكرات آنها چيزى معلوم نيست . كلنل آدوال عزل ، به‌جاى او ماژر نيسترم را منصوب مىكنند . همين‌طور بعضى از صاحب‌منصبان ديگر سوئدى كه در ولايات بودند تغيير و تبديل داده مىشود . فعلا عدهء ژاندارم و مجاهدين و ايلات و وكلاى فرارى و صاحب‌منصبان سوئدى ، آلمانى ، عثمانى در كرمانشاهان تشريف دارند . قشون روس هم از عراق و قزوين پىدرپى به آن سمت مىروند . شايد در اين ساعت آنجا جنگ باشد .\r\n\r\nنايب حسين - سردار صولت\r\nغمخوار وطن نايب حسين سالار ملى و پسرش ما شاء اللّه خان سردار جنگ ( اين عبارت را خودش در تلگراف مىنويسد غمخوار وطن . . . ) در سه فرسنگى كاشان با سيصد سوار نشسته ، سردار صولت تلگراف تشدد آميزى به طهران مخابره كرده و به سمت اردستان مىرود . اهالى كاشان با نهايت اضطراب به طهران تلگرافات مىكنند و اغلب متمولين فرارى مىشوند .\r\n\r\nبه سوى يزد\r\nآلمانيهاى مقيم اصفهان به‌سمت يزد مىروند . ژاندارمرى درب بانك انگليس را باز كرده آنچه وجه نقد بوده برداشته با چند نفر از وكلا و ليدرهاى اصفهان به‌سمت يزد مىروند . از يزد هم سوارهاى آلمانى وجوه بانك را برداشته به كرمان مىروند . معلوم نيست اينها كه از اصفهان رفته‌اند در يزد توقف كنند يا دنبال جمعيت آلمانيها به كرمان مىروند .\r\n\r\n","description":"","footnote":"","page_name":" 4426 ","page_number":302},
  {"content":"\r\n\r\n\r\nاوضاع شيراز و قوام الملك\r\nجنگ شيراز كه بين قوام الملك و ژاندارمرى بود به واسطهء رسيدن كمك زياد از كازرون به ژاندارمرى پس از خونريزى و آدم‌كشى زياد قوام الملك از شهر خارج مىشود .\r\nدر 21 شهر صفر اهل شهر نصير الملك را نايب الاياله مىكنند . اين خبر كه طهران مىرسد تلگراف مفصل مىشود كه همان قوام الملك نايب الاياله است ، نصير الملك ابدا حق ندارد دخالت كند . به ژاندارمرى هم خيلى تلگرافات توبيخ و سرزنش مىشود . اما آنها اعتنا نمىكنند ، بلكه رئيس تلگرافخانه را مجبور مىكنند در كاغذهاى رسمى تلگرافخانه سه فقره تلگراف دروغى درج كند : يكى آن‌كه نصير الملك نايب الاياله است ، ديگرى به سردار عشاير صولت الدوله كه تقويت از نصير الملك بنمايد ، ديگرى هم به اهالى شيراز . فعلا قوام الملك معلوم نيست كجاست و نصير الملك در عمارت حكومتى جلوس كرده .\r\n\r\nبهجت الملك نايب الاياله\r\nشاهزاده نصرت السلطنه هم اصفهان است . تلگراف از طهران مىكنند شما توقف كنيد تا پيشكار برسد و اين فساد هم در شيراز خاموش شود آن‌وقت تشريف ببريد . از قرار معلوم پيشكار هم سردار معتضد شده است ( بهجت الملك نوكر فرمانفرما كه در ادارهء او ترقيات كرد و صاحب مكنت زياد شده شيراز هم با فرمانفرما رفته نايب الاياله بود . آدم خيلى زرنگ كاره‌اى است . بد انتخابى نشده . يعنى باز فرمانفرما او را معين كرده كه طرف اعتماد خودش است ) .\r\n\r\nقشون روس در آذربايجان\r\nبه آذربايجان متصل قشون روس و مهمات وارد مىشود . گويا متجاوز از صد هزار نفر قشون روس در آنجا باشد . در ساويج بلاغ آن شهر بىصاحب كه بيست مرتبه غارت و چپاول و قتل عام شده باز روس و عثمانى تهيهء جنگ مىبينند . از قرار يك خبر قشون روس شكست خورده به مياندوآب آمده ، از قرار خبر ثانى مجددا ساويج بلاغ را متصرف شده‌اند و عثمانيها به سلدوز رفته آنجا جنگ است . اهالى اين شهرها و قصبات از ارمنى و مسلمان ، پير و جوان هركس پاى رفتن داشته باشد دسته دسته به‌سمت شهر تبريز مىروند .\r\n\r\n","description":"","footnote":"","page_name":" 4427 ","page_number":303},
  {"content":"\r\n\r\nيك وانفسائى است مثل روز رستخيز . گناه و تقصير آنها اين است كه در سرحد مملكت بىصاحبى سكنى گزيده‌اند .\r\n\r\nگيلان - قزوين\r\nانبار تخم نوغان انزلى سوخته هشتاد هزار تومان خسارت وارد شده . متصل قشون روس با مهمات و قورخانه و اتومبيلها وارد و به سمت قزوين حركت مىكنند . گران دوك نيكلا از تفليس تا جلفاى خاك ايران آمده پس از دو ساعت توقف و ملاقات صاحب‌منصبان مراجعت به روسيه مىكند . مدتى است و با به اتفاق قشون روس به ايران آمده در تبريز و رشت و لاهيجان حتى در قزوين سرايت كرده . لكن به واسطهء سرما فعلا خبرى نيست تا بعد چه شود .\r\n\r\nتلگراف يزد\r\nدر تلگرافى از يزد مىنويسد آقايان كميتهء ملى و آقايان دمكرات چند روز است وارد شده جمعيت آنها مشق ملى مىكنند ولى مقصودشان معلوم نيست چيست ( مشق ملى را نفهميدم چه چيز است . مثل آن‌كه در شيراز مجاهدين در مسجد نو دفيله با صلوات مىكردند . ) ششصد هزار فشنگ و سه هزار و هشتصد گلوله توپ كه ژاندارمها به قم برده بودند به چنگ عساكر روس افتاد همه را ضبط كردند .\r\n\r\nعزل پرنس رويس\r\nپرنس رويس سفير آلمان كه از كرمانشاهان هم به بغداد رفته بود معزول شد . مسيو كاروف شارژدفر كه فعلا در اصفهان است به‌جاى او منصوب شده است ( پرنس رويس پس از آن اقتدارى كه در طهران و كل ايران نشان داد ديگر نتوانست به خوارى در طهران توقف كند . ) ماژور دماره سواى آنچه از بانك همدان پول برد پيشكار ماليهء ملاير را هم گرفته و آنچه پول ماليات نزدش بود گرفته و كرمانشاهان رفت .\r\n\r\nسپهسالار اعظم\r\nسپهدار اعظم تغيير لقب داده و لقب سپهسالار اعظم گرفته است ( اين دفعه شصتم است كه تغيير لقب داده . ما قشون نداريم ليكن هزار تا سردار و سپهسالار داريم . اين سپهسالار كدام سپاه است ؟ )\r\n\r\n","description":"","footnote":"","page_name":" 4428 ","page_number":304},
  {"content":"\r\n\r\n\r\nمعز السلطان يا يمين الملك\r\nيمين الملك همان ميرزا على خان معز السلطان معاون و مترجم مسيو نوز بلژيكى كه ملت او را مىخواست به دار بياويزد از ترس لقب را تغيير داد . مدتها بغداد و مكه و جاهاى ديگر بود به تصويب فرمانفرما وزير ماليه شده است . چون معز السلطان مكنت و پول خيلى خيلى زيادى از نوز تحصيل كرد مردود ملت هم بود گمان مىكنم پول خوبى فرمانفرما از او گرفته باشد . من اگر مجال كردم شرح‌حال اين يمين الملك را خواهم نوشت . آقاى مستوفى الممالك جاجرود به شكار رفته‌اند . افسوس طهران نيستم اين اخبارات را روز به روز بنويسم .\r\n\r\nاروپا و اخبار جنگ\r\nجنگ همه‌جا در كار است و هيچ‌يك از دول جنگجو خسته و مانده نشده اثرى از مذاكرهء صلح در ميان نيست . مخارج جنگ براى هر دولت يك بر صد بالا رفته و بيم يك ورشكستگى كلى پس از جنگ مىرود كه اروپا دچار فقر و فاقهء شديد تحمل ناپذيرى بشود . فرانسه قرضه به عنوان قرضهء فتح نمود ، بيست مليارد فرانك 9200 كرور تومان پول ايران . مخارج اوايل جنگ از روزى يك مليارد فرانك كمتر بود ، حاليه از دو مليارد تجاوز نموده است . آلمان قرضهء چهارمى كرد 6180 كرور تومان ، مخارج روزى سه مليارد فرانك . انگليس در اوايل روزى ده مليان ليره مخارج داشت . اينك روزى شش مليان ليره 75 كرور تومان است . اولين قرض داخلهء روس 2500 مليون روبل ، مخارج روزى 28 كرور تومان ايران . آنچه هم از ممالك و بلاد و كارخانجات و غيره خراب شده مرمت آن خيلى زيادتر پول لازم دارد . از اين‌رو ساير ممالك را بايد قياس نمود .\r\nمهاجرين و بىخانمانهاى صرب به حال رقت‌انگيزى هستند و تمام خط راه لاشهء اسب ، الاغ ، قاطر و آدم كه از گرسنگى و سرما تلف شده افتاده است . پنجاه هزار صربى و آلمانى و اسراى اطريشى از اين لاشه‌ها تغذيه نموده به‌سمت نستاستر و سالونيك مىروند . آنچه هم وارد اين دو محل مىشوند نيمه‌جان [ اند 
  ] و اغلب تلف مىشوند .\r\nخندقها در فرونت غرب شهرهاى زيرزمينى شده [ اند 
  ] كه در افسانه و نقل‌هاى ما مىگويند . راهروهاى تنگ مبدل به خيابانهاى فراخ مسقف شده كه اتومبيل و عرابه‌ها در آنها حركت مىكنند . ديوارهاى اين خيابانها را صاحبان صنايع كه جزو نظام هستند اغلب حجارى و نقارى و نقاشى نموده‌اند . قشون طرفين هم كم‌كم به اين مساكن عادت نموده [ اند 
  ] ديگر دلتنگى ندارند و اغلب در چمنهاى پشت اين شهرها مشغول بازى\r\n\r\n","description":"","footnote":"","page_name":" 4429 ","page_number":305},
  {"content":"\r\n\r\nفوتبال مىباشند و نسبتا در اين فرونت آسايش برقرارتر است . در فرونت شرق به واسطهء شدت برف و سرما سكوت برقرار است مگر حملات توپخانه و گاهى در سنگرهاى جلو . اما در فرونت جنوب روسيه و گالسى روسها مقام تعرض گرفته و دو سه شكست خوبى هم به اطريش داده‌اند .\r\nاين‌كه بنا بود قشون آلمان و اطريش به سردارى مارشال مكنزن به اتفاق اردوهاى عثمانى به‌سمت مصر برود فعلا به تأخير افتاد . اولا گمان مىكنند آلمان هيچ به آن سمت قشون روانه نكند . فقط در تهيهء يك هزار صاحب‌منصب است كه به عثمانى فرستاده با مهمات زياد كه قشون بىاسلحه و ذخيرهء عثمانى را مكمل و مسلح نموده به آن سمت گسيل نمايد . اردوى شام و جمال پاشا هم از طرف ديگر حمله بياورند . ثانيا اطريش به كلى از فرستادن قشون به‌سمت مصر استنكاف نموده است و ديگر اين‌كه وجود مارشال ماكنزن را در گالسى و مقابله با روس واجب‌تر مىدانند . اتاماژور آلمان اينك مردد است كه مكنزن را به مصر روانه كند يا به گالسى .\r\nبراى ايران يك شريكى هم پيدا شده و آن يونان است كه اوضاع ناگوار او روز به روز كسب وخامت مىكند . بىطرفى او هم مثل بىطرفى ما شده و اگر جنگ به داخلهء آن قريب الوقوع نباشد حتمى الوفوع است .\r\nقشون آلمان و اطريش كه مىخواهند حمله به سالونيك بياورند ناچار قشون تازه نفس بلغار هم جزو آنهاست . ملت يونان به واسطه كدورتهاى سابقه و رقابتها ناراضى است .\r\nاگر بخواهد خودش را به كلى به دامان دول متحده بيندازد از سه سمت محصور جهازات جنگى انگليس و فرانسه و ايتالياست و از سمت شمال هم قشون متفقين در سالونيك نشسته و براى او غير مقدور است ، خصوصا به آلمان هم راه درستى ندارد . اگر بخواهد با آنها مخالفت نمايد اولا قشون بلغار را داخل خاك او مىكنند . ثانيا سالونيك را فتح نموده و متفقين از آنجا رفتند چگونه جلوى سيل بنيان‌كن آلمان تاب مقاومت بياورد . قشون متفقين هم حالا كه عده‌شان زياد شده و استحكامات و قلعه‌جات و سنگرهاى متين هم درست كرده‌اند ديگر چندان اعتنائى هم به دولت و ملت هلن ندارند .\r\nجنرال « سارايل » انگليسى تمام قنسولهاى دول متحده را گرفته و با كشتى فرانسه تبعيد نموده و آنچه هم از اتباع آن سه چهار دولت در سالونيك بوده و هركس اسم آلمانى يا اطريشى داشته بالاخره هركس از هر ملت كه سوءظن و گمان جاسوسى به او مىرفت از سالونيك اخراج و حبس نموده‌اند . هرقدر هم دولت پرتست مىكند به خرج نمىرود . دول متحد هم متصل به يونان در اين خصوص فشار مىآورند . بالاتر از همه در چهارم ماه ژانويه پادشاه صرب و وزراى آن با كشتى فرانسه بدون مقدمه و خبر وارد شهر\r\n\r\n","description":"","footnote":"","page_name":" 4430 ","page_number":306},
  {"content":"\r\n\r\nسالونيك شده اعلان نموده است همان‌طور كه دولت بلژيك در هاور فرانسه برقرار است دولت صرب هم در سالونيك برقرار خواهد بود . دور نيست تتمهء قشون صرب كه مىگويند دويست و پنجاه هزار نفر است از خشكى و دريا تدريجا وارد سالونيك بشود .\r\nفعلا دول متفق سالونيك و اطراف آن را ملك خود مىدانند و همه قسم تصرفات مالكانه مىنمايند . يونان هم مثل ايران هيچ نمىتواند جلوگيرى كند . ناچار است تا قشون آلمان نرسيده و زمينهء فتوحات به دستش نيايد صابر و شكيبا باشد .\r\nسازانف در كميتهء بودجه دوما مىگويد شايعات صلح اساس ندارد و روسيه مگر اين جنگ را به فتح خاتمه بدهد . وقتى كه وزير جنگ فرانسه رديف 1917 را خبر مىكند براى جنگ حاضر شود در مجلس سنا مىگويد چهارده ماه قبل طالب صلح بوديم اما امروز نيستيم . وقتى صلح مىكنيم كه آنچه خواسته بوديم به دست آورده باشيم . هركس حرف صلح بزند اولاد خوبى براى فرانسه نيست ( اسم وزير جنگ جنرال كالىنى است ) .\r\nآلمانها پانزده ايالت از روس گرفته‌اند و بواسطهء سه ايالت بولشاء - ليتوا و كورلاند صدى چهل از كارخانجات خود را از دست داده [ اند . 
  ] يا وصف اين رئيس توپخانهء روس مىگويد ما ديگر از بابت قورخانه و مهمات احتياج به جائى و كسى نداريم . تا خاتمهء جنگ آنچه لازم باشد كارخانجات خودمان تهيه مىكنند . يك نفر از خبره‌هاى آلمانى مىگويد دولت روس در ماه مارس و آوريل داراى ده الى دوازده مليان قشون مسلح و بهترين توپهاى امريكائى و ژاپنى خواهد بود ( چنانچه مكرر خوانده‌ام جنگ امروز را توپ مىكند و ميترايوز و فتوحات آلمان در اوايل بيشتر به واسطه اين دو چيز بود مىگويند ميترايوز تفنگ را از كار خواهد انداخت و متروك مىشود ) .\r\nآلمانها سواى ماليات معمولى ماهى چهل مليان فرانك از بلژيك ماليات جنگى مطالبه دارند ، تخمين زده‌اند كه يك سدس از ثروت بلژيك تاكنون تمام شده است .\r\nتلفات قشون آلمان از اسير و مقتول و مجروح تا دوم دسامبر سه مليان و هفتصد هزار نفر بوده است . اسكادرون اطريش شهر « درازو » آلبانى را بمباران كرد . ناگهان كشتىهاى متفقين رسيده دو كروازر اطريشى را غرق [ كردند 
  ] تتمه فرار مىكنند . اهالى آلبانى اسعد پاشا با جماعت خود با متفقين است اما جماعت ديگرى اسلحه از اطريش گرفته با فراريان صرب جنگ مىكنند . فعلا آلبانى مغشوش است . خليج لولا را در گالى پولى متفقين تخليه مىكنند . فقط در سد البحر هستند آن هم براى مدافعه . ديگر اميدى به فتح داردانل ندارند .\r\nقشون انگليس به سركردگى جنرال توشاند در تيسفون فتح نمايانى كرده پس از يك شب اقامت در آنجا به واسطهء كمكى كه به عساكر نور الدين پاشا رسيد شكست به آنها\r\n\r\n","description":"","footnote":"","page_name":" 4431 ","page_number":307},
  {"content":"\r\n\r\nمىدهند . اعراب هم از سه چهار سمت مشغول غارت مىشوند . جنرال مشار اليه به كوت العماره 157 كيلومترى بغداد مراجعت مىكند . مىگويند پرتو پاشا كه از خدعه گفته بودند به‌سمت شام مىرود بغداد سر بيرون آورد و خيلى به موقع رسيد ( انگليسها هرقدر خودستائى كنند بايد انصاف داد كه عثمانى و اعراب بهتر از آنها جنگ كردند .\r\nنزديك يك سال است از بصره به بغداد نرسيده ) . پس از شش هفت ماه كابينه انگليس رأى به نظام اجبارى داد و باقى مانده است كه پارلمان هم رأى بدهد . آنچه معلوم است شايد تا امروز رأى هم داده شده باشد . انگليس گمان مىكرد همان كشتيهاى جنگى براى او كافى است و باقى مردم را سواى يك عدهء خيلى مختصر كه شايد به قدر قشون حاضر السلاح بلغارى يا رومانى هم نباشد به كارهاى زراعت و صناعت و كارخانجات واگذار كرد . كاپيتاليزم لازم است نه ميليتاريزم . تمدن و نجابت انگليس بالاتر از آن است كه آنها را به دفاع مملكت اجبار كرد ، بلكه هرقدر قشون در موقع لازم باشد ملت داوطلبانه مىدهد . حالا كه با يك خصم قوى پنجه مقابل شده مىبيند در سهو و خطا بوده . چگونه آدمى پيدا شود كه داوطلبانه جلوى هوت‌زر و ميترايوز آلمان برود . وانگهى به واسطهء اختراع تحت البحرى و زيپلن و آيروپلن و تورپيد و مينهاى دريائى و ساحلى ، كشتيها از كار افتاده و نمىتوانند خدمات شايانى به عمل بياورند . چنانچه ديديم در ظرف اين شانزده ماه ممكن نگرديد كشتيهاى انگليسى به يكى از شهرها و بنادر آلمان نزديك شوند و اين به كلى برعكس آن چيزى بود كه انگليسها ساليان دراز تصور مىكردند . بلكه امروز كسى با جزاير بريتانياى عظمى و انگليس نزاع نمىكند برضد منافع بىشمار او در جاهائى جنگ مىكنند كه هيچ كشتيهاى او يك توپ هم نمىتواند خالى كند . پس كسى كه برضد ميلتياريزم بود امروز مايل آن شده است بايد مثل آلمان بود كه هردو را داشت .\r\nاما اين كار سهل ساده‌اى نبود كه فورا بشود عمل كرد .\r\nاول روزى كه مسيو اسكويت اين مسئله را بيان كرد غالب وزراء و وكلا و مردم خصوصا كارگران و ليدرها و حاميان آنها به كلى بر ضد آن بودند . نطقها كردند ، آرتيكلها نوشتند . ليكن اسكويت و رفقاى او دست برنداشته آنقدر كوشش كردند تا كم‌كم مردم ملتفت شدند كه اين اقدام براى دفاع مملكت و حفظ منافع و نگاهدارى مستعمرات خيلى خيلى لازم بل واجب است كه هميشه انگليس چند مليان قشون مسلح آماده داشته باشد . چنانچه اگر مىداشت شايد امروز آنقدر دچار اشكال نمىگرديد و متصل از فرانسه و روس تملق نمىگفت ، بلكه حملهء آلمان به جائى بشود كه فقط منافع انگليس در بين باشد نه دولت ديگر آن‌وقت چه بايد كرد ! چنانچه در بالكان جز فرانسه كه منافع داشت يعنى منافع مستعمراتى از افريقا و آسيا داشت ايطاليا و روس هيچ شراكت\r\n\r\n","description":"","footnote":"","page_name":" 4432 ","page_number":308},
  {"content":"\r\n\r\nنكردند . چون منافع ژاپن در اروپا نبود يك كشتى و يك نفر سرباز هم با وجود آن معاهده روانه نداشت . اما انگليس همه‌جا منافع دارد و همه‌جا بايد شراكت كند يا مستقيما جنگ ! اين است كه قانون نظام اجبارى در مملكت انگليس در كار جريان است . چند ماه ديگر اگر جنگ باقى باشد يا نباشد داراى چند مليان قشون حاضر السلاح خواهد شد .\r\nاين مسئله را بايد يكى از علائم نكبت عالم دانست كه هيچ‌وقت آن صلح عمومى و خلع سلاح كه مردم مىگفتند و انجمن‌ها و دسته‌ها براى اجراى آن ترتيب مىدادند سر نخواهد گرفت . بابيهاى مملكت ما هم كه اين مطلب را يكى از معجزات و پيش‌گوئيهاى عباس افندى به‌طور حتم مىدانستند خوب است پاك مأيوس شوند !\r\n\r\nتلگراف علماى اصفهان\r\nايضا از جريدهء رعد .\r\nتلگراف از اصفهان - 27 صفر\r\nحضور حضرت اشرف آقاى رئيس الوزراء دام اقباله العالى\r\nبعد از عرض تبريك و تشكر از اين موهبت عظمى زحمت افزاست كه تمام اقدامات و اهتمامات اين‌جانبان و عموم اهالى اصفهان به ملاحظهء همراهى و اطاعت دولت محبوب خودمان بوده و هست . چنانچه نظر دولت به اصلاح تعلق گرفته و حفظ استقلال را منوط به آن دانسته‌ايد اهالى اصفهان هم در اطاعت حاضر و به بعضى ملاحظات كه از نظر مبارك دور نيست توجهى بفرمائيد كه قشون اجانب در هر نقطه هستند متوقف باشند و به‌طرف اصفهان حركت ننمايند . تا كاملا بتوان جلوگيرى از كليهء هيجانها نموده عموم ملت دعاگو باشند . شيخ نور اللّه - شيخ جمال الدين كلباسى - محمّد حسن موسوى .\r\n\r\nتلگراف علماى زنجان\r\nاز زنجان - 15 جدى\r\nتوسط حضرت اشرف شاهزاده رئيس الوزرا - حضور عدالت گنجور اعليحضرت اقدس شاهنشاهى خلد اللّه ملكه\r\nبا ازدياد تقديم دعاگوئى و اطاعت و انقياد اهالى به اوامر دولت ابد آيت در حفظ بيطرفى همواره فريضه ذمه دعاگويان است از ارادهء عليه همايونى در تجديد كابينهء هيئت دولت و تصميم و تمايلى كه فرموده‌اند تشكر و اين نيّت مقدس را كه عين صلاح ملت و باعث رفاه مملكت است تقديس و تبعيت آن را لازم و ازدياد شوكت و اقتدارات سلطنت همايونى خلد إله ملكه را از خداوند على اعلى به اخلاص عقيدت مسئلت مىداريم . امام\r\n\r\n","description":"","footnote":"","page_name":" 4433 ","page_number":309},
  {"content":"\r\n\r\nجمعه - نظام العلماء - نايب الصدر - سلطان العلماء - مجد الاسلام - على نقى موسوى - رفيع الحسينى .\r\nتلگراف ديگرى هم از زنجان اشراف و اعيان به‌همين مضمون مخابره نموده‌اند ، چون مطلب هردو يكى بود فقط امضاءكنندگان را ذكر كردم : منيع الدوله - مشير الممالك - مشير حضور - دبير دربار - مسعود الممالك - مظفر السلطنه - معين همايون - منصور همايون - فخيم الملك .\r\n\r\nتلگراف تجار مشهد\r\nاز مشهد - مقام منيع رياست وزراء دامت شوكته\r\nدعاگويان قاطبهء تجار ارض اقدس سالهاست از همجوارى دولت روس منتفع و در سايهء اتحاد و دوستى دولت عليهء ايران با دولت معظم راحت و قرين نهايت امنيت بوده و هستيم اين اوقات انتشارات توسط روزنامه‌جات و تلگرافات مىرسد كه اساس آسايش يك ايالتى را مختل نموده و راحتى عموم را سلب كرده . مستدعى چنان كه مقرر فرمايند از شايعات همدان و قزوين و قم كه مىرسد جلوگيرى و راضى نشوند دوستى چندين صد سالهء دولتين را چند نفر مغرض لكه‌دار نمايند و به زودى اغتشاشات آن حدود را خاتمه دهند كه مزيد آسايش عموم گردد . به امضاء بيست نفر از تجار ارض اقدس ( اسامى همه در روزنامه درج است ) .\r\n\r\nتلگراف ديگر در مشهد\r\nاز مشهد - مقام منيع رياست وزراء\r\nاز قرارى كه شهرت دارد دولت قوى شوكت عليهء ايران پيشنهادى فرموده‌اند كه به ترتيبات معين تمايل با دولت انگليس و روس نمايند . اين شهرت اسباب اميدوارى فدويان گرديده از آن مقام منيع استدعا مىنمائيم زودتر خاتمهء اين تمايل را داده كه فدويان در ظل عنايت ذات ملكوتى صفات اعليحضرت قوى شوكت اقدس شهريارى ارواحنا فداه آسوده خاطر به دعاگوئى مشغول باشيم . اقل محمّد حسين - فضل اللّه - حسين - اسد اللّه - اقل محمّد اسمعيل - محمّد رضا - محمّد افشار - على اكبر - محمّد تقى - على اصغر - محمّد باقر - غلامرضا - كاظم - غلامحسين - اقل حبيب اللّه تبريزى - عبد الحسين - عبد الكريم - محمّد ابراهيم - محمّد اسمعيل - محمّد حسن - هدايت اللّه با يك عده ديگر امضاء . شب 15 جدى ( جز اسامى اهالى زنجان سايرين بر من مجهول است . هيچ نمىشناسم )\r\n\r\n","description":"","footnote":"","page_name":" 4434 ","page_number":310},
  {"content":"\r\n\r\n\r\nعقيدهء عماد السلطنه\r\nدر صفحهء اول اين روزنامه آقاى عماد السلطنه اين جمله را مرقوم فرموده‌اند : از خواندن تلگرافات مشهد و اصفهان و زنجان كه با امضا هم هست به خوبى معلوم مىشود كه اخلاق حاليهء مردم چقدر پست و ضايع است . زيرا از همين اصفهان و نقاط ديگر بود كه تا يك ماه قبل تلگرافات مىرسيد و تمام مخالف و ضد عقيدهء امروز بود . اين مردم قابل نيستند كه بدون رئيس مقتدرى عاقلى كارى بكنند .\r\n\r\nاز روزنامهء تفليسكى ليستك\r\nروزنامه تفليسكى ليتوگ مورخهء 9 دكامبر روسى مراسلهء ذيل را از قول خبرنگار خود از طهران مىنويسد .\r\n25 نوامبر جلسهء سرى و فورى وزراء در تحت رياست مستوفى الممالك رئيس كابينه تشكيل يافت . شخص اول مملكت ايران عقيده و تصميم قطعى خويشتن را اين طور اظهار داشت كه بايد فورا مذاكرات ايران با دولتين روس و انگليس كه راجع به عقد معاهده و اتفاق ايران و دولتين مزبورتين است قطع شود . رئيس حكومت ايران تصميم خويش را اين‌طور تشريح و تعبير نموده است كه افكار عامه و محافل سياسى پايتخت و مجلس و ملت ايران عموما و جنوب ايران كه فعلا بر عليه انگليس داخل جنگ شده است خصوصا به هيجان آمده ابدا براى عقد اتفاق امورات با دولتين روس و انگليس كه دشمنان حقيقى اسلام هستند و با عثمانى كه دولت همكيش ما و آلمان كه حامى دول و ملل اسلامى است جنگ مىكنند حاضر نيست .\r\nاز طرف ديگر مستوفى الممالك مثل يك نفر زمامدار حكومت اعتراف دارد كه دولت ايران بيش از اين نمىتواند مسلك بيطرفى يا اسم بىمسمى خويش را حفظ كند . گذشته از اين مطلب ملت ايران با جديت تمام ايستاده و تعيين تكليف قطعى خويشتن را از رئيس حكومت تقاضا مىنمايد . مستوفى الممالك از اين مطلب ملت ايران با جديت تمام ايستاده و يقين داشت يعنى خاطر نشان كرد كه دولت ايران بعد از اين ديگر نمىتواند بىطرف بماند و براى عقد اتفاق با دولتين روس و انگليس هم ابدا مايل و حاضر نيست .\r\nرئيس الوزراء مشار اليه تمايلات خود را نسبت به دولتين آلمان و عثمانى ابدا اظهار و ابراز نكرد . ليكن سكوت و خاموشى مشار اليه در اين موقع مظهر احساسات ترك‌پرستى و ژرمانوفيلى وى بوده است . سه نفر از اعضاى كابينه : وزير جنگ سپهدار - وزير داخله پرنس فرمانفرما - وزير ماليه وثوق الدوله كه برحسب ميل دولتين روس و انگليس به\r\n\r\n","description":"","footnote":"","page_name":" 4435 ","page_number":311},
  {"content":"\r\n\r\nعضويت كابينهء ايران شناخته شدند بر عليه تصميم رئيس الوزراء مشار اليه پرتست كردند .\r\nليكن چون در كابينه اكثريت با طرف ديگر بود لذا سايرين عقيده و تصميم مستوفى الممالك را تقديس نمودند . پس از موافقت اكثريت كابينه و سكوت قهرى اقليت تصميم رئيس الوزراى معزى اليه تزلزل ناپذير شد .\r\nمديد مدتى است كه دولتين روس و انگليس خيال داشتند دست اتفاق به حكومت ايران داده او را در هرامرى تقويت نمايند ، يعنى پس از آن‌كه در پائيز سال گذشته آلمان در فرونت ما بناى پيشرفتهاى قابل ملاحظه را گذاشت و عمليات متفقين هم در داردائل تا يك اندازه سست شد و مأمورين دول خصم در تمام دنيا حتى در ايران هم شهرت دادند كه فتوحات متحدين مركزى شروع شد و به‌همين وسايل خيال داشتند دومين دولت اسلامى را بر عليه ما داخل جنگ كنند خيال فوق الذكر در مغز سياسيون و ديپلوماتهاى روس و انگليس پخته شد . ليكن دولتين مزبورتين فقط پس از وقوع حوادث ناگوار چندى قبل در طهران و مهاجرت وزراى مختار آلمان و اطريش و عثمانى از پايتخت توانستند كه خيالات خويش را تا يك اندازه به موقع اجرا گذارند .\r\nمذاكرات سياسى فقط ما بين وزير مختار روس از يك‌طرف و حكومت ايران از طرف ديگر شروع شد و هيچ‌جاى بيم و هراس نبود . زيرا اگر از اين مذاكرات نتايج و فوايد مطلوبه براى ما حاصل نمىگشت . در مقابل مضار و زيان هم براى ما و براى مقاصد ما و سياست آتيهء روس عايد نمىشد . دستهء قشون ما در قزوين چندان صاحب قدرت و استعداد نبود كه بتوان براى سركوبى و گوشمالى اشرار ياغيان همدان حركت كند ، در حالتى كه هم براى طهران و هم براى افراد و دشمنان روس و انگليس در پايتخت استعداد مقتدر تهديد آميزى بود . حكومت متلون و دو روى ايران هم در آن واحد هم با ما مذاكرات مىكرد و هم مشغول تجهيز دسته‌جات مجاهدين و داوطلبان در همدان بود و هم سرگرم فراهم كردن موجبات حفظ و حراست همدان و دسته‌جات خويش از خطر مهيب قريب الوقوع كه از جانب قزوين به آن طرف متوجه مىگشت بوده است .\r\nمسموعات و شايعات راجعه به عقد اتفاق ايران با دولتين و شرايط آن البته هميشه در پرده نمىماند . روز 22 نوامبر جمعيت كثيرى از معروفين تجار طهران به دربار رفته و تقاضاى ملاقات رئيس الوزرا را كردند . حالت روحيهء نمايندگان اصناف و تجار طهران كه قبلا از وزراى مختار دولتين اطريش و عثمانى تعليمات لازمه داشته‌اند جنگى بوده .\r\nهيئت نمايندگان فوق الذكر به رئيس الوزراء مستوفى الممالك خاطرنشان كردند كه تمام ملت ايران طرفدار و هواخواه دولت اسلامى عثمانى و متفقين وى آلمان و اطريش است و با كمال جديت اعلان جنگ فورى حكومت ايران را به دولتين روس و انگليس تقاضا\r\n\r\n","description":"","footnote":"","page_name":" 4436 ","page_number":312},
  {"content":"\r\n\r\nمىكنند .\r\nتذكار اين نكته بىموقع نيست كه احساسات جنگى هيئت نمايندگان تجار و اصناف صميمى و طبيعى بوده و ابدا ساختگى يا مصنوعى نبوده است . زيرا كه اكثر اعضاى هيئت متحدهء نمايندگان مبالغ گزاف طاقت‌شكنى به بانك استقراضى روس در طهران مقروض بوده‌اند و بانك هم يوميه به واسطهء مأمورين خويش به آنان فشار مىآورد و استهلاك يا اداى ديون را مطالبه مىنمود . به‌همين جهت است كه هيئت از هر حيث منصفهء نمايندگان در اين موقع جنگ ايران را با روس مقتضى ديدند ، حتى جنگ فوق الذكر را يكى از وسايل مطلوبه شمرده [ اند 
  ] كه آنها را از تحت فشار مأمورين و چنگال مقتدرانهء بانك استقراضى روس خلاص و نجات خواهد بخشيد ( آن وقتى هم كه تجار و اصناف در سفارت عثمانى نشسته و مشروطه دوم را مىخواستند به‌همين دليل بود كه چند ماه از اداى دين و تنزيل آن طفره زده باشند ) .\r\nهمين اعتقاد كامل به خلاصى خويشتن و مناظر الوان اميدبخشى كه در آتيه در مقابل آنان جلوه‌گرى مىشد مهيج و محرك احساسات جنگى بوميهاى صلح‌طلب بازارهاى طهران گشت . همان مستوفى الممالك كه در جلسهء 26 نوامبر وزراء از طرف ملت ايران بر عليه اتفاق با دولتين سخن مىراند معلوم شد كه ابدا از معلومات و اطلاعات ديپلوماتها و سياسيون بهره‌مند نشده و دوربينى و مآل انديشى كه يكى از شرايط مهمهء سياست است با هيچ يك به شامهء ديپلمات معزى اليه نرسيده و هر ديپلوماتى كه از داشتن شرايط مذكوره محروم باشد حقا و انصافا نمىتوان تصديق نامهء يك نفر سياسى ماهر و ديپلومات فعال را صاحب شود . عدم پيش‌بينى و مآل‌انديشى شخص مستوفى الممالك از اين نكته به خوبى معلوم مىشود كه بدون جهت اوراق گنجفهء خويش را به رقيب خود كه هم در بازى قمار ماهرتر و هم ورقهاى بهتر در دست دارد نشان مىدهد . غافل از اين‌كه همين بىاحتياطى و عدم پيش‌بينى وى فتح و غلبه را نصيب رقيب و طرف او خواهد كرد .\r\n25 نوامبر - رئيس الوزراء در حكومت ايران خويشتن را طرفدار دولتين آلمان و عثمانى اعلام كرد ، فرداى همان روز طرف عصر در طهران شهرت پيدا كرد كه پانصد ژاندارم و يكهزار و دويست نفر مجاهد كه در آوه شكست خوردند و به‌طرف گردنهء سلطان بلاغ عقب نشستند ، پس از جنگ و شكست فاحش ثانوى سلطان باغ را كه يكى از مواقع مستحكمه بود تخليه نموده با كمال بىترتيبى و بىنظمى به‌طرف همدان فرار اختيار كردند . متعاقب اين خبر از قزوين اطلاع دادند كه فرماندهء ژاندارمها و مزدوران آلمانى و مجاهدين ماژر دماره سوئدى مبلغ يكصد و شصت هزار تومان وجوه و نقدينهء\r\n\r\n","description":"","footnote":"","page_name":" 4437 ","page_number":313},
  {"content":"\r\n\r\nشعبهء بانك شاهنشاهى انگليس را در همدان ضبط نموده و عنقريب شهر را با قواى ابواب جمعى خويش تخليه خواهد كرد و متجاوز از شش هزار نفر ژاندارم و مجاهد و داوطلب كه در همدان بودند پس از شكست و هزيمت از سلطان بلاغ و حركت قشون روس به‌طرف رزن كه در هشتاد و پنج ورسى همدان واقع است به كلى شهر همدان را تخليه كرده به‌طرف ملاير و بروجرد فرار نمودند .\r\nاز تذكار اين نكته ناگزيرم وزير مختار آلمان پرنس رويس كه به‌طرف كرمانشاه عازم مىشد در طى راه مراكز تحريكات آلمان را در ايران كه شهر قم و سلطان‌آباد است سركشى كرده اهالى قم و سلطان‌آباد مثل اين‌كه يكى از ائمهء آنها ظهور نموده است وزير مختار آلمان را با نهايت شكوه و جلال استقبال كردند . فعلا مشار اليه در شهر ملاير رحل اقامت افكنده و تمام اين روزها را با رئيس تشكيلات ژاندارمرى كلنل ادوال در طهران تلگرافات رمز مخابره مىكرده . كلنل ادوال هم بر طبق تعليماتى كه دريافت مىداشته است با ماژور دماره و ماژور چلسترم و كاپيتن سنسن كه با تمام دسته‌جات ژاندارمهاى مرئوس خويش به‌طرف آلمانها و تركها رفته [ است 
  ] اجراى يك مقصود معلوم و طرح يك نقشهء معين مىرسيده است . براى دوستان خود در كردستان و كرمانشاه و زنجان دستجات سلحشور تشكيل مىدادند . تلگرافات رمز مخابره مىنمود .\r\nنزديك شدن قشونهاى ابو ابجمعى ژنرال باراتوف به شهر همدان و تخليهء آنجا از طرف دستجات كثير العدهء ماژر دماره سوئدى اثرات غريبى در طهران بخشيد . اضطراب و پريشانى فوق العاده دشمنان ما را در طهران كه بدون يار و ياور مانده‌اند احاطه كرده از قرارى كه شهرت دارد ژاندارمها و مجاهدينى كه در طهران براى حفظ رؤسا و دوستان خويش مانده بودند اين ايام به‌طرف قم و سلطان‌آباد براى حركت به صنوف مقدم جنگ رهسپار گشته‌اند . وزراى مختار دولتين اطريش و عثمانى مجددا براى حركت از پايتخت و تعقيب دوست خود پرنس رويس به‌سمت كرمانشاه حاضر شده‌اند . فعلا موقع آن رسيده كه ديپلوماسى روس با زبان آتشين و تندترى گفتگو كند و در عوض تجديد مذاكرات ننگ‌آور سياسى راجع به اتفاق دولتين روس و انگليس با دولت ايران مىتوان اراده و ميل خويشتن را به چنين حكومت حق ناشناسى كه كفران نعمت كند قهرا بقبولاند . انتهى . ( پايان مقالهء روزنامهء تفليسكى ليتوگ )\r\n\r\nمعاهدهء دولتين آلمان و عثمانى\r\nطهران 14 دسامبر - از قرار اطلاعات كه به حكومت ايران رسيده است ما بين دولتين آلمان و عثمانى اخيرا معاهدهء محرمانه منعقد گشته است كه چندين مواد آن مخصوصا\r\n\r\n","description":"","footnote":"","page_name":" 4438 ","page_number":314},
  {"content":"\r\n\r\nراجع به آتيهء حيات سياسى و تماميت ملكيهء ايران است . بىجهت نبود كه وزراى مختار دولتين آلمان و عثمانى در طهران از عقد ائتلاف كتبى رسمى با حكومت ايران حتى المقدور امتناع داشتند . نمايندگان ديپلوماسى دولتين مذكورتين دربار طهران را به حرفهاى بيهوده متقاعد ساخته شفاها و لسانا وعده‌هاى ضمانت و تأمين استقلال ملكيهء ايران را مىدادند . ( رسكويه اسلوو )\r\nخيلى تعجب دارد كه اين دو آرتيكل را در روزنامهء « رعد » ترجمه و درج نموده‌اند .\r\n\r\nترجمه از جريدهء روسكيا انواليد\r\nمقالهء مهمى از كيفيت جنگهاى فعلى از قلم يكى از متخصصين عالى مرتبه نگاشته .\r\nروزنامهء مزبوره بدوا وسايل محير العقول و ماشين آلات مختلف و دستگاههاى متنوعى [ را 
  ] كه براى جنگ به كار مىبرد تشريح مىنمايد ، از قبيل تفنگهاى مسلسل كه به خودى خود پر و خالى مىشود ، ميترايوزهاى جديد الاختراع ، اتومبيلهاى توپ‌انداز ، اتومبيلهاى زره‌دار ، آيروپلنهاى غير مرئى ، زپلن و ديريژابل . اتومبيلهاى خندق‌كن ، عرابه‌هاى مكانيكى سنگرساز كه از يك‌طرف خندق به هر اندازه لازم باشد به سرعت كنده و از طرف ديگر خاك زير آن را محكم و مرتب مىسازد . گازهاى خفه‌كننده ، مايعهاى سوزاننده . تورپيلهاى هوائى ، موشكهاى زيرزمينى ، بمبهاى هوائى مخصوص طيارات و بمبها كه بر ضد طياره‌ها كه در حين تركيدن نه تنها منفجر مىشود ، بلكه بمبهاى كوچك‌ترى از وسط آنها بيرون مىآيد كه هريك به نوبهء خود تركيده و باز هم بمبهاى ريزه‌ترى از ميان آنها بيرون مىآيند و غيره و غيره كه تشريح همهء آنها مطول مىشود . اين جنگ عريض و طويل دنيا ، اين جنگ با اين همه وسايل شگفت‌آميز اعدام‌كننده ، اين جنگى كه ماشين آلاتى كه قدرت اختراعيهء انسانى براى قتل و تمامى مظاهر خلقت مهيا داشته شايستهء آن است كه يك عنوان و لقب مخصوص بدان داد و آن را جنگ ماشين آلات ناميد . ماشينهاى جنگ امروز نه تنها در عوض ترتيبات و وسايل محاربات قديمه به كار مىرود بلكه به جاى نفرات قشونى ماشين آلات به كار مىاندازند . نه تنها به عوض كيفيات كار مىكند بلكه به عوض كميّات هم به كار مىافتد . به‌همين علت است كه ما نبايستى مراجعه به ارقام و تعداد قواى سابق نموده و مقدار قوهء جنگ‌جو را مأخذ قرار دهيم . عدهء نفرات و سرنيزه و شمشير مدرك جنگ امروزى نيست . يك ميترايوز يعنى سيصد نفر سرباز مسلح به تفنگ ، يك رژيمان كه تمام وسايل حرب امروز و ماشين‌آلات جديد جنگى را داشته باشد مىتواند با يك ديويزيون قشون كه به وضع چند سال قبل باشد جنگ نمايد و او را مغلوب نمايد . در اين جنگ كه صنعت و هنرمندى\r\n\r\n","description":"","footnote":"","page_name":" 4439 ","page_number":315},
  {"content":"\r\n\r\nجنگ مىكند نفرات قشونى و سرباز هرقدر رشيد باشد مناط نيست . ماشين جنگى كور و كر و بىحس و فاقد رحم و عارى از هرگونه خيالات است . امروز نتيجهء هر جنگى مربوط به تعدد و كثرت ماشين‌هاى جنگى است و مهارت به كار بردن آنها ( تا چندى ديگر يا چند سال ديگرچه اختراعاتى بشود كه به اين مقاله خنده و تمسخر كنند . مثل اين كه حاليه ما به ادوات جنگى سابق مىكنيم . )\r\n\r\nعمليات آلمانها در ايران\r\n« نوه وره ميا » - كاركنان آلمان بالاخره موفق شده‌اند كه به عدهء كثيرى از اهالى ايران وانمود كنند كه قيصر ويلهلم اخيرا دين اسلام را قبول كرده است و مىگويند اين امر طبيعى است ، زيرا كه آلمانها از نژاد ايران قديم و سابقا مسلمان بوده‌اند . در حقيقت نژاد اوليهء قبايل ژرمان يا آلمان از شهر قديم ايران كرمان واقع در جنوب ايران بوده و در واقع « كرمانى » بوده [ اند 
  ] كه « ژرمانى » ناميده مىشوند . چرا كه كاف كرمان همان گاف گرمانى مىباشد كه در السنهء اروپايى گاف را ژ تلفظ نموده و قبايل مهاجرت كردهء كرمانى ژرمانى گفته شده است . دكترهاى عوامل آلمانى در ايران دلايل متعددى براى اطمينان خاطر ملت ايران ذكر كرده‌اند كه آخرين شبهه را از قلوب آنان بر طرف ساخته و ثابت نمودند كه ژرمانيها از نژاد ايران و كرمانى و بنابراين مسلمان بوده‌اند . مىگويند اهالى كرمان در ازمنهء سابقه مجبور بر مهاجرت از قطعه آسيا گشته و به اروپا آمدند ، رحل اقامت افكندند و بعدها در مرور ايام مجبور شدند كه آئين عيسويت را اختيار نمايند و از آنجا كه حاليه خيلى از چيزها تغيير نموده است ژرمانيهاى امروزه يا كرمانيهاى ديروز حاضرند كه به آئين سابق خود عودت نمايند . پس در اين صورت ايرانيها چنانچه به طرف آنان متمايل شده و با آنها جهاد نمايند كرمانيهاى امروزه حاضر هستند كه با كفار جنگ و جهاد كنند .\r\nكاركنان آلمان در ايران البسهء ايرانى پوشيده و نوكر از خود اهالى مملكت گرفته و برحسب مقررات قرآن مرتبا همه روزه وضو گرفته و مانند ايرانيهاى حقيقى رفتار مىنمايند . ( اين مسئله حقيقت دارد . من در قزوين هم بودم مكرر شنيدم ) .\r\n\r\nروزنامه‌هاى ما\r\nروزنامه‌جات ما جديد الولاده مىباشند . هنوز هم به حدّ رشد و تميز نرسيده است ، خيلى هم در كتابت آن امساك مىكنند . ثلث صفحهء اول سر لوحه است . سطرها خيلى به هم فاصله دارد ، كلمات جلى و دور از هم مقدار زيادى از بالا و پائين و طرفين صفحه سفيد است . افتاده و غلط و سهوهاى زياد هم بىاندازه دارد ، حتى در روز و تاريخ و\r\n\r\n","description":"","footnote":"","page_name":" 4440 ","page_number":316},
  {"content":"\r\n\r\nگاهى در سنه هم سهوهاى عمده مىشود كه ناچار در نمرات بعد اعتذار و تصحيح است .\r\nچنانچه اين نه عدد روزنامه كه رسيده به قدر يك نمره از روزنامهء « پتى ژورنال » كتابت ندارد . اما در قيمت مثل كتابت امساك نمىكنند . اين روزنامهء « رعد » در طهران ساليانه هفت تومان و پنج هزار است و در ولايات داخله هشت تومان ، در ممالك خارجه ده تومان . تك نمره در طهران شش شاهى است بعد از يك هفته ده شاهى .\r\n\r\nنامه‌هاى عز الدوله\r\nحضرت اقدس و الا دستخط فرموده بودند از خزانه‌دارى كل رقعه رسيده كه كسان شما ماليات اربابى الموت را گرفته‌اند و مانع هستند از ماليهء قزوين آدم برود . حضرت و الا جواب مرقوم داشته‌اند كه من خبر ندارم ، جويا مىشوم بعد به شما مىنويسم . در ضمن طمع حضرت و الا جنبش نموده حكايت ميرزا احمد خان را جلو كشيده‌اند كه دهات مرا گرفته تعديات كرده . منتظر بودم برحسب حكم دولت خزانه مال مرا گرفته برساند . به من دستخط مىفرمايند شما البته ندهيد و صورت آنچه [ را 
  ] ميرزا احمد خان گرفته و تعدى كرده روانه داريد شايد در اين موقع كارى صورت بگيرد .\r\n\r\nپوست سمور\r\nدستخط ديگر . دو روزى باران آمد خوب باريد . امروز برف مىبارد . رفع عذر شما از نيامدن برف و نگرفتن كبك هم مرتفع شد . يقين حالا الموت چندين ذرع برف است .\r\nسمورها به گردش افتاده‌اند و الموتيها در طويله‌ها مشغول شكار سمور هستند . نگذاريد ببرند . شما تنبل هستيد . حالا من به سمور هم ميل دارم شما نمىفرستيد . پنير از كرجان امسال نيامد . اين پنير الموت خيلى خوب شده است . پول كم است . گندم ورامين سن خورده ، سيصد خروار شصت خروار آن هم اگر چنگ عابدين و بالاخان درآيد .\r\nهمدان كه شلوغ است هيچ خبر نمىرسد . شما كه هيچ در خيال ما نيستيد . تا چند بايد نوشت و به شما اثر نكند .\r\n\r\nعزل فخر الملك\r\nبيچاره فخر الملك چند روز است معزول شده است . ضياء الدوله حاكم سابق قزوين را وزارت داخله معين كرده‌اند . تازه امروز به من كاغذى از فخر الملك رسيده است علاجى از من خواسته است ، هيهات هيهات . بايد گفت فرمانفرما و غيره دردى است كه\r\n\r\n","description":"","footnote":"","page_name":" 4441 ","page_number":317},
  {"content":"\r\n\r\nدرمان نمىپذيرد . پيشكش و عرض و مرضها طورى است كه علاج ندارد . كار از طبيب گذشته است . من كه خوب مطلع نيستم يك دفعه به دوشان تپه رفتم گفتم . آن روز مىفرمودند من خبر ندارم ( مقصود شاه است ) ، نمىدانم تا بپرسم ، ليكن مظنه طفره بود .\r\n( پايان نامهء عز الدوله )\r\n( حضرت اقدس و الا حواله‌جات و تعميرات و مخارج مرا هيچ جزو پول حساب نمىفرمايند . پوست سمور يك وقتى الموت زياد بود حالا كم شده . آنچه هم بگيرند چون روسها در شهر به قيمت خيلى اعلى خريدارى مىكنند هر قسم باشد مخفى مىكنند و محرمانه به شهر مىبرند . حضرت و الا هيچ سالى نيست كه چندين دفعه دستخط نفرمايند . هرقدر عذر و بهانه بياورم گريز نيست ) .\r\n\r\nرقعهء عماد السلطنه\r\nبعد از مطالب شخصى - از اخبار حكايت صلح به كلى بىاصل است و حالا موقع صلح نيست . صلح پايه مىخواهد كه ندارد و هيچ‌يك از جنگجويان خودشان را مغلوب نمىدانند ، هرچند على الظاهر آلمان فاتح است اما انگليس اذعان به شكست نمىكند و راضى به صلح نخواهد شد . لهذا جنگ حالاها هست و من گمان ندارم تا جنگهاى عظيم ديگرى نشود پايهء صلح معلوم شود . روزنامه‌هاى طهران از پلتيك وزرا و دولت نمىتوانند چيزى بنويسند لهذا اغلبش راجع به اخبار شده و بهتر است از انقلابات داخلى با آن‌كه زياد است اطلاعات ما كم است .\r\n\r\nرقعهء حاجى آقا\r\n18 ع 1 - از اوضاع عرض كنم ، همان است كه بود . روسها به كاشان نرفتند . از قم عدهء مختصرى از راه عراق به همدان فرستادند . عدهء بختيارى و مجاهد در راه جلوگيرى كرده از آن ششصد هفتصد نفر گويا دويست نفر به قم عودت كرد . بعد از قزوين ، از ساوه ، از طهران با اتومبيل عدهء مكفى روانه كردند . مجاهدين عقب نشسته و از قرار معلوم روسها به عراق وارد شده‌اند . عجالتا جنگ سخت در كنگاور و صحنه گويا باشد . عده‌اى توپ هم از عثمانيها رسيده . نظام السلطنه هم مىگويند با پنج هزار سوار به كنگاور كمك رفته .\r\nروسها قشون مكفى دارند و پىدرپى به كنگاور قشون مىفرستند . در هر صورت جنگ آن صفحات مفصل و مفصل‌تر هم خواهد شد .\r\nدر طهران كابينهء حاضره متمايل به دول همجوار و باهم مشغول اقدامات هستند .\r\nآنچه در روزنامه‌هاى فرنگستان مىنويسند در اين صفحه جنگ و اهميت او بالا خواهد\r\n\r\n","description":"","footnote":"","page_name":" 4442 ","page_number":318},
  {"content":"\r\n\r\nگرفت . خيال مصر و هندوستان باعث اهميت جنگهاى بين النهرين و ايران خواهد شد . در سالونيك قشون زياد است ، اقدامات سخت هم نسبت به يونان مىكنند . آلمان و غيره در سرحد يونان ايستاده هنوز حمله به سالونيك نكرده‌اند . يونان سخت گرفتار و در فشار است . گالى پولى را تخليه كردند . فقط در دهنه عده‌اى قشون هست كه براى جلوگيرى از ورود و خروج نگاه داشته‌اند .\r\nدر آذربايجان جنگ سخت است . ساويچ بلاغ و مياندوآب دست عثمانيهاست .\r\nروزنامه نوشته بود صوفيان را روسها سنگربندى مىكنند . از اين قرار بايد كارشان سخت باشد كه پشت‌سر خودشان را سنگربندى مىكنند . اخبار صحيح به واسطهء نبودن سيم نمىرسد و اگر هم برسد سانسور سفارت و هيئت دولت مانع از نشر اخبار كليهء ايران است . معتضد السلطنهء بيچاره معلوم نيست كجاست و چه به سرش آمده .\r\nعميد الدوله را نامزد حكومت خوى و سلماس كرده‌اند . ديروز خدمتشان رفتم كه خيالشان را بدانم . ظاهرا برحسب معمول صحبت مىداشتند ، باطنا گمان كردم بىميل نيست . در صورتى كه با اين اوضاع هيچ معلوم نيست كه بتوانند به محل مأموريت برسند و وقتى كه رسيدند كى باشند . در هرحال گرسنگى است و اجبار . شعاع الدين ميرزا الحمد للّه حالش خوب است . اغلب خدمتشان مىرسم . يك هفته است باران و دو كرّت برف آمد . ديشب حوض اندرون و بيرون يخ بسته تا ديشب نبسته بود .\r\nاعليحضرت همايونى در فرح‌آباد [ اند 
  ] و خيال شهر را ندارند . از حاج عز الممالك هيچ خبر ندارم ، از اصفهان رفته‌اند . احتمال مىدهم كرمانشاهان رفته باشد . در هرحال بىخبرم ( فرمانفرما انتقام استيضاح را از فخر الملك كشيد كه هنوز عرقش خشك نشد . او را عزل كرد . چون عز الممالك اول وكيلى بود كه استيضاح نمود . )\r\n( پايان نامهء حاجى آقا )\r\n\r\nرقعهء شيخ يا اخبار تلگرافى رويتر\r\n24 ربيع الاول از قزوين - از طهران شاه ، تمثال و انگشتر براى جنرال فرستاده بودند علما و اعيان ديدن كردند . جنرال منزل همه علما رفت . خيلى نجيب است ، خيلى تحبيب مىكند . مثلا ديروز در موقعى كه استقبال اردو رفته بود جلوى مدرسه به ما سلام داد .\r\nبنده هم فورى به روسى تعارف كرده جواب دادم ، به عكس آن جنرال پدر سوختهء سابق است ( شيخ چند كلمه روسى هم خوانده كه جواب سلام بدهد ) . از اخبارات بخواهيد كليهء اخبار سانسور است ، خيلى كم بروز مىكند . بعلاوه اصلا در ايران خبر كم شده .\r\nهرزه‌گيهاى مفت‌نويسها موقوف شده . هرچه مفسد پدر سوخته است فعلا كرمانشاه\r\n\r\n","description":"","footnote":"","page_name":" 4443 ","page_number":319},
  {"content":"\r\n\r\nجمع هستند كه عنقريب از آنجا هم به‌طرف بغداد آواره مىشوند . آنچه « عصر جديد » ديروز نوشته بود پيشرفت روسها است در تمام نقاط ، در گالسى و طرف آلمان و عثمانى و بغداد . در تحت عنوان تغيير نقشه نوشته بود كه پس از فتح صرب و باز شدن راه اسلامبول گمان و نقشه اين بود كه قواى آلمان و عثمانى به‌طرف هند و قفقاز و مصر حمله خواهند برد . ولى به واسطهء حملات تعرضيهء روسها در بوكوين آلمانها مجبور شدند كه جنرال مكنزن را با قشون از بالكان احضار كرده و فعلا دو مليون قشون با همديگر روبرو شدند و نقشهء سابق تغيير كرد . ميرزا كوچك خان ( نمىدانم كيست ) « 1 » باعث شد كه مبلغى از مال مسلمانها به غارت رفته و جمعى مقتول و اسير شدند . باقىمانده هم فرار كردند . در طرف كنگاور هم در گردنهء بيد سرخ مجاهدين شكست سختى خورده به طرف كرمانشاه رفتند . روسها رفتند به‌سمت صحنه . از 14 ماه الى ديروز 23 قرب دوازده هزار سوارهاى نيزه‌دار مشهور به دراگون ، گارد مخصوص امپراطورى با چهل پنجاه عراده توپ و مهمات كامل وارد شده به‌طرف همدان رفتند ( چند نفر الموتى شهر بودند آمدند مىگفتند سوار تركان با نيزه آمد . ايرانيها جز تركان سوار نيزه‌دار نديده و نشنيده‌اند ) . ديروز هزار نفر قزاق آمد . زياده از دو كردآرمه آمده‌اند . دو كردآرمه ديگر كه به خاك بلغار مىبايست حمله كند منصرف شده به ايران و به‌طرف بغداد خواهد رفت .\r\nزياده خبرى ندارم ، يعنى ديگران هم ندارند . ( پايان نامهء شيخ )\r\n\r\nخرج دو خانه\r\nدوشنبه دهم شهر ربيع الثانى ، 25 دلو - در اين چند روز دو مرتبه برف مختصرى به قدر دو انگشت آمد . قابل شكار كبك نبود . در تنكابون خيلى برف آمد . ممكن نشد قاطرها آنجا بروند . لهذا اسمعيل را ديروز صبح به شهر فرستادم بعضى لوازمات عيد خواستم .\r\nمثل پارسال نشود كه هيچ‌چيز نرسيده بود . مبلغى هم براى طهران فرستادم و نوشتم رخت عيد براى بچه‌ها بفرستند . خرج طهران من بى جا و بىجهت خيلى زايد است . اينجا هم سال به سال علاقه و خرج علاوه مىشود . دو جا خرج مرا خانه خراب كرده . شوهر هم براى اين دو تا دختر پيدا نمىشود تا آن يكى را هم الموت آورده از اين مخارج زياد خلاص شوم . الآن آخر سال است و باز من هيچ ندارم . اگر اين خرج طهران نبود من حالا مبلغى پول نقد داشتم .\r\n\r\n\r\n","description":"","footnote":"\r\n( 1 ) - اولين جاست كه در خاطرات نام او آمده است . پس ازين به تعدد مىآيد . ( ا . ا . )\r\n","page_name":" 4444 ","page_number":320},
  {"content":"\r\n\r\n\r\nامور عادى\r\nهوا آفتاب و خوب بود . سوار شدم كبك زياد بود اما از دور برمىخاستند ، يا سربالا شده ديگر فلك به گردشان نمىرسد . با اين حال يكى من زدم يكى تقى . پرشكن شدند .\r\nهمه روزه توله همراه بود امروز برحسب اتفاق نيامده بودند . مدتها چند نفرى گشتيم تا آخر اسمعيل كار توله سيالان را كرد . شش دانه مرغ آبى پيدا شد ، آنها را تا زوارك تعاقب كرديم . بالاخره يكى را من روى هوا زدم . وارد قلعه شدم كاغذى از شيخ رسيد كه جو خريدارى حاج غلامحسين را در خروارى نه تومان تمام كردم ، پول بفرستيد خيلى زود .\r\nاما مقدار جو و مبلغ پول معلوم نبود . در صورتىكه اسمعيل ديروز صبح رفته عصرش كاغذ شهر مىرسد . ناچارم مبلغى داده قاصد ديگر بفرستم . يك كاغذ كه شش شاهى گرفته تا شيراز مىبرند من بايد دو تومان و پانزده هزار داده به قزوين برسانند . هرچه براى ما مىآورند يك قيمت اصل اشياء بايد داد ، يك كرايه ، يك قيمت ظرف كه كيسه باشد يا چيز ديگر . دزد برده ، شكسته ، كم و كسر و مفقود شده هم هميشه داريم . حالا جديدا چيز تازهء ديگرى هم مزيد آنها شده [ و 
  ] آن فراموش شده هست كه اغلب از بين مىرود و همين‌طور ما فراموش مىكنيم كه مطالبه كنيم . كسر پول كه شيخ گردن اسمعيل مىاندازد ، اسمعيل گردن او ، بالاخره ضرر آن متوجه من مىشود با پول قلب هم كه شاهكار عمده‌اى است كه از اول داشتيم .\r\n\r\nرقعهء شيخ - اعلان سفارت روس\r\nمختصر اخبارى رقعهء شيخ داشت كه عينا درج مىشود : تا امروز از روى حساب كنتراتچى پنجاه هزار قشون روس از قزوين عبور كرده . نظام السلطنه با پنج هزار نفر ملحق به مجاهدين شده جنگ در صحنه به شدت دوام دارد . از طرف سفارت روس اعلانى منتشر شد كه حاصل آن اين است : از اين تاريخ به بعد هركه اقدامى بر عليه دولتين بكند از هر سلك باشد املاك و علاقهء او ضبط [ مىشود 
  ] و به مصارف قشون خواهد رسيد .\r\nآنچه علاقهء نظام السلطنه در قزوين بود ضبط شد ، آن هم تلگراف از سپهدار ( سپهسالار اعظم ) براى ميرزا غفار خان سالار آمد كه ضبط كن .\r\n\r\nجنگ صحنه\r\nمن از محمّد على كه عتبات رفته جويا شدم گفت صحنه يك منزل است تا كرمانشاهان . ده‌آباد معتبرى است . در دامنهء كوه كه بيستون باشد واقع است . باغات زياد\r\n\r\n","description":"","footnote":"","page_name":" 4445 ","page_number":321},
  {"content":"\r\n\r\nدارد . كوه مشرف و سركوب به صحنه و جادهء عمومى است . خالصه و ملك مرحوم وزير دفتر است ، حاليه به اولاد او رسيده است . بايد منتظر رقعه‌جات طهران و غنى بود و ديد خاتمهء جنگ صحنه به كجا مىرسد . امروز هم هوا بسيار خوب است . باز عصر خيال سوارى دارم .\r\n\r\nوفات حيدر قلى خان\r\nپنجشنبه 20 شهر ربيع الثانى ، پنجم درجهء حوت - به واسطهء مرگ ناگهانى كه در قلعه ما واقع شد نهايت افسردگى را دارم ، مرگ ناگهانى در غربت البته باعث تأثيرات عميقه مىشود . ممنونم كه روزنامه‌جات زيادى متعاقب آن به من رسيد و اسباب مشغوليات شد . سابقا نوشتم حيدر قلى خان عيالى در آتان گرفته و دو ماه بود به قلعه نمىآمد . چون مشار اليه رفيق امورات تفننى من بود دو سه مرتبه نوشتم پيغام دادم تا عصر چهارشنبه 12 ماه به قلعه آمد . من اندرون بودم ملكه خانم و بهمن زود بيرون رفتند و به حيدر قلى خان مبارك باد گفتند . او هم شيرينى و آجيل به آنها داد و تا دو ساعت از شب رفته نزدش بودند . اين آدم ، من و بچه‌هاى مرا از مادر و برادر و خودش دوست‌تر داشت . صبح پنجشنبه 13 من بيرون رفتم كمى برف آمده بود نزد من آمد خيلى صحبت كرديم . عصر هم با من سر حمام آمد . بعد گردش معمولى را تا سراج محله كرديم . اما صحبت زن گرفتن را گذاشتيم براى بعد . صبح جمعه 14 من بيرون نرفته ملكه و بهمن گفتند حيدر قلى خان قند خريد ، چاى گرفت ، امشب قرار است از ما مهمانى كند . شاد و مسرور بودند . بعد بيرون رفتم . ميرزا اسحق دو روز بود اينجا بود مشغول صحبت شديم . تقى رفت جيرين ده . حيدر قلى خان با كمال بشاشت و سلامتى صحبت مىكرد . پس از يك ساعت صحبتهاى متفرقه حيدر قلى خان رفت توى آبدارخانه طورى كه من او را نديدم . بيرون آمده به اطاق خودش رفت . يك مرتبه من ديدم ميرزا حسين سرش را از درب اطاق بيرون كرده و به صداى بلند مىگويد محمّد على را بگوئيد بيايد حيدر قلى خان دلش درد گرفته . من با ميرزا اسحق در ايوان جديد جلوى اطاقها نشسته بوديم ، بهمن و عباس هم با شنهاى ايوان بازى مىكردند . من تغيرى به ميرزا حسين كردم چرا داد مىزنى ، دل درد مسأله‌اى نيست و فورا يوسف را گفتم قندداغ بردار ببر و [ به 
  ] كدخدا صفر على كه ايستاده بود گفتم شما برويد ببينيد چه شده . يوسف قندداغ برد . محمّد على هم آمد ما مشغول صحبت بوديم و ابدا به خيال من خطور نمىكرد كه چه چيزى است . بعد ميرزا اسحق هم برخاست گفت بروم خان را ببينم . من باز به همان بىخيالى و اين‌كه دل‌درد متعارفى است با بچه‌ها بازى مىكردم . ميرزا اسحق آمد گفت قدرى عرق اگر داريد\r\n\r\n","description":"","footnote":"","page_name":" 4446 ","page_number":322},
  {"content":"\r\n\r\nبدهيد بخورد خوب است من صدا زدم فرستادم از اندرون عرق آوردند ميرزا اسحق برد در اطاق و پس از مختصر توقفى بيرون آمد . گفت آنچه كردم نخورد ، گفت شايد مردم .\r\nمن گفتم عجب آدمهاى ترسوئى هستند . بعد ميرزا اسحق گفت عرق نعنا اگر هست بياورند . من گفتم داريم و فرستادم بيارند . از اندرون گل گاو زبان داده بودند ، دو فنجان هم از آن خورد . عرق نعنا هم داديم خورد . گفتند به همان حال است . متصل عرق مىكند و به تركى به محمّد على وصيت مىكند . باز ميرزا اسحق گفت دواى جوش‌شيرين بدهم بخورد . من به آقا برار غلام بچه گفتم از اندرون بگير بياور . خيلى زود آورد به دست من داد . گفتم يك فنجان و يك قاشق و قدرى آب بياور آورد . من فنجان را گرفتم درب قوطى را باز نكرده صداى شيون از آن اطاق بلند شد . گفتم ميرزا اسحق ببين چه خبر است . او رفت و دو دقيقه نكشيد با حال پريشان برگشت گفت تمام كرد . مثل اين بود آسمان را به سر من خراب كردند . پنج ساعت و نيم از دسته گذشته بود . درست يك ساعت و ربع بالا مرض قولنج آن بيچاره طول كشيد و به جوار حق پيوست . رفتم توى اطاق با نوكرها مشغول گريه شديم . محمّد على تركى زبان گرفته بود . نيم ساعت سوگوارى كرديم . بعد من بيرون آمده مشغول ترتيبات ديگر شديم . خودش گفته بود مرا در ايوان امامزادهء بالاروچ دفن كنند . رعيتها و مهدى آمدند جنازه را پائين بردند . به قدرى گريه و شيون شد كه حساب نداشت . سه ساعت به غروب مانده جنازه را به‌سمت بالاروچ حركت دادند .\r\nخدا او را بيامرزد . من نوكرى به اين صداقت و امانت و سكوت و با محبت نديدم . گويا چهل سال داشت . ناكام و غريب مرد . تازه عيال گرفته بود ، در فكر خانه و لانه افتاده بود .\r\nچقدر من از اين مزاوجت او خوشوقت شدم . براى آن‌كه نصف آتان اقوام و طايفهء اين زن بودند ، در موقع احتياج همه قسم حاضر براى خدمات بودند . اين چند روز من هر وقت بيرون مىروم نظرم به اين گلها و درختها و باغات مىافتد مثل اين است يك چيزى گم كرده‌ام . رفيق اين كارهاى من هميشه او بود . رفيق گردش من او بود . هم صحبت من او بود . هرقدر بخواهم افسوس خودم را از فوت او نقل كنم كم است . در همدان يك مادر دارد و دو برادر . قراگوزلو بود . نجيب بود . به قدرى ملكه و اهل خانه گريه كردند كه حساب نداشت . واقعا ابله كسى كه دل به اين دنيا بندد كه از حيات تا ممات يك وجب راه است . امروز فرستادم بالاروچ سر قبرش را آرايش كردند ، چاى و قهوه گذاشتند . نوكرها همه رفتند . عيالش را هم گفته بودم از آتان آورده بودند . روضه‌خوان هم بود . « شب غريب » مفصلى هم براى او گرفتم . روز سيم هم آخوندها و پيرمردها و جماعتى به تسليت من آمده بودند . امشب عيالش با كدخدا مريم در قلعه است . چهل و دو روز عيالش بود . مقدارى اسباب از شهر خواسته بود سه روز قبل برادرزنش آورد . در حقيقت\r\n\r\n","description":"","footnote":"","page_name":" 4447 ","page_number":323},
  {"content":"\r\n\r\nرخت عروسى بود . مشهدى ملك و اسمعيل و غنى هم در اين بين از طهران و قزوين آمدند .\r\nچون قرائت مكتوبات و روزنامه‌ها در اين چند روز تمام شده براى رفع دلتنگى مشغول نگارش آنها مىشوم كه خدا رحمت كند حيدر قلى خان را انيس و مونس و رفيق اين مدت من بود .\r\n\r\nروزنامه‌جات - همه‌جا شلوغى\r\nاز پنجم ربيع الاول لغايت 3 ربيع الثانى ، هفتم ماه فوريه - طهران . شاه در فرح‌آباد تشريف دارند . وزراء متصل جلسه مىكنند . سفراى روس و انگليس اغلب با رئيس الوزرا و وزير خارجه ملاقاتهاى طولانى مىنمايند . وكلاى مجلس به واسطهء آن‌كه عده‌شان كامل نيست ، گاهى در مجلس و گاهى نزد رئيس الوزرا مذاكرات غيررسمى مىكنند كه نه از مذاكرات اينها و نه از مباحثات جلسهء وزراء روزنامهء « رعد » اطلاعى نمىدهد . غله در طهران روز به روز ترقى مىكند . هوا معتدل است . اجناس خارجه خيلى بالا رفت . در شهر طهران سواى آن‌كه گاهى شب نامه و بعضى اوراق منتشر مىشود اغتشاشى ندارد . اما از خارج محوطهء شهر تا بنادر فارس و بلوچستان و آخر خاك سيستان كشيده الى سرحدات شمالى و مغربى ما عراق عرب و رود ارس جنگ ، غارت ، چپاول ، قتل ، آدم‌كشى ، هتك نواميس ، ظلم ، ستم آنچه براى يك مملكت پريشان بىصاحب تصور گردد حكم فرما و برقرار است . هرقدر در ذكر آنها مبالغه شود باز از آن بالاتر است . در ساويچ بلاغ و ارومى و مراغه و قصبات مجاور آنها جنگ خيلى سختى است . از قرارى كه نوشته بودند قشون عثمانى از نظامى و چريك اكراد و غيره چهل هزار نفر است : بيست هزار سمت ارومى ، بيست هزار در ساويچ بلاغ . از اين شهرها و ساير نقاط ديگر مثل اردبيل و غيره كه شاهسونها با روس و با خودشان جنگ مىكنند . دسته دسته زن و مرد ، دارا و فقير است كه به يگانه شهر امن آذربايجان تبريز فرار مىكنند . در اين زمستان سرد لخت و عور ، بىغذا و پوشاك اغلب جان را به جان آفرين تسليم مىكنند .\r\n\r\nميرزا كوچك خان\r\nدر فومن رشت ميان جنگل ميرزا كوچك نام جمعى را جمع و با روسها جنگ دارند .\r\nدر راهجرد بين عراق و قم مجاهدين و بختيارى زياد جمع شده ، روسها هم استعداد كاملى فراهم نموده‌اند و گويا حاليه جنگ باشد .\r\nروزنامهء « نووه وره‌ميا » آرتيكل مفصلى شكايت از ايران مىكند و مىنويسد دولت\r\n\r\n","description":"","footnote":"","page_name":" 4448 ","page_number":324},
  {"content":"\r\n\r\nدروغ مىگويد كه ژاندارمها ياغى شده‌اند . اگر به ژاندارم ساير شهرها زورش نمىرسد به ژاندارم طهران كه مىرسد . پس چرا اقدام به جلوگيرى آنها نكرد ، حقوق و غذا و لباس مرتب مىدهد خلع سلاح نكرد . پس به اشارهء خود دولت بود . ما نمىدانيم در ايران با كه جنگ مىكنيم . خوب است دولت روس معلوم نمايد طرف ما كيست . براى وصول مالياتها و پست [ در 
  ] بعضى خطوط بجاى ژاندارمهاى سابق قزاق گذاشته‌اند .\r\nصاحب‌منصبان روس و ايرانى قزاقخانه هم با كمال ميل و رضايت مىروند تا كم‌كم به كلى قزاق قايم‌مقام ژاندارم شود .\r\n\r\nنايب حسين\r\nمىنويسد دولت خيال دارد عدهء قزاق را به ده هزار نفر برساند و مشغول ازدياد هم هست . نايب حسين در محلات نشسته ، محمّد حسن خان ظفر نظام در زرند . هرچه مردم دارند از دستشان مىگيرند . اخيرا مقدار زيادى از چهارمحال روغن براى طهران حمل شده بود تمام را نايب حسين گرفت و جبرا به رعايا فروخته قيمت آن را دريافت نمود .\r\nهيجان اصفهان و يزد و كرمان باقى است . كنت دومونت فورت ناظم الملك معروف در طهران وفات كرد .\r\n\r\nدر كنگاور و صحنه\r\nدر كنگاور مجاهدين در كوه سنگر داشتند قشون روس پس از جنگ مختصرى عقب مىنشينند داخل صحرا مىشود . مجاهدين به گمان اين‌كه فرار نموده‌اند از كوه سرازير شده روسها در ميان دشت جنگ خوبى كرده آنها را شكست مىدهند و كنگاور را تصرف مىكنند . فراريان به صحنه مىروند . به توسط آلمانيها و عثمانيها مشغول سنگربندى مىشوند . ماژردماره رئيس اردوى مجاهدين است . حالا گويا نظام السلطنه رئيس باشد كه با پنج هزار نفر از بروجرد به آنجا رفته .\r\n\r\nشيراز\r\nشيراز به حال سابق خود باقى و نصرت السلطنه در اصفهان ، قوام الملك در قطب‌آباد نزديك جهرم است و استعداد جمع مىكند . تمام دارائى او در شيراز به علاوهء هزار خانه از اهالى غارت شده . عيالات او محبوس هستند . پنج محله غارت و پنجاه كرور خسارت و غيره و غارت شده . تمام مردم در مساجد منزل كرده و بر خلاف زمستان سختى هم آنجا شده ، برف زياد آمده . از سرما و بىقوتى اغلب بيچاره‌ها هلاك مىشوند و حالا بيم\r\n\r\n","description":"","footnote":"","page_name":" 4449 ","page_number":325},
  {"content":"\r\n\r\nآن دارند قوام با استعداد خود بيايد پنج محلهء ديگر را غارت كند و سايرين را به روز اين جمع بيندازد .\r\n\r\nتمثال براى براتوف\r\nتمثال و نشانهائى كه براى جنرال برات‌اف و سايرين به قزوين برده بودند حاكم و كارگزار به خانهء جنرال مىبرند . تا دم در حياط استقبال مىكنند ، موزيك مىزنند ، شليك توپ مىكنند . جنرال نطقى هم در اتحاد ايران و روس مىكند . دويست و پنجاه خانه در رشت طعمهء آتش شده . عده‌اى ژاندارم كه با شاهزاده نصرت السلطنه مأمور فارس بود با ساير ژاندارمهاى اصفهان اتفاق نموده به‌سمت كرمانشاهان مىروند .\r\n\r\nصاحب‌منصبان سوئدى\r\nصاحب‌منصبان سوئدى مرقوم را دولت معزول و به سفارت فرانسه كه قايم‌مقام سفارت سوئد است اعلان مىدارد . ماژر چليدندر رئيس ژاندارمرى اصفهان ، كاپيتان ارتكزن كاشان ، ماژر پوسه فارس ، كاپيتان فوسلميوت ، كاپيتان سن سن كرمانشاهان ( كه اينها خود مدتى است كنار گرفته و در كرمانشاهان با ژاندارمهاى دسته خود و مجاهدين مشغول جنگ با روس هستند ) . فقط از صاحب‌منصبان سوئدى چهار نفر را دولت نگاه داشته . افسوس هزار افسوس كه از تدابير غلط زمامداران ما اين همه زحمات دولت و پول ملت هدر رفت . عما قريب اين چهار نفر را هم عذر خواسته و يا اداره به كلى منحل مىشود ، يا از روس و انگليس صاحب‌منصب مىآورند ، يا مثل نظام سابق ما مىشود كه اول از اطريش صاحب‌منصب با علم مجرب قابل آوردند و بعد كم‌كم يكى يكى را عذر خواستند . چهار پنج نفر ناقابل بيكارهء بىعلم را نگاه داشتند و نظام ما رفت سر خانهء اول .\r\nتا كم‌كم در اين اداره تعالى و تكامل به كلى از بين رفت .\r\n\r\nاخبار ديگر\r\nدن كولّنر پاشا فرمانده كل قشون عراق عرب و بين النهرين عثمانى به كرمانشاهان آمد و پس از سركشى مراجعت به بغداد نمود . قاضى فتاح معروف با ده هزار نفر كرد در اردوى آذربايجان عثمانى است . ده هزار ده هزار مردم به تبريز فرار مىكنند .\r\nمجلل السلطان معروف به شفاعت سپهدار با سپهسالار اعظم به امر اعليحضرت از محبس نجات يافت . كلنل ادوال رئيس ژاندارمرى كه معزول [ شد 
  ] و به وطن خود مىرفت در قزوين توقيف شد و پس از چند ساعت مرخص و به رشت رفت . مطابق\r\n\r\n","description":"","footnote":"","page_name":" 4450 ","page_number":326},
  {"content":"\r\n\r\nتلگراف روسها در بيد سرخ دستهء نظاميان عثمانى شركت در جنگ داشتند و عدهء آنها هفتصد نفر پياده نظام و سيصد نفر سواره نظام بوده با چهار عرابه توپ بزرگ و چهار دستگاه ميترايوز . رئيس آنها كاپيتان محمّد على بيك است . قشون هندوستان مأمور تأمين منطقهء نفوذ انگليس و بىطرف شده اين دسته قشون تا حدود بين النهرين خواهند رفت .\r\nدستگاه فشنگ سازى آلمان از اصفهان به كرمانشاهان برده شد . سردار محيى گيلانى و نظام السلطان هم در كرمانشاهان هستند .\r\n\r\nاروپا\r\nمارشال مكنزن به گالسى رفت مقابل ژنرال ايوانف روس . جنگ شديد در آنجاست .\r\nبه سالونيك و مصر هنوز حمله نياورده‌اند . 10 ژانويه قانون نظام اجبارى انگليس تصويب پارلمان شد . اتباع انگليس از سن 17 الى 41 كه عزب باشند داخل قشون خواهند شد . خليج سولد و بالاخره تمام گالى پولى تخليه شد . روسها مىنويسند كار صحيحى بود ، داردانل غير قابل تسخير است . فقط بسته بود به سستى و بىلياقتى عساكر عثمانى آن هم كه صورت نگرفت و با كمال رشادت جنگيدند . در ثانى اگر اول اعلان جنگ عثمانى حمله به آنجا برده بودند شايد نتيجه داشت . اما پس از آن‌كه آلمانها آنجا را مستحكم كردند فايده نداشت . چندين كشتى جنگى انگليس و فرانسه در آنجا غرق و مقدار زيادى از قشون و مهمات در آنجا تلف [ شد 
  ] تا نهم نوامبر روسى 4720 صاحب‌منصب 110880 نفر تابين از انگليس سواى آنها كه در كشتيها غرق [ شدند 
  ] و در مريضخانه‌ها وفات نمودند كشته شد . از 25 آپريل لغايت 20 ماه اكتبر مرضائى كه به مريض‌خانه‌ها داخل شد سه هزار صاحب‌منصب و هفتاد و پنج هزار تابين بود . از اين حساب تمام مرضا قياس شود . قشون صرب و اركان حرب آن‌كه با نهايت رشادت جنگ كردند حاليه در سرماى سرد كوهستان آلبانى به حال خيلى فلاكت باقى هستند ، با وجودى كه از سه سمت سه مقابل و چهار مقابل عدهء آنها كوشش داشتند آنها را متلاشى و محصور نمايند باز مقدورشان نشد . حاليه اگر بتوانند به آنها مهمات و آذوقه رسانيده يا به سالونيك ببرند كارى شده و الآ آنچه به آنها از قشون متحدين نرسيد جنرال سرما و جنرال گرسنگى به آنها خواهد رسانيد . پس از شكست انگليس در مداين و سلمان پاك قوائى كامل آلمان و عثمانى بدان سمت گسيل مىدارند . انگليسها در اين‌جا هم همان اشتباه و خبط گالى پولى را نمودند . تا راه اسلامبول گشاده نشده بود قواى بزرگى به عزم تسخير بغداد روانه نكردند تا امروز دچار هزيمت و جنگهاى بزرگ‌ترى نشوند .\r\nمىنويسند به آلمانها محقق شده تا لطمهء سختى به انگليس وارد نشود صلح امكان‌پذير\r\n\r\n","description":"","footnote":"","page_name":" 4451 ","page_number":327},
  {"content":"\r\n\r\nنيست . به اين جهت ميدان‌گاه صرب را جلو انداخته [ اند 
  ] تا راه اسلامبول زودتر باز شود تا از طريق مصر و غيره به او لطمه سختى بياورند و اسباب اصلاح فراهم شود . از نوه - بازار قشون اطريش به‌سمت قراداغ جلو مىرود . اما آن دولت رشيد با وجود اضمحلال صرب و دورى از متفقين باز تسليم نشده آماده جنگ است . سالونيك آرام است . فرانسه و انگليس مشغول ساختن استحكامات متينه هستند . آلمانها با اين عده از قشون نمىتوانند حمله بياورند مشغول تجهيزات هستند . يونان ساكت و منتظر فتوحات يكى از آنهاست تا داخل جنگ شود . رمانى متمايل به متفقين است ليكن پادشاه آلمانى نژاد است و باطنا راغب نيست . مىنويسند صربيها در آن‌وقت كه مجددا بلگراد را گرفتند و قشونشان و مهماتشان كامل شده بود به متفقين و روسيه اظهار داشتند كه صلاح اين است ما حمله به بلغار بياوريم و بنابر معاهده متعاقب ما يونان هم حمله خواهد آورد .\r\nمتفقين راى ندادند و به زبانهاى چاپلوسى فرديناندو راداسلاف رئيس الوزراى بلغار فريفته شده اينك مىبينند خبط بزرگى نموده‌اند و صلاح همان بود كه صرب بيچاره پيشنهاد كرده بود . اثرات آن خطا و اثرات خطاى ديگر كه زودتر قشون به كمك نفرستادند صرب را پايمال سم ستوران متحدين نمود . سفيركبير عثمانى ابلاغيه‌اى به روزنامه مىدهد كه انگليسها را پس از سه روز جنگ شديد و گرفتن هزاران اسير و توپ و ميترايوز و مهمات ديگر از داردانل خارج كرديم ، نه آن‌كه به ميل خود رفته باشند .\r\nجنگ در 17 ژانويه در فرونت غرب و شرق به شدت تجديد شده و دوام دارد . روسها در بسارابى تا گالسى هجومهاى سخت مىآورند . اين حملهء آلمانها در غرب و اين حملهء روسها در گالسى براى اين است كه طرفين نتوانند قشونهاى زيادترى به‌سمت بالكان و مصر روانه دارند اينك مطمح نظر و فوايد متخاصمين در مصر و كانال سوئز و شرق نزديك و شرق وسط است . جزيره كرفو و ستلين و كاستلوريزيا را بحريه انگليس و فرانسه ضبط و تصرف نمود . پىدرپى جزاير و كشتيهاى حمل‌ونقل يونان را ضبط و تصرف مىكنند . تمام طرق دريائى را بر وى مسدود نموده‌اند . يگانه راه خشكى هم كه سالونيك باشد در تصرف آنهاست . آذوقه روز به روز در يونان كم مىشود . نزديك است قحطى بشود و يونان با داشتن سيصد هزار قشون حاضر السلاح و سيصد هزار ذخيره چنان مقهور حوادث گشته كه راه خلاصى براى خود نمىبيند و جز تقديم پرتست اقدامات ديگرى نمىتواند بنمايد . در حقيقت مىخواهند به واسطهء تصرف اراضى و محاصرهء بحرى و برى و گرسنگى او را مجبور به كمك و همراهى خود نمايند ( كنستانتين پادشاه يونان شوهر خواهر امپراطور آلمان است و مايل به كمك متفقين نيست ) . متجاوز از دو هزار و بيست و شش كارخانه مهمات‌سازى در انگليس داير شب و روز كار مىكند .\r\n\r\n","description":"","footnote":"","page_name":" 4452 ","page_number":328},
  {"content":"\r\n\r\n« هورتا » فوت كرد . اتازوتى باز گرفتار انقلاب مكزيك شده است . در آلمان همه‌چيز كمياب شده خصوصا دهنيات ، نان را برحسب امر دولت به اندازه معين مىفروشند .\r\nامپراطور آلمان مريض و گويا عمل يدى شده . عساكر اطريش ، هنگرى كاتارو يگانه بندر قراداغ و لوتچن و ستنجه را تصرف كردند و تكليف متاركه و صلح نمود . دولت قراداغ گويا ناچار از قبول باشد . زيرا از هيچ سمتى مفر براى او نيست و علاجى براى استخلاص خود ندارد . قشون او در اسكوتارى است . اطريش كاتارو را تكيه‌گاه بحريهء خويش قرار داده تا برضد ايطاليا اقدامات شديد كند . پادشاه ايطاليا با آن‌كه ملكه‌اش دختر نيكلا پادشاه قراداغ است با وصف آن‌كه در قطعهء آلبانى منافع كلى داشت با وصف آن چندين صد مرتبه به او تكليف كردند با قرب جوارى كه دارى به صرب و قراداغ كمك و مهمات بفرست ، همه را به وعده گذرانيد و آخر الامر يك دانه سرباز و يك فشنگ هم نداد . مزه دارد كه حاليه جرايد آنجا از فرانسه و انگليس توضيحات مىخواهند كه چرا دير كمك رسانيد و آن دولت را مقصر مىدانند . خبر اخير اين است كه وليعهد و اركان حرب صرب و باقى ماندهء قشون او از مناستر به توسط جهازات فرانسه و انگليس به جزيرهء كرفو انتقال يافت و اين جزيره را براى همين كار به تصرف آورده بودند . قشون انگليس به بلوچستان ايران وارد شد و گويا عدهء زيادى هم متعاقب برسد و به‌سمت كرمان و يزد بروند . حريق شديدى در شهر بركن نروژ رخ داده پنج مليون و پانصد هزار ليره خسارت وارد شده است . ژوفر در فرونت غرب سپهسالار كل عساكر فرانسه و انگليس شده . در سالونيك جنرال سارايل انگليسى سردار كل قشون انگليس و فرانسه شده . ( شهر سالونيك كه فعلا اهميت كلى در اين جنگ بين المللى را حائز شده اول ترما نام داشت پس از آن‌كه شوهر خواهر اسكندر آنجا را فتح كرد به اسم زوجه‌اش تسانيك ناميده شد ، بيست و دو قرن از آن مىگذرد بسى سوانح به اين شهر روى داده .\r\nاين هم سانحهء جديد آن است . قشون كزرسس شاهنشاه ايرانى از اين شهر گذشته است ) .\r\nقشون روس شكست بزرگى به عساكر عثمانى در ارز روم داده شده تا پشت قلعه‌جات آنجا قشون خصم را تعقيب كرده اينك توپهاى روس قلاع ارز روم را بمباره مىكنند . با كمال افتخار نوشته بود قزاق مادر تعقيب فراريان هزار نفر را با شمشير قطعه قطعه نمودند ! روسها مىگفتند قشون آلمان به واسطهء سرماى روسيه گرفتار همان بليهء قشون ناپليون كبير مىشود . حالا ديده مىشود كه سنگرهاى زيرزمينى آلمانها از اطاقهاى اعيان پطروگراد گرم‌تر و پاك‌تر است و مارشال هيندنبرگ حكم داده است هر سربازى در سنگر به واسطهء سرما تلف شود صاحب‌منصب مستحفظ آن سنگر تيرباران\r\n\r\n","description":"","footnote":"","page_name":" 4453 ","page_number":329},
  {"content":"\r\n\r\nمىشود . دسته‌جات قشون آلمان كه در برف جنگ مىكنند لباس زمستانى آنها حتى چرخهاى توپ و اتومبيلها سفيد است تا هيئت منكشفهء روس نتواند به خوبى آنها را تميز بدهد . در مديترانه و بحر اژه تا كانال سوئز تحت البحريهاى آلمان و اطريش مشغول عمليات شديدى شده‌اند . كشتى درونوت ادوارد هفتم با چند كشتى تجارتى كه دوتاى آن مال ژاپن بود ترپيل خورده غرق شد . از بيم تحت البحريها صاحبان كشتيهاى تجارتى راه خود را تغيير داده از سواحل افريقا و دماغهء اميدنيك مسافرت مىكنند . درست به پنجاه سال قبل رجعت نموده‌اند . در 28 ژانويه شبه جزيرهء قره‌بورنو و قلعهء جنگى آنجا را انگليس و فرانسه اشغال نمودند و از طرف نظاميان يونان هيچ ضديت و ممانعتى به عمل نيامد . حكايت يونان چيز تازه‌ايست ، نه جنگ نه صلح ، نه بىطرف و نه طرفدار است .\r\nولى از ممالكى كه جنگ مىكنند از حيث بىتكليفى گرفتارتر است .\r\n13 ژانويه از وين خبر مىرسد پادشاه قراداغ درخواست صلح نمود . در مقابل اين تقاضا جواب داده شد در صورتى حاضر مذاكره خواهند بود كه اسلحهء خود را ريخته بدون هيچ گونه شرايط براى استماع مقررات صلح حاضر باشند . 17 ژانويه شرايط را قراداغ قبول كرد . تكاليف دولتين آلمان و اطريش ، هنگرى اولا تمام اسلحه قشون گرفته و تسليم فاتحين شود . ثانى تمام سلاح غير نظاميان را جمع [ كنند 
  ] و تحويل دهند . ثالث تمام طرق و شوارع و راه‌آهن آنجا به دست فاتحين باشد . رابع كليهء مردان جوان قراداغ حتى زنهائى كه قابل حمل سلاح مىباشند در تحت نظارت مأمورين دولت اطريش جمع و در محلى تا خاتمهء جنگ مقيم باشند . فقط پيرمردان و نسوان در خانه‌هاى خود باشند . دو هفته قبل نيكلا به خط خود مراسله‌اى به دولت روس و فرانسه و انگليس نوشته كه اگرچه معاهده نموده است صلح جداگانه ننمايد ، ليكن موقعيت فعلى و فقدان همه‌چيز طورى است كه ديگر قوه براى آن دولت باقى نگذاشته و مجبور خواهد بود با دشمنان صلح نمايد . متفقين اعتقاد به اين ندارند كه قراداغ عاجز و بىهمه‌چيز شده باشد و انديشه مىكنند اين اقدام به صلح قراداغ سابقه براى سايرين گشته ديگران هم به اين خيال بيفتند . حقيقت از دولت دويست و پنجاه هزار نفرى قراداغ هيچ كس بيش از اين رشادت و ثبات تحمل و تهور انتظار نداشت . اين شايعه از جرايد روس است . آژانس رويتر اطلاع نداده .\r\nتمام شبه جزيرهء گالى پولى تخليه شد . تمام هوت‌زرها و آذوقه و مهمات سواى هفده توپ كه مخروب نموده‌اند با آحاد سپاهى فرانسه و انگليس به سلامت وارد كشتيها شدند و اين وظيفهء خيلى مشكل بزرگ از حسن مراقبت جنرال بردوود و جنرال دادير و اميرال دورابك و بحريهء اعليحضرتى انجام يافت . حالا كه فتح نكرده بلكه شكست\r\n\r\n","description":"","footnote":"","page_name":" 4454 ","page_number":330},
  {"content":"\r\n\r\nخورده‌اند از عقب نشستن و فرار خود تعريفات مىكنند . آن را هم كه عثمانيها منكرند .\r\nتلفات در گالى پولى از عساكر انگليس اعم از مقتول و مجروح و مفقود ، صاحب‌منصب پنج هزار و چهل و پنج نفر ، تا بين يكصد و چهارده هزار و پانصد و پنجاه و پنج نفر ، كشتى مغروق جنگى و در ونوت پنج فروند ، تحت البحرى سه فروند از 25 آوريل ورود نمودند دهم ژانويه خارج شدند . ( تايمز )\r\nتلگراف خصوصى جريدهء رسكواسلو 21 ژانويه يا به واسطهء كدورت متفقين كه قراداغ قدرت دفاع و جنگ را داشت و خدعه نمود يا به واسطهء تكاليف مالايطاق اطريش هنگرى كه ضميمهء ساير مطالب استعفاى نيكلا و تقديم تاج و تخت را به پسر دوم خود دانيل كه با خانواده اطريش مواصلت دارد و اطريش‌پرست است . ديگر به واسطهء سرپيچى و تمرد قشون و صاحب‌منصبان از دادن اسلحه و با ساير جوانان وطن تا آخر جنگ محبوس بودن نيكلاى غيور تن بدين خوارى نداد . با هيئت دولت خود به سوى ايطاليا و دختر و داماد خود عازم گرديد . قشون با وليعهد در اسكوتارى تا قوهء جنگ داشته باشند جنگ پس از آن مثل قشون صرب از راه آلبانى خارج شده مملكت خود را به دست حوادث ليل و نهار تا خاتمهء جنگ برگذار مىنمايند .\r\n\r\nاوضاع چين\r\nدر چين انقلاباتى عرض اندام مىكند كه اگر در غير اين موقع ابتلاى عمومى بود انعكاس بزرگى در اروپا حاصل مىكرد . از طرفى جمهورى طلبان برضد مقصود يوان - شيكاى شروع به انقلاب نموده‌اند . از طرف ديگر به گفتهء دول ائتلاف مربع تحريكات آلمان شورشى برضد اراضى ممتازهء آنها روى داده و از آنجا به‌سمت هندوستان بيان‌نامه‌ها و اسلحه‌ها فرستاده مىشود . اگر بخواهند به دولت چين فشارى بياورند و تحريكات را جلوگيرى كنند ناگزير بايد به توسط ژاپن بشود و مايل نيستند بيش از آنچه تاكنون ژاپن از چين امتيازات گرفته بگيرد . اگر فشارى نياورند دامنهء تحريكات وسعت پيدا مىكند و نتيجهء خوش ندارد . لهذا متحير مانده‌اند و بايد منتظر شد كه به زودى در آنجا هم سانحهء بزرگى رخ خواهد داد .\r\n\r\nروزنامهء ارشاد و يادداشتهاى مضحك ملك المورخين\r\nچند نمره روزنامهء « ارشاد » هم فرستاده بودند . خيلى كوچك و مختصر است . اين يكى از آن روزنامه‌هائى بود كه بىنهايت حامى آلمان و ضد دولتين بود . اينك تمام روزنامه‌اش از گل و گياه و طبابت و تياتر و مهملات ديگر گفتگو مىكند . ملك المورخين\r\n\r\n","description":"","footnote":"","page_name":" 4455 ","page_number":331},
  {"content":"\r\n\r\nپسر مرحوم لسان الملك صاحب ناسخ التواريخ بعضى آرتيكلهاى كوچك در اين روزنامه مىدهد كه در مقام خودش خيلى مضحك است و تقريبا از بديهيات است . فى المثل .\r\nسيگار غلط مشهورى است ، سيگارد صحيح آن است . سيگار به اصطلاح ما برگى آن را مىگويند كه از هاوان كوبا مىآورند . ملك المورخين . « كاغذ » غلط است « كاغد » صحيح آن است چنانچه مولاى روم عليه الرحمه گفته\r\n گر نويسم شرح آن بىحد شود * مثنوى هفتاد من كاغد شود \r\nملك المورخين\r\n\r\nفارسى سرهء آزاد مراغى\r\nگفتار پارسى هم در پاورقى « ارشاد » حاجى ميرزا ابو القاسم خان آزاد مراغه كه از آدمهاى جديد اين عهد است درج مىكند كه براى هر اصطلاح و لغت امروز هم كلمهء فارسى ذكر مىكند كه شايد بعضى از آن صحيح و در كتب لغات فارسى ما ذكر شده باشد . اما بيشترش به نظر من اختراعى است و هيچ همچو لغتى ما در قديم نداشتيم .\r\nبراى نمونه چند لغت نوشته مىشود :\r\nزاب يعنى صفات .\r\nمهركها يعنى كتابها .\r\nچاغ يعنى وقت .\r\nرنگين يعنى بشر .\r\nنوله يعنى كلمه .\r\nواتى يعنى صرف .\r\nفليواى يعنى شركت كمپانى .\r\nفليواى كيودى يعنى شركت مادى .\r\nفليواى چمى يعنى شركت معنوى .\r\nورزه يعنى نتيجه .\r\nكرونيزه‌ها يعنى نطقها .\r\nتوش نيرنود يعنى قوهء متفكره .\r\nتسو يعنى ساعت .\r\nنوسيره يعنى مباحثه .\r\nفركار يعنى امر مهم .\r\nداتستان يعنى دار الفنون .\r\n\r\n","description":"","footnote":"","page_name":" 4456 ","page_number":332},
  {"content":"\r\n\r\nكرديز يعنى نطق .\r\nوخشور يعنى نبى .\r\nمنش يعنى طبع .\r\nهده يعنى حق .\r\nبانيره يعنى مجبور .\r\nخيلى از اين لغات دور از ذهن مىنويسد كه به زبان وحشيهاى امريكا و افريقا شبيه‌تر است تا به زبان فارسى ما . « 1 »\r\n\r\nمقالات فكرى\r\n« فكرى » نويسندهء خوبى است كه اغلب به‌همين امضاء كه البته اسم اصلى او نيست در اين جريده مقالات مىنويسد . مقالهء اساسى يازدهم ربيع الاول او كه در حقيقت اذعان به تقصيرات گذشته است بىمزه نيست .\r\nايرانى را ايرانى بايد نجات دهد .\r\nهركس كه به گوشه‌اى از تاريخ روزگار آشنا باشد پستى و بلنديهاى دول بزرگ و كوچك عالم را دقت نموده به خاطر بياورد بىذكر مقدمه و بىدليل و بيّنه تصديق مىكند كه ايران را بايد ايرانى نجات دهد و از گرداب هلاكت و اضمحلال بيرون كشد . اين مسئله از مسائل اساسى تاريخى است . هر مملكتى كه به منتهاى بدبختى و ذلت رسيده آخرين نقطهء خرابى و اسارت را درك و استقبال نموده همان آن اولين دقيقهء اميدوارى به آبادى و تعمير او بوده . بايد منتظر بود كه كدام فرد اول يا شخص فوق العاده از يك گوشهء آن خاك بيرون آمده زمام اختيارات را در دست گرفته براند تا به منزل مقصود برساند . با وجود آن كه اين دعوى را حاجت به قراين و شهود نيست و هر گوشه از تاريخ را كه بگشائى نظاير و شواهد روشن و درخشان مىبينى معذلك بعضى كوته‌بينان را مىبينم كه چون دورهء خرابى ايران را نسبت به ايام و روزگار خود طولانى ديده و هر دسته از كارگران را مشاهده نمودند كه هرچند گاهى روى كار آمدند هنوز روزى را به پايان نياورده كناره گرفته لاجرم خسته و دلتنگ شده از نجات ايران به دست ايرانى مأيوس گرديده به غلط رفته معتقد شده‌اند همان نحوى كه خرابى ما بر دست ديگران است آبادى نيز در دست\r\n\r\n\r\n","description":"","footnote":"\r\n( 1 ) - ابو القاسم آزاد مراغى در همين سال 1334 مجله‌اى به نام « نامهء پارسى » منتشر كرد كه ظاهرا يك سال دوام داشت و بيست و سه شماره انتشار يافت . فرهنگى هم بر همين مبانى مورد سليقهء خاص خود نوشت كه به چاپ نرسيده است . براى اطلاع بيشتر نگاه كنيد به مجلهء آينده ، سال 18 ( 1371 ) : 405 - 408 ( ا . ا . )\r\n","page_name":" 4457 ","page_number":333},
  {"content":"\r\n\r\nديگران است .\r\nمن هيچ معتقد به اين فلسفه نيستم . خرابى و آبادى را هميشه از خودمان مىدانم .\r\nچنانچه اگر بىانصافى نكنيم ، اگر خودپسندى را كنار بگذاريم اگر « دماگوژى » را مسلك خود قرار ندهيم تصديق مىكنيم كه پس از خرابيهاى ادوار ماضيه و گشادبازيهاى رجال خودپسند دربارهاى مستبد ايران چون به دورهء مشروطيت هم قدم گذاشت از ساعت اول و دقيقهء اول افراد ملت و آحاد هيئت دولت دست به‌هم داده در خرابى و انهدام ايران كوشا و جاهد بوده‌ايم . كدام قسمت تاريخى اين چند سال را تكرار كنم ، كدام موقع مهم را ذكر كنم كه يك از يك بدتر و ناگوارتر بوده .\r\nتندرويهاى دوره‌هاى اول مشروطيت ، بروز احساسات برضد دولت تا واقعهء بمباردمان مجلس مقدس ، اقدامات دولت برضد ملت و مملكت ، محاصرهء تبريز ، كشمكشهاى تا آخر عصر محمّد على شاه ، تحصن پادشاه وقت به سفارت همسايه ، عمليات اوليهء هيئت مديره و مردم‌آزاريها ، شلنگ اندازيهاى دورهء دوم ، تروربازى و آدم‌كشيها و آن اختيارات نامحدود ملت ، انقلابات اطراف ، لشكركشيهاى سالار الدوله و محمّد على شاه و گرويدن به آنان تا خرابى و غارت چندين شهر ايران ، غفلتهاى مجلسيان ، بىفكريهاى دولتيان ، لجاجتها و دسته‌بنديها ، مسلك‌بازيهاى بىاساس ، تجزيهء دست چپ و دست راست ، جلب مستشاران ماليه و عدليه و داخله و آن همه خسارات وارده ، مداخلات مستشاران در پلتيك و سياست تا درجهء به التيماتوم 1911 ، انحلال قشون ايران ، كودتاى 1330 و بالجمله سه سال در فترت و مذلت ، خرابى ماليهء ايران و ديكتاتورى بلژيكيها . آه آه . . . « هان بگويم يا فرو بندم نفس . »\r\nداستان انتخاب دورهء سوم ، آن فداكاريها و مخارجات بىاساس ، آن پارتىبازيها ، آن دسته‌بنديها ، آن رأى فروشيها ، آن نمايشها ، آن غرض‌ورزيها ، آن غالبيت و مغلوبيتها ، آن ائتلافهاى بىحقيقت ، آن تمايلات مفتامفت ، آن تنفرات بىفكرانه ، اتكاء هر دسته به يك رئيس الوزراء و مخالفت با دستهء ديگر ، خنثى نمودن قواى هر هيئت دولتى را به منافع خود و مخالفت ديگران ، استيضاح بىموقع و بروز اغراض تا درجهء سوق مملكت به خرابى و ويرانى ، جلب وقايع اخير مركز با دست و عمليات خود ، انحلال غير رسمانهء مجلس مقدس به همت عده‌اى از نمايندگان از خائنان از طرف شخص اول مملكت تا بلوغ به منتهاى خرابى ، تعجيل در جنگ و زد و خوردهاى غيررسمى ، گشودن مشت بستهء ايرانى در ظهور رولسيون و هيجان ملى .\r\nهرآنچه تاكنون شده تمام را به غلط رفته و ناشى از بىعلمى و جهالت و خودپسندى خودمان مىدانم و بس . پس تا كى ناگفته گذاريم ، تا كى به گفتهء آن وكيل خردمند در لفافه\r\n\r\n","description":"","footnote":"","page_name":" 4458 ","page_number":334},
  {"content":"\r\n\r\nبپيچيم ، تا كى از خوش‌آمد يا بدآمد افرادى ملاحظه نمائيم . خرابى ايران به درجه‌اى رسيده كه اين گفتنها و نوشتنها يكى از هزارش محسوب نمىشود . پس از اين شرح مىخواهد باز به همان دلايل كه اول ذكر كرد ثابت نمايد كه خودمان آباد بايد بكنيم و منتظر شخص فوق العاده بايد بود . ( الى آخر مقاله )\r\n\r\nكبك‌گيرى\r\nچهارشنبه 26 ربيع الثانى ، يازدهم حوت - از يكشنبه هشتم حوت شروع به آمدن برف كرده و تا امروز به قدر سه چارك بلكه در سمت نسا يك ذرغ برف به زمين نشسته .\r\nمجددا همه‌جا و همه‌چيز يخ بست . گدوكها در اين نزديكى عيد مسدود شد . اما كبكها به واسطهء خوشى مدت گذشته تر دماغ [ اند 
  ] و هرچه زواركيها و نوكرها پائين و بالا دويدند و به اصطلاح خودشان « جىرا » و « جورا » شدند ، جز چند دانه نگرفتند .\r\nاما حال خودم چند روز است مقارن ظهر سمت چپ سرم درد مىگيرد و تا غروب درد باقى است . گنه گنه و آسپرين هم خوردم و خوب نشده است . طول اقامت الموت اصلا مرا كسل و خسته و پير كرده . خصوصا امسال كه خيلى هم افسرده‌تر شده‌ام . طورى كه هيچ ميل ندارم از اطاق و اندرون و زير كرسى پا به خارج بگذارم . يك حيدر قلى خان هم كه هم‌صحبت و مونس من بود آن هم كه مرحوم شد .\r\nپس باهم برويم به سراغ روزنامه و از شدت بيكارى مشغول تحرير يك آرتيكل « رعد » شويم :\r\n\r\nمطبوعات خارجه راجع به ايران مقالهء تفليسكى ليتوگ\r\n\r\nايران كنونى\r\nيكى از ديپلوماتهائى كه اخيرا به اينجا ورود نموده است در صحبت با همكار ما راجع به اوضاع ايران اين‌طور حكايت كرد . من سالهاى سال است كه ملت ايران را مىشناسم و از صميم قلب تأسف مىخورم كه دامان ملت مشار اليه هم گرفتار پنجهء ماجراجويانهء آلمان شد . حركات هيجان‌آميز و مخالفتى كه فعلا در ايران بر عليه ما و متفقين ما انگليسها در كار جريان است چندان قابل ملاحظه و حائز اهميت نيست ، زيرا كه حكومت ايران تاكنون قشون منظم دائمى كه بتواند بر عليه ما به كار برد نداشته و نخواهد داشت . تشكيل يك اردوى محارب در ايران از ممتنعات است و آلمان هرقدر در اين راه جديت و جان‌فشانى كند ، هر مقدار طلا و ماشين آلات و ادوات جنگى هم به ايران حمل نمايد باز به مقصود خويش نايل نگشته ثمره و نتيجه‌اى را بهره‌مند نخواهد شد .\r\n\r\n","description":"","footnote":"","page_name":" 4459 ","page_number":335},
  {"content":"\r\n\r\nبراى اجراى مقصود فوق وطن‌پرستى كه با شرايط جنگ كنونى يكى از عوامل عمده به ويژه پيشرفت مقصود است بيش از همه‌چيز لازم است . ليكن بوى وطن‌پرستى به مشام ايرانيها نرسيده و احساسات وطن‌پرستى اصلا در آنان وجود ندارد ( حقيقت را نوشته ) .\r\nملتى كه معتقد باشد كه حق با زور است و روى اين زمينه نشو و نما و تربيت يافته باشد ، ملتى كه پيوسته عبد و ذليل بوده ، ملتى كه در قرن بيستم و عصر تمدن بوى قانون به مشامش نرسيده باشد و هيچ قانون را نشناسد ، ملتى كه قدر و قيمت حيات و سعادت خويش را نداند ، ملتى كه به نمايندگان و مأمورين و حكومت خود از بزرگ و كوچك رشوه دهد و از اخاذى و هزاران تعدى و ظلم و جور آنها چشم بپوشد هرقدر هم با صبر و بردبار و شكيبا باشد باز نمىتواند اردوئى تشكيل دهد . ايرانى يا زارع صالح از هرگونه احساسات و تمايلاتى كه سعادت و نيكى وى در آن باشد دور و پرهيزگار است . ايرانى صلح‌طلب در تمام دورهء حياتش جويا و خواستگار يك چيز است ، مأمورين و حكام و نمايندگان حكومت كمتر از او رشوه گيرند و كمتر اخاذى نمايند و بار عوارضى كه در اين روزهاى اضمحلال و انقراض مملكت بر وى تحميل شده كمتر و سبكتر گردد .\r\nفعلا در ايران غير از طبقهء زارعين و رنجبران هيچ‌يك از طبقات اهالى ، چه طبقهء تجار ، چه صنعت‌گران ، چه ساكنين بلاد هيچ‌يك نه قانونى را رعايت مىكنند و نه دينارى ماليات مىدهند ( ماليات را دروغ نوشته همه مىدهند مگر محلهائى كه بلوا است ) .\r\nخزانهء دولت تهى است . نوكر بابان و مستخدمين ادارات و دوائر دولتى فقط از عوارضى كه به طبقهء زارعين بدبخت تحميل شده معيشت و زندگى مىكنند .\r\nماليهء دولت از وقتى كه به دست بلژيكها افتاده تغييراتى به خود راه نداده ، اثرات بهبودى در آن مشاهده نمىشود و حال ماليهء مملكت ايران كماكان خراب و ناگوار است .\r\nاگرچه خريد و فروش عايدات و ماليات دولتى در ولايات حسب الظاهر روى كاغذ موقوف و متروك شده ليكن باز به همان اوضاع سابق دوام دارد . چنانچه سابق بر اين معمول بود حكومت عايدات و ماليات خود را در ولايات خريد و فروش مىنمايد . « 1 »\r\n\r\n\r\n","description":"","footnote":"\r\n( 1 ) - حالا بدتر شده . زيرا براى وصول شانزده كرور تومان ماليات شش كرور مواجب به اجزاء وزارت ماليه مركز و ولايات مىدهند و يمين الملك جزو جمع مىخواهد ، مىگويند ابدا جزو جمع هيچ ولايتى را نداريم كه در سابق هر « درازنويس » در كيف خود داشت . سالى سى هزار تومان ادارهء ماليه قزوين مواجب مىبرد . هنوز ماليات دو سالهء الموت و رودبار در محل خود باقى است . جنس آنجا را كه به يك تاجر مىخواهد بفروشد پنج تومان كرايه تا شهر را كسر مىكند و با اين همه اجزاء خبر ندارد كه در الموت قيمت غله هميشه دو برابر شهر است و از شهر غله به الموت مىآورند ، نه از اينجا به شهر مىبرند كه كرايهء -\r\n","page_name":" 4460 ","page_number":336},
  {"content":"\r\n\r\nدولت از بىپولى ، اخاذى و تعديات حكام و نمايندگان خود را غمض عين مىكند .\r\nساكنين مصيبت‌زدهء ايران از ظلم و جور و تعديات و اخاذى حكام و مأمورين پيوسته در تضرع و تشكى و هميشه درصدد تحصيل وسايل نجات و خلاص خويشتن هستند . به همين جهت است كه ملت ايران گوش شنواى خود را براى استماع هر صدائى كه وعدهء اميدبخش مىدهد باز ، هركه چشم بيناى خويش را به‌طرف هر روزنهء روشنائى و منظرهء نورانى مىدواند . آلمانها كه تقديرات ملت ايران برايشان مثل مقدرات ساير ملل كه فعلا با ايشان متفق هستند قدر و قيمت و اهميت ندارد به خوبى از عقايد حالات روحيهء ايران آگاه و مطلع شده‌اند و به وسيلهء زرفشانى ميان نمايندگان تمام طبقات ملت ايران و تحريكات خواستند كه مقاصد ماجراجويانهء خويشتن را به موقع اجرا گذاشته اقلا عدهء قليلى از قواى ما را از عرصات عمدهء جنگ به ايران جلب كنند .\r\nمكرر گفته‌ام باز هم تكرار مىكنم كه ريختن طلا و دادن ليره براى آلمانها در ايران يكى از آسان‌ترين وسيله‌هاست كه آنان را تقريبا به مقصود نزديك كرد .\r\nتمام نمايندگان حكومت و پارلمان رشوه‌گير و رشوه‌خوار هستند . در ايران اعتقاد كامل دارند كه از هر راهى شده باشد بايد كسب ثروت و مكنت كرد و اين مسلك و عقيده در تمام ايران بين تمام طبقات ساكنين آن حكم‌فرماست . اغلب از رجال فعال مملكت و مبعوثين پارلمان كه چندى قبل با نهايت فقر ، مسكنت و درويشى معيشت و زندگى مىكردند و خود را جزو اشخاص باشرف وطن‌دوست و بىطمع و بىغرض مملكت قلمداد مىنمودند فعلا صاحب مبالغ گزافى پول و مقادير هنگفتى ثروت و مكنت شده‌اند و تمام اين دارائى و ثروت بىپايان را از ساكنين مصيب‌زدگان ايران كه در يك محوطهء سحر شده و طلسم گشته مبتلا و گرفتار گشته‌اند اخاذى نموده‌اند .\r\nوطن‌پرستان ظاهرى اهالى را جمع كرده از فشار و تعديات اجانب فرياد و شكايت مىنمايند . مقصود آنان از اين داد و فريادها اين است كه مىخواهند تمام تقصيرات را به گردن اجانب تحميل كرده و فقط آنان را موجب وخامت اوضاع حاضرهء ايران قلمداد نمايند .\r\nبه‌همين جهاتى كه در فوق ذكر شد نمايندگان ديپلوماسى دول ائتلاف بايد خيلى تيزهوش و بااحتياط و متين باشند كه در عمليات خويش و استقرار انتظامات لازمه در مملكت فشارى به ملت ايران وارد نيايد كه گفته‌هاى بىاساس آلمانها و تركها كه تصميم نموده‌اند ملت ايران را بر عليه ما بشورانند به موقع اثبات برسد . دفعهء ديگر تكرار مىكنم\r\n\r\n\r\n","description":"","footnote":"\r\n- حمل كسر شود و باز نمىداند حمل جنس ديوان با رعيت است . چه و چه هزارها . ( حاشيه از مؤلف )\r\n","page_name":" 4461 ","page_number":337},
  {"content":"\r\n\r\nكه قوائى را كه دولتين آلمان و عثمانى در ايران بر عليه ما حاضر نموده‌اند مهيب و خطرناك نيست . اگر ما هم در ايران مثل آلمانها در صربستان و بلژيك خيال تغيير قانون و حقوق بين المللى داشتيم مىتوانستيم فقط دو كوردارمه قشون به اين مملكت فرستاده ايران را مانند صربستان و بلژيك به خاك هلاكت اندازيم ليكن به عقيدهء من ملت بىگناه ايران را سزاوار نيست كه به روز سياه و فلاكت بنشانيم .\r\nمن از صميم قلب انتخاب ژنرال باراتوف را به رياست كوردارمهء اعزاميهء ايران تبريك مىگويم . جنرال معزى اليه از اوضاع مملكت ايران و عادات و اخلاق و صلح دوستى ملت ايران به خوبى مطلع است و به‌همين جهت است كه تمام عمليات و اقداماتش در ايران از روى احتياط و مآل‌انديشى است . دستجات قشونى وى با وجود اين‌كه موفقيت و پيشرفت تمام حاصل نموده‌اند باز با اهالى صالح با نهايت مهربانى و تلطف و حسن سلوك رفتار مىكنند . كسى را تاكنون اذيت و آزار ننموده . هرچه ابتياع مىكنند قيمت آن را نقد مىپردازند . از جنرال باراتف ملت ايران ابدا متشكى نيست و نخواهد بود .\r\nمقصودش اين است كه امنيت و انتظامات لازمه را در مملكت مستقر [ كند 
  ] و پيشرفت و مقاصد ماجراجويانهء آلمان را در ايران به كلى مسدود دارد . جنرال باراتف فقط با دسته‌جات مزدوران اجيران آلمان كه با روس و انگليس ضديت مىنمايند مشغول جنگ است . راست است غير از قواى قليل العدهء ترك هشت هزار نفر ژاندارم ياغى هم با ما جنگ مىكنند ، ليكن اولا اين عده چندان زياد نيست كه موجب نگرانى ما شود . ثانيا از عمليات خصمانهء خويش مقصود معينى ندارند و پس از يك شكست فاحش ديگر براى جان‌فشانى حاضر نشده با كمال بىاعتنائى فرار مىكنند .\r\nاخباراتى كه دشمنان ما اشاعه مىدهند كذب محض است . قشون روس ابدا خيال ندارد طهران را اشغال كند . مقصود جنرال ما اين است كه تمام طرق و معابر جنوب را اشغال كرده راه قشون عثمانى را به طهران مسدود نمايد و اين مملكت را از ماجراجوئى آلمان و عثمانى در آتيه نجات دهد . حالا تازه ملت ايران مىفهمد كه هاديان و راهنمايان وى يعنى طبقهء « ژون پرسانها » بدون مساعدت و معاونت خارجى تغييرى در اوضاع حاضره نمىتوانند بدهند . آنان كه از تعديات و فشار خارجى داد و فرياد مىكنند در صورتى كه نه « ژون پرسها » و نه احزاب مقتدرهء ديگر كه امروزه معروف به تروريست هستند نمىتوانند علاج و دوائى براى اين مريض بسترى پيدا كنند .\r\nاينجا مىنويسد صحبت من با ديپلومات مذكور طولانى شد . بعد از اهالى آذربايجان تمجيدات مىكند كه زرافشانى آلمان در آنجا نتيجه حاصل نكرد . آنها ما را خيلى دوست دارند و حكام و نمايندگان طهران به كلى خارج از اهالى خود آنجا برقرار شده كه نهايت\r\n\r\n","description":"","footnote":"","page_name":" 4462 ","page_number":338},
  {"content":"\r\n\r\nسلوك را با رعايا و با مأمورين ما دارند ، چنانچه به رأى العين مشاهده كردم ملاهاى دهات براى سلامتى امپراطور دعا مىكردند و احساسات صميمانهء خويش را نسبت به دولت روس در مقابل مأمورين ديپلوماسى ما ابراز و اظهار مىنمودند . 21 دسامبر .\r\nتفليسكى ليتوگ .\r\n( پايان مقاله )\r\nپنجشنبه 27 ربيع الثانى ، نهم حوت - ديشب هم برف زيادى آمد لكن امروز آفتاب شد .\r\nيك ذرع همه‌جا برف است . زواركيها تا عصر در اين كوهها دويدند فقط شش قطعه كبك گرفته شد .\r\n\r\nمكتوبات طهران - نامهء عز الدوله\r\nدستخط حضرت و الا تمام شخصى بود . فقط يك جملهء آن‌كه تازگى دارد مىنويسند .\r\n« گفتند حيدر قلى خان از آتان زنى گرفته است تفصيل را بنويس . اگر دختر آتانى و كينه‌خوازى خوبى خوش تركيبى باشد بد نيست براى خدمتگذارى بفرستى ، باعث امتنان است ، اقلا يك صحبت و لغات الموتى را بشنويم به شرط آن‌كه خوب باشد و شانزده هيجده ساله باشد . بچهء نادان و بىشعور نباشد . اقلا هفده يا هيجده . از گازرخان يا اتان ، به رأى صواب شماست . »\r\nما شاء اللّه حضرت و الا نزديك به هفتاد و چهار سال دارند ، پنج تا صيغه هم دارند كه سه تاى آن جوان هم هستند . الموتى هم دارند ، باز زن آتانى مىخواهند كه لغات الموتى بشنوند . وقتى من اين دستخط را قرائت مىكردم كه جنازهء بيچاره حيدر قلى خان را از پشتهء بالاروچ بالا مىبردند . در الموت از كينه‌خواز كه حضرت و الا مرقوم فرموده‌اند جائى كثيف‌تر و بدتر نيست .\r\n\r\nرقعهء حاجى آقا افخم الدوله\r\nاما در باب پلتيك . درست مرقوم داشته بوديد در صورتى كه آن‌طور كه خيال كرده‌ايد باشد و فقط مجاهدين باشند . ولى مسئلهء ايران و مشرق زمين بالا گرفته ، يكى از ممالك عمده كه در اين جنگ اهميت دارد و بيشتر خواهد داشت ايران است . رفتن قشون روس و تخليهء مجاهد اهميتى ندارد . روسها هر جا كه هستند مال آنهاست . همين‌قدر كه خارج شدند باز برضد آنهاست . عجالتا جنگ سخت در كنگاور است . قشون عثمانى هم آمده ، صاحب‌منصبان آلمانى هستند . به قول خود روسها مىگويند گردنهء بيد سرخ را گرفتيم با هزار و دويست نفر مقتول ، سه هزار نفر مجروح . آنچه شهرت دارد مىگويند بمب و\r\n\r\n","description":"","footnote":"","page_name":" 4463 ","page_number":339},
  {"content":"\r\n\r\nديناميت چال كرده بودند و پس از مختصر جنگ مجاهدين عقب نشستند و به اين واسطه تلفات زياد به روسها وارد شد . يك دسته هم به بند تورهء راه ملاير نزديك عراق ( تنگ توره است من آنجا را ديده‌ام ) فرستاده‌اند . حاليه دولت كمك با همسايگان دارد و اقدامات مىكند ، نتيجه بدهد يا ندهد .\r\n\r\nشايعهء كشتن دولت‌آبادى - ابو السادات - حرفهاى نظام السلطنه\r\nمىگويند نظام السلطنه كميتهء دفاع ملى را منحل كرده گفته است اين فضوليها مال حالا نيست . حاج ميرزا يحيى دولت‌آبادى را گرفته بعضى كاغذها داشته اعدام شده است ( دولت‌آباد از قراى اصفهان است . اين آدم در طهران داخل هر قضيه و آشوبى بود .\r\nچندى هم اروپا رفت . تحصيل كرده و با كمال بود ) . ابو السادات را با پس گردنى روانهء قم كرد ( اين سيد جوان بود . زبانش هم لكنت داشت . در مشروطهء اول گاهى سرباز ملى مىشد و لباس رفرم پوشيده بالاى منبر مىرفت نطق مىكرد . گاهى عمامه داشت و در خانهء آقا سيد عبد اللّه و آقا سيد محمّد آشوب برپا مىكرد . گاهى كلاه مىگذاشت و داخل ادارهء نظميه بود . در هر مجلس و محفلى در آن ايام داخل بود . در اواسط مشروطهء دوم و آمدن مجاهدين به طهران از رونق اولى افتاد . اينك باز خودى داخل نموده بود كه پشت گردنى نصيبش شد . از بس كه فضول و بىحيا بود ) . وحيد الملك را توقيف كرده ( اهل كاشان و ليدر دمكراتها وكيل مجلس بود ) . تلگرافى نظام السلطنه به فرمانفرما كرده است كه فرمايشات حضرت و الا بىثمر است . چرا بىجهت تلگراف مهمل به اين صفحات مىكنيد . نه تلگرافات را مىرسانند نه كسى گوش مىدهد . تهديدات به من مصرفى ندارد . اگر من طهران آمدم شما را نگاهدارى مىكنم . اگر شما غلبه كرديد هرچه مىتوانيد دربارهء من به عمل بياوريد . اخبار صحيح هيچ پيدا نمىشود . طرفين تلگراف و كاغذجات را سانسور سخت مىكنند . حاج عز الممالك گرفتار شده گير افتاده و ناچار گرديده . خبير همايون مراجعت [ كرده 
  ] و مشغول كارش است .\r\nايرانى كه با آن معاهدهء 1907 و التزام 1911 در واقع مرحوم بود . حالا هم اين حركات دو صورت دارد : يا واقعا آنچه در پرده بود ظاهر و مردم تكليف آتيهء خودشان و زندگى خودشان را فهميده نوكرى خواهند نمود . به هرچه آقايان بگويند و يك آقاى ثالثى هم كه عثمانى باشد در يك قطعه از مملكت پيدا خواهند نمود . يا اين‌كه اتفاقات دنيا ايران مرحوم شده زنده شده و زندگى را از سر خواهد گرفت . اين احمق خون سرد ايران هم هرچه كمتر بشوند ضررى ندارد . بلاتكليفى بدتر از همه‌چيز است .\r\nبه قول آقاى عماد السلطنه بايد خوشحال بود كه لا اقل بعد از اين جنگ بين المللى لابد\r\n\r\n","description":"","footnote":"","page_name":" 4464 ","page_number":340},
  {"content":"\r\n\r\nتكليف قطعى اين قطعه از دنيا معلوم [ مىشود 
  ] و بيش از اين دستخوش اين وزير آن امير متنفذ نخواهد بود .\r\nاين دو روزه غنى حال نداشت و عازم نشد . شعاع الدين ميرزا اينجا بود دستخط مبارك را خواند . چك هم خواستم بزنم نگذاشت . حالش الحمد للّه خوب شده تازه جانى گرفته است . اخبار صحيحى نيست . مىگويند در كنگاور ده هزار از روسها كشته شد . ( من گمان مىكنم روسها عمدا كشته و زخمى خود را آنقدر زياد مىگويند براى آن‌كه بعدها اسلحهء ديپلوماسى خوبى در دست داشته باشند ) . چند روز هم همه روزه پنج شش اتومبيل زخمى از طرف قم به طهران آوردند . معلوم نشد مال كجا بوده . بعضى گفتند در عراق جنگ است . بعضى گفتند آذوقه مىبرند . بعضى گفتند در راه قم على خان سياه‌كوهى به آنها رسيده اغلبى را كشته تتمه تسليم شده‌اند . به‌هرحال اطلاعات مهمل است . تمام باور كردنى نيست .\r\nوزير مختار عثمانى كه با آتاشهء اطريش و يك نفر آلمانى به « ورده ورد » « 1 » شكار رفته بودند روسها با اتومبيل گرفته و آنها را دستگير كردند و حاليه در ينگى امام نگاه داشته‌اند .\r\nاگرچه گفتند دولت و وزير مختار امريك به واسطهء آن‌كه بيرق امريكا را داشتند در گفتگو هستند . ولى مشكل است كه رها كنند ( اينجا خبر رسيد كه از قزوين هم آنها را به‌سمت روسيه بردند . ) .\r\nامروز « رعد » نوشته بود قونسل انگليس و روس باز از عراق به قم رفته‌اند . در راهجرد هم بختيارى با توپ آمده حدس مىزنند عراق را شايد قواى ملى گرفته باشد . پنج گلدان لافرانس و گل چاهى خريده و حاضر است . اگرچه از گلدان بيرون آورده و پيچيده‌ام باز غنى مىگويد نمىتوانم ببرم . شب شنبه 8 ع 2 .\r\nدر خاتمه : حاج فخر الملك وارد شد . از حاج عز الممالك يك كاغذ از كمره رسيده كه نوشته بود كرمانشاهان مىروم . همشيره‌ها سلامت‌اند الحمد للّه . عميد الدوله را فرمانفرما نامزد خوى و سلماس كرده كه شايد برود و از شرّ يك قوم خويش خلاص شود . ولى ايشان با مصلحت‌بينىها كه شده مشكل است بروند . دوستان اغلب جوياى سلامتى وجود مبارك هستند . قجر آقا عرض سلام مىرساند . بچه‌ها سلامت و دعاگو هستند .\r\n( پايان نامهء افخم الدوله )\r\n\r\n\r\n","description":"","footnote":"\r\n( 1 ) - ( - ورداورد ، در راه كرج ) .\r\n","page_name":" 4465 ","page_number":341},
  {"content":"\r\n\r\n\r\nدستخط آقاى عماد السلطنه\r\nاينك كه امانت چادر و كتاب را ايفاد مىدارم مختصرا از سلامتى وجود شريف مستفسر شده و خواهش مىكنم رسيد امانت كه توسط عقيل فرستادم و همين امانت و كاغذ سابق را مرقوم داريد . اين دو جلد كتاب بسيار تعريفى است . از شما تعجب كردم كه همچو كتاب نفيس را طهران انداخته و همراه نبرده بوديد ( من با يك آبدارى و يك مفرش براى توقف چند ماهه الموت آمدم . چه مىدانستم شش سال مىمانم . ) حيف كه از تاريخ حدس مىزنم اطلاع عميقه كم داريد و الا اين كتاب را پيش از اينها متوجه مىشديد ، يعنى از او بهره كامل مىبرديد . حالا لازم است كه بسيار او را نگاه كنيد و اسامى مردمان بزرگ تاريخى را از روى آن بخوانيد . من دقت كردم بسيار صحيح و بىغلط نوشته . هرچند انگليسى نمىدانم اما باز چون هر مطلب را قبلا مىدانستم چيزى مفهومم شد . مخصوصا جعبهء تخته‌اى گرفته خوب بستم كه انشاء اللّه بىعيب برسد ( كتاب مذكور اسمش « بيتن ايلسريتذاير اينسيكلوپيديا » است .\r\n Beetons Illustrated Encyclopaedia of Universal Information . \r\nكه اين دو جلد از تاريخ و رجال و جغرافيايى مىنويسد . دو جلد ديگر آن طبيعيات و حيوانات است كه در طهران مىباشد . صنايع ماشين‌آلات فلزات ، حكمت ، طب . در حقيقت هرچه بخواهند در اين چهار جلد مندرج است ) .\r\n( پس از تفصيلات ديگر مرقوم مىدارند ) اما اخبارات بيش از آن‌كه روزنامه كه جوف است كه در طهران چه خواهد بود . ولى بايد بدانيد كه مجاهدين در كرمانشاه جمع شده و آنجا استعدادشان كامل مىشود ، يعنى صاحب‌منصب آلمان و عثمانى آنها را تربيت مىكنند و قشون روس در آن حوالى عقبات سخت بايد طى كند . نظام السلطنه با جمعيت زيادى به مجاهدين ملحق شده . پسر فرمانفرما دامادش هم همراه اوست ( سالار لشكر حاكم همدان ) . در هر صورت دولت ايران همان اسم است و آنها بايد در ايران بجنگند .\r\nشاه را فرح‌آباد مجبور كرده‌اند بماند يعنى وزراء و اين پلتيك غريبى است . چنانچه پدرش در باغ شاه مانده بود . حتى ديروز هفدهم عيد هم به شهر نيامد و مردم را به باغ دوشان‌تپه دعوت كردند و آنجا سلام منعقد شد . من از اين اوضاع چيزى نمىفهمم .\r\n( پايان نامهء عماد السلطنه )\r\n\r\nدستخط ديگر عماد السلطنه\r\n19 دلو ، پنجم ربيع الثانى - اخبارات تا يك درجه مكتوم است . هركس طرفدار آلمان\r\n\r\n","description":"","footnote":"","page_name":" 4466 ","page_number":342},
  {"content":"\r\n\r\nاست از پيش‌آمدن عثمانيها و مجاهدين حرف مىزند ديگران برعكس . ولى ايران ميدان جنگ صحيحى براى متخاصمين شده . ولى در فرنگستان آلمان پيش است . صربى و قراداغ به كلى تسليم و مفتوح شده . احتمال است در سالونيك با قواى انگليس و فرانسه يك جنگ شديدى آلمانها و سايرين بنمايند . هرچند در هر فرونت جنگ مداومت دارد و ابدا سرماى زمستان مانع عمليات جنگ نشده منتظر بهار و حروب عظيمهء قطعى هستند . ايران هم بايد منتظر اتمام جنگ باشد كه تكليف قطعى او را سايرين معلوم كنند .\r\nشاه همان قسم در فرح‌آباد تشريف دارند . وزراء در قصر ابيض بعد از ظهر جلسه تشكيل مىدهند . هركس داخل كار با يك تقلباتى دارد . در اين ميانه مداخل خودش را مىبرد .\r\nاگرچه هميشه اين‌طور بوده منتهى عنوانش مختلف بوده . فخر الملك از استرآباد معزول و وارد طهران شد . سفرش كوتاه بود . دبير الملك هم از حكومت طهران معزول [ شد 
  ] .\r\nخيلى تعجب است با آن همه دوستى يك كارى به حاج افخم الدوله رجوع نكرد . مردم اعتقاد به دوستى و رفاقت ندارند . من هم همانطور بيكار در محاكمات ماليه مىباشم و مىروم و بايد تمام روزنامه بخوانم ، يا الآن كه تنها هستم كاغذ بنويسم . از برج عقرب به بعد هم مواجب نداده‌اند ، براى اين دو ماه كه به عيد نزديك مىشويم وجه ارسال نمائيد .\r\nهواى طهران مختصر برفى آمد سرما شد . تا بعد چه شود .\r\n( پايان نامهء ديگر عماد السلطنه )\r\n\r\nمراسلهء شيخ - شايعات\r\nاز اخبارات چه عرض كنم كه حضرت و الا هم مثل آقاى عماد السلطنه مرقوم بفرمائيد متصل درصدد مشايعت و استقبال روسها هستى . . . « 1 » ( اتفاقا من هم قبل از وصول اين رقعه همين قسم نوشته‌ام ) . من بعد قرار گذاشته‌ام كه خبرنويسى نكنم ولى براى حضرت و الا لابدم . در شانزدهم اغوستوس ( عثمانى در ابلاغيهء خودشان ماه او را اغوستوس مىنوشتند و ما تصور مىكرديم شانزدهم اغوستوس يعنى شانزده دسته قشون يا چيز ديگر ، نمىفهميديم ماه اوت را مىگويند . چون عثمانى طابور يا مفرضه و اين قبيل اسامى در نظام دارند ، اغوستوس هم يكى از آنها باشد ) . عاصم بيك سفير و آتاشه ميليتر سفارت اطريش با يك صاحب‌منصب آلمانى در ورده ورد دستگير روسها شدند . پس از دو شب توقف در ينگى امام به‌طرف روسيه بردند . فعلا بيرق امريكا بالاى سفارت عثمانى و اطريش است .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4467 ","page_number":343},
  {"content":"\r\n\r\nدر جواب رئيس الوزراء سفير روس اظهار داشته كه قشون ما ملتفت نشده‌اند كه سفير عثمانى بوده . ولى استخلاص منوط است كه از مراكز رسمى دستور برسد . هزار و پانصد [ نفر 
  ] رفتند به ورامين پست گذاشتند . ژاندارمهاى متخصص محبوب شاه مبدل به قزاق شد . شاه به اندازه‌اى تحت الحفظ تشريف دارند . قزوين خبرى نيست قشون زيادى وارد نشده . با اتومبيل امروز عده‌اى به‌طرف همدان رفتند و خيلى امروز در تلاش و حركت هستند . از خاك كرمانشاه خبرى نداريم . مىگويند مستوفى الممالك وارد كرمانشاه شده در آنجا كابينه تشكيل داده . مستوفى رئيس الوزراء شده . زياده خبرى ندارم . باقى مطالب راجع به امورات شخصى بود . 14 شهر ربيع الثانى . ( پايان نامهء شيخ )\r\nمستوفى الممالك جاجرود به عنوان شكار و استراحت رفته بود يحتمل از آنجا رفته باشد . نيامدن شاه به شهر هم گويا به همان علت باشد كه شيخ نوشته مجبور به اقامت آنجا باشد .\r\n\r\nدربارهء ميرزا كوچك خان\r\nميرزا كوچك يك نفر طالشى كه در كلهء پوچ خودش تصور كرده بود كه اگر اسم . . . او در روزنامه‌ها نوشته شود اهميتى پيدا خواهد كرد به درجهء سردار ملى و سالار ملى خواهد رسيد ، يا اقلا وزير خواهد شد چهار تا رشتى را هم دور خودش جمع كرده باعث آن همه خرابى و خسارت مردم شد . ماژر چلسترم رئيس ژاندارم قزوين را مجاهدين در كرمانشاهان تيرباران كردند ، گويا خيانتى كرده بود .\r\nيكشنبه سلخ ربيع الثانى ، 15 درجهء حوت - از ديشب باران آمد . هرچه در آفتاب رو به اصطلاح اينجا « خوربين » برف بود آب شد . اما سمت نسار برفها باقى است . چرچيهاى گرمارود و بالاروچ فردا مىگويند به شهر مىرويم . لهذا جواب كاغذجات كه غنى آورده بود نوشتم با بيست دانه « كرت پستال » تبريك عيد به دوستان طهران و غيره كه صبح انشاء اللّه ببرند . همه‌چيز گران شده خيلى زود در اين سالها آدم متمول قلم مىرود . مثلا هركس چهار شيشه نمك ميوه داشته باشد مبلغى تمول را صاحب است . هركس ده مثقال فناستين داشته باشد پنج تومان پول دارد ، و قس عليهذا .\r\n\r\nقيمت اجناس\r\nقند يك من شاه بيست و چهار هزار ، قهوه چاركى دوازده قران ، چاى گروانكه يك تومان الى پانزده قران ، چيت كه سابقا ذرعى ده شاهى سه عباسى بود دو قران و دو قران و پانصد دينار ، كرباس ولايتى در الموت ذرعى دو ريال ، بدتر از همه نيل يك من صد\r\n\r\n","description":"","footnote":"","page_name":" 4468 ","page_number":344},
  {"content":"\r\n\r\nتومان شده . به واسطهء گرانى ، كرباس و متقال را نمىتوانند رنگ كنند . رنگ نكرده هم نمىشود تن كرد . يك جعبه كاغذ سيگار كه شصت دانه داشت پنج هزار و ده شاهى هميشه براى من خريدارى مىكردند ، چهار تومان الى پنج تومان شده . مس يك من شانزده تومان .\r\nجلوى ماهوت و فاستونى و پارچه‌هاى زنانه كه ابدا نمىشود رفت . در مقابل يك چيز است كه غله و پنبه و كشمش هم كه محصول منحصر ماست قدرى رنگ و رو دارد و اگر مثل سال گذشته بود تمام مردم ورشكست و مفلس شده بودند . گندم در قزوين پانزده تومان است ، جو دوازده ، كشمش بيست تومان ، پنبه سه تومان و پنج هزار و خريدار هم هست . ليكن با وصف اين مردم نزديك است از دست در روند . يك چارك قند براى رعيت شش هزار و شش ذرع چيت كه زنش تنبان درست كند پانزده هزار تمام مىشود كه دو ماه بعد هم پاره است .\r\n\r\nعزل معتضد السلطنه\r\nاز دنيا بىخبرم . يك نفر وركى در راه داريم اگر بيايد اخبار « رويتر » ما را خواهد رساند . در روزنامه ديدم نوشته بود شاهزاده معتضد السلطنه ( دائى من ) را شهرت كرد روسها در ساويچ بلاغ اعدام كردند . حاليه تلگراف سردار رشيد رسيده كه شاهزاده سلامت است و چون هم روسها و هم ايرانيها از ايشان ناراضى بودند معزول شد . اخيرا كارگذار آنجا را هم تودهنى زده است .\r\n\r\nوضع آذربايجان - سردار رشيد\r\nچنانچه در ترجمهء روزنامهء روسى سابقا درج افتاد پلتيك تبريزيها بر اخراج طهرانيهاست . اول نظم الدوله معاون ايالتى را عذر خواستند ، بعد نظام الملك [ را 
  ] ، دانه دانه تمام حكام كه از مركز رفته بود . اينك هم در روزنامه ديدم جمعى هم كه براى تشكيل نظميهء آنجا رفته بودند در شوراى ايالتى رأى بر اخراجشان داده شده است .\r\nسردار رشيد نقى خان فعلا همه كاره است و او يك آدم خيلى خيلى محيل دانائى است كه از نوكرى فلان آدم به اين مقام رسيده . داراى تمول زيادى هم شده . با پارتى خودش همه آذربايجان را اداره كرده . مايل نمىباشد از طهران كسى آنجا باشد . در حقيقت مدتهاست آذربايجان از مملكت ايران تجزيه شده خصوصا حاليه كه مثل حضرت وليعهدى هم فرمانفرما پيدا كرده . سردار رشيد هم با روسها يكى است . به اين جهت هرچه بكند پرسشى نيست .\r\n\r\n","description":"","footnote":"","page_name":" 4469 ","page_number":345},
  {"content":"\r\n\r\n\r\nاعلان سفارت روس\r\nصورت اعلان سفارت روس مورخ ربيع الثانى 1334 - محض اطلاع عموم طبع و نشر مىشود كه دولتين روس و انگليس از قديم الايام دوست صميمى دولت ايران بودند و در سابق هم كه يك عده قشون روس به داخلهء اين مملكت آمد به واسطهء ظهور انقلاب و هرج‌ومرج بود كه از مفسدين و اشرارى كه به اسم هيئت دمكراتى « 1 » توليد گرديده بود و اتباع دولتين امنيت نداشتند و تجارت ما مورد تهديد و سكته واقع شده بود . بعد كه قدرى انقلاب و بىنظميها تخفيف يافت چنانچه اغلب مطلعند قشون روس از خاك ايران جلب و عدهء قليلى [ را 
  ] هم كه قبل از جنگ باقى مانده بود مصمم بوديم از خاك ايران ببريم . در ابتداى جنگ بين المللى كه دولت ايران اعلان بيطرفى داد دولتين همسايه اين بيطرفى را مقدس شمرده و خيلى خوشوقت بودند . متأسفانه مبلغين و كاركنان دشمنان ما به وسايل مختلفه در اين مملكت نفوذ كرده مردم را اغوا كرده با پول طلا و ليرهء عثمانى فريفته در هر نقطه به هر عده كه ممكن بود مزدور گرفته و رفته رفته بيطرفى دولت ايران را متزلزل كردند . دولتين روس و انگليس به واسطهء مساعدت با دولت ايران سكوت اختيار كرده اقدامى ننمودند تا كار تحريكات دشمن و حركات مزدوران آلمان به جائى رسيد كه قونسلهاى دولتين را از كرمانشاهان و بالاخره از همدان هم خارج كردند . ويس قونسل روس را در اصفهان كشته و قونسل انگليس را مجروح نمودند . غلامعلى خان ويس قونسل انگليس را در شيراز كشته و قونسل و اتباع آن دولت را گرفته با خانمهاى آنها به دشتى برده به حبس واسموس آلمانى دادند . فرخ شاه را كه سرسلسلهء اسمعيلى و تبعهء انگليس بود در كرمان مقتول [ كردند 
  ] و كار دشمنان ما به جائى رسيد كه امنيت را به كلى از قونسلها و اتباع ما سلب نمودند . پايهء تحريك را به جائى گذاشتند كه به توسط اشرارى كه به اسم دموكراتى دسته تشكيل داده بودند . ژاندارمهاى مستخدم دولتى را هم اغوا و به خط طغيان و ياغيگرى درآوردند و به همراهى آنها پولهاى بانكهاى ما را به ضميمهء ماليهء اتباع روس و غيره در اغلب شهرها غارت كردند و هرقدر خواستيم كه به دست دولت ايران به اين حركات و تحريكات و بىنظميها خاتمه داده شود و آنچه به وزراى سابق آن دولت اظهار كرديم از بىحالى يا نتوانستند يا نخواستند ( همان نخواستند ) . همه را وعده دادند و نكردند تا به حكم ضرورت و الجاء دولت روس مجبور گرديد كه به قوهء خود از اين انقلابات و تحريكات كاركنان دشمنان ما جلوگيرى نمايد .\r\nاين بود كه يك عده قشون امپراطورى وارد و از طرف جنرال اعلان صادر گرديد كه\r\n\r\n\r\n","description":"","footnote":"\r\n( 1 ) - ظاهرا دموكراسى ( دموكرائى ) منظورست . در ادامهء اعلان هم تكرار شده ( ا . ا . )\r\n","page_name":" 4470 ","page_number":346},
  {"content":"\r\n\r\nاين قشون برضد دولت ايران نيست . فقط براى جلوگيرى از تحريكات دشمن و تنبيه كسانى كه پول از كاركنان آلمان و اطريش و عثمانى كه دشمنان ما و جنگ با ما داشتند گرفته و اين مملكت را دچار فتنه و آشوب ساخته‌اند خواهد بود و البته به خوبى مطلعيد كه قشون مزبور در تمام مدت سير خود به هر نقطه رفته دينارى خسارت وارد نياورده و فقط به تكاليف نظامى خود رفتار كرده است . حالا هم مجددا اعلام مىكنيم كه قشون روس به عنوان مملكت‌گيرى به اين خاك نيامده و دولتين روس و انگليس مملكت ايران را مقدس و مال خود ايران مىدانند و بعد از آن‌كه قشون مزبور تكاليف خود را كه عبارت از طرد محركين آلمانى و تنبيه مزدوران آنهاست ادا كرده و از آتيه مطمئن شدند كه ديگر فتنه و فسادى توليد نخواهد شد البته مندرجا مراجعت خواهند كرد و اكنون كه عمليات آنها به صحنهء كرمانشاهان رسيده اين است كه قبلا به عموم اطلاع مىدهيم كه چون سفارت سنيّه به موجب اطلاعاتى كه دريافت مىنمود اغلب مزدوران آلمانى فقير و پريشان و بىمكنت بودند به‌همين ملاحظه حتى الامكان سفارت امپراطورى دربارهء آنها ساكت بود .\r\nبراى اطلاع اينك ابلاغ مىشود كه هريك از اشرار و مزدورانى كه ملاك و صاحب و ثروتى باشند در موقعى كه آنها داخل جرگهء آشوب‌طلبان برضد قشون امپراطورى بشوند تمام اموال و دارائى آنها براى خسارت قشون امپراطورى ضبط و به كلى آن مزدور از تمام مايملك خود دور و مهجور خواهد بود . پايان\r\n\r\nتقصير خودمان\r\nباز هم من تكرار مىكنم در قضاياى ايران نه روس و انگليس تقصير دارند نه آلمان و عثمانى . ما خودمان مقصر حقيقى هستيم و آنچه به سرمان آمد از نفهمى و بىعلمى و تقليد بود . حالا هم اين همه كشتار مىكنيم ، جان و مال نثار مىكنيم كه روسها را بيرون كنيم . آلمانها را به‌جاى آنها بنشانيم . از چنگ روس خلاص بشويم دچار آلمان و عثمانى مىشويم . و الّا هيچ تعهدى آنها در مقابل دولت ما يا ملت ما نشنيده‌ام كرده باشند كه روس رفت ما شما را رايگان از دست مىدهيم و كار به كار شما نداريم ، يا هر وقت روس خواست مراجعت كند ما حاضريم دو مرتبه جنگ را از سر بگيريم و تا نفس آخر براى استقلال و آبادى بذل جان و مال كنيم .\r\nچهارشنبه سيم جمادى الاولى ، 18 درجه حوت ، هشتم مارس - حاجى آقاى وركى ديروز از شهر آمد مىگفت در شهر و جلگه برف خيلى زياد آمد و به حدى كه در يك روز سه مرتبه از بام پائين كردند . گدوك بىنهايت برف دارد و خراب است . غله خيلى بالا\r\n\r\n","description":"","footnote":"","page_name":" 4471 ","page_number":347},
  {"content":"\r\n\r\nرفته بود .\r\nاز روسيه آرد زياد وارد كردند تنزل كرد . قند در شهر بيست و چهار قران است .\r\nكاغذى از طهران و رقعه‌اى از شيخ داشتم مال طهران اخبارى نداشت . فقط آقا نوشته بودند همانطور شاه فرح‌آباد است و وزراء در قصر ابيض جلسه دارند .\r\n\r\nرقعهء شيخ\r\nاين چند كلمه از اخبار درج بود : از اخبارات نمىدانم چه خبر است . امروز مشهور است كه روسها كرمانشاه را گرفته‌اند . بعضى تصديق و بعضى تكذيب مىكنند .\r\nمىخواهند قزوين [ را 
  ] تخليه [ كنند 
  ] و مركز قشون را همدان قرار بدهند . اين چند روزه زياده از حد قورخانه و آذوقه وارد كرده و مىكنند . در قفقازيه هم زياده از حد پيشرفت مىكنند . دو شهر ديگر تازه از عثمانى گرفتند ( اين دو شهر اسم ندارند ) . خوب است برادران ايرانى از منافع عثمانى كه در اين جنگ برده اقتباس كنند . كمتر ايران را ويران كنند . بعد از يك سال جنگ نتيجهء همراهى عثمانى اين است كه ديده مىشود . در ارزروم پنج « كردآرمه » قشون يك مرتبه شكست خورد . از يك « كردارمهء » دويست و پنجاه عرابه توپ گرفتند . چقدر خرابى كرده‌اند خدا مىداند . در يكى از دهات كنگاور بيرق سفيد بلند مىكنند . روسها داخل در آن محل مىشوند . پس از آن به‌طرف قشون روس شليك مىكنند . نتيجهء اين حركت اين شد كه آن محل را با خاك يكسان كرده [ اند 
  ] . چقدر از اهل محل كشته‌اند معلوم نيست . روسها اختراع تازه كرده‌اند كه جرايد خيلى اهميت داده‌اند و آن كشتى هوائى است ولى اين كشتى در مقابل ادوات جنگى ايران به رياست مدير جريدهء « بامداد » با چوب و سنگ و كلنگ و داس اهميت ندارد . ( باقى مندرجات رقعه شخصى بود ) . ( پايان نامهء شيخ )\r\nبرفها آب مىشود بهار است . اما افسردگى من كماكان باقى است . بيرون مىروم مثل اين است يك چيز عزيزى از من گم شده ، خصوصا وقتى كه به باغات نظرم مىافتد .\r\n\r\nهمراهى سردار اقتدار\r\nسردار اقتدار در دو سه مسئله همراهى كامل از من كرده يك فقره باج ييلاقات لزور و زردكله بود كه در ايام ميرزا احمد خان و شكوه نظام محمّد گرمارودى و احمد آقا گرفته و اين مدت الموت نيامده بودند . به ايشان نوشتم به ضرب چوب از آنها گرفته . ديگرى محمّد پدر سوخته نزد انتضار السلطان نوكر شده قاطر عسكر دينه‌رودى را گرفته بود باز به ايشان اظهار كردم محمّد را حبس [ كرد 
  ] و قاطرها را مسترد داشت و به همه الموتيها گفته\r\n\r\n","description":"","footnote":"","page_name":" 4472 ","page_number":348},
  {"content":"\r\n\r\nشيطنت و هرزگى را در خاك تنكابون موقوف كنيد و الّا شما را تنبيه سخت مىكنم . با كجوريها هم صلح كرد . فعلا آنجاها امن است مردم هم از ايشان راضى هستند . امير اسعد مثل گرگ تير خورده در رودبار نشسته و از پيشرفت سردار اقتدار خون جگر است .\r\n\r\nكرك آبله\r\nقمر الدوله كاغذى نوشته بود با قسمهاى غلاظ شداد مرا به رشت دعوت كرده است .\r\nبهمن و عباس آبله مرغون و به قول الموتيها « كرك آبله » بيرون آورده‌اند . در تمام زوارك اطفال گرفته‌اند . عباس خيلى سخت افتاده پارسال هم دو مرتبه آبله‌اش را كوبيدند فاسد بود نگرفت . گويا بيشتر شدت به واسطهء آن است . اما اين آبله مرغون عاقبت به خير است .\r\nمثل آن آبله نيست .\r\n\r\nدورهء درس خواندن\r\nكتاب الفباى جديد براى ملكه آورده‌اند . شب و روز مشغول خواندن است .\r\nمحمّد على درس مىدهد . بهمن هم يك دانه برداشته متصل زير بغل اوست و اصرار دارد من هم درس بخوانم . زينب جزئى سوادى داشت ، او هم حالا نزد ميرزا حسين خالويش مىخواند . اصلا دوره تغيير كرده ، كوچك و بزرگ مايل درس شده‌اند . من چهارده ساله بودم از مكتب فرار مىكردم و هيچ رغبت به تعليم نداشتم . بهمن در اين سن پيش هركس كتاب را باز كرده التماس مىكند مرا درس بدهيد . ملكه براى خواندن و نوشتن آرام و قرار ندارد ( من ترتيب مكتب‌خانه و تدريس سابق را مفصلا در يكى از روزنامه‌هاى خودم در اينجا نوشته‌ام و خواندن دارد ) . « 1 »\r\n\r\nپير بابو و نوروزى خوان - غصه خورك\r\nشنبه ششم جمادى الاولى ، 21 درجهء حوت - دو روز باران آمد برفها آب شد . شبها « پير بابو » و « نوروزى خوان » از دهات مىآيند . اغنيا به آنها پول مىدهند . فقرا كشمش ، سنجد ، برنج ، آجيل و شيرينى هرچه داشته باشند . خيلى بابو معتبر باشد دهل و سرنا هم دارد .\r\nمثل اين دهات باشد ندارد . چند نفر جوانهاى آبادى شريك مىشوند ، دو نفر لباسهاى پوستى غريب تن مىكنند ، كلاه عجيب به سر مىگذارند ، صورت خود را زغال يا آرد مىمالند ، چماق يا قمه و شمشير « كله » اى هم پيدا كرده همراه دارند . يك نفر را لباس\r\n\r\n\r\n","description":"","footnote":"\r\n( 1 ) - جلد پنجم صفحات 3389 الى 3398 ديده شود .\r\n","page_name":" 4473 ","page_number":349},
  {"content":"\r\n\r\nزنانه تن كرده عروس قرار مىدهند . آنها را « عروس بابو » مىگويند . « بابو » و آن يكى كه « غصه خورك » اسم دارد زنگهاى قاطر به كمر و پاى خود مىبندند و با اين هيكل وارد محوطهء ده يا حياط قلعهء ما مىشوند . عروس مشغول رقص مىشود . سايرين دست مىزنند و بعضى اشعار گيلكى مىخوانند . « بابو » مشغول معاشقه با عروس مىشود .\r\n« غصه خورك » متصل به سر و سينهء خود مىزند تا بالاخره « بابو » با آن زنگها و چماق از شدت حرارت عشق بناى رقص مىگذارد . « غصه خورك » مجال نموده با عروس دست به گردن شده و ناز مىدهد و التماس مىكند . « بابو » كه از رقص فارغ شده به‌سمت عروس خود مىرود « غصه خورك » را مشغول معاشقه مىبيند « بابو » كه مرد مقتدر باقوه و قدرتى است بر طبعش گران مىآيد و با آن چماق « غصه خورك » را كتك مىزند توى برف مىاندازد . از بلندى پرت مىكند ، لگد مىزند . بالاخره سرش را مىبرد و باز زنده شده تا « بابو » مشغول رقص مىشود عروس را بغل زده معاشقه را تازه مىكند . تا بازى تمام مىشود و انعام خود را گرفته مىروند . اما اينها به قدرى تقلا مىكنند و به سر و كلهء هم مىزنند كه ماها باشيم سكته عارض مىشود . در يك شب چند ده را پا مىزنند و چندين مجلس بازى مىكنند .\r\n« نوروزى خوان » - چند نفر بچه به سن ده دوازده الى چهارده پانزده به خانه‌ها رفته پشت درب هر اطاق ايستاده و بعضى اشعار مىخوانند . اگر پول يا آن چيزى كه مىدهند كامل و خوب باشد بعضى اشعار هم در مدح و ثنا و دعاى صاحب‌خانه به زبان گيلكى يا الموتى خوانده مىروند ، و الّا بعضى اشعار هجو مىخوانند كه خيلى بامزه است . مثلا آنجا كه مدح مىگويند اشعارى است كه معنى آن اين است : كون مرغ شما درد نكند و تخم‌مرغهاى بزرگتر كند . هجو باشد اشعارى است كه كون مرغ تو درد كند و تخمهاى كوچك بگذارد . خيلى از اين قبيل اشعار دارند .\r\nديشب ملكه خانم كه يد طولائى در بيرون آوردن تقليد دارد و از عين الملوك دارد مىگذرد زبانش هم به كلى الموتى شده خودش را « بابو » درست كرده بود ، خيرى را « غصه خورك » ، ربابه عروس بهمن و شمسى هم جعبه حلبى را به گردن آويخته و با چوب به آن مىزدند كه دهل آنها بود ، وارد اطاق من شدند به قدر سه ربع ساعت همان بازى را بيرون آورده و اين شعر را مكرر مىخواندند :\r\n عروس گلك بيارديم * جان دلك بيارديم \r\nيعنى عروس مثل گل آوردم كه جان دل است . انعام و شيرينى گرفته رفتند . هر شب هم مايل آجيل يا شيرينى بشوند پشت در اطاق نوروزى مىخوانند . تا برسيم به عيد نصف تهيه ما تمام شده . خدا بيامرزد حيدر قلى خان را ، هر شب از دهات مىآمدند من\r\n\r\n","description":"","footnote":"","page_name":" 4474 ","page_number":350},
  {"content":"\r\n\r\nمحرمانه سفارش مىكردم پشت اطاق او بروند و صبح خنده‌ها مىكرديم .\r\n\r\nاشعار محلى اوانك\r\nاوانكيها خيلى اشعار خواندند ، من كه نمىفهميدم . اما امروز خانم چند بيت از آنها را مىخواند كه پس از ترجمه و آشنا شدن به لغت آن خيلى بامزه به نظر آمد . از ابيات چنين معلوم مىشود شبانى عاشق دو دختر بوده : يكى از آن‌دو كه بالاى درخت به بوده همراهى نداشته و به عوض آن‌كه ماچ به آقاى گالش بدهد لگد زده . ديگرى كه بالاى درخت هلو بوده گذاشته كه . . . بغل كند . آقاى گالش ابياتى در ذم اولى و مدح دومى گفته .\r\nابيات اين است كه از بس كه خط ما بد است مشكل كسى بتواند قرائت كند . شايد خود من هم پس از چندى با رمل و اسطرلاب بتوانم خواند .\r\n كيجا بشه به دارى سر * اوى داغ ماى دل سر\r\nكيجا مرا خوش هاندا * لگد بزه منى دل سر\r\nاين دكونين بده كيجا * هرگز نبو اينجور كيجا\r\nلخت به بو اين جور كيجا \r\n( يعنى دخترك رفت بالاى درخت - داغ او به سينهء من - دختر به من ماچ نداد - لگد به شكم من زد - اين را مىگويند دختر بد - هرگز نباشد همچو دختر - لعنت باشد به همچو دختر )\r\n كيجا بشه هلودارى سر * اوى پيرهن جور كته\r\nاوى مه مه‌ها ديار كته * مى هردو دست در نه كته\r\nاين كونه خوجير كيجا * هميشه دبو انجور كيجا\r\nهرگز نبو بده كيجا * كيجا كونه خيلى گته\r\nمنى بغل ورنه گته * اين كونه خجير كيجا\r\nهميشه دبو اينجور كيجا * لخت به بو بده كيجا \r\n( يعنى دخترك رفت بالاى درخت هلو - پيراهن او رفت بالا - پستانهايش نمايان شد - كه ميان هر دو دست من جا نگرفت - اين را مىگويند دختر خوب - هميشه باشد همچو دختر - هرگز نباشد آن جور دختر ( كنايه به اولى است ) . . . خيلى بزرگ بود ميان بغل من جا نگرفت - اين را مىگويند دختر خوب - هميشه باشد همچو دختر - لعنت به آن دختر بد ) .\r\n\r\n","description":"","footnote":"","page_name":" 4475 ","page_number":351},
  {"content":"\r\n\r\n\r\nتصنيفهاى گيلكى\r\n« كيجا » و « لكو » به زبان گيلكى دختر را گويند ، « ريكا » پسر و در تمام اشعار آنها هست . « خوش » بوسه را گويند . اين آقاى گالش بر خلاف تمام شعراى ما از پستان بزرگ تعريف كرد و همين‌طور از آن يكى . . . در رشت و مازندران و اغلب كنارهء درياى خزر به واسطه خضارت « 1 » زمين و طراوت هوا جنگلهاى تاريك و آبهاى روشن و آن حال شبانى و گله‌چرانى عشق و عاشقى از همه‌جاى ايران بيشتر شيوع دارد ، حتى حالا كه قحط سال دمشق است . به اين واسطه ابيات و اشعار و تصنيفهاى قشنگ قشنگ گيلكى هميشه رواج دارد و هر وقت اين تصنيفها و ابيات طهران مىرسيد مطربهاى عهد بعضى تصرفات هم در آنها نموده و اسباب رونق كار آنها بود كه همه‌كس به شنيدن آن مايل و تا مدتى ورد زبان همه و در مجالس عيش و عشرت مايهء سرور و شادى بود . بيكارى است .\r\n\r\nشيوع بيمارى حصبه\r\nشنبه 13 جمادى الاولى ، 28 درجهء حوت - كربلائى شعبان چرچى گرمارودى عصر دهم با زحمت و مشقت زياد از شهر آمد . مكتوب و چند نمره روزنامهء « رعد » رسيد . از آن ولعى كه من به خواندن روزنامه در اين زمان دارم همه را به عجله خواندم . اما قبل از درج اخبار قضيه‌اى كه ديشب واقع شد بنويسم كه در اين گوشهء انزوا و دور از همه‌جا و همه‌چيز بيشتر باعث غم و اندوه است تا در شهر و ميان جمعيت . دائى عيال مهدى در بالاروچ مبتلا به مرض حصبه يا مطبقه شده بود خواهرش مادر عيال مهدى و غفار نسائى به عيادت رفت . با وجودى كه خيلى احتياط كرده بود باز او و غفار ميكرب اين مرض مهلك [ را 
  ] كه چندى است در ايران قصابى مىكند همراه آوردند . غفار مريض شد . مادر باز عيادت پسر رفت او هم ناخوش شد . در اين بين عيال غفار زائيد با داشتن يك دختر يك سال و نيمه اين زن هم پس از زائيدن مريض شد . عيال مهدى هم در زوارك مطبقه گرفت . مهدى بيچاره يك پايش نسا ، يك پايش زوارك بود و آنچه ممكن بود معالجات شد ليكن مفيد نگرديد . ديشب پس از پانزده روز طول مرض عيال مهدى بدرود زندگانى گفت . ساعت پنج اين خبر به من رسيد تا صبح خواب حرام شد . امروز جنازه را بالاروج بردند و بچه‌ها را قلعه آوردند . شش بچه دارد . دو پسر ، چهار دختر . پسر بزرگ يازده سال ، دختر كوچك چهار ماه ، خيلى خيلى براى مهدى اسباب زحمت است .\r\nغفار بهتر است اما مادرش محتمل است زنده نماند و باز اگر خداوند ترحمى كند زنده\r\n\r\n\r\n","description":"","footnote":"\r\n( 1 ) - در اصل خضانت .\r\n","page_name":" 4476 ","page_number":352},
  {"content":"\r\n\r\nبماند كار اين بچه‌هاى خرد و كوچك خوب است . بدتر از همه مهدى قلى پدر اينها دوازده سال است سكتهء ناقص كرده و استرخا گرفته ، تمام بدنش رعشه دارد . خيلى هم پير است . اين هم و بال گردن اين مرضا شده است . زن مهدى جوان بود ، گويا بيست و پنج سال داشت . زن زرنگ كارهء با كمالى بود . خيلى حيف شد . اگرچه خواهرش عمه جانى آنقدر شوهر نرفت تا از امروز ما او را كانديداى مهدى نموديم ، ليكن . . . و به‌همين جهت هم كسى او را نگرفت . مثل خواهرش هم كاره نيست . تا چه شود و خداوند چه خواسته باشد . مثل اين‌كه مهدى قلى بايد در ظرف اين مدت زنده بماند دختر جوانش بميرد .\r\nقدغن كردم هيچ كس به نسا خبر نبرد زيرا با حال مرض اين خبر باعث هلاكت آنها مىشود .\r\n زارى نكن كه نشنود او زارى * كى رفته را به زارى باز آرى \r\n\r\nوقايع اروپا و جنگ\r\nتكدر خود را به نوشتن اخبارات اروپ رفع كنيم كه روزى هزاران هزار از اين جوانهاى ناكام در خاك و خون مىغلطند و هيچ كس اعتنا به آن مصيبات نمىكند : « رعد » از چهارم ربيع الثانى 18 دلو 8 فوريه لغايت 21 ربيع الثانى دوم حوت 25 فوريه 1916 .\r\nاروپا -\r\nفشار عمدهء روس از سمت گالسى و بوكوين در تارناپل و كورناويتز كه آلمانها همچو تصورى نمىكردند لهذا عدهء قشون اطريش و عثمانى و آلمان با مكنزن از فرونت بالكان به كمك گسيل شده است ، طورى اين فشار باعث پريشانى متحدين مركزى شده كه فعلا از حملهء سالونيك و مصر منصرف شده‌اند . قشون متحدين در اين ميدان يك مليون و نيم و توپخانهء آن خيلى زيادتر از حد معمول است روسها دو مقابل آن‌كه سه مليون باشد قشون دارند . در تارناپل هشتصد هزار قشون با سه هزار و پانصد عرابه توپ بدون وقفهء تنفس و استراحت ، روز و شب مشغول جنگ مىباشند . هزاران هزار مجروح با ترنها متصل از طرفين به مريض‌خانه‌ها حمل‌ونقل مىشود . محيط پنجاه كيلومترى صداى غرش رعدآساى توپ متصل زمين را به لرزه آورده و تمام شيشهء عمارات آن محيط از درها ريخته است . آلمانها بيست و چهار رديف سيمهاى خاردار الكتريسيته كشيده‌اند كه به مجرد تماس آدم يا هرچه باشد به هلاكت مىرساند . ليكن روسها با كنده‌هاى مخصوص سيمها را پاره مىكنند كه آسيبى به آنها نمىرساند . در مقابل كرناويتز ششصد توپ روس لاينقطع گلوله‌ريزى مىكنند .\r\nبه فرماندهى بين النهرين به‌جاى سرجان نيكن كه مريض شده بود جنرال سرپرسى\r\n\r\n","description":"","footnote":"","page_name":" 4477 ","page_number":353},
  {"content":"\r\n\r\nليگ فرماندهء اركان حرب هندوستان مأمور گرديد ( گويا به واسطهء آن خبطى بود كه با يك ديوزيون جنرال توشاند را به‌سمت بغداد فرستاد كه منجر به آن هزيمت گرديد نه به واسطهء مرض . اما شهرت آن‌طور مىدهند . )\r\n25 ژانويه - پادشاه قراداغ با دختران و پسران و درباريان خود ، دانيل و پترومليا وارد شهر ليون فرانسه گرديد . احترامات فوق العاده از طرف دولت و اهالى به عمل آمد . در تمام طى طريق از گار تا مهمانخانه صداى مردم به هلهله و هورا بلند بود . پادشاه لباس وطنى پوشيده بود ( دنى كوشن ) . وزير از طرف دولت ديدن كرده تبريك ورود گفت و بيست دقيقه با نيكلا صحبت كرد . نيكلا پس از هجرت از وطن و وداع تاج و تخت اول شهر رم رفت . وزراى ايطاليا مىگويند شما بايد فعلا در جاى دوردستى از مملكت خود قدرى استراحت كنيد . بهتر اين است در يكى از شهرهاى فرانسه اقامت نمائيد تا ملكهء ايطاليا افكار عمومى ايطاليا را براى جلب و اقامت شما در اين مملكت حاضر نمايد و پس از آن مراجعت نمائيد . به اين واسطه ليون مىرود ( معلوم است از اين مهمان‌نوازى داماد و دختر خود با قلبى مملو از امتنان خارج مىشود ! ) .\r\nمىنويسند آلمانها حمله به سالونيك نمىآورند . بسيار مايلند قشون متفقين تا مدتى به حال انتظار در آنجا سرگردان باشند . پرتو پاشا كه به سرعت باد و برق با چهل هزار نفر عساكر خود در بين النهرين و سلمان پاك انگليسيها را شكست داده به همان سرعت به اسلامبول مراجعت كرده در تهيهء رفتن با اردوى مصر است . چنين شهرت دارد كه قشون بلغار به‌سمت آلبانى مىرود و گويا رفته باشد و در خيال تصرف شهرها و بنادر آنجاست . همين‌طور قشون اطريش هنگرى . تصرف آلبانى براى متفقين صدمه متصور نيست . قضيهء آنجا جزء مسائل مهمه به شمار نمىرود و در حقيقت پيشرفت يا ممانعت از استيلاى بلغاريها مربوط به ايطالياست كه آيا در حصول و تصرف والونا و درازو تا چه اندازه علاقه‌مند خواهد بود ( ايطاليا عهد كرده است پا از مملكت خود خارج نگذارد .\r\nفقط به همان چند فرسنگ كوهستان آلپ قناعت نموده است ) .\r\nاسكادرون اطريش هنگام شب حمله [ به 
  ] درازو آورد . بحريه متفقين خبر شده بسر آنها تاختند يكى از دليترايورهاى اطريش به مين خورده غرق شد . ديگرى معيوب گرديد . يك كشتى تحت البحرى فرانسه [ را 
  ] هم غرق كردند . يكى از جرايد معتبر ايطاليا مىنويسد در تخليه داردانل ما هم موافقت داريم كه انگليسها با مهارت تمام عقب نشستند . لكن جاى تأسف است كه انگليسها فقط مهارتهاى خودشان را در عقب نشستن به خرج دادند نه در جنگ با قواى ترك .\r\nهفتاد هزار صربيها از اطريش اسير داشتند و در عقب نشستن همراه آوردند . فقط\r\n\r\n","description":"","footnote":"","page_name":" 4478 ","page_number":354},
  {"content":"\r\n\r\nشانزده هزار نفر از آن هفتاد هزار نفر با قشون صرب تحويل متفقين شد كه در جزيرهء استياراى ايطاليا بروند . تتمه در راهها از مرض ، از گرسنگى با صربيها جان به جان آفرين تسليم كرده‌اند . مگر معدودى كه عدهء آنها معلوم نيست فرار كرده‌اند .\r\nقيصر را در مصر نزد فلاحين آنجا مثل ايران شهرت داده‌اند نه فقط مسلمان شده بلكه به زيارت بيت اللّه الحرام مشرف گرديده . اينك قيصر را فلاحين مصر « حاجى ويلهلم محمّد » مىنامند . صاحب مقاله مىگويد اين مسئله شايد در نزد ما پوچ و مهمل باشد اما فلاح چشم و گوش بسته آن را به آسانى قبول مىكند .\r\nيكى از مطلعين به احوال صرب و نيكلا مىنويسد پادشاه صرب از ضعف و ناتوانى حكومت را به پسر دومش واگذار كرده بود ( پسر بزرگ به واسطهء مرضى وليعهد نيست ) اما روز اول جنگ مرض و نه ضعف مزاج هيچيك او را از اين مسئله باز نداشت كه مثل ساير سپاهيان خود داخل ميدان جنگ شود . در تمام شهرها كه تخليه شد آخر سربازى بود كه خارج گرديد ، به اتفاق صدراعظم خودش پاشيچ . در موقع پس نشستن سواى يك تكه نان براى تسكين جوع چيزى نمىخورد . در عوض شب روى زمينهاى سرد و برف مىخوابيد . امروز جميع سرها به احترام فرود مىآيد همه سرها به احترام ، ولى سر يونانيها به زحمت و شرمسارى و سر دشمن به خجلت و شرمندگى .\r\nقضيهء سالونيك يكى از مسائل درجهء دوم بود حاليه مسئله پيچ در پيچى شده كه اول براى كمك صرب و دخول يونان به جنگ آنجا رفتند . پس از آن‌كه هيچ‌يك از آن‌دو سر نگرفت حاليه چرا در خندقهاى خود معطل نشسته‌اند كه آلمانها به‌سمت آنها آمده تا دفاع كنند . نقاد فرانسوى در آخر مىنويسد اين چه معنى دارد كه ما در خاك خود گرفتار باشيم و قشون ما در سالونيك مخارج گزاف براى استحكامات متحمل شده و در خندقها آرامش نمايند . پس يا اگر مىتوانند به‌سمت بلغار حمله بياورند و الّا مراجعت كنند .\r\n( آلمانها مگر ديوانه شده‌اند بدون جهت و انتفاعى به سالونيك حمله بياورند . آنها خواستند راه اسلامبول باز شود صرب و قراداغ مسخر گردد [ و 
  ] مضمحل شود . ديگرچه داعى دارد به آنجا حمله بياورند . فقط يك قال و مقالى مىكنند كه حضرات فريب خورده تا مدتى قشون خود را معطل دارند تا آخر الامر مثل داردانل با مهارت تمام عقب بروند .\r\nبراى يونان هم بد نيست اين همه استحكامات كه چند ماه است صد هزار نفر عمله كار مىكند كه هرگز نه ماليهء يونان وسع آن را داشت نه مهندسين آن مملكت علم آن را ، جهت او باقى خواهند ماند كه در سايهء آن استحكامات متين هميشه سالونيك را از دشمن حفظ خواهد كرد ) .\r\nپيشرفت روسها در ارزروم به سرعت باقى است . مىنويسند دول متفقه التيماتومى به\r\n\r\n","description":"","footnote":"","page_name":" 4479 ","page_number":355},
  {"content":"\r\n\r\nيونان داده‌اند كه سفراى دول متحده را تا چهل و هشت ساعت از آتن خارج كند . ( پادشاه يونان فقط پرتستهاى به موقع مىكند يا متصل اخبارنگاران جرايد امريكا را خواسته شكايت از سلوك متفقين مىكند ) . مسيو كوره مكين رئيس الوزراى روس به خواهش امپراطور استعفا داد . به‌جاى او مسيو شتورمر برقرار گرديد كه عضو شوراى سلطنتى بود . در كابينه هم شايد تغييراتى بشود . راداسلاف رئيس الوزراى بلغار استعفا داد .\r\nمومچيلوف به‌جاى او برقرار گرديد .\r\n30 ژانويه - از كپنهاك اطلاع مىرسد كه اتاماژورى اطريش انتشار مىدهد كار تسليم و ترك سلاح قشون قراطاغ صورت گرفت و شرايط صلح برقرار گرديد و به امضاء جنرال به سير و ماژر پولمان رسيد و داراى ده ماده است . به صاحب‌منصبان قراداغ كه ساخلوى سرحد هستند اجازهء حمل اسلحه داده مىشود . قلاع و استحكامات و راههاى آهن و اموال سلطنتى به تصرف اطريش بايد باشد . اسراى طرفين مرخص مىشوند . دولت قراداغ بايد به نظارت و تفتيش اطريش اداره شود . در غيبت پادشاه جانشين او [ و 
  ] در غيبت جانشين وزراى مملكت حكومت مىنمايد .\r\nتوشاند در كوت العماره با ده هزار نفر قشون محصور است . شصت هزار قشون ترك با نور الدين پاشا در مقابل او جنرال ايلمر هنوز نتوانسته است به توشاند خود را برساند .\r\nمنتظر كمك است . اما اين مسئلهء محصوريت را سفارت انگليس به كلى تكذيب مىكند و مىگويد توشاند همه‌چيز دارد . در كوت العماره منتظر كمك است كه حمله به بغداد بياورد . ديگر اين‌كه بارندگى و طغيان دجله و فرات مانع حركت است .\r\nمسيو بريان رئيس الوزراى فرانسه به ايطاليا مسافرت كرد . سعى رئيس الوزراى مشار اليه براى دو مسئله خواهد بود : يكى آنكه دولت ايطاليا را راضى نمايد به خارج از محيط خود قشونى روانه دارد و ديگر اين‌كه در شوراى سياسى كه مىخواهند دايما از دول متفقه در پاريس برقرار باشد نمايندگانى روانه دارد تا همه روزه محتاج به مخابرات تلگرافى نشوند كه خود اسباب عدم موفقيت طرفين است . در ضمن هم اگر تكليف صلح جداگانه شده باشد باى نحوكان مانع از تصميم ايطاليا بشود ( ايطاليا را بكشند پا از مملكت خود بيرون نخواهد گذاشت . او هم مثل پرتستهاى پادشاه يونان فقط با هركس كه متفقين جنگ دارند اعلان جنگى مىدهد . عجب‌تر آنكه اين اعلان خشك خالى را به دولت آلمان هم نداده است . واقعا پلتيك غريبى را تعقيب نموده كه هيچ كس سر از آن بيرون نمىآورد . حمايت بلغار و حال آنكه خيلى ضعيف‌تر و ناتوان‌تر از ايطالياست به مراتب مفيدتر و سودمندتر براى متحدين واقع شده تا ايطاليا براى متفقين ) .\r\n\r\n","description":"","footnote":"","page_name":" 4480 ","page_number":356},
  {"content":"\r\n\r\n\r\nلرد كرزن\r\nلردكرزن معروف يا جنرال هايك فرماندهء كل قواى انگليس در فرانسه به نزد آلبرت پادشاه بلژيك مسافرت نموده‌اند . معلوم نيست چه گفتگوئى خواهند داشت ( من گويا در بيست و پنج سال قبل وقتى كه مستر كندى شارژدفر انگليس در طهران بود با اين لرد كرزن يك ناهار مهمان سفارت شدم كه مىخواست پس از سياحت ايران به تركستان روس برود . آن‌وقت مستر كرزن وكيل پارلمان بود يادم مىآيد كه خيلى در سر ناهار حرف مىزد و از من بسيار سؤالات كرد . كتاب مسافرت او را هم مستر كندى بعدها به من داد كه در طهران مانده است . همان وقت معلوم بود كه اين آدم زرنگ ناقلائى است ) .\r\nمجلس شوراى ملى صرب معروف به « اسكونچينا » مىخواهد در جزيرهء كورفو منعقد شود ( البته مسائل و طرح قانونهاى خيلى زيادى براى اصلاح و نظم و آبادى مملكت تدارك نموده‌اند كه محتاج انعقاد مجلس ملى شده . درست اين مجلس آنها هم مثل كميتهء ما مىماند كه آقايان خيال داشتند به آن قوه روس و انگليس را شكست بدهند .\r\nنمىدانم آن حمقا چه تصور مىكردند . مىخواستند روس و انگليس را بيرون كنند عثمانى و آلمان را به‌جاى آنها بياورند . خوب براى ما چه فرقى مىكرد سگ زرد برادر شغال ) .\r\nدر ارزروم در صورتىكه صولت سرما به پنجاه درجه تحت صفر رسيده بود روسها از قلل شامخهء آن كوهستان سخت پربرف حمله شديد آورده و پس از جنگ در « سيوشلى » دومين استحكامات ارزروم ساقط [ شد 
  ] و بلافاصله شهر را به تصرف خود درآوردند .\r\nارزروم مهم‌ترين نقطهء استراتژى سرحدى است . روزنامهء « رعد » خيلى اهميت به اين نقطه و تصرف شهر مىدهد . ساخلو ارزروم و قشون ترك دويست هزار نفر بود و چهارصد و شصت و هفت توپ داشتند . قبل از حمله به شهر هشتاد هزار از اين قشون اسير و مجروح و مقتول شده تتمه در محاصرهء شهر دخيل بودند . به واسطهء سقوط اين نقطهء مهم بندر طرابوزان و ساير شهرهاى سواحل درياى سياه در خطر است .\r\n\r\nوصف قزاق روس\r\n( حقيقتا قشون روس دلير و باتهور و شجاع است . چنانچه از نقشه معلوم مىشود اين نقاط ارمنستان عثمانى كوهستان خيلى خيلى سخت سردى است كه به مراتب از آذربايجان ما سخت‌تر و كوه‌هاى آن صعب‌تر . در اين زمستان سرد كه پنجاه درجه سرما بوده از تمام اين گردنه و گدوكهاى مملو از برف گذشتن و آن توپهاى سنگين را گذراندن و\r\n\r\n","description":"","footnote":"","page_name":" 4481 ","page_number":357},
  {"content":"\r\n\r\nبا اين قشون خسته و كوفته فتح كردن همان محصوض عساكر روس است . من سفر كوچكى با قزاق آنها نموده‌ام . خيلى صبور ، خيلى متهور ، خيلى زرنگ به نظرم آمدند .\r\nجاى دور نرويم در همين ايران ما بچه زبردستى و چالاكى عمليات خود را انجام دادند و به يك نفر هم سواى آنها كه جنگ مىكردند صدمه‌شان نرسيد .\r\nمشهدى ملك حكايت مىكرد به اين دهات كه وارد مىشدند اگر برف و باران مىآمد فقط درخواست يك طويله يا جائى مىكردند كه به سرشان برف نيايد . روى زمين خشك نشسته با كمال راحتى اگر هوا بارندگى نداشت همان در صحرا روى برف ، روى زمين اطراق مىكردند و هيچ از اين سرما متألم نمىشدند كه مايهء تعجب تمام مردم بود .\r\nمن انگليسها را اينطور دلير و شجاع نميدانم . آنقدر [ كه 
  ] در اين مدت معلوم شده آنها در جنگ سنگر و خندق خوب از عهده برآمده و بر مىآيند . اما در جنگ مصاف و جنگى كه طى مراحل بشود و منزل به منزل بخواهند عقب دشمن يا مقابل دشمن بروند زبردستى و دليرى ندارند . در فرانسه خوب جنگ سنگر كردند . در سالونيك هم شايد خوب از عهده برآيند . اما در داردانل پس از آن‌كه سد البحر را به حمايت و كمك توپهاى كشتى خود گرفتند ديگر نتوانستند ، هيچ‌يك قدم جلو بروند . حالا آنجا كه كوهستان بود و بسيار سخت و صعب . پانزده ماه است بصره را باز به كمك كشتيهاى خود مسخر كردند به هزار ماجرا و هزار مشقت خودشان را به كوت العماره ، حالا باز در سنگرها و خندقهاى كوت العماره خوب دفاع مىكنند . هشت ماه است آقايان باز به كمك كشتيها به بوشهر نزول اجلال فرمودند . از آن ساعت به بعد با همه اهانت و سختى و بىاحترامى كه نسبت به اتباع آنها ، بانك آنها ، دار التجاره‌هاى آنها از طرف ژاندارمرى و اهالى به عمل آمد يك قدم نتوانستند از بوشهر جلوتر بيايند . خصوصا آن هنديهاى تنبل كه همراه آنها است . در حقيقت انگليسها حال مرغ آبى را دارند . توى آب و مجاور آب رشيد [ ند 
  ] خارج از آن ناتوان مىباشند . اما آلمانها گويا هردو جنبه را داشته باشند . منتهى در دريا از انگليس و در خشكى از روس به يك اندازهء خفيفى تنبل‌تراند . )\r\nشوراى نظامى عثمانى پس از سقوط ارزروم مىخواهند قشونى كه در بلغارى و تراس دارند به‌سمت ارمنستان روانه نمايند . آقايان آنها ( آلمانها ) مىگويند در اينجا لازم‌تر است و نبايد بروند .\r\nروز 17 ماه فوريه - اعلان احضار جوانان غير متأهل انگليس براى طبقات نظامى در شهر لندن و همه‌جاى انگليس منتشر گرديد ( و اين مسئله مأيوسى از صلح و امتداد جنگ را به همه‌جا تبليغ نمود ) .\r\nيوسف عز الدين وليعهد عثمانى پسر مرحوم سلطان عبد العزيز ناگهان وفات كرد . به\r\n\r\n","description":"","footnote":"","page_name":" 4482 ","page_number":358},
  {"content":"\r\n\r\nجاى آن سليم افندى برادرش چهل و نه ساله وليعهد گرديد . يوسف پنجاه و هشت سال داشت و تا قبل از مشروطه به واسطهء عادت زشت بد عثمانيها همهء اينها محبوس بودند .\r\nآنچه مىگويند مشاعر يوسف قدرى خراب بوده و خودش را با تيغ دلاكى رگ زده و به همان واسطه هلاك مىشود . ليكن همچو چيزى را جماعتى كه طرفداران او هستند به كلى انكار مىكنند كه يوسف عز الدين نهايت صحت و سلامتى و عقل را داشته . اگر مخبط بود او را وليعهد نمىكردند . دو عنوان در اين خصوص است يكى آنكه يوسف عز الدين سردسته و رئيس حزب مخالف عقايد انور پاشا و « ژون ترك » بوده و آمدن آلمانها و تسلط آنها و اين جنگ را به كلى مخالف مصالح عثمانى مىدانسته و كم‌كم اين دسته مشغول قوت گرفتن بود به تحريك انور پاشا شاهزاده را مقتول يا مسموم مىكنند .\r\nقول ديگر خود شاهزاده به واسطهء آن‌كه اقداماتش مؤثر واقع نشده و نمىتوانسته است جلوگيرى از اين مفاسد و جنگ و خونريزى كند خودش را به هلاكت رسانيده . در هر حال وفات او از موتهاى متعارفى نبود . اگر بود دربار عثمانى مجله‌اى به شهادت بيست نفر و امضاء رئيس عدليه انتشار نمىداد و دكتر اطريشى را شاهد نمىگرفت .\r\nمخالفت وليعهد هم با انور پاشا كه بعد هم اين مخالفت به دشمنى رسيده بود محل ترديد نيست .\r\nيك اسكادرون زپلن آلمانى سه به صبح مانده شهر سالونيك را مورد حمله قرار داده در چندين نقطه حريق واقع مىشود و متجاوز از سيصد نفر مقتول مىشود كه فقط دو نفر آنها يونانى بوده [ اند 
  ] . اختلاف بين تركها و آلمانها رو به تزايد است . تركها مىگويند عثمانى را آلمانها يك مصر ديگرى درست كرده‌اند . در هر اداره و وزارت‌خانه يك نفر آلمانى نشسته و دولت مجبور از قبول تقاضاى سفارت آلمان است ( يوسف عز الدين را هم به‌همين جهت مقتول نموده‌اند ) .\r\nاز امريكا خبر مىدهند كه دولت آلمان براى جلب افكار عمومى ممالك بىطرف تاكنون يك مليارد و هشتصد مليون پول خرج كرده ( قسم پول را ننوشته . اما چون خبر از امريكاست يحتمل دالر باشد كه يك تومان پول ماست ) ( اما اين پولها جز در ايران كه يك نتيجهء مختصرى بخشيد در ساير جاها گويا بىمصرف بوده ) .\r\nميدان جنگ توبروج چندين ده فرسنگ را به زلزله درآورده است . يك روز خبرنگار جريدهء برلن « تاگبلات » به اجازهء رئيس اردو در يكى از آيروپلنها نشسته و بالا رفته و مىگويد صداى غرشهاى توپ آسمان را متزلزل نموده بود و ستون‌هاى دود چندين ميل بالا مىرفت و در يك حمله حساب شد بيست هزار نعش از ميدان جنگ جمع كردند ( خدا بركت بدهد ) .\r\n\r\n","description":"","footnote":"","page_name":" 4483 ","page_number":359},
  {"content":"\r\n\r\nاز كپنهاك مجددا خبر مىدهند كه نمايندگان قراداغ كه آنجا مانده‌اند ابدا وكالت نامچه ندارند و ابدا صلحى واقع نشده ، خيلى عجيب است كه اتاماژرى اطريش رسما 16 يانوار ترك سلاح و انعقاد صلح را اعلان مىكند ( اين جنگ همه فرنگيها و ادارات رسمى آنها را هم دروغگو و مفترى نموده است ) ، همچو مىنويسند كه اگر نيكلا خيال اصلاح و ترك فرانسه را نداشته باشد « 1 » متفقين با كمال احترام يكى از قلعه‌جات فرانسه را به او تكليف مىكنند كه خود و خانواده‌شان در آنجا اقامت نمايند .\r\nميدان پرطول و عرض اروپا از قسمت شمالى و مركزى از خليج ريكاتا نزديك رود ايستر كه قلب طرفين را شامل است تا 25 فوريه به واسطهء شدت سرما سكوت برقرار است ليكن از ايستر به‌طرف جنوب شامل سه ميدان متمايز يكى فرونت گالسى تا آخر اراضى تارناپل . ديگرى در ساحل بحر سياه تا جنوب درياچهء وان . سومى از ارمنستان تا اواسط قسمت سرحدات غربى ايران همه‌جا مقامات تعرض و پيشرفت با روس است .\r\nدر فرونت غرب اروپا از سرحد سويس فرانسته تا كانال اپيرس و سواحل بحر شمال موفقيت همه‌جا با قواى آلمان است . عمليات اين دو فرونت گويا به قدرى بر سطوت و عظمت خود افزوده است كه ساير ميدانهاى جنگ در درجهء دوم و سيم از اهميت قرار دارند كه نه آلمان و عثمانى مجال دارند به ساير نقشه‌هاى مشرق زمينى بپردازند نه مؤتلفين موقع دارند به ساير نقشه‌هاى خود توجه نمايند . مساعدتهاى فرانسه و انگليس از حيث رسانيدن اسلحه و پول و مهمات به روس اگرچه قابل انكار نيست لكن مساعدتهاى مادى و معنوى روس خدمت بزرگى به آنها نموده .\r\nحملات جنرال ايوانف به گالسى سالونيك را محفوظ داشته . تعرضات اردوهاى قفقاز مسئلهء اعزام قشون به مصر را موقوف يا به تأخير انداخته است . مرادف اين حال قضاياى سياسى جدى نيز از طرفين شروع شده . روسيه به وسيلهء ضرب شصت جنگى در كرزناتيز و تارناپل رومانى را مىخواهد به‌طرف خويش جلب نمايد ، فرانسه و انگليس يونان را . چيزى كه ما به تأخير دخول آنهاست فقط تعويضاتى است كه از جيب و كيسهء ديگران تقديم مىدارند .\r\nاغتشاش دولت آسمانى كسب وخامت كرده شورشيان مغول و چينى از ديوار مشهور سرحدى گذشته همه‌جا قشون دولتى شكست خورده نزديك است شهر پكن و شخص يوان شيكاى محل حمله واقع شوند . ژاپن پس از تحصيل بيست و دو فقره امتيازات بزرگ سابق مجددا تقاضاهاى پرطول و عرض ديگرى دارد . افسوس كه ممالك اروپا ، آن\r\n\r\n\r\n","description":"","footnote":"\r\n( 1 ) - در اصل داشته باشد كه سهو القلم است .\r\n","page_name":" 4484 ","page_number":360},
  {"content":"\r\n\r\nمارهاى گرسنه كه از هيچ‌چيز سير نمىشوند دچار محاربات خونين هستند . و الّا خوب موقعى براى بلعيدن چين بود . جديدا رئيس الوزراى فرانسه با وزير خارجه و جنگ و بحريه و فوايد عامه و رئيس اتاماژر فرانسه به لندن وارد شده‌اند .\r\n\r\nاخبار ايران - جلسهء وزراء\r\nايران - طهران خبرى نيست . شاه فرح‌آباد تفريح مىكند . وزرا جلسه دارند و بدون تغيير عبارت در هر نمره از روزنامه در ذيل اخبار پايتخت اين جمله نوشته شده : جلسهء هيئت وزرا . صبح روز گذشته شاهزاده رئيس الوزرا به دربار تشريف آورده آقايان وزرا تا نزديك ظهر در وزارت‌خانه‌هاى خودشان تشريف داشتند . سپس به دربار تشريف آورده بعد از ظهر جلسه تشكيل گرديد و تا نزديك غروب هم وزراء در دربار حضور داشتند .\r\nبعد به منازل خود رفتند . فقط تغييرى كه در بعضى مىدهد اين است كه به‌جاى سپس « بعد » و به‌جاى تشكيل « منعقد » و تا نزديك غروب را « مقارن غروب » مىنويسد .\r\n\r\nفضوليهاى ديگر\r\nپلتيك داخله يا تنقيد از وزراء يا غير وزراء و آن فضوليهاى ديگر كه خانهء همه مردم را خراب كرد هيچ درج نيست . تلگرافچيهاى روس در طهران و رشت و جاهاى ديگر تقريبا اداره را ضبط كرده و تا خودشان مخابرات دارند به ديگرى برگذار نمىكنند . دو نفر تلگرافچى سابق خودشان را هم به روسيه فرستادند . راه‌آهن جلفا تا آخر حوت به تبريز خواهد رسيد .\r\n\r\nكميتهء حافظ استقلال فارس\r\nفارس به حال خود باقى ، نصير الملك با همه تأكيدات و منع دولت باز مشغول كار خود است . « كميتهء حافظ استقلال فارس » به همه‌جا تلگرافات مىكند و مردم را محرك مىشود .\r\nكاپيتن انگمان سوئدى شهر را در تصرف دارد و متصل ژاندارم مىگيرد و ابدا به تلگرافات دولت و ماژرنيسترم رئيس تشكيلات اعتنا نمىكند . در برازجان شيخ جعفر و مجاهدين كماكان باقى و بوشهر را تهديد مىكنند . شاهزاده نصرت السلطنه مقيم اصفهان [ است 
  ] پيشكارى هم تاكنون معلوم نكرده‌اند . به شاهزاده هم اقساط مقررى نمىرسد و مستأصل مانده است .\r\nكرمان به حال سابق خود باقى [ و 
  ] شهر به تصرف رئيس ژاندارمى است . قشون\r\n\r\n","description":"","footnote":"","page_name":" 4485 ","page_number":361},
  {"content":"\r\n\r\nانگليس در نه و ده سليم مىگويند آمده‌اند . بختيارى و مجاهدين به رياست ماژر دماره و ژاندارم در ملاير شكست سختى خورده ، ماژر تاب مقاومت نياورده با صد نفر به‌سمت كرمانشاهان فرار كرد و قشون روس شهر را متصرف [ شد 
  ] و خيال رفتن بروجرد را دارند .\r\n\r\nنظام السلطنه\r\nاز ترجمهء « رسكواسلو » مىنويسد : آلمانها به ايرانيهائى كه طرف آنان گرديده‌اند در صورت عدم پيشرفت كه اموال آنها از بين برود قيمت املاك و دارائى آنها را قبلا داده .\r\nيك نظام السلطنه هشتصد هزار منات از آنها گرفته ! آلمانها نظام السلطنه را به ديكتاتورى انتخاب كرده‌اند و او به تمام ولايات تلگراف نموده كه ماليات ندهيد ، اطاعت به دولت نكنيد ( اين عنوانات و اين دستور العملها را مردم از سپهدار ياد گرفتند ، او مقدم اين تلگرافات شد كه ديگران آموختند ) .\r\nسالار لشكر پسر فرمانفرما داماد نظام السلطنه كه در « سن سير » درس خوانده فرماندهء كل قشون و اردوى ملى شده . جديدا قشون روس وارد شهر بروجرد شده و متصل از قم و عراق به آنها ملحق مىشوند و خيال رفتن خرم‌آباد فيلى را دارند كه پس از نظم آنجا به كرمانشاه بروند .\r\n\r\nنفوذ شاه و ترس از او\r\n( من مكرر گفته‌ام و نوشته‌ام از ما ايرانيها ديگر كارى ساخته نيست . مردم ديگر از اين كلاه واهمه و انديشه ندارند ، خواه سفيد باشد خواه سياه ، خواه نمد باشد خواه ماهوت .\r\nآن وقتى كه مىترسيدند پرده از روى كار برداشته نشده بود . اين مردم از شاه مىترسيدند نه از سرباز و سوار توپ يا تفنگ . اگر از اينها مىترسيدند در اين چند سال خيلى بيشتر استعمال شده تا سالهاى قبل . هر جا را به توپ بستند فرداى آن شلوغ‌تر شد . چند روز ديگر پاك برهم خورد . چهار سال است نظام السلطنه با آن اردو بروجرد رفت ، بعد ژاندارمرى با آن همه استعداد ، آن همه كشتند ، آن همه غارت كردند ، آن همه مردم بىگناه و با گناه را به چوبه دار آويختند ، آن همه دهات و قراء و قصبات را با خاك يكسان ژاندارمرى كرد ، قلعه‌ها ساخت ، سنگرها درست كرد ، مالها گرفت امنيت حاصل نشد .\r\nمردم نترسيدند . باز از نو بناى شرارت و اغتشاش را گذاشتند . واقعا دولت در تهيهء امنيت بروجرد و لرستان بىنهايت كوشش كرد ، پول خرج كرد ، زحمت كشيد ، اما ممكن نشد .\r\nنه بروجرد تنها در همه‌جا . اما هيچ‌جا نظم نگرفت . هيچ نقطه امن نشد حتى الموت خراب و اين براى همان نكته بود كه قبلا نوشتم . مردم از شاه ترس داشتند . مردم اين مملكت\r\n\r\n","description":"","footnote":"","page_name":" 4486 ","page_number":362},
  {"content":"\r\n\r\nشاه را سايهء خدا مىدانستند . آيت الهى و مؤيد آسمانى يقين داشتند . شاه دهان باز كند عالم زير و زبر مىشود . غضب كند آسمان به زمين دوخته مىشود . فرمان او را فرمان خدا ، گفتهء او را گفتهء رسول . سرپيچى از امر او را سرپيچى از امر خدا و عدم اطاعت او را عدم اطاعت پيغمبر خود مىدانستند . عجوزه‌هاى مملكت ما عقيده‌شان اين بود كه سالى يك مرتبه ممكن باشد و شاه را زيارت نكنند نماز و روزه و طاعت آنها قبول درگاه خداوندى نيست . مردم اين مملكت براى شاه نماز ، روزه ، حج و تمام طاعات و فرايض را واجب نمىدانستند . براى شاه خوردن روزه ، ننمودن نماز را حلال مىدانستند . مردم اگر گمان بدى به شاه مىبردند مثل آن‌كه خلاف مذهب نموده فورا استغفار مىفرستادند .\r\nتوى كوچه شاه را هركس مىديد قربان و صدقه مىرفت . به سر و سينه‌شان از شدت شعف مىزدند . ما شاء اللّه مىگفتند . صلوات مىفرستادند . نور محمّدى مىگفتند از جبههء او پيداست . پس از فريضه او را دعا مىكردند . مردم اين مملكت هرچه بودند به واسطهء اين عقيده شرارت نمىكردند ، ماليات مىدادند ، در خانه‌هاى خودشان آرام و بىاذيت نشسته بودند . و الّا دولت ما آن‌وقت قوه‌اش از حالا كمتر بود . پس از آن‌كه آن آيت الهى ، آن سايهء خدا ، آن نمايندهء خشم و غضب و رحمت پروردگارى را در نظر مردم بر خلاف جلوه دادند ، خوار كردند ، زار و زبون نمودند ، ذليل كردند ، بىوقع كردند ، عقيده و مرعوبيت از بين رفت . گاهى محمّد على گدا نوشتند ، گاهى نايب محمّد على نوشتند ، گاهى پدر برايش جعل كردند ، چه و چه كه قلم از نوشتن آن عار دارد . كم‌كم از اذهان مردم و قلب مردم آن عقيده و اعتقاد سست گرديد . يا به كلى خارج شد . اين بود هركس چهار نفر دور خود ديد با تفنگ افتاد به جان آن‌كه آن را نداشت . آنقدر آن آدم را صدمه زد تا آن آدم هم هرچه داشت و نداشت فروخت تفنگ خريد و آدم گرفت افتاد به جان آن كه به صورت اول خودش بود . كم‌كم هر دسته چهار نفرى جمع شده دسته‌هاى بزرگ‌ترى تهيه كردند . ديگر به هيچ‌چيز مردم ابقا نكردند . دولت هم با همه جد و كوشش ممكن نشد جلوگيرى كند . تا كار به آنجا رسيد و هيچ كس از هيچ‌چيز ترس ندارد مگر آن كه پاى خارجه به ميان بيايد . آن‌وقت باز از آنها واهمه مىكنند براى آن‌كه آن خارجه را هم يك چيز غريب تازه تصور مىكنند و مردم را مثل بچه‌ها از « لولو » ترسانده‌اند و همان ترس است كه اهلشان كرده و مىكند .\r\n\r\nواقعهء بروجرد\r\nاين بروجرد بود كه سه ماه آن عدهء بزرگ ژاندارمرى زحمت كشيد و تلفات بىحد [ داد 
  ] تا توانست داخل شهر شود . چه واقع شده كه امروز عدهء قليل روس بدون هيچ\r\n\r\n","description":"","footnote":"","page_name":" 4487 ","page_number":363},
  {"content":"\r\n\r\nمقاومت وارد آنجا شد ! با آن همه اردو ، آن همه زحمت نظام السلطنه نتوانست آخر الامر خرم‌آباد برود .\r\nفرداست روسها با همان عدهء كم وارد آنجا مىشوند . به خداى لايزال همان در كوچه‌هاى خرم‌آباد آن آوازهاى مهيب خود را بخوانند احدى قادر نيست هرزگى يا شرارت كند . همان لرها كه از كرمانشاهان برگردند واقعات آنجا را تعريف كنند براى امنيت لرستان كافى است . مگر باز خود روسها مايل به امنيت نشوند . چنانچه تا حال نشدند و بلكه روز به روز بر شعلهء آن دامان زدند . و الّا باز نمىتوانند جلوى شيطنت و دسيسه و رشوه‌خوارى ما را بگيرند .\r\n\r\nژاندارمرى\r\nچنانچه همين ادارهء قشنگ و منزه خوب ژاندارمرى را همان ايرانيهائى كه داخل آن بودند خراب و ويران و مفتضح كردند كه هيچ دولتى ديگر جرئت نمىكند از سوئد مستخدم ببرد . رئيس ادارهء ژاندارمرى قزوين مىخواست به احكام حكومت و اوامر او گوش بدهد حاجى خان ماژر مانع بود و نمىگذاشت . اگر يكى از آن پيغامات يا كاغذجات به رئيس مىرسيد ده تاى آن را خودش جواب مىداد و تقاضاى حكومت را رد مىكرد .\r\nتوى ادارهء ژاندارمرى در حضور ده نفر وقتى كه آدم من تقى كاغذ حكومت را برد و به دست حاجى خان داد دور انداخت و گفت حاكم گه خورده . تقى خان گفت همين‌طور بگويم ، گفت از آن بالاتر به فلان مادرش .\r\n\r\nعلت امنيت سابق\r\nبارى از مطلب دور افتاده‌ايم . من از آن ترتيب سابق مقصودم تعريف و تحسين نبود .\r\nزيرا هيچ آدمى كه فى الجمله شعور داشته باشد از ترتيبات سابق تعريف نمىكند بلكه قصد من توضيح بود كه چطور سابق اين مملكت امنيت داشت و حالا با همه كوششها ندارد .\r\nخواستم علت آن را بيان كرده باشم كه اين مردم همان مردم هستند ، امنيت به واسطهء آن عقيدهء باطنى و آن رعب سلطنتى بود ، نه به واسطهء استعمال آلات حرب يا چيز ديگر .\r\n\r\n","description":"","footnote":"","page_name":" 4488 ","page_number":364},
  {"content":"\r\n\r\n\r\nاوضاع بلبشو\r\nبرويم سر مطالب : اقدامات دولت اگرچه من گمان مىكنم ظاهرى بوده است در استخلاص سفيركبير عثمانى و آتاشهء اطريش و آلمانى مفيد واقع نگرديد . آنها را به سمت روسيه بردند . سفير را تا سرحد سوئد برده مرخص مىكنند . ليكن آتاشه‌ها را توقيف خواهند كرد تا خاتمهء جنگ . سفير اسپانيا كه از قرار معلوم با عاصم بيك دوستى داشته با اتومبيل به‌سمت اصفهان مىرود كه عيال و فرزندان سفيركبير را آورده در رشت به مشار اليه برساند كه اتفاقا بروند . ايران سير به قهقرا مىكند . در همه‌جا فراش‌باشى ، تفنگدار باشى حكام معين مىكنند و به‌جاى امنيه و ضبطيه و ژاندارم همان قراسوران بىپير را در كار گرفتن هستند . آن همه داد و فريادها به واسطهء اغراض شخصى و بىعلمى و طمع و خودپسندى از بين دارد مىرود . قشون روس در بروجرد الوار و مجاهدين را خيلى زود شكست داد و آنچه مفسد و هرزه بود فرارا به كرمانشاه رفته‌اند مثل باد و پشه .\r\n باد چون بشنيد آمد تيزتيز * پشه بگرفت آن زمان راه گريز \r\nمردم گرسنهء لخت عريان ايران كه از صبح تا غروب آفتاب براى لقمه نانى در تعب و صدمه و زحمت‌اند كجا يارائى و توانائى جنگ با روس را دارند . چهار صباح پولى براى معيشت خود گرفتند داد و بيدادى كردند تمام شد و رفت .\r\n\r\nشكست ميرزا كوچك خان\r\nتلگرافات اتاماژر قفقاز مىگويد مقدار اسلحه و مهمات كه دشمن به خاك ايران وارد كرده از اين فقره معلوم مىشود كه پس از شكست دستهء كوچك كوچك خان نزديكى رشت سپاهيان ما مقدار يك مليان فشنگ و سى صندوق آلات منفجره به دستشان افتاد .\r\nدر شهر قم شانزده هزار فشنگ و سيصد گلولهء توپ غنيمت گرفته شد .\r\nابلاغيهء سفارت است كه در قريهء « چبكا » « سروپل » جنوب كنگاور اهالى بيرق سفيد برپا كردند . جمعى از نظاميان ما داخل ده شدند يعنى به دعوت آنها و بعد بلافاصله حمله به‌سمت آنها آوردند . از اين حملهء خائنانه يك صاحب‌منصب و يك تابين كشته شد .\r\nبرحسب امر كماندان « كردارمه » اهالى قريه [ را 
  ] به واسطهء اين حركت زشت خائنانه موافق قوانين نظامى به مجازات شديد رسانيدند . سفارت امپراطورى مردم را آگاه مىكند از تحريكات نمايندگان عثمانى و آلمانى اجتناب نموده من بعد پيرامون حركت خلاف نشوند .\r\n\r\n","description":"","footnote":"","page_name":" 4489 ","page_number":365},
  {"content":"\r\n\r\n\r\nقشون روس در دو جبهه\r\nبه كاشان اخيرا قشون روس ، رفته همين‌طور به زنجان و هر جا ممكن شود و داشته باشند قشون روانه مىكنند . باراتوف قشون ابو ابجمعى خود را دو قسمت كرده : يكى از طرف جنوب غربى كرمانشاهان ، ديگرى جنوب شرقى بروجرد و لرستان . از اين دو سمت به خاك عثمانى حمله مىبرد . به واسطهء فتح ارزروم رابطهء قشون عثمانى با قشونى كه سمت آذربايجان ما فرستاده بود به كلى قطع گرديده . به واسطهء مراسلاتى كه اخيرا به دست روس و ايران رسيده معلوم مىشود آلمانها مبالغ هنگفت يعنى چندين صد هزار ليرهء عثمانى در ايران به مصرف آشوب و هيجان مردم رسانيده‌اند .\r\n\r\nملخ در فارس\r\nبه واسطهء ملخ خوارگى در شيراز متمولين نان جو ، فقرا و غارت شدگان با ريشه و برگ درخت و علف بيابان زندگانى مىكنند . با اين حال ژاندارمرى و شيخ جعفر و سايرين دست از گريبان آنها نكشيده‌اند . در حقيقت اين فتنه و اغتشاش جديد ايران از فارس طلوع كرد و آنها مقدم اين آشوب و خونريزى شدند !\r\n\r\nموريتاريوم\r\nدولت ما در اين كشمكش خوب پولى از بابت « موريتاريوم » دريافت مىكند . ماهى يكصد و چهل و يك هزار تومان . قيمت ليرهء انگليس در طهران پنج تومان و هشت هزار دينار است . ليرهء عثمانى پنج تومان و سه هزار . منات طلا شش هزار ، اشرفى خودمان ناصر الدين شاهى بيست و چهار هزار . اما پول كاغذى خيلى تنزل دارد . منات كاغذى دو هزار و هفتصد دينار است . فرانك كاغذى يك هزار و هشتصد و پنجاه دينار است .\r\n\r\nنوروز 1334\r\nسه شنبه 16 شهر جمادى الاولى 1334 هجرى ، 31 ماه مارس 1916 ميلادى ، اول درجهء حمل و اول فروردين 838 جلالى - ديشب به زيج هندى هفت ساعت و پنج دقيقه و بيست ثانيه و به زيج فرنگى هشت ساعت و 4 دقيقه گذشته از شب تحويل حمل شد . من هم مثل بچه‌ها خواب بودم و محض خاطر فوت حيدر قلى خان و عيال مهدى آتش‌بازى و چراغان هم نكرديم . امروز صبح حسب المعمول زيارت امامزاده زكريا بالاروچ رفتم . پس از زيارت در خانهء خالهء زينب كه مجاور امام‌زاده است چاى و شيرينى صرف شد . ملاها\r\n\r\n","description":"","footnote":"","page_name":" 4490 ","page_number":366},
  {"content":"\r\n\r\nو رعايا ديدن كردند . هوا منقلب شد ، باد و بوران برخاست . زود سوار شدم كلاه بهمن را باد برداشت تا چيان غلطزنان آورد . خيلى تماشا داشت . بعد از ناهار رخت عيد همگى از طهران رسيد . الان پوشيده‌اند و الحمد للّه شاد هستند . آسمان [ را 
  ] ابر سياهى گرفته و غرش مىكند و اين اول غرش بهارى است .\r\nمعمولا رقعه‌جات طهران درج مىشود . تا برسيم به كاغذجاتى كه جوف امانت بود .\r\n\r\nدستخط حضرت و الا\r\nپس از اظهار مرحمت و احوال‌پرسى و بعضى دستور العملها و حكايت كشمرز يك مطلب بامزه داشت : دو حكايت غريب شيرين بامزه الان مىشنوم يكى از گرفتارى عاصم بيك و آتاشهء نظامى اتريش و دو نفر آلمانى در شكارگاه نزديك كرج در منطقهء نظامى به دست روسها كه خيلى خنده دارد .\r\n\r\nمحكمهء دكتر ايوب\r\nديگرى عروس سيد آقا بحرينى در محكمهء دكتر ايوب خان روى صندلى مىنشيند كه كاغذ اعلانى سريش ماليده در چادر عروس مىچسبد . عروس در مراجعت اعلان را به همه مردم كوچه مىنمايد و مىبينند مىخوانند . آژان پليس زن را نظميه ميبرد مؤاخذه مىكند . آن‌وقت عروس ملتفت مىشود . استنطاقات مىشود بحرينى را نظميه مىكشند .\r\nثابت مىشود كه عروس بىتقصير است . دكتر ايوب را نظميه مىبرند سى تومان جرم مىشود . آخر شوهر زن را به‌همين جهت طلاق مىدهد . مضمون اعلان هم خيلى مناسب واقع مىشود : خانه‌اى كه دكتر ايوب دارد در بزرگ شكست و خرابى پيدا كرد .\r\nآن در خراب است آقايان و محترمين از راه پس بيايند . از آن طرف معيوب است نيايند .\r\n\r\nپوست سمور - سالور دشت\r\nحضرت و الا هنوز با قلم ايرانى و مركب ايرانى مشكى چيز مىنويسد . حتى مستشار الممالك هم بايد همين‌طور با قلمدان و مركب مشكى و قلم ايرانى [ بنويسد 
  ] .\r\nحضرت و الا بيست دانه پوست سمور خواسته‌اند كه وجود ندارد . من فقط يك دانه پيدا نموده‌ام . كوه لعل و سالور دشت را مىفرمايند من جنگل كنم در حالىكه آب آنجا ندارد و درخت با هواى اينجا هم به عمل نمىآيد . ( والدهء حضرت و الا از تركمانهاى سالور است كه در جنگ مرو نصيب محمّد شاه مرحوم شده بود و به ازدواج خود درآوردند ) .\r\nلهذا بالاى قلعه ديم زارى است كوكدشت نام ، سالوردشت اسم گذاشته‌اند ، همين‌طور\r\n\r\n","description":"","footnote":"","page_name":" 4491 ","page_number":367},
  {"content":"\r\n\r\nتپهء پشت قلعه خاك سرخ دارد كوه لعل اسم گذاشته‌اند . بارى بعضى فرمانهاى مالايطاق مىدهند . وقتى كه جواب عرض مىكنم نيست يا ممكن نمىشود اوقاتشان تلخ مىشود .\r\n\r\nدستخط آقاى عماد السلطنه\r\nالان كه به اداره آمده بيكارم در راه بچه روزنامه فروش داد مىزد « ورود امير بهادر به طهران » . البته مىدانيد كه در حق اين شخص چها گفتند و مىنوشتند . ما در ايران هر روز هر قسم مطلب ضدّ هم مىبينيم . چون امير بهادر به منزل مجد الدوله وارد شده البته جرق الملك ( فخر الملك ) ( اين اسم را مرحوم اميرزاده به او گذاشته بود ) آنجا رفته و يك شرحى از بىنظمى مملكت به واسطهء نبودن او گفته ( چون دختر حاجى مجد الدوله عروس فخر الملك زن حاجى عز الممالك است ) . بارى فرمانفرما دو روز قبل از رياست وزراء استعفا داد . فورا قبول شد و از قرار معلوم اقدامات بىرويهء فرمانفرما اسباب سوءظن شخص اعليحضرت هم شده بود كه ما به كلى از راستى اين حكايت دور هستيم و بالمآل مىدانيم كه در خاتمهء جنگ ( اگر اين جنگ خاتمه داشته باشد تكاليف معلوم مىشود ) اگر آدمى بعد از جنگ زنده مانده باشد . بارى چه اوضاعى است هركس حيران است ، يعنى اين مردمان متمدن چرا آنقدر يكديگر را مىكشند . در اين ساعت ميان فرانسه و آلمان حملات شديد در وردن شروع شده و اين جنگ اخير قلم نسخ روى عموم محاربات بيست ماههء جنگ كشيده ( در اداره كار پيدا شد ) . بعد قدرى از ورشكستى نزهت و زيور الملوك عيال خودشان مرقوم مىدارند و حكايت رخت عيد .\r\nروسها در ايران عجالتا در ارزروم غلبه كرده‌اند و آلمان به‌طرف فرانسه هجوم آورده تا كى به طرف او برود .\r\nمجاهدين از كرمانشاه عقب رفته‌اند . اما معلوم نيست كجا هستند و ما هيچ از پلتيك آقايان قبل از وقوعش اطلاع نداريم . 27 ع 2 . ( پايان نامهء عماد السلطنه )\r\n\r\nرقعهء جناب شيخ\r\nاز اخبارات 20 ربيع الثانى ، مطابق ماه اغستوس . كرمانشاه از دست مجاهدين غيور و نظام السلطنه جنرال ملى خارج [ شد 
  ] و به تصرف روسها برآمد و تا اين تاريخ سه منزل هم از كرمانشاه به آن طرف رفته‌اند . همين قسم در قفقازيه جلو مىروند . پنجاه هزار قشون آلمان كه در اسلامبول بود به كمك عثمانى آمده‌اند . فعلا جنگ بزرگ كه امروز اول جنگ دنياست جنگ وردن است . آلمانها به قدرى توپخانه حاضر كرده‌اند كه عقلها مبهوت است . ولى فرانسويها هم خوب استقامت كرده‌اند . سقوط وردن اگرچه مشهور\r\n\r\n","description":"","footnote":"","page_name":" 4492 ","page_number":368},
  {"content":"\r\n\r\nشد ولى بعد « رعد » تكذيب كرد . فعلا روسها خوب جان گرفته‌اند . هشت مليون قشون روس در تمام فرونتها مقام تعرض احراز كرده‌اند تا بعد چه شود . جنگ آلمان و فرانسه به كجا بكشد . سفارت آلمان ، پرنس رويس در كرمانشاه خودش را بارولور كشت . علت آن از قرارى كه جرايد مىنويسند به واسطهء مخارجات گزاف و نتيجه نگرفتن از عمليات در ايران بود كه مسؤول دولت شده و براى محاكمه در محكمهء نظامى احضارش نموده بودند . چند روز مهلت مىگيرد شايد در جنگ اخير در بيد سرخ جبران بكند . پس از شكست اخير موقع تخليهء كرمانشاه خودش را كشته . « 1 » ( بيد سرخ در همان نزديكى صحنه است دره‌اى است كه تمام آن بيد سرخ روئيده ) . در سالونيك فعلا خبرى نيست .\r\nپلتيك دولت با روسهاست خاصه اين اوقات كه در همه نقاط موفق هستند . كابينه تغيير كرد سپهدار رئيس الوزرا شد . ( سپهسالار اعظم ، سپهدار اعظم قبل ) جمعى در طهران قرب سه هزار نفر در سفارت روس تحصن اختيار كرده‌اند بدوا به عنوان حقوق ، ولى اخيرا فصولى افزوده شده من‌جمله عودت محمّد على شاه تا چه شود . « 2 » ( در روزنامه تحصن اربابان حقوق را در وزارت ماليه نوشته بود ) . به قدرى روسها آذوقه از قبيل جو ، يونجه ، نفط ، قند ، قورخانه وارد كرده و مىكنند كه حساب ندارد . روسها براى اردو و اتباع خودشان چند باب مغازه باز كرده‌اند . منات را در شش قران بر مىدارند و متاع را منتهى درجه ارزان مىدهند . مثلا گالوش كه در بازار سه تومان و نيم نمىدهند در آن مغازه يك تومان مىفروشند و قس على هذا و به قدرى متاع وارد كرده‌اند كه حساب ندارد و اين متاع از كارخانه با اتومبيل و كشتيهاى دولتى وارد مىشود ، ولى به ايرانى نمىفروشند ، به سالدات آنچه را كه خارج از ما يحتاج اوست نمىدهند .\r\n\r\nنظام السلطنه\r\nجنرال نظام السلطنه مدتى معلوم نبود بعد از فتوحات به كجا براى رفع خستگى و استراحت مثل جنرال هيندنبورگ آرميده است ، حالا معلوم مىشود يعنى از قرارى كه « عصر جديد » نوشته بود خدمت والى پشت كوه رفته . آنچه حدس مىزدم از قبيل انحلال ژاندارمرى و غيره تمام انجام گرفت مگر آمدن محمّد على شاه كه مانده و فعلا روسها مجبورند از آوردن . ليله هفتم جمادى الاولى . ( پايان نامهء شيخ )\r\n\r\n\r\n","description":"","footnote":"\r\n( 1 ) - اين مطلب بعدها تكذيب شد . يك نفر صاحب‌منصب خودش را كشته بود نه سفير . ( حاشيه )\r\n( 2 ) - تحصن مردم آخر معلوم شد به اغواى سپهسالار بود كه رئيس الوزراء بشود و همان قسم هم شد . خرج مردم را او مىداد . ( حاشيه )\r\n","page_name":" 4493 ","page_number":369},
  {"content":"\r\n\r\n\r\nكارهاى فكليها - زنده‌باد دموكرات\r\nايرانيها خصوصا جماعت فكليها كه بعد مشروطه‌خواه و بعد تجددپرور ، سپس انقلابيون ، آخر الامر دمكرات خود را لقب دادند همه كارها را صورت دادند . رولسيون كردند . مشروطه گرفتند . مجلس افتتاح نمودند . بمب انداختند . روزنامه ايجاد كردند .\r\nكعبهء آمال را خراب كردند . طهران را فتح كردند . شاه را خلع نمودند . كعبهء آمال را مجددا آباد و مفتوح نمودند . مردم را به دار آويختند . توى كوچه و در خانه‌ها مردم را به قتل رسانيدند . آژان درست كردند . از همه ممالك مستشار آوردند . ژاندارمرى و نظميه برپا كردند . ماليه را به دست شوستر و بلژيكيها دادند . باعث اولتيماتوم روس شدند . يا مرگ يا استقلالها گفتند . شاه را به تخت سلطنت نشاندند . از دست رژان ظالم . . . همدانى نجات يافتند . زنده‌باد ، پست‌بادها گفتند . در اين جنگ بين المللى فوايد و نتايج بىشمار بردند . تمايل نمودند . نفرت نمودند . بالاخره ليدرها و رؤساى آنها مثل مسيو گام بتاى فرانسوى از طهران نه به واسطهء بالن - زيرا آن را نداشتند - يا وسايل ديگر فرار كرده در قم « كميتهء دفاع ملى » برپا نمودند . قشون گرفتند و ژاندارم دولتى را به عصيان واداشتند .\r\n\r\nهورا هورا سليمان ميرزا\r\nآخرين اقدام مفيد كميتهء خورشيد سرخ براى معالجهء مرضاى مجروحين جنگ از خودى و بيگانه داير نمودند . در چندين ميدان با روس و انگليس جنگ كردند الحمد للّه فاتح هم شدند و به‌سمت بغداد با اين قشون جرار و كمك برادران اسلامى و آلمانى و هم‌كيشان خود رفتند . حالا ديگر خوب است چند روزى راحت نموده و از ثمرات اين عدالتها و امنيتها و فتوحات نتيجهء مطلوب را حاصل نمايند و به عيش و عشرت و كامرانى مشغول شوند . زنده‌باد حزب محترم دمكرات . پاينده باد اقدامات مفيد آنها . هورا هورا سليمان ميرزا ليدر محترم .\r\n\r\nروس در صحنه\r\nجنرال برات‌اف به سفارت تلگراف مىكند كه در 20 ربيع الثانى قشون ما بيد سرخ را گرفت ، سه هزار و پانصد نفر عثمانى را شكست داد كه به حال فرار به‌سمت كرمانشاه مىروند . مقدارى توپ و تفنگ و فشنگ و فشنگ ميترايوز و تمام اردوى آنها غنيمت ما شد و امروز عصر عساكر ما وارد صحنه مىشود . از قرارى كه ذيل تلگراف نوشته شده بود كه مقدارى از عساكر روس از بىراهه به اطراف كرمانشاهان قبلا رفته آنجا حاضرند .\r\n\r\n","description":"","footnote":"","page_name":" 4494 ","page_number":370},
  {"content":"\r\n\r\nجنرال ابدا در اين تلگراف خود از ژاندارم و مجاهد ايرانى اسم نمىبرد و مستور مىدارد و حال آن‌كه به موجب ابلاغيه‌هاى خودشان هشت هزار ژاندارم و دوازده هزار مجاهد آنجا بوده و تحقيقا نظام السلطنه با پنج هزار لرستانى آنجا رفته و البته جماعتى هم از ملايرى ، تويسركانى و اكراد كرمانشاهانى هم بوده‌اند . جنرال در تلگراف اين عبارت را مىنويسد :\r\nمصادمهء خونين ما . از اين قرار بايد خيلى آدم كشته باشد . بايد منتظر روزنامه و مكتوب بعد بود . اما احتمال كلى مىرود كه آنها هم كاملا مسبوق نباشند و روسها مخفى بدارند يا اجازهء طبع و نشر دولت ندهد .\r\nعقيل طهران رفته بود شب عيد آمد . چاى خريده كه در اينجا بفروشد . قدرى گل و نخم گل برايم آورده بود . بعضى سؤالات از حاج افخم الدوله نموده بودم جوابى نوشته كه از اين جواب سؤالات من معلوم خواهد شد . ديگر به ذكر سؤالات نمىپردازم . پس از تبريك عيد كه مساعده نموده‌اند .\r\n\r\nنامهء افخم الدوله\r\nدستخط مبارك ديشب 29 ربيع الثانى زيارت ، جواب مسائل حضرت و الا اگرچه بعضى لاينحل است ولى به قدرى كه مىدانم عرض مىشود . دولت ايران بدبختانه به واسطهء نداشتن قوه با هيچ‌يك از دول عهد و ميثاقى نتوانست ببندد . دولت آلمان و عثمانى محرمانه بيست كرور پول نقد مىدادند كه فعلا شاه حركت كرده استعدادى حاضر و كمك به آنها بكند و خيلى چيزهاى ديگر هم وعده مىدادند ( همان حرف بود روى كاغذ نيامده بود ) . چون دولت ايران نمىتوانست و مسلما و فورا همسايه شمالى تمام نقطهء شمال را اشغال مىكرد و پس گرفتن آنها كار حضرت فيل بود و شايد نظريات ديگر هم داشت ايران حاضر نشد . دولتين همجوار خيلى مواعيد مىدادند ، حتى قرض را مىبخشيدند ، معاهدات گذشته را در تقسيم ايران نقض مىكردند . اسلحه مىدادند مواعيد ديگر هم بود . در صورتىكه دولت ايران با عثمانى جنگ كند . اين مطلب هم به واسطهء نداشتن استعداد و همراه نبودن عموم ممكن نشد . صاحب‌منصبان سوئدى خصومت با روسها دارند . در مملكت خودشان چون نمىتوانستند در اينجا موقع را مغتنم شمردند . از طرفى هم پول آلمانها كار كرد . مستوفى الممالك هيچ‌وقت از كسى پول نگرفته و بىطمعى او مسلم و بر همه واضح است ، اين حرف ساختگى است .\r\n\r\n","description":"","footnote":"","page_name":" 4495 ","page_number":371},
  {"content":"\r\n\r\n\r\nوضع احمد شاه\r\nشاه باطنا با آلمان و عثمانى همراه بود . ولى مهمل است عقيدهء ثابتى ندارد . مىگويند روسها تقديمى به او كرده‌اند . سه چهار صيغه دارد . دو تاى آنها يكى دختر شاهزاده حسين پسر مرحوم معتضد الدوله ، يكى دختر معز الدولهء حاليه است . دختر شاهزاده حسين اولادى تازه پيدا كرده دختر است . مشغوليات شاه فعلا با زنهاست . ميل مفرط به پول دارد . درس خوانده ، فرانسه مىداند . ولى چندان تصور نمىكنم ذكاوت و هوش داشته باشد . نامهربانى او مثل جدش است ( در همان طفوليت هم وليعهد از اين شاه باهوش‌تر بود . پدرش هم گفته بود او را شاه كنيد ) . چون چاكر هم زياد حضور اعليحضرت مشرف نمىشوم و اطلاع كامل ندارم نمىتوانم به‌طور تحقيق اخلاق و عادات او را عرض كنم . حضرت اقدس و الا گاهى مىروند . اغلب ايستاده پذيرائى مختصرى مىكند ، قدرى صحبت ، خداحافظ . شب عيد و گرفتاريها با الطاف حضرت اقدس و الا لذتى دارد كه نمىتوان عرض كرد . 9 جمادى الاولى 1334 .\r\n( پايان نامهء افخم الدوله )\r\n\r\nنامهء عماد السلطنه\r\nرقعهء آقاى عماد السلطنه اخبارى نداشت . فقط يك سؤال و جواب مختصرى كه در سفر كلاردشت با دكتر كن نموده بودند . اين دكتر هم مثل طالقانى امير اسعد است ، جز آن‌كه مظلوم‌تر و فقيرتر است . ( براى آن‌كه كسى مثل بزند فلان آدم مهمل حرف زد و بىربط مىگفت ابدا سؤال و جوابى از اين قشنگ‌تر نمىشود كه دكتر در كلاردشت گفت . مديحه خيلى خوب ياد گرفته و به اغلب شاگردهاى مدرسهء فرهنگ هم ياد داده .\r\nبفرمائيد بهمن ميرزا هم حفظ كند همچنين ملكه خانم . در كتاب هم بنويسد « از دكتر پرسيدم هوا چطور است ؟ گفت نم نم باران مىآيد ، همچه با دانه‌هاى درشت . گفتم پس نم‌نم نمىشود ؟ گفت خير يعنى عرض مىكنم همچه خشك است . گفتم باران خشك نمىشود ؟ گفت مقصودم از اين خشكى نه مقابل ترى است بلكه به اصطلاح سنگين است . » ( واقعا خيلى مهمل گفته ) . شاه هنوز فرح‌آباد است . اخبار خارج چيزى معلوم نيست . هرچه باشد همين روزنامهء « رعد » مىنويسد ، يعنى هرچه در طهران بدانند . امروز مذكور شد كه علاء الملك به واسطهء اختلاف شديدى كه به محض ورود با اعضاء عدليه پيدا كرده بود از وزارت عدليه معزول شد . از كابينهء جديد صورت نداده بودند .\r\n( پايان نامهء عماد السلطنه )\r\n\r\n","description":"","footnote":"","page_name":" 4496 ","page_number":372},
  {"content":"\r\n\r\n\r\nاقتدار سپهدار\r\nرفتن مستوفى الممالك هم كه شيخ نوشته بود معلوم مىشود حقيقت نداشته و الا مرقوم مىداشتند . عقيل مىگفت سپهدار قزوين [ است 
  ] . از شهر هم يك نفر آمده بود مىگفت سپهدار وارد شهر شد . به قزوين آمدن رئيس الوزراى جديد تازگى دارد . آقاى عماد السلطنه در يك رقعه كه مطالب شخصى بود فقط همين‌قدر نوشته بود كه اقتدار سپهدار رئيس الوزراء از اتابك و صدر اعظمهاى قبل خيلى زيادتر است .\r\n\r\nمنازعهء اكرم الملك و سردار اقتدار\r\nپنجشنبه 18 جمادى الاولى - سيم حمل - در اين گرانى قند و شيرينى پذيرائى دسته دسته رعايا بىمزه نيست . راه تنكابون هم ايام عيد مسدود بود . از بس برنج شب عيد از ما گرفتند به ستوه آمديم . اين سه روز هوا منقلب ، گاهى باران ، گاهى برف ، گاهى آفتاب بود . حكايت تازه منازعهء سردار اقتدار است با اكرم الملك ( عمو و برادرزاده ) كه از اول من و اغلبى مىدانستيم اقامت اكرم الملك در آنجا و توقف امير اسعد در رودبار آخر الامر جنگى برپا مىشود . عباسقلى نامى از رعاياى متمول شىرود ملكى سپهدار مايل دخترى مىشود كه عقد يك نفر گالش بوده . دختر را فريب مىدهد نزد خود نگاه مىدارد ، بعد به شوهر مىگويد اگر عقد تو است عقدنامه را بياور ببينم . گالش ابله عقدنامه را مىبرد گرفته فورا پاره پاره مىكند و دختر را عقد مىكند . گالش به سردار اقتدار تظلم مىكند . سردار مأمور عقب عباسقلى مىفرستد . مأمورين پولى گرفته او را فرار مىدهند . سردار اقتدار مىخواهد خانهء عباسقلى را خراب كند . شيخ نور الدين كه از طايفهء خودشان است و آخوند شده ( چهار سال بود در طهران مشغول افساد بود آخر مبلغى به او داده راضى نمودند تنكابون آمد نزد امير اسعد . صد تومان و يك قاطر سوارى هم از او گرفت ) به حمايت عباسقلى درآمده جمعى را برداشته به خانهء او مىرود و نمىگذارد خانهء او را غارت كنند . بعد جمعى را هم برداشته سر وقت اكرم الملك كه در خرم‌آباد منزل دارد مىرود . كم‌كم مردم را آنجا جمع مىكنند ، آش و پلو راه مىاندازند ، تلگرافات به طهران مىكنند ما اقتدار را نمىخواهيم ، اكرم الملك را حاكم ما كنيد . اين قال مقالها باعث مىشود كه سردار در شهسوار و او در خرم‌آباد سنگربندى مىكنند و مقدمه نزاع فراهم مىشود . تا بعضى احكامات از طهران مىرسد سردار اقتدار قوت مىگيرد و چند نفر از اطرافيان اكرم الملك را گرفته چوب مىزند ، جريمه مىكند . اكرم الملك به سمت اميرآباد ملكى پدرش مىرود . سردار تعاقب مىكند . پريروز جلال گرمارودى به\r\n\r\n","description":"","footnote":"","page_name":" 4497 ","page_number":373},
  {"content":"\r\n\r\nمن مىگفت پراخوت وارد شد آذوقه و قورخانه پياده كرد و گفتند از راه خشكى قزاق روس مىآيد . ديشب قاصدى از طرف اكرم الملك آمده بود سراج محله منزل نموده بود .\r\nاو گفته بود اكرم الملك و انتصار السلطان و مسعود الملك پاى پياده فرار كرده آمده‌اند .\r\nامان بيدق‌دار يوژى خبر شده چند تا قاطر فرستاد آنها را يوژ آوردند و من مىروم به امير اسعد اطلاع بدهم . امروز گرماروديها مىگفتند قزاق روس وارد شده اينها فرار كردند . باز مىگفتند داود خان ( عموى محمّد آقا و موسى ) را با نفط سردار آتش زده خانهء حبيب اللّه خان پيشخدمت و برادر زن امير اسعد را غارت كرد و آتش زد و خانه عباسقلى را آتش زده . بگير بگير سختى است .\r\n\r\nپسران سپهدار\r\nاين اكرم الملك سه سال قبل هم باز در تنكابون با عمو جنگ كرد . اما آن‌وقت زود حكم عزل عمو و نصب اكرم الملك رسيد . بعد امير اسعد رفت و سردار فرار به رشت نمود . محمّد على براى گرفتن طلبى رودبار قبل از عيد رفته بود ، مىگفت امير اسعد مىگفت پسرهء مادر قحبه حرف مرا گوش نمىدهد . هرچه مىنويسم اعتنا ندارد . اما نوكرهايش مىگفتند دروغ مىگويد خودش محرمانه دستور العمل مىدهد . خيلى عجيب است سپهدار با اين اقتدار ميان دو پسر خودش را نمىتواند اصلاح بدهد . حالا كه زنده است با اين شأن و شوكت ترتيب اين باشد واى به آن وقتى كه زير گل برود . سپهدار فقط سه پسر دارد و اين همه كار و دولت . خيلى حيرت است كه جلوگيرى نمىكند و حال آن كه همه قسم مىتواند . مسعود الملك چند روز است براى آوردن عروس دختر امير اسعد هفتاد هشتاد نفر آدم به رودبار فرستاده . هوا بد شد توقف كردند . حال هم اين مقدمه پيش‌آمد . محمّد على مىگفت در آن دهات ديگر نقطهء خالى نيست و در استله‌بر سپهدار هم يك درخت ده ساله باقى نگذاشته‌اند . تمام را قطع [ كرده 
  ] و سوزانيده‌اند . امير اسعد از دهات خودش يك شاخه درخت قطع نمىكند ، متصل از استله‌بر مىبرند كه مال سپهدار است . تمام زمينهاى دهات پدرش را هم ضبط [ كرده 
  ] و به تصرف رعاياى خودش داده . من اسمعيل را جريده مىخواهم تنكابون بفرستم دو فقره پول مرا گرفته بياورد . اخبارات صحيح را او خواهد آورد .\r\nروز عيد اسمعيل قاطرچى را با عريضهء تبريكى با ده مرغ و دو عدد پنج هزارى دست لاف كه پارسال بين ما معمول شد رودبار خدمت امير اسعد فرستادم . جواب خيلى محبت‌آميزى نوشته بود و دو عدد اشرفى دست لاف فرستاده بود . من ما بين دو سنگ آسيا افتاده‌ام . چه كنم بايد تملق كنم مىترسم نرم شوم .\r\n\r\n","description":"","footnote":"","page_name":" 4498 ","page_number":374},
  {"content":"\r\n\r\n\r\nغارت - فرار\r\nجمعه 19 ج 1 ، 14 درجهء حمل - هوا آفتاب بود . ديروز مقارن ظهر من آن شرح را نوشتم . عصر سر فراريان باز شد . كريم خان بهادر نظام پسر چراغعلى خان ( اين لقبها را امير اسعد داده ) با نه نفر ديگر وارد زوارك [ شدند 
  ] و خانهء مهدى منزل كردند . اين آدم متمولى است و ميرقليچ و طرفدار جدى امير اسعد . غروب نزد من آمد . اولا تمام دست و پاى او زخم بود . يك پستك داشت و يك سردارى و شلوار ، اما موزر كوفتى را باز حمايل نموده بود . او مىگفت ما در اميرآباد در عمارت امير اسعد خواب بوديم بيدارمان كردند .\r\nپسره خرم‌آبادى بود كه قزاق و سالدات رسيده و خواهد آمد . ما باور نكرديم . ساعت ده دور عمارت را گرفتند . ما تا ديديم سالدات و صداى فرمان روسى به گوشمان رسيد مصمم فرار شديم . از آنها شليك شد ما هم شليك كرديم . توپ آنها صدا كرد ما بيرون آمده يك‌طرف اميرآباد كه جنگل است گرفته فرارى شديم . صبح به ما خبر رسيد كه هرچه داشتيم غارت كردند . ما خانه‌هاى خودمان را ديديم كه آتش زده بودند . دود و شعلهء آتش بالا مىرفت . اميرآباد را هم خراب كردند . چندين نفر هم كشته شد . خيلى از من تمنا داشت چيزى به آقاى سيد علينقى بنويسم عيالات آنها را پناه بدهد . اين مىگفت دو هزار و پانصد سالدات و دويست قزاق آمده ، اما گويا اغراق مىگفت . آن‌وقت شب هم كسى مجال نداشت شماره كند . اين كريم خان آدم هرزه شرور بدى است و خيلى خانه‌ها [ را 
  ] خراب كرده و آدم كشته . متعاقب از گرمارود خبر رسيد اكرم الملك ، مسعود الملك و انتصار السلطان پياده وارد شدند . من گفتم آنچه اسب و قاطر دارم صبح براى آنها ببرند از گرمارود هم قاطر بگيرند . قاطرهاى زوارك را هم گفتم بدهند اين ده نفر ببرند . امروز صبح بيرون رفتم ميرزا اسحق ديدن آمده بود . مىگفت پريروز امير اسعد به من نوشته بود كه شب عروسى در شترخان خواهد آمد . اما حاليه بهم خورد .\r\n\r\nشكايت از سردار اقتدار\r\nاز صبح زود تا آن‌وقت چند دسته از هواخواهان و نوكر و رعاياى امير اسعد آمده گذشتند . بعد گفتند اكرم الملك و جمعى قلعه مىآيند . ما به اطاق رفتيم . متعاقب وارد شدند . جناب آقا شيخ نور الدين و دو برادرش ميرزا يحيى و ميرزا ابراهيم و آقا سيد حسين پيشنماز و شيخ جعفر و ملا حسينعلى وركى خودمان . اكرم الملك و مسعود الملك بعد از مصافحه و حال و احوال‌پرسى اظهار تشكر از من كردند كه مال براى سوارى آنها فرستاده بودم و بعد آقا شيخ نور الدين كه برعكس دو برادرش خيلى قوىهيكل است\r\n\r\n","description":"","footnote":"","page_name":" 4499 ","page_number":375},
  {"content":"\r\n\r\nبيان نمود كه تظلمات ما از اين آدم سفاك به خود حضرت سپهسالار بود و بعد هم به قونسلگرى قزوين و سفارت روس و برحسب رقعهء خود اقتدار هم ما اميرآباد رفتيم كه به اكرم الملك نوشته بود اقامت شما در خرم‌آباد مخل نظم است برويد اميرآباد . از آمدن سالدات و قزاق هم خبر نداشتيم ، جز آن‌كه نصف شب خبر شديم كه ساعت چهار از كشتى پياده شدند و آنچه هم بعد به ما معلوم شد اينها براى تنبيه و نظم كلارستاق و كجور آمده بودند كه دو سال است با سپهسالار ياغى شده بهرهء املاك و ماليات او را نمىدهند .\r\n\r\nويرانى ، خرابى\r\nسردار اقتدار موقع به دست آورده در ساعت ده به سرما ريختند و اگر يك سمت عمارت قريب جنگل نبود همه ما را كشته بودند . ما زود خودمان را به جنگل انداخته فرارى شديم . البته ما با قشون دولتى روس جنگ نداشتيم و جنگ نمىتوانستيم بكنيم .\r\nروز ديگر به هزار خوارى به قهوه‌خانهء مناف رسيديم و به قدرى چپ و راست توى جنگل راه رفته بوديم كه مثل مرده بوديم ، روز ديگر مران و بعد پيچ بن و گرمارود . گمان نمىكنيم سپهسالار اعظم اين حكم را كرده باشند . هرچه هست از اقتدار است . بعد من خيلى به آنها دلدارى دادم . خودشان هم متشكر بودند كه جانشان به سلامت مانده . بعد متفرقا صحبت به ميان آمد ، معلوم شد در شب عيد به سر آنها ريخته‌اند و از شليك اينها هم چند نفر سالدات كشته ، جمعى هم از اينها كشته شده كه بعد نفط به سر مقتولين ريخته آتش زده‌اند .\r\nمىگفتند به ما خبر رسيد صد سوار به سر خانهء مسعود الملك ، صد نفر به سر خانهء انتصار السلطان و جمعى هم به سر خانه‌هاى ديگران رفته ، خانه‌هاى زياد هم از اميرآباد و بلده كه مسكن كريم خان است آتش زده‌اند آنچه هم ممكن بوده غارت نموده‌اند ، حتى درختهاى توت و تلمبارها قطع و خراب شده ، شاليها را آتش زده‌اند . به سر خانهء مسعود الملك و انتصار و سايرين چه بيايد بعدها معلوم مىشود . مىگفتند داود خودش را به زير پاى اقتدار انداخت التماس كرد او . گفت حالا آسوده‌ات مىكنم و با موزر چند تير خالى كرد .\r\n\r\nانتصار السلطان\r\nاز قرار گفته آدمهايشان از سالدات كشته شده اما خودهاشان زيادتر كشته شده‌اند .\r\nبعد از صرف چاى غليان و شيرينى به اتفاق برخاستيم همه را سوار كردم و رفتند . خيلى\r\n\r\n","description":"","footnote":"","page_name":" 4500 ","page_number":376},
  {"content":"\r\n\r\nخيلى ممنون شدند . از قرارى كه گفتند امير اسعد پيغام داده من اينجا جا ندارم در بادشت منزل كنيد . انتصار السلطان خيلى شكمش بزرگ است . مىگفتند هيچ نمىتوانست حركت كند . ناچار او را در نمد پيچيده چند نفرى او را حمل مىكردند . گاهى در سرازير روى برف او را با آن نمد مىكشيدند به اصطلاح اينجا « كرّه » مىكردند . در گرمارود مانده و قدرت حركت ندارد . اما عدهء سالدات روس را نوكرهايشان گفته بودند صد و پنجاه نفر است .\r\nجماعت فرارى خيلى زيادتر است . متصل آمده و مىگذرند جمعى هم به‌سمت رشت رفته‌اند ، هرچه هست ورود سالدات يا قزاق براى كجور مقارن اين اوضاع شده و سردار موقع را از دست نداده است يا شايد هم حكم از طرف سپهدار بوده كه اول تنكابون را نظم بدهند بعد كجور را . به‌هرحال بگير بگير سختى است و يقين داشتند از هركس ممكن شود پول خواهند گرفت و غارت خواهند كرد . حالا اين فراريها [ را 
  ] كه باعث قتل سالدات شده‌اند دستگير بكنند مسؤوليتى داشته باشند يا نه بعد معلوم مىشود . مسعود الملك هيچ حال نداشت . فكرى بود آن همه خرج عروسى كرده حالا هم يك همچو واقعه پيش‌آمد . اما من يك شوخى كرده گفتم استقبال شما تا رودبار مزه‌اش زيادتر شد .\r\n\r\nامير اسعد و عوايد او\r\nامير اسعد با همه عاقلى و شيطنت در كار تنكابون خبط و خطا رفت . غرور و مناعت به خرج داده خودش را كنار كشيده ، گاهى جعفر قلى خان را حاكم كرد گاهى سالار ، گاهى اكرم الملك . اين پسرها بىتجربه بىكمال ، نوكرى نكرده ميان آدم بار نيامده اسباب اغتشاش و انقلاب آنجا شدند . بعد هم به حرف سپهدار نرفت . هرچه نوشت برو كجور را منظم كن طفره زد ناخوش شد تا آنها قوت گرفتند . تا سپهدار مجبور شد سردار اقتدار را فرستاد . آن‌وقت باطنا تحريك كرد . اكرم الملك بچه را آنجا گذاشت . مردم مفسد هم براى آش و پلو و گرفتن پول و اقتدار بعد گرد اينها جمع شده كار را به آنجا رسانيدند .\r\nحالا اگر يك مسؤوليت عمده به گردن امير اسعد وارد نشود باز خيلى خوب است .\r\nامير اسعد نمىبايست كناره كند . بلكه بيشتر از سابق مىبايست به كار آنجا بچسبد و خودش را اداره كند حكومت نمايد . امروز هوش و گوش مردم باز شده ، تاريخ هزار و سيصد و سى و چهار است نه هزار و سيصد و شش و هفت كه بشود يك بچهء چشم و گوش بستهء بىتجربه نادان را قايم‌مقام حبيب اللّه خان ساعد الدوله و ولى خان نصر السلطنه و علينقى خان امير اسعد قرار داد . من از آقا سيد عطاء اللّه شنيدم كه امير اسعد سالى سى\r\n\r\n","description":"","footnote":"","page_name":" 4501 ","page_number":377},
  {"content":"\r\n\r\nچهل هزار تومان از توفير اجاره و تسعير برنج و باج مراتع و جرم و جريمه رعاياى پدرش مداخل مىكند ، سواى منافع حكومتى و مقررى و بهرهء املاك خودش . با اين حال چرا بايد همچو جائى را از دست بدهد ، يعنى از دست نداده بود ميل داشت اينها را به توسط پسرش ببرد و خودش هم در الموت و رودبار تنكابون ديگرى ايجاد نمايد . اين است كه مىگويند طمع زيادى باعث جوانمردگى است .\r\n\r\nعاقبت چراغعلى بيك\r\nشنبه 20 - دسته دسته رعايا ديدن مىكنند . يك برهء لاغر مردنى مىآورند چاى شيرينى و ناهار مىخورند . بعضيها هم شب توقف مىكنند . خرج عيد من خيلى زياد است . بيرون رفتم پيرمرد كثيف لباس پاره‌اى غليان مىكشيد ، مرا ديد برخاست و به من گفتند چراغعلى بيك خان است . احوال‌پرسى كرده قدرى استمالت نمودم . گفت خانه‌هاى خودم و پسرهايم و رعايايم را آتش زدند . دار و ندار ما را غارت كردند ، به يك جوال‌دوز ابقا نكردند . يكصد و پنجاه خروار عراقى برنج ، پنجاه خروار شالى مرا بردند . يكصد و پنجاه گاو داشتم بردند . فرش ، مس ، قالى آنچه مخلفه داشتم با ماديانها و كره‌ها . حتى طويله و كاه انبار مرا آتش زدند . هفتاد سال است در خانهء سپهدار از خانه شاگردى گرفته تا مباشرى خدمت مىكنم . حال به اين روز پسرش مرا انداخت كه همين يك دست لباس پاره را دارم . گناه خود و تقصير خودم را هم نمىدانم و من جز خدمت كارى نكرده‌ام . من رعيتى هستم كه سالى صد خروار برنج به سپهدار مىدهم . خودم و اولادم و كسانم صد نفر هستيم . من قدرى تسلى به او دادم كه البته امير اسعد تلافى مىكند . سپهدار ميدهد ، چه و چه .\r\n\r\nقضيهء سردار اقتدار\r\nبعد گفتم خواهش دارم اصل واقعه را برايم حكايت كنيد . گفت عباسقلى كدخدا و مباشر شىرود سپهدار منعم است ، داراست . با وصف آن‌كه سه زن دارد عاشق دختر سرگالش منتظم الملك شد كه آن دختر نامزد ، و ليكن حالا مىگويند عقد برادرزادهء سرگالش بود . عباسقلى در پائيز جمعيتى جمع كرده مىرود دختر را مىآورد و عقد مىكند . اكرم الملك و شجاع الممالك كه آن‌وقت آنجا بودند ششصد تومان از عباسقلى گرفته سكوت اختيار مىكنند . بعد كه سردار اقتدار آمد گالش تظلم كرد . ششصد تومان ديگر از عباسقلى و نفرى سيصد تومان از آن‌دو نفر كه همراهى با عباسقلى نموده بودند اقتدار گرفت . در اين ايام نمىدانم چه شد كه اقتدار مأمور براى گرفتارى عباسقلى\r\n\r\n","description":"","footnote":"","page_name":" 4502 ","page_number":378},
  {"content":"\r\n\r\nفرستاد ، او فرار كرد رفت خانهء شيخ نور الدين كه خدا خانهء اين . . . ها را خراب كند . بست نشست . اقتدار چهار نفر فرستاد شيخ جواب كرد . روز ديگر خودش رفت شيخ موزر كشيد كه اگر عنفا ببرى تو را خواهم كشت . اقتدار گفت ميانهء من و تو باشد . بعدها مراجعت كرد . در مراجعت ميرزا ابراهيم برادر شيخ نور الدين را دستگير كرد . شيخ و كسانش خرم‌آباد خانهء اكرم الملك به عنوان بست رفتند . كم‌كم اين مسئله كشيد تا اينجا كه ملاحظه مىكنيد . بعد گفت طلبى از حسين طايفهء رعيت شما دارم آن را بنويسيد گرفته به من بدهند كه جز آن مايملكى ديگر ندارم . من نوشتم حتما گرفته برسانند ، تعظيم كرده رفت .\r\n\r\nروايت جعفر\r\nجعفر شاگرد آبدار اكرم الملك جيرين دهى آمد ، او گفت كه من دو شب مخفى بودم .\r\nاميرآباد را پاك غارت كردند اما آتش نزدند . خانهء چراغعلى و كسان ديگر را آتش زدند .\r\nاسبهاى اكرم الملك و سايرين را هم مهترها توى جنگل برده همه را آوردند . داود را تكه تكه كرده با نفط آتش زدند . آنچه گفتند سه نفر ديگر هم كشته شده . ملا محمّد على مباشر املاك امير اسعد هم پايش گلوله خورد . او را اقتدار خواست بكشد نهصد تومان دادند جانش را خريدند . عباسقلى را هم گفتند كشته است ، در توى آب دنگ مخفى شده بود دستگيرش كردند . بازگفت در خرم‌آباد قزاقخانهء حاجى نظر على و جاى ديگر منزل داشتند . فقط من يك نفر صاحب‌منصب آنجا ديدم كه زخمى بود ، حكيم خودشان معالجه مىكرد . گفتند سه قزاق كشته شد . اما من نديدم . سالدات هم هيچ نيست . در خانهء حاجى نظر على گرامافون مىزدند . سراغ خانهء مسعود الملك هم سوار رفت زن سپهدار ( عمهء مسعود الملك است ) بيرون آمد گفت سر برهنه تلگراف‌خانه مىروم .\r\nمسعود الملك كه فرار كرده از ما زنها چه مىخواهيد ، سوار مراجعت كرد . الآن آنجا آرام است مگر گرفت گير اقتدار و پول گرفتن . بعد رفت با اسبها برود .\r\n\r\nاين جور غارت\r\nفرارى متصل مىآيد اما همه اسلحهء خود را همراه دارند . امير اسعد هم همه را حكم كرده بادشت بروند ، خانهء خودش راه نداده . مالهاى من هنوز نيامده‌اند . من مشغول جواب كاغذجات شهرم . تنكابون به اين جهات آدم نفرستادم . چراغعلى مىگفت اين صاحب‌منصب را هم خود آنها زخمى كرده‌اند تا ما را مسؤول قرار بدهند . يك حرف بامزهء چراغعلى خان هم اين بود كه به من مىگفت من خيلى دعوا و غارت رفته‌ام ، در\r\n\r\n","description":"","footnote":"","page_name":" 4503 ","page_number":379},
  {"content":"\r\n\r\nاسترآباد ، در مازندران ، در تنكابون و كجور اما اين جور غارت نديده بودم .\r\n\r\nحرف امير اسعد دربارهء سردار اقتدار\r\nغروب مالهاى مرا آوردند . ملا حسنعلى هم آمد حكايت كرد كه در شترخان آقا محمّد بهادر السلطان را امير فرستاده بود كه هيچ كس را راه نمىدهم ، همه بروند بادشت . دو ساعت از شب رفته امير اسعد آنجا آمد . اكرم الملك مثل بيد مىلرزيد و بعد از نيم ساعت رفت روى پاى امير اسعد افتاد . امير اسعد قدرى تغير كرد كه چرا شليك كرديد و بعد همان ايراد شما را وارد آورد كه چرا بايد شما جاسوس نداشته باشيد و به شما خبر متصل ندهند . بعد نفرين به برادرش كرد . گفت كاش اين مير غضب را من در رودبار كشته بودم . كاش شما او را كشته بوديد . من همان رودبار كه آمد ديدم خدعه و تزوير با من مىكند .\r\nبعد رفتند خانهء ملا عابد منزل آقايان . آنجا گفت به‌همين پا برويد طهران . جمعى گفتند ما يك شاهى پول همراه نداريم چه قسم برويم . گفت خداوند روزىده است . گفتند مال نداريم . گفت مال لازم نيست و مقدور نمىشود . قرار اين‌طور شد امروز صبح همگى بروند جستان كه ده كوچكى است مال حاج نظر على جزء الموت راه طالقان ما ، از آنجا يزك بعد مير . اسلحه آنچه دارند آنجا گذاشته بروند طهران . اما گفت طورى برويد كه شما را در راه نشناسند و دستگير نشويد .\r\n\r\nحركت آخوندها\r\nامروز صبح آخوندها هريك كلاه گالش به سر گذاشته چوخا پوشيده ( نيم تنه‌ايست با پشم و نخ پارچه آن را زنها ريسيده درست مىكنند ) ، يك چماق به دست گرفته با مسعود الملك و اكرم الملك و جمعى حركت كردند . گفتم شما چرا نرفتيد گفت خيلى اكرم الملك اصرار كرد اما من ترسيدم . براى اين‌كه مستوفى قوم منتظم الملك از اوان كاغذى به يكى از كسانش محرمانه نوشته بود . او داد من برايش بخوانم . نوشته بود همه‌جا تلگراف و تلفون نموده‌اند شما را دستگير كنند . به اين جهت من نرفتم . اما قريب يكصد تومان مال من در صندوق خانهء اكرم الملك بود جزو غارتيها رفته . بعد از شام ساعت شش امير اسعد رفت .\r\nانتصار السلطان قرار شد برود قزوين از آنجا برود طهران . خود امير اسعد هم گفت چند روز ديگر من هم به‌سمت طهران حركت مىكنم .\r\n\r\n","description":"","footnote":"","page_name":" 4504 ","page_number":380},
  {"content":"\r\n\r\n\r\nدستور سپهدار به سردار اقتدار\r\nملا حسنعلى مىگفت قبل از آمدن اقتدار السلطنه همه عهد كرده بودند و اكرم الملك رئيس معاندين بود كه اگر سردار اقتدار بناى تعديات را گذاشت متحد بوده و مانع شوند .\r\nفقرهء عباسقلى به ميان آمد . معاندين جمع شدند بعضى شرايط به اقتدار كردند . او هم قبول كرد . اما تلگراف سپهدار رسيد كه اكرم الملك را مغلولا روانهء طهران كن . آخوندها را مجازات بده . جواب تلگراف متظلمين هم تمام فحش و تغير بود . اقتدار قوت گرفت و بعد نوشت مركز حكومت خرم‌آباد است و من شب عيد بايد در مركز حكومتى و خانهء پدرم باشم ، تا بيست و چهار ساعت ديگر عمارت را خالى كنيد . همه مأيوس شديم و رفتيم اميرآباد و آن قضيه روى داد . مىگفت توپ ، مسلسل ، قزاق داشت .\r\n\r\nترسيدن امير اسعد\r\nاسمعيل مىگفت امير اسعد خيلى ترسيده است . اسلحه را مخفى مىكند و احدى از اينها را راه نداد ( چقدر اينها اسلحه دارند ) و گفتند طهران بايد رفت . اما دروغ گفتند در طالقان مخفى مىشوند تا مطمئن شوند . عقيل مىگفت انتصار السلطان از مرده بدتر وارد گرمارود شد . مرانيها مىگفتند « عجب نعشى و ما دچار به بيم « 1 » عجب شبى و ما گرفتار به بيم . »\r\nمن از ملا حسنعلى پرسيدم پول از كجا آوردند . گفت اينها يك ناخن خشكى هستند كه به وصف نمىآيد . در حين فرار با آن حالت در وسط جنگل يك ده سپهدار بود . از مباشر آنجا اكرم الملك صد و پنجاه تومان گرفت قبض داد .\r\n\r\nآبله‌كوبى\r\nيكشنبه 21 شهر جمادى الاولى - اسمعيل را كه به تنكابون نمىتوانست برود به قزوين فرستادم . مشهدى محمّد على آبله‌كوب كوچنانى آمده بود امروز عباس و پنج شش بچهء زواركى را آبله كوبيد . سال گذشته حكيم طالقانى دو مرتبه كوبيد نگرفت . مايهء آبله فرنگى اين پسره داشت ، در شهر اسعد الحكما آبله‌كوب دولتى است و مجانى بايد بكوبد و دوا هر هفته مجانى برايش از طهران مىرسد . اما شيشه‌هاى مادهء آبله را دانه‌اى پنج هزار مىفروشد و در شهر هم از پنجاه تا يكى را مىكوبد . به‌همين محمّد على ده شيشه پنج تومان فروخته بود .\r\n\r\n\r\n","description":"","footnote":"\r\n( 1 ) - « به بيم » در تاتى به معنى « شديم » است ( مسعود سالور ) .\r\n","page_name":" 4505 ","page_number":381},
  {"content":"\r\n\r\n\r\nكاغذ بهادر نظام\r\nاين استاد كاغذى از كريم خان بهادر نظام و كاغذى از كدخدا هاشم و كاغذى از شيخ آورد . بهادر نظام نوشته بود حسب الامر امير در كوچنان‌كه گوشه‌اى است منزل نمودم .\r\nاستدعا مىكنم مرا در پناه خودتان نگاه داريد ، جاى ديگرى ندارم ، آه و ناله . هاشم نوشته بود اينها شبانه با نه نفر وارد شدند تكليف من چه چيز است . امير اسعد در الموت رودبار ملك دارد . آتانك هم هست . نمىدانم چه خيالى كرده كه شتر را مىخواهد در خانهء من خراب كند . به مراتب خوشكچال از كوچنان گوشه‌تر و سخت‌تر است . البته يك حكايتى است كه هيچ‌يك آنها را به خودش راه نداده . اما من چه كنم بيرون كنم بهانه به دست او مىافتد . امروز يا بعدها تلافى مىكند و اسباب گلهء عمده او هم مىشود . نكنم شايد مسؤوليتى واقع شود . ليكن آن كلمه كه او در كاغذ نوشته حسب الامر امير آمدم و همه‌كس ضعف مرا در مقابل قوت او امروزه مىداند ، باز يك سندى است . لهذا پس از مشورت با تقى و ميرزا حسين به او جواب نوشتم كه حسب الامر حضرت اجل آقاى امير اسعد آمديد كوچنان البته مختارند ملك خودشان است . به هاشم پيغام دادم خيلى مواظب باش ، خيلى ملتفت اطراف باش و اگر خبرى رسيد فورا مرا اطلاع بده . آنها را هم در خارج آبادى يك گوشه جا بده تا ببينم چه شود . براى شيخ هم زود نوشتم از كم و كيف قضيه آگاهم كند ، اگر مسؤوليتى در بين است زود جواب كنم . چهار نفر ديگر آنها هم گرمارود مانده‌اند . عقيل امروز مىگفت قاطر مرا در ايام ابو القاسم خان و آشوب الموت همين كريم خان در يارفى گلوله زد . او را وادار كرده بودند خود مرا بكشد ، اما او قاطر را نشان كرد . آبله‌كوب مىگفت شبانه اينها وارد كوچنان شدند و گفتند امير اسعد ما را جواب كرد . از لاعلاجى اينجا آمده پناه به شاهزاده آورديم . هاشم گفت امشب بمانيد تا من اجازه بگيرم ، و الا بايد برويد .\r\n\r\nاما كاغذ شيخ\r\nپس از ورمى كه در فرستادن امانت كرده كه دو ساعت پس از رسيد روانه كردم سفارش از كدخدا هاشم مىكند كه بين رعايا و او شكرابى شده ، آن‌وقت اين مختصر را مىنويسد : از اخبارات بخواهيد سپهدار دو شب قبل با سفير روس و سفير بلژيك آمدند قزوين بازديد جنرال . احترامات زياد به عمل آمد . در خيابان روسها نمايش دادند با توپخانه و اتومبيل جنگى ، خيلى تماشا داشت . يك شب مانده و روز بعد رفت ظهر باز به همان احترام عودت به طهران كردند .\r\n\r\n","description":"","footnote":"","page_name":" 4506 ","page_number":382},
  {"content":"\r\n\r\n\r\nجنگ دشتستان\r\nجنگ مجاهدين ايران تمام شد مگر جنگ شيخ جعفر و مجاهدين دشتستان كه هنوز زنده هستند ، اما ديگر فضولى نمىكنند . ديگر تلگرافات كسب تكليف از براى دولت مخابره نمىكنند . روسها وارد اصفهان شدند ( آنجا هم امن مىشود ) . از كرمانشاه چهار منزل آن طرف رفتند . جنگ وردن تمام نشده آلمانها با آن همه تهيه هنوز موفق نشده‌اند .\r\nپرتقال بر عليه آلمان داخل جنگ شد ولى ثمرى ندارد مگر به سالونيك كمك برساند .\r\n15 شهر ج 1 .\r\n\r\nجنگ اروپا\r\nپرتقال با انگليسها اتحادى داشتند اما در داخلهء آن جمهورى طلبها و سلطنت طلبها زد و خوردى داشتند ، منقلب بود نه ساكت . پول انگليس و پلتيك انگليس شايد همه دنيا را به آلمان بشوراند . اگر آلمان اين پيشرفت و فتوحات كلى را نكرده بود كه البته همان‌طور شده بود . حالا هم باز نمىتوان مطمئن بود .\r\n\r\nنطق پادشاه بلغار\r\nرفتن قيصر به نيش - قيصر و ابهت و جلال - تمجيد تحسين فرديناند . از آمستردام مورخهء 21 ژانويه به موجب تلگرافى كه از نيش رسيده در مجلس ملاقات قيصر و فرديناند ، شهريار بلغار چنين گفت كه در دويست و پانزده سال قبل از اين فردريك كبير اول ديهيم پادشاهى بر سر گذاشت . چهل و پنج سال قبل امپراطورى جديد آلمان تأسيس گشت و امروز قيصر بعد از فتح سپاهيانش مىتواند به سلامت وارد قلعهء رومنى نيش شود . سپس فرديناند قيصر را تشكر كرد چنين گفت . امروز عالم با تعجب و تحسين قوه و قدرت آلمان و ياران وى را تميز داده و فهميده است كه قشون آلمان در تحت سردارى و سالارى قيصر خويش شكست‌ناپذير است . پادشاه بلغار چنين گفت اميدوارم صلح پايدارى كه ميوهء مقدس فتوحات است در سال 1916 واقع شود ، يك صلحى كه در زير سايهء آن ملت بلغار نيز بتواند در اشاعهء تمدن آلمان شركت نمايد . لكن اگر تقدير به دوام جنگ حكم كرده ملت من مسلح تا آخرين دقيقه وظيفهء خويش را انجام خواهد داد .\r\nسلام بر تو باد اى قيصر و اى شهريار . تو فاتح و با جلال هستى . جميع ملل مشرق زمين ترا در نيش قديم سلام مىگويند . اى نجات دهنده كه مظلومان را به سعادت و نجات بشارت مىدهى .\r\n\r\n","description":"","footnote":"","page_name":" 4507 ","page_number":383},
  {"content":"\r\n\r\n\r\nجواب امپراطور\r\nاعليحضرت مفخم ، امروز به واقعهء مهم اشارت مىكند كه در يك چنين روزى به وقوع پيوسته است . در ايام جوانى مكرر در كنار جد خويش و بعدها زمانى كه خود امپراطور آلمان بوده‌ام در اين روز تاريخى جشن گرفته‌ام . در حالتى كه شواليه‌هاى اين درجه و مقام گرد من حضور داشته‌اند ( مقصود قيصر از شواليه‌هائى كه بدان اشارت مىكند اشخاصى است كه داراى درجه عقاب سياه مىباشند ) . فردريك اول در 18 ژانويه 1701 يعنى روز تاجگذارى خويش اين درجه و مقام را برقرار نمود و از اين‌رو چنين مىنمايد كه ملاقات قيصر و فرديناند و نطقهائى كه مبادله شده است در روز 18 ژانويه كه دويست و پانزدهمين جشن سنويهء تاجگذارى فردريك اول و استقرار درجهء عقاب سياه مىباشد به وقوع پيوسته است . قيصر علاوه كرد : حالا دومين دفعه‌اى است كه به حكم خداوند قهار در ميدان كارزار اين جشن را مىگيرم و اين مرتبه در يك زمين قديم تاريخى كه شجاعت و شهامت قشون بلغار آن را فتح كرده و شهرياران خطهء مرا در ميان سپاه دلير و سركردگان تابناك خويش پذيرائى كرد و اعطاء يك درجه بلندى خاصه منصب كلنلى رژيمان 12 پياده نظام بالكان مرا قرين افتخار و مباهات فرموده است . بدين طريق اعليحضرت شما نسبت به من احترام و افتخارى مبذول داشته‌ايد كه بالاتر از آن متصور نبوده و نيست . امروز شما آرزوئى كه از دير زمان در قلب من بوده است برآورده [ كرد 
  ] و كلمات شما ثابت مىكند كه ما در اين ساعت داراى احساسات واحده هستيم .\r\nدشمنان ما كه بر سعادت و پيشرفت صلح جويانهء آلمان و اطريش هنگرى حسد مىبردند ما را به ميدان نبرد طلبيدند ( همه همين حرف را مىزنند و همه دروغ مىگويند ) و با قلب سبك تمدن تمام اروپا را در خطر انداختند ، فقط بدين مقصود كه بنيان و ريشهء ما را محو و نابود سازند . ما يك جنگ سختى كرده‌ايم كه به زودى دايرهء آن وسعت خواهد يافت .\r\nزمانى كه همان دشمنها عثمانى را نيز تهديد كردند او هم به ما ملحق شد و با جنگ سخت مقام خود را حفظ نمود . هوشمندى و مآل‌انديشى آن اعليحضرت تميز داد كه وقت است در تحت سرورى خويش بلغار را به دعاوى حقهء خود برساند و راه مملكت دلير خود را براى يك آتيهء درخشانى صاف سازد . اين بود كه با صدق و راستى ملت آن اعليحضرت مسلح شده و جنبشهاى فاتحانهء خويش را شروع كردند و در تحت رياست و راهنمائى خداوند جنگ خويش يك ورق نورانى ديگرى بر تاريخ مجلل بلغار افزودند .\r\nبراى آن‌كه احساسات صميمانهء خود و تمام ملت آلمان را ظاهر سازم من از اعليحضرت شما درخواست كرده‌ام كه درجه فيلد مارشالى پروس را قبول فرمايند . من با قشونم\r\n\r\n","description":"","footnote":"","page_name":" 4508 ","page_number":384},
  {"content":"\r\n\r\nمسرور و شادمانم كه شما به قبول اين مقام خود را يكى از ماها ساخته‌ايد ( قيصر بىاندازه تملق و فروتنى مىكند ) . به عون و يارى پروردگار قادر قاهر در اين فرونت و در تمام فرونتهاى ديگر عمليات بزرگ صورت گرفته است . اينك من تشكر و سپاس خاضعانهء خويش را به درگاه خداوند متعال تقديم مىدارم ، زيرا مرا فرصت داد كه در اين نقطهء تاريخى كه يك مرتبه ديگر به خون دليران ما و شما تقديس يافته در ميان قشون فاتح خويش دست اعليحضرت شما را فشار بدهم و كلمات اعليحضرت شما را در دوام جنگ براى حصول يك صلح دائمى استماع نمايم و نيز معلوم مىدارد كه روابط وداديهء ما كه در موقع برپا بودن طوفان جنگ استقرار يافته است همواره براى سعادت ملت ما برقرار خواهد بود . من نيز با اطمينان كامله اين مقصد را تعقيب مىكنم و پيالهء خود را براى سعادت آن اعليحضرت و دودمانش و به افتخار فتح قشون بلغار و آتيه بلغار بلند مىكنم .\r\n\r\nقيصر در بلگراد\r\nبر طبق راپورت تلگراف بىسيم امپراطور اطريش هم به پادشاه بلغار درجه و مقام مارشالى اطريش هنگرى را اعطاء كرده . امپراطور آلمان وارد بلگراد شده است و از زمان بارباروسا كه در يكى از جنگهاى صليبى صد هزار شواليهء آلمانى را در بلگرادسان ديده هيچ‌يك از امپراطوران آلمان تا امروز بر قلعهء قصر بلگراد پا ننهاده مگر امپراطور ويلهلم كه در اين‌روز هنگامى كه هواى خوبى قلبها را بهحت‌ناك كرده بود باشكوه و جلال فوق العاده وارد و يك گارد افتخارى اطريش هنگرى و موزيك نظامى اعليحضرت او را سلام گفتند و غريو توپ و فرياد هلهله مردم اعليحضرتش را پذيرائى كردند ( از قلب صربيها خبر ندارد ) . امپراطور پل راه‌آهن جديد را ديدن نموده سپس در ميان اهالى كه جامهء بزم پوشيده بودند و آزادانه حركت مىكردند گردش كرده و بعد سواره به تفرج‌گاه كالى مكدان رفت . امپراطور بعد از آن قشون آلمان را از دانوب عبور كرده بودند سان ديده نطقى ادا فرمود و اعمال شجاعانه آنان را ستود . قيصر شخصا نشان آهن به سربازان عطا نمود . - « تايمز » - مورخهء 22 ژانويه 1916 .\r\n\r\nمقالهء اساسى تايمز : بندهء جديد خداوند خداوندان\r\nبه نظر ما راپرت ضيافتى را كه فرديناند كوبورگى حكمران كنونى بلغار به احترام امپراطور ويلهلم داد در آلمان ، خاصه در پروس با احساساتى آميخته از شادى و غضب مىخوانند . اين مسئله نظير آن است كه امپراطور بزرگ يكى از پادشاهان كوچك ممالك\r\n\r\n","description":"","footnote":"","page_name":" 4509 ","page_number":385},
  {"content":"\r\n\r\nمختلف آلمان را ملاقات كرده باشد . ليكن در اين موقع مذاكراتى كه جريان يافت با لحنى مخصوص بود . مذاكراتى كه امپراطور و فرديناند به عمل آوردند يقينا در نظر اهالى آلمان خوش‌آيند نبوده بدون شك بر خود قيصر ملاحظهء اين مسئله خيلى سخت و ناگوار آمده كه عضو يك سلسلهء پست آلمانى خود را با رئيس سلسلهء هوهن زلرن مساوى و برابر بداند . فرديناند در نطق خود مىگويد فتوحات ما و آلمان وعده مىدهد كه در اشاعهء تمدن آلمان ملت بلغار شركت و مساعدت نمايند . همين‌كه آلمانها با نظر قهقرائى برگشته نگاه به اين رعيتهاى ترك كنند قدر و قيمت كمك آنها را تميز خواهند داد . ناگوارتر و ننگين‌تر از تمام اينها در نظر خود قيصر اين بود كه مجبور شد صليب اعظم درجهء بلغارى و كلنلى يك رژيمان بلغارى را قبول نمايد و فرديناند براى اين مرحمت تشكر كرده و بگويد اين بزرگ‌ترين افتخارى است كه ممكن بود من بدان نايل شوم . ما نمىگوئيم كه عقيدهء قيصر غير از آن است كه خود اظهار داشته ليكن چه جاى انكار كه اين دسته گلى كه فرديناند به قيصر داده غير از آن دسته گلى است كه خود قيصر طالب بوده . قيصر يك آكتور و بازىگر شيادى است و مناصب افتخارى شاهزاده كوبورگى را با چهرهء متبسم پذيرفت و در جواب فرديناند را خداوند جنگ خواند و درخواست كرد كه منصب فيلد مارشالى پروس را از او قبول نمايد و علاوه كرد كه قشون آلمان با او خوشحالى خواهند نمود كه اين كوبورگى هم يكى از آنها شده است . اگر قيصر راست گفته باشد و آلمانها خوشحالى نمايند پس معلوم مىشود كه نمىدانند فرديناند در ميان قشون خود چقدر بىاعتبار است . بعد از جنگ اول بالكان ژنرال سادف فرماندهء كل قشون بلغار در احوال فرديناند به يكى از وقايع نگاران ما چنين گفت : آيا چه مىتوان كرد با يك مردى كه هميشه مىترسد و از صداى توپ مىلرزد . جرأت ديدن يك سرباز مجروح را ندارد و تا ممكن است از فرونت جنگ خود را دور نگاه مىدارد . اين است اعتبار فيلد مارشال جديدى كه امپراطور آلمان به بزرگترين منصب امپراطوريش رسانده . ما براى اين هردو صاحب‌منصب غصه مىخوريم ، شايد مقصود اين هردو خطيب و ناطق كه به وقايع تاريخى مراجعه كردند اين بوده است كه اظهار علم و فضيلتى نمايند . فرديناند يك قسمت نطق خود را به زبان لاتين ادا نمود . بيانات فرديناند خيلى شبيه آن پهلوانان رومنى است كه در حضور امپراطورى « دشل نير » و يا « رومى شيان » پادشاه را ثنا مىگفتند و سپس براى خشنودى خاطر وى گلوى خود را مىبريدند . ليكن فرديناند هيچ قصد ندارند كه در جلوى قيصر خود را بكشد . اما از فرستادن رعاياى خود براى فداكارى قيصر مضايقه نخواهد داشت . فرديناند مىگويد جميع اهالى شرق قيصر نجات دهندهء خويش را تهنيت مىگويند .\r\n\r\n","description":"","footnote":"","page_name":" 4510 ","page_number":386},
  {"content":"\r\n\r\nبعضى از اهالى مشرق صربيها و قراطاقيها هستند و راستى جا دارد كه بگوئيم قشون قيصر براى آنها سعادت و بركت آورده است . روزى كه اين جشن گرفته شد روز وقوع سه حادثه بود : اول در يك چنين روزى قيصر ژرمان به آلكتور براند نبورگ اجازت داد كه لقب پادشاهى به خويشتن بگذارد . دوم در همان روز پادشاه جديد پروس درجهء عقاب سياه را ايجاد كرد . سوم در يك چنين روزى امپراطورى جديد آلمان چهل و پنج سال قبل تشكيل يافت ( خوب بود چهارمى هم علاوه مىكرد كه چهارم در اين‌روز امپراطور كلنل رژيمان 12 بلغار شد ) . همه‌كس مىداند كه فردريك بيچاره چگونه اجازه گرفت كه تاج بر سر گذارد . بعد از هفت سال زحمت و جد و جهد آخر الامر به يك كشيش ژزوئيتى موسوم به ولف كه نفوذ كلى در دربار امپراطورى داشت متوسل شد و او از قيصر لئوپولد اجازه گرفت كه الكتور براند نبورگ تاج پادشاهى بر سر گذارد و خود را فردريك اول لقب نهد . پرنس اوژون در آن موقع گفت هركس اين مسئله را تصويب كرده باشد به چوبهء دار آويخته شود و حالا معلوم مىشود كه پرنس مزبور داراى عقل و دانش بود .\r\nامپراطور ويلهلم در نطق خود چون ديد كه فرديناند اسم خود را نبرده مجبور شد چند مرتبه عون و تفضل الهى را درخواست نمايد و مخصوصا خاضعانه پروردگار را سپاس فرستاد . زيرا فرصت يافته بود كه با شاهزاده كوبورگى دست بدهد . ويلهلم مىگويد تمدن آلمان را دچار خطر كردند و عثمانى يك ملت متمدنى بوده به اتفاق بندگان قديمش يعنى بلغارها براى حفظ آن تمدن شمشير كشيدند و اعليحضرت قيصر اطمينان دارد كه با كمك و مساعدت آنها و همراهى وين كه دير زمانى است مركز تمدن و علم بوده است [ و 
  ] فداكاريهاى آنها موفقيت خواهد يافت . ما در اين مسئله شك داريم كه آيا وصفيات در نظر دهاقين بلغارى همان‌قدر مطبوع است كه در نظر قيصر است يا خير .\r\nاحتمال دارد دهاقين بلغار فهميده‌اند كه چرا و به چه علت آنها را قربان آلمانيها مىكنند .\r\nاما وقتى كه امپراطور مىگويد كه هم او خودش و هم فيلد مارشال جديدش داراى احساسات واحد هستند آيا كدام رعيت باوفاى دولت خواه است كه چون و چرا بگويد ؟\r\nما فقط يك تنقيد به نطق اعليحضرت قيصر داريم و آن اين است كه افسوس مىخوريم چرا فرديناند را به زبان لاتين جواب نداد . لاتين را بايد به لاتين جواب داد . اميدواريم براى دفعهء ديگر قيصر چند فراز لاتين تهيه كند تا بيشتر به بلغاريها و تركها اثر كند . ( اگر شش هفت ماه قبل بود پنجاه تومان به روزنامه‌نويسها مىدادند اين ترجمه را در روزنامهء خود درج كنند درج نمىكردند ) .\r\n\r\n","description":"","footnote":"","page_name":" 4511 ","page_number":387},
  {"content":"\r\n\r\n\r\nحملات زيپلن به پاريس\r\nراجع به حملات اخير زيپلنهاى آلمان از آسمان پاريس يك نفر از ديده‌بانها من البدو الى الختم در واقعهء مزبور حضور داشته و ساعات اضطراب‌انگيز استحكامات پاريس را به رأى العين ديده است حكايت هيجان‌آميز ذيل را در خصوص اين واقعه مىنويسد :\r\nقريب سه ساعت از شب مىگذشت كه اولين صداى تلفن برخاست و از سرحدات جنگى اشعار داشتند كه دو فرزند زيپلن آلمان براى ملاقات پاريس به آن سوى مىشتابد . فورى خبر مزبور به تمام مراكز داده شد . تمام آسمان پيمايان مستخفظ پاريس و موشك‌اندازان سماوى در پستهاى خويش حاضر شده و پس از پنج دقيقه دو آيروپلن پيش قراول براى كشف آنها طيران كرد . اطلاعات از اطراف بناى رسيدن را نهاد و در آن هنگام تمامت آسمان پيمايان و آيروپلنهاى ميترايوزدار به حركت آمدند . جو هوا منظرهء عجيبى به خود گرفت . افسانه‌هاى دوره‌هاى عفريتها و اهريمنان آسمان در نظر مجسم شد . نورافكنها مانند قداره‌هاى عظيمى كه پردهء شب را مىخواهند از ميان قطع سازند پيوسته از اين سر تا آن سر افق به جولان آمدند . عفريت آسمان‌پيماى خصم نزديك مىشد . ليكن آيروپلنهاى مستحفظ پاريس مانند بنات النعش يا شهب ثاقب فضاى محيط را ميدان جولان خود قرار داده بودند . داستان شگفت‌آميز در آسمان مرئى بود . به فاصلهء بيست دقيقه بيست و هفت طياره پاريس را زير بال و پر خود گرفته يك سلسله آيروپلن از ارتفاع دو هزار تا سه هزار متر در هوا اوج گرفته و هريك قوطىهاى موشك ميترايوز همراه داشتند . همگى در بحر محيط ظلمت غوطه‌ور شده و اهريمنهاى شبگرد دشمن را در ارتفاع نيم فرسنگ تجسس مىنمودند . ظلمت شب به قدرى زياد بود كه گوئى در يك سردابهء زيرزمينى دنيا فرورفته است . فاصلهء ابر نهصد مطر بود و از آن به بالا طبقات ضخيمهء ابر مثل يك اقيانوس ذخارى سطح زمين را فراگرفته بود . شهر پاريس در ميان تاريكى وحشت‌خيزى فرورفته ، چراغهاى برق خاموش ، خيابانها ساكت . يك پايتخت چنين پر ولوله و شورى مبدل به وادى خاموشان گشته بود . قسمتى از طياره‌ها حركت كرده و قسمت ديگر انتظار فرمان را داشتند . عدهء ديگرى كه مأمور حركت روز بودند و چراغ همراه نداشتند خيلى مايل بودند كه آنان نيز عزيمت به آسمان نمايند . ليكن جواب گفته شد حركت بدون چراغ مستلزم مرگ و اعدام است . آنها به نوبهء خود جواب مىدادند اگر با اين اهريمن تجاوزكار شب جنگ كنيم مرگ را به چيزى نشمريم . زيپلن حركت مىكرد ، پيوسته به پاريس نزديك مىشد . پاريس ساكت ، پاريس خاموش است .\r\nهرقدر زيپلن پيش مىآمد اوج مىگرفت كه به درجه‌اى اوج مىگرفت آخرين سرحدى\r\n\r\n","description":"","footnote":"","page_name":" 4512 ","page_number":388},
  {"content":"\r\n\r\nاست كه « ديريژابل » بتواند تا آن اندازه بالا برود . در يك ارتفاع چهار هزار مترى شروع به ريختن بمب و گلوله نمود . چراغهايش خاموش بود . شدت ابر و مه شعاع افكنهاى زمين و آيروپلنها را خورد و ناچيز مىساخت . ممتنع بود كه بتوانند سفينهء مرگبار و اهريمن قتل و كشتار را تميز دهند و بدانند كجاست و چه مىكند . در مقابل اين همه نور افكن ( رفلكتور ) و آيروپلنها و موشكها و توپها صاحب‌منصبان زيپلن ناچار با قطب‌نما كار كرده و همين‌كه خويش را بالاى پاريس ديدند بار خود را خالى و بمبها و گلوله‌ها را سرازير و سپس به اردوگاه خويش عزيمت كردند . با وجود شدت برودت هوا كه سى درجه تحت صفر بود بعضى از آسمان‌پيمايان دو تا سه ساعت در هوا مانده و بعضى ديگر براى برداشتن بنزين پائين آمده دو مرتبه طيران كردند . هيچ شبى در پاريس به اين درجه آيرپلن حركت نكرده بود و فقط يكى از آنها خورد و معيوب شد . قضيهء آمدن زيپلن به حملهء پاريس و مرئى نشدن آنها مجددا در قضاياى آسمان‌پيمائى يك مسئله را در اولين درجهء اهميت قرار مىدهد كه « سفينهء آلمانى غير مرئى بوده است . » اغلبى از آسمان‌پيمايان فرانسوى كه براى كشف موقع زيپلن حركت نمودند متحد القول هستند كه با مساعى و كوشش بسيار در جو هوا زيپلن نديده‌اند .\r\n\r\nغير مرئى بودن زيپلن ( بحث علمى )\r\nمجلهء بزرگ علمى انگليسى « ناتور » در اين موضوع شرح بسيار جالب توجهى نوشته و چنين ثابت مىكند كه در اين حمله فقط مسئلهء تاريكى هوا نبوده است كه زيپلن را نديده‌اند ، بلكه اختراع جديدى است كه روشنائى هم سفينه را غير مرئى مىسازد . سه نكته و سه اختراع در زيپلنها به كار رفته است كه اشياء و موقعيت يا كليهء سفينه آلمان‌پيما را از انظار خصم مصون و محروس داشته آن را در جو هوا غير مرئى مىسازد . اولا تشابه لون زيپلن و البسه و اشياء عملجات با محيطى كه در آن پرواز مىكنند ( آبى تيره رنگ يا سبز تيره رنگ مىنمايند ) . دوم مراعات اين اصول كه يك رنگ شفافى به آن نموده‌اند كه هركجا برود هم رنگ محيط بوده باشد كه چنانچه سطح يك شىء را با حواشى و مربعهاى كوچك كوچك شيشه بلون يك محيط نمايند . قطر آن شىء در نظر نمىآيد و اخيرا اين اصول را در جهازات جنگى نيز معمول مىدارند . اصل سوم كه از همه مؤثرتر و او هم براى غير مرئى شدن هر جسم كوچك و بزرگى نافع است و در اين ضمن از همه مشكل‌تر آن است كه تمام آن را به آينه بپوشانند و در هر محيط تاريك يا روشنى هيچ چشمى او را نمىبيند و نظر به آن‌كه عكس فضاى محيط در آن منعكس مىگردد اين قسم عالىتر از همه است ، ليكن عمده اشكال در آن است كه چگونه سطح يك زيپلن به\r\n\r\n","description":"","footnote":"","page_name":" 4513 ","page_number":389},
  {"content":"\r\n\r\nاين عظمت را با آينه مىتوان پوشاند . اطلاعات خيلى موثقه كه از منابع علمى و صنعتى آلمان به دست آمده حاكى بر اين است كه آلمان موفق به يك اختراع جديدى براى اين منظور گشته است . تمام زيپلنهائى را كه اخيرا در آن مملكت ساخته‌اند يك ورقهء خيلى نازكى از گرد آلومينيوم روى آنها كشيده‌اند . اين سيستم جديد كشتى آلمانى را درخشان كرده عكس آسمان و محيط خويش در آن منعكس است و به اين واسطه به يك ارتفاع متناسبى حركت كند فوق العاده ديدن و تشخيص آن سخت است . با اجراى اين ترتيب و نكات طبيعى علم منازل و مرايا ( غلط نوشته مناظر و مراياست ) انكسار نور و اشتباه ديد بصر زيادتر شده و به واسطهء اين مشكلات جديد تجسس و يافتن زيپلنها در فضاى هوا فوق العاده مشكل‌تر مىگردد . « لوژورنال » ، اول فوريه .\r\nدر يكى از روزنامه‌ها ديدم كه احتياج جنگ كمك بزرگى به عالم انسانيت در خصوص زيپلنها و ايروپلنها و تحت البحريها نموده چنانچه بيست سال اقلا در اين مدت كم نواقص آنها را تكميل نموده است ، چنانچه قبل از جنگ در هر مسافرتى و طيرانى زيپلنها و ايروپلنها سرنگون يا ضايع و خراب مىشدند . طيران و حركات آنها محدود بود و اينك آن نواقص رفع و حركات آنها غير محدود شده است . تحت البحريها در اوايل جنگ بيش از چند فرسنگ قدرت حركت زير آب را نداشتند و اينك به واسطه احتياج جنگ دائره عمليات تحت البحريها به هفتصد و هشتصد فرسنگ رسيده است .\r\n\r\nترس امير اسعد از جنرال روس\r\n4 شنبه ج 1 ، نهم حمل - ميرزا اسحق و ابو القاسم رودبار خدمت امير اسعد رفته بودند .\r\nامروز به من نوشته بودند ديروز كاغذى از شهر رسيد جنرال ، امير اسعد را احضار نموده بود و فورا با سه نفر نوكر رفت . از تنكابون متصل آدم مىآيد و راست و دروغ مىگويند .\r\nقزاق روس زيادتر شده ، كشتى كه آذوقه در ساحل كجور پائين آورده بود سالار فاتح همه را به دريا ريخت و خودشان را به كوه كشيده‌اند . اسلحه آنچه باشد جمع مىكنند . غارت آدمهاى سردار مىكنند و همه را در يك مسجد جمع كرده‌اند . از خانهء مسعود الملك هزار تومان و نه قبضه تفنگ گرفتند . ملا محمّد على مباشر فوت كرد . هركس دارا باشد جريمه مىشود ، ندار تنبيه . بگير بگير سختى است . از ميرزا مسيح براى آن موزر كوفتى صد تومان گرفته‌اند تنبيه هم شده . دكان عزيز وركى را در شىرود غارت [ كرده 
  ] دويست خروار برنج او را هم برده‌اند . خودش فرارى است . چون پارسال يك حركت خلافى هم به من كرده اينجا روى آمدن ندارد . عزيز به واسطهء ملاباشى متصل نزد اكرم الملك بود .\r\nنايب عظيم كه تمام هنگامهء آن سال الموت را او باعث بود چند سال متوارى و يك سال\r\n\r\n","description":"","footnote":"","page_name":" 4514 ","page_number":390},
  {"content":"\r\n\r\nبود تنكابون آمده بود در ادارهء حكومتى بود ، فرارى [ شده 
  ] و گفتند گرمارود آمده . باز هم فرارى مىآيد . ايران را اين اسلحه خراب كرد و تا جمع هم نشود امنيت حاصل نمىشود .\r\nهزار قبضه تفنگ امير اسعد و كسانش بيشتر دارند . اقلا پنجاه موزر در دسنگاه او هست ، تا برسيم به ساير مردم كه خيلى از او جمعيت و استعداد و مكنتشان بيشتر است . مثلا جهانشاه خان ، امير نظام و غيره و غيره . امير اسعد را ده مرتبه پدرش احضار كرد نرفت .\r\nدولت احضار كرد نرفت . ترس است كه به يك نوشتهء عدل الممالك كه شما را جنرال خواسته به فاصلهء نيم ساعت با سه نفر آدم سوار شده مىرود . ميرزا على اكبر مىگفت طورى به عجله حركت كرد كه همه‌چيز را فراموش نموده . از عقب يكى كيف كاغذش را مىبرد ، يكى كيسهء توتون چپق ، ديگرى دستمال و جوراب .\r\n\r\nنايب عظيم\r\nجمعه 26 ، يازدهم حمل - هوا خوب است . پائيز كشت و زرعى نشد . حالا خوب مشغول شده‌اند . همه‌جا آدم فرستادم درخت زياد بكارند . توى سر رعيت بايد زد تا كار كند . شمر بن ذو الجوش الموت نايب عظيم به پاى خودش قلعه آمد . فورا گفتم حبس كنند ، به اصطلاح حالا توقيف شد . به واسطهء كارهائى كه كرده خيلى ترسيد . به گمان آن كه من او را به قصاص خواهم رسانيد . غلامحسين پسر حيدر هم شات و شوتى كرد كه به جاى پدرم او را خواهم كشت . بدون اطلاع من يك تفنگ هم كول كرده و پيش او رفته . به هر حال صد تومان تقبل كرد بدهد . ميرزا حسين او را امروز برد گرمارود كه تهيهء تنخواه نمايد . هفتاد سال دارد ، ناخوش هم هست . تمام اين عمر را به تقلب و شيطنت و حرام‌زادگى گذارند . قتل و غارت الموت را بيشتر به اين پير . . . نسبت مىدهند . در خانهء هر آقائى هم خيانت كرده . اين يك سال كه آمده اول نزد امير اسعد و بعد نزد اكرم الملك بود . اقتدار رسيد رفت پيش او . تمام آنچه اكرم الملك از مردم گرفته بود صورت داد . به محض آن‌كه سردار اقتدار به سمت كجور رفت و تنكابونيها بناى اتحاد را گذاشتند رفت نزد اكرم الملك و تمام مداخلهاى سردار اقتدار را صورت داد . پس از آن نتوانست بماند و آمد دچار من شد . نزد حضرت و الا هم بود خيانت كرد . خلقت غريبى است .\r\n\r\nرسم زنها\r\nزينب و ملكه خانم بازديد عيد زنهاى زوارك رفته بودند ، يك روز اين محله ، روز ديگر محلهء ديگر . مثل گداهاى طالقانى به هر سوراخى سر بايد بكنند و الّا اسباب رنجش مىشود . اما گداهاى طالقانى از هر خانه بيرون بيايند اهل آن خانه عقب آنها نمىافتند\r\n\r\n","description":"","footnote":"","page_name":" 4515 ","page_number":391},
  {"content":"\r\n\r\nليكن دنبال زينب و ملكه خانم مىافتند . همين‌طور از هر خانه تا به آخرين منزل برسند سى چهل نفر زن جمع مىشوند و هرچه صاحب‌خانه حاضر نموده باشد غارت مىشود ، اما امسال به واسطهء گرانى خيلى به مردم سخت گذشت . لوازمات عيد از قند و شيرينى و لباس خيلى گران و اغلب نگرفتند .\r\n\r\nسركيسه كردن رعايا توسط سردار اقتدار\r\nاشخاصى كه تازه از تنكابون آمده‌اند مىگويند كه سردار بااقتدار « 1 » دست رد به سينهء احدى نگذاشته ، هركس يك كلاه نو سرش بوده جريمه شده . غالب مردم هم فرارى شده‌اند و مىخواهد به‌سمت كجور و سر كيسه كردن آنها برود . آنچه جرايم كلى گرفته است كه قابل ذكر است از اين قرار مىباشد : حاجى نظر على هزار تومان - حاجى اسمعيل و حاجى يعقوب هزار و هفتصد تومان - عباسقلى هشتصد تومان - مسعود الملك هزار و پانصد تومان [ و 
  ] نه قبضه تفنگ اعلى - ملا شعبان سواى غارت دويست تومان - آقا مرتضى لنگائى پدر اكبر آقا سيصد تومان - از جعبهء شعبان خان ششصد تومان - محمّد على مباشر امير اسعد هزار و دويست تومان ( بعد هم مرحوم شد به واسطهء زخم گلوله ) - سيد مهدى پس كلايه‌اى سيصد تومان - مشهدى احمد آب كيله‌سرى چهارصد تومان - چراغعلى و كريم خان پسرش بهادر نظام آنچه داشتند غارت شد - ميرزا رضاى بلده‌اى دويست تومان و خانه‌اش غارت شد . يك نفر زن بلده‌اى كه اسباب مخفى كرده بود صد تومان . قبل از رسيدن قزاق هم شش هزار تومان جرايم و تقديم گرفته بود . اينها سواى جرايم پنجاه و شصت صد است . اسلحه و غارت هم كه ميزان ندارد . اما اسلحه را تحويل روسها نموده به كشتى مىبرند .\r\n\r\nشكار اردك\r\nشكار بامزه‌اى نوكرها كرده بودند . تقى و ميرزا حسين و اسمعيل جلودار از يارفى مىآمدند نزديك زوارك دو اردك مىبينند ، به زحمت زياد صيد مىكنند . يكى از آنها كه زخمى شده بود ميان آب مىرود مدتى توى آب عقب كرده بودند تا دستگير شده بود . با دماغ چاق به قلعه مىآمدند دم طويله ابراهيم ديده بود و توى سر خودش زده بود مرغ آبى خودمان است . با نهايت خجالت دادند اندرون و تعهد نمودند چهار تا به عوض اين دو تا بدهند .\r\n\r\n\r\n","description":"","footnote":"\r\n( 1 ) - مراد سردار اقتدار است . ( مسعود سالور )\r\n","page_name":" 4516 ","page_number":392},
  {"content":"\r\n\r\n\r\nبرنج كيلويى يك ريال\r\nبنفشه و بيدمشك خوب باز شده ليكن برعكس سال گذشته شكوفه باز نشده . به واسطهء برف و سرماى آخر زمستان عقب افتاده است و اميدوارند امسال به سر درختى و گرد و آفت نرسد . گندم را در رودبار خروارى بيست تومان تا اول تابستان مىفروشند . جو كم است ، برنج يك من شاه شش هزار است . من آنچه امسال غله فروختم در اسناد به نرخ انبار سپهدار به علاوهء كرايه تا الموت شرط شده است . پارسال مرا خيلى فريب دادند . گندم را نسيه تا تابستان ده تومان بردند . در صورتىكه انبارهاى رودبار را سيزده تومان پول دادند . جو چون كم است از من يك من سه هزار نقد مىبرند .\r\n\r\nمعاملهء نقدى\r\nامير اسعد اول نسيه داد مردم بردند . از وقتى كه گفته است نقدى مىفروشم هيچ كس نبرده . معاملهء نقدى در الموت و رودبار خيلى خيلى به‌ندرت واقع مىشود . من از تمام غلهء خودم پنجاه تومان نقدى نتوانستم بفروشم . امير اسعد گفتند هفتاد تومان فقط نقدى فروخته . من برنج خودم را تمام حمل شهر كردم . مأمور مالياتى نيامد فراموش كرده‌اند .\r\nحاجى افخم الدوله هم براى طى حساب مقررى حضرت و الا و طلب از پارس‌ئيل بنا بود قزوين بيايد و آنچه در الموت باقى است به عوض طلب حواله بگيرد . هنوز نيامده يعنى خبر آمدنش نرسيده .\r\n\r\nقصد پطروگراد\r\nاو بيايد من هم انشاء اللّه شهر مىروم تا ببينم حضرت و الا راضى مىشود براى آوردن نوشيروان ميرزا پطروگراد بروم يا نه .\r\nبه شفاعت عظيم دو كاغذ از رودبار به من رسيده : يكى از سالار پسر امير اسعد ديگرى از حاج نصر اللّه ( برادر حاج نظر على كه براى بردن عروس آمده بود و حاليه با تمام آنها كه آمده بودند مقيم رودبار هستند ) كه به خواهش آقا محمّد بهادر السلطان نوشته بود .\r\nاينها محضا للّه از هرچه دزد و آدم‌كش هرزه باشد شفاعت مىكنند و دور خود جمع مىكنند .\r\n\r\nعرق خوران\r\nيك مطلب خنده‌دار كه به تواتر خبر او محقق نموده است اين است كه مسكرات در\r\n\r\n","description":"","footnote":"","page_name":" 4517 ","page_number":393},
  {"content":"\r\n\r\nتنكابون قدغن بوده . آن شبى كه سردار اقتدار قصد داشته براى دستگيرى حضرات برود قبلا محمّد رضاى وركى [ را 
  ] كه نزد مسيس « 1 » ارمنى عرق‌فروش است احضار نموده امر مىكند مقدارى عرق اميرآباد ببرد و زبانى هم بگويد خبر خوشى رسيده سردار احضار شده .\r\nوركى ناقلا مىرود اميرآباد . همگى مىريزند سرش و تمام بطريها را مىبرند . چند بطرى هم از طرف مسيس براى اكرم الملك تقديمى روانه مىكند . حضرات تا دماغشان آن شب مىخورند كه نزديك صبح آن قضيه روى مىدهد . اين هم كه لاف مىزدند شليك كرديم ، سالدات كشتيم ، چه و چه همه هم دروغ بوده . همان قدر شده كه خودشان را به جنگل انداخته‌اند . يك نفر هم از قزاق زخمى نشده . سالدات هم نبوده ، توپ هم نبوده .\r\nقزاق هم دويست نفر است و حاليه سى نفر در خرم‌آباد مانده . تتمه با سردار سمت ياغيان كجور و سالار فاتح رفته‌اند . بالاخره امير اسعد چشيد و گذراند از آن شبهائى را كه چند سال براى من دايم تهيه و تدارك مىديد . در اين سرما با سه نفر به‌سمت شهر اضطرارا رفت چنانچه ميرزا احمد خان را وادار كرد به آن كارها كه من در آن گرما مجبور رفتن شهر شدم . اما سپاس مىگزارم من خداى قادر متعال را خوب مراجعتى كردم ، علىرغم او . ليكن گمان نمىكنم امير اسعد مثل من مفتخرانه رجعت كند .\r\n\r\nسيزده عيد\r\nيكشنبه 28 جمادى الاولى - 13 عيد - صبح كه برخاستم به شدت برف مىآمد و تا مقارن ظهر به قدر چهار انگشت برف نشست كه به خوبى پارو كردند . هوا هم سرد است خيلى خوب شده كه شكوفه باز نيست . چند سال قبل در اينجا بيست و پنج يا بيست و هفت روز از عيد گذشته برف كلى آمد . درختها برگ داشت و همه را شكست . رفتن سيزده به در كه مىخواستيم حسن بگه لات برويم به اقامت در اطاق و زير كرسى مبدل گرديد .\r\nغفار و مادرش بهتر هستند مگر مرض عودت كند . اما فاطمه ، عمهء زينب و نصر اللّه پسر مهدى ناخوش شده‌اند . عيال غفار هم ناخوش شده ، خداوند به خير بگذارند . عصر اسمعيل از شهر آمد . برادر حيدر قلى خان هم فتحعلى آمده و نرسيده ناخوش شده .\r\n\r\n\r\n","description":"","footnote":"\r\n( 1 ) - ( - موسس ) .\r\n","page_name":" 4518 ","page_number":394},
  {"content":"\r\n\r\n\r\nاخبار ايران از روزنامه‌ها\r\nروزنامه‌جات از 26 ربيع الثانى ، يازدهم حوت ، غرّهء مارس لغايت 8 ج ا ، بيست و سيم حوت ، 12 مارس .\r\nايران - اعليحضرت قصر فرح‌آباد . طهران امن ، وزراى جديد با قدرت كامل بدون هيچ مرافعه و گفتگوئى ، مجلس تعطيل ، قشون روس براى انجام فرمايشات رئيس الوزراء حاضر بدون هيچ توقع خدمت مىكند . البته بهتر از سرباز يا ژاندارم خودمان است كه يك نفر يا صد نفر به هر جا مىخواستند روانه نمايند ، پول مىخواست ، لباس مىخواست ، فوق العاده لازم داشت ، آخر هم نظم نمىتوانست بدهد . به عقيدهء من هر دولتى كه ضعيف و كوچك است خوب است همين طريق ايران را سرمشق خود قرار داده بىجهت ثروت و مكنت خود را به مصارف بيهودهء قشونى نرساند . . . « 1 »\r\n\r\nفرمانفرما\r\nعصر سه شنبه 25 ع 2 - فرمانفرما استعفا ميدهد . روزنامه از مشار اليه تمجيد مىكند ، از رجال كافى و اول سياسى . مىنويسد كه از اول عقيدهء سياسى او در همراهى و اتحاد با همسايگان بود و در دورهء وزارت خود انتقامى از دشمنان خود نكشيد ( خود فرمانفرما خودش را نظامى مىدانست حالا سياسى شده . چون در ايران هركس در هر مقام باشد خودش را عالم به همه‌چيز و آگاه به همه كار مىداند . نمىشود از فرمانفرما هم ايراد گرفت ) .\r\n\r\nظفر نظام\r\nظفر نظام را تأمين داده‌اند و حالا مطالبهء اموال خود و كسانش را مىكند . يك فاجعهء غريبى در عراق واقع شده ميرزا على اكبر نام تاجر كاشانى را شب در اطاق با عيال و همشيرهء عيال و چهار نفر پسر از چهارده ساله تا شيرخواره را گوش تا گوش سر بريده‌اند و آنچه داشته برده‌اند . حاكم بختيارى اصفهان رفته و شهر در هرج‌ومرج ، باز دسته‌جات مسلح و مجامع سابقه برقرار شده است .\r\nشاهزاده نصرت السلطنه فرمانفرماى فارس كه در اصفهان است فى الجمله جلوگيرى مىكند . اهالى ديگر حكومت بختيارى هم نمىخواهند . كرمان به حال هرج‌ومرج باقى است و نفوذ آلمان كماكان باقى . از قرارى كه در ترجمهء جرايد روسى نوشته شده بود\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4519 ","page_number":395},
  {"content":"\r\n\r\nمأمور سياسى و نظامى آلمان از شمال و مركز ايران مأيوس شده اينك در جنوب مشغول توطئه و فسادكارى هستند و مقدار زيادى هم مهمات به آنجا وارد نموده‌اند .\r\n\r\nارباب حقوق\r\nدر سفارت روس اربابان حقوق به قدرى توقف كردند تا حكم شد وظائف آنها را تومانى پنج هزار بدهند و اخيرا خارج شدند . امير بهادر جنگ وارد طهران و در خانه برادر شجاع رشيد خودش مجد الدوله موقتا اقامت دارد . ژاندارمرى اصفهان هنگام تخليهء شهر باروت و قورخانهء زيادى خودش را در زير سردر عمارت فرح‌آباد كه ادارهء ژاندارمرى بوده آتش زده سردر خراب و شهر تكان سختى خورده زلزلهء خفيفى شده .\r\n\r\nسفر شارژدافر آلمان\r\nشارژدفر آلمان را با على خان سياه‌كوهى و منتصر الدوله همان پدر سوختهء . . . كه على سرباز ملى خود را لقب داده بود به‌سمت آباده مىروند . اعتصام الدوله كه از رفتن امتناع مىكند على خان با موزر پايش را معيوب مىكند . اتفاقا در بين راه دستهء سوارى به آنها مصادف مىشود و جمعى از سوارهاى على خان كشته شده با شارژدفر به يكى از دهات پناه برده‌اند .\r\n\r\nكاشف السلطنه و چاى\r\nكاشف السلطنه پس از همه صدمات به تصويب سپهسالار اعظم معاون وزارت داخله مىشود ( شاهزادهء مشار اليه با سپهدار وقتى كه رشت مشغول تربيت نهال چاى بود خصوصيت پيدا كرده بود . اما كاشف السلطنه همان الفاظ است ، معنى ندارد . نهال چاى را به ايران آورد و مبلغى هم از طرف مظفر الدين شاه ابله به اين واسطه منافع برد ) .\r\n\r\nيمين الملك\r\nهيئت وزراى ايران يكشنبه غرّهء جمادى الاولى بدين ترتيب معرفى شدند : سپهسالار اعظم رئيس الوزراء و وزير داخله - شاهزاده صارم الدوله پسر ظل السلطان وزير خارجه - سردار كبير برادر سپهسالار وزير جنگ . وزير علوم و فوايد را نمىشناسم . كسى كه در هر كابينه من بعد داخل خواهد بود و عزل نشدنى است همان يمين الملك خواهد بود - اولا براى آن‌كه آدم زرنگ عاقلى است . ثانيا دولت و تمكن وافر دارد . هر كابينه كه عوض شود فورا شبانه تقديم او براى رئيس الوزراء مىرود . ثالثا روزنامه و مجلس و آزادى\r\n\r\n","description":"","footnote":"","page_name":" 4520 ","page_number":396},
  {"content":"\r\n\r\nنيست كه مردم هياهو كنند . روزنامه به صدا دربيايد و او را مجبور به استعفا يا عزل كنند .\r\nاين يمين الملك كه آن‌وقت ميرزا على خان بود در هزار و سيصد و نه يا ده از طرف حضرت و الا پيشكار من و آقاى عماد السلطنه در نهاوند و ملاير بود . برادرش نصرت الملك داماد ما است . اميدوارى زيادى هم به سردار كبير داريم كه حتما قشون از دست رفتهء ايران را مرتب خواهد كرد و آن وزير فعال و زبردست كه قضا و قدر براى ما ذخيره نگاه داشته بود همين شخص است . ( اين آدم بيكاره‌تر و احمق‌تر از هركسى است كه ما به خاطر داريم . خودش هم هيچوقت طالب شغل نيست . اصرار و حكم سپهدار او را مجبور مىكند ) .\r\n\r\nجنگ بيجار\r\nقشون روس به اصفهان مىرود . در قصبهء بيجار گروس هفتصد نفرى مجاهد و مزدور آلمان اجتماع داشتند . از زنجان قشون روس و يك عده قزاق ايرانى و سوار جهانشاه خان بدان سمت رفته شكست فاحش به آنها دادند . دسته‌اى از قشون آنجا توقف كرده دستهء زيادترى به كردستان و شهر سنندج مىروند .\r\n\r\nاحتشام السلطنه و عثمانى\r\nدر ترجمهء يك روزنامه قفقازى مىنويسد دولت عثمانى احتشام السلطنه سفير كبير ايران را از اسلامبول خارج كرد و گفت دولتى كه نتوانست سفير ما را نگاه دارد لازم نيست در اينجا هم سفير داشته باشد . احتشام السلطنه از لهجهء شديد جرايد و طرز رفتار مردم خيلى شكايت نموده و به بخارست رفته و در سه نمره بعد اين خبر را تكذيب مىكند . اما رسما از طرف دولت يا سفارت نيست .\r\nمسيو للو از خزانه‌دارى استعفا كرده . مسيو هنسس مجددا خزانه‌دار مىشود . للو را فارس مىخواهند بفرستند . امروز چهارم ج 2 باز برف آمد .\r\n\r\nجنگ اروپا\r\nجنگ در وردن در نهايت شدت برپاست . آلمانها به واسطهء استحكامات همين سرحدات بود كه از راه بلژيك حمله به فرانسه آوردند . معلوم نيست چه باعث شده كه جديدا از اين سمت هم شروع به حمله شده است . مستشار وليعهد آلمان در اين جنگ جنرال هابزلر شده است كه سابقا در قلعهء متز بود . در اين فرونت كه هشت كيلومتر و دو فرسنگ ما مىشود نيم مليون قشون جمع است . وليعهد يك مليون قشون در اطراف آنجا\r\n\r\n","description":"","footnote":"","page_name":" 4521 ","page_number":397},
  {"content":"\r\n\r\nدارد . فرانسه‌ها خوب مقاومت نموده‌اند . توپخانهء آنها برابرى مىكند و دستور آنها اين است از دادن اراضى و خندق در مقابل تلفات بىنهايت مضايقه ننمايند . از اين جهت تلفات آلمانها خيلى زياد است . روزى هفتصد هزار خمپاره انداخته مىشود در يك ميدان دو فرسنگى . معلوم است كشتار چقدر است . از اول جنگ چنين رستاخيزى كسى نديده . براى مزيد اطلاع دو فقره آرتيكل « رعد » را در خاتمه خواهم نوشت . فرمانده قشون فرانسه جنرال پتان است كه در به دو جنگ كلنل بوده قشونش او را پرستش مىكنند .\r\nاز اثر خمپاره‌ها و گلوله‌ها طورى اراضى پست و بلند و از هم شكافته و سوراخ سوراخ شده كه حملهء پياده نظام و سواره نظام غير مقدور است . براى تصرف يك قريه ( دومنت ) شور و آشوبى است كه هيچ كس به خاطر ندارد . خدا مىداند چقدر آدم براى ضبط آن كشته شده . تمام توپهاى بزرگ كه به صرب برده بودند به آنجا آورده‌اند . در يك حمله پياده نظام مىنويسد توپهاى مسلسل فرانسه مثل علف آنها را درو كرد . تمام قشون صربى كرفو رفت . اخيرا اسعد پاشا و قشون ايطاليا درازو را تخليه [ كردند 
  ] و به كرفو رفتند . قريب صد نفر از مبعوثان صربى در كرفو مجتمع [ اند 
  ] و عما قريب مجلس اسكو پيچنيا تشكيل مىيابد .\r\nيكى از نظاميان بلند مرتبهء آلمان گفته است قوه مجريهء انگلستان عامل قطعى اين جنگ است . ما ممكن بود پاريس را بگيريم اما سقوط آنجا انگلستان را به صلح راضى نمىكرد . ما ممكن بود پطروگراد را تسخير كنيم باز انگليس اعتنائى نمىكرد . ما ممكن بود قشون ايطاليا را به دريا بريزيم ولى اين مسئله براى انگلستان چه تفاوت مىكرد .\r\nهرقدر ما خاك بگيريم عده قشون ما در خطوط جنگى كمتر مىشود و اشكال رسانيدن آذوقه زيادتر . در ارزروم سيزده هزار اسير و سيصد و بيست و سه توپ و مقدار زيادى ذخاير غنيمت روسها شده . در فرونت شرق جنرال كوره پاتكين فرماندهء قسمت شمالى شده . اين جنرال را ما در طهران و جنگ ژاپن خوب مىشناسيم . پس از جنگ ژاپن طرف بىميلى امپراطور واقع شد . اين اول خدمتى است كه به او رجوع شد . قيصر در وردن حضور دارد . توپهاى دورزن اردوى « كرون پرنس » « 1 » پنج فرسنگ مىزند . بيست خروار اسناد جاسوسى در قونسلگرى اطريش و آلمان در سالونيك به چنگ متفقين افتاد .\r\nشصت و سه صندوق اسناد وزارت خارجه صرب [ كه 
  ] در يكى از صومعه‌ها مخفى بود به دست اطريش افتاد . گفتگوى زيادى ما بين امريكا و اهالى آنجا و امريكا و آلمان واقع است و دولت انگليس غالب كشتيهاى تجارتى را مسلح كرده و آلمان مىگويد اين كشتيها\r\n\r\n\r\n","description":"","footnote":"\r\n( 1 ) - كرون پرنس - وليعهد .\r\n","page_name":" 4522 ","page_number":398},
  {"content":"\r\n\r\nهم حكم جهازات جنگى را دارد اهالى امريكا سوار نشوند ، بار ندهند . جمعى از اهل خود امريكا هم همين مطلب را مىگويند . اما ويلسن مخالف با اين گفته است و جدّ دارد بايد سوار شوند . تحت البحرى هم بدون خبر غرق ننمايند . عمليات تحت البحريهاى آلمان كه فى الجمله آرامش گرفته بود مجددا شروع به عمليات جدىترى نموده‌اند .\r\nبحريهء انگلستان زحمات زيادى را بايد متحمل شود . از يك‌طرف راههاى سواحل خصم را بايد مسدود بدارد و از طرفى راههاى اقيانوسها را براى متفقين خود باز و امن نمايد و آذوقه برساند . حملهء تحت البحريها هم كه جاى خود دارد . سفاين آلمانى را در پرتقال ضبط نموده‌اند . آلمان التيماتوم چهل و هشت ساعته داده ( مگر در آسمان با او جنگ كند از خشكى و دريا كه راه ندارد ) . عثمانيها كه تاكنون هشتصد هزار ارامنه بىگناه را كشته‌اند . باز به سالونيك از فرانسه قشون و مقادير زياد مهمات حمل مىشود . تخمين زده‌اند كه روزى سى هزار نفر در ميدانهاى جنگ كشته مىشود . مطابق احصائيه‌هاى دقيق هريك از دول متخاصمه ده برابر صد سال قبل قشون حاضر نموده‌اند و هريك نفر سرباز صد مقابل مخارج پيدا كرده [ اند 
  ] . در اين صورت مصارف جنگى با قرن گذشته هزار برابر افزوده شد . در حالىكه ثروتها و تمكن عمومى به آن اندازه زياد نشده است .\r\nعساكر كنونى دول درست چهار مقابل عساكرى هستند كه در اول جنگ تجهيز شده .\r\nمقدار گلوله و آلات ناريه ده مقابل مقدارى است كه اوايل به كار مىرفت . قيمت آذوقه دو مقابل و قيمت ملبوس سه مقابل شده است . خرج هولناك ديگر وسعت فرونتهاى جنگ است . مخارج و كرايهء حمل‌ونقل به نسبت هندسى زياد مىشود ، چنانچه در يك فرسنگى و مركز معينى مصارف حرب سه واحد باشد در سه فرسنگى به نسبت هندسى سه ضرب در سه نه واحد مىشود ، در چهار فرسنگى دوازده واحد و قس عليهذا بالا مىرود .\r\nاعليحضرت امپراطور روس يك روز به مجلس دوما تشريف برده‌اند به اين واسطه خيلى اهالى آن مملكت شاد شدند . امپراطور بدوا براى شهداى جنگ فاتحه عمومى مىخوانند . سپس نطق مىفرمايند از شجاعت قشون و فتح ارزروم و خدماتى كه مبعوثين بايد بنمايند . رئيس دوما در جواب دعا و ثناى زياد به امپراطور مىكند و امپراطور كبيرش مىنامد . بعد اعليحضرت مىروند و رئيس دوما در چند مطلب نطق مىكند . قشون جديد انگليس را چهار مليون تخمين نموده‌اند . اخيرا مردان متأهل كه داراى سن 19 و 26 هستند احضار شده‌اند . روسها در ارمنستان موفقيت كامل حاصل نموده‌اند . شهر بطليس و موش و اخلاط را تصرف نموده‌اند . عدم راه‌آهن و بعد مسافت براى عثمانى اشكال بزرگى شده و نمىتواند امداد بفرستد . جديدا از بحر اسود و طرابوزان هم روسها\r\n\r\n","description":"","footnote":"","page_name":" 4523 ","page_number":399},
  {"content":"\r\n\r\nمشغول عمليات شده‌اند . در عثمانى طرفداران يوسف عز الدين زياد شده [ اند 
  ] و احساسات ضد آلمانى روز به روز در تزايد است . جنرال ون‌ساندرس براى ذكر همين مطالب نزد قيصر رفته . وعاظ در مساجد برضد آلمان نطق مىكنند [ و 
  ] از ژون تركها بدگوئى مىنمايند . خبرى هم رسيده كه انور پاشا را مجروح نموده‌اند . در انگليس 3052 كارخانهء قورخانه سازى در تحت كنترل دولت داير شده است . مسيو شتورمر در نطق دوماى خود مىگويد هيئت دولت حاضره با شما يك عقيده دارد . روس ترك سلاح نخواهد كرد مگر وقتى كه متفقا با دوستان خود دشمن را شكست قطعى داده مغلوب و مقهورش سازد ( آلمان هم همين را مىگويد . پس كى صلح مىشود خدا مىداند ) . اصول ترك استعمال مسكرات در همه فرونتها اثرات نيك و خوبى نموده در ايران هم هرجا قشون روس باشد قدغن اكيد است مگر به اجازهء نظميه . اين اقدام بزرگ را اول شخص امپراطور روس نيكلا نمود . در تمام روسيه قدغن فروش آن اعلان شد و چون در روسيه انحصار فروش مسكرات با دولت بود مبلغهاى هنگفت از ماليات كسر شد و اين ضرر بدوا طاقت‌فرسا بود ، اما كم‌كم در مقابل نتايج مطلوبه به مردم هموار گرديده . تا جمعه دهم مارس تلفات آلمان در وردن به قول لرد نور فلك كه آنجا رفته بود صد هزار نفر بوده است . در ظرف سه روز پنج مليون فرانسه و انگليس گلوله توپ انداخته‌اند . زپلنها باز به لندن حمله بردند ، ليكن به واسطهء مه و تاريكى بمبها به‌جاى معهود فرود نيامد . فاتح ارزروم جنرال پودنيج نشان سنت جرج گرفت . ( پايان مقالهء روزنامهء رعد )\r\n\r\nحكومت سردار اقتدار\r\nشنبه پنجم جمادى الثانيه ، 19 درجه حمل - هوا باز نمىشود برف هم آمد . ديروز غروب رقعه‌اى از كربلائى غلام على رسيد كه غرّهء ماه آقاى حاج افخم الدوله وارد قزوين شدند . يك نفر چرچى گرمارودى شهر هست بيايد كاغذجات خواهد داشت . من هم بايد بروم ، دندانم باز چند روز است به شدت درد مىكند . خيال دارم بهمن و ملكه را هم ببرم . اما سرگردان راه هستم . از « دوروان » آب راه نمىدهد . پل حسن‌آباد رودبار هم خراب است . ناچار بايد از تله بىپير رفت و كار خيلى سختى است . امير اسعد مىگويند طهران رفته . سردار اقتدار با كمال اقتدار مشغول حكمرانى و پول گرفتن است . با همه سفارشات من عظيم از دست ميرزا حسين و غلام حسين فرار كرد رفت بالاروچ خانهء ملا يوسف . اينها هم رفتند آنجا . قاصدى تنكابون فرستاد پول بياورد . ديشب شصت تومان اسكناس به من رسيد كه پول انتقام بود . درست پس از نه سال به قدر شصت تومان قيمت اشياء و اموال غارت شدهء ما رسيد . ده تومان هم به ميرزا حسين و غلام حسين داده\r\n\r\n","description":"","footnote":"","page_name":" 4524 ","page_number":400},
  {"content":"\r\n\r\nبود محض آن بىمواظبتى . آن را هم فعلا گرفتم . كاغذ شيخ كه فراموش شده بود اين است :\r\n\r\nنامهء شيخ\r\nاز اخبارات بخواهيد چيزى نيست . « ارشاد » نوشته بود روسها به سرحد رسيدند ليكن حقيقت ندارد . در كرند هستند و از قرارى كه برات‌اف گفته بيست هزار قشون عثمانى به قصر شيرين آمدند . تصادف شده يا خير معلوم نيست .\r\nاز فرونتهاى ديگر هم چيزى نمىنويسند . آنچه اهميت داشت جنگ وردن بود كه تمام جنگها را به واسطهء كثرت اهميت و استعداد آلمانها بدون توپهاى جديد كه در جرايد قراءت كرديد نسخ كرده و اين جنگ هم با دادن دويست هزار تلفات آلمانها موفق نشدند و آنچه را هم در تصرف داشتند از دست دادند تا بعد چه شود .\r\n\r\nظل السلطان حاكم اصفهان\r\nظل السلطان به حكومت اصفهان منصوب شد . يمين السلطنه پسرش فعلا آنجا مشغول حكومت است به معاونت مفخم الملك . حاج فخر الملك شما حاكم كردستان وارد قزوين [ شد 
  ] با فخر الممالك و ناصر قلى خان ديروز هم رفتند .\r\n\r\nدربارهء فخر الملك\r\n( فخر الملك پسر امان اللّه خان والى از طوبى خانم صبيهء مرحوم وليعهد عباس ميرزا است و آرزوى حكومت كردستان را داشت . امروز هم خوب روزى براى حكومت است . از احدى صدا بيرون نمىآيد استعداد هم مثل قشون روس . طوبى خانم راپلتيكا به والى دادند و اسباب انقراض ولات هم او شد . فخر الملك از محرم‌ترين پيشخدمتهاى ناصر الدين شاه بود . در عهد مظفرى درجه‌اش بالا رفت وزارت و حكومت گرفت . در خلوت مظفر الدين شاه هم محرم شد .\r\nمعتمد الدوله حاكم عراق شد . حاج عميد الملك حاكم كاشان به معاونت يمين خاقان خودمان .\r\nروسها علاوه از تلگراف بىسيم تلگراف باسيم مىكشند . خدا بداند چقدر قورخانه و مهمات وارد قزوين مىكنند و به همدان مىبرند . مركز همدان شد . فردا جنرال حركت مىكند . امروز در خيابان با حضور حكومت و كارگذار جنرال نطق مفصلى كرد . هشتاد و پنج نفر از ژاندارمها را برحسب خواهش سپهسالار و اجازهء فرمانفرماى قفقاز مرخص\r\n\r\n","description":"","footnote":"","page_name":" 4525 ","page_number":401},
  {"content":"\r\n\r\nكرد . ژاندارمها به سلامتى امپراطور و قشون روس هورا كشيدند ولى پنجاه نفر اسير چند روز قبل مركب از ژاندارم و عثمانى و مجاهد آوردند كه آنها حبس هستند . مطلب تازه كه خيلى اهميت نظامى دارد استقراض پنجاه تومان است كه بايد به زودى براى بنده روانه كنيد . من دست‌رس به‌جاى ديگر ندارم . 24 جمادى الاولى . [ پايان نامهء شيخ 
  ]\r\n\r\nاخته‌چى - بيمارى\r\nدوشنبه هفتم - هوا بارانى است و باز نمىشود . دو نفر اخته‌چى صمغ‌آبادى با زكرياى كوچنانى آمده بودند سه اسب خودم را دادم اخته كردند . در ايران اسب را مرسوم نيست اخته كنند و اين فقط براى فروش است كه قيمت آن كسر نكند . و الّا فايدهء ديگرى ندارد .\r\nاسب اخته به مراتب بهتر است . من اسبهاى خودم را جل و نمد هم نمىكنم . قاطر سوارى كه خريده‌ام خيلى خوب شده . در خانهء مهدى ، نصر اللّه و شهربانو همانطور كه با فاطمه افتاده است عيال غفار هم ناخوش شد ، به فاصلهء شش روز ديروز فوت كرد . سه بچه دارد يكى هم يك ماهه است . جوان بود مادرش حال نيامد . مهديقلى و اكبر هم ناخوش شده‌اند . دوا نيست ، طبيب نيست ، غذا هم نيست . به اين سن هم اطفال بىمادر حكما تلف مىشوند ، كسى شير نمىدهد . تمكن هم ندارد اگر پيدا شود پول بدهند . اسيد فنيك زياد به خانه‌ها دادم پاچيدند تا خدا چه خواسته باشد .\r\n\r\nقبرستان وردن\r\nدر رستاخيز ميدان مغرب ، قبرستان وردن - قبرستان وردن كه از خون مليونها جوانان فرانسه و آلمان گلگون خواهد شد دهشت افزاست . كوه و هامون وردن كه در اين موقع زمستان مخلوط با برف و باران از خون متمدن‌ترين نژاد آدم ابو البشير سيراب مىشود سهمناك است . از تاريخ بيستم فوريه تا امروز اول مارس كه هتاك‌ترين حملات سهمگين در مشرق فرانسه وردن شروع شده دوازده روز است كه اهريمن خونخوار مرگ رفتار بىرحمانه نوعى دست تطاول از آستين خون‌ريزى گشوده است كه پشت انسانيت از استماع اخبار آن مىلرزد . از ابتداى تاريخ دنيا عظيم‌ترين بلاى مبرمى كه دنيا را در چنگال خود قرار داد جنگ بين المللى بود . در تمام فرونتهاى مختلفه جنگ فعلى نيز ميدان مغرب اروپا از حيث سطوت بر همه برترى داشت و در تمام جنگهاى مدت بيست ماهه اين قطعه نيز تالىتلو و نظير جنگى كه اينك در وردن تعقيب مىشود ديده نشده است .\r\nوصول اخبار اين جنگ بهت‌آور است . تأثيرات توپخانه جغرافى طبيعى زمين را تغيير\r\n\r\n","description":"","footnote":"","page_name":" 4526 ","page_number":402},
  {"content":"\r\n\r\nمىدهد . دره‌ها را كوهستان و كوهسارها را مبدل به دره‌هاى عميق مىسازد . قبرستان تاريخى وردن ناظر مناظر فجايع هولناك گرديده است . از به دو طلوع نيّر تمدن و علم آنچه را كه قواى مخترعهء بشر كشف كرده و نتايجى را كه علما و دانشمندان بزرگ در خواص طبيعى اشياء به دست آورده‌اند و هرچه را كه نژاد باهوش سفيدپوست در محيط اروپا براى اعدام هم‌جنسان خود تصور مىكردند اينك براى فنا و اضمحلال خودشان در اين قسمت از ميدان با آخرين درجهء جديت و فعاليت به كار مىبرند . بين دو ملت متمدن ، بين دو نژاد باهوش و فعال ، بين دو مهد ترقى ، بين دو پايتخت تمدن پاريس و برلن عظيم‌ترين حادثه ميشوم جريان دارد . يك قبرستان وسيع الفضايى در وردن ايجاد مىگردد و خدا داناست كه چقدر آرزوهاى جوانى و اميدهاى شادمانى با جوانان فاضل باهوش و كسانى كه هريك مىتوانند نگاهبان جمع و اسباب سعادت يك خانواده گردند در اين محيط ميشوم مدفون خاك فراموشى خواهند شد . به اروپاى طمع‌ورز ، به سرمايه‌دار حريص ، به زمامداران جاه‌طلب تبريك بايد گفت و به مادران داغ‌ديده تغريت تقديم داشت .\r\nصرف‌نظر از آن‌كه مسؤولين حقيقى اين جنگ كيها بوده و محيط علم و صنعت در اروپا چگونه مبدل به مركز طمع‌ورزى و تجاوز به حقوق ديگران گرديد همين‌قدر معلوم است كه افراد طرفين متخاصمين و جوانانى كه از نژاد ژرمن و لاتين به جان هم افتاده‌اند تاكنون همديگر را نديده‌اند و يكديگر را نمىشناسند و تنها يك چيز كه آن عبارت از مسلك تجاوزكارانه و تعديات بىپايان رؤساى تمدن‌نما بوده است ملل تابعهء آنان را به چنين مصائب طاقت‌فرسائى دچار ساخته‌اند . اگر بخواهيم يك تصوير بسيار ناقص از وضعيات اين رستاخيز عديم النظير دنيا بنمائيم مقاد تلگراف آژانس رويتر مورخهء 26 ربيع الثانى تا درجهء محدودى معين مىسازد ( تا به حال براى هيچ‌يك از جنگهاى عظيمه به اين عظمت تدارك ديده نشده بود . شليكهاى صاعقه بار توپخانه در محاربات تاريخى شامپاين نسبت به توپخانهء وردن مثل صداى ترقه آتش‌بازى بود . تأثيرات شليك توپ جغرافياى طبيعى محل را تغيير مىداد . ) انواع محاربات سه‌گانه برى زيرزمين در سطح ميدان ، هواى آسمان در اين قسمت ميدان مداومت دارد . مقياس سطوت و اهميتى كه اتاماژر « كرون پرنس » به اين جنگ مىدهد از اين‌رو مىتوان قياس كرد كه علاوه بر تمركز قواى كثيره كليهء تجربيات نظامى و نقشه‌هاى جنگى كه جنرالهاى دورهء كنونى براى موفقيت پس از تجارب بسيار كشف نموده‌اند مدخليت دارد . حمله بر صفوف متراكمه كه مارشال هيندنبورگ تاكتيك خود قرار داده است . وضع دسته‌بندى نفرات قشونى كه مارشال ماكنزن براى عمليات مهمه استراتژى خويش وضع نموده است درجهء سفاكى و هتاكى اين حرب را مىتوان از اين نكته استنباط كرد كه در يك فرونت تقريبا دو فرسنگى\r\n\r\n","description":"","footnote":"","page_name":" 4527 ","page_number":403},
  {"content":"\r\n\r\nدويست هزار نفر قشون آلمان حمله مىآورد و لااقل به همان اندازه از عساكر فرانسوى براى مقابليت با حريف حاضر مىشود كه چنانچه به اين ترتيب حساب نمائيم در يك ذرع شانزده گره از فرونت جنگ متجاوز از سى نفر سرباز با هم دست به يخه مىباشند .\r\nبراى فهم اندكى از اوضاع اين فزع اكبر كه ادوات مخرب و توپهاى هولناك كه چگونه زمين و زمان را دچار انقلاب نموده‌اند مراجعه به اين نكته لازم است كه به علاوه حضور بهترين قشونهاى قيصر به قدرى توپخانه سنگين و سبك در اينجا دهان براى بلعيدن قلاع و استحكامات گشوده‌اند كه فرانسه‌ها بدوا خيال مىكردند آلمان به وسيله اختراعات جديدهء جنگى محاربات وحشت‌خيز وردن را شروع نموده است . در آژانس رويتر شرحى از لوله‌هاى شعله‌افكن كه از پانزده تا پنجاه و پنج پا شعله‌هاى مختلف را به‌طرف خصم مىفشاند اشعار مىدارد و شايد اختراعات ديگرى هم از طرف فرانسه و آلمان در اين جنگ بزرگ استعمال مىگردد كه كيفيت آن فعلا نه بر ما بلكه بر تمام ملل مجهول است . ليكن روى هم رفته مىتوان گفت كه اين محاربهء عفريت‌منش با اين شدت و حرارتى كه تعقيب مىشود هر طرفى كه بتواند مظفريت قاطع خود را اعلان كند تأثيرات عمده در ساير مواقع خويش خواهد داشت . ( پايان مقالهء روزنامه )\r\n\r\nبيمارى\r\nمهديقلى بيچاره هم وفات كرد و از محنت زندگانى تلخ خلاص گرديد . اهل زوارك همه وحشت‌زده‌اند . هر مريضى هم كه در هر خانه هست ترسيده است .\r\n\r\nرستاخيز وردن ، روزى هفتصد هزار خمپاره\r\nاز تاريخ 21 فوريه تاكنون هشتم مارس هيجده روز است آفاق خونين رنگ يك محوطهء محدود چهار پنج فرسنگى شمال و مغرب و مشرق وردن يك جنبشى وحشت‌بار نظامى يك رشته حوادث هولناك جنگى بين قواى آلمان و فرانسه جريان دارد كه اروپا را مضطرب ساخته و انتظار دنيا را به خود متوجه كرده است . تلگرافات آژانس رويتر مورخهء اول جمادى الاولى اشعار داشت كه مرحلهء ثانى اين جنگ در حال شروع شدن است . تلگراف شب گذشته ورود در اين مرحله دوم را اشعار داشت . از مقياس سطوت و عظمت دايم التزايد اين محاربهء اهريمن كردار چنين مشخص مىشود كه در نتيجهء آن يك قسمت عمده از مقدرات نظامى فرونت مغرب اروپا معين خواهد شد . به واسطهء محدوديت دايرهء كسب اطلاعات و فقدان شرح مفصل وقايع حرب اين ميدان خيلى مشكل است كيفيت جريان حوادث را مجسم ساخت و فقط از پاره‌اى\r\n\r\n","description":"","footnote":"","page_name":" 4528 ","page_number":404},
  {"content":"\r\n\r\nكليات يك مفهوم كلى مىتوان به دست آورد . تلگرافات فوق الذكر حاكى است كه آلمانها در اين نقطه از ميدان روزى چهارصد هزار خمپاره مىريزند و چنانچه معادل اين مقدار از طرف قواى فرانسه ريخته نشود لااقل سيصد هزار به سوى خصم افكنده مىشود .\r\nيوميه ريزش هفتصد هزار گلوله و خمپاره يك محيط كوچك آن هم گلوله توپهاى دهان فراخ دورهء جديد كه از بيست من تا سيصد من وزن هريك از آنهاست از تصور چنين محشر عظيمى بدن انسان مىلرزد . نتيجهء ترقى دنيا يا تمدن مادى اروپاست ، حاصل دست‌رنج طبقات رنجبر ملل آن قطعه و ثمره منافع و فوايدى است كه متحدين جهان از ملل وحشى و نيم وحشى اقطار دنيا تا حال فراهم كرده‌اند !\r\nدر محاربهء 1870 فرانسه و آلمان در تمام مدت جنگ بيش از سيصد هزار گلوله از طرف قشون فرانسه مصرف نگرديد . در جنگهاى 1905 ژاپن و روسيه در منچورى در كليهء مدت حرب هفتصد و پنجاه هزار عدد گلوله توپ و خمپاره از قشون روسيه در شرق اقصى انداخته شد . در مهاجمات بيست روزهء سپتامبر قشونهاى فرانسه و انگليس به فرونت آلمان قواى دولتين پنج مليان عدد گلوله توپ و خمپاره به مواقع جنگى آلمان فرو ريختند اينك در همين جنگ وردن كه تقريبا به قدر محاربات شامپاين طول كشيده است قريب چهارده مليان گلولهء توپ و خمپاره مصرف گرديده كه چنانچه حد وسط وزن گلوله‌هاى كوچك و بزرگ را حساب نمائيم قاعدة بايستى بيست كرور خروار مواد ناريه طرفين به سر هم ريخته باشند . چنانچه ترقى صنايع جنگى را مقياس تمدن مادى اروپا مقايسه نمائيم چهار برابر ساير اختراعات صنعت حربى و اسلحه‌سازى ترقى كرده است .\r\nحد اعلاى كارخانجات و صنايع جنگى امروزه كه به نمايش آمده است خمپاره و گلوله عامل حقيقى حوادث كنونى گرديده و به‌طور كلى بايد گفت هر طرفى بتواند بيشتر خمپاره داشته باشد توانائى جنگ مخصوص با اوست . مقياس كارخانه‌جات گلوله‌سازى طرفين به وضع هولناكى بر وسعت افزوده است . همه‌چيز در هر جا مبدل به كارخانهء اسلحه‌سازى شده است . به علاوه مقادير عظيمى از امريكا براى متفقين گلوله و خمپاره وارد مىگردد . كارخانه‌جات اسلحه‌سازى فرانسه حالا نسبت به اول جنگ سيزده مرتبه زيادتر شده است . كارخانجات نظامى روسيه نسبت به ابتداى حرب يك به دو و نيم بالغ شده است . بديهى است يك مملكت صنعتى مثل انگلستان لااقل از يك بر بيست بالغ شده و به علاوه كارخانجات اتازونى نيز غالبا براى اين سه دولت كار مىنمايد .\r\nاما در خصوص آلمان چندى قبل لرد كيچنر وزير جنگ انگليس براى تهيج وزارت قورخانه و لزوم برابرى با خصم اظهار داشت كه در كارخانجات مملكت آلمان به قدرى\r\n\r\n","description":"","footnote":"","page_name":" 4529 ","page_number":405},
  {"content":"\r\n\r\nگلوله و خمپاره مىسازند كه نمىتوانم بگويم چقدر است ، يعنى از حدس و تخمين ما زيادتر است . از طرفى كارخانجات آلمان به اين مقدار هولناك گلوله و خمپاره براى مصارف جنگى حاضر مىسازند و از طرف ديگر در فرونت روسيه كه نسبت به فرونت غرب كمتر گلوله مصرف شده است . به علاوه محصولات كارخانجات نظامى داخلى به قدرى از امريكا مواد ناريه و اسلحه براى روس وارد مىگردد كه در بندر و لادى و ستك و راه‌آهن دو رديف سيبرى پيوسته مملو از سفاين حماله و پر از قطارهاى واگونهاى نقاله است . به هر صورت از ابتداى حرب عمومى در هيچ‌يك از نقاط دنيا به قدر جنگ وردن گلوله و خمپاره ريزى نشده است و چنانچه از اين هفتصد هزار گلوله‌هاى حد متوسط هفتاد منى چهل گلوله يك نفر سرباز را بكشد لااقل در نتيجهء جنگ يك ماهه وردن بيشتر از يك كرور نفر از طرفين بر خاك هلاكت ريخته‌اند . در نتيجهء گلوله‌ريزى جنگ اطراف وردن حرارت مصادمات طرفين و تأثيرات بمباران آلمان در تغيير جغرافى زمين و تبديل صحرا به كوه و دره نوعى عمل به عكس نموده است كه تلگرافات رويتر مىگويد به واسطهء حدوث گودالها [ ى 
  ] عميق و واژگون شدن سطح زمين حملات ناگهانى ديگر امكان‌پذير نيست . داستان حيرت فزائى است . عظمت قضيه و مقياس محاربات فوق التصور وحشت بار از اين نكته تا درجه‌اى مستفاد مىگردد كه استعمال گلوله و خمپاره كه براى پيشرفت در ميدان جنگ است به درجه‌اى به‌طور زيادتى و افراط مصرف مىشود كه از پيشرفت هم مىتوانند ممانعت نمايند . به هر صورت افكار تمام دنيا متوجه وردن است و هر طرفى بتواند پيشرفت غير قابل انكارى بنمايد حيثيت نظامى و صنعتى خويش را به وضع محسوسى آشكار ساخته است .\r\n\r\nسيزدهمين دولت - آلمان و پرتقال در حالت جنگ\r\nمطابق تلگرافات رويتر مورخهء هفتم جمادى الاولى دولت پرتقال ممكن است داخل جنگ شود . چنانچه ورود وى در دايرهء حرب عمومى قطعيت يابد سيزدهمين دولتى است كه اشتراك در جنگ جسته است . عدد سيزده در نزد غالبى از ملل دنيا نحس است در نحوست جنگ هم نيز جاى شبهه نيست حالا بايد ديد آيا نحس اندر نحس عمل به عكس نموده و نتيجه ميمونى براى دنيا خواهد داشت و بنابراين ممكن است اميدوار شد كه عنقريب قيافهء نحوست از دنيا بر طرف و منظرهء ميمون صلح و سلامت در آفاق جهان طالع خواهد گشت ، يا آن‌كه واقعا وضعيات فعلى را به آخرين درجه نحوست سوق خواهد داد .\r\nبه‌طورى كه چهار روز قبل تلگرافات اروپا اشعار داشت دربار برلن براى آن‌كه دولت\r\n\r\n","description":"","footnote":"","page_name":" 4530 ","page_number":406},
  {"content":"\r\n\r\nپرتقال يك عده از سفاين تجارتى آلمان را كه در بنادر وى بودند ضبط نموده بود يك فقره اولتيماتوم چهل و هشت ساعته به دربار ليزبون فرستاده و اينك متعاقب آن به مقررات يادداشت قطعى رفتار كرده است .\r\nمقدمات كدورت روابط چنين بود كه در ماه ژانويهء 1916 گذشته رشته انقلاباتى در پرتقال واقع شده اهالى پايتخت به عنوان ترقى قيمت ارزاق دو نفر وزراء را مورد حملهء خويش قرار دادند . پس از مذاكرات لازمه در پارلمان آنجا براى رسانيدن گندم و آذوقه چنين مطرح گرديد كه دولت تمام خطوط آهن را تحت نظارت خويش گرفته عده‌اى از جهازات تجارتى آلمان [ را 
  ] كه در ابتداى جنگ اروپا بدانجا پناه برده بودند براى حمل ارزاق از خارجه ضبط كرده و با بيرق پرتقال آنها را حركت دهند . در آن‌وقت جرايد مؤتلفين اين‌طور تصور مىكردند كه كاركنان آلمان و صاحبان كشتى ، بيگانه از اين انقلاب نيستند و براى آن جهازات آنها به كار افتد حوادث مزبوره را ايجاد كرده‌اند . ليكن بعد معلوم شد كه مطلب چنين نبوده و دولت آلمان مايل نيست كه جهازات اتباع وى را و لو به عنوان موقت هم باشد دولت پرتقال ضبط نمايد . بالاخره در اواخر ماه فوريه دربار ليزبون تصميم خويش را در خصوص ضبط سفاين به موقع اجرا گذارد . التيماتوم آلمان موجب انديشهء پرتقال نگشت زيرا به علاوهء مناسبات تاريخى آن مملكت با انگلستان دربار دولت اطمينان داشت كه فعلا از طرف آلمان ضررى به وى متوجه نخواهد بود و به واسطهء سيادت بحرى و حضور قواى دريائى مؤتلفين درمانش و اقيانوس اطلس جهازات جنگى آلمان نمىتواند به بنادر وى مزاحمت رسانند و اينك از قرارى كه رويتر خبر مىدهد دربار برلن تذكر خروج وزير مختار پرتقال را داده و به وزير مختار خود امر كرده است كه تذكرهء خروج خويشتن را دريافت دارد . به علاوه قطع روابط در برلن رسما اعلام شده است كه آلمان خود را با پرتقال در حال جنگ مىداند ، يعنى به مقررات جنگى درباره اتباع پرتقال عمل خواهد كرد . پرتقال يكى از ممالك صغيرهء جنوب غربى اروپاست در شبه جزيرهء ايبرى و از خشكى از جانب شمال و مشرق فقط با مملكت اسپانى هم سرحد است . اراضى آنجا 88954 كيلومتر مربع و عدهء نفوس وى تقريبا پنج مليون است .\r\nپرتقال در قرون شانزدهم و هفدهم مسيحى از بزرگ‌ترين ممالك مستعمراتى و پرثروت دنيا محسوب بود . در تمام سواحل افريقا و آسيا و خليج فارس مستعمرات بىپايانى به دست آورد و مملكت برزيل را با بعضى نقاط ديگر در امريكا استعمار نمود .\r\nليكن در اين اواخر پيوسته از مقام خويش تنزل كرد و مستعمرات وى يكى بعد ديگرى به\r\n\r\n","description":"","footnote":"","page_name":" 4531 ","page_number":407},
  {"content":"\r\n\r\nواسطهء ضعف آن دولت از تملك وى خارج شد تا امروز يكى از ممالك درجه . « 1 »\r\n\r\nسفر قزوين\r\nشروع مىشود به وقايع مسافرت شهر و مراجعت به الموت به تاريخ سه شنبه غرّهء شهر شوال المكرم 1334 ، دهم اسد اول او 1916 ميلادى .\r\n\r\nهمراهان\r\nروز شنبه 19 شهر جمادى الثانيه - 2 ثور - چهار به غروب مانده با زينب و عباس وداع كرده سوار شدم . شب را در شترخان مهمان ميرزا اسحق بودم . جمعيت اين سفر زياد است . ملكه خانم ، بهمن ميرزا و مادر على محمّد همراه هستند . حسنى را هم با بچه‌اش براى معالجه مىبرم . اين بچه همان‌طور از كمر به پائين بىحس است و راه نمىرود بلكه انشاء اللّه معالجه شود . همراهان تقى خان ، كربلائى محمّد على لله ، رضا بيك ، على محمّد ، فرهاد ، محمّد على خان ، اسمعيل جلودار ، ابراهيم مهتر ، يوسف آبدار ، اسعيل قاطرچى ، عبد الحسين زواركى با مادرش براى معالجه سودا . روى هم با مكاريها پانزده نفر هستيم .\r\n\r\nبىعلفى - راه غول است\r\nيكشنبه 20 - از شترخان سوار شديم ميرزا اسحق و ميرآخور از دزدك سر خداحافظى كرده مراجعت نمودند . ولى بيگ و على جان پياده با تفنگ همراه بودند . چون در شهر اسلحه را مىگيرند انيها از چاله مراجعت مىكنند . من خيال داشتم از راه رودبار بروم دريادشت . مذكور شد راه آنجا خراب است ، زمين آنجا شوره‌زار است به واسطهء بارندگى مال فرو مىرود . چنانچه نزديك بادشت مبتلا شديم و يك ساعت طول كشيد تا مالها را رد كرديم . متوكلا على اللّه از راه تله روانه شديم . بهمن را فتح اللّه كول گرفته جلو جلو مىرفت . ملكه خانم خيلى خوب مىآمد من هم افتان و خيزان به كمك على جان مىرفتم . للّه الحمد سلامت شيره كوه رسيديم . فقط فرهاد را قاطر تنه زد و زمين خورد و پايش مجروح شد . ناهار را در شيركوه خورديم . علف نبود . محض خاطر مالها زودتر سوار شديم . تا چاله يك ساعت و نيم راه است . چهار به غروب مانده چاله رسيديم . اين راه با وجود آن‌كه در معبر واقع شده يك منزل‌گاه خوب ندارد . بالاخانهء كثيفى منزل كرديم . پاى فرهاد را جا انداختند . حقيقتا راه تله سخت است . راه غول است\r\n\r\n\r\n","description":"","footnote":"\r\n( 1 ) - اينجا دو ورق كنده شده است - بر غارت‌گر لعنت ( حاشيهء مؤلف ) .\r\n","page_name":" 4532 ","page_number":408},
  {"content":"\r\n\r\nنه آدمىزاد . منور دختر حسنى خيلى اذيت مىكرد . پيرمرد كور ريش بلندى كه به تكدى آمده بود نشان داديم ترسيد و تا موقع خوابش يك گوشه نشسته صدا از خود بيرون نياورد و همگى راحت شديم .\r\nدوشنبه 21 - صبح زود از چاله سوار شديم راه خراب بود . بغله‌ها شكاف برداشته و اغلب ريخته سخت شده است . غضنفر چاله‌اى پياده همراه بود . از آمدن امير اسعد صحبت مىكرد . پنج ساعت از دسته گذشته امام‌زادهء آشنستان پياده شديم . يك گارى آنجا بود كه هركس به حسنى نشان مىداد او هم تعجب مىكرد و مىگفت مگر چوب هم راه مىرود . صحن امام‌زاده و اطرافش و اطاقهايش به قدرى كثيف و مملو خاك روبه و همه‌چيز بود كه انسان وحشت مىكرد . با اين حال شيخ متولى تعارف اطاق مىكرد . چهار ساعت به غروب مانده حركت كرديم . هوا گرم بود . من از زنها جلو افتادم و تند رفتم .\r\nقاطرسوارى من خوب شده آن را سوار بودم .\r\n\r\nورود به قزوين\r\nدر خيابان قوى ميدان حاجى افخم الدوله را ديدم كه [ با 
  ] حاجى صفر مىرفتند . دست داده ماچ و بوسه را براى منزل گذاشتيم . يك ساعت به غروب مانده وارد خانهء آقاى رفعت السلطان شدم . باز نواب عاليه نبود . غروب همه جمع شدند از زيارت همگى شاد و شكر خداوند را به‌جاى آوردم . بهمن عمو را ديده بود و بغلش نشسته غريبى نمىكرد .\r\nاز تغيير لهجهء ملكه خانم خنده مىكردند . شب صحبت پلتيكى به ميان آمد . با افخم الدوله مشاجرهء طولانى شد .\r\n\r\nدروغهاى حاج ميرزا زكى خان « 1 »\r\nسه شنبه 22 شهر جمادى الثانيه - صبح چند نفرى ديدن آمدند . بعد اندرون آمديم .\r\nحاجى افخم الدوله تمام از طهران صحبت مىداشت . صحبت بامزهء او اين بود كه حاجى ميرزا زكى خان گذشته از تقليدها كه در تياتر بيرون مىآورد هرچند وقت يك مرتبه با تلفن يا غير آن يك دروغى جعل مىكند كه مدتها اسباب خنده مردم مىشود . تلفن حاجى ميرزا زكى خانى ضرب المثل شده . براى تحويل قم رفته بود . امسال هم جمعيت\r\n\r\n\r\n","description":"","footnote":"\r\n( 1 ) - حاج ميرزا زكى خان خواجه نورى در سال 1319 فوت كرد و در صحن امام‌زاده صالح تجريش مدفون گرديد . عيال و اولاد نداشت . باغ بسيار بزرگى در خارج دروازه شميران آن عهد داشت « چلغوزيه » نام نهاده بود . و خانهء مسكونى نزديكى باغ را وقف تأسيس درمانگاه كرد . هنوز هم بنام او داير است . ( مسعود سالور )\r\n","page_name":" 4533 ","page_number":409},
  {"content":"\r\n\r\nكثيرى مشرف شده بودند . از آن جمله آقاى نايب السلطنه بود . حاجى ميرزا زكى خان ديده بود موقع دروغ است . اين همه مردم را نبايد بدون سرگرمى گذاشت . مىرود به تلفن خانهء عمومى مىگويد ده دقيقه صحبت محرمانه دارم چقدر بايد داد كه شما اطاق را خلوت كنيد . مىگويند پنج هزار . فورا مىدهد . تلفن‌چى خارج مىشود . خانهء متولى باشى را صدا مىكند و مىگويد اعليحضرت شاهنشاهى براى تحويل به قم مشرف مىشوند .\r\nمتولىباشى فورا اين خبر را فاش مىكند و خودش هم مشغول تهيهء پذيرائى مىشود . به خدام هم حكم مىكند صحن و حرم را پاك و تميز كنند . آقاى نايب السلطنه خبر مىشود شبانه زنها را حكم مىكند شيرينى خانگى تهيه كنند . حكومت ، اداره‌جات همه به‌هم افتاده مشغول تهيه مىشوند . آشوب و ولوله در شهر حكمفرما مىشود . خبرى هم حاجى ميرزا زكى خان داشته كه شاهزاده اكبر ميرزا صارم الدوله با اتومبيل خواهد آمد .\r\nمختصر تمام مردم يك ساعت قبل از تحويل بيرون شهر براى استقبال و تماشا مىروند .\r\nادارهء ژاندارم تمام صف كشيده منتظر ورود مركب مسعود ميشوند . از مهمان‌خانه‌ها هم به واسطهء تلفن مىپرسند اتومبيل رد شد ، آنها هم جواب مىدهند بله گذشت . ديگر مال كى بود سؤال نمىكنند .\r\n\r\nنيرنگ حاجى ميرزا زكى\r\nاز دور اتومبيل اكبر ميرزا پيدا مىشود همگى به حال ادب و احترام مىايستند .\r\nاتومبيل مىرسد ، صاحب‌منصب ژاندارم فرمان مىدهد ، ژاندارم هورا مىكشد . اكبر ميرزا ميان اتومبيل هاج و واج مىشود چه هنگامه‌اى است . سرش را بيرون مىآورد مردم همگى تعظيم مىكنند ، صلوات مىفرستند ، دعا مىكنند ، هرچه اكبر ميرزا مىخواهد بپرسد چه هنگامه‌اى است ممكن نمىشود . آخر اتومبيل را نگاه مىدارد و بيرون مىآيد .\r\nحاكم ، ديگران او را كه مىبينند جلو مىروند . اشتباه شده بفرمائيد اعليحضرت چه ساعت تشريف مىآورند . مىگويد هيچ‌وقت ، چطور ؟ به ما اخبار كردند . مىگويد من الان مىآيم و ابدا همچو صحبتى در طهران نبود دروغ است . بعد از تحقيقات زياد از اكبر ميرزا بهم مىافتند كه اين خبر از كجا نشر نموده . معلوم مىشود حاجى ميرزا زكى خان نيرنگ را زده .\r\nخبر مىرسد شاه حكم مىكند حاجى ميرزا زكى را چوب زده اخراج كنند . حاجى محرمانه خانهء حاجى محتشم السلطنه شوهر خواهرش مىرود و پس از چندى اختفا به خانهء سپهسالار مىرود . او شفاعت مىكند معفو مىشود .\r\n\r\n","description":"","footnote":"","page_name":" 4534 ","page_number":410},
  {"content":"\r\n\r\n\r\nدروغ ديگر\r\nچندى مىگذرد تلفن به هتل دو فرانس مىكند شاهزاده عضد السلطنه مهمانى بيست نفرى دارند تهيه ديده شود . مهمانخانه‌چى هم تهيهء كامل مىبيند . لكن هرچه منتظر مىشود شاهزاده و مهمانها نمىآيند . روز ديگر صورت مخارج را خانهء عضد السلطنه روانه مىكند تمام قيمت را دريافت مىكند .\r\n\r\nدزديدن تابلوى كافه - ممتحن السلطنه\r\nيك شب كه بهجت‌آباد سرخوش بودند هنگام مراجعت تابلو كافه بهجت‌آباد را برداشته زير عباى خود به شهر مىآورد و بالاى خانهء ممتحن السلطنه نصب مىكند و بعد به رفقا تلفن مىكند پيغام مىدهد همه در كافه حاضر شويد مذاكراتى هست . همه مردم آنجا جمع مىشوند ، يكى قهوه مىخواهد ، ديگرى چاى و آن يكى بستنى .\r\nممتحن السلطنه اين همه مردم را در باغ خود مجتمع مىبيند گمان مىكند امر تازه‌اى است .\r\nلباس پوشيده بيرون مىآيد و مىگويد چه مىخواهيد . مىگويند اينجا كافه شده و براى تفرج و صرف مشروب آمده‌ايم . مىگويد همچه چيزى نيست . من خانهء خودم را كافه نكرده‌ام . او را مىبرند تابلو را نشان مىدهند . تعجب مىكند و قسمها مىخورد اينجا كافه نيست . مىفهمند كار حاجى است .\r\n\r\nدروغ ديگر\r\nدر همين روزنامه چندى قبل من ورود امير بهادر جنگ را به طهران و خانهء حاجى مجد الدوله از روزنامهء « رعد » نقل كردم . افخم الدوله مىگفت آن هم از دروغهاى حاجى ميرزا زكى خان بود . مدير « رعد » با تلفن از حاجى خبر تازه جويا شده او هم فورى گفت امير بهادر وارد خانهء مجد الدوله شد و او در روزنامهء خود درج كرد . فردا هم دسته دسته مردم خانهء حاجى مجد الدوله رفتند ، بلكه تا چند روز مردم ديدن رفتند و چاى و قليان مجد الدوله را صرف كردند ( امير بهادر پريروز از قزوين گذشت به طهران رفت ) .\r\n\r\nقنسول روس\r\nعصر دندانسازى رفتم دو دندان طواحن خودم را كه خالى و خراب بود كشيدم .\r\nمىخواهم طهران براى حضرت و الا روانه دارم تا يقين كند راست مىگفتم . اسلنكو\r\n\r\n","description":"","footnote":"","page_name":" 4535 ","page_number":411},
  {"content":"\r\n\r\nقونسل سابق قزوين در رشت وفات كرد . آدم خوبى بود . خيلى در كارهاى من زحمت كشيد . خوب اموالى داشت . يك ثلث به قشون ، يك ثلث به صليب احمر ، يك ثلث به وراث خود داد . عيال و اولاد نداشت . در قزوين همچو قنسولى نخواهد آمد .\r\n\r\nداراب ميرزا\r\nداراب ميرزا را ديدم كلنل شده ، در جنگ و محاصره پرزه ميل مجروح شده . تلگراف بىسيم را پشت قنسولگرى ديدم ميل آهن خيلى بلندى است و كارخانهء آن در يك اتومبيل پهلوى آن گذاشته شده . صداى غريبى دارد تا مسافت بعيد مىرود . نزديكش غدغن است كسى نمىرود . به ما هم جز ديدن آن ميل بلند چيز ديگرى مفهوم نمىشود .\r\nاتومبيلهاى جنگى را سمت ديگر گذاشته بودند . اسامى آنها را فارسى نوشته‌اند : يكى اسمش « طوفان » بود ، ديگرى « ملك الموت » . اين عبارت را هم به آنها نوشته بودند « لدو للموت و ابنو للخرابى » . هريك دو ميترايوز داشتند .\r\n\r\nمحمد حسين ميرزا\r\nشب محمّد حسين ميرزا ( نوكر ) و شيخ آمدند . محمد حسين ميرزا « 1 » اسما در عدليه است و به يك شكل نامطبوعى در قزوين گذران مىكند . خيلى ياد گذشته و مرحوم ملك آراء كردم . خدا رحمتش كند با من خيلى دوست بود . شيخ نامزدى كرده مادر بد لعابى دارد . متصل ايرادات وارد مىدارد . شيخ هم گويا عاشق دختر شده است كه همه را متحمل مىشود . مبلغى مقروض اين كار شده . حالا از من هم مجددا خرج عروسى مىخواهد .\r\n\r\nسانسور\r\nاخبار فقط به وسيلهء روس و انگليس است آن را هم سخت سانسور مىكنند . لهذا هيچ اخبار صحيح نمىرسد . اما متصل قشون و مهمات حمل مىشود . اتومبيل باركش متصل آمد و رفت مىكند . آنچه هم گارى و شتر دوچرخه هست روسها گرفته‌اند . اما قشون را ديگر آن‌طور با نمايش و رسمى وارد نمىكنند . اغلب از بيرون دروازه مىرود .\r\n\r\n\r\n","description":"","footnote":"\r\n( 1 ) - نوهء عباس ميرزا ملك آراء فرزند محمّد شاه پسر محمّد ميرزا ملك آراء دوم . ( مسعود سالور )\r\n","page_name":" 4536 ","page_number":412},
  {"content":"\r\n\r\n\r\nشاه خوب تربيت نشده\r\nپنجشنبه 23 ج 2 - عريضه به حضرت و الا نمودم براى رفتن پطروگراد و آوردن انوشيروان ميرزا . عصر قونسلگرى رفتم . مشغول كارند . قونسل نظامى است و جوان است . از الموت خيلى پرسيد . همه‌چيز گران است . ماهوت پست ذرعى شش تومان .\r\nمرضا را به اعتبار السلطان رجوع كرديم مشغول مداوا شدند . از افخم الدوله از حالات شاه پرسيدم . گفت خوب تربيت نشده و ناصر الملك نايب السلطنه مخصوصا در عدم تربيت او سعى كامل داشت و او را به كلى از ايران و سلطنت مأيوس نموده بود . خيلى تنبل و تن‌پرور عمل آمده . الان هم از شهر فرار كرده همان فرح‌آباد است و نخواهد آمد .\r\nمتصل با زنها و سازنده‌ها عيش مىكند . براى آن‌كه شكمش خيلى بزرگ‌تر نشود گاهى هم سوار مىشود شكار مىرود . گذشته از صيغه و كلفتهاى قهوه‌خانه . . . هم مىكند . روى هم رفته شاهى نيست كه تعريف داشته باشد . بىنهايت هم پول‌دوست است . به كارها هم ابدا نمىرسد ( آن مردمى كه فرياد مىكردند شاهمان را بدهيد خودمان تربيت كنيم بيايند تماشا كنند ! )\r\n\r\nمقتدر نظام\r\nاز مقتدر نظام آقا مىگفت دو سال در اطاق اول پشت اطاق معاون وزارت داخله بدون مواجب و مرسوم نشسته بود و فقط كارش اين بود هركس وارد مىشد مىگفت آقا چه مىفرمائيد ، چه فرمايش داريد . كم‌كم ميز را هى برد بالاى اطاق تا رسيد به پشت در اطاق معاون .\r\nصبح زودى كه سرايدار در اطاق را باز مىكرد ميز را چپاند توى اطاق معاون . حالا آنجا نشسته كاغذ مهر مىكند و معاون معاون است . اذان صبح مىرود چهار از شب رفته رجعت مىكند . يك روز پيش سپهدار رفته بود فضولى كرده بود تغير شنيده بود . بيرون آمد گفت اين بد جانورى است ، من بايد همان كاشف السلطنه معاون را خر كنم ، چه كار به كار وزير يا سپهدار دارم . ديگر آنجا نرفت .\r\n\r\nميرزا كوچك خان\r\nاز ميرزا كوچك خان پرسيدم . من گمان ديگر مىكردم . گفت ميرزا كوچك طلبه‌اى بود از طهران رفت گيلان و حالا مشهور به ميرزا كوچك خان جنگلى شده كه در روزنامه‌ها مىنوشتند خبر از اردوگاه برادران جنگلى . امير اسعد مىگفت وارد اطاق سپهدار شد بنا\r\n\r\n","description":"","footnote":"","page_name":" 4537 ","page_number":413},
  {"content":"\r\n\r\nكرد فحش دادن و بيرونش كرد . بعد ديد خيلى بد شد همه اهل اطاق را گفت بيرون برويد . در منزل سردار كبير وزير جنگ حبس نظر است .\r\n\r\nاستقلال سپهدار و حالات او\r\nسپهدار از اتابك امين السلطان يا عين الدوله استقلالش و خودسريش بيشتر است زيرا آن‌وقت باز شاهى و عمله خلوتى و شاهزادگانى ، وزرائى بود . حاليه نيست و به واسطهء تقويت سفارتين نفس از كسى بيرون نمىآيد . به تمام كارها حتى به كوچك‌ترين كارها كه دخلى از آن برخاسته بشود دخالت مىكند . بدزبان و متغير هم هست . به هر كس هم جزئى خلافى كرده فحش است كه نثار قبر پدرش مىكند . تمولش زياد شده روزى دو هزار تومان منافع املاكى دارد . مداخل هم حساب ندارد . متصل هم ملك خريدارى مىكند . عمارت مىسازد ، چه در شمران چه در شهر .\r\nشنبه نوزدهم شهر شوال ، 28 برج اسد ، دوم سپتامبر - واقعاتى در ايران روى مىدهد كه شرح مفصل آن به مراتب لازم‌تر است تا آنچه در گذشته واقع شده لهذا گذشته ، به‌طور خيلى مختصر مىنويسم تا آنچه حاليه واقع مىشود از قلم نيفتد كه براى ايران و ايرانى دانستن آن سودمندتر است .\r\n\r\nافخم الدوله كارى است\r\nچهارشنبه هفتم رجب 20 ثور - كارها با ماليهء قزوين تمام شد . با وصف آن‌كه يك قاز به احدى نمىدهند افخم الدوله با مهارت كامل تمام مقررى گذشتهء حضرت و الا را گرفت . شصت خروار غلهء الموت را هم براى من خريد . افخم الدوله خيلى كارى و نطاق و كاركن شده كه من كمتر كسى را به اين پشت‌كارى و چيزفهمى سراغ دارم . تمام اجزاء ماليه حيرت گرفته‌اند .\r\n\r\nولايات\r\nجنرال توشاند در كوت العماره تسليم ابراهيم پاشا شد . آخر الامر جنرال ايلمر نتوانست به او برسد . به انگليسها خيلى برخورد خوب سزايشان را دادند . روسها از كرمانشاه رد شدند . آلمان و عثمانى نوتى به دولت ايران داده‌اند هر جا را گرفتيم ملك خودمان خواهد بود . آصف الدوله حاكم رشت شد ، سعيد السلطنه زنجان . برادرش ناصر السلطنه كرمانشاهان . حكام از طبقهء روسوفيلها معين مىشود . جنگ وردن خاتمه نيافته در فلاندر شروع به جنگ شده . در سالونيك هم مقدمهء حمله فراهم مىگردد . يك\r\n\r\n","description":"","footnote":"","page_name":" 4538 ","page_number":414},
  {"content":"\r\n\r\nروز آلمانها به سالونيك هزار بم انداختند .\r\n\r\nديدن خواهر\r\nعصر خانهء دبير الممالك رفتم . مراجعت در خانه ديدم سركار عليه شاهزاده واليه عيال فخر الملك با دختر كوچكش و عباسقلى خان و عليقلى خان نشسته‌اند . به قدر يك عالم از ديدار آنها شاد و مسرور شدم . در حقيقت نعمت غير مترقبه بود . به سلامتى از اينجا كوريجان ده حضرت و الا نزديكى همدان مىروند تا از كردستان مال و آدم از طرف فخر الملك حكمران برسد .\r\nپنجشنبه عصر حاجى واليه تشريف بردند حاجى زهرا سلطان هم همراه آنها بود .\r\nحاجى واليه از بطن مادر ما دوم اولاد است .\r\n\r\nچرس كشيدن ملا يوسف\r\nيكشنبه يازدهم رجب - حاجى افخم الدوله عصر به اتفاق نواب عاليه و دخترش مهرماه خانم و عفت كه مدتهاست مريض است به طهران رفتند تا پل قوى ميدان مشايعت [ شدند 
  ] آنجا در كالسكه نشسته رفتند . حضرت و الا به هيچ‌وجه اجازهء رفتن مرا التفات نكردند با غم و اندوه زياد باغ رفعت السلطان رفتيم . ملا يوسف را چرس دادند كشيد ، هنگامه برپا شد كه از خنده هلاك شديم .\r\n\r\nشيراز\r\nدر شيراز ياور فتح الملك ژاندارمرى دستهء ژاندارم را با خود يار كرده به الطاف دولت اطمينان داده صبح زودى تمام صاحب‌منصب ياغى ژاندارم و قونسل آلمان و يازده نفر آلمانى ديگر [ را 
  ] گرفته حبس مىكند . شهر را به اطاعت آورده ساير متمردين را هم مثل نصير الملك و غيره حبس مىكند .\r\n\r\nقزوين\r\nبشارت السلطنه رئيس افواج و ايلات قزوين شد . حكومت از دست رفتن ايلات دماغى ندارد . سه نفر رئيس ماليه تا الان كه من بودم قزوين آمد و رفت . حاليه امجد الوزاره پسر مجد الاسلام را سپهسالار رئيس ماليه نموده هزار تومان تقديم گرفته است . مىگويند در رشت و با هست .\r\n\r\n","description":"","footnote":"","page_name":" 4539 ","page_number":415},
  {"content":"\r\n\r\n\r\nقيمتها و احتكار كاغذ\r\n13 روز عيد بود نزد حكومت رفتم ناخوش بود . معاونش آمد ، رقاص و مطربها آمدند خيلى تماشا كرديم . روسها هم ايستاده بودند و با تعجب تماشا مىكردند . رقعهء آقاى عماد السلطنه رسيد كه اجازهء رفتن كشمرز به شما داده شد ليكن منتظر رسيد دستخط حضرت و الا باشيد . كاغذبندى يك تومان ده تومان شد . چند روز است همه مردم كاغذ خريده احتكار مىكنند . كاغذ پستى دسته‌اى يك ريال پانزده قران شده است . . . « 1 » وقس عليهذا همه‌چيز . بعضى اشياء هم از قبيل آهن‌آلات ، مس ، پارچهء سفيد رنگ و غيره و غيره به كلى ممنوع است و قند روز به روز بالا مىرود . چند روز يك من شاه شش تومان رسيد . بعضى از كسبه و تجار و دلالها متصل مشغول همين احتكار شده‌اند .\r\n\r\nسفر به دهات افشاريّه\r\nيكشنبه 18 رجب ، 31 ثور - چون چندين سال بود كسى به دهات افشاريهء ما نرفته بود و پس از فوت ابو القاسم خان هم الى حال نايب و مباشر هم نداشت هرج‌ومرج راه افتاده بود حضرت و الا كه در امر دهات خود چندان مراقبتى ندارند اما به واسطهء اصرار من اجازه دادند آنجا بروم . هيچ تا امروز هم من آنجاها را نديده‌ام . لهذا صبح سردسته از شهر حركت كرديم . ميرزا اسمعيل خان ، ميرزا محمّد على خان پسرهاى رفعت السلطان ، آقا سيد على داماد او ، آقا شيخ ابراهيم و ملا يوسف همراه بودند . بهمن را هم برديم .\r\nدوازده سوار و دو پياده همراه داريم . براى ملا يوسف يك الاغ گرفته بودند . در كهك ناهار خورديم . شب را نرجه مانديم . متصل اتومبيل در جاده آمد و رفت مىكند . سواى تلفن ، تلگراف هم روسها مىكشند .\r\n\r\nكشمرز\r\nروز دوشنبه به كشمرز رسيديم در جنوب شرقى قزوين دامنهء كوه قوزاى واقع شده است . ملا يوسف تا آنجا چهار الاغ عوض كرد و رعايا قرب سيصد نفر استقبال آمده بودند . بچه حسنقلى بيك را هم باقر بغل زده جلو آورده بود . نه روز تمام اقامت ما در كشمرز كشيد . يك روز برزلجين ناهار مهمان شديم . آنجا از كشمرز آبادتر و بزرگ‌تر و پر منفعت‌تر است . اينجاها هر جفتى بيست خروار محصول مىدهد ( مثل دهات خوب\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4540 ","page_number":416},
  {"content":"\r\n\r\nزنجان ) باصفا [ ست 
  ] و آب و چشمه خوب دارد . ملك زياد دارد ، آبش كمتر است .\r\n\r\nانگور\r\nباغات زياد است . هوايش خنك است . در باغ اربابى ميرزا احمد مىگفت بوتهء مو هست بيست و پنج من تبريز انگور مىدهد . مستأجرها كه اهل خود آنجا هستند خيلى كلاه ما را بر مىدارند . پسر كدخدا حاجى آقا و پاكار و سه چهار نفر تنبيه كامل شدند .\r\nراپرت مكفى هم از همه‌چيز آنجا نوشته شد كه براى حضرت اقدس و الا ايفاد شود .\r\nحسابهاى خودم را هم با ميرزا احمد تمام كردم . آنچه تنخواه موجود داشت گرفته دادم به رعايا . گوسفند گرفته تراز دادم . بهمن آرام بود و ابدا بهانهء مادر يا جده‌اش را نگرفت .\r\nظهرها خانه لله محمّد على بود شب خواب را نزد من بود . آقا سيد على مظلوم بود . ميرزا اسمعيل خان خيلى او را اذيت مىكرد . مثلا هر شب وقت خواب با شب كلاه او فوتبال بازى مىكرد .\r\nهر تكه از اسباب او را هم يكى دو مرتبه سرقت كرده مبلغى گرفت و رد كردند .\r\nملا يوسف مشغوليات خوبى بود اما روى هم رفته خوش سفر نيست . احمد خان پسر مصطفى خان كه حاليه اگنط روس است يك روز حاجىآباد مهمان كرد يك روز حسن‌آباد .\r\n\r\nوضع آباديها\r\nاگر جزئى خرجى در اين دهات بشود و يك مراقبت مخصوص به عمل آيد اقلا سالى پنج شش هزار تومان منافع مىدهد . افسوس كه به خرج حضرت و الا نمىرود و خراب افتاده . از آنچه هم هست مستأجرين نصف مىدهند . اما من خوب نظم و نسقى دادم و دزديهاى آنها را معين كردم . التزامهاى سخت هم گرفتم و گفتم حتما سال ديگر در اين موسم باز خواهم آمد و آنچه امر شده انجام داده تحويل گرفته مىشود . عمارت اربابى كوچكى دارد اطاقهايش بد نيست . اينجاها را دهات مىگويند نه الموت را . يك جفت اينجا به قدر اجارهء شش دانگ مدان كه ملك اعلاى الموت است محصول مىدهد .\r\n\r\nغنيمت ما\r\nغنيمت ما در اين مسافرت سى تومان پول و يك قاليچه و دو كنارهء قالى شد كه يكى از اموال غارتى شاهسون بود به ملا يوسف دادم كه از همه استحقاقش زيادتر بود . بيشتر\r\n\r\n","description":"","footnote":"","page_name":" 4541 ","page_number":417},
  {"content":"\r\n\r\nژاندارمها و مقصرين فرار كرده بودند . نه نفر از ژاندارمها هم مفقود الاثر هستند . گويا با حضرات رفته باشند . ديگر توبه كرده‌اند قزاق و ژاندارم نشوند ، داخل نوكرى دولت هيچ نشوند .\r\nچهارشنبه 28 - صبح با كدخدا و پيرمردان و رعايا كه اجماعى به قدر پانصد نفر حاضر شده بودند وداع كرده وعده دادم كه سال ديگر اين موسم انشاء اللّه بيايم . تا حاجىآباد كنار خررود دو فرسنگ تمام خاك كشمرز است . آب خيلى كم شده بود يعنى همه را براى دهات مىبرند . دهاتى كه از خالصه و اربابى از اين آب مشروب مىشود نظير و عديل ندارد مثل شال ، سيادهن ، نرجه ، نهاوند و غيره و غيره .\r\n\r\nنهاوند - شال\r\nيك نهاوند را درست نسق كنند بيست هزار تومان اربابى مىدهد كه مفت و مسلم مظفر الدين شاه به سيد بحرينى داد . باغات نهاوند از شهر قزوين زيادتر است . شال سالى سه هزار خروار به سپهدار اربابى مىدهد به تقلب برد ، يعنى اين را دادند كه دهات كرد محلهء استرآباد را به صاحبانشان پس بدهد . حالا هم آنجا را مىبرد هم اينجا را . گويا آن‌وقت فراموش كردند فرمان كرد محله را بگيرند . در ايامى كه پدر ملت ايران بود فرمان را بيرون آورد و برد .\r\n\r\nدنبلان\r\nامسال دنبلان هيچ وجود ندارد و حال آن‌كه پارسال و پيرار سال خروار خروار از اين زمينها دنبلان بيرون مىآوردند . ناهار را در سيف‌آباد خورديم . هوا گرم آبش شور [ بود 
  ] خيلى بد گذشت . شب كهك مانديم جاى كثيفى بود .\r\nصبح 29 رجب ، يازدهم برج جوزا از كهك سوار شده مقارن ناهار گرما خورده وارد خانهء رفعت السلطان شديم . محمّد على و رضا بيك در ده ماندند . اما فرهاد را آورديم .\r\nگويا نامزدى در برزلجين گرفت كه خيلى دماغ داشت . بهمن در اين مسافرت مسرور و شاد بود . ابدا بدخلقى و گريه نكرد .\r\nچند مكتوب از طهران رسيده بود اولا حضرت اقدس و الا دستخط فرموده بودند چون شاهزاده ظل السلطان از راه پطروگراد مىآيد وزارت خارجه و سفارت روس تلگراف نمودند نوشيروان ميرزا را همراه بياورد و ايشان قبول فرمودند رفتن شما ديگر لازم نشد . ثانى عجله در رفتن الموت و ارسال تنخواه .\r\n\r\n","description":"","footnote":"","page_name":" 4542 ","page_number":418},
  {"content":"\r\n\r\nناصر الدين ميرزا فرمانفرماى خراسان شد . نصرت السلطنه كه والى فارس بود و مدتها اصفهان مانده بود كرمان . فرمانفرما فارس مىرود .\r\n\r\nرفتن روسها\r\nديروز نزديك قهوه‌خانه مهدىآباد چهل نفر ژاندارم اسير روسها مىآوردند ، چند نفر كرد هم با آنها بودند . خيلى رقت آورديم . خدا لعنت كند كسانى را كه اين بىگناه‌ها را گرفتار كردند . همه را روسيه مىبرند . در غيبت ما چهار هزار قشون روس رفته كه هزار نفر آن از سوارهاى دراگون بودند . تاحال ده هزار نفر از اين سوار رفته . مىگويند همه از نجباى قفقاز هستند .\r\nجوانهاى رشيد اسب و اسلحهء ممتاز ، خوشگل ، خوش‌هيكل مىگفتند اسب و ماديانها در آنها بود كه دانه‌اى هزار تومان قيمت داشت . باز مىگويند روسها در يعقوبيه و خانقين هستند .\r\n\r\nعروسى\r\nچهارشنبه پنجم شعبان - كاغذجات مفصلى به طهران نوشتم . راپرت كشمرز و برزلجين را روانه نمودم . از بس بچه‌ها دلتنگى كرده بودند و مخارج آنها هم گزاف شده بود نوشتم با نواب عاليه بيايند . فردا عروسى شيخ است . عقدكنان را قبل از رفتن كشمرز نموديم . به‌جاى شربت دوغ داديم . صد تومان شيخ باز گرفت . شيخ مبذر است عاشق هم كه شده .\r\n\r\nجنگ درياى شمال\r\nشب ميرزا اسمعيل خان آمد گفت در يكى از مغازه‌ها گودوين رئيس بانك و ويس قنسول انگليس با چند نفر از صاحب‌منصبان روسى برخوردند مهدى خان پسر ميرزا على اكبر خان مترجم رئيس راه را مترجم قرار دادند . گودوين به آنها گفت جنگ بحرى در درياى شمال شده چهارده كراوزر و دو درونات از انگليس به‌همين مقدار از آلمان غرق شده نتيجهء محاربه معلوم نيست . ولى گودوين خيلى گرفته بود . روسها به او گفتند بيست هزار آلمانى به بغداد وارد شده ، بيست و پنج صاحب‌منصب و سيصد سالدات در خانقين كشته شده در هفتم شهر رجب قصر شيرين را روسها فتح كردند حالا رد شده باشند يا نشده باشند معلوم ايرانيها نيست . نمىگويند .\r\n\r\n","description":"","footnote":"","page_name":" 4543 ","page_number":419},
  {"content":"\r\n\r\n\r\nاخبار تلگرافى\r\nپنجشنبه ششم - باغ رفعت السلطان رفتيم . ميرزا على اكبر خان آمد . اخبار تلگرافى را داشت قرائت كرديم . جنگ دريائى در ژوتلند واقع شده است در 31 ماه مى كشتيهاى مغروق انگليس را اسم برده بود از اين قرار است : كوئين مرى - بلك پرنس - آن وين سبل - دفانس - آن فتيكه بول - وارور - از جنس كراوزر غرق به علاوه هشت دليسترايور كه اسم نبرده است . خبر غيرمستقيم ادميرال فيشر در اين جنگ غرق شده است . از آلمانها بدون اسم بردن يكان يكان سيزده كشتى كه هفت فروند غرق ، شش مخروب شده و به‌سمت بنادر آلمان تتمه فرار نموده‌اند . به عقيدهء من جنگ دريائى از آسمان بدتر است . باز از تكه پاره‌هاى آيروپلن شايد نصيب كسى بشود كه از اين نخواهد شد . با گناه بىگناه ، جنگى غير جنگى يك مرتبه به قعر دريا فرو مىرود . خدا مىداند چقدر مكنت و پول و اشياء و قورخانه و آذوقه و مهمات و اثاثيه و مواشى و حشم و مشروب و غيره و غيره و غيره به قعر آب فرورفته كه يك ذرهء آن نصيب دوست و دشمن يا بىطرف نگرديده است .\r\n\r\nوردن\r\nروسها در گالسى فتح بزرگى نموده‌اند . امروز مىگفتند دويست هزار اسير گرفته شده سيصد هزار مقتول شده است . در مقابل اطريش فتح بزرگى در فرونت ايطاليا نموده و داخل اراضى ايطاليا شده است . در وردن كماكان جنگ به حالت وحشتناكى باقى است .\r\nبه قول شيخ از هيندن‌برگ سروصدائى نيست .\r\n\r\nعروسى\r\nامروز ناهار عروسى خانهء شيخ بوديم . جماعتى بودند كه بيشتر آنها سيد و ملا بودند .\r\nشيخ دختر آقا سيد ابراهيم را مىبرد كه وقتى در الموت مالك بود . مادر عيال شيخ متموله است . عشق شيخ يك‌جا به عروس است و يك‌جا به تمول مادر عروس . اسم عروس سكينه بگم خانم است . مىگويند وجيه است . مخارج شهر من باز خيلى زياد شد . پول ما ايرانيها تمام بىمصرف خرج مىشود . از هفت فرسنگ راه به شهر آمدن اين همه مخارج ، اين همه خدم و حشم لازم ندارد .\r\n\r\nسيرك شامبين\r\nيكشنبه نهم شعبان المعظم ، بيست و يكم جوزا - سيرك شامبين كه طهران رفته بود\r\n\r\n","description":"","footnote":"","page_name":" 4544 ","page_number":420},
  {"content":"\r\n\r\nمراجعت [ كرد 
  ] و امشب در قزوين بيرون مىآيد . از قديم پشت عمارت كارگذارى در خرابهء پشت پيغمبريّه ( ص ) محلى دارند . با ميرزا اسمعيل خان ، محمّد على خان ، آقا سيد على ، بهمن و ملكه و نوكرها رفتيم . صاحب‌منصبان روس و سالدات قزاق زياد بود .\r\nچند اسب داشت ، ده سگ معلم . دو نفر هم زن و دختر انواع بندبازى را نمودند .\r\nسگ بازيهاى غريب كرد . رقص مسخره ، همه‌چيز بود . مسيو ماكس مسخرهء خوبى بود .\r\nحقيقتا مضحك و بامزه بود .\r\nكلنل مدم جلوى ما نشسته بود ، اسمعيل خان مىگفت اين كلنل از قزوين تا كرمانشاهان پيش قراول بود . حالا آمده خستگى در كند . ضعيف و لاغر بود . عصاى چوب آلو بالو نازكى دست گرفته بود . جنرال روس مقيم قزوين هم بود ، جنرال تنومند همه صورت را تراشيده بود مگر چانه را . ملكه فقط دختر ايرانى بود كه با چادر سياه و پيچه در ميان اين همه مرد به تماشا آمده بود .\r\nچهارشنبه 12 شعبان - عصر باغ رفعت السلطان رفتيم ، شب از آنجا سيرك . هر شب بروم از ظهر نوكرها حاضر خدمت [ اند 
  ] و مرا رها نمىكنند تا داخل محوطهء سيرك بشوند .\r\nامشب هم همه رفتيم خيلى تماشا داشت . يك زن بند بازى غريبى كرد . همين‌طور ضعيفهء ديگر روى سيم حركات عجيبى نمود . سگ حساب مىكرد ، عدد مىشناخت ، جمع و تفريق ، ضرب و تقسيم مىكرد . ملكه و بهمن بودند .\r\n\r\nاخبار تازه جنگ\r\nغرق آدميرال فيشر گويا صحت ندارد ، ليكن لرد كيچنر با اتاماژر خود و جمعى از رجال و صاحب‌منصبان انگليسى در كشتى « هامپ شاير » به فاصلهء كمى از بنادر اسكاتلند در موقعى كه به روسيه براى انجام مهمات مىرفت دچار مين يا تحت البحرى شده تماما با عمله‌جات كروازر غرق مىشوند . لرد مشار اليه را من خوب مىشناسم .\r\nفاتح سودان است . قبر متمهدى را در « ام در من » آتش زد . جنگ ترانزوال و اصلاح آنجا را او خاتمه داد . بعد به سپهسالارى هندوستان معين شد . قبل از جنگ « هاى كميسر » مصر بود . در اول جنگ او را وزير جنگ انگليس نمودند . سنش چندان زياد نبود .\r\nتصويرات او را كه ديده‌ام خوش‌شكل و خوش بنيه به نظر آمد . از صاحب‌منصبان لايق و سردارهاى نامى انگليس محسوب مىشود .\r\n\r\n","description":"","footnote":"","page_name":" 4545 ","page_number":421},
  {"content":"\r\n\r\n\r\nخالصه و مميزى\r\nدستهء مميزين به رياست مهندس الممالك پسر مرحوم ميرزا نظام كاشى مهندس الممالك قزوين آمده‌اند . امروز ديدن آنها رفتم . الحمد للّه به واسطهء خالصهء زيادى كه سپهسالار در قزوين و ساير ولايات ايران دارد املاك خالصهء انتقالى و خالصه از مميزى موضوع است . و الّا در الموت دچار مشكلات مىشديم . ساير اربابيها را از منافع عشر معين مىكنند . پانزده نفر هستند . بيست و پنج بنه دارند . مبلغ گزافى مخارج و مواجب دولت مىدهد تا با مالكين چه قسم رفتار كنند . البته ايرانى هستند ، هر جا تقديم و تعارفى بگيرند كم ، اگر نگيرند آنچه ميل دارند برآورد مىكنند . مواجب و مخارج مانع از مداخل آنها نيست ، چنانچه در هر كارى امتحان شد . اموال مسروقهء من از ميانه رفت حكومت تقديم گرفته سارقين را مرخص كرد . هرچه در اين مدت تظلم كرديم حكومت گردن نظميه انداخت ، نظميه گردن حكومت . من خسته شده دست برداشتم .\r\n\r\nدكتر ابو القاسم خان\r\n[ پنجشنبه 
  ] 13 - تدارك ديده شده مال كرايه شد . امروز در باغ رفعت السلطان حكومت به وداع آمد . دكتر ابو القاسم خان كه براى جلوگيرى و با و تنظيف قزوين آمده همراهش بود . [ خانهء 
  ] اين دكتر متصل خانهء مرحوم مظفر الممالك بود و با من دوست و آشناست . بعد هم چندى نير الدوله او را سبزوار فرستاد . ماهى يكصد و ده تومان مقررى گرفته ، چهل تومان مخارج اطاق حفظ الصحه ، شصت تومان هم براى دو نفر طبيب ديگر براى قصابخانه و شهر ( در طهران روزى پنج هزار عايدى نداشت ) . باز قرقر و لندلند داشت كم است و شكايت مىكرد . امروز دو مرتبه با درشكه تا قصابخانه رفتم . من مرد راحت طلبى هستم ، متصل مرا هم شاهد مىگرفت .\r\n\r\nبازگشت به الموت\r\nجمعه 14 شعبان المعظم ، 26 درجه جوزا - صبح نيم ساعت به دسته مانده با همگى وداع كرده از منزل آقاى رفعت السلطان سوار شديم . چند روز بود متواليا خبر به من مىدادند جلال در راه تله بىدلان با تفنگ گردش مىكند و انتظار آمدن شما را دارد . من جلال را مىشناسم ، مرد جبون بىعرضهء ترسوئى است . ليكن هر عاقلى بايد از خطر پرهيز كند . لهذا تا هنگام حركت هم مىگفتم از راه تله نمىروم مبادا خبر شده مسير حركت خود را تغيير بدهد . بيرون باغات جادهء چاله وورس را رها كرده به راه رزه‌جرد و\r\n\r\n","description":"","footnote":"","page_name":" 4546 ","page_number":422},
  {"content":"\r\n\r\nرودبار داخل شدم . زنها و بارها كه از آن راه رفته بودند اسمعيل جلودار رفت مراجعت داد . از رشتقان و رزه‌جرد گذشتيم همه‌جا ديگر سربالاست و جاده وسعت دارد . نزديك گدوك كنار چشمهء آبى ناهار افتاديم هوا گرم بود . بعد از ناهار بلافاصله سوار شديم .\r\nاسب مرا نعل روسى زده بودند تپق « 1 » مىزد . اين‌بار دست او را انگليسى زده بودند باز همان كار را مىكرد . دو دست هم زين قزاقى خريده‌ام خيلى براى سوارى خوب است .\r\nخيلى از زينهاى ما سوار بر اسب مسلطتر است . از نرك قسطين قسطين لا گذشته تا به سياه‌دشت . كنار پل رسيديم . پل خراب شده بود تازه ساخته‌اند ، اما مرمت آخرى آن را نكرده‌اند . دو نفر از ده آدم آمده مالها را به زحمت رد كردند . كنار شاهرود زير سايهء درخت منزل كرديم . فرستاديم از حسن‌آباد باقلا و خيار آوردند . نان فقط نيم من تبريز گير آمد . شام بيشتر باقلا بود . ماهتاب بود صداى شاهرود [ و 
  ] هواى خوش خيلى لذت داد .\r\nدر سيزده سال قبل هم هنگام آمدن از زنجان و رفتن الموت يك شب در اينجا سر كرده‌ام . يادم بود كه آن سال هم آن شب به من خوش گذشت .\r\n\r\nجنگ - سيادت درياها\r\nجنگ دريائى ژتلند را در روزنامه نوشته بود . اول كه كشتيهاى آلمان به جولان مىآيند فقط آدميرال بيتى با دستهء كشتيهاى كراوزر سبك رو كشيك مقابل با آنها مىشود . آنقدر جنگ و گريز مىكنند تا دستهء ديگر از كشتيهاى انگليسى كمك مىرسد . بعد از زد و خورد و غرق كشتيها سر و كلهء « آيرن ديوك » و دستهء دروناتهاى بزرگ انگليسى پيدا مىشود كه آلمانها مقاومت را بىمصرف دانسته به‌سمت بنادر خود مراجعت مىكنند . از آلمانها گويا دو يا سه درونات غرق شده باشد . در اين جنگ بزرگ دريائى محاربهء سه‌گانه قعر آب ، سطح آب و آسمان آب در كار بوده . قريب پانصد توپ و چندين لولهء تورپى متصل صدا مىكرده . طول ميدان جنگ صد ميل بوده . مىگويند يك زپلن با آنچه بمب داشته از هوا به واسطهء احتراق يا خرابى به ميان كشتى « كوين مرى » افتاده و يك مرتبه محترق و در شش دقيقه باعث غرق آن شده است . مزه اينجاست هردو طرف از اين جنگ مسرورند . نسبت فتح را به خود مىدهند . اما نوشته بود انگليسها مىگويند اگر آلمانها فتح كرده بودند به اين عجله پناه به بنادر خود نمىآوردند و فرار نمىكردند . باز مىگويند خواه فتح كرده باشند خواه نكرده باشند سيادت درياها باز با ماست ، چنانچه در تمام آبهاى ربع مسكون يك كشتى اعم از جنگى يا تجارتى بارى يا بخارى از آلمان\r\n\r\n\r\n","description":"","footnote":"\r\n( 1 ) - در اصل - طپق .\r\n","page_name":" 4547 ","page_number":423},
  {"content":"\r\n\r\nسير و مسافرت نمىكند .\r\n\r\nبى التفاتى سپهسالار به امير اسعد\r\nشنبه 15 شعبان ، 27 جوزا - ديروز نه ساعت تمام راه آمديم . امروز هم تا قلعه مسافت خيلى زياد است ، صبح زود سوار شديم چهار از دسته رفته در عمارت امير اسعد پياده شده از سالار ديدن كردم . مىگويند امير اسعد خواهد آمد . اما ديگر نمىتوانند انكار كنند كه سپهسالار نسبت به او خيلى بى التفاتى كرده و تقريبا در طهران محبوس است .\r\n( اردوئى هم خواست براى سركوبى متمردين كجور و كلارستاق روانه كند اسمش را گذاشت اردوى سيار كه به همه مازندران برود . اما بعد از آن‌كه اهالى كجور را تنبيه كرد و اسلحهء آنها را گرفت همه را غارت كرد در بلده اطراق [ كرد 
  ] . مىخواهد مراجعت به طهران كند . اهالى كجور هم به طهران رفتند . سپهسالار قزاق فرستاد همه را بيرون شهر گرفته محبوس نمودند . دو نفر آنها را هم دار زدند . در ايام رياستش تمام كارهاى عقب ماندهء خودش را اصلاح كرد . اين تنكابونيها هم كه طهران رفتند هيچ به حضورش نطلبيد و حكم كرد از خانه‌هاى خود حركت نكنند ) .\r\nناهار آنچه اصرار كرد توقف نكردم و رفتم صاين كلايه . بعد از ناهار هوا ترق ترقى كرده بارانى آمد كه يك مرتبه سيل جارى شد . ده به‌هم ريخت . سر سر كلاه كلاه . خدا مىداند يك رستاخيزى گرديد كه به وصف نمىآيد . صاين كلايه بسيار بدجائى واقع است . الحمد للّه به خير گذشت . زود سوار شده فرار كرديم . پلها را تمام آب برده آن هم نه يك مرتبه بلكه دو مرتبه . حاليه راه افتاده است . به بغله‌ها كه خداوند نصيب نكند با وصف آن‌كه براى آمدن من همه را ساخته بودند ، باز به هزار مرارت و هزار هول و تكان آمديم ، خصوصا از هرانك تا يارفى . مغرب به سلامتى وارد قلعه شدم . الحمد للّه همگى سلامت خصوصا عباس شاد و مسرور و سلامت بودند . شب همهء صحبت از شهر و راه بود . حقيقتا از اين راهها سلامت منزل رسيدن شكر دارد .\r\n\r\nخبر آمدن خانمها\r\nسه شنبه 25 شهر شعبان ، ششم درجهء سرطان - باران آمد ، هوا خوب است . اين چند روز پيرمردها و كدخداها ديدن مىآمدند . امروز من بالاروج براى بازديد محصول آنجا رفتم .\r\nبين راه كاغذ شيخ رسيد كه خانمها بيست و سوم حركت مىكنند مال و آدم زود روانه داريد تا ورود آنها حاضر باشد . محصول رودبار امسال خيلى خيلى بد است به‌طورى كه اغلب زمينها را رها كردند . قابل توجه و درو نبود . در الموت ديم‌زارها هيچ نيست . آنها را\r\n\r\n","description":"","footnote":"","page_name":" 4548 ","page_number":424},
  {"content":"\r\n\r\nهم بايد ول كنند . اما آبى چندان بد نيست . در كوهپايه مثل بالاروج و ورك خوب هم هست . در عراقات هم محصول خوب نيست . همه‌جا ديم به واسطه آن‌كه فصل پائيز بارندگى نكرد خراب است .\r\n\r\nبروات خالى الوجه\r\nاين مالياتها را و جنسها را كه ادارهء ماليه از من پول گرفت به حاجى آقا داد و بروات به عوض به من داد . حالا كه آمده‌ام اغلب را خودشان گرفته‌اند و بروات خالى الوجه است .\r\nحساب ماليه قزوين از حساب من و تقى به مراتب مغشوش‌تر است . انباردار از همه‌جا پول گرفته و قبض داده . از من هم يك مرتبه گرفته تمام كلاه‌بردارى است . حساب هم با كرام الكاتبين است .\r\n\r\nتخم چمن فرنگى\r\nشنبه 29 شعبان ، يازدهم سرطان - ابو القاسم بيك را با قاطرها و اسمعيل و آبدارى و يوسف به شهر فرستادم و گفتم مراجعت از رودبار بيايند . هنوز آب راه نمىدهد و تله سخت است . ميوه‌جات ، توت ، آلوبالو و گيلاس نوبر آمده ، تخم چمن فرنگى از شهر آورده بودم باغچه‌ها را چمن كارى كردم . خيلى باصفا شده .\r\n\r\nرمضان\r\nامشب شب اول رمضان است . شبها هفت ساعت و چهل و چهار دقيقه بالاست روز 15 ساعت و 16 دقيقه ، اما از خوردن سحر تا افطار شانزده ساعت و نيم اقلا بايد روزه داشت . سال اول روزهء ملكه است . خداوند بنيه‌اش را بدهد . براى بچهء نه ساله روزهاى به اين بلندى خيلى صعب و سخت است .\r\n\r\nاخبار خارجه\r\nروزنامه‌جات به واسطهء گرانى كاغذ خيلى گران و كم شده . قشون روس از راه پيشكوه و پشت‌كوه و صحراى فيله خودش را به عماره به دستهء عساكر انگليس رسانيده . چنانچه سابقا هم از بندر ولادى وستك دسته‌اى از قشون روس مخفيانه خارج شده و پس از چندين ماه مسافرت در بندر مارسيل پياده و به فرونت غرب به كمك عساكر فرانسه آمد .\r\nتا زمان ورود مارسيل هيچ كس از خروج و خط مسافرت آنها مسبوق نشد . اين قشون روس با زحمات طاقت‌فرسا از صعويت راه و سرما و گرما خودى به عماره رسانيده\r\n\r\n","description":"","footnote":"","page_name":" 4549 ","page_number":425},
  {"content":"\r\n\r\nاست . اينها محض قدرت‌نمائى به خصم است ، و الّا هيچ كدام محتاج اين عده قشون نبودند . شيخ نوشته بود در گالسى روس سيصد هزار اسير گرفته است .\r\n\r\nمحرمانه آمدن امير اسعد\r\nامير اسعد گفتند آوه وارد شد و رفت خوشكچال ، اما خيلى مخفف . امروز ناد على آوه‌اى آمد گفت آدم سعيد نظام همراه او بود . نقل كرد كه امير اسعد فرارا آمده است . اين اسب هم مال سعيد نظام است . متعاقب ، خبر مصداق خارجى پيدا كرد . معلوم شد آقاى امير اسعد از دزاشوب محرمانه با سه نوكر ، يك اسب ، يك ماديان از راه لوراو شهرستانك به‌سمت الموت و رودبار فرارى مىشود . از طهران يك دسته سوار امنيه ( بايد دانست كه ادارهء ژاندارمرى را مبدل به ادارهء امنيه نموده‌اند و ژاندارمهاى سابق را امنيه لقب داده‌اند ) با يك صاحب‌منصب سوئدى تا نزديكى طالقان به تعاقب آنها آمده ليكن اينها از راه بالا طالقان آمده و مصادف نشده‌اند .\r\nچهارشنبه پنجم رمضان ، 15 درجهء سرطان - هنگام مغرب خانمها به سلامتى وارد شدند . باز گريه و كتك‌كارى با من شروع شد . ما شاء اللّه روشنك خيلى قشنگ شده . بهمن تا يارفى استقبال رفته بود . امروز ناهار نزد عيال امير اسعد بودند . همهء شب به صحبت خانمها گذشت . من خيلى شاد و مسرور شدم . يك كلفت و يك دختر كلفت همراه دارند .\r\nدر راه ابو القاسم خوب خدمت كرده بود راضى بودند . عين الملوك خيلى خوش صحبت شده است خيلى « كوكت » « 1 » است .\r\n\r\nشكست روسها\r\nشنبه 14 رمضان - روزنامه و مكتوبات از شهر رسيد . خبر مهم شكست و عقب نشستن روسهاست تا بيستون . كرمانشاه فعلا به دست عساكر عثمانى است . از قرار معلوم سواى صاحب‌منصبان آلمانى از اطريش و بلغار قشون زياد در آن اردو هست . ارامنه و يهود همدان را تخليه كرده به‌سمت قزوين مىآيند . روسها باز قشون وارد مىكنند و عقب نشستن مشعشعانهء خود را به واسطهء گرما كه درجه به شصت رسيده بود تعبير مىكنند .\r\n\r\n\r\n","description":"","footnote":"\r\n( 1 ) .  Coquet  - شوخ - طناز\r\n","page_name":" 4550 ","page_number":426},
  {"content":"\r\n\r\n\r\nعثمانى\r\nخبر ديگر طغيان و عصيان شريف مكه است بر عليه دولت عثمانى و اينك مكه و مدينه و جده به دست اوست و عساكر و صاحب‌منصبان نظامى و غيرنظامى عثمانى را از آن حدود خارج نموده‌اند .\r\n\r\nفوت امير نظام همدانى\r\nحاجى امير نظام همدانى عصر چهارشنبه 19 ماه گذشته وفات كرد . شخص متمول داناى كاردانى صاحب عرضه بود . يك پسرش را از ارث خود بىنصيب نمود . دو پسر دارد . پسر بزرگش حسينقلى خان سردار اكرم جوان لايقى است . در انگليس درس خوانده . به واسطهء علاقه‌اى كه در بلوك حاجى لوى همدان داريم با اين آدم سالها سر و كار داشتيم و با خانوادهء ما دوست و خدمتگذار بود . خداوند رحمتش كند حيف بود .\r\n\r\nخبرى از چين\r\nيوان شيكاى رئيس جمهور يا خاقان مستقل چين 31 ماه مه وفات كرد . بعضى مىگويند مسمومش كردند . « يوان خوك » نام موقتا رئيس جمهور شده تا اين خوك چه كند .\r\n\r\nاروپا\r\nدر وردن كماكان رستاخيز برپاست . خرابه ويرانهء « وا » را با تپه 403 را آلمانها گرفته‌اند فرانسه‌ها همان‌طور با شجاعت دفاع مىكنند و به خرابهء قلعهء « وا » وقرى نمىدهند . آلمان روزى شانزده هزار خروار آهن كار مىكند . تلفات آلمان در وردن تاكنون به چهارصد و پنجاه هزار نفر بالغ شده .\r\nوضع يونان از همه‌جا وخيم‌تر است . متفقين بيانيهء التيماتوم مانندى به دولت دادند .\r\nدر آن بيانيه تقاضاى انفصال مجلس ملى و تغيير كابينه و مرخصى قشون تجهيز شده ، انفصال حكام و روساى پليس كه برضد متفقين هستند . تعيين آنها به رضايت و تصويب متفقين شده بود . دولت يونان به واسطهء حضور كشتيهاى جنگى آقايان طوعا و كرها همه را پذيرفت . كدورت شديدى بين امريكا و مكزيك حاصل شده بيم جنگ مىرود .\r\n\r\nدستگيرى امير اسعد\r\nامير اسعد به موجب تلگراف وزير جنگ با منتظم الملك در بيست و چهار ساعت بايد\r\n\r\n","description":"","footnote":"","page_name":" 4551 ","page_number":427},
  {"content":"\r\n\r\nشريف‌آباد حاضر شده ، و الّا اقدامات دستگيرى ايشان شروع مىشود . در اين هواى گرم سه مرتبه با منتظم الملك از راه تله و آب تا چاله و دفعهء سيم تا آشنستان رفتند . بعد مراجعت [ كرد 
  ] . انتصار السلطان آمد خوشكچال . روز ديگر امير اسعد با يك آبدارى و سه نوكر از راه طالقان به طهران رفت . منتظم به آن قطورى در اين گرما از راه تله و پياده خيلى مضحك بوده .\r\nامير ، هدايت بيك را نزد من فرستاده بود واقعات را بگويد . حكايت فرارشان بامزه بود . هدايت هم رفت اوانك تا مراجعت امير سر خانه‌اش بماند .\r\n\r\nتوت الموت - وضع ماليهء قزوين\r\nنوشيروان ميرزا با ظل السلطان قزوين آمده طهران رفتند . ميرزا اسمعيل خان نوشته بود فارسى به كلى يادش رفته ، تمام را روسى مىگفت و من مترجم شده بودم .\r\nعين الملوك متصل با ورق فال مىگيرد چه وقت طهران مىرود . نيامده ذكر مىروم مىروم گرفته و مىگويد من فقط آمدم كارم را درست كنم و بروم . روشنك در مدرسه كلاس سيم بوده ، اما اينجا يادش خواهد رفت . دو دفعه باران آمد . هوا را خوش كرد .\r\nميوه‌جات امسال هست مگر سيب بالاروج . توت فراوان است . حقيقتا توت الموت خوردن دارد .\r\nفاليز مفصل سيلكان كاشته‌ام اگر باد نزند . اين وصول ماليات اربابى پول غلهء مرا هم زمين زده . بىجا پول نقد دادم و دردسر براى خودم خريدم . متصل بايد با شهر مكاتبه كنيم و برات روانه كنيم كه شما قبلا گرفته‌ايد . آنها هم يك جواب بيش نمىدهند ما لوح محفوظ نيستيم و حال آن‌كه اداره بايد پس چك و ثبت و همه‌چيز داشته باشد . پس سالى سى هزار تومان ماليهء قزوين براى چه مواجب دريافت مىكند . ثبت هم كه ندارد .\r\n\r\nعتبات\r\nدوشنبه 16 رمضان ، 26 سرطان - در « رعد » تلگرافى ديدم از بصره كه علماى عتبات نموده‌اند كربلا را عثمانيها به توپ بسته محلهء ايرانيها را ويران كردند . زن و مرد را مثله مىكنند .\r\nآه و نالهء فراوان الغوث الغوث . علت ذكر نشده بود . تلگراف هم به توسط سفارت انگليس است .\r\n\r\n","description":"","footnote":"","page_name":" 4552 ","page_number":428},
  {"content":"\r\n\r\n\r\nروسها در گالسى\r\nروسها در گالسى فتوحات مىكنند . عدهء اسير از دويست هزار تجاوز كرده . در سالونيك همان قشون بلغار مانده . عثمانيها به آسياى صغير و قفقاز . اطريشى و آلمانى به گالسى رفته‌اند . چند قلعهء محكم و رشته راه‌آهن و يكى دو شهر يونان را هم بلغارها گرفتند يعنى به رضايت يونان . ايطاليا به واسطهء فتوحات روس قادر به استرداد اراضى از دست داده شد و همهء آن اراضى و مراتع را مجددا تسخير كرد . جنگ بزرگ دريائى باعث خشم و هيجان ملت انگليس شده . امتداد جنگ و اضمحلال آلمان را جدا طالب شده‌اند .\r\n\r\nكوين مارى\r\nكوين مارى بيست و هفت هزار تن ظرفيت داشت هفتصد و بيست پا طول آن بود .\r\nايران براى غرق كشتى « سوسكس » كه بهرام ميرزا پسر ظل السلطان در آن قعر آب رفت به دولت آلمان پرتست كرده و از اين محاربات تحت البحرى كه مخالف حقوق و قانون انسانيت است تعرض شديد نموده است . . . « 1 »\r\n\r\nاخبار اروپا\r\nانگليسيها تمام آن كسانى [ را 
  ] كه باعث شورش ايرلند و اعلان جمهورى آنجا شده بودند معدوم و تيرباران نمودند . مملكت صرب بين اطريش و بلغار تقسيم شد . چهار هزار كيلومتر بلغار ، چهارده هزار كيلومتر اطريش و سرحد طرفين از رود « موراوا » شروع شده است . مخارج جنگ دول متخاصمه روزى دويست و بيست كرور تومان است .\r\nقانون نظام اجبارى عمومى در سىام ماه مه در انگليس به موقع اجرا گذاشته شد ( تازه اول جنگ است ) . عثمانى ششصد و شصت هزار قشون دارد . چهارصد [ هزار 
  ] در قفقاز و آسياى صغير است تتمه در ساير فرونتها . در انگليس اعتبار يازدهمين قرضهء ملى پيشنهاد شده است . تاكنون دو مليارد و سيصد و هشتاد و دو مليون ليره به مصارف محاربه رسانيده ، روزى چهار مليون و هفتصد هزار ليره مخارج مىكند . به پول ايران پنجاه و هفت كرور تومان مىشود . فرونت روس با آلمان و اطريش هفتصد كيلومتر است . ششم ژون سه ساعت و 25 دقيقه بعد از ظهر لردكيچنر و اركان حرب او در كشتى « هامپ شاير » نزديك « اوركينز » به مين يا دچار تحت البحرى شده دار فانى را وداع گفت .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4553 ","page_number":429},
  {"content":"\r\n\r\n\r\nعقب‌نشينى روسها\r\nدوشنبه 22 رمضان ، دوم برج اسد - ميرزا اسحق از شهر آمد مىگفت روسها نزديك همدان عقب نشسته‌اند ، شهر همدان تخليه مىشود . تمام ارامنهء آنجا ، فرنگيهاى آنجا با تجار متمول فرارا قزوين آمده ، برخى روسيه و جمعى طهران ، تتمه قزوين اقامت دارند .\r\nدر جنگ آن سمت كرمانشاه كه منجر به عقب‌نشينى شد قريب ده هزار نفر از روس كشته و مجروح شد . متصل به قزوين مريض و مجروح مىآورند . گرما و تابش آفتاب هم به آنها خيلى صدمه زد . از جانور هم مثل مار و عقرب و غيره قريب هشتصد نفر از روسها هلاك شده [ اند 
  ] . ايرانيها همه‌جا داخل عثمانيها شده مشغول امورات خيريهء خودشان از قبيل قتل و غارت هستند . از روسها هركس گرفتار ايرانيها بشوند فورا به قتل مىرسانند همين‌طور روسها از آنها ، اما قشون عثمانى و روس نسبت به اسرا معامله بد نمىكنند .\r\nمىگفت از قرار شهرتى كه دارد در كرمانشاهان خيلى صدمه و اذيت كرده‌اند ، حتى زنها را پستان بريده‌اند . اين است كه اسباب وحشت همه‌كس شده و فرار مىكنند . در قزوين هم مردم متوحش [ اند 
  ] و اغلب مايملك خود را از حالا مخفى مىكنند .\r\n\r\nپول سرباز\r\nمأمورى هم براى گرفتن پول سرباز آمده بود جواب كردم و به شهر نوشتم مطابق حكم كه در شهر هم ارائه دادم سرباز الموت ملكى ما موقوف المطالبه است . ليكن گوش نمىدهند . گفتم تقسيم كنند .\r\n\r\nنان جو يك من هشت هزار\r\nكاغذى هم محرمانه به طهران براى حاجى افخم الدوله نوشتم به واسطهء آن بستگى سابق ما به روسها و آن چند نفر الموتى و شيخ محمّد على به آلمانها ، دور نيست اشرار الموت سربلند كنند . يحتمل هم به واسطهء دكتر پوژون از كردها و غارتگرها الموت بيايند . خوب است قبلا چاره كنيد و محققا اينجا شلوغ مىشود . شما بايد خودتان را قزوين برسانيد . اين نوكرهاى گرسنهء دلهء امير اسعد هم كه پشت گوش من نشسته‌اند از همه بدتر خواهند كرد . در خوشكچال قحطى آمد . نان جو يك من هشت هزار شده . تر و خشك را خورده‌اند . رعايا شب از اطاق بيرون نمىآيند . شام و ناهار مىخورند درها را قفل مىكنند . بىعصمتى هم زياد شده .\r\nدر شهر بودم يكى از رعاياى وناش زير اتومبيل رفت . به زحمت او را به مريض‌خانهء\r\n\r\n","description":"","footnote":"","page_name":" 4554 ","page_number":430},
  {"content":"\r\n\r\nروسها بردم . امروز از شهر آمد . به واسطهء مريض زياد او را خارج نموده‌اند ، پايش بهتر شده . اما گمان نمىكنم اينجا خوب بشود . دوازده تومان هم پول از من گرفتند . عكس او را هم انداخته بودند همراه آورده از خانمهاى شفقت ( لاسور ) « 1 » خيلى تشكر داشت . اسم مرد كه قاسم است .\r\nچهارشنبه دوم شوال المكرم ، 11 برج اسد - للّه الحمد به خوبى روزه‌ها را گرفتم . ديروز هم نزديك بود روزهء حرامى بگيرم اما از خوشكه‌چال كاغذ رسيد ماه را ديده‌اند . ديشب علىرغم صحبتهاى الموتيها موزيكانچيهاى شورستان آمده جوانهاى زوارك هم جمع شده جشن مفصلى براى تماشاى خانمها گرفته شد . متصل اخبارات شهرت مىدهند و الموتيها وجد و سرورى دارند .\r\nپنجشنبه دهم شوال ، 19 اسد - از شهر كربلائى غلامعلى كيال آمد . اهل بازار است و اطلاعات صحيح نداشت ، جز همان تخليهء همدان و آمدن ارامنه و سايرين به قزوين .\r\nپس از مدتى به معمول خود رفتار كنم .\r\n\r\nرقعهء جناب شيخ\r\nاز اخبارات خواسته باشيد روسها همدان را تخليه [ كردند 
  ] عثمانيها وارد آنجا شدند .\r\nاين چند روز مشغول تخليهء قزوين هستند . از وضع قزوين كه در واقع نمونه‌اى از جنگ اروپاست چه عرض كنم ، تماشائى است . آنچه ارامنه و فرنگى مقيم قزوين بودند تماما هستى خود را به ثمن بخس فروخته [ اند 
  ] و به‌طرف رشت و طهران فرار مىكنند . به نوشتن نمىشود ، ديدنى است به چه شكل مىفروشند . مردم يعنى يك عده سمسار و غيره كه پول داشتند چقدر منفعت كردند . روسها هم آنچه زنانه دارند حركت داده‌اند ، جزئى باقى است . مجروح و مريض زياده از حد متصل با اتومبيل به‌سمت رشت مىبرند ، تمام مردم متوحش [ اند 
  ] . يك غلغله و هيجانى است در قزوين .\r\n\r\nتخليهء قزوين - وضع قشونى روسها\r\nفعلا گدوك آوج دست روسهاست ، جنگ و گريز مىكنند تا قزوين تخليه شود . شايد هم بتوانند چند روزى خوددارى كنند تا امداد برسد . اين امداد جزئى هم ابدا مكفى نيست . زيرا كه علاوه از آن‌كه فعلا توپخانه صحيح ندارند شايد به قدر بيست عرابه توپ بزرگ باقى مانده باشد آن هم خراب . ولى آن طرف قريب صد عرابه توپ دارند . روسها\r\n\r\n\r\n","description":"","footnote":"\r\n( 1 ) -  La Soeur  خواهر - .\r\n","page_name":" 4555 ","page_number":431},
  {"content":"\r\n\r\nآنچه قشون باقى دارند تمام خسته ، وامانده كه قادر به جنگ نيستند . مثلا از سوار نيزه‌دار چيزى باقى نمانده آنچه هم باقى مانده قادر به برداشتن نيزه نيست . اسب ندارد . يك عده قشون هم در اصفهان و كاشان پراكنده [ است 
  ] . فعلا رشتهء روسها در اين فرونت پاشيده شده ، يك امداد كامل اقلا چهل هزار اردوى صحيح با لوازمات لازم دارند كه بتوانند مقاومت كنند .\r\n\r\nابلاغيهء براتوف\r\nفعلا از قرار تقرير عدل الممالك از قول قونسل و داراب ميرزا ديروز شش هزار قشون از رشت خارج [ شده 
  ] بيست و چهار عرابه توپ و آيروپلن دارند . سه چهار هزار هم تازه به‌طرف همدان برده‌اند . معهذا اخبار امروز به موجب ابلاغيهء برات‌اوف اين است كه كردها را عقب نشانديم .\r\n\r\nقزوين محل خطر\r\nبه موجب تقرير مأمور پست كه از قرخ‌بلاغ عودت داده‌اند روسها از مانيان به آوج عقب نشسته‌اند و سيصد نفر هم اسير داده‌اند . اجمال اخبار بود تا اين تاريخ . روسها خيال دارند يعنى آنچه را مىگويند اين است كه حتى الامكان قزوين را از دست ندهند و مطمئن به رسيدن امداد از رشت و آذربايجان هستند تا چه شود . قزوين فعلا محل خطر است زيرا كه بر فرض تخليهء قزوين و آمدن آنها اين جنگ خاتمه پيدا نمىكند . حالا آنها با مردم چه كنند خدا مىداند .\r\n\r\nمنجيل\r\nفعلا روسها در منجيل استحكامات درست مىكنند و تا آنجا هم عقب بنشينند مدتى طول دارد . البته تا آنجا برسند امداد مىرسد آن‌وقت آنها به قزوين حمله خواهند آورد .\r\nخداوند رحم كند . تمام مردم كه در اطراف دهات سر راه منزل داشتند خارج شده‌اند .\r\nقزوين نان پيدا نمىشود . تمام صحبت جنگ است . دزد هم بازار آشفته مىخواهد .\r\nنانوا [ ها 
  ] هم مفت خود دانسته‌اند . حاج فخر الملك فرارا آمد منزل رفعت السلطان .\r\nشيخ از اين به بعد پرگرامى براى من مىنويسد ليكن همه را راجع مىكند به كاغذ ديگر كه جوابهاى طهران برسد ، آخرش اين است « شيخ محمّد على البته خواهد آمد .\r\nدمكرات شما بسيار است فكل هم قحط نيست . آشوبى مىكنند اما شما واهمه نكنيد .\r\nعثمانى و آلمان براى نوكرى شيخ محمّد على نيامده‌اند . رياست الموت را به شيخ\r\n\r\n","description":"","footnote":"","page_name":" 4556 ","page_number":432},
  {"content":"\r\n\r\nمحمّد على و جلال نمىدهند . عثمانى نيامده ملك مردم را از دستشان بگيرد . شما هم كه از پناهندگى خارج شديد . همه روزه قاصد شما برسد اطلاعات بدهم .\r\nعثمانيها برات‌اوف و اردوى او را هم مثل توشاند كردند . اينها هم از قرار مشهور تا قزل رباط رفته بودند و يك مرتبه از آنجا تا همدان مراجعتشان مىدهند . منتهى ايران مثل صحراى عربستان مخروبه و خاك دشمن نبود كه محصور شوند . پشت‌سرشان باز و آذوقه هم در اين فصل زياد ، توانستند فرار كنند و نزديك به خاك خود شوند مهمات و كمك برسانند .\r\n[ پايان نامهء شيخ 
  ]\r\n\r\nمارشال بشارت السلطنه\r\nسه شنبه 15 شوال 15 آذر - روز جمعه از اينجا شترخان رفتم . عصر به اتفاق ميرزا اسحق به‌سمت اوان و ديدن جناب منتظم الملك كه پس از دو سال از طهران آمده و مىگويند كارهاى املاكى تنكابون سپهسالار به او رجوع است روانه شديم . عزيز وركى از شهر مىآمد كاغذجاتى از شيخ داد . همه حكايت سرباز بود . به عجله تمام خواسته‌اند .\r\nحق دارند . البته اين ششصد نفر سرباز قزوين را براى جلوگيرى از اردوى روس و عثمانى و تجاوزات آنها خواسته‌اند . البته از عهده هم برخواهند آمد . خصوصا مارشالى هم مثل بشارت السلطنه داشته باشد . من هم از صاين كلايه احكاماتى فرستادم زود تهيهء پول كنند كه مارشال لنگ نماند .\r\n\r\nاكرم الملك و برادرش\r\nشب اوان رسيديم . آقا مير هادى و اكرم الملك هم بود [ ند 
  ] . اين دو برادر هم كانه امير اسعد و سردار اقتدار شده . از حالا مشق و دعوا و نزاع باهم مىكنند ، آن هم سر خوشكچال كوفتى و چهار تا نوكر گرسنه . اكرم الملك قهرا آنجا آمده است . وزير و آقا مير هادى خيلى گرفته بودند . اولى به واسطهء قرابت با سپهسالار ، دومى براى پناهندگى پدرش مجد الاسلام و آلودگى در رودبار . مىگفت چهل هزار تومان مطالبات دارم ، يك سال بيشتر هم به اجارهء ما باقى نيست . مردم رودبار هم يك‌جا به واسطهء نزديك شدن موعد اجاره ، يك‌جا به واسطهء انقلاب شهر پول نمىدهند . ماه به ماه سپهسالار قسط خود را مىخواهد .\r\nروز دوم از شهر خبر رسيد همدان به كلى تخليه [ شده 
  ] و به دست عثمانيها افتاده .\r\n\r\n","description":"","footnote":"","page_name":" 4557 ","page_number":433},
  {"content":"\r\n\r\nطهران هم برهم خورده . از قزوين متصل مىروند . منتظم الملك صلاح‌بينى مىكرد كه من هم فرار كنم ، در صورتىكه من نمىتوانم . اين همه عيال را كجا ببرم ، وانگهى هنوز براى من خطرى نيست . خيالها مشوش بود . البته خوش نمىگذشت .\r\nپس از دو شب توقف مراجعت كردم . پول سرباز را همه‌جا فرستادم هرقدر ممكن است جمع كنند ، نه براى آن‌كه به شهر بفرستم زيرا حال موقع آن نيست و من آنقدر مفت‌باز نيستم حالا پول بدهم . بلكه براى اين‌كه يك وجه نقدى از الموتى نزدم گرو باشد .\r\nاگر نزاعى شد اين‌بار از پول خودشان خرج كنم ، يا اگر بناى فرار شد به آنها اعلام كنم به قدر غارت اموال من پول آنها نزدم هست . اگر دست به مال من بزنند از آن پول برخواهم داشت .\r\nيك رقعهء آقاى عماد السلطنه رسيده بود به تاريخ سلخ رمضان ، چون مجملى از اخبارات عمومى دارد درج مىشود :\r\n\r\nنامهء عماد السلطنه\r\nمرض به كلى خوب نشده يك مرتبهء ديگر هم دست‌كارى كردند ( آقانو اسير گرفته بودند و چندى قبل بريدند ) . از يوسفيه به شهر رفتن و آمدن از تمام كارها مرا انداخته ( آقا باع يوسفيه عوض شميران رفته‌اند ) . هيچ‌جا سواى همان اداره نرفته‌ام . دل‌خوشى كم و گرفتارى زياد . به اين جهت كم از دنيا خبر دارم . تا روز آدم دارد بايد پول پيدا كند و خرج خانه را راه ببرد يا غصهء اين و آن را بخورد ، يا غصهء خودش را بخورد يا بىترتيبى مملكت و خودسرى عمومى كلفت و نوكر . همينها كه مىدانيد و لازم نوشتن نيست . از امير اسعد خبر ندارم كه آمد . در هر صورت معاملهء او [ و 
  ] پدرش سر نمىگيرد و باهم خوب نيستند .\r\n\r\nجنگ ميرزا كوچك خان\r\nسردار اقتدار لاهيجان به جنگ گويا رفته ( سپهسالار او را به جنگ ميرزا كوچك خان و جنگليها فرستاد . تاب نياورده شبانه فرار كرد ، حاليه آمده در هيررود باز منزل كرده است ) .\r\n\r\nاخبار جنگ اروپا\r\nاز اخبارات جنگ خواسته بوديد شايد با همين كاغذ روزنامه هم روانه شود . اما وردن كلية مسخر نشده اما بعضى قلاع عمده‌اش را آلمانها گرفته [ اند 
  ] ( دامونت‌وا ، تپه 304 به\r\n\r\n","description":"","footnote":"","page_name":" 4558 ","page_number":434},
  {"content":"\r\n\r\nدست آلمان افتاده است ) يعنى با خونريزى زياد . از طرف ديگر انگليس و فرانسه بالاى بلژيك حمله به آلمان مىآورند . روسها در گالسى خيلى پيشرفت نموده و شكست سختى به اطريش داده‌اند كه صد و پنجاه هزار اسير گرفته‌اند تا برسد به ساير مطالب . اما جنگ ژتلاند : هردو طرف ادعاى فتح مىكنند . راستى آنست كه كشتى از انگليس بيشتر غرق شده آن هم كشتيهاى بزرگ با عدهء زيادى از صاحب‌منصب و ملاح كه عدهء صاحب‌منصب سيصد و سى نفر بوده كه خودشان اقرار دارند . كشتيهاى آلمان به دستهء كشتيهاى اميرال « بيانى » غالب شده بود كه اميرال « ژلىكو » با دسته‌جات ديگر سفاين بزرگ مىرسد . لهذا آلمانها عقب مىنشينند و ميدان جنگ را به انگليس واگذار مىكنند .\r\nانگليسها خوشحال هستند كه يك تاكتيك و علم تازه آلمانها نشان ندادند كه اسباب وحشت بشود و نيز كه سفاين آلمان را نمىگذارند بيرون بيايد . آلمانها خوشحال هستند كه اگر دو سه همچو جنگى بشود انگليسها كم قوه خواهند شد . همان كه اول ذكر شد صحيح است . نتيجهء درستى اين جنگ نداد . فقط معلوم شد سفاين انگليس اگر هم فتح كند مثل فتح ترافالگار نخواهد بود كه سفاين فرانسه را تماما غرق كرد و مال خودش سالم ماند . لرد كيچنر در بالاى انگليس نزديك جزيرهء اوركار در ميان كشتى جنگى هامپ شاير با خود كشتى و سايرين غرق و نابود مىشود و كمال هنر جاسوس آلمان را ثابت مىكند زيرا بسيارى از مردمان محترم صاحب شغل لندن نمىدانستند كه لرد كيچنر به روسيه مىرود و يا در كدام بندر به كشتى خواهد نشست ، يا اسم كشتى چيست ، يا چه وقت حركت مىكند . اما جاسوس آلمان تمام را مىدانست و اعلان داده بود .\r\nتحت البحرى آلمان هم در كمين حاضر بود و آن كشتى بزرگ را در آن واحد غرق مىكند .\r\nاين كشتى و جهاز لوزى تانيا از كارهاى بزرگ آلمان محسوب مىشود . زيرا لوزى تانيا را هم گفته بود كه غرق مىكنم و همين‌طور هم شد .\r\n\r\nگرانى ، قحطى\r\nديگر خبرى نيست سواى گرانى قحطى اجناس فرنگ براى مردم بىپول . شاهزاده خانم رعاف سختى كرد حالا بهتر است . نوشيروان ميرزا را يك مرتبه در تجريش رفته ديدم . تحصيلش تمام نيست ، فارسى هم كه نمىداند . براى حضرت و الا پول بفرستيد خيلى منتظر است . رفعت السلطان طهران آمده براى اجارهء دو ده خالصهء قزوين با حاجى افخم الدوله مشغول كار است و دماغ كار را الحمد للّه دارند . زياده زحمت است .\r\n( پايان نامهء عماد السلطنه )\r\nپنجشنبه 17 شوال 25 اسد - نزهت خانم و رقيه كلفت طهرانى نوبه مىكنند . بهمن ،\r\n\r\n","description":"","footnote":"","page_name":" 4559 ","page_number":435},
  {"content":"\r\n\r\nعباس چشم درد گرفته‌اند . نوكرها چند نفر نوبه مىكنند . خودم يك روز تب سختى كردم .\r\nهوا گرم شده زوارك هم يك ماه بد هواست . عين الملوك متصل ذكر مىروم مىروم گرفته و مىگويد من آمده‌ام كارم را صورت بدهم و بروم ، نيامدم پشت كوه قاف بمانم .\r\n\r\nورود رجال به قزوين\r\nميرزا اسحق سواد مختصر رقعهء اسعد الحكما را فرستاده بود كه قزوين تخليه مىشود ، شلوغى اينجا سرايت به الموت هم خواهد كرد . خدا رحم كند . سپهسالار و ظل السلطان و صارم الدوله وزير خارجه و جمعى قزوين آمده‌اند . وثوق الدوله رئيس الوزراء شده سايرين معلوم نيستند . انتهى . ( پايان نامهء ميرزا اسحق )\r\n\r\nسليمان ميرزا\r\nترتيب ورود و رفتار عثمانيه بر همه پوشيده است ، يا مىدانند نمىنويسند كه اينها هم با ايرانيهاى بيطرف و مردم فقير همان رفتار روسها را مىكنند ، يا خير صدمه و اذيت مىكنند . منتظم الملك كه مىگفت سليمان ميرزا و سايرين كفن به گردن جلو صفوف قشون حركت مىكنند .\r\nنظام السلطنه هم با دسته‌اى از راه ساوه به طهران رفته . اگر صدمه‌اى وارد شود از ايرانيهاى خودمان است كه تلافى مىكنند و غرض به خرج مىدهند . حالت كردهاى دلهء گرسنه هم معلوم است . چطور مىشود باور كرد خرمن در صحرا ، مواشى در صحرا ، فلان كرد پول بدهد و خريدارى كند ، يا وارد ده غارت و . . . نكند . همچو چيزى از ايرانى غالب فاتح از جمله محالات است و هيچ عقلى باور نمىكند .\r\n\r\nارسال « مموار » ها به شهر\r\nكربلائى غلامعلى را با اسمعيل قاطرچى شهر فرستادم . قدرى پول هم داشتم با اسناد و نوشتجات خودم و چهار جلد « مموار » خودم كه در شهر نگاه دارد . به طهران هم كاغذجات مفصل نوشتم . اينها رفتند . متعاقب خبر آمد كه به محض گذشتن آنها از گدوك دستهء سارقين پارسالى رسيده پنج قاطر الموتى و رودبارى با مقدارى مخلفه و مبلغى پول [ را 
  ] زدند و بردند . الحمد للّه آنها گذشته بودند و الّا طعمهء لذيذى به دستشان آمده بود . در گدوك سيميار رودبار هم دسته‌اى دزد آمده اينها همه‌جا را شلوغ ديده‌اند و موقع خوبى به دستشان آمده است .\r\n\r\n","description":"","footnote":"","page_name":" 4560 ","page_number":436},
  {"content":"\r\n\r\n\r\nفرار انتصار السلطان\r\nانتصار السلطان هم از شهر با عيال و اطفال فرار كرده آمده است اكبرآباد و حاجى ميرزا اكبر نزديك چاله . او را هم در سر گدوك دزدها تعاقب كرده بودند . ليكن اسلحه داشتند دفاع نموده بودند . فقط يك عبا و يك چطر و يك عصا از انتصار السلطان به چنگ سارقين افتاد . حالا مراجعت به سر قاطرهاى من چه بيايد خدا عالم است . اين روزها همه گرفتار شدند . حكومت پول گرفت مرخص كرد جرىتر شده‌اند .\r\n\r\nنامهء افخم الدوله\r\nسه شنبه 22 شوال 31 اسد ، 22 اوت - اسمعيل از شهر با هزار ياسين و قل هو اللّه احد وارد شد . الحمد للّه گرفتار سارقين نشد كه باز در سر گردنه منتظر شكارند . از شهر مىگفت همين‌طور روس وارد مىشود . نان كم است . مردم مشوش ، دكاكين اغلب بسته ، هيجان و هياهوست . كاغذى از حاج افخم الدوله بود . همه را اطمينان مىدهد كه اينجا بر هم نخواهد خورد . عز الممالك هست و ميرزا سليمان خان از الموت اطلاع كامل دارد .\r\nلازم شد باز هم بنويسد . امير اسعد را هم ملاقات كردم . سپهسالار در اين موقع با او صلح كرد و تنكابون را كما فى السابق به او سپرد . به من قول داد همه قسم همراهى داشته باشد .\r\nگفت ميل داشته باشند با خودم تنكابون مىبرم . اما شما هيچ از جاى خود حركت نكنيد .\r\n\r\nرقعهء شيخ\r\nبعد از مطالب شخصى و خواستن پول و صحبت سرباز و چه و چه مىنويسد : جواب دستخط قبلا توسط كل احمد عرض شد . نظريات و عقيدهء خودم همان است كه عرض شده . اطمينان آقاى حاج افخم الدوله هم دليل است بر اين‌كه هرج‌ومرج در بين نيست .\r\nولى محتمل است الموتيها خود سرانه باز اقدام به فساد بكنند ، دزد بازار آشفته ميخواهد . ولى از طرف آنها مشكل است اقدامى بشود . اين‌كه مرقوم داشته‌ايد حكومت را ببين شوركن دليل است بر بىخبرى حضرت و الا . حكومت كجا حواس دارد ، چه جرأت دارد ، كجا وقت دارد . در آن موقع حكومت كجا مىماند ، ادارات كجا خواهد بود .\r\n\r\nفرار از همه‌جا\r\nتمام اجزاء ادارات همدان ، كرمانشاه فرارى در قزوين هستند . حافظ خدا و بىطرفى است . ولى بايد چهار نفر نوكر صحيح داشته باشيد ( حرفهاى شيخ كوسه و ريش پهن\r\n\r\n","description":"","footnote":"","page_name":" 4561 ","page_number":437},
  {"content":"\r\n\r\nاست ) . همراهى امير اسعد اگر پسر سپهدار نبود خوب بود . ولى افسوس كه اگر آنها دست پيدا كنند به جان و مال اولاد سپهدار ابقاء نخواهند كرد . از اخبارات بخواهيد وحشت و تزلزل تمام عالم را گرفته . تمام مردم بىتكليف ، كار از تخليهء قزوين گذشته از طهران على الدوام ارامنه و فرنگى مىآيد . بانك طهران بسته شد ( اين مسئله از همه بدتر است . تمام پول ايران اسكناس است ) .\r\n\r\nرجال در قزوين\r\nسپهدار و ظل السلطان و صارم الدوله با چند نفر ديگر ديروز آمدند قزوين . روسها به دولت ايران التيماتوم دادند ، جنگ عثمانى ، تغيير پايتخت به قزوين . گفتند بازار طهران بسته شد ، شاه از شمران به شهر آمد ( از ترس آمده‌اند ) . از خيالات روسها كسى نمىفهمد . از يك‌طرف قزوين را تخليه كردند از يك‌طرف على الدوام قورخانه و آذوقه وارد مىكنند . امروز مثلا پنجاه اتومبيل با چهل گارى قورخانه آوردند . عده‌اى قشون جوان هفده ساله وارد قزوين شد .\r\nاز قرارى كه شنيده مىشود گراندوك گفته تا اول سپتامبر قشون به ايران فرستاده نمىشود . پس از آن شصت هزار نفر فرستاده مىشود . فعلا نقشهء روسها در اين فرونت عقب افتاده تا بعد چه شود . ( پايان نامهء شيخ )\r\nاز اين بعد مىرود توى داستان ماليه كه من پول نقد داده براى خود مرافعه خريدم ، پدرسوخته‌ها ده جا قبض داده‌اند . پس از داستان ، آخر كاغذ مىنويسد در فرونت همدان سكونت برقرار است ، عثمانيها عقب نشستند ليكن روسها هم جلوتر نرفته‌اند .\r\n\r\nبرهم خوردن شهر\r\nاز قرار كاغذ كربلائى غلامعلى و اسعد الحكما دولت روس و انگليس نوت التيماتوم مانندى مىدهند كه دولت ايران پرگرام خود را در همراهى و عدم همراهى ما معلوم كند .\r\nاز اين جهت شهر طهران برهم مىخورد . شاه شهر مىآيد . بيست و پنج نفر از وزراء و رجال را به مشورت مىخواهد ، منجر به دادن راى مخفى مىشود . بيست و سه نفر رأى به سكونت و بىطرفى دولت مىدهند . سپهدار استعفا [ داده 
  ] با ظل السلطان و جمعى مثل آنها كه قم رفتند اينها قزوين مىآيند ( ظل السلطان را فرمانفرماى جنوب كرده بودند به استثناى فارس . گويا حركت براى اصفهان هم كرد ليكن مراجعت [ كرد 
  ] و قزوين است ) .\r\n\r\n","description":"","footnote":"","page_name":" 4562 ","page_number":438},
  {"content":"\r\n\r\n\r\nلندن نيوز\r\nميرزا اسمعيل خان نوشته بود رئيس كمپانى شرق كه انگليسى است با اسمعيل الموت آمد . ليكن اسمعيل گفت هنگام آمدن آنجا رفتم . گفت عيالم ناخوش شده نمىتوانم . حكايت « لندن نيوز » كه كرّت سيم پول به توسط شيخ با تفصيلاتى داده شد باز معماى لاينحلى شده كه از كار ايران سر در گم‌تر ، گويا باز پول لوطى خور شده باشد و شيخ همان مطالب اسمعيل خان را مىنويسد . على اى حال با همه اشتياق به وصال روزنامه نرسيديم .\r\n\r\nرياست وزرائى وثوق الدوله\r\nپنجشنبه 24 شوال - عقيل و جهانگير از طهران آمدند . جهانگير كدخدا صفر على را براى معالجهء چشمش برده بود آنجا مانده تا معالجه شود . اين دو نفر از اوضاع طهران فقط گرانى نان و همهمهء مردم و عزل سپهسالار را مىدانستند . اما رقعه‌جات مطلب عمده نداشت . احتياط كرده بودند . فقط اطمينانات افخم الدوله بود كه سفير اطريش خدمت حضرت اقدس و الا آمد ، من هم منشى سفارت آلمان و عثمانى را مكرر ملاقات كرده هيچ مشوش نباشيد . اگر الموتى خودسرانه فضولى كرد تنبيه و مجازات آنها با خودتان است كه با قوهء شخصى دفع و تنبيه كنيد . وثوق الدوله هم رئيس الوزار شده ليكن وزرا معلوم نشده‌اند .\r\nدسته‌اى هم از قشون عثمانى گويا از راه ساوه به‌سمت طهران عزيمت نموده‌اند .\r\n\r\nناخوشى و با\r\nدوشنبه 28 شوال ، پنجم درجهء سنبله - تزهت خوب شد . اما چشم بهمن و عباس خوب نشده است . رقيه بهتر است . مادرش موسومه به دختر آقا سخت ناخوش شده خيلى هم بيطاقتى مىكند . امير اسعد 23 آمد و رفت خوشكچال . از قرار معلوم دماغ دارد . سردار اقتدار در هير رودبار آمده منزل كرده . من ميرزا حسين را با كاغذى آنجا فرستادم . چون اسلحه خيلى زياد همراه دارد خواهش چند قبضهء تفنگ كردم . خيلى اظهار محبت كرده بود و خيلى كاغذ ملاطفتانه نوشته بود ، اما تفنگ نفرستاده بود و عذر آورده بود . به ميرزا حسين گفته بود آرزوى من اين است كه سردار اقتدار را بكشم و ناخوشى و با در قزوين و تنكابون بروز كرده و مشغول آدم كشتن است . از هردو جا به الموت آمدوشد مىكنند .\r\nخداوند خودش ترحم كند . كاغذجات شهر را نوشته انشاء اللّه غرهء ماه اسمعيل خواهد\r\n\r\n","description":"","footnote":"","page_name":" 4563 ","page_number":439},
  {"content":"\r\n\r\nرفت . سپهسالار شهر است .\r\n\r\nظل السلطان\r\nظل السلطان طهران رفته ، روسها پىدرپى قشون وارد مىكنند . فرونت همدان به سكون مىگذرد ، طرفين مشغول تهيهء استحكامات و ترتيبات دفاع و حمله مىباشند .\r\nفعلا اين فرونت به واسطهء خيالات دور و دراز آلمانها كه تصرف خليج فارس و دخول افغان به جنگ و حمله به هندوستان اهميت كلى پيدا كرده است . روسها هم تا جان دارند قزوين را رها نمىكنند . قشون انگليس هم به سردارى جنرال ساكس وارد كرمان [ شد 
  ] و از آنجا خيال شيراز را دارند . همهمهء الموتيها ساكت نشده اما جرئت شرارت ندارند ، خصوصا [ بودن 
  ] امير اسعد در خوشكچال و سردار اقتدار در هير زهرهء هرزگى براى آنها باقى نگذاشته .\r\n\r\nامير اسعد و مذاكرات او\r\nيكشنبه چهارم شهر ذيقعدة الحرام ، يازدهم درجهء سنبله - هوا گرم است مگر مه بيايد .\r\nصبح به قصد ديدن آقاى امير اسعد سوار شده از شترخان ميرزا اسحق را هم برداشته به گازرخان رفتيم . ناهار خيلى ممتازى ابو القاسم تهيه كرده بود . بعد از كمى استراحت دو ساعت به غروب مانده سوار شده يك ساعت تا خوشكچال راه است همه سربالا .\r\nامير اسعد در همان عمارت سه اطاقى رعيتى كه فوق محل در گوشه‌اى واقع است منزل داشت .\r\nجلوى ايوان عمارت استقبال كرد . پس از معانقه و حال و احوال‌پرسى شروع كرد از زحمات مسافرتهاى امسال شكايت كردن . در ضمن هم من جسته و گريخته بعضى كنايات مىگفتم كه اسباب خنده مىشد . دكتر ملعون بود . سالار و اكرم الملك بودند . دو پسر كوچكش هم آمدند . جمعيت زياد همراه دارد . بعضى در چادر ، برخى در خانه‌ها منزل نموده‌اند .\r\n\r\nاخبار وطن\r\nناخوشى منحوس و با محققا در شهر و تنكابون هست . سپهسالار به فرونت همدان و ملاقات جنرال برات‌اوف رفته بود . مراجعت نوشته بود تهيهء روسها اميد بخش است .\r\nانشاء اللّه چند روز ديگر طهران مىروم . ظل السلطان به طهران رفته . مىگفت كميسيونى از طهران به رياست حاجى محتشم السلطنه به همدان و ملاقات سردار عساكر عثمانى رفت\r\n\r\n","description":"","footnote":"","page_name":" 4564 ","page_number":440},
  {"content":"\r\n\r\nكه هرطور هست آنها را مانع از رفتن طهران بشوند . سفراى روس و انگليس را هم اعليحضرت اطمينان داد جائى نروند . دولتين انگليس و روس هم تلگراف كردند هر جا شاه بروند شما هم همراه باشيد نرود . همان طهران مقيم نمائيد . يك دسته از عساكر روس از آذربايجان به‌سمت كردستان رفته‌اند كه آنجاها را گرفته قطع روابط قشون عثمانى را با بغداد نمايند . از سپهسالار بيشتر از همه بد گفت ديوانهء زنجيرى است . ماليه و نظام ايران را به روس و انگليس كنترل داد ، با همه‌كس دشمنى كرد به همه‌كس فحش داد . بسيار بسيار بد حركت نمودند .\r\nآخر الامر شاه با همه بلاهت به سفراى روس و انگليس گفت تا اين آدم و اين كابينهء روى كار است من نمىتوانم هيچ كارى از بد و خوب انجام بدهم . آنها كه راضى شدند شاه بىميلى خود را واضح كرد و سپهسالار مجبور به استعفا شد . اگرچه وثوق الدوله هم پارتى روس و انگليس است اما گمان مىكنم خيلى بهتر از سپهسالار و كابينهء او باشد . بعد مقدارى از ديوانهء دوم برادرش گفت .\r\n\r\nآلمانها\r\nاخبار و مطالب مهم او همينها بود . دو شب توقف من آنجا طول كشيد . آقا نجفى پسر دوم آقاى حاج سيد حسين مجتهد كه داماد منتظم الملك است آنجا بود . دكتر قارت و قورتى مىكرد آلمانها بيايند چنين و چنان مىشود . گفتم محقق بدان آنها نيامده‌اند [ كه 
  ] ملك و مال كسى را گرفته عدوانا به ديگرى بدهند . ثانيا هركس باشد و از هر جا بيايد عز الدوله را نمىگذارد و تو را بگيرد . وانگهى اشاره كردم تا سپهسالار و اين آقايان تشريف دارند كسى دنبال من نخواهد آمد .\r\nامير اسعد گفت من چه كردم . اولا گفتم جرايد را بخوانيد ، ثانى همان پسر سپهسالار بودن براى شما كافى است . خيلى شوخى و صحبت كرديم . يك شب هم آس بازى كرديم كه در دستگاه امير اسعد از نماز و روزه واجب‌تر است . غلام رضا خانى بود طهرانى از كهته‌بازى كنها . نتيجه اين شد من و سالار مبلغى باختيم و همه را او برد .\r\n\r\nترس از بيمارى و با\r\nآخوندى از مخلصين امير اسعد از تنكابون آمد تا از مال پياده شد جلو آمده دست امير را گرفته ، هرقدر امير كوشش كرد نبوسد نشد . بوسيد و امير اسعد از هول و تكان ناخوشى نزديك بود سكته كند . آن‌وقت قدغن كرد كه ديگر راه ندهند . باز كاغذى از تنكابون آوردند ، در صورتىكه مال ديگرى بود سهوا به دست امير اسعد دادند باز كرد\r\n\r\n","description":"","footnote":"","page_name":" 4565 ","page_number":441},
  {"content":"\r\n\r\nخواند .\r\nتمام مكتوب از حكايت ناخوشى بود . كاغذ را لقمه لقمه كرده دو هزار ناسزا گفت ( براى اين قبيل مردم كه خيلى ترسو هستند اسباب فراهم مىشود ) . يك نمره روزنامهء « ارشاد » ديدم و آوردم مطالب آن را در آخر مىنويسم .\r\n\r\nآقا نجفى\r\nسالار قلعه نيامده بود . امير اسعد به او تغير كرد كه چرا آنجا نرفتى . من ديدم مايل است حالا بيايد . لهذا او و آقا نجفى امروز سه شنبه همراه برداشته آمديم گازرخان . ناهار را آنجا خورده غروب قلعه وارد شديم . آقا نجفى از صفا و گل كارى و ترتيب باغچه و باغ و اطاقهاى من حظ كرده و متصل منتظم الملك و امير اسعد را شماتت مىكرد كه با همه دارائى و مكنت سليقه ندارند . سالار به اصرار زياد چند حريف بازى براى خودش فراهم كرد و مشغول بازى آس شد ( تا هنگام رفتن ) . آخر هم پول بعضى را نداد و انواع تقلب را هم نمود . زور نوكرها هم نمىرسيد . تقريبا همان بازى شاه با لله‌اش بود . دختر آقا بدتر شده يك روز هم غش كرد . بچه‌ها بناى گريه را گذاشتند . روشنك معركه كرد تا حال آمد و روشنك را برده نشان داديم ساكت شد . يك كار آقا نجفى استخاره كردن بود . متصل براى دوا و غذا استخاره مىكرد .\r\nپنجشنبه هشتم - امروز مهمانها رفتند . آقا نجفى قول داد مجددا بيايد . آقازادهء خوبى است ، با تربيت ، مبادى آداب ، خيلى خيلى آراسته كه هيچ شباهت به آقازاده‌ها ندارد .\r\nديشب مكتوبات شهر رسيد با روزنامه . مسئله خيلى اهم آن دخول دولت رومانى است به جنگ بر عليه متحدين . حسب المعمول عين مراسلات درج مىشود .\r\n\r\nمطالب روزنامهء ارشاد 22 شوال\r\nاعليحضرت هنوز موفق به تعيين تمام وزرا نشده‌اند . وثوق الدوله ( همان وزير خائن ) رئيس الوزرا است . اهالى شهر هيجان شديد دارند و جدا ايستاده‌اند كه اعليحضرت حركت نفرمايند .\r\nيك روز هم دكاكين بسته شده و تمام مردم بدوا مسجد شاه و بعد مسجد سپهسالار رفته هيئتى به حضور اعليحضرت روانه مىدارند .\r\n\r\n","description":"","footnote":"","page_name":" 4566 ","page_number":442},
  {"content":"\r\n\r\n\r\nشاه و مسئله خروج از تهران\r\nروز شنبه 19 شوال برحسب امر اعليحضرت مجلسى مركب از اعيان و رجال و شاهزادگان و آقايان حجج اسلام در قصر صاحب قرانيه منعقد [ مىشود 
  ] در موضوع حركت يا توقف شاه مذاكراتى نموده بالاخره با اوراق رأى مخفى گرفته شد به اكثريت سى و هشت رأى در مقابل دو نفر رأى به توقف مركب ملوكانه داده مىشود ( البته آن‌دو نفر يكى سپهسالار و ديگرى سردار كبير برادرش بوده‌اند ) . ضمنا به حضور شاه پيشنهادى مىكنند كه براى حفظ اصول بىطرفى از طرف دولت اهتمام كامل به عمل آيد كه سفراى دول متحارب اطمينان حاصل نمايند .\r\n\r\nمذاكره با عثمانى توسط محتشم السلطنه ، قوام السلطنه . . .\r\nنيز هيئتى از طرف دولت به عضويت آقاى حاج محتشم السلطنه ، قوام السلطنه ، مشاور الممالك ، آقا سيد محمّد بهبهانى به فرونت جنگ روانه مىشود تا با رؤساى اردوى عثمانى مذاكرات نمايند و دستور العمل مخصوص همراه دارند و گويا مسئلهء عمده كه اين حضرات بايد گفتگو نمايند عدم اعزام قشون است به‌سمت پايتخت .\r\n\r\nفرار ارامنه\r\nارامنه از بزرگ و كوچك با آنچه از عراق و همدان و ساير جاها به طهران جمع شده بودند با الاغ ، گارى ، درشكه ، اسب ، پياده جمعى به‌سمت مازندران و برخى به‌سمت قزوين حركت مىكنند . خليفهء ارامنه عريضه به اعليحضرت مىدهند اعليحضرت هم اطمينان كامل مىدهد كه ارامنه رعاياى ايران در حفظ و حمايت مخصوص خودم هستند .\r\n\r\nولايات : كاشان - خمسه\r\nسفارت عثمانى هم اعلانى منتشر مىدارد كه كارى به اتباع غير متحارب دولت ايران كسى ندارند . روسها قشون متفرق خودشان را از كاشان ، قم ، عراق به عجله خواسته همه را در كرج جمع مىكنند . به محض خارج شدن قشون روس از كاشان عميد الملك حاكم فرار مىكند و ما شاء اللّه خان با اتباع خودش وارد شهر كاشان مىشود . معلوم است به سر كاشانيهاى بيچاره چه خواهد آورد . همين‌طور سردار صولت كه فرارى بود وارد اردستان شده سيم تلگراف را قطع [ كرد 
  ] و مشغول كارهاى خود است .\r\n\r\n","description":"","footnote":"","page_name":" 4567 ","page_number":443},
  {"content":"\r\n\r\nپس از فرار سعيد السلطنه حاكم خمسه حكومت آنجا را به امير افشار جهانشاه خان تفويض مىكنند .\r\n\r\nاسكناس\r\nاجتماع مردم در بانك شاهنشاهى براى مبادلهء اسكناس به پول سفيد ، بانك هم تا روزى يكصد و بيست هزار تومان پول داده است و تا آخرين اسكناس خود را وعده داده با پول سفيد يا زرد تبديل نمايد . در بانك استقراضى براى گرفتن گرويها طورى اجتماع شده كه دو نفر زن تلف شده است و جمعى از فشار و گرما غش نموده‌اند .\r\n\r\nاخبار اروپا\r\n« رعد » يوميه از ششم شهر شوال لغايت 20 شوال مطابق 30 اوت .\r\nدر تمام فرونتها جنگ به حال وحشتناكى برقرار است ( تعرضات متفقين در تمام فرونتها از روى نقشهء كميسيون پاريس براى اين است كه آلمانها نتوانند از اين فرونت به آن فرونت كمك و قشون تازه روانه دارند ) . در وردن كماكان جنگهاى خونين در كار است عجالتا آلمانها مشغول حمله به قلعه سويل شده‌اند و تا ماه ژون بيست كرور گلوله‌هاى بزرگ انداخته شده ( يعنى از طرف آلمان ) « 1 » . تعرضات انگليس و فرانسه در ساحل رود سوم به شدت برقرار است و از مصادمات خونريزى بىنظير وردن محسوب مىشود . در فرونت نود ميلى غرب در مقابل فنون نظامى و صنعتى آلمان در يك ميدان پانزده كيلومترى با تلفات زياد كه تا چهار كيلومتر پيشرفت عساكر انگليس از اعجاز محسوب مىشود . زيرا آلمانها به‌جاى نفرات انسانى به قدرى ماشين آلات جنگى و ادوات جديد الاختراع دفاعى و تعرضى در خندقهاى هوهن زلرن تدارك شده كه تسخير چند كيلومتر كار بسيار بزرگى است . ايطاليا در مواقع مستحكم اطريش تا مقدارى جلو رفته‌اند . بين النهرين به حال سكون است . روسيه در گالسى و قفقاز پيشرفت مىكنند .\r\nجمال پاشا دويزيون مقدم خود را كه چهارده هزار نفر باشد در اين شدت گرما كه عقل از تصور آن قاصر است به سواحل كانال سوئز رسانيده ( درجه حرارت صد و بيست بوده است ) ، جنگى با عساكر انگليس كرده‌اند كه از قرار اخبار رويتر اگر باور شود فتح با انگليسها بوده و پس از قتل و دستگيرى هفت هزار نفر سوار نظام انگليس آنها را عقب\r\n\r\n\r\n","description":"","footnote":"\r\n( 1 ) - نقشهء وردن در صفحهء ديگر چاپ شده است .\r\n","page_name":" 4568 ","page_number":444},
  {"content":"\r\n\r\n\r\nنقشهء جنگ وردن\r\n\r\n","description":"","footnote":"","page_name":" 4569 ","page_number":445},
  {"content":"\r\n\r\nنشانده است .\r\n\r\nفرونت ايران\r\nدر فرونت ايران پيشرفت با عساكر عثمانى است . از هيندنبورگ سروصدائى نيست و گويا مصادمات آنجا هنوز مثل ساير فرونتها شروع نشده است . شريف مكه كماكان در طغيان باقى است و خودش را خليفه و حجاز را « قرال » جداگانه اعلان نموده است . سى هزار قشون ذخيرهء عثمانى ناچار است مشغول انجام امورات آنجا شده و به مصر نرود .\r\nعثمانى على حيدر پاشا را شريف مكه نموده و به دمشق فرستاده است . سازانف از وزارت خارجه روس معزول [ شده 
  ] و اشترمر رئيس الوزرا شغل وزارت خارجه را به عهده گرفته است . روزنامه‌جات روس به مخالفت يكديگر از روش سياسى سازانف تنقيد و تعريف مىكنند . آلمانها مدتى است به خيال ساختن چندين فروند تحت البحرى تجارتى افتاده‌اند .\r\nاينك اولين تحت البحرى تجارتى آنها موسوم به « دوچ‌لند » از بندر جزيرهء هلىكولند به بندر نورفلك امريكا بدوا لنگر انداخته و پس از دادن مراسلات سفارت خانه و رقعه‌اى كه قيصر به خط خود براى ويلسن نوشته بودند به بندر بالتيمور امريكا رفته مواد شيميائى كه همراه براى مبادله با نيكل ولاستيك داشته تحويل مىدهد . اين تحت البحرى يك هزار و پنجاه فرسنگ مسافت را در شانزده روز طى نموده . كاپيتن اين نهنگ دريائى « كاى ريك » نام دارد با بيست و نه نفر عمله‌جات ديگر . طول تحت البحرى نود و پنج متر عرض آن نه متر است . به واسطهء اظهارات دول متفقه دولت امريكا براى شناختن سيستم اين تحت البحرى كه آيا جنگى است يا تجارتى و به چه عنوان بايد با وى معامله كرد متخصصين روانه مىشود و آنها تحت البحرى مزبور را تجارتى تشخيص داده‌اند .\r\nجنگل تاتونى و قصور سلطنتى پادشاه يونان و سايرين با چند دهكده دلگشا به واسطهء حريق تودهء خاكستر شد . « سر روكر كاسمنت » رئيس شورشيان اخير ايرلند كه با كشتى آلمان و مقدار زيادى اسلحه نزديك بنادر ايرلند گرفتار شده بود پس از محاكمه به دار آويخته شد .\r\n\r\nقشون عثمانى در همدان\r\nقشون عثمانى كه بهترين قشون آن دولت و از رژيمانهاى گالى پولى است به سركردگى خليل پاشا بيست و پنج هزار نفر است با يك اسكادر آيروپلن كه هفت عدد\r\n\r\n","description":"","footnote":"","page_name":" 4570 ","page_number":446},
  {"content":"\r\n\r\nباشد و توپخانهء كامل با يك عده از سوار اكراد و جماعتى از عشاير و ژاندارم ايرانى فعلا در همدان اقامت دارند . روسها در گردنه‌هاى آوه و سلطان بلاغ مشغول سنگربندى و تهيهء دفاع هستند .\r\nاز قرارى كه از روزنامه‌هاى قفقاز ترجمه شده بود مذاكرات بين ايران و دولتين انگليس و روس به واسطهء تبادل يادداشتها موافقت حاصل شده ، به موجب آن ائتلاف در شمال ايران دستجاتى از قشون قزاق در تحت فرماندهى صاحب‌منصبان روس تشكيل داده شود .\r\nدر جنوب هم دسته‌جات ژاندارمرى از صاحب منصبان انگليسى [ است 
  ] . علاوه بر اين ماليهء ايران هم تحت نظر كميسيون مخصوصى به رياست يك نفر بلژيكى از مأمورين روس و انگليس تشكيل خواهد يافت . مىنويسد اين مسئله به واسطهء اتحاد و موافقت شخص سپهسالار و كابينهء او حاصل شد . نيز مىنويسد سپهسالار معاهدهء 1907 را امضاء كرد ليكن سپهسالار در نمرهء ديگر اين مسئلهء اخير را تكذيب مىكند و مىنويسد در كابينهء صمصام السلطنه و وزارت خارجهء وثوق الدوله اين معاهده امضاء شده و در حاشيه امضاء ابو القاسم نايب السلطنه [ هست 
  ] كه سواد آن در وزارت خارجه ضبط است .\r\nمعلوم مىشود حكايت قشون‌گيرى و كنترل ماليه حقيقت دارد . من در شهر هم شنيدم ، امير اسعد هم مىگفت .\r\n\r\nمعاهدهء شوم\r\nاما مسئله امضاء آن معاهده مىشوم همان است كه سپهسالار نوشته در كابينهء صمصام السلطنه پس از التيماتوم روس به امضاء نايب السلطنه رسيد . چنانچه گفتند سه كرور تومان ناصر الملك و يك كرور وثوق الدوله پول گرفتند . بلكه اسامى جمعى از علما را هم داخل رشوه‌گيرها نوشتند و گويا راست هم بود .\r\n\r\nماليات ايران\r\nصورتى از ماليات ايران در روزنامه نوشته بود براى مزيد اطلاع بد نيست نوشته شود .\r\nجمع كل ماليات مستقيم نقد و قيمت جنس كل ولايات ايران 63872182 قران و 392 دينار\r\nعايدات خالصه جات ايران نقدى و جنسى 7136286 قران\r\nعايدات غيرمستقيم\r\n\r\n","description":"","footnote":"","page_name":" 4571 ","page_number":447},
  {"content":"\r\n\r\nگمركات 30406483 قران و 580 دينار\r\nتفتيش تذكره 675847 قران\r\nادارهء تلگراف 8357350 قران\r\nادارهء پست 4445000 قران\r\nمعادن و غيره 3728726 قران و 650 دينار\r\nعايدات عدليه 974009 قران 100 دينار\r\nعايدات نواقل 3197052 قران 200 دينار\r\nذبايح 1647915 قران 650 دينار\r\nتحديد ترياك 8587793 قران 175 دينار\r\nرسومات ( عرق ) 1152799 قران\r\nباغ و مزارع اطراف ضرابخانه 20000 قران\r\nجرايم و غيره 140000 قران\r\nعايدات فخارخانه 107073 قران\r\nعايدات تذكره 4208000 قران\r\nعايدات شانسلر محاكمات 245000 قران\r\nعايدات وزارت علوم 15000 قران\r\nوزارت داخله 9000 قران\r\nدخانيات 70000 قران\r\nپوست بره 6000000 قران\r\nمستغلات شهر 700000 قران\r\nتاكس خروج فرشهاى جوهرى 30000 قران\r\nشركت حمل‌ونقل 5000 قران\r\nبانك استقراضى 10000 قران\r\nبانك شاهنشاهى 200000 قران\r\nاجارهء انبارهاى لنچ 2500 قران\r\nباغات دولتى 53330 قران\r\nعايدات املاك ارباب جمشيد 46230 قران\r\nمستغلات دولتى 101448 قران\r\nجمع كل عايدات غيرمستقيم 70893948 قران 900 دينار\r\n\r\n","description":"","footnote":"","page_name":" 4572 ","page_number":448},
  {"content":"\r\n\r\nجمع عايدات نقدى 112577563 قران 488 دينار\r\nجمع عايدات جنسى 29324852 قران\r\nجمع كل عايدات مملكتى 1411904416 قران 293 دينار\r\n\r\nنامهء شيخ\r\nپس از اظهار كسالت و اوقات تلخى مىنويسد : « اما اول از اخبارات خواسته بوديد فعلا خبر تازه نيست . به همان حال سابق اوضاع باقى است . به قول حاج فخر الملك روسها در اغفال و استتار اخبار يد طولائى دارند . چه خبر است نمىفهميم . همين‌قدر مىبينيم روسها همه روزه در كار و مشغول آوردن استعداد هستند و جنگ بين همدان و قزوين هم شروع نشده . تا خبرى نباشد دروغ نوشتن ثمر ندارد . سپهسالار در نجف‌آباد « 1 » هست .\r\nظل السلطان مراجعت كرد به طهران . از طهران چند عرابه توپ بزرگ قزاقها آوردند رفتند آوج . موجبات بىتكليفى و وحشت فراهم است ( باز بگويند ايران استعداد و توپ و توپخانه ندارد . ببينيد به روسها توپ مىدهد ) .\r\n\r\nو با\r\nفعلا اهميت و با از همه بيشتر است و تمام گذر و كوچه‌ها روضه‌خوانى برپاست . ولى ابدا تقلبات مردم ذره‌اى كاهيده نشده است . به قدرى جرى شده‌اند كه نه از سياست خلق مىترسند نه از سياست الهى . ( اينجا از حال خودش مىنويسد كه براى من زندگى چه ثمر دارد و حال آن‌كه دروغ مىگويد و مىرود توى حساب ماليه ) . بساط قونسلگرى كه برچيده شده بود مجددا پهن گرديد . خبر تازه دخول رومانياست بر عليه متحدين و اعلان جنگ نموده . آنچه در اين مدت به آلمان آذوقه فروخته به عوض تمام را اسلحه گرفته . فعلا مىگويند يك مليان قشون حاضر نموده است . انتهى . ( پايان نامهء شيخ )\r\n\r\nفوت دختر آقا\r\nيكشنبه 13 - سابقا نوشته شد دختر آقا ناخوش شده است . روز به روز ناخوشى او شدت كرد . طبيب هم كه نداشتيم . بالاخره پريشب شب شنبه دو ساعت از شب رفته در حالى كه همه در حياط نشسته بوديم صداهاى غريب از خودش بيرون آورد . با يك تشنج\r\n\r\n\r\n","description":"","footnote":"\r\n( 1 ) - نجف‌آباد - دهى از دهستان خرقان شرقى در بخش آوج شهرستان قزوين كوهستانى و سردسير .\r\n","page_name":" 4573 ","page_number":449},
  {"content":"\r\n\r\nغريبى بناى جان دادن را گذاشت . عين الملوك خودش را از صندلى به زمين انداخته تمام بدنش مرتعش شده ، به‌طورى كه ضربان قلب او را ما مىشنيدم و نزديك به حال فجاهء و سكته . من فورا برخاسته او را به‌سمت بيرونى كشيدم و تا نوكرها از اطاقها درآمده بروند ضعف كرده افتاد . ساير بچه‌ها را هم از عقب بيرون آوردند . هر شكل بود عين الملوك را به اطاق برده فورا قدرى « كوكوا » « 1 » درست نموده دادم خورد . به حال بهت و سكوت تمام يك‌طرف اطاق نشست . من او را آنقدر كم ظرف و رقيق القلب نمىدانستم . اما خير بالاتر از آن است . شب را بيرون مانديم و تا صبح عين الملوك بيدار و نشسته بود . غدغن سخت كردم بدون صدا و قال مقال جنازهء آن مرحومه را از درب كوچك اندرون به قبرستان سراج محله ببرند . به رقيه دخترش هم كه تازه از ناخوشى برخاسته نگفتيم .\r\nچون يك نفر قوم خويش گفته بود در خانهء منتظم الملك دارم كه از طهران آورده بعد گفتيم نزد آن قومش فرستاديم . طبيب هم آنجا دارد معالجه كند . سه شب را همه را بيرون نگاه داشتم . انواع لطايف الحيل به خرج دادم متصل آنها را به يك چيزى و يك كارى مشغول نمودم . للّه الحمد ديگر آنقدر بىتابى نكردند . درست آثار مرض و موت كه از اندرون پاك شد مجددا اندرون آمديم . دختر آقا سيد بود و پنج سال بود نزد بچه‌ها بود .\r\nنجيب و كاركن و كاردان بود . خيلى حقيقتا حيف شد . خدا رحمتش كند آسوده شد .\r\n\r\nمهمان اروپايى : ادواردز قالىشناس\r\nجمعه 16 ذيقعده ، 22 سنبله - مهمان اروپائى با خانمش داشتم . ديروز عصر به‌سمت كلان رفتند . دو شب آنجا مانده اگر حال خانم خوب شد سمت تنكابون از آنجا كنار دريا را گرفته تا بارفروش و استرآباد امن باشد از خشكى ، بنا شد از دريا به مشهد مقدس بروند .\r\nعصر دوشنبه 12 بود كاغذ ميرزا اسمعيل خان را آدم مسيو رسانيد كه خودشان از عقب مىآيند . نوشته بود سابقا عرض كرده بودم مسيو آدورد « 2 » رئيس كمپانى شرق قالى همدان الموت مىآيد . عيالش ناخوش [ بود 
  ] آن‌وقت نتوانست حاليه عازم گرديد . آدم خوبى است . فارسى مىداند مهربانى كنيد . غروب در جلوخان بودم آمدند . عيالش هم لباس مردانه پوشيده بود ، چكمه به پا داشت ، كاسكت انگليسى سر گذاشته بود . با من و\r\n\r\n\r\n","description":"","footnote":"\r\n( 1 ) - ( - كاكائو ) .\r\n( 2 ) - مراد  Arthur Cecil Edwards  است كه كتاب مهمى دربارهء قالى ايران نوشته است . ( لندن ، 1953 ) و توسط مهيندخت صبا به فارسى ترجمه شده . ( ا . ا . ) .\r\n","page_name":" 4574 ","page_number":450},
  {"content":"\r\n\r\nملكه و روشنك دست داد . همان‌جا نشستيم چاى خورديم . بعد به اطاق رفتيم . خيلى تعريف از اينجا كردند . گفت ده روز است به واسطهء ناخوشى خانم در قسطين‌لا توقف كرديم تا نوبه رفع شده خدمت رسيديم . من اول از اصل و نسب آنها جويا شدم . مسيو اهل انگلند [ است 
  ] و خانه در لندن دارد . خانم امريكائى و اهل نيويورك است . پنج سال است ايران هستند ، دو سال است در همدان و به واسطهء آمدن عثمانيها فرارى شده‌اند و خيال دارند تا مشهد رفته در ادارهء آنجا باشند ، تا كار همدان خاتمه پيدا كند . خانم جوان است اما خيلى زشت . هفت سال است شوهر كرده ليكن اولادش نشده و خيلى غصه مىخورد . بچه‌هاى مرا ماچ مىكرد .\r\n\r\nاخبار جنگ از زبان رئيس كمپانى قالى\r\nبعد خودش از اخبارات گفت و كاغذى از بغل بيرون آورد كه رئيس بانك كرمانشاهان كه قزوين است به او نوشته بود به تاريخ سيم سپتامبر ( 4 ذيقعده ) آلمان فرونت غرب خود را كوچك مىكند . رومانى بيست و هشت ميل داخل خاك اطريش شده است . بلغار خواهش صلح كرد قبول نشد . روسها پيش مىروند . يونان رولوسيون شد . كانستنتين فرار به آلمان كرد . در اصفهان بين روس و بختيارى جنگ شد . طهران امن است .\r\nاين كاغذ و اخبار مقدمهء صحبت ما شد ، گاهى به انگليسى گاهى به فارسى . مدتى صحبت داشتيم . من گفتم مىگويند رومانى يك مليان قشون دارد . گفت تا هفتصد هزار نفر كه يقين است ، ليكن اين قشون به سن سربازى مشق كرده و فنونات جديد را آموخته هستند از يك مليان بهتر كار مىكنند . سال ديگر هم ما پنج مليان قشون خواهيم داشت .\r\nمرا براى اين‌كه بنيه‌ام خوب نبود قبول نكردند . باز مىگفت پادشاه يونان براى خاطر زنش اين همه مخالفت با ما كرد . اما آخر الامر به واسطهء دادن شهرها و قلعه‌ها به بلغار كه قباله نموده و داد « ونزلويس » و حزبش موقع به دست آورده به ملت يونان آشكار كردند كه همچو خيانتى نموده و اسباب بلوا و شورش عمومى شد كه نتوانست در آنجا اقامت نمايد و حالا احتمال قوى مىرود يونان هم به كمك ما داخل جنگ شود .\r\nشام را بيرون سر ميز خورديم . خانم لباس زنانه پوشيده بود . خيلى مهربان بودند . ابدا شباهت به انگليسيهاى مغرور نداشتند . ايرانيت آنها غلبه داشت . خواهش كرد پلو و خورشهاى ايرانى برايشان درست كنم كه خيلى ميل به غذاى ايرانى دارد . مسكرات هيچ استعمال نمىكنند . روز ديگر باز داخل صحبت شدم . مسيو يك نقشه از خط حركت خودش مىكشيد . يك نقشه هم از ايران داشت كه براى دولت هندوستان كشيده بودند .\r\nمىگفت جنرال ساكس دو جلد كتاب خوبى براى ايران نوشته خوب است آن را بخوانيد .\r\n\r\n","description":"","footnote":"","page_name":" 4575 ","page_number":451},
  {"content":"\r\n\r\n\r\nتاريخ شاه عباس - جنرال ساكس\r\nخانم هم ميل دارد كتابى از تاريخ شاه عباس بزرگ بنويسد . زيرا هيچ ننوشته‌اند و از من خواهش كرد بعضى از كتب ايرانى را كه راجع به تاريخ شاه عباس باشد نشان بدهم .\r\nمن هم اسم تاريخ عالم آراى اسكندر بيك منشى را در كتابچهء بغلى خانم نوشتم تا گرفته بخواند . مىگفت جنرال ساكس كه حاليه مأمور ايران است از كرمان به يزد آمده از آنجا به شيراز خواهد آمد . قشون او هفتصد نفر ايرانى است كه از حوالى كرمان گرفته با صاحب‌منصبان انگليسى . اما اين خيلى عدهء كمى است و چطور با اين عده كم مىتواند نظم بدهد . من پرسيدم قشون ايرانى . گفت بلى . دولت هندوستان قرار گذاشته از خود ايران براى ايران قشون بگيرد .\r\n\r\nيزد منطقهء بيطرف\r\nبعد گفت يزد داخل منطقهء بىطرف است . آمدن او به آنجا دليل است كه يك معاهدهء ديگرى ما بين روس و انگليس در خصوص منطقهء بيطرف شده باشد و من اين مسئله را يقين دارم ، ليكن مواد و فصول آن محرمانه است . بعد صحبت از مراجعت روسها و آمدن عثمانيها به ميان آمد . من گفتم برات اوف هم مثل توشان شد . گفت امر توشان و بين النهرين و گالى پولى و هميلتن را پارلمان ما سخت تعقيب كرد و حاليه رجوع به رسيدگى كميسيون شد ، تا معلوم نمايند تقصير با كه بوده .\r\n\r\nتعداد تلفات\r\nاما برات‌اوف به همه جهت پازده هزار قشون داشت . به واسطهء بدى هوا همه مريض شدند . در كرمانشاهان روزى يكصد مريض داشتند و روزى كه به همدان اين قشون رسيد هفت هزار نفر باقى مانده بود كه اگر مراجعت نمىكرد اين هفت هزار نفر هم تلف شده بود . هرقدر هم تلگراف كرد قشون خواست گراندوك نيكلا جواب داد من عساكر خودم را به دست خودم به مرگ روانه نمىكنم . تا هوا خوب نشود قشون نمىفرستم . من جواب گفتم اولا مىگفتند برات‌اوف با يك « كردارمه » قشون رفت . ثانى به اين عجله لازم نبود جلو برود . ديد جا بد است ، راه دور است ، هوا گرم سمت بغداد چرا رفت . گفت يك « كردارمه » قشون به ايران آمد . همه را كه به‌سمت كرمانشاه نبردند . رشت بود . قزوين بود . كرج بود . عراق ، قم ، كاشان ، اصفهان ، بروجرد . به همه‌جا متفرق شد و پانزده هزار به سمت كرمانشاه رفت . اما چرا به اين عجله رفت . راست است خوب كارى نكرد . ليكن\r\n\r\n","description":"","footnote":"","page_name":" 4576 ","page_number":452},
  {"content":"\r\n\r\nحاليه خيلى استعداد وارد مىكنند . من اندرون آمدم و آنها استراحت كردند .\r\n\r\nقالى كرمان - همدان\r\nروز ديگر صحبت از قالى شد . من بدوا پرسيدم قالى كدام ولايت ايران مطبوع و مرغوب‌تر است . گفت خوب و بد همه‌جا دارد ، اما از همه مرغوب‌تر و مطبوع‌تر مال كرمان است كه بد گويا نداشته باشد . مىگفت پنج سال است اين شركت ترتيب يافته يك مليان ليره سرمايهء شركت است . در همه‌جاى ايران و تمام پايتختهاى دول اروپ و امريكا عامل داريم و شركت خوب منافع برده و بعدها خواهد برد . من پرسيدم سالى چقدر قالى خريد و فروش مىشود . گفت از همدان فقط من سالى سيصد هزار ليره قالى خريد مىكنم . دو كارخانه در شهر داريم نهصد زن كار مىكند و قرب هزار و دويست كارگر در دهات داريم كه پشم و نقشه مىدهم براى كمپانى قالى درست مىكنند . در كوريجان ده شما دو كارگر دارم . اول كه به همدان آمدم قالى عريض هيچ قبول نمىكردند درست كنند . حاليه به هر اندازه بخواهيم قبول مىكنند . گفتم قاليچه هم درست مىكنيد . گفت خير ، آن را خودشان درست مىكنند و دلالها براى ما مىآورند و من روزى دويست تخته قاليچه خريد مىكنم . ( من يادم مىآيد آن وقتها كه همدان بودم فقط در قريهء فامنين قالى درست مىكردند و دوازده سال قبل كه كوريجان رفتم سه خانه قالى كثيفى مثل مال حالاى الموت درست مىكردند . حاليه در تمام دهات قالىبافى راه افتاده و در كوريجان خانه‌اى نيست كه قالىبافى نباشد . اين‌طور ترقى كرده ) . يك ورقه اعتبار در جيبش بود بيست و پنج هزار ليره كه هر وقت بخواهد بانك بدهد .\r\n\r\nتاريخ جنگ\r\nكتابهاى مرا تماشا مىكردند . دو جلد  The Times History of the War  هرمز ميرزا براى من فرستاده بود نديده بودند و خيلى تعريف كردند . حقيقتا هم خوب تاريخى نوشته و تصويرهاى خيلى خوب هم دارد . بعد مجلدات « لندن نيوز » را تماشا كردند . من گفتم نمىدانم چه طلسمى افتاده‌ام كه چند مرتبه پول فرستاده‌ام به وصال « لندن نيوز » ترسيده‌ام . گفت البته پول شما را خورده‌اند و الا ممكن نبود روانه نكنند . گفتم مىدانم . اما ممكن است شما زحمت كشيده كاغذى بنويسيد پول روانه كنيد .\r\n\r\n","description":"","footnote":"","page_name":" 4577 ","page_number":453},
  {"content":"\r\n\r\n\r\nتايپ رايتر 5 ليره‌اى\r\nگفت با كمال ميل و امتنان قبول مىكنم . خانم منشى من است . يك ماشين سفرى خودنويس هم داريم . الآن آورده و مشغول مىشود ( تايپ رايتر ) . حبيب نوكر همدانى آنها رفت جعبهء كوچكى آورد . خانم باز كرده يك تايپ رايتر ظريف كوچك قشنگ بيرون آورد . گفت پنج ليره در نيويورك خريده‌ام اما قيمت اصلى آن يك ليره است . ليكن كارخانه‌ها باهم سازش كرده يك ليره را به چهار ليره منافع مىفروشند . اول خواست براى گودوين رئيس بانك قزوين كاغذ بنويسد بعد گفت اين گودوين آدم مهملى است .\r\nاگر رئيس بانك كرمانشاه باشد او بهتر است . بعد گفت شايد او هم رشت رفته باشد چه عيب دارد كاغذ را به خود اداره بنويسم . من چك هم همراه دارم حواله به صراف خودم مىكنم و خيلى بهتر است . كاغذى خانم به اداره نوشت . در حين چك نوشتن گفت حالا كه ليره ارزان است پس دو سال آبونه شويد . من هم قبول كردم . چهار ليره حواله نوشت جوف پاكت گذاشتيم . كپيهء كاغذ را هم به من داد . ليره را هم دانه‌اى سه تومان و شش هزار قيمت گرفت و گفت هنگام حركت هزار ليره به‌همين قيمت فروختم . پول ما در هيچ‌جا كسر نكرده مگر در ايران . آن هم محض منات روس است . از شش تومان به سه تومان و شش هزار رسيده كاغذ ما با پول زر ابدا تغيير ندارد . خودم در شهر كاغذ دادم و بانك برابر آن ليره طلا داد . اين آبونهء روزنامه كه دفعه سيم با چهارم است پول داده‌ام انشاء اللّه برسد . من خيلى ممنون آمدن مسيو مىشوم . اين دفعه هم پول را شيخ خورد با آن همه سفارشات .\r\nناهار چلو و خورش بادمجان و كتلت و سوپ فرهاد درست كرده بود . فاليز سيلكان هم هندوانه و خربوزه اعلى امسال داده صرف شد . عصر قدرى گردش رفتيم . شب خيلى صحبت شد . مسيو فتح را يقين داشت و مىگفت مصالحه وقتى مىشود كه اسلامبول تسخير بشود . تا حال هم دولتين انگليس و فرانسه راضى نمىشدند اسلامبول را روسها گرفته و مالك شوند . ليكن حاليه قبول نموده‌اند . قشون سالونيك جلو مىرود .\r\nرومانيا هم از بالا حمله مىآورد . قشون روس كه در بسارابى حاضر است از راه رومانى داخل بلغار مىشود . از سمت درياى سياه هم روسها جلو مىروند و البته اسلامبول نمىتواند مقابل اين همه قشون دوام بياورد . انور پاشا دختر سلطان محمّد را گرفته در حقيقت سلطان حقيقى عثمانى اوست ( حقيقتا كار عثمانى و بلغار و اطريش خيلى زار شده است . صد و سى هزار نفر عساكر رشيد صرب حالا مثل خوك تير خورده با بلغار جنگ مىكند ) .\r\n\r\n","description":"","footnote":"","page_name":" 4578 ","page_number":454},
  {"content":"\r\n\r\n\r\nزرنگى زن فرنگى\r\nغروب خانم اندرون آمد و مدتى با بچه‌ها مشغول صحبت بود . گفته بود من در نيويورك كه بودم خودم را خيلى قد كوتاه مىدانستم حالا كه ايران آمده‌ام مىبينم از همه بلندتر هستم . بچه‌ها ليره را ارزان ديده چك مسيو هم حاضر ، به طمع افتادند دست‌بند ، ساعتى و سينه‌ريز و ماهوت براى آنها بنويسد بياورند . گفته بود خيلى براى من سهل است نهايت امتنان را هم دارم . اما امانتى خوب نمىرسد و من مىترسم پول شما يا امانت شما در راهها مفقود شود و شرمنده شوم . تير خانمها به سنگ آمد . اما عين الملوك باز قبول نمىكرد و چاره‌جوئى مىكرد كه از هر سمت راه چاره مسدود شد .\r\n\r\nديدارشان از قلعهء حسن صباح\r\nروز ديگر قلعه حسن رفتند . ميرآخور مهمان كرده بود . اينها دو نفر نوكر همراه دارند :\r\nيكى آشپزى و پيشخدمتى مىكند ديگرى حبيب كه پيشخدمت بوده حالا اسبها را توجه مىكند . عصر آمدند خيلى اظهار امتنان از پذيرائى ميرآخور كردند و تشكر از رعايا كه راه را ساخته بودند . مسيو و خانم به همت و كمك آنها صعود به قلعه نموده بودند .\r\nاسبهايشان روسى بود .\r\n\r\nاسب روسى\r\nخانم ماديان كهر روسى سوار بود . من ماديان به اين قشنگى نديده بودم . گفت روسها خيلى اسب و ماديان زخمى ناخوش در همدان فروختند . اين ماديان زخم داشت من در چهل و پنج تومان خريدم . معالجه كرديم خوب شد . حقيقتا سيصد تومان الان ارزش داشت و گويا از همان ماديانهاى سوارهء دراگون و نجباى قفقاز بود كه همه كشته و تلف شدند . اسب خودش هم خوب بود . شانه‌اش گلوله خورده بود . آن را سى تومان خريده بود صد تومان مىارزيد .\r\nمن با خانم قلعه آمديم . خانم دو مرتبه آب خورد و رفت توى اطاق دراز شد تب سختى كرد . عصر پنجشنبه تب خانم تخفيف يافت به كلان رفتند . دو شب آنجا ماندند تا بهتر شده روز شنبه به‌سمت مقصود روانه شدند .\r\n\r\nفصل بد - اطاق آلافرنگ\r\nدوشنبه 26 ذيقعدة الحرام ، دوم برج ميزان ، 25 سپتامبر 1916 ميلادى - فصل بد اينجا\r\n\r\n","description":"","footnote":"","page_name":" 4579 ","page_number":455},
  {"content":"\r\n\r\nشروع مىشود . اطاق بيرونى من كه سقفش خراب بود تمام نشده يعنى استاد محمود كه مبلغى از من مساعده پول گرفته ناخوش شده عقب افتاد . درهاى اطاق هم كهنه و كثيف شده بود زيرا به واسطهء كمى اطاق آنجا را انبار كرده بودند و در اين مدت كثيف شد .\r\nنجار طالقانى مدتى است درهاى چوب گردو درست كرده اگر انشاء اللّه درست شود اطاق بزرگ خوبى « آلافرنگ » خواهد شد .\r\nدر اين حيص و بيص افخم الدوله هم مرا به طمع انداخته پول دادم از عراق براى اين اطاقها قالى بخواهد . نمىدانم با اين اغتشاش خواهد رسيد يا كه به سرقت مىرود . نقى دو اطاق يك ايوان و يك راهرو در سراج محله براى خودش ساخته امسال زمستان آنجا بيايد . بد نشده است .\r\n\r\nمشكلات امسال - قيمت گندم\r\nمحصول امسال خيلى كم است . وباى تنكابون هم باعث تشويش شده كمتر مىروند .\r\nآذوقهء امسال خيلى كم خواهد بود . تمام دهات من هم كسر اجاره رفته . آنچه را هم اجاره كرده‌اند مشكل است بتوانم وصول كنم ، يعنى رعيت همان ده محتاج است و خواهد خورد .\r\nپول غلهء پارسال هم به عسرت و سختى نصف وصول شده ، نصف ديگر مانده براى مراجعت از شالى درو . آن هم كه همه نرفته‌اند . در اين بالاها بيست و پنج تومان - بيست و دو تومان گندم و بيست تومان جو تسعير شد . يعنى من به نرخ انبار رودبار سپهسالار فروخته بودم به علاوهء كرايه و همين قسم شد . الان گندم را كه سر خرمن است در خروارى بيست تومان شيرين خريدارى مىكنند .\r\n\r\nوضع اندرون\r\nجهانگير امروز براى مراجعت نمودن كدخدا صفر على از راه طالقان عازم طهران شد .\r\nكاغذجات زيادى هم نوشتيم . عين الملوك سه روز كاغذ نوشت براى رفتن طهران . حاليه كمتر با ورق فال مىگيرد ، اما مأيوس هم نشده . هر وقت مىگويد مىروم من چيزى نمىگويم ، بلكه جواب انشاء اللّه مىدهم . با زينب و مادر على محمّد ميانشان كوك است كه تمام انديشهء من همان بود مبادا خدا نخواسته كدورتى حاصل شود . حقيقتا زينب و مادر على محمّد هم به آنها كلفتى مىكنند و همه قسم براى راحتى و آسايش آنها كوشش دارند .\r\nحسنى اغلب براى خدمت آنها قلعه است . اول قدرى دروغ گفت ، يك شكرآبى هم\r\n\r\n","description":"","footnote":"","page_name":" 4580 ","page_number":456},
  {"content":"\r\n\r\nدر بين آمد اما زود ملتفت شدند كه حسنى از دروغگوهاى نمره اول است و بعد ميانه‌شان گرم شد .\r\n\r\nامير اسعد - سردار اقتدار\r\nامير اسعد اين‌بار براى سالار يكى از دو دختر مرا خواستگارى مىكند و به توسط ابو القاسم پيغامات داده بود . جواب گفتم اگر حكايت دو سال قبل است بهتر اين است كه صحبتى نشود ، اگر عزم جزم و ثابت است داخل مذاكرات مىشوم . تا ميرآخور رفت او براى ملاقات سپهسالار به‌سمت زرجه‌بستان رفت . چند روز است آمده و باز خوشكچال است . هم اينجا شهرت كرد هم از شهر شيخ نوشته بود در آشنستان سپهسالار مهمانى كرد دو برادر را صلح بدهد . امير اسعد عذر آورد و جواب نوشت ناخوش هستم . سپهسالار كاغذش را دور انداخت و دو هزار فحش داد و گفت امير اسعد را از اولادى خودم خارج كردم . همان رودبار بماند مرخص نيست تنكابون برود . قبلا هم كه استدعا نموده بود املاك را به خودش و حكومت را به يك پسرش بدهد رد كرد .\r\nامير اسعد كله خورده بدون مرخصى مراجعت نمود . اينجا شهرت كرد اقتدار السلطنه ( سردار اقتدار ) را هم سپهسالار به ملاقات و ديدن امير اسعد فرستاد ، پذيرائى نكرد راه نداد .\r\n\r\nحكايت پول\r\nكاغذى از شيخ و دستخطى از حضرت اقدس و الا و رقعه‌اى از حاج افخم الدوله رسيد . حضرت اقدس و الا مرقوم داشته بودند حضرت و الا عين السلطنه ديگر بس است پول روانه كن و تا آخر دستخط همان حكايت پول بود ، لاغير .\r\n\r\nرقعهء حاجى آقا\r\nتازگى به زيارت دستخط مبارك سرافراز نشده عريضه‌هاى چاكر انشاء اللّه رسيده خيالات حضرت و الا قدرى آسوده گرديده است . چاكر احتياطهاى لازمه را نموده پيش‌بينى و سفارشات مفصلا شده است . آقا يوسف بيگلراف شهبندرى قزوين است .\r\nهر موقع هرچه لازم باشد به او مرقوم فرمائيد به اين نشانى ( كه خان شوكت مستقيما به شما نوشته و دستور العمل داده‌اند ) . ( خان شوكت منشى اول سفارت عثمانى است در طهران ) . حتى اگر سوار و آدمى هم لازم باشد از او بخواهيد . در هر صورت خاطر مبارك آسوده باشد كه خداوند نگاه‌دار است . براى احتياط آنچه لازم بود اقدام شده است .\r\n\r\n","description":"","footnote":"","page_name":" 4581 ","page_number":457},
  {"content":"\r\n\r\nچاكر به شيخ ننوشتم سركار اسم و نشانى را با دستور العملهاى سابق كه عرض شد مرقوم داريد و البته تأكيد كنيد كه بىموقع حرفى نزند ، عجله و شتاب نكند ، سوء استعمال به خرج ندهد . بعد از سلامتى حضرت اقدس و الا و سايرين مىنويسد .\r\nآن‌وقت مىنويسد هيئت وزراء جديد : وثوق الدوله رئيس الوزرا و وزير خارجه ، سردار منصور وزير داخله ، حشمت الدوله وزير جنگ ، مشار الملك « 1 » ماليه ، نصرة الدوله پسر فرمانفرما عدليه ، قوام الدوله فوايد عامه ( كه نداريم هيچ ) ، ممتاز الملك علوم ( كه باز نداريم ) ، امين الملك پست و تلگراف ( من ممتاز الملك و مشار الملك و امين الملك را نمىشناسم ) .\r\nفرمانفرما را شيرازيها نپذيرفتند و راه ندادند . يك شب شام منزل سعد الدوله بودم تماشا داشت . زياده عرض قابلى ندارم . بعضى مطالب را هم با پست نمىشود نوشت .\r\nگاه گاه قاصد روانه كنيد تا عرايض مفصل‌تر عرض شود . هرمز گرفتار ، صبح شهر ، غروب تجريش است . 11 ذيقعده از تجريش . ) ( پايان نامهء حاجى آقا )\r\n\r\nنامهء شيخ - فقط وثوق الدوله\r\nكاغذ شيخ از آنجا كه مىخواهد اخبار بدهد از اخبارات خبرى نيست . روسها در مكان خود برقرار جنگ شروع نشده . سيف السادات را به وسيلهء مراسلاتش با عميد السلطان رشتى روسها گرفتند . مصطفى خان خورهشتى مدير دروغى روزنامهء قزوين پدر سوخته را هم گرفتند . شايد ديگران هم گرفته شوند . الحق كابينهء مهملى تشكيل شده . اگرچه هر كابينه هم تشكيل شود همان‌طور است . فقط وثوق الدوله اگرچه هزارها و صد هزارها بد درباره‌اش گفته و باز هم البته بد مىگويند آدم كارى است ، پلتيك‌دان و فهميده و مصر در كار است .\r\n\r\nآيوسف خبّاز تاجرباشى روس\r\nآقا يوسف مشهور به خباز مردى بود كه جزو تجار هم محسوب نبود و چند سال اجاره‌دارى كرد منافع برد ، خصوصا از بكندى ده نايب السلطنه كامران ميرزا . خودش را به واسطهء نايب السلطنه كه پناهندهء روس بود بيگلراوف لقب داد تا آن « آيوسف خباز » از دهنها بيفتد .\r\nپس از آن‌كه تاجرباشى روس از شهبذرى عثمانى استعفا داد اين آدم تعارفى داده\r\n\r\n\r\n","description":"","footnote":"\r\n( 1 ) - اصل : مشاور الملك . مشار الملك ميان رجال وقت به « حسن قره » مشهور بود . ( ا . ا . )\r\n","page_name":" 4582 ","page_number":458},
  {"content":"\r\n\r\nشهبندر شد . در حالىكه عثمانيها در قزوين تبعه ندارند ، كارى و تجارتى ندارند ، فقط براى اسم و داشتن رسميت . من كه شهر بودم كه روسها قوت گرفته بودند اين آدم دختر موثق ديوان را براى پسرش گرفت . عروسى مفصلى كرد تا به واسطهء آن انتساب مصون باشد . طهران بود و حالا قزوين آمده . اما گويا علنا و رسما از ترس روسها اسم شهبندرى را ندارد مگر عثمانيها وارد شوند . به هرحال حاجى آقا همه‌جا را محكم كرده و همه‌كس را ديده ما شاء اللّه آدم كاره‌اى شده .\r\n\r\nماليات\r\nپنجشنبه 29 شهر ذيقعده - هوا خنك شده كار اطاق من راه نمىافتد . قاصد قزوين نيامده ، در صورتىكه برات مقررى حضرت و الا مدتى است قزوين آمده . شيخ بروات دهات الموت را نگرفته مأمور ماليات به مطالبه آمده است . مىنويسم جواب مىدهد جواب كنيد . در صورتىكه برات آمده و ما دستى بگير هم هستيم . چرا بايد من حركت لغوى نموده آدم ماليه را جواب كنم . به شيخ مىنويسم باز محض تنبلى ، محض آن‌كه ماليه نرود اباطيل جواب مىدهد .\r\n\r\nحاج سيد حسين مجتهد - عدل الممالك\r\nعصر رقعه‌اى از آقا سيد بزرگ رسيد . نوشته بود آقاى حاج سيد حسين مجتهد زرآباد رودبار تشريف آورده‌اند . عدل الممالك هم خوشكچال آمده . يا و با در شهر شدت كرده يا بگير بگير روسها سر گرفته . يا شايد هيچ كدام هم نباشد . به هرحال من ميل ندارم خوشكچال بروم . خيلى هم دلم مىخواهد عدل الممالك را ملاقات كنم . وعده بخواهم تنها بيايد سوء ادب است ، با امير اسعد بيايد من هيچ‌چيز براى اقامت چند شب آن همه جمعيت كه او همراه مىآورد ندارم . بنويسم كه جمعيت همراه نياوريد اين هم خيلى ركيك و بد است . پس ناچار بايد به طبيعت واگذار كرد كه هرچه پيش آيد بيايد . من برعكس اگر ممكن شود سه نفر ببرم ، چهار نفر نمىبرم . چهار نفر ممكن شود پنج نفر نمىبرم .\r\n\r\nبراى مهمان زياد جا ندارم\r\nآقا مير هادى مىگفت يك شب من او را در زواردشت مهمان كردم رخت‌خواب و ظرف و ما يحتاج چهار ده ديگر را جمع كردم تا مهمانى برگذار شد و بعد توبه كردم ديگر همچو آدمها را مهمان نكنم . من اينجا دستگاه و اسباب زياد ندارم . مخفف زندگى\r\n\r\n","description":"","footnote":"","page_name":" 4583 ","page_number":459},
  {"content":"\r\n\r\nمىكنم . مهمان زياد نمىتوانم پذيرائى كنم .\r\n\r\nاسراى اطريشى\r\nچند نمره روزنامهء « تايمز » يوميه مسيو ادوارد به من داد . هيچ اين روزنامه را آبونه نبوده‌ام ، درست آشنا به آن نيستم . خيلى مفصل است . در يك نمرهء آن خواندم كه جنرال بروسيلف  Brusiloff  يكى از جنرالهاى فرونت گالسى از جون الى ماه جولاى سيصد و هشتاد و دو هزار از اطريش اسير گرفته . از قشون صربى نوشته بود مرضا و مجروحين از مريضخانهء دكتر فرار كرده با همان حال به رژيمانهاى خود ملحق شده و جنگ مىكنند .\r\n\r\nمخارج جنگ ( نقل از نوه ورميا )\r\nمخارج تخمينى دو سالهء جنگ انگليس بيست و سه مليارد منات ، روس نوزده مليارد ، فرانسه هجده مليارد ، ايطاليا چهار مليارد ، ژاپن ، بلژيك ، صرب ، قراطاغ و پورتگال دو مليارد منات ، مجموع شصت و شش مليارد منات مىشود . دو ساله متحدين آلمان دويست و سى مليارد ، اطريش هنگرى دوازده مليارد ، عثمانى و بلغار دو مليارد منات ، مجموع سى و هفت مليارد . از روى تخمين فوق مخارج دو هيئت متخاصم در ظرف مدت دو سال متجاوز از يكصد مليارد منات شده . براى تشخيص اهميت و عظمت مبلغ فوق الذكر اين نكته را بايد در نظر گرفت كه مجموع قروض كليهء دول مزبور از وقتى كه تشكيل يافته‌اند تا قبل از شروع به جنگ كنونى قريب پنجاه و هشت مليارد منات بوده است و مجموع بودجهء ساليانهء عموم دول مزبور شانزده مليارد بوده و قيمت تمام راههاى آهن كره ازض از يكصد مليارد كمتر است . حساب قروض دول متحارب كه از چندين قرن به اين طرف داشتند در اين دو سال دو مقابل شده . با اين حال هنوز جنگ به پايان نرسيده و معلوم نيست كه اين مخارج هولناك تا چه ميزان خواهد رسيد . فقط همين‌قدر معلوم است مخارج روز به روز زيادتر مىشود . مخارج روسيه در اول جنگ روزى هشت مليون بود ، رفته رفته شانزده و بيست و چهار و سى و دو و الى سى و پنج رسيده است .\r\nبالاخره در حال‌حاضر روسيه روزانه سى و هشت مليون منات مخارج جنگ دارد . دولت انگليس در آغاز جنگ روزانه يك مليان و نيم ليره مخارج داشت ، سپس دو مليون و سه مليون و بالاخره در ماه ژانويهء 1916 پنج مليون ، در آوريل پنج مليان و نيم و قيمت ليره با منات حاليه پانزده منات است و روزانه هشتاد و دو مليان منات رسيده است .\r\n\r\n","description":"","footnote":"","page_name":" 4584 ","page_number":460},
  {"content":"\r\n\r\n\r\nتلفات انسانى جنگ\r\nسنگين‌ترين خسارات در اين جنگ تلفات نفوس انسانى است كه به‌طور تحقيق از قواى قشونى متحاربين در اين دو سال پنج مليان مقتول و هفت مليان به كلى ناقص الاعضاء و از كار افتاده‌اند و هشت مليان ديگر اگر به كلى از كار نيفتاده [ باشند 
  ] لااقل نصف استعداد و قوهء كار كردن را از دست داده‌اند . اين بيست مليان تلفات انسان را با چه قيمتى مىتوان جبران كرد . اگر روىهم‌رفته قيمت كار و ارزش هريك نفر انسان را پنج هزار منات حساب كنيم خسارت دو سالهء جنگ از اين راه اقلا يكصد مليارد منات بوده است . بايد دانست كه خسارات به‌همين دويست مليارد منحصر نيست ، بلكه به قدرى ثروت از ميان رفته و به اندازه‌اى خرابى و تلفات به شهرها و قراء و قصبات و حيوانات وارد آمده كه تا سالهاى متمادى جبران‌پذير نخواهد شد . حريق اين جنگ قطعات بزرگى از ممالك آباد را احاطه كرده و تمام ثروت و دارائى اهالى كه در ظرف مدت چندين قرن جمع‌آورى شده بود در كشمكشهاى آتش و سرنيزه به باد فنا رفته و چندين هزار جريب اراضى جنگل و نقاط مزروع محو و خراب شده و مقادير كلى از كارخانه‌جات و منابع ثروت از ميان رفته است ، به‌طورى كه تجديد و تعمير بعضى از آنها اصلا ممكن نخواهد بود و اصلاح و مرمت بعضى ديگر سالهاى متمادى وقت و عدهء كثيرى كارگر و مبلغ خطيرى سرمايه لازم خواهد داشت .\r\nدر عين‌حال هنوز پايان جنگ ناپيداست و معلوم نيست تا چه‌اندازه بر اين خسارت افزوده خواهد شد . ( نوه ورميا ) .\r\n\r\nتفتيش اقتدار السلطنه\r\nغرّهء شهر ذيحجة الحرام - امسال گويا كسى به حج نرفته باشد . همين خسارت است كه شريف و اهالى آنجا را به طغيان و عصيان بازداشته كه مىگويند جنگ دولت عثمانى با انگليس باعث سد طريق و خسارات هنگفت ما شده است . عصر كربلائى شعبان از شهر آمد كاغذجات و يك بسته روزنامهء « رعد » رسانيد . مىگفت بين سپهسالار و امير اسعد سخت برهم خورده ، سر راه اقتدار السلطنه كه شريف‌آباد مىرفت به ما رسيد . تا فهميد الموتى هستيم بارهاى ما را تفتيش كرد مبادا اسلحه براى امير اسعد همراه داشته باشيم .\r\nروس خيلى زياد شده . نان خيلى بد و كم است . اجناس به قدرى گران است كه ممكن نشد من پارچه بخرم .\r\n\r\n","description":"","footnote":"","page_name":" 4585 ","page_number":461},
  {"content":"\r\n\r\n\r\nچاى حضورى - چاى مهمان\r\nقند پنج تومان . ما چاى خوردن و دادن بيرون را متروك داشته‌ايم . فقط در اندرون چاى حضورى صرف مىكنيم آن هم نفرى يك دانه و « ديش‌لمه » . اما مهمان بيايد چاره نيست بايد داد . نوكرها را هم شب جمعه به جمعه چاى مىدهيم .\r\n\r\nشيرهء توت به‌جاى قند و شكر\r\nمربا درست نكرديم مگر موسم آلوبالو و توت كه آلوبالو را با شيرهء توت مربا درست كرديم بسيار بسيار خوب هم شده كه ابدا فرقى با قند و شكر ندارد و اين اختراع مفيد را مادر على محمّد كرد . البته احتياج آدم را به اختراعات و انكشافات و كارهاى بزرگ بزرگ باز مىدارد .\r\nآلمان كه از كاه نان درست كند به طريق اولى از شيرهء توت مرباى آلوبالو مىتوان درست كرد . چون قيمتى هم نداشت به عوض هر مربائى از آن درست شد ، تقريبا چهار من تبريز .\r\n\r\nقيمت روزنامهء رعد\r\nروزنامه‌جات كه هشت عدد بود خوانده شد . « رعد » به واسطهء كمى كاغذ هفته‌اى چهاربار طبع مىشود . قيمت را هم در طهران يك ساله هشت تومان كرده . تك نمره در طهران هشت شاهى پس از يك هفته چهارده شاهى ، در خارجه ساليانه ده تومان در صورتىكه چهار صفحه است و به قدرى هم بالا و پائين و طرفين صفحات سفيد و سطرها به‌هم فاصله دارد كه تمام مطالب آن چهار صفحه را ممكن است در يك صفحه آن نوشت كه خوانا و به قاعده باشد .\r\n« لندن نيوز » را با آن تصويرات و كاغذ اعلى و بزرگى با دو سه نمره « سوپلمان » دو ساله چهارده تومان و شش هزار براى من آبونه شد .\r\n\r\nاروپا ( نقل از رعد و جرايد ديگر )\r\n« رعد » از 27 شوال لغايت 18 ذيقعده 18 او 1916\r\nاروپا - هيچ گفتگوئى جز جنگ و حكايت توپ و تفنگ ، زدن ، كشتن ، اسير كردن ، آتش زدن ، يغما كردن ، جوانان آرزومند را با خون آغشته كردن نيست . اگر در كتاب شاهنامهء ما باز گاهى اشعار عاشقانه ديده مىشود در اين روزنامه‌ها آن هم نيست . در\r\n\r\n","description":"","footnote":"","page_name":" 4586 ","page_number":462},
  {"content":"\r\n\r\nفرونت سوم و وردن تعرضات به اشد قوت و قدرت باقى است . على الظاهر در هر جا حال تعرض با متفقين است و در سوم پيشرفت « 1 » مىكنند . چنانچه يكى از مخبرين مىنويسد در كارخانجات قورخانه‌سازى انگليس سه مليان و ششصد و چهل هزار عمله كار مىكند و اين قسم كه جنرال هايگ در گلوله‌ريزى افراط مىكند مىبايست عدهء كارگران را به پنج مليان رسانيد . از ورود رومانى به جنگ متفقين خوشحال [ اند 
  ] و اميد فتح دارند و ظن غالب است كه عمر جنگ كوتاه مىشود و امسال به پايان نرسيده عروس صلح جلوه‌گر خواهد گرديد .\r\nآلمانها از قرار گفتهء يك نفر امريكائى بمبهاى غريبى اختراع نموده‌اند و براى آخرين روز پريشانى خود به كار خواهند برد كه ديارى باقى نماند . از سازانف « نوه ورميا » خيلى بدگوئى مىكند . سيزده تقصير براى او گرفته . مصارف طاقت‌فرساى جنگ روز به روز اضافه مىشود آن هم به‌طور شگفت‌انگيزى . دولت انگليس جديدا از امريكا قرضه پانصد مليونى خواسته . به حساب فرانك دوازده هزار مليان مىشود كه اين مبلغ [ را 
  ] به دو قرضهء اوايل سه ماه اول سال علاوه نمايد ( امريكائى اين پول را خواهد داد و بلافاصله تحويل گرفته مهمات و مواد اوليه به قيمت اعلى خواهد پرداخت . بيشتر اين پولها به امريكا و ژاپن رفته است ) . تمام مخارج دو سالهء آن دولت يكصد و پنجاه هزار مليون ليره مىشود و به قول للويد جرج در تاريخ دنيا سابقه و نظير ندارد .\r\nفرانسه از قرار صورت هفتاد مليان فرانك يا هفتاد هزار مليان فرانك مصارف نموده است مطابق تحقيق خبره‌ها از پنجاه مليارد مصارف بيشتر شده است . آلمان ششمين قرض خود را اعلان نموده است . چهارده دولت متحارب . رومانى در 28 شوال 29 او اعلان جنگ به اطريش داد . ايطاليا 28 اوت خود را با آلمان در حالت جنگ شناخت . 2 و 3 ذيقعده زپلنهاى آلمانى شهر بخارست را بمبارده نمودند . در همان روز شهرهاى سرحدى و در جنوب ساحل دانوب شهرهاى رمانى مورد حمله قرار گرفت ، جمعى از جنرالها و صاحب مشاغل نظامى يونان كه ضد متفقين بودند از مقامات خود استعفا [ دادند 
  ] يا عزل شدند . ونزلوس متصل برضد پادشاه نطق مىكند . هيندنبورگ به‌جاى ون فالكن رئيس اركان حرب آلمان شد .\r\n30 اوت - عثمانى ، آلمان ، بلغار به دولت رومانى اعلان جنگ دادند و سفراى طرفين از پايتخت خارج شد . دخول رومانى در جنگ اهالى وين را خيلى مولم نمود . در سواحل درياچهء وان و تمام فرونت قشون روس پيشرفت مىكنند . مطابق ابلاغيهء سفارت عدهء\r\n\r\n\r\n","description":"","footnote":"\r\n( 1 ) - نقشهء جنگ سوم در صفحهء بعد چاپ شد .\r\n","page_name":" 4587 ","page_number":463},
  {"content":"\r\n\r\nنقشهء فرونت « سوم »\r\n\r\n","description":"","footnote":"","page_name":" 4588 ","page_number":464},
  {"content":"\r\n\r\nكثيرى قشون روس وارد سالونيك شده در محاربات شركت نموده است ( چقدر مگر روس قشون دارد ) . به واسطهء پيشرفتهاى قشون روس و دخول رومانى به جنگ دولتين آلمان و اطريش اعلان مجلس مشاوره مركب از نمايندگان ممالك جزو آلمان داده‌اند .\r\nوضعيت يونان بسيار خطرناك گرديده . چهل و دو فروند كشتى جنگى دولتين فرانسه و انگليس سواحل مهم او را احاطه كرده است . جماعتى در سالونيك و جاهاى ديگر انجمن نموده برضد تصرفات بلغارها هفده قلعهء جنگى و چهار مليان ذخاير و يكصد عرابهء توپ پرتست نموده [ اند 
  ] . حتى جمعى از نظاميان داخل قشون متفقين شده و در تحت اوامر جنرال سارايل درآمده‌اند . ونزلوس مىگويد در صورتىكه رومانى داخل جنگ شده بلغار حتما مضمحل مىشود و يا صلح انفرادى مىكند . استنكاف ما از جنگ يونان را از تمام فوايد و منافع محتمله محروم خواهد داشت . مردم مىگويند ما زمامدارى را بايد انتخاب كنيم كه شرافت و منافع ما را حافظ باشد ، نه اين‌كه قلعه‌جات و ذخاير و شهرهاى ما را به بلغار خصم ديرين ما بدهد .\r\nفرديناند پادشاه بلغارى كه مىخواست امپراطور بالكان شود حيله‌اى انديشيده كه اگر شكست يابد طرفداران روس به متفقين پيشنهاد صلح كنند و فرديناند را خلع نموده گراندوك بوريس را پادشاه نمايند ، مشروط بر اين‌كه مقدونيهء صرب خط « اناسن ميديا » را به بلغار بدهند ( اين گراندوك بوريس همان است در كشتى پورت دوپولوسك كه ادميرال ماخارف در آن غرق شد در پرت آرتور به مين ژاپونى خورد و نجات يافت ) .\r\nمتصل اشخاص طماع حريص خسيس بيكار مخارج دول را در اين جنگ تخمين مىزنند .\r\nباز در يكى از نمرات رعد اين ارقام را پس از تحقيقات زياد نوشته بود . مخارج روزانهء دول متفقه : انگليس شصت مليان منات ، روس چهل ، فرانسه سى و دو ، ايطاليا ده مجموع يكصد و چهل و دو مليان منات . دول متحده : آلمان سى و يك ، اطريش بيست ، بلغار و عثمانى ده ، مجموع شصت و يك مليان منات . بايد دانست انگليس روزانه مخارج صرب و بلژيك و قراطاق را با مبلغى به روس مىدهد .\r\nتمام فلورى پس از جنگ بسيار سخت و خونريزى به تصرف فرانسه‌ها آمد . تومونت هم آمد و فرانسويها در وردن حال تعرض گرفته‌اند ( تايمز 7 اوت ) .\r\nجنرال پتان فرماندهء كل وردن را خيلى تعريف مىكنند . ( سياست بوقلمونى « برايتانو » رئيس الوزراى رومانى دو سال دول معظمه را به بيم و اميد راه برد و آنچه توانست محصولات زيادى خود را به قيمتهاى اعلى به آلمان و اطريش فروخت ، به عوض مهمات جنگى و ادويه‌جات طبى و ريل ، واگون و غيره و غيره به نازلترين قيمت آورد . حتى با آلمانها معاهدهء تجارتى هم محض فريب همه بست . سپس داخل مذاكره با دول متفقه\r\n\r\n","description":"","footnote":"","page_name":" 4589 ","page_number":465},
  {"content":"\r\n\r\nشده پيشرفتهاى روس هم مدد و كمك مهمى شد . اقامت قشون فرانسه و انگليس هم در سالونيك باعث اميدوارى او شد . پس از گرفتن تعويضات و تمليك ترانسيلوانى و قسمتى از بوكوين برقع از رخ برداشت و مقدمهء اعلان جنگ هم‌چنين شد كه چند كارخانهء مهمات‌سازى بخارست آتش گرفت و دو بمب خيلى شديد هم در قورخانهء دولتى يكى در زير خروارها چوب آلات [ و 
  ] ديگرى در زير ماشين آلات به دست آمد .\r\nپليس بخارست كوشش كرد ، جماعتى از عمله‌جات كارخانه و خارج را دستگير نمود كه غالب آنها جاسوس آلمان و اطريش بودند .\r\nبرايتانو اعلان جنگ نمود و اگر شارل زنده بود هرگز بر وى آلمان شمشير نمىكشيد .\r\nليكن پادشاه حاليه آن نفوذ پادشاه متوفى را ندارند ، هرچند آلمانى است اما در مقابل دولت خود نتوانست كارى صورت بدهد . اين است كه به حكم امپراطور آلمان اسم فرديناند شاه رومانى و كارل از دفتر اسامى خانوادهء سلطنتى هوهن زلرن محو و نابود گرديد . همين‌طور اسم آنها را از دفتر صاحب‌منصبان آلمان خارج كردند ) . در « تايمز هيستورى آو وار » « 1 » خواندم در دو هفتهء اول جنگ در پاريس پانصد جاسوس آلمانى دستگير شد . باز از مطالب غريب باور نكردنى نوشته بود در اطريش از علف گزنه پنبه درست كردند . قشون روس از خاك رومانى داخل سرحدات بلغار شده در دوبروجه با قشون بلغار مصاف داد ( چهار اوت ) .\r\nاز تأثيرات اخلاقى اين مصادمه دولت بلغار متوحش است ، زيرا در چهل سال قبل در همين نقطه قشون روس براى نجات و آزادى بلغار با عثمانى جنگ كرد و هنوز آن اشخاص باقى [ اند 
  ] و زنده تماشا مىكنند كه با ناجى خود جنگ مىكنند .\r\nاز جنرالهاى روس خيلى تعريف مىكنند خصوصا از الكسيوف و برسليوف .\r\nمىگويند لطمهء ديگرى مثل لطمه‌اى كه برسليوف به اطريش زد اگر زده شود كار اطريش تمام است . هيندنبورگ نزديك است هزار پاره شود . گاهى مىنويسد اتاماژر شد ، گاهى مىنويسد به فرونت غرب رفت . باز مىنويسد تمام فرونت شرق از رومانى تا بالتيك بوى مفوض شد . علت عزل فالكن هاير را چنين ذكر نموده بود كه عقيده‌اش بود كه مقدرات جنگ در فرونت غرب معين مىشود . لهذا با خيالات كرون پرنس همراهى نموده تمام قواى مشرق را به آنجا كشانيد و به واسطهء اين مسئله روسها در آنجا پيشرفت كلى نموده [ اند 
  ] تا منجر به دخول رومانى به جنگ گرديد .\r\nحاليه هيندنبورگ را براى آن منصوب نمودند كه اگر فرونت مغرب را كوچك كنند\r\n\r\n\r\n","description":"","footnote":"\r\n( 1 ) -  Times History of War \r\n","page_name":" 4590 ","page_number":466},
  {"content":"\r\n\r\nنفوذ نظامى او مانع از هيجان ملى شود . روسها در فرونت مشرق هنوز فتوحات مىكنند ، دويست ميل امتداد اين فرونت است ( حقيقتا شنيده نشده قشونى مثل قشون روس پس از آن همه شكست مجددا اين‌طور فتوحات كنند . حاليه در جبال كارپات هستند و پايتخت بوكوين را هم گرفته‌اند ) .\r\nپنجم سپتامبر رومانى در چهار سمت گرم محاربه است . بيست ميل رومانى در اين ساعت داخل خاك هنگرى شده است . قشون اطريش همه‌جا عقب نشسته‌اند . در سمت شمال جبال كيوركيو قشون روس به قشون بلغار ملحق شده و شروع به جنگ با اطريش نمودند .\r\nجنگ مصر « 1 » در كنل سوئز در نقطهء مشهور به رومانى با كمال شدت در اين هواى سوزنده جريان دارد . از قرار راپرت جنرال مرى فرماندهء كل قواى انگليس سه هزار اسير ترك و عرب گرفته شده ، تركها با نهايت رشادت جنگ مىكنند . توپخانهء آنها فعال و توپها را خوب به هدف مىبندند . گرما و قلت آب به قشون طرفين صدمات مىزند . قشون استراليا و نيوزيلند در اين جنگ شركت دارند و عدهء كثيرى در آنجا مشغول محاربه مىباشند . در ششم اوت سوار نظام استراليا رشادت و تهور فراموش نشدنى نمود . تركها و عربها رجز تازه مىخواندند ( اللّه استراليا را نابود كند ) . مثل آن‌كه آلمانها مىگفتند خدا انگليس را منهدم كند . در همه اين فرونتها فقط جائى است كه سوارنظام طرفين به جنبش درآمده . آلمانها تفنگهاى بيست و پنج تير اتوماتيك جديدا درست كرده‌اند كه مثل ميترايوز پر و خالى مىشود .\r\n\r\nنان طهران\r\nايران - طهران\r\nگفتگوى نان به ميان آمده . وزرا چنانچه نوشته شد معين و مشغول عزل و نصب حكام و ساير دواير دولتى هستند تا جيب و كيسهء خود را خيلى زودتر از كابينهء سابق مملو از ليره و اسكناس كنند . اشرار و سارقين در تمام مملكت ايران به عجلهء تمام شروع به اقدامات مجدانه نموده [ اند 
  ] . هيچ شهرى ، هيچ ولايتى ، هيچ كوره راهى و معبرى نيست كه از تجرى و اقدامات عاجل مجدانهء آنها مستثنى و محروم مانده باشد . هرقدر دولت و ارباب جرايد مىخواهند پرده‌پوشى كنند باز نمىشود .\r\n\r\n\r\n","description":"","footnote":"\r\n( 1 ) - نقشهء جبههء مصر در صفحهء بعد چاپ شده است .\r\n","page_name":" 4591 ","page_number":467},
  {"content":"\r\n . \r\n","description":"","footnote":"","page_name":" 4592 ","page_number":468},
  {"content":"\r\n\r\n\r\nسيد ضياء طباطبائى\r\nمدير « رعد » ، سيد ضياء الدين طباطبائى فرزند گرامى آقاى آقا سيد على يزدى كه تاريخ زندگانى او از استبداد و مشروطه در همه ايران مثل قوانين جارى مملكت ثبت و ضبط و حفظ است ملاقاتى از شاهزاده صارم الدوله پسر ظل السلطان وزير خارجهء اسبق ( اكبر ميرزاى خودمان ) به قول شاهزاده مؤيد السلطنه سابق مؤيد الدولهء حاليه حاكم قم « مادركش پدركش » كه جزو فراريان قزوين و با حضرت اشرف سپهسالار اعظم به فرونت جنگ و ديدار يار گرامى جنرال باراتف رفته بودند ، نموده . از قول ايشان ذكر مىكنند در قريهء آوج باراتف و اتاماژر او را ملاقات كرده با اتاماژر ايشان سنگرها و مواقع جنگ را بازديد نموديم ( اينها رفته بودند تا اگر خبط و خطائى در نقشهء اتاماژر آنجا شده و يا سنگرها و خندقها نواقصى دارد اصلاح نموده و دستور العملهاى مكفى به اتاماژر بدهند . . . ) « 1 »\r\n\r\nوضع قواى خارجى در ايران\r\nاز سلطان بلاغ تا مانيان قشون روس است . در كبودراهنگ هفت فرسنگى شهر پيش قراول روسها ( كبودراهنگ يك فرسنگى كوريجان ملك و خانهء امير نظام است . ده بزرگى است قريب هزار خانوار مىشود ) ، عساكر روس چهارده هزار است . اطلاعات جنرال از اردوى عثمانى اين بود . بيست و هفت با طاليون هشتصد نفرى از خانقين حركت به سمت ايران نموده به استثناى آنچه مقتول و مجروح و مستحفظين در راهها گذاشته شده .\r\nتتمه در شهر همدان و اطراف آن هستند . مقدمة الجيش آنها در قريهء آق بلاق است . سه آيروپلن همراه داشتند ، يكى معيوب و دو سالم مانده است . يك باطرى توپخانهء هوت‌زر دارند . شصت و چهار عرابهء آن سنگين و نه عرابه سريع الاطلاق كه صاحب‌منصب اين باطرى آلمانى است . تتمه و توپخانهء آنها در تحت فرماندهى عثمانيهاست . آلمان و اطريش حتى قواى چريك يا ژاندارم ايرانى يا كرد و عرب در جزو آنها نيست . رئيس و فرمانده اين اردو در همدان جنرال على احسان بيك است . عقيده جنرال براتف اين بود كه ديگر عثمانيها نمىتوانند جلوتر بيايند . انتهى . ( پايان مقالهء روزنامه )\r\nنيز اعلانى ديدم كه انتظام الممالك رئيس نظميهء همدان از قول حضرت آقاى على احسان بيك كماندان كل [ نقل 
  ] مىكند كه اموال ، اسلحه و اشياء هرچه از هر قبيل از قشون روس يا اتباع روس و انگليس نزد مردم باشد آورده تحويل بدهند و الّا پس از تفتيش آن\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4593 ","page_number":469},
  {"content":"\r\n\r\nآدم تيرباران خواهد شد .\r\n\r\nسردار صولت و اردستان\r\nاز قرارى كه در روزنامه نوشته بود و ابلاغيهء سفارت روس هم مصرح نموده بود سردار صولت چراغعلى خان بختيارى پس از عصيان و طغيانهاى متوالى جديدا اردستان مىرود . مبلغى از بابت ماليات گرفته ، مراجعت با على جوزانى از ياغيان اصفهان در 27 ماه به‌سمت اصفهان هجوم [ آورده 
  ] در قريهء گز گرفتار قشون چهارصد نفرى روس مىشوند .\r\nاز بلندى ، دو عرابه توپ كه داشتند بدانها بسته پس از كشته شدن يكصد و سى و يك نفر و به جا گذاشتن سى رأس اسب متوارى مىشوند . پنج نفر هم روسها اسير گرفته به شهر اصفهان مىآيند و فورا آن اسرا را دار مىزنند .\r\n\r\nكاردوف آلمانى در بختيارى\r\nدر سوم ذيقعده ما بين نجف‌آباد و تيران با دستهء دوم بختياريها كه خيال حمله به اصفهان را داشتند قشون روس جنگ مىكند و شكست فاحش به آنها مىدهند . اين دستهء دو هزار نفرى به سركردگى كاردوف آلمانى و سالار مسعود پسر سردار ظفر ، سالار اعظم پسر سردار اسعد ، بهادر السلطنه و بىبى مريم كه كاردوف را در خانهء خودش مخفى نگاه داشته بود ، بودند . قشون روس فعلا در تهيهء شكست دادن دستهء سيم بختيارى كه در تحت رياست امير مفخم در گلپايگان هستند مىباشد . ليكن در نمرهء ديگر سردار ظفر مسئلهء امير مفخم را تكذيب مىكند و مىنويسد او در كمره در خانهء خودش است و ابدا در فكر همچو اقدامى نيست .\r\n\r\nجهانشاه خان افشار\r\nجهانشاه خان امير افشار كه جديدا حكومت خمسه را هم به او داده بودند خانوادهء خودش را طهران روانه مىكند و پس از چند روز ديگر به عزم زيارت عتبات عاليات از كرسف منزل خود به‌سمت همدان حركت مىكند . متعاقب آن قشون روس به قيدار وارد شده و مىروند به‌سمت راه همدان و در آن دهات عرض راه اقامت مىكنند . يك خبر مستقيمى هم نوشته بود كه خانهء امير افشار را محاصره كرده‌اند . فعلا اين راه همدان را به خمسه قشون روس مستحفظى مىكند .\r\n\r\n","description":"","footnote":"","page_name":" 4594 ","page_number":470},
  {"content":"\r\n\r\n\r\nتوقيف سردار معتضد\r\nدر شيراز قوام الملك جوان با صولت الدوله سردار عشاير ( اين لقبهاى امير افشار يا سردار عشاير يا سردار صولت و غيره را خودشان به خودشان داده‌اند . ) و ياور فتح الملك متفق شده سردار معتضد نايب الاياله را توقيف نموده‌اند و مشغول رتق و فتق امورات شيرازند . شاهزاده فرمانفرما از قريهء ده بيد چند منزلى شيراز آنچه تلگرافات به آنها مىكند .\r\nنتيجه حاصل نمىشود . لهذا به‌سمت آباده مراجعت نموده از طهران تكليف مىخواهد .\r\n\r\nسايكس\r\nجنرال سايكس « 1 » 19 سنبله از يزد وارد اصفهان مىشود . مشار اليه را با جلال و جبروت تمام وارد شهر مىكنند و شاهزاده يمين السلطنه حاكم مهمانى مفصلى مىكند ( چون جنرال سايكس « 2 » از آنجا عازم شيراز است يحتمل دولت به فرمانفرما حكم كند با او برود . آيا عده آنها كافى باشد بروند يا نه . )\r\n\r\nاخبار اروپا و ايران\r\nچنانچه در قسمت اخبارات اروپاى روزنامه مىخوانيم همچو حمله آورده شده .\r\nاينطور گلوله توپ انداخته شد . فلان قدر مقتول شد ، فلان عده مجروح و اسير . آيروپلن چه بمبها انداخت . كجا محترق شد . كجا ويرانه گرديد . در قسمت واقعات ايران هم قرائت مىشود پست كجا را زدند . محمولات پستى كجا را دزد برد . در فلان گردنه مال التجارهء تجار رفت . حكومت از هجوم سارقين به عجز آمده ، راه آمدوشد پست و كاروان بسته است !\r\n\r\nرقعهء حاج افخم الدوله - جنگ در همدان\r\n19 ذيقعدة الحرام - پس از حال و احوال‌پرسى عوض عزت و حمزه على دو نفر از كشمرز روانه ( چند روز است آمده‌اند : يكى محمّد رضاى ژاندارم است كه تا كرمانشاه رفته و با حاجى خان ماژر مراجعت كرده تفصيل رفتن و آمدن او را خواهم نوشت ) . حاليه حمزه على همدان به كوريجان خراب رفته . دهات همدان به كلى پامال شده مزرعهء عين‌آباد كلية غارت شده ، كوريجان رعيت غارت نشده ولى گاو و گوسفند ، محصول ديگر باقى نمانده است . بعد از حكايت بيگلراف و اطمينان به من و قضيهء افتادن بتول\r\n\r\n\r\n","description":"","footnote":"\r\n( 1 ) و ( 2 ) - در اصل ساكس .\r\n","page_name":" 4595 ","page_number":471},
  {"content":"\r\n\r\nدخترش از « إله كلنگ » و شكستن دست او در ورقهء ديگر اين مختصر از اخبارات نوشته .\r\nاز جويبار كوريجان تا آوه قشون روس است ( جويبار باغ جنگل كوريجان است كه حضرت و الا غرس فرموده‌اند ) . از مار هموار ( باز ده ماست به فاصلهء سه ربع فرسنگ تا كوريجان سمت شهر همدان ) تا همدان قشون عثمانى . رئيس اردو در مارهموار طلعت بيك است ، رئيس كل قشون در همدان على احسان بيك فاتح كوت العماره . دهم شوال قشون روس را از كوريجان خارج كرده‌اند تا سيم ذيقعده كه قاصد راه افتاده است جنگ مهمى نبوده . طلعت بيك گفته تا ده روز ديگر هم توقف داريم بعد حمله مىكنيم .\r\nهرقدر روسها صدمه به رعيتها و املاك وارد آورده‌اند فعلا عثمانيها با محبت و مهربانى رفتار مىكنند ( روسها گفته بودند در مراجعت دهات و آذوقه را منهدم مىكنيم كه راه خصم ويران و بىآذوقه و آبادى باشد . حالا هم اگر عثمانيها رت رت كنند هرچه از روسها باقى مانده آنها خراب مىكنند . تاكتيك و قانون جنگى است ) .\r\nحاج عز الممالك خزانه‌دار كل است . مركز كرمانشاهان است . امير افشار با سوارش به عثمانى ملحق شد . روسها فعلا در ترس و واهمه هستند . تا بعد چه شود . رومانى داخل جنگ شده كمك بزرگى شده تا چه پيش آيد .\r\nشيراز - قوام الملك ، صولت الدوله ، ماژر فتح الملك با عموم مردم متفق شده سردار معتضد را حبس كردند . فرمانفرما را راه ندادند . بختياريها با روس در اصفهان جنگ دارند تا نتيجه چه شود . به‌طور اختصار همين‌قدر از اخبار عرض شد . ( اين پاكت را هم رفعت السلطان و نواب عاليه حامل بودند و الّا با پستخانه جرأت نوشتن اخبار نيست ) .\r\n( پايان نامهء افخم الدوله )\r\n\r\nآلمان بهتر از روس\r\nافخم الدوله آلمان فيل است ، يعنى به اين ترتيب كه مىگفت ايران به دست دولتى بيفتد كه متمدن و صاحب مكنت و علم و هنر باشد بهتر است تا دست دولتى باشد غير متمدن و بىبضاعت و بىعلم . حالا كه مملكت ما [ را 
  ] مىرود آلمان بگيرد بهتر از روس است . انگليس بگيرد بهتر يا مساوى آلمان است . اما به دست روس با عثمانى باشيم براى ما خيلى بدتر است . ( در 25 شوال كه صارم الدوله به فرونت رفته و گفته بود پيش قراول روسها در كبودراهنگ هستند معلوم مىشود در دهم از كوريجان به آنجا رفته‌اند . )\r\n\r\n","description":"","footnote":"","page_name":" 4596 ","page_number":472},
  {"content":"\r\n\r\n\r\nدستخط آقاى عماد السلطنه\r\n20 ذيقعده - محلى براى كاغذ نوشتن بهتر از ادارهء محاكمات نيست . زيرا چند يا دو حسن دارد . اولا آن‌كه به آدم مىگويند كار دارد و بيكار نيست و آنقدر از بيكارى خجالت نمىكشد . دوم كار منزلش سبك مىشود و بيشتر مىتواند به مقالات شكايت‌آميز و پول خواستن اهل خانه گوش بدهد . سوم چند دقيقه از صحبتهاى پلتيك و فرونت بالكان و همدان آسوده است . ديروز 19 از يوسفيه به شهر آمدم . ادارات تعطيلى عصر را برهم زدند . روزى دو مرتبه آمدن شهر و رفتن يوسفيه غير ممكن بود . علاوه بر اين خسته هم شده بودم زيرا محل نداشت و آدم دلتنگ مىشود . مقصود از محل گردش خارج از باغ بود . احوال من قدرى بهتر است . انشاء اللّه رفع كسالت از شما هم شده است و تماما صحت يافته‌ايد . اما مرض مسرى كر گويا تمام شده باشد . در هر صورت از اول فقط چندان نبود .\r\n\r\nفرونت همدان\r\nاز بابت قشون عثمانى و آلمان هم كه مشكل است به اين زوديها الموت برسند و نخواهند آمد ، فقط به دهات همدان خيلى صدمه رسيده تا قزوين چه شود . سعى مىكنم كه با همين پست بلكه روزنامه هم بفرستم . خواهيد ديد كه از اخبارات داخله پنهان است يعنى نمىرسد و نمىدهند ، خصوص از فرونت همدان .\r\nامّا آنچه معلوم است به واسطهء دخول رومانى در جنگ مجددا خيالات متوجه آن نقطه شده و پلتيك جناب انگليس مجددا خيالات آلمان را نسبت به هندوستان به‌هم زده . از مصر و بين النهرين بايد به ترانسيلوانى و بلغارستان بروند و آنجا را محافظت نمايند . كار جنگ مشكل‌تر شده اميد صلح نمىرود . ما كه در كنار كار واقع شده‌ايم زودتر خسته مىشويم و واقعا كسالت هم مىآورد !\r\n\r\nشلوغى ايران\r\nدر ايران هر طرف صدائى هست اما مختصر . در حالىكه قتل و دزدى و غارت چون اهميت ديگر ندارد به اين اخبار جزئى هم كسى اهميت نمىدهد . فرمانفرما را به شيراز راه نمىدهند ( آى چه خوب كارى مىكنند ) . در آباده معطل مانده . لرستانيها بروجرد و نهاوند و عراق را مىچاپند . راه قم آدم و گارى پست را لخت مىكنند . سيف الدوله را از ملاير عثمانيها گرفته همدان برده‌اند . امير افشار در اين موقع سفر عتبات مىرود . هر چيز ،\r\n\r\n","description":"","footnote":"","page_name":" 4597 ","page_number":473},
  {"content":"\r\n\r\nهرآنچه انسان مىشنود در اول وهله اسباب تعجب مىشود ولى دو روز گذشت خبرهاى جديد آنها را محو و نابود مىنمايد .\r\n\r\nوضع ميرزا محمد حسين خان\r\nكابينهء وثوق الدوله مشغول رتق و فتق ، مشغول عزل و نصب [ است 
  ] . جمعى بىگناه و با گناه از كار خارج [ شدند 
  ] كه از جمله ميرزا محمّد حسين خان را هم معزول كردند به جرم آن‌كه عمويش وزير ماليه بوده ( مقصود حاجى يمين الملك است ) و با حضرات خوش رفتارى نكرده است . عجالتا اين مسئله اسباب كسالت من شده و چاره هم مشكل است ( ميرزا محمّد حسين خان همشيره‌زاده چندى است پريوش خانم احترام الدوله صبيهء آقاى عماد السلطنه را عقد كرده است ) .\r\n\r\nعزلهاى وثوق الدوله\r\nوثوق الدوله به محض رياست اغلب اشخاصى را كه به گفتهء سپهسالار روى كار آورده بودند معزول كرد . از جمله ميرزا رضا رئيس تشخيص عايدات كه باز به عميد السلطان دادند . ديگر موسى خان رئيس ماليات غيرمستقيم و ميرزا محمّد حسين خان رئيس ماليات مستقيم . كاشف السلطنه معاون وزارت داخله ، معين الدوله حاكم طهران الى آخر .\r\nاطلاعات من هم از همه‌جا كم است . در خانهء شاه نمىروم كارى نيست . خدمت وزراء به شرح ايضا .\r\nدر حقيقت منزوى هستم ، اما منزوى علاقه‌دار پر خرج ، و الّا انزوا بد چيزى نيست . در يوسفيه يك طوطى خيلى خوبى گرفتيم توى باغ آمده بود تا ببينيم صاحبش كيست . فعلا ماه طلعت و مديحه ضبط كرده‌اند و مشكل است به كسى بدهند . حيف از اين جنگ بزرگ دنيا كه ما هيچ تماشا نكرديم و ما ولايت خودمان را همان‌طور و همان تركيب مىبينيم كه در اول عمر ديده بوديم . زياده زحمت است . عماد السلطنه . 26 سنبله .\r\n( پايان نامهء عماد السلطنه )\r\n\r\nژاندارم فرارى\r\nشنبه هفتم شهر ذيحجه ، 14 ميزان - يك نفر ژاندارم ديروز از زوارك مىگذشت با تفنگ . با تفنگ او را قلعه آوردند . تقى استنطاق كرد دروغهاى زيادى گفت . از چند ده هم التزام براى ماليات گرفته بود . تفنگ او را گرفتم . امروز خودم او را استنطاق كردم . معلوم شد زمانى كه پست بودند و روسها آمدند فرار كرده ارنگه خانه‌اش رفته . حالا محض آن\r\n\r\n","description":"","footnote":"","page_name":" 4598 ","page_number":474},
  {"content":"\r\n\r\nكه مبادا او را اداره برده مؤاخذه و تنبيه يا تيرباران كنند فرار كرده كه نزد امير اسعد برود نوكر شود . اسمش محمّد حسين نمرهء 864 رژيمان دوم باغ شاه . باز حقيقت را نگفت .\r\nخيال دارم انعامى داده روانه‌اش دارم . من اين قبيل آدمها را كه ناشناس باشد هرگز نگاه نمىدارم .\r\n\r\nمقالهء رعد - ورود رومانى به جنگ\r\nسبك چيزنويسى ما خوب‌تر شده ، مقالهء اول روزنامهء « رعد » شمارهء 235 مبرهن مىدارد ، اگر ترجمه نباشد . چهاردهمين دولت متحارب : رب النوع جنگ دائره و بساط تسلط خويش را به جهان پيوسته وسيع‌تر مىسازد . اهريمن خون‌خوار فلاكت و هلاكت روز به روز خويشتن را قوىتر و سفاك‌تر جلوه مىدهد . اولاد سه گانهء جنگ كشتار ، خرابى ، گرسنگى با سرعت و جديت حيرت‌آورى يكان يكان اقطار گيتى را براى بسط قلمرو حكمرانى پدر سفاك خويش مسخر مىسازد . اولاد آدم ابو البشر از باده خونريزى و كينه‌جوئى نه چنان مست و ديوانه شده است كه بتوان از عهدهء توصيف آن برآمد و اينك در آخر اولين ماه از سومين سال و هفتصد و پنجاه و هشتمين روز خطر خيزترين كابوس انسانيت يعنى حرب پر ولولهء بين المللى ، دولت رومانى نيز به نوبه خود خويشتن را در اين رستاخيز بزرگ پرتاب كرده و به‌طورى كه آژانس رويتر مورخهء سلخ شهر شوال اشعار مىدارد دولت رومانى به اطريش و دولت آلمان اعلان جنگ داده‌اند . چهاردهمين دولت داخل جنگ شد و سپس دايرهء حرب عمومى در شانزده مملكت توسعه خواهد يافت زيرا مملكتين يونان و ايران اگرچه داخل جنگ بين المللى نيستند ليكن زبانهء حريق و سيل آتش و آهن محاربات دنيا آن نقاط را نيز فراگرفته و در يك قسمت از اراضى آنان فريقين متخاصمين دست به گريبان مىباشند . دخول رومانى در دايرهء دول مؤتلفه و طرفيت با متحدين اروپاى مركزى در عالم نظامى و سياسى يكى از قضاياى عمده‌اى است كه بلافاصله تأثيرات آن از نقطه نظر سياسى و تقويت حالات روحيهء ممالك مؤتلفين و از نقطهء نظر نظامى در شبه جزيرهء بالكان احساس خواهد شد و مجال ترديد نيست كه ديپلوماسى دول ائتلاف در بر طرف كردن آخرين ترديد خاطر دربار بوكارست و داخل كردن آن دولت در حوزه مؤتلفين يك پيشرفت شايانى نموده است . در تمام مدت گذشتهء جنگ قضيهء رومانى يك معماى بزرگى بود كه حل آن خيلى مشكل به نظر مىآمد و اگر به خاطر داشته باشيم در اين دو ساله تغييرات مختلفه و تمايلات متضاد و متعددى از مسلك هيئت دولت و مسيو برايتانو رئيس الوزراى رومانى كه وى را ناخداى ساكت مىناميدند به ظهور پيوست . گاهى طرز سياست رومانى نوعى جلوه‌گر مىگشت\r\n\r\n","description":"","footnote":"","page_name":" 4599 ","page_number":475},
  {"content":"\r\n\r\nكه تصور مىشد عنقريب به مساعدت مؤتلفين و روسيه قدم در عرصه كارزار مىگذارد و گهى از جريان وقايع نوعى به نظر مىآمد كه عنقريب دولت مزبور به مساعدت آلمان و اطريش شمشير از نيام خواهد كشيد ، ولى بعد از مدتى مشاهده مىشد كه پيش‌بينىها خطا بوده و مسيو برايتانو گهى به تمايل با اين و گاهى مساعدت با آن مسلكى را در باطن تعقيب مىنمايد كه ظاهرا تشخيص آن ممكن نيست . رومانى دو تمايل و دو نظريه نسبت به دولتين روس و اطريش داشت : يكى ايالت بسارابى و ديگرى ايالات بوكوين و ترانسيلوانى كه اكثريت ساكنين آن از نظر نژاد رومن مىباشند و اولى در شمال شرقى و ساحل بحر سياه در تصرف روسيه و دومى و سومى در شمال غربى و مغرب رومانى در تملك اطريش .\r\nساكنين رومانى نژاد بسارابى نيم مليان و متوطنين بوكوين و ترانسيلوانى بالغ بر سه مليان و در اين صورت معلوم بود كه نسبتا دعاوى ملى وى با اطريش بيشتر از روسيه متوجه مىگردد . معهذا به عقيدهء غالبى از مطلعين براى طرفين متخاصمين يعنى مؤتلفين و متحدين اروپاى مركزى دو موقع مناسب پيش‌آمد كه ممكن بود رومانى را داخل حوزهء خويش و برضد طرف ديگر وارد جنگ نمايد . يكى در زمستان دو سال قبل زمانى كه روسيه گالسى را تماما به تصرف در آورد و تا قلل كارپات رفته بود كه چنانچه روسيه بسارابى و قسمتى از فتوحات خويش را به رومانى مىداد ممكن بود او را وادار به جنگ با اطريش نمايد . ديگرى در تابستان سال قبل وقتى كه قواى مارشال هيندنبورگ و ماكنزن پيشرفت و فتوحات معروف در ادر فرونت شرق و مقابل روسها نموده بودند . ممكن بود با اعطاى تعويضات قابل ملاحظه دربار بوكارست را با خويشتن متحد نمايند . ولى نقيصه در اينجا بود كه طرفين از كيسهء خليفه بخشيده و هيچ كدام حاضر نمىشوند از اراضى متصرف خود چيزى نقدا به دولت رومانى واگذار نمايند . يك نكتهء ديگر در مسلك سياسى رومانى تأثير عمده داشت و مانع از آن بود كه دولت مزبور داخل حوزهء دول ضد آلمان گردد . البته مىدانيم كه پادشاه رومانى در اوايل جنگ شارل متوفى بود و حاليه فرديناند برادرزادهء وى مىباشد . شارل از شاهزادگان آلمانى خاندان هوهن زلرن خانواده ويلهلم قيصر بود و نظر به آن‌كه از سنهء 1881 كه مشار اليه به سلطنت رومانى برقرار گرديد در مدت پنجاه سال سلطنت وى مملكت رومانى ترقيات عظيمه نمود و محبوبيت فوق العاده در آنجا داشت . خيلى مشكل بود رضايت دهد مملكتى كه در تحت سلطنت اوست با آلمان كه رئيس دودمان هوهن زولرن قيصر ويلهلم در آنجا سلطنت دارد از در ضديت و مخالفت برآيد . در اوايل جنگ شارل فوت نمود و از همان دودمان هوهن زولرن برادرزادهء او فرديناند به جانشينى او منصوب [ شد 
  ] و اينك پادشاه رومانى است\r\n\r\n","description":"","footnote":"","page_name":" 4600 ","page_number":476},
  {"content":"\r\n\r\nليكن بديهى است آن نفوذ عموى متوفى خويش را در جريان سياست ندارد و ناچار تمكين از تمايلات ملت خويش را به نظريات ديگر ترجيح مىدهد .\r\nبلغار كه به اتفاق متحدين در پائيز گذشته وارد جنگ گرديد و دولت صربستان يك سره محو و قسمت عمدهء اراضى وى در تحت تملك بلغار درآمد ، اين مسئله مشخص گشت مخالف با منافع رومانى است . زيرا در مقابل شوكت بلغارستان سيادت و عظمت رومانى متزلزل مىشد و دربار بوكارست كه تا آن زمان خود را ژاندارم شبه جزيرهء بالكان و حافظ موازنهء آن قطعه مىدانست از مقام خود ساقط و اقتدار دربار صوفيه و تمايلات عظمت‌جوئى آن مملكت را يك نوع تهديدى براى آتيهء خود مىپنداشت و بنابراين تصور مىشد كه اگر زمانى رومانى وارد جنگ گردد بدون شبهه برضد بلغار و اطريش خواهد شد . اين بود شمه‌اى از سوابق اين جنگ كه تز سياست احتياط كارانهء برايتانو را تا درجه‌اى آن را دور به نظر مىآورد و اينك پس از انجام قراردادها و تكميل تداركات دولت رومانى رسما با اطريش داخل جنگ شد و دولت آلمان نيز مطابق شرايط اتحاد به نوبهء خويش به رومانى اعلان جنگ داده است . ورود رومانى در جنگ از چندين نقطه‌نظر شايان اهميت و توجه است . صرف‌نظر از آن‌كه قريب نيم مليون قشون تازه نفس مىتواند حاضر كند يكى موقعيت آن مملكت و ديگرى اثرات اخلاقى الحاق وى به دول ائتلاف بيش از همه جلب دقت مىنمايد . چه رومانى در شمال بالكان و بلغارستان قرار يافته و پافشارى كه از طرف جنوب عساكر مقدونيه مؤتلفين در يك موقع وارد آوردند قواى رومانى از طرف شمال يك تهديدى براى خط آهن شرق يعنى راه مستقيم اطريش و هنگرى به قسطنطنيه خواهد بود كه ممالك مؤتلفه و بىطرف عقيده راسخى به فتح مؤتلفين حاصل نمايند . ( پايان مقالهء رعد )\r\n\r\nمقالهء اسكو كاروسكى\r\nجنرال اسكو كاروسكى پاره‌اى نظريات جالب توجهى راجع به تغييراتى كه در محاربات آتيه رو خواهد داد مىنويسد : جنرال مذكور مىگويد نتيجهء جنگ كنونى را نمىتوان به‌طور صحت پيش‌بينى كرد . شايد به‌طور حدس يا از روى تخمين يا از روى اميد عقيده اظهار داريم و حتى در عقيدهء خود راسخ و مطمئن باشيم . ليكن با وجود اين هيچ كس نمىتواند بگويد كه جنگ عالم‌گير كنونى چه قسم خاتمه خواهد يافت . اما امروز مىتوان به‌طور صحت حدس زد كه محاربات آتيه چه قسم خواهد بود . هرقدر موفقيت دول مؤتلفه در جنگ كنونى كمتر باشد جنگ آتيه زودتر واقع خواهد شد . اگر آلمان در اين جنگ شكست قطعى بيابد ، اگر اروپا وثيقه و تضمينى برضد عمليات\r\n\r\n","description":"","footnote":"","page_name":" 4601 ","page_number":477},
  {"content":"\r\n\r\nويلهلم ثانى به دست نياورد بدون شك بعد از ده الى بيست سال ديگر يك جنگ ديگرى روى خواهد داد . در عرض اين بيست سال جميع دول به تزييد اسلحه و قشون خويش خواهند پرداخت . اين جنگ جديد نسبت به محاربات قبل بىنظير خواهد بود . جنگ حاليه نسبت به جنگ آتيه ناچيز و مثل بازى اطفال خواهد بود . چنانچه امروز جنگهاى سابق را بازى مىپندارند .\r\n\r\nجنگ‌هاى بىنظير\r\nتمام جنگهائى كه من در خاطر دارم نسبت به جنگهاى سابق خود بىنظير بوده‌اند . در جنگ سواستاپل من خردسال بودم . به خاطر دارم كه آن اوقات مردم مىگفتند هرگز يك چنين جنگى در عالم واقع نشده است . جنگ سواستاپل چهار سال طول كشيد ، يعنى از سال 1853 تا 56 . مردم از روى تعجب مىگفتند گلوله مثل تگرگ مىريزد و هزار قدم را مىزند . تا آن زمان گلولهء تفنگ بيش از سيصد قدم نمىرفت و حتى در آن مسافت هم چنانچه مردم به مزاح مىگفتند يك عمارت سه طبقه را ممكن نبود هدف قرار داد . جنگ اطريش و پروس در سال 1866 واقع شد و من در آن سال صاحب‌منصب بودم . در آن جنگ قشون پروس تفنگ سوزنى داشتند مردم مىگفتند تفنگ سوزنى مثل داس آدم و قشون دشمن را درو مىكند . خرج سپاه پروس روزى دو مليان تائل بود . هر جا كه شخص مىرفت جز از جنگ اطريش و پروس چيزى شنيده نمىشد . هركس با كمال تعجب مىگفت « روزى دو مليان » . اما حاليه خرج جنگ در روز از بيست الى سى مليون مىشود و هيچ‌كس به اين مسئله اعتنائى نمىكند . اما جنگ فرانسه و پروس در سال 1870 و 71 در عصر خودش نسبت به جنگهاى سابق بىنظير بود . آلمانها تقريبا يك مليون قشون به فرانسه اعزام داشتند . در آن اوقات تصور مىشد كه هيچ مملكتى بيش از آن سپاه تجهيز و تحشيد نمىتواند كرد . ولى با وجود اين ملاحظه شد كه در خاتمهء جنگ دول اروپا به تزييد قواى خويش پرداختند و هر سال بر عدهء قشون افزودند و به‌طورى آماده جنگ بودند كه در عرض ساعات معدودى مىتوانستند چندين مليان قشون به ميدان كارزار اعزام دارند .\r\nدر سال قبل عدهء قشون جنگ معظم‌ترين دولت اروپا چهار الى پنج مليان تخمين مىشد . اما تا به حال بعضى از دول معظمه سه چهار برابر عدهء مزبور قشون به ميدان فرستاده‌اند . اما چون چنين چيزى پيش‌بينى نمىشد هيچ‌يك از دول متحاربه حتى آلمان هم به اندازه چنين قشونى اسلحه تهيه نكرده بود بدين جهت در همان وقتى كه قشون در ميدان به جنگ اشتغال داشت داخلهء مملكت مشغول ساختن اسلحه بود . دول متحاربه\r\n\r\n","description":"","footnote":"","page_name":" 4602 ","page_number":478},
  {"content":"\r\n\r\nكوشش مىكنند تمام مردمان مملكت خود را كه توانائى حمل اسلحه دارند داخل خدمت نظامى نمايند اما اين مسئله به واسطهء عدم كفايت عدهء تفنگ و توپ و خمپاره و فشنگ و توپ مسلسل و طيارات و مهمات و حتى ملبوس در ابتدا موفقيت حاصل ننمود . انگلستان در ابتداى جنگ حتى نظام اجبارى نداشتند . بدين واسطه حقيقت آن است كه حالا بعد از دو سال جنگ واقعى شروع مىشود .\r\n\r\nقشونهاى چهل مليونى\r\nجنگى كه در آتيه يعنى از ده الى بيست سال بعد واقع خواهد شد وضعيات مثل امروز نخواهد بود . عائله بشرى بايد طريق جديدى براى جنگ اختيار نمايد . در جنگ بين المللى آتيه تمام مردانى كه توانائى حمل سلاح دارند داخل قشون خواهند شد و لوازم و مهمات آنها در ايام صلح تهيه خواهد شد . پس آيا قشون روس چه قسم خواهد بود . مطابق احصائيه‌هاى صحيح امروز معلوم شده است كه هر مملكتى يك ربع سكنهء خود را مىتواند داخل جنگ نمايد . زيرا تا به حال قرار معمول اين بود كه فقط اشخاصى كه سنشان از بيست الى چهل و پنج سال بود داخل ميدان مىشدند . اما حاليه اشخاص هفده ساله الى پنجاه ساله را سرباز مىكنند . هرگاه صدى پنج از اهالى يك مملكت را به واسطهء مريض بودن و ساير موانع كسر نمائيم باز خمس سكنهء يك مملكت توانائى حمل سلاح خواهند داشت . ده سال ديگر عدهء نفوس روسيه دويست مليون نفر خواهد بود .\r\nاما عدهء نفوس آلمان در ظرف ده سال به صد مليون بالغ نشده است . مطابق اين تخمين روسيه متجاوز از چهل مليون نفر و آلمان كمتر از بيست مليون نفر قشون خواهد داشت .\r\nولى قوت و قدرت يك قشون را تنها كثرت عده معين نمىنمايد ، بلكه قوت و نيروى هر قشون بسته به عده و ديسيپلين و تنظيمات و تشكيلات و حسن تعليم آن قشون و لياقت سرداران آن قشون است ، چنانچه جنگ كنونى صدق اين دعوى را ثابت كرده است .\r\n\r\nصاحب‌منصبان و مدخليت نسوان\r\nيك قشون چهل مليونى اقلا بايد سيصد هزار صاحب‌منصب داشته باشد . البته يك چنين عده صاحب‌منصب را نمىتوان از ميان قشون داوطلب انتخاب كرد زيرا صاحب‌منصبان بايد عده‌اى از جوانان تحصيل كرده را مجبور كنند كه براى اخذ تعليمات عاليه نظامى به مدرسه بروند . اگرچه حالا هم يك چنين قانونى مىباشد اما صورت جديت ندارد و در آتيه قانونى وضع خواهد شد كه صاحب‌منصبان را فقط محدود به اشخاص قابل خواهد نمود . در جميع مدارس امپراطورى مشق ژيمناستيك اجبارى\r\n\r\n","description":"","footnote":"","page_name":" 4603 ","page_number":479},
  {"content":"\r\n\r\nخواهد شد و به علاوه در حق اشخاصى كه يك شعبه از شعبات نظام را پيشه خود قرار بدهند مستمرى و حقوق برقرار خواهد گشت ( هيچ ذكر نسوان در اين جمله نبود كه در بالا نوشته است ) .\r\n\r\nتوپخانه ، وسايل نقليه\r\nالبته نمىتوان گفت كه قطر توپ در آتيه چقدر خواهد شد ولى بدون شك ميدان توپخانه زياد شده و آيروپلنها ميزان آتش آن را تصحيح خواهند كرد . احتمال دارد در آتيه « دوور » را از « كاله » بمبارده نمايند . به‌جاى قلاع و استحكامات كه با مخارج گزاف در زمان صلح ساخته مىشود نقشهء استحكامات تمام خطوط در زمان صلح طرح خواهد گشت و در موقع اعلان تجهيزات نقشه‌جات سريعا به موقع اجرا گذارده خواهد شد و در عرض چند روز در نقاط لازمه استحكامات بنا مىگردد . براى آذوقه رسانيدن قشون در آتيه وسايل عظيمه لازم خواهد بود . هرگاه خوراك هر سربازى روزانه دو پوند نان باشد آذوقهء چهل مليون سرباز در هر روز دو مليون پوند يا سى و دو هزار من نان خواهد بود و براى حمل اين مقدار يكصد ترن لازم است . هرگاه مواشى روسيه به‌همين حالت باقى بماند در چند سال ديگر شصت مليون رأس گاو در اين مملكت خواهد بود . در يك سال و نيم الى دو سال جنگ نصف اين عده به مصرف خواهد رسيد .\r\n\r\nخرج جنگ\r\nمخارج قشون در جنگ به روزى دويست مليون روبل ( بيست مليون ليره ) بالغ خواهد شد . خرج يك ماه جنگ پنج مليارد و خرج يك سال شصت مليارد خواهد بود . در زمان صلح روسيه از دو و نيم الى سه مليون قشون نگاه خواهد داشت و براى حفظ اين عده بودجهء دولتى سال صد مليون ليره بايد تخصيص دهد . براى تجديد كردن اسلحهء قشون نيز معادل همين مبلغ لازم است و تهيهء توپخانهء جديد چند مليارد روبل لازم خواهد داشت . تخمين مقدار وجهى كه بعد از جنگ كنونى براى تهيه كردن لوازمات حرب لازم است خيلى مشكل است . زيرا ملياردها بايد در اين طريق صرف كرد . به جا آوردن تداركات براى محاربات آتيه چنان بار سنگينى براى قواى اقتصادى و ماليهء مملكت خواهد بود و برضد مسائل غامضه دخالت خواهد داشت كه تحمل آن تنها از عهدهء يك وزارتخانه خارج خواهد بود . بنابراين احداث يك وزارت جديد به اسم وزارت تداركات جنگى لازم است . علاوه بر اين بسيارى از مشاغل مردها را از قبيل ساختن چكمه ، دوختن لباس ، تهيه آذوقه و نان به عهده زنان خواهند گذاشت . براى اين مقصود شايد\r\n\r\n","description":"","footnote":"","page_name":" 4604 ","page_number":480},
  {"content":"\r\n\r\nلازم شود كه قانونى براى خدمت دخترها و زنان بىبچه و شوهر وضع شود .\r\n\r\nسواره‌نظام ، پياده‌نظام ، آسمان‌پيماى\r\nيك قشون چهل مليونى پياده‌نظام از بيست و پنج الى سى مليون خواهد بود ، عدهء سوارنظام از يك الى دو مليون ، عدهء توپخانه تقريبا پنج مليون ، عدهء نقب‌زن و مهندس تقريبا يك مليون و عدهء ارگان جريه ، اجزاء مريضخانه و دوائر نقليه و كليهء اشخاصى كه در عقب قشون كار مىكنند تقريبا پنج مليون . يك چنين قشونى اقلا صد هزار عراده توپ و يك مليون توپ مسلسل و هزارها اتومبيل باركش و اتومبيل زره‌پوش خواهد داشت .\r\nدر ابتداى جنگ اقلا پنجاه مليون خمپارهء توپ و پنج هزار مليون گلولهء تفنگ بايد حاضر باشد . اگر يك ماده اختراع شود كه چون به سرعت مستحيل به گاز كشت حرارت احداث نمايد از قبيل هواى مايع آن‌وقت تفنگ و توپ خود پر تعبيه خواهد گشت . در جنگهاى آتيه آسمان‌پيمائى توجه مخصوص جلب خواهد كرد . واضح است كه بيست سال ديگر هر مملكتى هزارها طيارات عظيمه و هزارها آيرپلن خواهد داشت . آسمان‌پيمائى غيرنظامى را بايد تشويق كرد . در مانورها جنگهاى هوائى نخواهد شد زيرا طيارات به قدرى گرانبها هستند كه منهدم شدن هريك مستلزم مقدارى خسارت است . اما طيارات مقدار بسيارى خمپاره بر زمين خواهند انداخت . اگر قوانين جنگ استعمال مواد محترقه و گاز زهرآلود را منع ننمايد حملات طيارات در آتيه چندين ميل مربع زمين را به كلى بائر و هر متنفس و ذيروحى را در منطقهء حمله به كلى معدوم و منهدم خواهد ساخت .\r\n\r\nجنگ بيست سال بعد\r\nديگر داخل جزئيات نمىشوم همين‌قدر يك مسئله واضح و معلوم مىباشد ، يعنى يك جنگى كه در ده الى بيست سال ديگر واقع شود نسبت به محاربات سابقه بىنظير خواهد بود . وسائلى كه انسان براى انهدام نوع خويش تهيه خواهد كرد و تدابيرى كه براى تيره ساختن عالم بشريت اتخاذ خواهد شد به اندازهء مؤثر خواهد بود كه وسايل و تدابير امروزه نسبت به آنها بسى بىقدر و بىاهميت به شمار مىرود . عدهء مقتولين مليونها و عدهء مجروحين به ده مليونها خواهد رسيد . اگر يك چنين جنگى بيش از يك سال امتداد يابد ديگر هر اقدامى در تزييد نفوس و در آباد ساختن خرابيهاى جنگ به عمل آيد عدهء تلفات و مقدار خسارات را جبران نخواهد كرد .\r\n\r\n","description":"","footnote":"","page_name":" 4605 ","page_number":481},
  {"content":"\r\n\r\n\r\nاحتمال حصول وثائق و تضمينات\r\nو با وجود اين هرگاه آلمان مغلوب نگردد در اروپا برضد سوانح هولناكى كه در عصر ما واقع مىشود وثيقه و تضمينى به دست نياورد ، جنگ حتمى الوقوع خواهد بود . آلمان نه تنها چون موجب احداث اين حريق بين المللى بوده است بايد از عهدهء خسارت برآيد بلكه براى عبرت هر دولت تخطى كارى لازم است خسارت جنگ را بر وى تحميل كرد ( تا آلمان و سايرين چه بگويند ) . هرگاه آلمان مغلوب گشت دول عالم مانعى در پيش نخواهد داشت كه به توسط يك معاهدهء عمومى اسلحه و قشون خويش را محدود و دايرهء ميليتاريزم را تنگ و كم وسعت نمايند . به عبارة الاخرى تمام دول همان پيشنهادى را كه روسيه در كنفرانس لاهه كرد به موقع اجرا خواهند گذارد . هرگاه براى تسويهء دعاوى دول و ملل يك محكمهء بين المللى منعقد گردد اين محكمه بايد داراى قوت و قدرتى باشد كه تصميمات خود را به موقع اجرا گذارد . بعضى اشخاص تصور مىكنند كه براى اين محكمه بايد قوهء مسلح باشد و چون ايجاد يك قشون بين المللى ممكن نيست پس تصميمات محكمهء بين المللى حكم يك كاغذ پاره خواهد داشت . خير بايد تصميمات محكمه بين المللى اولا بر افكار عامه قرارداد جنگ حاليه در عالم مالى و اقتصادى دول متحاربه چنان تزلزلى ايجاد كرده و جنگ وحشيانهء آلمانى چنان خشم و غضبى را باعث شده و مستلزم تلفاتى بوده است كه هيئت اجتماعيهء بشرى تا مدتى هر سانحهء پلتيكى را موجب يك حريق بزرگى خواهد دانست و از اين‌رو به هر وسيله كه ممكن شود به توسط تأسيسات دولتى ، به توسط مجالس و محافل و به توسط نمايشات برضد هر سانحهء پلتيكى پروتست خواهد كرد ( مثل پروتستهاى يونان و ايران چه نتيجه و ثمرى خواهد داشت ) .\r\nثانيا اگر ممكن نشود كه يك قوهء مسلحى براى محكمهء لاهه تعيين كرد تهيه نمودن سرمايه براى آن اشكال نخواهد داشت . بسيارى از مشاجرات بين المللى كه بدين ترتيب تصفيه مىشود كه يك دولت به دولت ديگر مقدارى پول بدهد . با اين مقصود هر دولتى مىتواند مبلغى وجه در بانك آمستردام بگذارد و حق دريافت فرع آن را براى خود تخصيص دهد . اما اصل پول براى تسويهء دعاوى به اختيار محكمه بين المللى باشد . براى محدود كردن دايرهء ميليتاريزم اقدامات مختلفه مىتوان به عمل آورد و اگر نوع بشر مايل به تباهى و بوار خويش نباشد ناگزير از اقدام برضد آن است ( تايمز 29 جولاى ) .\r\n( پايان مقالات رعد )\r\nآخرش را حرف مفت زد . هرگز اميد اين‌چنين محكمه نيست . به پول نمىشود\r\n\r\n","description":"","footnote":"","page_name":" 4606 ","page_number":482},
  {"content":"\r\n\r\nنقشهء حدود فرانسه و آلمان\r\n\r\n","description":"","footnote":"","page_name":" 4607 ","page_number":483},
  {"content":"\r\n\r\nزيپلن و جنگ هوائى ( ترسيم عين السلطنه )\r\n\r\n","description":"","footnote":"","page_name":" 4608 ","page_number":484},
  {"content":"\r\n . \r\n","description":"","footnote":"","page_name":" 4609 ","page_number":485},
  {"content":"\r\n\r\nترسيم عين السلطنه\r\n\r\n","description":"","footnote":"","page_name":" 4610 ","page_number":486},
  {"content":"\r\n\r\nتصوير زيپلن ( از عين السلطنه )\r\n\r\n","description":"","footnote":"","page_name":" 4611 ","page_number":487},
  {"content":"\r\n\r\nنقشهء جبههء جنگ ليژ ( ترسيم عين السلطنه )\r\n\r\n","description":"","footnote":"","page_name":" 4612 ","page_number":488},
  {"content":"\r\n\r\nدعاوى مملكتى را از مملكتى خريد . يك دفعه هم كه بدون رضايت طرف پول را محكمه داد ديگر آن دولت مجددا پول نخواهد داد كه دفعهء ديگر پولش را به دولت ديگر بدهند .\r\nنويسنده نظامى بوده تا آنجا كه داخل شغل خودش است خوب نوشته بعد را خير .\r\nسه‌شنبه يازدهم ذيحجه ، 17 ميزان - كدخدا صفرعلى شب نهم آمد چشمش بهتر شده اما مشكل به خوبى خوب شده باشد . همه را در حياطهاى شهر مشغول مداوا بوده فقط هنگام آمدن دو شب تجريش حضور مبارك رفته معلوماتى نداشت . دندان من همان يك دانه نواجد « 1 » كه بىجا در شهر نكشيدم درد گرفته . يك روز سه ساعت تمام به شدتى درد گرفت كه حقيقتا طاقت‌فرسا بود و هيچ نمانده بود سوار شده شهر بروم . پس از سه ساعت آرام شد . اما دو روز هيچ نتوانستم غذا بخورم مگر آش . تا وقت دارم بايد چارهء آن يكى را هم بكنم و الّا زمستان كار به دست من خواهد داد .\r\n\r\nاسبهاى ما\r\nخانمها يك روز سوار شدند . عين الملوك زين قزاقى را پسنديده تاخت‌وتاز هم مىكند يعنى تازه ياد گرفته . اسب كرنگ كه در شهر سابقا معاوضه نموده بودم بس‌كه اسمعيل صدمه به او زده يلپيك « 2 » گرفته و اين مرض آخرش اسب را تلف مىكند . حاليه او را در چمن ول كرده‌ايم . اسب به آن خوبى از دست رفت ، خدا اسمعيل را لعنت كند .\r\nزينب كرّه قاطر هيجده ماهه كه پارسال خريده بود هفتاد و دو تومان فروخت در صد و پانزده تومان . خيلى خوب شده بود . مال ملكه هست . كره ماديان كه به شراكت من تقى در كشمرز خريده بود سهم عين الملوك شد . يك دانه ماديان ديگر هم ابو القاسم به شراكت نزهت گرفت . نصفهء كره قاطرى هم نزد حسن داشتم آن را هم روشنك مالك شد . آنها را بايد مشغول كرد به هر نيرنگ هست . فعلا داخل اين خط شده‌ايم .\r\nعين الملوك تازه از صرافت طهران افتاده و يقين كرده زمستان را پشت كوه قاف خواهد ماند .\r\n\r\nنامهء عز الدوله\r\nدستخطهاى حضرت اقدس و الا شخصيات است و حكايت پول ، يكى از آنها : نور\r\n\r\n\r\n","description":"","footnote":"\r\n( 1 ) - نواجد - چهار دندان عقل .\r\n( 2 ) - يلپيك - بيمارى اسب ابتدا بر سر اسب جوش مىزند سپس به صورت مىآيد و منتهى به مرگ اسب مىشود . ( مسعود سالور )\r\n","page_name":" 4613 ","page_number":489},
  {"content":"\r\n\r\nچشما ، جهانگير ديشب آمد صبح او را ديدم . الحمد للّه الموت در امنيت است شما آسوده . غله گران ، نان را منى هشت هزار مىفروشند . خلاصه اينقدر مسامحه مىكنيد كه اوقات را تلخ مىكنيد ، خجالت نداريد . كرجان ، مزرعه و غيره خراب شد . هزار گوسفند و يكصد و پنجاه گاو از كريجان بردند ، حاصل پامال ، جو ، يونجه و هرچه خوراكى غارت .\r\nمزرعه ، تمام اسباب رعيت تاراج ، شصت جفت گاو ، چهارصد گوسفند هرچه محصول دارد . ورامين از دست سن و از حرام‌زادگى عابدين مستأجر به كلى بىفايده . شما مىنويسيد ديم هيچ ندارد باز آبى . جهانگير را امروز ديدم پرسيدم برعكس جواب داد كه آبى لاغر و ديمها بسيار خوب است . خلاصه شما مستحق وجه اجاره و ماليات هستيد مىگيريد ، قيمت البته بيست و سى تومان است و مىفروشيد . غلهء ديوانى من تمام خرج الموت مىآيد سواى منافع ملكى و اضافات نقدى ، همين‌طور كه بايد نواب و الا برسانيد .\r\nهر روز مىگذرد مىشماريم . هفتم ميزان لوىئيل . ( پايان نامهء عز الدوله )\r\n\r\nدستخط آقاى عماد السلطنه\r\nاخبارات 4 ذيحجه ، 10 ميزان 1334 ، 3 اكتبر 1916 - از اخبارات جنگ اروپا خواسته بوديد روزنامهء « رعد » كه چاپ نمىشود . من بعد روزنامه براى الموت مشكل مىشود .\r\nفقط گاهى « ارشاد » و « عصر جديد » خواهد بود .\r\nروزنامه‌هاى پاريس كه مىرسد مطالب جنگ در جزئيات و براى اشخاصى كه ميان معركه هستند بسيار تفسير مىكند اما براى مردم خارج تقريبا بلاتفسير است ، يعنى روز به روز خصومت زيادتر مىشود و شدت جنگ بيشتر . البته نه انگليس اظهار خستگى مىكند نه آلمان . سايرين هم كه قربانى رقابت اين دو جوانمرد شده‌اند . آلمان در قشون و اسلحه پيش بود اما تدابير انگليس و طول مدت جنگ بالاخره اسباب شد كه دول متفقه هم كارخانجات زياد راه انداختند و الان مثل آلمان و به اندازهء او قورخانه و اسلحه و مهمات بيرون مىآورند و آنچه بر من يقين بود حالا هم يقين است انگليس آلمان را خسته مىكند . ( عقيده آقا سابقا اين بود كه طرفين خسته شده بدون فتح قطعى صلح مىكنند ) . اگر انگليس نبود كار فرانسه و روس در همان اوايل جنگ تمام شده بود . روس بعد از شكست در كارپات و ورشو و رجعت از آنجاها تقريبا تفنگ و فشنگ هم ديگر نداشت . پس چه كسى به دولت روس بىپول آنقدر اسلحه داد كه مجددا گالسى را گرفت و سه اردوى بزرگ اطريش و آلمان را شكست داده است و در آسيا ارمنستان را از عثمانى انتزاع نموده آسياى صغير را تهديد مىنمايد . اين شخص كسى نيست مگر انگليس كه ضامن پول شد و دولت ژاپن آنقدر اسلحه به روسيه فروخت . چه كسى\r\n\r\n","description":"","footnote":"","page_name":" 4614 ","page_number":490},
  {"content":"\r\n\r\nنمىگذارد كه اين اتحاد برهم بخورد ، چه كسى نمىگذارد در داخلهء روسيه اغتشاش به هم نرسد چنانچه در جنگ ژاپن مغشوش مىشد . چه كسى نمىگذارد سوئد به روسيه حمله ببرد همان انگليس است و پول و تدابير او . چه كسى اين دول بىطرف پرتقال و رومانى و ايطاليا را داخل جنگ مىكند همان انگليس است ، و الا سايرين لياقت اين كارها را نداشته و ندارند . آلمان پرزور است ولى با تزوير از عهدهء اين‌جانور آبى بر نمىآيد .\r\nحاليه جنگ در بالخان شدت دارد و اخبار صريح نمىرسد مگر روزنامهء پاريس برسد آن هم كه دير مىرسد . ولى بالاخره وقتى كه مىرسد اخبار زياد دارد آن هم تا يك درجه صحيح . هر وقت دولت آلمان فراغتى پيدا كند و بخواهد به مصر و هندوستان حمله ببرد ناچار دولت ديگرى را انگليس داخل جنگ مىكند كه از مصر و هند صرف‌نظر كند ( مسيو ادوارد مىگفت دور نيست دولت دانمارك هم داخل جنگ شود براى انتزاع شلويك و هولشتن ) . الان در وردن همان قسم جنگ برقرار است و آلمان آنقدرها پيش نمىرود كه روزهاى اول مىرفت . در كنار رودخانهء سوم جنگ انگليس و آلمان مداومت دارد و انگليس مختصرى جلو رفته . در فرونت اطريش روسها جلو رفته و مىخواهند بروند . در ايطاليا هم اطريش عقب نشسته شهر گوريزيا را ايطاليا گرفته است . در بالخان از جنوب قشون انگليس و فرانسه و صرب از شمال روس و رومانى مىخواهند بلغار را مضمحل كنند . آلمان هم نمىگذارد . پس تاريخ دنيا چيزى نيست مگر قتل و غارت . اى خراب شود اين دنياى پنج روزه . زياده و السلام . يك روز مفصل‌تر از اينها تعريف تدابير انگليس را براى مشاور الملك مىكردم مىگفت شما انگليس را مثل خود آنها شناخته‌ايد .\r\nاز جنگ رومانى اطلاع صحيح ندارم روزنامه نرسيده .\r\n( پايان نامهء عماد السلطنه )\r\n\r\nرقعهء حاج آقا\r\nدوم ذيحجه - بعد از احوال‌پرسى . اسبابها را جمع كرده پنجشنبهء گذشته بناى شهر بود . مختصر خبرى از ناخوشى در حضرت عبد العظيم باعث توقف شد . كلفت ، آشپز ندارم . هواى شمران هم سرد [ ست 
  ] . اشكال ماندن زيادتر شده احتمال مىرود فردا يا پس‌فردا شهر بروم تا خدا چه خواهد . سيكلمه و شيپورى با گل لافرانس و چاهى نوشتم شهر گرفته به كدخدا بدهند بياورد ( اينها تفننات من است ) .\r\nاطلاعات جنگ را مسيو و مادام به اندازه داده‌اند . آنچه ما خبر داريم همين‌طور اردوى طرفين در خاك كوريجان بدبخت متوقف‌اند . جنگ سختى نشده زد و خوردهاى مختصر است . در كردستان گويا جنگ سختى شده طرفين مىگويند مساعد به حال ما\r\n\r\n","description":"","footnote":"","page_name":" 4615 ","page_number":491},
  {"content":"\r\n\r\nبوده . حقيقت مسطور است . قالى براى سركار در عراق حاضر شده بود از ترس اغتشاش راه حمل نكردند . اتفاقا در ده حاجى على آقا دو نفر روس كشته شد .\r\nديشب منزل وزير داخله تلگراف معتمد الدوله را ديدم كه نوشته بود رئيس قشون روس اموال حاج على آقا را توقيف كرده حكم مىكند دهات او و ميرزا احمد خان ميرپنج را غارت و خراب كنند كه به‌طرف عثمانى رفته‌اند . اموال حاجى را هم حراج نموده پولش را به روسها بدهند . احتياط چاكر چقدر خوب بود كه پول قالى را نداده بودم ، و الا آن هم جزو اموال منهوبهء دهات همدان شده بود . باز به معتمد الدوله نوشتم شايد به اسم ما چند تخته قالى بردارد و قيمت هم ذرعى سى و هفت هزار طى شده بود . در قزوين و طهران ارامنه معركه اسباب حراج كردند به اندازهء مناسب . افسوس كه آن‌وقت پول نبود .\r\nقشون عثمانى هنوز در حال توقف است . زد و خوردهاى مختصر مىشود . خبر صحيح به هيچوجه نمىدهند .\r\nاصفهان فعلا دعوا نيست . محتشم السلطنه و آن اشخاص نرفتند . وثوق الدوله نوشته كنترات ماليه را از انگليس و روس پس گرفت ، كميسيون ماليه را هم برهم زد . ولى روسها در اين وقفهء جنگ باز موفق به تشكيل كميسيون در ماليه شدند ، تا كى كنترول را دو مرتبه بگيرند ( چندى ديگر با دادن يك پولى به جناب وثوق الدوله ) .\r\nزور جنگ ارپ در رومانى است . بلغارها چند شهر بزرگ رومانى را گرفته‌اند . آلمان گويا عدهء مكفى با فيلد مارشال مكنسن به آنجا فرستاد . هيندنبورگ وزير جنگ و رئيس كل قشون شده است . عثمانى هزار قشون به رومانى فرستاده . اخبار رويتر اغلب فتوحات و پيشرفت متفقين است . تايمز به اين طورها نمىنويسد . شهرتى دارد كه هلاند به معيت آلمان داخل جنگ شده . هشتاد خروار جنس الموت را مىخواهم بخرم پيشنهاد داده‌ام .\r\nگويا قبول شده منتظر آمدن تقى خان و پولم . روغن امسال خيلى گران شده اگر بشود از آنجا روانه داريد . فريدون . ( پايان نامهء حاج آقا )\r\n\r\nارسال پول\r\nشنبه 15 ذيحجة الحرام ، 21 درجهء ميزان ، 14 سپتامبر - تقى امروز صبح از راه طالقان به سمت طهران رفت رقيه را هم برد . سيصد تومان براى حضرت اقدس و الا ، پانصد تومان براى آقايان روانه شد . مبلغى هم قرض نزهت را دادم . البته مبلغى هم لوازمات خواهد خريد . مقدارى هم پنير و عسل فرستادم . عقيل همراه او رفت . پانزده روزه اجازه گرفت اما گمان مىكنم عاشورا بماند . روزنامهء « رعد » هم كه توقيف شده نخواهد آمد . از پاكت لندن هم خبرى ندارم به شيخ نوشته بودم قبض سفارشى را الموت بفرستد ، هيچ وصول\r\n\r\n","description":"","footnote":"","page_name":" 4616 ","page_number":492},
  {"content":"\r\n\r\nآن پاكت را هم ننوشته . باز چه بلا سر پاكت آورده باشد خدا مىداند . اصلا و جنسا شيخ كودن و نفهم است . سهو هم به قدرى مىكند كه آدم منزجر مىشود .\r\n\r\nو با - غله\r\nو با در تنكابون شدت دارد . خيلى از الموتى ، طالقانى مراجعت كرده جمعى هم تلف شده‌اند . همه اين كوهها هم تا برف نيامده راه است نمىشود جلوگيرى كرد . آخر الامر به انيجا سرايت خواهد كرد . غله امسال كم و گران است . من خودم در گچ لات هشتاد من كاشتم شصت من برداشتم . در امانك يك خروار كاشتم هفتاد من عايد شد . الان يك من تبريز دو قران دادوستد مىشود . روغن يك من شاه در اينجا چهار تومان شده . اجناس فرنگى كه هيچ نمىشود خريد ، قند چاركى يك تومان در اينجا فروش مىرود . همه ترك كرده‌اند . بارندگى نشده هوا خشك است .\r\n\r\nرعد - شمارهء 240 تكرار تاريخ\r\nعبور قشون روس از رومانى به تاريخ دنيا با مختصر تفاوت در تكرار است . جريان ليل و نهار بدون بازگشت در مجراى خويش منظما سير مىنمايد . فقط اشخاص و عوامل از بازگشت ممنوعند كه در ادوار مختلفه بازيگران صحنه‌هاى متفاوت عالم را تشكيل داده‌اند . قضيهء عبور قشون روس از رومانى و شركت در محاربات بالكان يكى از تكرارات تاريخى است . در سال 1876 در جنگ معروف روس و عثمانى در بالكان كه عثمان پاشاى غازى قهرمان و مدافع شهر پلوتا در آن شركت داشت دولت روسيه براى نخستين مرتبه از دولت رومانى كه در آن‌وقت از ممالك جديد التأسيس بالكان بود به نام حمايت و مساعدت برادران نصرانى خويش تقاضاى اجازت عبور قشون از خاك وى و داخل شدن رومانى در جنگ بر عليه قواى عثمانى براى استخلاص و استقلال ممالك بالكان از شارل متوفى پادشاه آن مملكت نمود . اينك براى دومين مرتبه و همان حوادث تاريخى ، همان تقاضاى عبور قشون و همان مشاركت در جنگ را بعد از چهل سال تمام از جانشين و برادرزادهء وى فرديناند نموده و مطابق تلگرافات آژانس رويتر مورخهء دهم ذيقعده قواى روس از اراضى لبنان و افلاق يا والاشى و مولداوى كه ممالك رومانى را تشكيل مىدهد گذشته و در تاريخ چهارم اوت اولين محاربهء سالداتهاى روس با سربازان فرديناند پادشاه بلغارستان در خاك دو بروجه سرحد مملكتين بلغار و رومانى واقع گرديده است . از چهل سال قبل دولت روس به عنوان حمايت ملل مسيحى بالكان و براى\r\n\r\n","description":"","footnote":"","page_name":" 4617 ","page_number":493},
  {"content":"\r\n\r\nمساعدت ساكنين اسلاوى نژاد و استقلال دادن به ممالك صغيره با دولت عثمانى مشغول كشمكش بود و در نتيجه به مساعدت رومانى قواى روس از هر طرف فشار آورده عساكر عثمان پاشا محصور و مغلوب گشته متعاقب آن اوضاع در سال بعد عهدنامهء معروف 1877 كه در برلن انعقاد يافت بلغارستان از مملكت عثمانى مجزا و يك امارت مستقل و سپس به تدريج يك مملكت پادشاه‌نشين مستقلى گشت . اينك تاريخ با يك قيافهء نوظهورى تكرار شد و دربار پطرگراد براى جنگ با بلغارستان كه چهل سال قبل براى او جنگ مىكرد رومانى را براى دومين مرتبه دعوت به اشتراك در حرب و قشون خويش را از آنجا به بلغارستان گسيل داشته است . در آن مرتبه روسيه براى جنگ با دولتى به دوبروجه و پلونا قشون اعزام نمود كه بلغارستان از ايالات او بود و اين مرتبه براى كشمكش با دولتى به بالكان قوه مىفرستد كه بلغارستان يكى از متحدين و يكى از قواى عامله آنهاست ( آن‌وقت براى آزادى او ، اينك براى فنا و زوال او ) . گويا هيچ غيب‌گوئى چنين تصورى را در دماغ خود راه نمىداد كه روزى در پيش خواهد آمد كه عساكر روس با قواى مملكتى جنگ نمايند كه خويشتن را احياءكننده وى مىدانستند .\r\nشايد هيچ سياسى دان مطلعى هم اين خيال را نمىكرد كه به اين زودى يعنى كمتر از يكى دو قرن زمانى در پيش آيد كه اختلاف منافع و ضديت مقاصد به قدرى بالا گيرد كه روسيه و بلغار در دو دسته متخاصم و دو اردوى متحارب به اين شدت و صراحت مشغول جنگ شوند ( قرن فرنگى صد سال و ايرانى سى سال است . در اينجا دو قرن به كلى بىمعنى نوشته شده ) . به هر صورت محاربهء طرفين مستقيما از چهارم اوت شروع شده و دربار صوفيه از تأثيرات اخلاقى آن شايد به مراتب زيادتر از اثرات مادى اين پيش آمد يعنى جنگ مستقيم با روس دچار انديشه و اضطراب گردد ، زيرا هنوز حزب مخالف و كسانى كه در چهل سال قبل حيات داشتند و مساعدت روس را با مملكت خود حاضر و ناظر بوده‌اند موجود مىباشند و عمده‌ترين علتى كه دربار پطروگراد سعى مىكرد قشون روس با عساكر بلغار روبرو شوند . همين قضيه است كه انتظار داشت افكار عامهء بلغارستان شوريده و نتايجى كه از اين راه حاصل مىشود مقامات دولتى صوفيه را دچار تزلزل سازد .\r\n\r\nايضا وقايع‌نگار رويتر\r\nراجع به آغاز تعرضات اخير مىگويد چهار برابر قشونى كه در ميدان جنگ واترلو جمع شدند در اين تعرض شركت داشتند . پياده نظام در امتداد دامنه‌هاى رود انكر حمله كرد قشون سمت شمال به زودى خود را به مقصد رساند . اما در طرف جنوب با وجود\r\n\r\n","description":"","footnote":"","page_name":" 4618 ","page_number":494},
  {"content":"\r\n\r\nاستقامت و پافشارى انگليسها پيشرفت بطئى بود سپس آلمانها حمله كرده آخر الامر به مواقع خويش رانده شدند . جنگ كنيشى و كيلمونت به مزيد شدت و سختى اختصاص داشت . ما مصمم شديم كه كيلمونت را به تصرف درآوريم . آلمانها تصميم نمودند كه از ما ممانعت نمايند . دسته‌جات توپ مسلسل در سوراخهاى خمپاره‌ها جايگير شدند .\r\nتفنگ‌چيان چاله‌هاى زمين را سنگر كرده توپخانهء آلمان مانند كوه آتش‌فشان به پرتاب كردن خمپاره‌هاى گداخته مشغول گشت . ولى مشت آهنين خود را با صلابتى فوق العاده بر دشمن فرود آورديم . تا به حال معلوم نيست كه در آن طوفان و رعد و برق چه حادثه رخ داد . اما قشون ما تا به حال در چندين وقعه موفقيت حاصل كرده‌اند .\r\n\r\nايضا آسمان لندن\r\nمشاهدات شب گذشتهء اهالى لندن فراموش نشدنى است ، لكن تمام آن مناظر شگفت‌انگيز در عرض بيست دقيقه به پايان رسيد . نورافكنها مرتّبا آسمانها را جستجو و كاوش مىكردند و صداى رعدآساى توپهاى دور و نزديك مانند منادى نزديك شدن مهاجمين را اعلان مىنمودند . يكى از زيپلنها به ابر پناه برد . در آن شب تار تمام پنج ثانيه مانند وقت غروب آفتاب در دريائى از نور غرق گشت . تمام مغازه‌ها و دودكشها و تيرهاى تلگراف چند دقيقه نمودار بود . سپس تاريكى مجدد كفن سياه بر جسم كائنات گسترد .\r\nيك زپلن در زمان فرود آمدن صداى هولناكى بلند كرد . بعد از اشتعال گاز آن حرارتى فوق العاده ايجاد گشت و پاره‌هاى آن نيم ساعت مشغول سوختن بود . در همين حال فشنگهاى توپ مسلسل كه از شدت گرما محترق مىشدند غوغاى بزرگى برپا كرده بودند . يك جسد متلاشى در كنار توپ مسلسل زپلن افتاده بود . اين اولين نعشى بود كه از اعضاء و عمله‌جات زپلن ديده شد . يك جسد ديگر كه مانند توتيا نرم شده و نوارها و سر دوشيهاى زرين در گوشتش فرورفته بود مىنماياند كه صاحب‌منصب كشتى هوائى بوده است . تمام قطعات سر و بدن ، اعضاء و جوارح مهاجمين را با كمال احتياط جمع كرده در گوشه صحرا گذاردند و بر روى آن مشمع و ناشور كشيدند . در يكى از روزنامه‌ها صورت مخارجات تبليغات آلمان را در ممالك مختلفه نوشته بود . در ايران متجاوز از هشتاد مليان مارك نوشته بود . ( پايان مقاله‌هاى رعد )\r\n\r\nعيد غدير خم - مراسم پوشاندن بام\r\nسه‌شنبه 18 شهر ذيحجه - عيد غدير خم است . جز اين‌كه بچه‌ها از من عيدى مطالبه داشتند ديگر علامتى از عيد نبود !\r\n\r\n","description":"","footnote":"","page_name":" 4619 ","page_number":495},
  {"content":"\r\n\r\nپريروز شانزدهم . اطاق بيرون و نصفهء ايوان را با راهرو اطاق را گل و بام كردند . به اصطلاح طهران بام آن را « شفته » ريختند . اينجا بايد آبگوشتى تهيه كرد با نان زياد و از دهات مردم را دعوت نمود تا گل و خاك بياورند بام پوشيده شود . اينجا چهل نفر آمد و تا يك ساعت به غروب مانده گل و خاك به بام آوردند . سقف اين اطاق را بلند كردم .\r\nطاقچه‌ها را گرفتم . درهاى آن را هم عوض كرده چوب گردو و نيمتنه درست كردم . بسيار مد شده است ، حالا انتظار استاد بناى گچ‌كار و شيشه‌بر را بايد كشيد تا چه وقت بيايند .\r\nامسال تمام شود يا نه . حالا ايوان اين اطاقهاى شمالى سر تا سر زمستان از سرما و تابستان از گرما محفوظ است . خود ايوان هم عريض و طويل براى هر كارى بسيار خوب است .\r\nاما اندرون اطاق كم است . بچه‌ها همه در اطاق بزرگ وسط ، بهمن و عباس اطاق جنب آن ، من هم در اطاق ديگر كه راه به برج دارد در اطاق نشسته‌ام . در برج اسبابها را گذاشته‌ام . خوردن خوابيدن و نشستن همه بايد در همان يك اطاق باشد . انشاء اللّه عمرى باشد سال ديگر بايد دو سه اطاق ديگر ساخت . در اين‌جا بنائى خيلى دشوار است . اولا چوب كم شده است . آنچه تبريزى بوده انداخته و جاى آن غرس نكرده‌اند . ثانى بنا نيست ، نجار نيست ، عمله نيست . همه را به زحمت زياد بايد فراهم نمود . در شهر اگر آدم بخواهد عمارت خشت و گلى به ترتيب اينجاها درست كند محققا كم خرج‌تر مىشود .\r\n\r\nچاه‌مبال\r\nاستاد مقنى هم آورده‌ام و حكم كرده‌ام در اين دهات چاه مبال حفر كند . در زوارك سه چاه مبال بود حالا دوازده تا حفر شده است . ده به ده بالا مىرود تا گرمارود ، از آنجا اوانك ، حسن‌آباد ، ورك بالاروج تا برسيم به دهات ديگر و دور نيست امسال تا ورك و بالاروج هم نرسد ، زيرا يخ مىبندد و سرد مىشود مشكل است اما استاد را اجير مىكنم سال ديگر بيايد اين خيرات را من مدتى بود در مدنظر داشتم . اندكى موفق شده شايد عمر وفا كند به اتمام آن هم موفق شوم . در اين دهات و رودبار و طالقان هيچ مبال معمول نيست مگر ندرتا در بعضى از خانه‌هاى اغنيا . تا نعمت كنار آب در ايران معمول و مصطلح است جاى ديگر بول نمىكنند . هر جا آب است محل كثافت [ است 
  ] . من دماوند رفتم آنجا شهر است حاكم‌نشين ، دكان ، بازار ، مسجد ، تكيه ، دو رودخانه دو سمت شهر جارى است كه آخر بهار الى آخرهاى زمستان آب كمى جارى است . تمام اهل اين شهر اين مدت كنار اين دو رود كثافت مىكنند و از بوى تعفن از يك فرسنگى نمىشود رد شد . تمام صفا و هواى اين شهر قشنگ بدين واسطه كثيف است . اينجا كه ده است چه\r\n\r\n","description":"","footnote":"","page_name":" 4620 ","page_number":496},
  {"content":"\r\n\r\nتوقع بايد داشت .\r\n\r\nحصبه و فلوس\r\nعصر آدمى از گازرخان آمد كه ابو القاسم سخت ناخوش است . كربلائى محمّد على لله را خواسته فورا او را با مقدارى فلوس روانه كردم رفت . در شهر حاجى افخم الدوله معالجهء حصبه و مطبقه را گفت كه پس از آن‌كه در طهران قتل عام كرد به كلى معالجهء فرنگى را كنار گذاشته از روى همان طب ايرانى معالجه كردند و به كلى مرضا خوب شدند . فلوس بايد داد و بعضى منضجها « 1 » مثل ريشهء كاسنى ، تخم كاسنى ، شيرخشت . غذا هم شير . پس از آن‌كه تب تخفيف يافت ديگر خنكى نبايد داد فقط شير بدهند . اين نسخه را نوشته با دواى كافى الموت فرستادم . الحمد للّه از آن به بعد كسى تلف نشد . تا امروز من دو من فلوس خريده و بمردم مجانى داده‌ام ( سر قلمها تقلبى شده چند روز يك مرتبه مىشكند . خيلى هم گران شده دانهء يك عباسى ) . آنطور كه اول در زوارك و نسا حصبه قتالى مىكرد اگر اين دواها نرسيده بود اغلب تلف شده بودند .\r\nاگرچه موت و حيات دست ديگرى است و نبايد اعتقاد به دوا داشت .\r\n\r\nامير اسعد - سردار اقتدار\r\nامير اسعد احضار به طهران شده . تنها از كيد سردار اقتدار ترسيد برود . رفت اوان و منتظم الملك را برداشته به قزوين رفت كه از آنجا طهران برود . سپهسالار طهران رفته .\r\nسردار اقتدار با جمعيت خود در شترك نشسته . تنكابون و با هنگامه مىكند . آقاى آقا سيد علينقى مجتهد از سادات جيل القدر سياورز بدين مرض مرحوم شد . بعضى از عمله‌جات فرار مىكنند ، اما باز بعضى مىروند .\r\n\r\nماليات صباغى\r\nغروب مأمور ماليات صباغى آمد . سؤالاتى كردم گفت گندم هيجده تومان است ، آرد بيست الى بيست و يك تومان ، نان سه قران . روزى شصت من شاه روسها نان مىبرند سواى نانواخانه‌هاى خودشان . جو دوازده تومان و نيم الى سيزده ، انگور ده تومان شده .\r\nپرسيدم چرا گران شده گفت روسها مىخرند . قشون روس مىگفت در سلطان‌آباد و آن دهات شش هزار نفر اردو دارد . در آوه چهارده هزار نفر ، در شهر پنج هزار نفر ، پنج هزار\r\n\r\n\r\n","description":"","footnote":"\r\n( 1 ) - اصل : ممزج .\r\n","page_name":" 4621 ","page_number":497},
  {"content":"\r\n\r\nنفر هم در كرسف دهات جهانشاه خان . خانهء جهانشاه خان و چندين ده و آبادى او را هم روسها غارت كردند . قريب دويست زن را بىسيرت كردند . جهانشاه خان رفته بود .\r\nعثمانيها عيال او را عتبات فرستادند . پسرش را در همدان نگاه داشتند . آن‌وقت دو هزار نفر به او آدم دادند با جمعيت خودش مراجعت كرده در دو سه فرسنگى كرسف اقامت دارد . روسها هم جمعيت زيادتر فرستاده‌اند . هنوز جنگ نشده بود . در همدان هم جنگ پرزورى نشده . جنگهاى كوچك كوچك است . اما زخمى همه روزه به قزوين مىآورند .\r\nرئيس ماليه امجد عزل شد . هشت هزار تومان به حوالهء سپهدار پول به روسها داده بود .\r\nحالا از او مطالبه دارند كه شما به چه مناسبت به حكم سپهسالار پول داده‌ايد و سخت گرفته‌اند بگيرند . نيل گران شده يعنى فوق العاده . صندوقى كه هشتاد تومان فروش مىرفت هزار و دويست تومان شده . امسال كسى صباغى نكرده اما دولت مأمور فرستاده ماليات را مىخواهد . نزهت باز امروز توبه كرد .\r\n\r\nجهانشاه خان افشار : استاد دوروئى\r\nجهانشاه خان با همه استادى و مهارتى كه در فريب دادن دولت و ملت ايران داشت و پيوسته با همان پلتيك سلطنت مستقلهء خود را از تجاوزات دولتيان و اخيرا از ملتيان محفوظا اداره مىكرد اين‌بار به چاله افتاد و شايد نتيجهء اعمال اوست كه در اين آخر عمر به سرش بيايد آنچه به سر مردم آورد . املاكات و نقدينه و اثاثيه كه اغلب را به جبر و عنف و ظلم جمع نموده يغما شده و املاك هم اگر روسها عدالت داشته باشند به صاحبان حقيقى آن رد [ مىكنند 
  ] و الّا بنابر آن اعلان اوايل انقلاب ضبط دولت امپراطورى [ مى 
  ] شود . پيرمرد است ترياكى ، بىبنيه ، سالها راحت و آسايش گزيده گلوله توپ و تفنگ هم بر او رحم آورد . همين غصه و كشمكش تاخت‌وتاز و عدم راحت و آسايش او را تلف خواهد كرد . با روسها خوب ساخته بود . چنانچه از طرف گراندوك نيكلا يك عدد قوطى سيگار جواهرنشان برايش هديه آوردند . نمىدانم چه شد كه پلتيك دوروئى و بوقلمونى را كنار گذاشت كه دچار مشقت و زحمت و خسارت شود . با آن مهارت و علمى كه در پلتيك دوروئى داشت مىتوانست با عثمانيها هم سازش نموده تا امر يك كدام يك طرفى شود ، چنانچه در همه انقلاب ايران همين كار را كرد . از يك‌طرف براى محمّد على شاه سوار و پول مىفرستاد و اطمينان مىداد شهر خمسه در تصرف من است . از جانبى با كابينهء طهران و رؤساى مشروطه مكاتبه داشت كه من خمسه را محال است بگذارم سالار الدوله بگيرد . قشون دولتى پس از فتح طهران به‌سمت آذربايجان فرار مىكرد يراق‌چين مىكرد . از طرفى مجاهدين فرار مىنمودند خلع اسلحه مىنمود .\r\n\r\n","description":"","footnote":"","page_name":" 4622 ","page_number":498},
  {"content":"\r\n\r\nبارى در ايام سلطنت ناصر الدين شاه هم همين حال را داشت . هم به اتابك امين السلطان نوكرى داشت هم به آقاى نايب السلطنه اظهار انقياد و بندگى مىكرد .\r\n\r\nادبيات خندقى\r\nدر خندقهاى فرونت غربى سربازان فرانسه ، به تازگى بعضى مراسلات و مقالات مهمه كه نويسندگان آنها معلوم نيست دست به دست مىگردد . تأليفات مذكوره بدون شك بعد از خاتمهء جنگ بين المللى قسمتى از ادبيات كلاسيك را به نام « ادبيات خندقى » تشكيل خواهند داد . از قرار اشعارات روزنامهء « كاسپى » يكى از مراسلات مزبوره كه اخيرا به دست آمده مضمونش از اين قرار است :\r\n« اگر سرباز هستى امر از دو حال خارج نيست : يا تو را در عقب فرونت نگاه مىدارند يا اين‌كه به صفوف مقدم مىفرستند .\r\nاگر تو را در عقب فرونت نگاه بدارند غصه نخواهى داشت .\r\nو اگر تو را به صفوف مقدم بفرستند باز از دو حال خارج نيست : يا تو را به منطقهء مدهش مخوف جنگ مىفرستند ، يا آن‌كه در منطقهء ساكت‌ترى باقى خواهى ماند .\r\nاگر تو را به منطقهء ساكت جنگ فرستادند در اين صورت غصه نخواهى داشت .\r\nو اگر به منطقهء وحشتناك جنگ روانه شدى باز از دو حال خارج نيست : يا مجروح خواهى شد يا اين‌كه سالم خواهى ماند .\r\nاگر سالم ماندى و صدمه بر تو وارد نشد غصه نخواهى داشت .\r\nو اگر مجروح شدى از دو حال خارج نيست : يا به‌طور سخت مجروح خواهى بود يا به‌طور سبك .\r\nاگر زخم تو سبك باشد غصه نخواهى داشت .\r\nاگر جراحت تو تهديد آميز باشد باز از دو حال خراج نيست : يا معالجه مىشود و يا اين‌كه مىميرى .\r\nاگر جراحت تو علاج‌پذير بود غصه نخواهى داشت .\r\nو اگر هم مردى ديگر هيچ غصه نخواهى داشت . پس بنابراين سرباز حقيقى در هيچ ساعاتى از عمرش نبايد غصه داشته باشد . ( رعد ، شمارهء 243 ) .\r\n\r\nيك گله بزرگ و كوچك\r\nپنجشنبه 20 - تقى ديروز بايد طهران رسيده باشد . گمان مىكنم عاشورا را بماند .\r\nسليمان هم امروز قزوين رفت . مبلغى براى كفش و لباس كلفتها پول دادم . يك گله بزرگ\r\n\r\n","description":"","footnote":"","page_name":" 4623 ","page_number":499},
  {"content":"\r\n\r\nو كوچك جمع شده‌اند كه از همه آنها به قدر دو نفر آدم طهرانى كار ساخته نيست . دختر آقاى مرحومه به قدر دو ثلث آنها كار مىكرد آن هم تميز و خوب .\r\n\r\nمخارج پارسال\r\nاگرچه منافع دهات زياد شده اما خرج من هم به همان نسبت سال به سال علاوه مىشود . سال گذشته كه خانمها نبودند و نسبتا از امسال كمتر خرج خانهء ما بود چهارده خروار گندم نان خورده شده . هشت خروار و چهل و پنج من برنج مولائى و رسمى ، يك خروار و چهل من و چهار سير روغن به علاوهء ساير چيزها . بيست و چهار خروار جو عليق مال شده با هرچه كاه و علف در دهات داشتم . اين مخارجات سواى تكلفات به آخوندها و كدخدايان و جيره بعضى از نوكرها و احسان به فقراست . امسال جمعيت زيادتر است زيادتر خرج مىشود . سواى آن‌كه قند ، چاى و اجناس فرنگى و ايرانى خيلى گران‌تر شده است . هرقدر امساك مىكنم باز آخر سال برايم چيزى نمانده است .\r\nدر صورتىكه طهرانيها گمان مىكنند من دارى مبلغها پول هستم .\r\n\r\nعاقبت ژاندارم\r\nاز مردكه ژاندارم ننوشتم خاتمه‌اش به كجا كشيد . در دو استنطاق دروغ فراوان گفت ، حتى نمرهء خودش را . ليكن هرچه بود بىاندازه واهمه داشت ، يا حقيقت از ترس رؤساى اداره بود يا جنايتى را مرتكب شده بود . ده تومان به عوض تفنگ من به او دادم و گفتم برود ، يك كت هم تقى به او داد . آقاى ژاندارم اول نوارهاى شلوار خود را شكافت بعد بناى حراج مايملك را گذاشت . كمر خودش را به يوسف فروخت ، پاپيچ را به محمّد على خان ، كلاه را آبدار خريد ، پيراهن نظامى را على اسغر ( نمرهء پاپيچ و نمرهء تفنگ ژاندارم 261 بود و خودش چيز ديگر مىگفت ) ، كت تقى را پوشيد ، يك كلاه نمد هم خريد به سر گذاشت . پولها را هم در بغل گذاشته سرى به آسمان بلند كرده شكر نمود كه از آن لباس ژاندارمى خلاص شده . صبح زودى به‌سمت تنكابون با دماغ چاق رفت كه ديگر مرا كسى نمىشناسد و مشغول كاسبى مىشوم .\r\n\r\nبدنامى ژاندارمرى\r\nيك روزى بود كه مردم به اين لباس افتخار مىكردند و همه جوانهاى مملكت ما آرزو داشتند كه داخل اين اداره شوند . امروز كار همچو ادارهء مفتخرى به اينجا كشيده كه مردكه سپاسگزارى مىكند كه خلاص شده .\r\n\r\n","description":"","footnote":"","page_name":" 4624 ","page_number":500},
  {"content":"\r\n\r\nمن در شهر از حاجى افخم الدوله شنيدم كه گفت سه كرور تومان دولت ايران خرج اين اداره و تأسيس آن نمود . به واسطهء عدم كفايت اولياى امور ما و شاه ما ، در ظرف يكى دو ماه به كلى نيست و نابود شد . مگر يك عده هزار و دويست نفرى به اسم امنيه در طهران . رفعت السلطان مىگفت مترجم ماژر چلسترم امنيت از روسها گرفته از همدان مراجعت به قزوين نمود . من او را ديدن كردم و علت رفتن آنها را جويا شدم . جواب گفت ماژر چلسترم به حكم مستوفى الممالك رئيس الوزرا رژيمان خود را حركت داده به همدان رفت و آن تلگراف رمز الساعه در بغل ماژر حاضر است .\r\n\r\nسوئديها\r\nهركس هرچه مىگويد بگويد . عقيدهء راسخ من اين است كه بدون امر و فرمان دولت اين كار نشد و بدون اجازه دولت صاحب‌منصبان سوئدى اقدام به همچو امر خلافى نمىكردند . تا بين بيچاره هم كه مطيع صاحب‌منصبان خود بودند . به‌هرحال يك همچو ادارهء نيكوى ، پسنديده‌اى را به كلى از بين بردند . حتى اسم ژاندارم را محو كردند . ديگر محال است دولتين بگذارند اين اداره مثل اول خود بشود . چنانچه نوشته شد خودشان قشون خواهند گرفت . كابينهء مستوفى الممالك از اضمحلال اين اداره ننگ بزرگى به يادگار گذاشت . اگر تاريخ‌نويس حق‌گوئى باشد .\r\n\r\nتولد سلطان مسعود\r\nيكشنبه 23 شهر ذيحجة الحرام 1334 هجرى ، 29 ميزان ، ششم آبان‌ماه 838 جلالى ، 22 اكتبر 1916 ميلادى - ديشب بعد از شام و يك ساعت استراحت زينب گفت دلم كمى درد مىكند و رفت اطاق بهمن . من خوابيدم . نصف شب بيدار شدم . صداى پا توى حياط مىآمد . يقين كردم اوضاع زائيدن است . باز خوابيدم . اذان صبح نماز كردم . سرد بود در رختخواب رفتم . يك ساعت از آفتاب گذشته بود خيرى درب اطاق را باز كرد گفت مژده مرا بدهيد ارباب زن زائيد يك دانه پسر . شكر خداوند را به‌جاى آوردم كه خودش و بچه سلامت‌اند . درست دو ساعت و ربع از دسته گذشته بود . بعد از صرف چاى و ترتيب دادن اطاق آنجا رفتيم چشم بچه باز بود و متصل زبانش را بيرون آورده به دهان مىبرد .\r\nعباس از همين امروز بناى لجاجت را گذاشت . اما ورود به آن اطاق قدرى قند و نبات روى قنداق طفل گذاشته و گفتند به به براى عباس شيرينى آورده . خورد نگاه تندى كرده صداى تفنگ كه بيرون بلند شد به آنجا رفت ( باز نوكرها به رسم تركى خودشان مبلغى فشنگ مرا حرام كردند . )\r\n\r\n","description":"","footnote":"","page_name":" 4625 ","page_number":501},
  {"content":"\r\n\r\nبارى بناى گچ‌كار نيامد ، اطاق مانده است به حال خود . يك دانه گل خانه كوچك داده‌ام در زمين طويلهء مرحوم كه جزو حياط شده استاد محمود مىسازد . من عشق به گل دارم و ديدم گلخانه نباشد همه ضايع مىشود .\r\n\r\nگوشت تيهو\r\nاغلب روزها سوار مىشوم . ملكه و روشنك با بهمن به اصرار سوار مىشوند .\r\nروشنك و ملكه در روى يك قاطر ، بهمن و لله‌اش يك قاطر . هرجا هم كبك ديده شود و بناى پياده‌روى باشد همراه مىآيند . روشنك هم مثل اول ملكه از صداى تفنگ مىترسد اما حالا نمىترسد . امسال تيهو زياد ديده مىشود . خوشى هواى زمستان چند ساله باعث ازدياد آنها شده . واقعا گوشت تيهو خيلى لذيذ و خوش‌مزه است .\r\n\r\nنذرهاى عين الملوك\r\nعين الملوك كه طهران بود مىگويند متصل از خدا يك باغ مىخواست و يك جوى آب روان و يك هواى ابر و اين مسئله ورد زبانش بود . حالا كه الموت آمده و اينجا هست مىگويد من در طهران آرزو داشتم باغ و آب روان داشته باشم نه پشت كوه قاف . حاليه هم از فال گرفتن ورق و رفتن طهران تا اول بهار مأيوس شده . اما نذرها كرده كه اول بهار برود . من‌جمله از عهد و نذر اين است ورود به امامزاده حسن يك گوسفند قربانى كند .\r\nدم سبزه ميدان دروازه آن را ببوسد . نردهء حوض سبزى ميدان را سه دفعه ماچ كند . از اول بازار ارسىدوزها الى جلوخان خانهء خودمان سجده‌كنان برود . آنجا هم در طويله در حمام و كالسكه خانه را بوسيده داخل دالان شود سجده‌كنان ، ماچ‌كنان تا اطاق خود .\r\nآن‌وقت ترتيب ورود به خانهء حضرت و الا را مىگويد ، بعد آمدن عمه عزيز . ( شاهزاده افخم الملك ) كه از همه به او بيشتر مأنوس شده‌اند چه و چه كه انسان از خنده روده‌بر مىشود . حاليه اغلب شبها صحبت حركت از الموت خانم است الى طهران و ديد و بازديد خانمها يك حكايت طولانى شده كه از كتاب الف ليله طولانىتر و شيرين‌تر .\r\nروزها هم نزد من تاريخ ايران مىخواند با جغرافيا و « كتاب احمد » . خوب هم حفظ مىكند . خيلى هم مايل به علم است ، افسوس معلمى نيست . من هم علم ندارم . واقعا اگر عينى را خوب تعليم داده بودند زن باسواد با علمى مىشد كه نظير نداشت « 1 » .\r\n\r\n\r\n","description":"","footnote":"\r\n( 1 ) - ضمن ورقه‌اى ملحق شده به اينجا اين مطالب در سال 1352 قمرى نوشته شده است :\r\nبه فضل خدا و ائمهء اطهار عين الملوك بالاتر از آنچه را در الموت از خدا مىخواست به وى عطا -\r\n","page_name":" 4626 ","page_number":502},
  {"content":"\r\n\r\n\r\nتايمز هيسترى آف‌وار\r\nمن چندى است دو جلد كتاب « تايمز هيسترى آف‌وار » را مىخوانم ، خيلى مفصل و جامع نوشته . بدوا شروع مىكند به جهات پلتيكى اين جنگ . از جنگ ترانزوال گرفته و مارك و بالكان ، بعد رقابت مستعمراتى افريقا و آسيا و غيره و غيره را بيان مىكند . سپس جهات اقتصادى و صنعتى را به ميان آورده آن‌وقت تاريخ نظام و قواى برى و بحرى انگليس و آلمان و اين چند دولت متحارب را ذكر نموده از ترتيب نظام و عده و نفرات و جهازات و تجهيزات و قورخانه و توپخانه و غيره و غيره اطلاعات مفيده به دست مىدهد . پس از ذكر همه اينها داخل ماهيت دعوا شده تا رت رت آلمان از مارن الى جنگلهاى اسن و اپير به ضميمهء جنگهاى مستعمراتى و فتوحات ژاپن در كياجو . در اين كتاب اشكال تمام پادشاهان و وليعهدها و سردارها و جنرالها و رجال سياسى دول و وزراى آن را با نقشه‌جات مفصل و تصوير شهرها و قصبه‌ها كه در آنها جنگ واقع شده و تمام نقاط استراتژى كه محل توجه بوده و هست با نهايت امتياز مصور و مرتسم است . اما چنانچه از قديم گفته‌اند قلم در كف دشمن است . در همه‌جا نيش خود را به آلمان و متحدين او فرو نموده و از تعصب خوددارى نكرده است . اينك به توسط تقى به هرمز ميرزا نوشتم مجلدات بعد كه رسيده است برايم روانه دارد . تقريبا اين دو جلد مقدمهء مجلدات بعد است .\r\n\r\nروزنامهء پروردين\r\nروزنامه‌ها كه اندرون بود بيرون مىدادم مرتب نمايند حسب الاتفاق يك نمره روزنامهء « پروردين » به دستم افتاد كه در صفحهء آن يادداشتى با مداد نموده بودم زيرا محض ارادتى كه من به جناب اشرف آقاى وثوق الدوله رئيس الوزراء حاليه غيابا داشتم حاجى\r\n\r\n\r\n","description":"","footnote":"\r\n- كرد . مير باقر خان مهذب الدوله پسر معتصم الدولهء كاظمى او را گرفت . بعد از سه سال به كفالت سفارت امريكا با او رفت و پنج سال در شهر زيباى واشنگتن با جلال و جبروت زندگى كرد . زبان انگليسى و فرانسه را آموخت . به طهران آمد . پس از چند مأموريت كفيل و بعد وزير طرق و شوارع شد . سپس به سفارت عراق رفت . پس از يك سال به پست وزارت خارجه مفتخر و احضار شد . فعلا خانم وزير خارجه در عمارت شيكى ملكى ، خيابان پهلوى جنب كافهء معظم بلديه اقامت دارد كه از هر جهت ممتاز ( آب روان ، سايهء بيد ، هواى ابر ) به علاوه يك اتومبيل شيك كه در آن‌وقت تصور آن را نمىنمود در اطاعت خود دارد . يك پسر چهارده ساله و يك دختر دوازده ساله هم دارد كه بسيار قشنگ و زيبا هستند . به حمد اللّه در كمال عز و شرف و راحتى زندگى مىكنند و هيچ ياد پشت كوه قاف نيست . الموت را پشت كوه قاف مىگفت . قهرمان سالور قاجار ، طهران . 23 بهمن 1313 ، شوال 1352 .\r\nپسر مهذب الدوله دكتر عز الدين كاظمى است . دختر او فرشته نام داشت كه فوت كرده است . ( ا . ا . )\r\n","page_name":" 4627 ","page_number":503},
  {"content":"\r\n\r\nافخم الدوله سوغات فرستاده بود تا از قرائت فضائل و مناقب او در گوشهء انزواى الموت هم بهره‌مند گرديده باشم . چون امروز آقاى معظم له محل توجه و مقام ارجمند رياست وزراى ايران را حائز است لازم گرديد آرتيكل اول آن را محض تيمن « 1 » و تبرك درج نمايم تا آيندگان از حسن انتخاب « 2 » ما براى چاره‌جوئى اين ملك بدبخت ايران عبرت گيرند .\r\n\r\nوثوق الدوله پروردين - جمعه هشتم شوال 1333 ، مطابق نهم اسد - شمارهء 300 - منطبعهء طهران خاتمهء بحران و تشكيل كابينه\r\nاستيضاح‌كنندگان بعد از پنجاه و چهار روز بحران و امتداد هرج‌ومرج و اغتشاش در محيط مملكت و دواير دولت چنانچه در فوق العادهء پروردين مورخه چهارشنبه ششم بشارت داديم آقاى مستوفى الممالك كابينهء خود را به ترتيبى كه در ضمن اخبار پايتخت مندرج است به مجلس شوراى ملى معرفى نمودند بيچاره آن تماشاچيانى كه با يك ولع و شوق نگفتنى براى شناختن زمامدارانى كه در اين ايام پر شر و شور بار سنگين مسؤليت مقدرات مملكت را به دوش گرفته‌اند قبلا در لژهاى پارلمانى حاضر و پس از معرفى هيئت وزرا با يك سيماى متعجب و با حالت بهت از بهارستان خارج شدند ! ! بدبخت آن ايرانيان غارت‌زدهء خانمان بر باد رفته كه به اميد روى كار آمدن يك حكومت ايران‌پرورى دردهاى درونى و مصائب وارده را تخفيف مىدادند . بحران ميشوم ناشى از استيضاح يك رشته حوادث و بدبختى جديدى براى كشور بلاديدهء ما تدارك كرده از قبيل تزييد روزافزون قشون متجاوز روس در قزوين ، گيلان ، مازندران ، استرآباد ، خراسان ، شاهرود و نصب بيرق انگليس در دواير دولتى بوشهر و فتنهء قاين و سيستان ، تهديد پايتخت به وسيله قشون روس ، مطالبهء روسها اقساط عقب افتادهء قروض دولتى ، قشون‌كشى و زورآزمائى قونسلهاى آلمان و روس در حدود كرمانشاهان و همچنين فعلل و تفعلل . اليم‌ترين اثرات بحران هم اثرات سوء و نتايج ميشوم و فلاكت و مصائب تازه‌اى را كه عايد روزگار ملك و ملت شده است انكار نكنند . منتهى پروپا كانديستها و جرايد اركان آنها با يك خلط مبحث و سفسطهء شرم‌آورى مىخواهند ظهور و ادامهء بحران را به نام شاهزاده عين الدوله قلم بدهند . ولى افسوس كه طشت رسوائى آنها از بام افتاد و كوس بدنامى آنان بر سر بازارها زده شد .\r\nهرقدر در خلط مبحث و لفاظى طرّار و در مغلطه و اشتباه‌كارى توانا باشند نمىتوانند\r\n\r\n\r\n","description":"","footnote":"\r\n( 1 ) - اصل : تيمّم .\r\n( 2 ) - اصل - انتخابات .\r\n","page_name":" 4628 ","page_number":504},
  {"content":"\r\n\r\nلكه‌هاى اثرات بحران اخير را از دامن آلودهء خود پاك نمايند . بالاخره ما به اطمينان و اعتمادى كه به نيت پاك و طينت بىآلايش آقاى مستوفى الممالك داشتيم قطع داشتيم تا يك اندازه احساسات عامه و تمايلات جمعيت را براى تكيه‌گاه خودشان هم كه باشد مورد توجه قرار داده كابينهء خود را از عناصرى تشكيل خواهند داد كه لااقل به ايرانيت علاقه‌مند بوده به سابقه‌هاى تاريك و خيانت به وطن در ميان عام معرفى نشده باشند .\r\nاز طرفى همان اندازه كه نسبت به شخص رئيس الوزرا مطمئن بوديم به همان نسبت نمىتوانستيم خود را اميدوار نمائيم كه با تلقينات و تلاشهاى ليدرهاى دمكرات و آزاد نگذاردن آنها رئيس الوزراء را در انتخاب هيئت دولت موفق به يك كابينه كه موافق با مصالح مملكت و مساعد با خواهشات جماعت باشد خواهيم داشت . بلى وثوق الدوله در كابينهء تشكيل دادهء فراكسيون دمكرات عضويت پيدا كرد و در مجلس شوراى ملى معرفى شد و از طرف نمايندگان ملت كه تأمين مصالح عمومى را با قيد قسم به عهده گرفته‌اند مخالفتى ابراز نشد . ليدرهاى دمكرات يعنى آن عناصرى كه غير از خود كسى را طرفدار آزادى و هواخواه ايران نمىدانند و در روز استيضاح آن حرارتهاى عوام‌فريب را از خود بروز دادند .\r\nروز چهارشنبه وثوق الدوله وزير ماليه حسن قبول پذيرفت . ما بعضى از سردسته‌هاى دمكرات را خوب مىشناسيم و به حالات و روحيهء آنها خوب اطلاع داريم . نگاشتن اين جملات براى آن است كه عناصر بيطرف و طرفداران سعادت و استقلال ايران و رنجبران بيچاره كه به اميد حمايت طرفداران دروغى خود در بيابان عرق مىريزند تذكر بدهيم كه در اين پيش‌آمدها منصفانه قضاوت نمايند . پس از سقوط كابينهء عين الدوله و حدوث بحران با حصول اطلاعات عميقه مطمئنا مىدانستيم كه وثوق الدوله و رفقاى او در كابينهء آينده عضو بوده و باقيماندهء هستى ما از ميان خواهد رفت . وثوق الدوله در خيانت به وطن و بدخواهى ايران ضرب المثل است و كمتر كسى است كه او را نشناسد . بلى وثوق الدوله در مدت وزارت خارجهء خود خيانتى نبود كه نسبت به ملت و مملكت مرتكب نشد .\r\nهنوز نطق بىشرمانهء او كه آذربايجان را عضو فاسد ايران و قابل قطع دانست از خاطره‌ها محو نشده . هنوز مركب امضا امتيازنامه‌ها و مقاولات نامه‌هائى كه به اجانب داده خشك نگرديده . وثوق الدوله بود كه وسايل التيماتوم معروف روس را فراهم كرد ( چرا شوستر نكرد ) . وثوق الدوله بود كه معاهدهء 1907 را تصديق نمود . وثوق الدوله بود كه براى منافع شخصى خود خون شهداى آذربايجان و گيلان را به گردن گرفت . وثوق الدوله بود كه آزادىخواهان را تبعيد كرد .\r\nاگر فراموش نكرده باشيم در آخرين دقايق حيات مشروطيت دوم همين ليدرهاى\r\n\r\n","description":"","footnote":"","page_name":" 4629 ","page_number":505},
  {"content":"\r\n\r\nدمكرات به هواخواهى قوام السلطنه برادر وثوق الدوله و ضديت با آقاى محتشم السلطنه با آقاى صمصام السلطنه رئيس الوزرا در مجلس ابراز مخالفت كردند و اگر استقامت و متانت آقاى مؤتمن الملك نبود در همان جلسه كار به جاهاى نازك كشيده مىشد و بالاخره مملكت دچار بحران گرديد و به حكم وثوق الدوله و قوام السلطنه آزادىطلبان تبعيد شدند . چون تاريخ وقايع خود را تكرار مىكند بدون آن‌كه بعضى سردسته‌هاى دمكرات از گذشته عبرت گرفته باشند مىخواهند باز يك بار ديگر به طرفدارى وثوق الدوله‌ها فجايع چند سالهء قبل را تجديد نموده منشور اسارت و رقيت ما را امضاء نمايند . خدا نكند انتظارات ما به حصول پيوندد و حدسيات ما صائب شود .\r\nبا عضويت وثوق الدوله‌ها در كابينه چطور مىتوانيم به مقام مجلس و آزادى ايران مطمئن باشيم . از كجا فردا بوشهر را هم عضو شقاقلوسى ايران نخواند . با اين تجارب كثيره فهميده‌ايم كه در ايران هيچ‌چيز شرط هيچ‌چيز نيست . ابدا نمىتوانيم باور كنيم كه در زمان حيات مجلس شوراى ملى وثوق الدوله مصدر خدمات واقع شود . بايد اقرار كرد كه در موضوع تقصيرى بر وثوق الدوله وارد نيست . مقصر آنهائى هستند كه با بستن اسم دمكراسى و آزادىخواهى به خود از وثوق الدوله‌ها طرفدارى كرده آنها را روى كار مىآورند .\r\nتف باد بر آزادىخواهى ما كه مفتضح كرديم تمام آزادىطلبان دنيا را ( به خدا راست گفتى ) . چقدر ننگين است چنين آزادىخواهى ما . اى و با ، اى طاعون ، اى زلزله بيائيد خاك ايران را از لوث وجود ما فرزندان خائن پاك كنيد . بيائيد كه حيف است شما غير از محيط ايران حتى در مركز افريقا نزول كنيد . شما شايستهء مائيد و ما در خور شما . برويم آزادىطلبان مذبذب كه عالم حريت را ملوث كرديم . برويم دست وثوق الدوله را بوسيده طلب عفو كنيم . چرا خائن مائيم نه او . ما اجنبىپرستيم نه او . ما مخرب مملكتيم نه او . از او بخواهيم كه چرخهاى آزادى و حريت را به كار اندازد . از او التماس كنيم كه حيات سياسى ايران را تأمين كند . از او بخواهيم كه سعادت مملكت را فراهم سازد . در پيش او عدم رشد و لياقت خودمان را اقرار كنيم . برويم و زمام اختيار مملكت را به دست او بسپاريم چنانچه سپرديم و بگوئيم « گر بكشى حاكمى ور بنوازى خطاست » . اى عناصر لجوج ، اى ذوات خودپرست كه آبادى خويش را در همدستى خائنين مملكت دانسته‌ايد شما كه متهورانه با اين مملكت شيرازه گسيخته بازى مىكنيد اگر به احساسات عامه و قضاوت ملت بىاعتنا هستيد بترسيد از آن روزى كه ديگ قهر پروردگار قهار به جوش آمده كيفر اعمال شما را بدهد . بترسيد از انتقام خدائى ، انديشه كنيد از عدالت جاويد . ( پايان مقالهء پروردين )\r\n\r\n","description":"","footnote":"","page_name":" 4630 ","page_number":506},
  {"content":"\r\n\r\nمدير مسئول اين جريده مؤيد الشريعهء گيلانى است و اگر او را به‌جاى وثوق الدوله وزير كنند گمان مىكنم صد هزار درجه از وثوق الدوله بدتر كند . چنان يادم است كه روز ديگر اين روزنامه بدون محاكمه به حكم رئيس الوزراء توقيف شد . اما توقيف در مملكت ما مثل حبس و تبعيد باعث رشد و افتخار و بلندى مرتبه است . وانگهى براى مدير روزنامه اشكالى ندارد ، فورا پنج تومان و سه قران داده امتياز روزنامهء ديگرى تحصيل مىكند و صبح ديگر همين روزنامه به نام و اسم ديگر طبع و توزيع مىشود . پروردين است مروردين مىگذارد . ( وثوق الدوله ، دمكرات هم گويا نباشد ، مذهب و مسلك آقا پول است پول . )\r\n. . . « 1 » اين اسامى در حقيقت همان اسم سردارهاى معتبر است در اول جنگ حاليه .\r\nخيلى تغييرات حاصل شده است و البته جنرالهاى ده مليون قشون آلمان با پانزده مليان قشون روس همين‌طور ساير دول منحصر به همينها نيست . چه بسا اشخاصى كه امروزه لياقت خود را بروز داده و به درجهء بلندى نايل شده‌اند كه اول جنگ ابدا اسمى از آنها نبوده است ، چنانچه اسم مارشال مكنزن هيچ در كتاب نوشته نشده است . همين‌طور آدميرالهاى نامى دول . انشاء اللّه مجلدات ديگر اين كتاب برسد اسامى سردارهاى ساير دول هم كه بعد داخل جنگ شده‌اند درج خواهد شد .\r\n\r\nجنگ در بلژيك\r\nديشب فتوحات آلمان را در شهرهاى بلژيك مطالعه مىكردم ، اين قلعه‌جات ليژ و نامور و انت دورپ كه به خيال خودشان اول استحكامات مد امروز بود ابدا در مقابل توپهاى آلمان دوام نياورد . در ليژ مىنويسد قشون بلژيك چهارصد هزار نفر بود و فاصلهء بين قلعه‌جات سى و پنج ميل . اين عده قشون براى حفظ منطقه سى و پنج ميلى خيلى كم بود و نتوانستند فواصل قلعه‌جات را با اين عده به طرز جديد به واسطهء حفر خندق نگاه دارند . قلعه‌جات در ظرف دو ساعت خاموش و خراب مىشدند . يك قلعهء جنگى به ضرب چهار گلوله خراب گرديد . توپخانه كه سرگرم قلعه‌جات بود پياده‌نظام و سوارنظام بدون هيچ ممانعتى وارد شهر و خيابانهاى ليژ گرديد و اين قلعه‌جات هيچ نتوانستند بروز فعاليتى بدهند و اگر مىخواستند ممانعت كنند توپهاى خودشان به شهر بيشتر آسيب\r\n\r\n\r\n","description":"","footnote":"\r\n( 1 ) - در اينجا كه نقطه‌چين گذاشته شد احوال نود نفر از پادشاهان و رجال سياسى و سردارهاى برى و بحرى دول متحاربه در 1914 را كه اشكال آنها در كتاب تاريخ جنگ تايمز مصور است نوشته‌اند كه لازم به نوشتن نديدم . ( مسعود سالور )\r\n","page_name":" 4631 ","page_number":507},
  {"content":"\r\n\r\nمىرسانيد . در نامور به‌همين تاكتيك آلمانها فتح شهر را نمودند . قلعه مزاريت  Maizeret  فقط ده تير توپ خالى كرد در جواب يك هزار و دويست گلوله انداخته شد ، آن هم در بيست دقيقه . قلعهء مارشولوت  Marchovelotte  هفتاد و پنج مرد كشته شد . قلعه سورلى  Saurlee  در يكشنبه 23 اوگوست هجوم آورده شد پنج بعد از ظهر ويرانه گرديد .\r\nباطريهاى توپ بيست و هشت سانتيمترى در روز اول ششصد گلوله انداخت ، در 23 يك هزار و سيصد ، در 24 هزار و چهارصد ، در 25 ايضا هزار و چهارصد . اين است در جاى ديگر اين كتاب مىنويسد قلعه‌جاتى كه با اين پول و مخارج گزاف ساخته شده كليتا عمل غلطى بوده .\r\nبراى پياده نظام بايد استحكامات تحت الارضى ساخته شود و توپخانه را بايد جاى لايقى نصب كرد و توانست آن را حركت داد ، نه آن‌كه در جائى بدون حركت گذاشت و انتظار كشيد خصم به آن سمت هجوم و حمله بياورد تا دفاع نمود . يك راه‌آهن هم دايره‌وار ترتيب داد كه اسلحه و توپ و مهمات و آذوقه را به سهولت به نقطه ديگر برساند و اين‌چنين راه‌آهن بايد از آتش خصم مصون باشد .\r\nتقريبا به‌همين تاكتيك است كه فرانسه‌ها وردن را در مقابل آن همه قشون و توپخانهء سنگين و خمپاره‌هاى دهان فراخ و هزار ماشين آلات ديگر در اين مدت متمادى حفظ نموده‌اند و با همه جد و كوشش اتاماژر آلمان و كرون پرنس ممكن نشده است آنجا را تسخير نمايد .\r\nاگرچه خط آهن آنجا به اين ترتيب دايره‌وار نيست ليكن به‌جاى خط آهن اتومبيلهاى فراوان قايم‌مقام راه‌آهن است و در يك فرونت دو سه فرسنگى متجاوز از يك كرور قشون دفاع شهر و قلعه‌جات را مىكند . در حقيقت قلعه‌جات مخزن و انبار ذخاير و مهمات و آذوقه و محل استراحت قشونهاى خسته و مانده شده است ، مگر موقعى كه قشون مهاجم نزديك قلعه بشود . از قرارى كه در روزنامهء « تايمز » در ذيل همين نقشه نوشته بود آلمانها در اين مدت پنج ماه و پانزده روز با تلفات بىحد و حساب و خسارات بىشمار فقط يك ميل و يك دوم ميل پيشرفت نموده‌اند .\r\n\r\nاسم گذارى نوزاد - كلمات الموتى\r\nشنبه 29 ذيحجه 1334 - پنجم عقرب آخر سال عرب است . هوا هيچ خيال بارندگى ندارد . روز به روز همه‌چيز بالا مىرود . جنگ و خونريزى هم پايان ندارد . ديشب ملا يوسف آمد . اسم بچه را گذاشت . به اصرار خانمها سلطان مسعود ميرزا گذاشته شد .\r\nانشاء اللّه در دو دنيا مسعود است . عباس خيلى شيرين شده به مراتب از بچه‌گيهاى بهمن\r\n\r\n","description":"","footnote":"","page_name":" 4632 ","page_number":508},
  {"content":"\r\n\r\nرئيس جاسوسان آلمان\r\n( ترسيم عين السلطنه )\r\n\r\n","description":"","footnote":"","page_name":" 4633 ","page_number":509},
  {"content":"\r\n\r\nشيرين‌تر است . خيلى قشنگ حرف مىزند بيشتر الموتى : « اخوردم » يعنى خورده‌ام ، « هادى » - بده ، « ورپس » - پاشو ، « اخورم » - بخورم ، « جير » - پائين .\r\n\r\nنصير الدوله\r\nسليمان ديروز از شهر آمد . آقا شخ ابدا اخباراتى ننوشته بود ، فقط يك كاغذ از نصير الدوله و يكى از همشيره داشتم آن هم احوال‌پرسى بود . فقط همشيره نوشته بود نصير الدوله معاون وزارت خارجه شده . معلوم مىشود آقاى وثوق الدوله نظر مرحمتى نسبت به برادرزن خود پيدا نموده‌اند . دنياست و عزت و ذلت دست خداست . اين نصير الدوله وثوق الدوله را به منشىگرى خودش قبول نداشت و اقلا در مجالس ده نفر زيردست نصير الدوله مىنشست . يك مستوفى بود و نصير الدوله كبادهء وزارت مىكشيد .\r\nاما نصير الدوله حقيقتا لايق بالاترين مقام است . با علم است ، چيزنويس است ، عربىدان ، تاريخ‌دان ، شعردان ، فرانسه هم مىداند . در وقتى كه وزيرمختار بلژيك بود تكميل كرد .\r\nخيلى خوب هم حرف مىزند . در چيزنويسى كه منشى بىنظيرى است . اما اقبال در امورات دولتى ندارد . فقط يك دفعه وزيرمختار بلژيك شد كه هيچ مقررى ندارد و قرض زياد [ بالا 
  ] آورد . چندى هم داخل ادارهء تميز بود . مابقى عمر بىكار بود .\r\nاز قرار گفتهء سليمان نان و همه‌چيز در قزوين كمياب است روس خيلى زياد است .\r\nمال غارتى از اموال و املاك جهانشاه خان بىحد و حصر به شهر آورده شده . تقريبا آن سمت را پاك چاپيده‌اند .\r\n\r\nنامهء ادوارد\r\nكاغذى از مسيو ادوارد داشتم ، از رشت نوشته بود به تاريخ 28 سپتامبر . نوشته بود :\r\nما چنانچه بنا بود به مشهد نرفتيم زيرا اسمعيل خان سوادكوهى راه بارفروش را مغشوش كرده بود و مرض خانم هم شدت داشت . لهذا از تنكابون رشت آمديم .\r\nاخبارات كه مىرسد خوب است . تركها به سلطان بلاغ نتوانستند بيايند بلكه به واسطهء حملهء ما به بغداد و دخول رمانى به جنگ همدان را هم شايد تخليه كنند . اميد ما اين است متفق ما شهر همدان را بگيرد كه ما به خانه خودمان برويم . از روزهاى خوشى كه در مهمان‌نوازى حضرت و الا در زوارك به سر برديم نهايت تشكر و امتنان حاصل است .\r\nاميدواريم به سركشى علاقه‌جات خودتان به همدان بيائيد و ما را ممنون كنيد و مشرف سازيد در آن خانه خودتان . از اينجا به قزوين و از آنجا به طهران مىرويم . احتمال دارد در طهران آنقدر بمانيم تا راه همدان باز شود و به خانهء خود برويم .\r\nنوكر مطيع شما ، ادوارد .\r\n\r\n","description":"","footnote":"","page_name":" 4634 ","page_number":510},
  {"content":"\r\n\r\n\r\nجنگ فرنگ\r\nدر روزنامهء « تايمز » مقاله‌اى در مسئلهء دخول سال سيم جنگ نوشته بود كه مادر اول اين سال سيم پيشرفت خوبى در فرونت غرب حاصل كرديم و آلمانها نه در انيجا و نه در وردن كارى صورت ندادند . اينك ما حال تعرضى داريم و دشمن حال دفاع . روسها بوكوين را گرفتند فعلا در خاك اطريش جنگ مىكنند . ايطاليا قلل جبال را تسخير كرد و در خاك اطريش پيش مىرود . صرب مسخر دشمنان شد ، اما قشون شجاع سالونيك تلافى مىكند . تركها ارمنستان را با بسى شهرها از دست دادند . بلغار شاد است كه مقدارى از خاك صرب را گرفته ليكن اين سرور پايان نخواهد داشت . بحريهء ما به‌طور اول جنگ تكميل است و همان‌طور محاصرهء بحرى و سيادت دريائى ما باقى است .\r\nقشون ما اينك كارآزموده و روز به روز بر عدهء آنها افزوده مىشود . آلمان داراى هيچ مستعمراتى نيست . فقط در افريقاى جنوبى دو برابر خاك آلمان مملكت به دست متفقين افتاده كه چهارصد ميل ساحل دريا دارد . نيست در گوشهء دنيا نژادى از انگليس كه شركت در جنگ فعلى نكرده باشد . آرزوى ما اين است كه آلمان را در هردو فرونت مضمحل كنيم و چون نيت ما پاك است به آن هم نايل مىشويم . على الظاهر همهء اينها بر خلاف تصورات آلمان و سياسيون آن مملكت واقع گرديده .\r\nچنانچه خواندم آنها گمان مىكردند از خاك بلژيك به شمال فرانسه كه استحكامات متين ندارد به زودى خود را به پاريس مىرسانند ( چنانچه تا بيست و پنج ميلى آنجا هم رسيدند ) و پس از يك ضربهء سختى به بحريهء انگليس صلح برقرار مىشود . آن‌كه نشد .\r\nگفتند به واسطهء اين جنگ و تبليغات و تحريكات ما مستعمرات انگليس از قبيل هندوستان و ترانزوال و غيره و غيره بناى شورش مىگذارند . دخول عثمانى به جنگ و اعلان جهاد ملل اسلامى تبعهء انگليس و مستعمرات اسلامى او مثل مصر و افغانستان و غيره جنبش كردند اما خيلى ناقابل و بسيار هم زود سكونت و امنيت اختيار كردند و به هيچ‌وجه باعث پريشانى حواس انگليس نشد و از قوه به فعل نيامد . بلكه جانا و مالا در حمايت انگليس همراهى و كمك كردند .\r\n\r\nخيالات آلمان\r\nخيالات دور و دراز آلمان خوابى بود از رؤياى كاذبه ، مصداق خارجى پيدا نكرد و همان‌طور كه آقاى عماد السلطنه مرقوم داشته بودند بالاخره اين‌جانور دريائى حريف خود را خسته و مانده و از ميدان در مىكند . مگر يك امر فوق العاده رخ بدهد كه امروز بر\r\n\r\n","description":"","footnote":"","page_name":" 4635 ","page_number":511},
  {"content":"\r\n\r\nما مجهول است . ساير دول متحاربه هم به آتش آلمان خواهند سوخت . بلى تدبير و آرزو در مقابل تقدير و خواست خداوندى چه مىكند ؟ اما كتمان نبايد كرد تاكتيك و اختراعات خود آلمان اينك بلاى جان خودش شده است . در اوايل جنگ همه خوار و زبون شده بودند . پس از دو سال قواى خود را مكمل نموده به جان آلمان افتاده‌اند . روز اول اين ماشين آلات ، اين توپها ، اين آيروپلنها را كجا داشتند . من جائى ديدم كه در هر باتاليان نظام انگليس دو ميترايوز بود . توپهاى خيلى بزرگ آنها از هشت انچى تجاوز نكرده بود . آيروپلن و تحت البحرى آنها طيران و بحرپيمائىشان محدود بود . جنگ خندقى و جنگ توپخانه را اين‌طور نمىدانستند . هزار چيز ديگر كه من نمىدانم . چه‌قدر هوشيار و دانا و مآل‌بين بودند مصادر امور گذشته و حاليهء ما كه بىجا و بىجهت پول ملت را صرف ساختن استحكامات و خريدارى جهازات نكرده هيچ توپ و تفنگ و قورخانه و مهمات انبار و ذخيره نكردند . در هيچ شهرى قلعه‌جات و در هيچ بندرى استحكامات بنا ننمودند . زيرا آنها بصيرت داشتند ، علم داشتند ، از مغيبات مستحضر بودند . عما قريب ايامى مىآيد كه اغلب بلكه همه آنها بىمصرف مىشود و همهء آنها بر هم خورده چيزهاى ديگرى ظهور مىكند كه همه دول از آنچه مخارج كرده و مال ملت خود را مصرف نموده‌اند پشيمان مىشوند . پس بايد صبر كرد ، حوصله كرد آن آخرين اختراع و آن آخرين تاكتيك را به محل اجرا گذارد . واقعا بايد دنيا دنيا ممنون بود و تا ابد متشكر . زيرا مىبينيم رجال دولت ما و پادشاهان ما چه تفكرات عميقه و چه مآل‌انديشى نيكوئى داشتند .\r\nبه عقيدهء من حاليه هم بايد حوصله كنند زيرا شايد چند صباح ديگر اختراع كشتى شد كه تحت البحرى پيش آن ناچيز بود . شايد توپ ديگرى اختراع شد كه هوت‌زرها پيش او مثل توپهاى دهن پر قديم باشد . آن‌قدر بايد صبر كرد تا به قول عباس افندى صلح برقرار شود . ديوانه بودند ساير دول كه به اين مقدار مخارج بيهوده نمودند . آن همه كه بلژيك براى قلعه‌جات سرحدى و توپ و اسلحه و مهمات و آذوقه مخارج نمود چه نتيجه حاصل كرد . امروز همه آنها رفت و از نو بايد به ترتيب جديد مخارجات ديگرى نموده تهيهء آن سيستم را نمايد . باز شايد چند صباح ديگر مستر « 1 » كروپ اختراع توپ ديگرى كرد و فلان اتاماژر تاكتيك ديگرى روى كار آورد . باز همه آنها بىمصرف و پوچ مىشود .\r\n\r\n\r\n","description":"","footnote":"\r\n( 1 ) - اصل : مسترس .\r\n","page_name":" 4636 ","page_number":512},
  {"content":"\r\n\r\n\r\nروش كيكاوس\r\nواقعا عاقل ما بوديم و ما هستيم كه پيرامون هيچ‌كارى از خوب و بد نمىشويم و همان روش را پيروى كرده و مىكنيم كه كيكاوس مىكرد . اسلحهء ما نفرين است استحكامات متين ما دعا . . . ! « 1 » الحمد للّه مملكتمان هم منظم و از همه دنيا آبادتر معمورتر در كمال رفاهيت و آسايش عمرى مىگذرانيم . احدى از دول هم جرئت ندارد نگاه چپ به ما كند . هركس مىگويد دروغ است بيايد ببيند .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4637 ","page_number":513},
  {"content":"\r\n\r\n\r\n1335 تزيينات براى الموت\r\nسه‌شنبه 3 محرم الحرام 1335 هجرى ، هشتم عقرب ، 30 اكتبر 1916 - با وصف تصورات و عقيدهء راسخ من كه تقى تا بعد از عاشورا نخواهد آمد عصر غرّهء ماه وارد شد با مادرش سكينه باجى و چندبار و عقيل يك سر جيرين ده رفته بود . روز ديگر صبح آمد گفت بنابر نوشتهء شما آقاى عماد السلطنه نگذاشتند زياد بمانم و حتما مرا روانه كردند .\r\nآنچه خواسته بودم آورده بود . براى يك اطاق بزرگ هم حاج افخم الدوله دو تخته قالى فرستاده بود كه در نود و پنج تومان خريده بود و نوشته بود مال حاجى على آقا تمام حراج شد و در طهران خريدم و به عقيدهء خودم خيلى ارزان و مناسب تمام شده است .\r\nخانمها خيلى چيزها خواسته بودند . براى بچه‌هاى ديگر كفش كلاه و غيره و غيره آورده بود . براى اطاقها پرده ، قاليچهء عكس . ما پاك الموتى شديم . ديگر پس از شش سال نمىشود به آن سادگى اول زندگانى كرد .\r\nحضرت اقدس و الا خيلى اظهار التفات فرموده بودند . الحمد للّه همگى سلامت بودند . هنوز حضرت و الا شمران بودند ، گويا حاليه شهر رفته باشند . روس زياد مىگفت در راه بود ، از مهرآباد يك فرسنگى طهران الى قزوين . رفتن هم از راه آزادبر و امامزاده داود رفته بود . مىگفت در كوكه گفتند راه بد است و روسها آدم لخت مىكنند . با پولى كه همراه داشتم ترسيدم و زحمت آن راه را به صدمه اين راه ترجيح دادم . مراجعت تمام ساخلوى راه عوض شده بود . آن دسته را به جنگ برده بودند لهذا مشغول ترتيب كار و منزل بودند به ما نپرداختند . تا عصر آنچه سؤالات بود كرده شد . اما مراسلات :\r\n\r\nنامهء عز الدوله\r\nدستخطى از حضرت اقدس و الا بود كه تمبر پست داشت ولى پستخانه نداده بودند .\r\nيازدهم ذيحجه اگر رسيده بود بعد از آن مرا خيلى به اصطلاح بور كرده بود . حضرت اقدس و الا در اين دستخط مرقوم مىدارند : دو روز است عازم به فرستادن نوشيروان\r\n\r\n","description":"","footnote":"","page_name":" 4638 ","page_number":514},
  {"content":"\r\n\r\nميرزا شده‌ام . عماد السلطنه امروز به شهر مىرود . سپرده‌ام تذكرهء رفتن را بگيرد و سفارش نامه به سفارت ايران پطروگراد به مفخم الدوله وزير مختار كه انشاء اللّه تا پنج شش روز ديگر اين كاغذها و سفارش‌نامه‌ها از سفارت روس و غيره گرفته شود و نوشيروان ميرزا با دو نفر نوكر انشاء اللّه از راه طالقان به الموت و قلعه به حضور برادر معظم خود مىرسد و شما او را دو سه شب مهمان عزيز داشته نگاه داريد و همراه خود برداشته از تنكابون كشتى خوبى نشسته عازم مقصد شويد ، از بادكوبه چهار روزه به پطروگراد . اين ترتيب مدتى است قرار شده به شما نوشته بودم شما قبول كرده بوديد .\r\nدفعهء ديگر هم به شما نوشته شد . حالا به سلامتى موقع رسيد . بعد سفارشات الموت است كه پنجاه روز سفر شما طول خواهد كشيد . اما شما يك ماه بگوئيد . بهتر است مدت را ندانند .\r\n\r\nدستخط ديگر ، همراه سيد ضياء\r\nبه سلامتى روز يكشنبه 16 ذيحجه نوشيروان ميرزا با مسيو كاولوبوفسكى به پطروگراد رفت كه در كردپاژ تحصيلات را تمام نمايد . اين مسيو نايب و آتاشهء سفارت روس است . رفت كه زن گرفته بياورد دو ماهه بر مىگردد و رفيق ديگر راه آقا سيد ضياء الدين نويسنده و مدير « رعد » بود كه آن هم مىرفت كسب اطلاعات و غيره نمايد .\r\nامروز بايد در رشت نوشيروان مهمان قمر الدوله باشد . پنجشنبه به كشتى مىنشينند .\r\nانشاء اللّه پنج روز ديگر پطروگراد مىرسند . من روز يازدهم ماه به شما كاغذ نوشتم به پست‌خانهء تجريش فرستادم كاغذ برگشت . من به سفارت روس رفتم وزيرمختار را ديدم كه تذكره براى او و شما بگيرم ، سفارش‌نامه بخواهم . اين حرفها را مىزدم ، نوشيروان ميرزا نشسته بود . وزيرمختار گفت من به شما امروز مىنويسم يك موقع خوبى پيدا شده اما درست نمىدانم امروز مىپرسم به شما مىنويسم . عصر كاغذ رسيد كه مسيو كاولوبوفسكى آتاشهء سفارت مىرود . شما با او بايد نوشيروان ميرزا را روانه [ كنيد 
  ] .\r\nخاطرجمع است و خوب است . يك سر پطروگراد مىرود مىرساند و مىفرستم بيايد .\r\nفردا نزد من آمد جوان فارسىدان بود . گفت مىروم صورت مخارج و كرايه را مىفرستم .\r\nفرستاد هرطور بود حاضر شد . صبح يكشنبه قبل از طلوع آفتاب نوشيروان با كالسكه به شهر رفت در سفارت خانهء عماد السلطنه و افخم الدوله آمده بودند . از آنجا تا سيد رسيد اسبابها برچيده شده ساعت هشت مىبايستى بروند دير شد . ساعت ده به كالسكه نشسته به سلامتى رفته‌اند . ده روزه مىرسند . انشاء اللّه اين زحمت از شما افتاد . شما ما را راحت نمائيد . 18 عيد غدير خم ، به شما و بچه‌ها و نور چشمان انشاء اللّه مبارك است مبارك باد . ( پايان نامه‌هاى عز الدوله )\r\n\r\n","description":"","footnote":"","page_name":" 4639 ","page_number":515},
  {"content":"\r\n\r\n\r\nطلسم زنگوله\r\nاما من راضى به اين زحمت بودم و خيلى شبها به اشتياق اين سفر صبح كردم .\r\nآخر الامر نصيب نشد . عجالتا قسمت ما همان كنج كوهستان الموت شده است ، پا به خارج نبايد بگذارم « طلسم زنگوله » هم اين‌طور نبوده . هيچ جادوگرى هم كسى را اين‌طور افسون نكرده . يك دستخط حضرت و الا كه خيلى اهميت داشت و عشق ايشان را به اين خراب شده مدلل مىدارد و عينا ملصق « 1 » به اين كتاب شد تا يادگار بماند . و اين دستخط دوم ايشان است سواى آنچه شفاها فرموده [ اند 
  ] و هر نوكرى به طهران مىرود مىفرمايند .\r\n\r\nروغن در تهران\r\nروغن طهران خيلى گران شده زيرا تمام روغن طهران را همدانيها خصوصا رعاياى قريهء بهار تجارت مىكنند و بايد از لرستان و كرمانشاهان و كردستان برسد . به واسطهء اين جنگ و سدّ طريق نمىآورند و حالا حضرت و الا يك خروار ، سايرين على قدر اشتهايم از من روغن خواسته‌اند . در حالىكه روغن اينجا تمام به فروش رفته و نيست . زيرا روغن اينجا را كره مىكنند و طالقانيها تازه تازه براى چلوكبابيهاى طهران حمل مىكنند . هركس روغن بخواهد بايد در تابستان بلكه بهار منتهى اول پائيز بخرد و نگاه دارد . با وصف اين حال ميرآخور را گفتم ده به ده گردش كند و هر جا هست بخرد كه روانه شود .\r\n\r\nعسل منى سه تومان\r\nعسل كه خيلى لازم دارند آن هم از يك من شانزده هزار به سه تومان رسيده است .\r\n\r\nچوبدست الموتى و هزار چوبدست ديگر\r\nحضرت و الا چوب‌دست خواسته بودند از چوبهاى جنگلى كه الموتيها معمولا دست مىگيرند : پلوخر ، باش پلوخر ، رشنك ، ال . فرستاده بودم . خيلى تعريف نوشته بودند . به اين جور چيزها خيلى مايل مىباشند . بايد حضرت و الا هزار چوب دست و تعليمى اعلى فرنگى و چوبهاى هندى داشته باشند و باز ميل به عصا و چوب جنگلى الموت دارند . هيچ معشوقه‌اى را آن‌قدر كسى دوست ندارد كه حضرت و الا الموت را دوست دارد .\r\n\r\n\r\n","description":"","footnote":"\r\n( 1 ) - نامه مفقود شده است . ( مسعود سالور )\r\n","page_name":" 4640 ","page_number":516},
  {"content":"\r\n\r\n\r\nصيغه‌هاى عز الدوله\r\nيك مطلب تازه هم اين است كه حضرت و الا دخترهء كوريجانى ( ليلى ) [ را 
  ] كه دو سال بود با مادرش در خانه كلفت بود صيغه كرده‌اند . به ملاحظهء سايرين اول او را شهر يوسفيه خانهء عماد السلطنه روانه نمودند و صيغه كردند . پس از يكى دو دفعه رفتن شهر و يوسفيه و آگاه شدن سايرين آن‌وقت به تجريش بردند « 1 » . حالا ما شاء اللّه شش تا دارند .\r\nمدتها مايل شده بودند يك صيغهء كاشى بگيرند . آنچه كوشش كردند ممكن نشد . نزهت دختر من يكى از جوينده‌ها بود و مىگويد خانهء تاجر يا كاسب كاشانى نبود كه ما رفتيم .\r\nاما حضرت و الا دختر كاشى مىخواستند كه از روى دستور العمل كه مرقوم داشته بودند پيدا كنيم و تازه از كاشان آمده باشد كه لهجهء او تغيير نكرده باشد ، آن‌چنان دخترى به آن دستور پيدا نمىشد كه ناخونش فلان جور باشد ، چشمش فلان رنگ ، چانه‌اش آن قسم ، چه و چه كه يك صفحه كاغذ سياه شده بود . خصوصا تازه آمده باشد . كار به جائى رسيد كه كريم بيك كالسكه‌چى را حضرت و الا پنجاه تومان خرجى داده كاشان فرستاد . او هم رفت و دست خالى آمد . بعد به من نوشتند يك دختر الموتى روانه كنيد براى خدمت من . در ضمن مرقوم شده بود تميز باشد از آتان ناحيه باشد . شما پسنديده باشيد ، مىخواهم لغات الموتى ياد بگيرم . من جواب نوشتم اگر مقصود ياد گرفتن لغات است زيور خانم هست ، براى حضرت و الا هم همانها كافى است . نمىدانستم حضرت و الا مخفى از سايرين نوشته . در رقعهء گوهر خانم اشاره به آن كردم . دفعهء ديگر دستخط حضرت و الا رسيد سر تا پا اوقات تلخى . معلوم شد گوهر خانم اين مطلب را به همه گفته و هجوم به سر حضرت و الا آورده‌اند . اما آخر الامر از عهده بر نيامدند . از همه‌جا كه دستش كوتاه شد دخترهء كوريجانى را گرفت :\r\n هر سر شاخ در اين باغ صفائى دارد * هر گلى رنگى و هر مرغ نوائى دارد\r\nبرو خواجه زن كن تو در هر بهار * كه تقويم پارينه نايد به كار \r\n\r\nدستخط آقاى عماد السلطنه\r\nاول عقرب 25 ذيحجه - از آنجا كه فى الجمله اخبار دارد : اتفاقات تازه همين است كه چند نفرى از اعضاء يا اجزاء سپهسالار را گرفته طرد كردند . از جمله گفتند\r\n\r\n\r\n","description":"","footnote":"\r\n( 1 ) - اين آخرين صيغه پس از فوت عز الدوله شوهرى اختيار كرد . در سال 1331 يا 32 شمسى در يكى از شبهاى اول ماه براى رؤيت هلال به پشت‌بام رفت و پس از رؤيت چشم‌ها را بست تا از بام فرود آيد و در اطاق به روى صفحات قرآن ديده بگشايد . بيچاره راه را عوضى رفت ، از بام افتاد و فوت كرد . ( مسعود سالور )\r\n","page_name":" 4641 ","page_number":517},
  {"content":"\r\n\r\nكاشف السلطنه ، مشكوة الدوله ، مهذب الملك و امين الوزاره بوده‌اند . پسر يمين الملك را هم يك روز حبس كردند . اما از بابت جنگهاى داخلى خبر صحيح نداريم . مىگويند بروجرد را عثمانيها گرفتند در عراق جنگ مىكنند . على اى حال قوت عثمانيها زياد است به دليل آن‌كه از سفارت روس ابلاغيه در نمىآيد . اما گويا آنقدر هم نباشد كه تا پايتخت برسد يعنى در اين اوقات اهل طهران مثل گوسفند از همه‌جا بىخبر و مشغول چرا هستند .\r\nآسمان ايران هم مثل مردمش بىحس و بىحركت ، بىابر بىباران ، همين‌طور ساكت ايستاده و خاك مردم را خفه مىكند .\r\n\r\nمرگ يمين الممالك\r\nاز اتفاقات جديد شخصى بدون سابقه در خيابان شاه‌آباد با تيشه نجارى از پشت‌سر ضربتى به گردن يمين الملك بردار محتشم السلطنه مىزند . آن بيچاره هم تازه از بستر بيمارى برخاسته از اين ضربت بىحال شده خون زيادى از او مىرود به مريض‌خانهء ينگى دنيائى بردند . با آن‌كه محض خاطر محتشم السلطنه عموم اطباء و غيره حاضر شدند هر كارى كردند نتيجه نبخشيد ديشب فوت شد . روىهم‌رفته آدم خوبى بود و حيف شد . ضارب در استنطاق گفته است من حاجى يمين الملك وزير ماليهء سابق را مىخواستم بزنم كه مستمرى مرا نداده بود ، با يمين الممالك كارى نداشتم ( اين هم خوشبختى و اقبال ) . ( پايان نامهء عماد السلطنه )\r\n\r\nرقعهء حاجى آقا\r\nبعد از مطالب شخصى - سپهسالار اعظم كه در مراجعت طهران خوش نيستند .\r\nكاشف السلطنه ، مشكوة الدوله ، بهاء السلطنه ، امين الوزاره توقيف حبس در نظميه ، پس از استنطاقات اولى رشت ، 2 قم ، 3 مرخص ، 4 سمنان و حبس . حضرت اشرف را هم مىگويند بايد استرآباد برود . شعاع الدين ميرزا خرقان است . خبر سلامتى را دارم . از جنگ و جدال اخبار صحيح خيلى كم است . بروجرد را سردار محيى اشغال كرد بدون جدال . ركن الدوله را مرخص كردند و راه افتاد . عراق و خمسه گفتگويش هست ولى محقق نيست گرفته باشند . در كوريجان و آن صفحه جنگى شده ( كوريجان هم يك فرونتى شده ) . خبر صحيح نيست . عثمانى را مىگويند آوه را هم گرفته يك‌طرف و روسها منكرند و پيشرفتى هم از خودشان نمىگويند .\r\n\r\n","description":"","footnote":"","page_name":" 4642 ","page_number":518},
  {"content":"\r\n\r\n\r\nجنگ اروپا\r\nجنگ اروپا اين روزها در رومانى است و بخارست را بلغار و عثمانى گرفته‌اند و خيلى از اراضى و شهرها را نيز تصرف كرده بيست و پنج هزار اسير چهارصد عرابه توپ غنيمت برده‌اند . اخيرا شهرتى دارد كه سيصد هزار از قشون رومانى يا قشون روس را اسير كرده‌اند . صحت و سقم معلوم نيست . در هر صورت كار رومانى به نظر زار مىآيد و نزديك است مثل صرب و بلژيك شود . در فرونتهاى ديگر گويا حملات سختى نباشد جنگهاى مختصر و پيشرفتى از متفقين معلوم نيست .\r\n\r\nوزرا\r\nمشير الممالك را پس از رفتن امير افشار روسها گرفته قزوين آوردند حبس كردند . با زحماتى به حمد للّه خلاص شده و عودت كرد . شاهزاده عميد الدوله و بهاء الدوله سلامت هميشه جوياى سلامتى سركار هستند . وزراء مشغول كارهاى لغو خودشان هستند .\r\nپرگرام همه يكى است . جلب نفع ، گذراندن وقت ، بىاعتنائى به مردم و امور و اساس مملكت .\r\nتصور مىكنم كم‌كم هركس رئيس الوزراء شود اقلا دو سه وزارتخانه را به ناظر و ميرآخور و پيشكار خودش بدهد . ( بعد حكايت يمين الملك است ) .\r\n\r\nجنگ نايب حسين\r\nنصير الدوله به زور خانم وثوق الدوله معاون وزارت خارجه شده چند روزى است جلوس مىكند . مؤيد الدوله از حكومت قم ترقى به حكومت كاشان كرده است ( در روزنامه ديدم باز قشون روس از اصفهان و قم به كاشان رفته نايب حسين و ما شاء اللّه خان فرارى شدند ، تا چه وقت باز بيايند . دنيا آخر شود همه اين جنگهاى فعلى تمام شود جنگ نايب حسين تمام‌شدنى نيست و از عهدهء او هم كسى بر نمىآيد ) .\r\nبارندگى تا حال نشده دو روز است هوا سردتر شده ابرى در آسمان ديده مىشود .\r\nگندم خوب بيست و هفت تومان ، جو شانزده الى هفده ، نان خيلى كم خيلى بد ناياب ، دكاكين شلوغ و رقت‌انگيز است . خدا ترحم فرمايد . 25 ذيحجه .\r\n( پايان نامهء حاج آقا )\r\n\r\n","description":"","footnote":"","page_name":" 4643 ","page_number":519},
  {"content":"\r\n\r\n\r\nروزنامهء ارشاد\r\nاما حكايت تسخير بخارست به نظر راست نمىآيد . اگر همچو مطلبى بود آقاى عماد السلطنه هم مرقوم مىداشتند . « رعد » نيست مديرش هم چنانچه ذكر شد روسيه رفت . چند نمره « ارشاد » آقا فرستاده‌اند كه بىمصرف و بىفايده است . يك ورق هم بيش نيست . با اين ترتيب چيزنويسى روزنامه‌ها معلوم است هيچ مطلب ندارد ، كانّه مثل نسخهء حكيم حق نظر يهودى است . « لندن‌نيوز » من مىرسيد آسوده مىشدم .\r\n\r\nملا رضى معلم\r\nميرزا محيط پسر ملا رضى براى درس دادن بچه‌ها سه روز است آمده ، از دروس جديد بىاطلاع نيست و به همان ترتيب درس مىدهد . ماهى چهار تومان سالى يك خروار گندم . روشنك و ملكه مشغول درس هستند . بهمن هم گاهى مىرود مىنشيند و مىگويد من بايد فرنگستان بروم . عباس تب كرده .\r\n\r\nدستخط حضرت و الا « 1 »\r\nنور چشم من ، عصر چهارشنبه 19 تقى رسيد ، از راه طالقان آزادبر به امامزاده داود از آنجا به تجريش رسيدند ، راه سختى طى كرده كوهستانى شده‌اند . تقى كمتر از ديو سفيد يا ارژنگ يا اولاد ديو نيست به يكى از آنها ماند يا مرحوم زال يا زال خان ، همه موى سپيد دارد . پنير را ديدم خيلى تعريف دارد . از كوچنان بايد تعريف كرد يا از قمرى كه مرتب كرده است . نوشته است البته گاهى بايد از تحف الموتى ياد كنيد . پر فراموش كرده‌ايد كه چقدر زحمت كشيده‌ام تا آنجا را نگاه داشتم . اميدوارم براى شما باقى بماند . ثمر و نتيجهء زحمات مرا هر چهار پسر ببريد و از منافع آنجا فوائد كلى برداريد كه هنوز هيچ معلوم نيست چها در آن سرزمين و در آن قلل جبال و در آن دره‌ها هست و پيدا نيست . انشاء اللّه به شماها آشكار شود از دفاين و معادن و خزاين‌كه در شكم خاك و بغل سنگ و زيرزمين پنهان است . البته بايد قدر آنجا را بدانيد و هرگز و ابدا به ديگرى ندهيد كه اگرچه يك وجب مرتع باشد كه عاق من خواهيد بود و روح من در آزار و اذيت مىافتد .\r\nهمان زراعت و تحصيل كشك و پشم ، روغن و حاصل آنجا هر وقت رفع احتياج را مىكند و شماها را آسوده مىدارد كه محتاج هيچ كس نباشيد . اين نصيحت [ و 
  ] وصيت من است .\r\nمبادا تخلف كنيد . 20 پنجشنبه ذيحجه 1334 اواخر ميزان لوىئيل - باغ تجريش .\r\n\r\n\r\n","description":"","footnote":"\r\n( 1 ) - عكس نامه در صفحهء بعد چاپ شده است .\r\n","page_name":" 4644 ","page_number":520},
  {"content":"\r\n . \r\n","description":"","footnote":"","page_name":" 4645 ","page_number":521},
  {"content":"\r\n\r\n\r\nمهرماه خانم - سالار سعيد\r\nشنبه هفتم محرم الحرام ، 12 عقرب - دو روز بود هوا گرفته بود و مه غليظى بود . صبح امروز كه براى نماز برخاستم همه‌جا سفيد بود و درختها كه هنوز برگ داشتند كج و معوج و بعضى شكسته و روى زمين افتاده بود . به‌جاى باران برف آمد و هنوز هم كه مدتى است از آفتاب مىگذرد باز برف مىآيد . اين هم شكل تازه بود امسال ديديم . بنائى من تمام نشده گچ‌مالى اطاق و گلخانه مانده . استاد محمود مدتى است اينجا رحل اقامت انداخته اما گچ‌كارى بلد نيست . اسمعيل قاطرچى براى آوردن مهرماه خانم صبيهء رفعت السلطان شهر رفته . خانمها ميل كردند او را بياوريم ، چندى مشغول باشند . آن بيچاره هم پس از دو سال مرافعه با سعيد نظام و ماندن خانهء پدر رفتند طهران . به زور و حكم سپهسالار اعظم سعيد نظام كه سالار سعيد لقب گرفته راضى شد خانه و خرج باقر خان را جدا كند و اصلاحى شد . هنوز طرفين قزوين نيامده جوان ناكام در رودبار بدرود زندگانى گفت . حاليه معلوم است مهرماه دماغى ندارد . اينجا هم بيايد بهتر است ، اگرچه از آن شوهر مهربانى نديد . اما باز البته موثر است . خانمها تهيه ديده‌اند كه وقتى كه آمد ديگر مانع شوند زمستان برود به هر شكلى شده . اينجا هم جائى است . آمدن دست خود آن‌كس است كه بيايد ، اما رفتن دست او نيست .\r\n\r\nاخبار « ارشاد » از جنگ\r\nچند نمره « ارشاد » در يك ساعت و نيم خوانده شد . اخبار مهم آن از اين قرار است :\r\n17 اكتبر . اخبار اخيرهء بالكان حاكى است كه گاهى قشون انگليس رود « استروما » را عبور كرده دسته‌جات عمدهء بلغار داخل يك سلسله مصادمات شده و جناح چپ قشون صرب مشغول حملات گشته و گاهى هم قشون روس و فرانسه از جناح چپ به كمك صربيها رسيده ، بلغارها به‌سمت مناستر عقب نشانده و از آن طرف نيز ايطاليائيها در شمال اپير بناى تجاوزات را گذارده‌اند . هرگاه از روى نقشه تطبيق نموده با دقت تمام مطالعه بكنيم خواهيم ديد كه در جبههء سالونيك قشونهاى انگليس و فرانسه و صرب و روس و ايطاليا داخل تعرضات مشتركه شده و وضعيات حاضرهء بالكان مساعد يك اين‌چنين اقدام و حمله عمومى است . زيرا كه ورود رومانيا به جنگ و پيشرفت او در مقابل اطريش از يك طرف آلمان و بلغار و عثمانى را مجبور نموده است كه قواى رومانيا و روس را به‌طرف جنوب دعوت كرده و از طرف ديگر نقشهء اخير آلمان براى حملهء رومانيا و مغلوب ساختن قواى طرف ضعيف كه جهت اجراى اين مقصود قواى مهمه در جبههء رومانيا و\r\n\r\n","description":"","footnote":"","page_name":" 4646 ","page_number":522},
  {"content":"\r\n\r\nبلغار جمع‌آورى كرده ، متفقين را وادار به حملات و تجاوزات مشتركه نموده است . ايضا مىنويسد آلمانها از جنوب رومانيا تجاوز كرده از سرحدات آن مملكت گذشته تورتوكارى و بالچيك و ساير نقاط مجاور آن را اشغال كرده‌اند . از آن طرف بلغارها به جهت جبران تقليل و تخفيف قواى سالونيك در مقدونيهء يونان پيش رفته بندر كاوالا را كه بعد از سالونيك بندر دوم يونان محسوب مىشود ضبط كرده مواقع نظامى و خطوط جنگى خويش را محكم و مستحكم ساخته‌اند و قواى متفقين را خواهى نخواهى داخل مبارزه و عمليات جنگى نموده‌اند . مجددا مهمترين ميدانهاى جنگ شبه جزيرهء بالكان گرديده است . در فرونت سوم و وردن مصادمات دول توپخانه و غيره و غيره كماكان باقى است و فرانسه‌ها در وردن حال تعرض اختيار نموده‌اند . در فرونت شرق پيشرفت روسها باقى است .\r\n\r\nفرونت قفقاز\r\nدر فرونت قفقاز در مه‌مه خاتون و موش جنگ شديد در كار است . اتومبيلهاى زره‌پوش انگليس با جمعى از سپاهيان آن‌كه از راه تبريز وارد شده بودند در اطراف درياچهء وان با اكراد عثمانى مشغول جنگ هستند . فيلد مارشال هيندنبورگ به فرمانفرمائى كل قواى دول متحد برقرار شد . بندر پيره و ساير بنادر يونان را دول متفقه ضبط و خروج و دخول كشتى به نظارت آنهاست . تمام خطوط تلگراف و پست آن دولت را هم ضبط نموده تلگرافات و كاغذجات تحت سانسور است . مجازات سخت هم براى اشخاصى كه به متفقين خلاف مىكنند و صاحب منصبانى كه شهر و قلاع يونان را به بلغار برگذار نموده‌اند درخواست شده . حزب ونزيلوس ميتينگهاى مفصل داده بين پادشاه و ونزيلوس التيمام ناپذير است ( فرار پادشاه و دخول به جنگ آن دولت گويا اصل ندارد و دروغ بود . ) كابينهء يونان تغيير كرد مسيو كالوژر پولس رئيس الوزرا شد . يك دوجين هم فس ، لوس ، بوس ، وزراى ديگر را تشكيل مىدهند . آلبانى بىصاحب ، محل تاخت‌وتاز قشون اطريش و ايطاليا شده و كم‌كم متفقين ايطاليا را هم توى كار آورده‌اند . بلغارها در دوبروجه پيشرفت نموده‌اند . ( 23 اكتبر )\r\n\r\nامان اى شاطر آقا\r\nطهران نان كم است ، به زحمت و مشقت به دست مىآيد . روزنامهء « نسيم شمال » اشعارى درج كرده بود كه آخر آن تمام « امان اى شاطر آقا » بود بىمزه نبود .\r\n\r\n","description":"","footnote":"","page_name":" 4647 ","page_number":523},
  {"content":"\r\n\r\n\r\nايران و حمايت روس و انگليس\r\n« نويه ورميا » « 1 » شرحى در اتحاد روس و انگليس و ايران نوشته كه پس از گفتگوهاى زياد دولت ايران داخل اتحاد ما شد و قراردادى راجع به تشكيلات قواى نظامى و ماليهء ايران بين دولتين روس و انگليس در ايران منعقد شده نتيجهء مذاكرات طولانى است كه بين دول ذى نفع به عمل آمده است و مخصوصا از زمانى كه اقدامات آلمان راجع به حركت شاه جوان از پايتخت به هر جهت بىنتيجه ماند و قواى مملكتى به دست سپهدار اعظم رئيس الوزراء افتاد در مذاكرات مزبور موفقيت كلى حاصل شد و يك اتحاد صميمانه بين روسيه و ايران خواستگار شدند . يعنى ايران كه نزديك بود داخل اردوگاه دشمنان ما بشود حاضر گرديد كه با روس و انگليس اتحاد نمايد . اين تغيير پلتيك نتيجهء عزم و جديت سازانوف و حكم رئيس ادارهء شرق وسطى است . موضوع قرارداد بين دول مزبوره منعقد شده است به سه قسمت تقسيم يافته در قسمت اول اين قرارداد مطرح است كه براى تسهيل امور ماليهء ايران دولتين روس و انگليس يك « موراتوريوم » موقتى از بابت قروض جاريهء دولتى ايران مقرر شود . دولتين روس و انگليس نيز قرار داده‌اند كه تشكيلات نظامى ايران را انجام دهند و براى اجراى اين مقصود مقرر شده است كه عدهء بريگاد قزاق در شمال به يازده هزار نفر برسد و از طرف انگليسها هم در جنوب قشون مساوى به‌همين عده تشكيل داده شود . در قسمت سوم اين قرارداد دولت ايران متعهد مىشود كه يك بيطرفى متمايلى به روس و انگليس اتخاذ نمايد و يك كميسيون مخصوص براى تفتيش ( كنترول ) ماليهء مملكتى منعقد نمايد . علاوه بر اين دولت ايران حاضر شده است كه همه نوع اقدامات براى حفظ بىطرفى بنمايد از قبيل پرتست دولت ايران به عثمانى در باب ورود عساكر او به خاك ايران و جلوگيرى از تبليغات راجع به جهاد ، بالاخره تشكيل يك دسته قشون ملى براى جنگ عثمانى . كليهء تعهداتى كه ايران نموده و حقوقى را كه دولتين از اين بابت تحصيل نموده‌اند طورى است كه ايران عملا از اين تاريخ به بعد در تحت حمايت ( پروتكتوراى ) روس و انگليس واقع شده است . انتهى .\r\n( پايان مقالهء روسى )\r\n\r\nقرارداد سرّى\r\nدر تحت اين آرتيكل نويسندهء « ارشاد » مىنويسد نه تنها از وجود يك چنين قراردادى خبر نداريم در دوائر رسمى ذكرى نشده . تصور نمىكنيم كه ميانهء اولياى امور ايران و\r\n\r\n\r\n","description":"","footnote":"\r\n( 1 ) - در اصل : نوه‌ورميا - نويه ورميا - روسى به معنى عصر جديد . ( مسعود سالور )\r\n","page_name":" 4648 ","page_number":524},
  {"content":"\r\n\r\nنمايندگان سياسى روس و انگليس چنين مذاكراتى كه منجر به يك ائتلاف و موافقت طرفين گردد سرّا اتفاق افتاده باشد . سهل است در يك مملكت مشروطه بدون استحضار عموم ملت و تصويب نمايندگان پارلمان انعقاد يك ائتلاف يا قرارداد با دول سايره آيا چگونه صورت قانونى و رسميت را دارا خواهد بود . ما ترجمهء دو مقاله را نموديم و منتظريم اولياى امور و هيئت دولت حل و رفع مشكل را از ما و عموم ملت بنمايد . انتهى .\r\n\r\nانگليسها\r\nمن هرگز باور نمىكنم روزنامهء « نويه ورميا » بدون حقيقت يك همچو مقالهء مهمى را درج كند . كنترول ماليه كه واقع شده قشون هم كه اگر روسها در شمال نگرفته‌اند فعلا بريگاد هفت هزار نفرى طهران و شبه مأمورين آن حتى در فرونت همدان مشغول انجام امورات است ، چنانچه چندين عرابه از توپهاى طهران بريگاد را به فرونت همدان بردند .\r\nاما انگليسها به توسط جنرال ساكس و صاحب‌منصبان خود عدهء قشونى گرفته كه از كرمان به يزد و از آنجا به اصفهان و از اصفهان خيال شيراز را دارند . ديگر به قول عوام ماست و سياه‌دانه‌اش باقى مانده كه آقاى نويسندهء « ارشاد » دولت مشروطه و ملت را نشان مىدهد ! زنده‌باد سپهسالار اعظم ، زنده‌باد مشروطه . حالا هم سپهسالار ول كن معامله نيست تا درست ايران را قباله نكرده و به دست آنها ندهد . دولت مشروطه كدام است ، اينها حقه‌بازى بود كه جمعى به نوا برسند . سايرين هم آلت اغراض آنها شدند .\r\n\r\nولات جديد\r\nظل السلطان و صارم الدوله پسرش وزير خارجهء اسبق به‌سمت اصفهان رهسپار شدند . ديگر ننوشته حكومتهاى جنوب هم كما فى السابق با اوست يا همان اصفهان تنهاست . شاهزاده كامران ميرزا اميركبير فرمانفرماى خراسان و سيستان شدند . شاهزاده ناصر الدين ميرزا عزل شد . رفع غائلهء شيراز گويا شده كه مىنويسد فرمانفرما از آباده به سمت شهر شيراز حركت كرد و سردار معتضد نايب الاياله عزل و حركت به‌سمت طهران نمود . سردار منظم نايب الاياله شد . صولت الدوله هم رفته . مسيو مرنارد خزانه‌دار سابق در طهران وفات كرد .\r\n\r\nسردار صولت - رضا جوزانى\r\nسردار صولت چراغعلى خان بختيارى و رضا جوزانى در جنگ نزديك شهر اصفهان كشته نشده بلكه فرار كردند و از اردستان به‌سمت جندق رفته‌اند . ديگر روزنامه مطلبى\r\n\r\n","description":"","footnote":"","page_name":" 4649 ","page_number":525},
  {"content":"\r\n\r\nنداشت . هوا سرد شده . عباس تب دايم دارد بىحال است . فقط نمك ميوه داديم . امروز استخاره كردند هندوانه خوب آمد . نحيف و ضعيف و لاغر شده ، هشت روز است تب دارد .\r\n\r\nگرانى قند\r\nپنجشنبه 12 محرم الحرام 1335 ، هفدهم عقرب ، نهم نوامبر 1916 - ناخوشى عباس حواس مرا مغشوش كرده دوازده روز است افتاده متصل تب دارد . هندوانه و ليمو اندكى افاقه كرده ليكن باز تخفيفى در تب نيست . امسال دو شب‌روضه خواندم . گرانى قند گويا در همه‌جا اين تخفيف را منظور داشته باشد . در اين‌جا چاركى يك تومان شده است .\r\nساير چيزها هم به‌همين ترتيب بالا رفته . يك‌طرف گرانى غله ، يك‌طرف گرانى اجناس فرنگ . مردم نمىدانند چه خاك بر سر كنند ، شكمشان گرسنه ، بدنشان لخت . اسمعيل از شهر نيامد . من احتمال مىدهم ديروز حركت كرده باشد .\r\nامير اسعد رودبار آمده معروف است تنكابون مىرود اما من مشكل مىدانم ، زيرا آدمى كه از آب چائيده به اصطلاح بترسد ، جلوى و با نمىرود . دو روز باران آمد زمينها تر شد . ديم را مىگويند مىشود گاو زد .\r\n\r\nروزنامهء تايمز\r\nروزنامهء « تايمز » كه مسيو ادوارد داده بود مال ماه اگوست است . اين روزنامه يوميه چهارده صفحه است و هر صفحه هفت ستون ورق بزرگ ، هر ستون دويست و بيست سطر است . تقريبا هر نمرهء آن به قدر يك كتاب كتابت دارد . قيمت هر نمره يك پنى ( 12 پنى يك شلينك ، بيست شلينك يك ليره ) . گمان مىكنم از اين ارزان‌تر روزنامه نباشد .\r\nاين چند روز از شدت بيكارى تا آنجا كه توانستم خواندم ، خصوصا آرتيكلها و نطقها و تلگرافات .\r\nدخول سال سيم جنگ را كه در روز چهارم اگوست اول آن بود پادشاه انگليس به تمام پادشاهان متفق خود و مستعمرات و اردوهاى نظامى تلگرافات صميمانه مىكند و در هر يك امتداد جنگ تا موقع فتح و ظفر را خاطرنشان مىنمايد . جوابهائى كه روز بعد رسيده بود تمام به‌همين مضمون بود كه پس از تشكر از اقدامات مجدانه دولت و ملت انگليس مىنويسد همه قربانيهائى كه تا امروز شده براى فتوحاتى است كه بعدها نصيب ما بشود و ما جنگ مىكنيم تا عدالت و آزادى برقرار كنيم .\r\n\r\n","description":"","footnote":"","page_name":" 4650 ","page_number":526},
  {"content":"\r\n\r\n\r\nدعا براى پيروزى\r\nدر شهر لندن و قصر سلطنتى و اغلب شهرهاى بزرگ انگليس و بيشتر مستعمرات آن پادشاه و اهالى به كليسا رفته براى فتح و پيروزى و ارواح مقتولين و سلامت نجات اسرا دعا خوانده شد ، حتى در هندوستان مسلمين و هنود و برهمن به معابد خود رفته بودند .\r\nشب چهارم در عمارت كوئين هال لندن در حضور سفراى دول متفقه و جماعت كثيرى از اهالى انگليس مستر اسكويت و مستر بنرلا نطق طولانى مفصلى مىنمايند و مستر اسكويت از تمام ممالك و تمام فرونتها يكان يكان شرحى بيان مىكند كه نتيجهء آن عزم راسخ در امتداد جنگ است و اميد به فتوحات و غلبه بر دشمن و مساعدت حال كنونى از هر سمت در پيشرفت متفقين . در آخر مىگويد پس از آن‌كه اطريش از گفته‌هاى خود عقب رفت و حاضر براى ترتيبات ديگرى شد . هيولاى صلح و جنگ در برلن نمودار بود . به يك كلمه ممكن بود تمام اين واقعات رخ ندهد . اما قيصر اين كلمه را به زبان نياورد .\r\nلرد كيچنر مرد ، ليكن يادگار فراموش نشدنى از خود باقى گذاشت . ما با اين ترتيب طرز قشون‌گيرى مىتوانيم مطمئن به فتح باشيم و چون راهى كه ما مىپيمائيم راستى و عدالت است البته به مقصود مىرسيم ( طرفين همين را مىگويند و به عقيدهء من طرفين دروغ مىگويند ) .\r\n\r\nابلاغيه‌هاى طرفين\r\nچيزى كه در اين روزنامه‌ها مايهء تعجب و گاهى اسباب خنده است كه گويا مدير تايمز عمدا در درج آن اصرار دارد اين است : در تحت ابلاغيه‌هاى سرگردان اردوهاى انگليس و روس و فرانسه و ايطاليا ابلاغيه‌هاى آلمان و اطريش و عثمانى را كه آژانس رويتر از ممالك بىطرف كسب و مخابره نموده ذكر مىكند كه يا حقيقتا ابلاغيه‌هاى خودشان دروغ است با مال متحدين ، زيرا در هر روزنامه آنچه از خودشان درج است در ذيل آن ضد و عكس آن را متحدين اعلان نموده‌اند . فى المثل ششم اگوست از اردوگاه سوم با حملات شديد ما چهل ذرع خندق گرفته شده و صد نفر اسير آورديم ، حملهء متقابلهء آلمانها به كلى بىنتيجه ماند و ما دشمن را به كلى از سنگرهاى خود خارج كرديم . در همين روز و همين ساعت ابلاغيهء آلمان همان مطلب فوق الذكر را به خودشان نسبت مىدهند و قس عليهذا مال فرونت شرق و وردن و مصر و سالونيك و ايطاليا . مگر گاهى جزئى تفاوتى داشته باشد . در فرونت سوم پيشرفتها خيلى بطئى و از ده و بيست و چهل\r\n\r\n","description":"","footnote":"","page_name":" 4651 ","page_number":527},
  {"content":"\r\n\r\nمتر بالاتر نمىرود .\r\n\r\nجنگ هوائى\r\nكار آيروپلنها خيلى بالا گرفته در بعضى روزها تا هفده مرتبه جنگ هوائى واقع شده است . ريختن بمب به مواقع خصم از خروار مىگذرد چنانچه در يك روز نوشته بود سه تن ( نه خروار ) بمب فرانسه‌ها انداخته‌اند . يك نفر صاحب‌منصب انگليسى شرحى از خندقهاى آلمانى كه به دست آنها افتاده است ذكر نموده بود كه خندقهاى آلمانها تا سى فوت عمق دارد و اطاقها با چراغ الكتريك روشن مىشود ، بخاريهاى گرم گذاشته شده ، لوله‌هاى آب كشيده شده ، خوابگاه و خوردنگاه جداگانه دارند . روى تمام تختهاى خواب لفافه‌هاى سفيد كشيده شده ، ديوارها منقش و با زينت است . در سقف اطاقهاى زيرزمينى ( شهر پريان بايد اسم گذاشت ) هريك چهار عدد زنگ آويخته بود كه من ندانستم براى چه نصب نموده بودند .\r\nبعدها از يك نفر اسير آلمانى جويا شدم او نقل كرد ما در آن زيرزمين فقط صداى توپها را مىشنويم . ديگر نمىدانيم از طرف ما خالى مىشود يا از طرف خصم . لهذا اين زنگها را نصب نموده‌اند كه هر وقت گلولهء توپ دشمن به زمين مىخورد به واسطهء جنبش و تكان زمين اينها صدا مىكند و ما ملتفت شويم توپ از طرف انگليسيها مىآيد .\r\nهر وقت صداى توپ مىآيد و آنها صدا نكند مىدانيم از طرف ما شليك مىشود ، لهذا بدون آن‌كه بيرون آمده خود را به مخاطره اندازيم شليك خودمان را با مال دشمن تميز مىدهيم . در يك‌طرف اين خندقها مريض‌خانه ديده بود كه سيصد رخت خواب داشت .\r\n\r\nقدرت آلمان\r\nبارى اين جنگ حكايتى است مگر برود آدم ببيند . به نوشتن ممكن نمىشود . بارى چيزى كه محل تعجب است اين است كه با اين محاصره دريائى و اين همه جد و كوشش دول متفقه اين دو دولت حوائج خود را چطور فراهم نموده و مىنمايند . در صورتىكه يك مثقال آهن از هيچ‌جا به آلمان وارد نمىشود چطور اين همه مهمات و قورخانه را تهيه مىكند كه به متحدين خود هم پىدرپى مىرساند كه پس از دو سال ساير دول ادعا مىكنند كه ما هم به قدر كفايت مهمات داريم و فراهم نموديم ، در حالىكه يك دانه گندم يا يك مرغ به آنجا وارد نمىشود چطور غذا و گوشت و مأكول و مشروب اين همه آدم را تهيه مىكنند كه داد اين مردم بلند نشده است . از حق نبايد گذشت همهء اينها منحصر به خود آلمان است . هيچ ملتى از عهده برنمىآيد .\r\n\r\n","description":"","footnote":"","page_name":" 4652 ","page_number":528},
  {"content":"\r\n\r\n\r\nانگليس و افريقا\r\nبايد دانست كه پس از جنگ دولت انگليس با ترانزوال و اورانج عقايد صاحب‌منصبان بزرگ انگليس از قبيل لرد رابرت و كيچنر و فرنچ و غيره و غيره از اين ترتيب قشون‌گيرى انگليس به كلى منحرف شده و متصل مىگفتند كه با اين قشون اگر جنگ بزرگى واقع شود انگليس از عهده بر نمىآيد . چه بود كه وزراى انگليس چندان اعتنائى به اين حرف نكردند تا جنگ فعلى شروع شد و لرد كيچنر به مسند وزارت جنگ متكى شد . به كمك سايرين به وزراى انگليس ثابت و مدلل كرد كه اين قشون به درد اين جنگ نمىخورد ! باز بعضيها مخالفت كردند ، از جمله گويا لرد دربى بود كه اطمينان داد قشون معتنابهى تهيه خواهد نمود . ابلاغيه و درخواستى منتشر كرد ليكن آن نتيجهء مطلوبه حاصل نشد .\r\nجوانهائى كه در شهرهاى قشنگ انگليس با دولت و مكنت در عيش و آسايش بودند رغبت ننمودند كه دسته دسته و گروه گروه حاضر شده و به صحراى جنگ و جلوى هوت‌زر آلمانى رفته جان بدهند مگر عدهء قليلى . اين بود وزراى انگليس قانون نظام اجبارى را پيشنهاد مجلس كردند ، جز آن‌كه در اين قانون مستثنياتى بود از آن جمله مردمان متأهل و اشخاصى كه در ادارات دولتى مصدر مشاغل هستند و كارگرانى كه از وجود آنها بهتر از رفتن صحراى جنگ كار ساخته مىشود ، چه و چه . با اين پيشنهاد جمعى باز مخالفت كردند من‌جمله مستر للويد جرج ( وزير جنگ حاليهء انگليس ) و گفتند فردا هركس متأهل نيست تأهل اختيار مىكند ، شغلى ندارد داخل شغلى مىشود و آن مقصود حاصل نخواهد شد . مدتى مجددا اين مسائل مطرح مذاكرات بود تا وزراى انگليس و مخصوصا مستر اسكويت صدراعظم قبول نمودند كه بدون استثنا بل به اجبار تمام اتباع « گرت بريتن » و ايرلند كه به سن سربازى برسند بايد داخل نظام برى و بحرى شوند و پارلمان رأى داد و قانون به محل اجرا گذاشته شد . اين است كه يادگار فراموش نشدنى كيچنر مىگويند .\r\nپنجشنبه 12 ماه محرم ، 17 درجهء عقرب ، 24 اكتبر - عباس خوب نشده تب هست . به قدرى ضعيف و لاغر شده كه به وصف نمىآيد . از بغل مادر على محمّد تكان نمىخورد .\r\nبغل هيچ كس حتى مادرش نمىرود . حرف بزنى يك جيغى مىزند كه آدم وحشت مىكند . طبيب استخاره است ، دوا محدود . هوا سرد شده . گلخانه تمام شد اما اطاق مانده . دو مرتبه هم به اكرم الملك در باب بنا نوشتم ، هى نوشت صباح مىآيد و صباح نيامد .\r\nبر خلاف تصور من بنه و آدمهاى امير اسعد آمده به گرمارود رفتند و گفتند خودش هم\r\n\r\n","description":"","footnote":"","page_name":" 4653 ","page_number":529},
  {"content":"\r\n\r\nعصر مىآيد . همين‌طور هم شد . دو ساعت و نيم به غروب مانده وارد اطاق من شد . شيخ نور الدين كذائى هم همراهش بود با آخوند طالقانى كه مولانا مىگفتند ، حرّاف و پررو .\r\nيك ساعت و نيم در قلعه توقف كرد .\r\n\r\nعقيدهء امير اسعد\r\nدر سفر اخير كه قبل از محرم طهران رفت پنج شب مانده است آن هم در باغ فردوس .\r\nسپهسالار شهر نيست . منتظم الملك را هم برده بود گويا اصلاحى كرده باشد . يك روز هم گفت جنرال باراتف را مهمان كرديم . هنگام خداحافظى من گفتم مرا پير كرديد خودتان هم پير شديد ، خنده كرد . جنرال اطمينان داشت عثمانيها جلو نمىآيند . اما از شهر نوشته بودند چهار فرسنگ جلو آمده‌اند . ديروز هم آدمى آمد او گفت گدوك سلطان بلاغ را گرفته‌اند . امير اسعد نگفت به چه سمت مىرود . اما به هر سمت برود با وجود اقامت او ديگران مضمحل و ناچيز هستند ( او نگفت اما من مىدانم سردار اقتدار در زرجه بستان است و طهران نرفته سوار جمع مىكند ) . امير اسعد ظاهر نمىكرد اما معلوم بود دماغ دارد . ضررهاى امسال را جبران مىكند .\r\nشيخ نور الدين هم مثل كوه البرز نشسته بود متصل دست به ريش مىكشيد و پيش خود حكمهاى ناحقى كه من بعد مثل ورق گنجفه خواهد داد حساب مىكرد . اينها حالا مىروند و هركس آب و غليان هم به سردار اقتدار داده باشد پدرش را مىسوزانند .\r\nباقى مانده از چنگ سردار به چنگ اينها خواهد افتاد . پسرهاى چراغعلى در خانهء مهدى نقشه‌ها مىكشيدند ، پولها جمع مىكردند . از هركس امير اسعد ده تومان بگيرد نوكرهايش پنجاه تومان خواهند گرفت . پدرى از تنكابونى بيرون بياورند كه در داستانها بگويند . متملقين چيزها خواهند گفت . الحمد للّه حق به مركز خود قرار گرفت . به كورى چشم دشمنان چشم و دلمان روشن شد . خداوند به شما صد هزار سال عمر بدهد . چهار روز نبوديد ولايت خراب شد ويران شد ، چه و چه كه آن مجالس ديدن دارد .\r\nسالار طهران مانده ، اكرم الملك همراهش است . پسرهاى كوچك را طهران برده در مدرسهء امريكائى گذاشته . عيالش با دختر و پسرهاى كوچك‌تر رودبار توقف دارند . يك ساعت به غروب مانده وداع كرده رفتند . اما يك سر خرم‌آباد نمىرود ، در ميان رود يا دو هزار مىرود تا خوب خاطر جمع شود كه و با نيست ، در صورتىكه و با هست اما اينها از بس مايل رفتن بودند ديگر طاقت نياوردند پس از رفع آن بروند ، خصوصا نوكرهاى گرسنه\r\n\r\n","description":"","footnote":"","page_name":" 4654 ","page_number":530},
  {"content":"\r\n\r\nهار و تور « 1 » كه دو سال است به اميد رفتن تنكابون و دخل در رودبار زحمت كشيده‌اند .\r\n\r\nاخبار طهران\r\nشنبه 14 - اسمعيل از شهر آمد ليكن مهرماه خانم نيامده بود . هشت روز قاطرهاى مرا نگاه داشتند ، هفت تومان و سه هزار خرج براى مال دادم آخر هم نيامدند .\r\nرفعت السلطان ناخوش است و نوشته بودند پس از رفع نقاهت او مال بفرستيد بيائيم كه من ديگر نخواهم فرستاد . هزار كار ديگر با اين مالها دارم . كاغذ شيخ اخبارى نداشت مگر عيالش آبستن است و نوشته بود عما قريب ابراهيم‌اف خواهد متولد شد .\r\n\r\nنامهء عميد الدوله\r\nاز طهران مراسله نبود جز يك رقعه از عميد الدوله كه با كمال بىدماغى نوشته شده بود . يك پسرش هم محمّد تقى ميرزا تازه فوت كرده . پس از حال و احوال‌پرسى و وصول مرقومه مرقوم مىدارند : « سرمايهء عمر نفس كشيدن است . تا بشود او را بايد به راحت مصرف كرد .\r\nبنده كه از اين نعمت دورم ، « هنيئا لباب النعم نعمهم » « 2 » . اخباراتى اگر باشد حاجى آقا از بنده با اطلاع‌تر ، او به عرض مىرساند . اما بنده از دنيا بيزارم ، پير شده پريشان حال .\r\nنميميرم خلاص شوم . اگر وقتى شنيدى خودم را كشته‌ام حمل بر عدم تدين و حمق نكنى . از زندگى سير شدم . اگر حركتى و ملاقاتى مىكنم از روى لاعلاجى است كه نمىتوانم ترك ادب نمايم و الّا از خانه خيلى كم بيرون مىآيم . شعاع الدين ميرزا الان گويا در معركهء جدال است . چه به سرش آمده و مىآيد نمىفهمم ، فاللّه خير حافظ فهو ارحم الراحمين .\r\nبهاء الدوله و ساير دوستان للّه الحمد سلامتند . مؤيد الدوله از قم معزول به كاشان حاكم شد ، لعنت به هردوتاشان . از گشنگى زمستان مىميريم ، گور پدر هرچه آلمان و روس است ، ما بدبختها را چه به اين صحبتها . چه مبتلا شده‌ايم . چيزى كه صرفه شده كاغذهاى يك صفحه‌اى است كه الحق كار خوبى است . بيشتر يادم كنيد منتظر جواب نشويد . عميد بدبخت . » ( پايان نامهء عميد الدوله )\r\n\r\n\r\n","description":"","footnote":"\r\n( 1 ) - تور - زبان الموتى ديوانه را گويند . ( مسعود سالور )\r\n( 2 ) - هنيئا . . . - گوارا باد از باب نعمت‌ها و نعمت‌هاى ايشان . ( سالور )\r\n","page_name":" 4655 ","page_number":531},
  {"content":"\r\n\r\n\r\nورود قشون روس ( نامهء شيخ )\r\nشيخ از اخبارات اجمالا بايد از قزوين فرار كرد زيرا كه باز سر قشون روس باز شده بيست هزار فعلا وارد رشت شده . امروز مقدمهء آنها به قزوين وارد شد . ديگر نه خانه مىماند نه آذوقه . در اطراف قزوين كه چيزى نه براى ارباب مانده نه براى رعيت . يك حكايتى است كار امسال . خداوند رحم كند . هيچ معلوم نيست چه وقت جنگ شروع مىشود . از كردستان دو روز قبل دويست و پنجاه عسكر و نه صاحب‌منصب عثمانى و ده آلمانى با دوازده توپ شصت تير بزرگ و بيست هزار فشنگ آوردند . از جنگهاى خارج فعلا كليهء توجه به‌طرف رومانى و بالكان شده تا نتيجه چه شود . اگر كمك به رومانيا نرسد فاتحه او هم خوانده مىشود .\r\nانوشيروان ميرزا رفت روسيه . عجب رشت و بادكوبه رفتيم . در هر صورت منات خيلى ارزان است . حاج محمّد حسين يزدى مىگفت در سى شاهى چهارصد تومان براى حضرت و الا خريدم . قونسل قزوين عوض شد . قونسل حرام‌زاده‌اى تازه آمده است .\r\n\r\nتنزل منات\r\nمنات روس در ايران خيلى خيلى تنزل كرده در حقيقت هيچ شده از شش قران به سى شاهى رسيده . من در شهر بودم در دو ريال و صد دينار بالا مبلغى خريديم . تازگى دو هزار و پانصد عدد فرستاده بودند . رفتن روسيه كه دروغ شد مىماند تا ترقى كند يا نكند .\r\nخيلى از تجار و مردم پول‌دار خريده و نگاه داشته‌اند . البته پس از جنگ بالا مىرود . از پس نشستن روسها ذكرى در اين كاغذجات نشده بود . گمان مىكنم دروغ باشد ، اگر حقيقت داشت شيخ البته مىنوشت .\r\n\r\nآمدن اسعد الحكماء\r\nپنجشنبه 19 محرم ، 14 عقرب - منتظم الملك كاغذى نوشته بود خواهش كرده بود بيست رأس قاطر براى او حاضر نمايم ، خودش هم روز 21 ناهار قلعه خواهد آمد .\r\nعين الملوك و ملكه و عباس هرسه ناخوش هستند . عين الملوك توى نوبه ضعف مىكند .\r\nتقريبا دو ساعت ضعف طول مىكشد . گفتند اسعد الحكماء آمده فورا مال فرستادم مقارن ظهر آمد بعضى دواها داد و مشغول مداوا گرديد . بعد از فراغت گفت ميرزا اسمعيل خان و محمّد على خان با همشيره‌شان در راه هستند و عصر قلعه مىآيند . خبر را به عين الملوك داديم خوشحال شد . يك ساعت بعد از ظهر سر و كلهء آقايان نمودار شد .\r\n\r\n","description":"","footnote":"","page_name":" 4656 ","page_number":532},
  {"content":"\r\n\r\nمهرماه خانم اندرون رفت آن‌دو بيرون نزد من آمدند .\r\n\r\nاكرم الملك - منتظم الملك\r\nاسعد الحكما ميگفت سپهسالار باز سردار اقتدار را حاكم كرد ، امير اسعد مستأصل شد اوان رفت از منتظم الملك چاره‌جوئى كرد . او گفت اگر شرط مىكنى حرف را مرا بشنوى شايد مقصود شما به عمل آيد . شرط كرد فورا او را برداشته قزوين رفتند . فورى درشكه گرفته به طهران و باغ فردوس روى دست‌وپاى سپهسالار افتاد . او هم مقصودش همين بود كه امير اسعد گردن كلفتى را كنار بگذارد و پنج شب آنها را نگاه داشته حكومت را به اكرم الملك داد و سرپرستى املاك خودش را به منتظم الملك رجوع كرد . با اتومبيل خودش به قزوين فرستاد زود رودبار آمدند و مشغول تدارك رفتن به تنكابون و گرفتن جرم و جرايم شدند .\r\n\r\nجهانشاه خان افشار\r\nحكايت جهانشاه خان را اين‌طور گفت كه به امير افشار روسها زور آوردند كه دوروئى را كنار گذاشته طرفيت يا بىطرفى خود را آشكار كند . او هم صلاح خود را در آشكار كردن نديد . محرمانه اول عيال خودش را به‌سمت عتبات فرستاد بعد دو هزار مال خواسته آنچه از وزن سبك و به قيمت سنگين بود برداشته به‌سمت همدان رفت . اهالى خود كرسف و اطراف آن بناى غارت تتمهء اموال او را گذاشتند . روسها قزاق روانه كردند و مردم را مانع شدند و عده‌اى در سر املاك و خانه او گذاشتند . امير افشار پول زياد هم قبلا براى عثمانيها فرستاده بود . از آنها هم اجازه گرفته و رفت به كرمانشاهان و عجالتا در آنجا مقيم و منتظر نتيجه جنگ است . اما ميرزا اسمعيل خان مىگفت خود روسها غارت كردند و بعد برحسب همان اعلان قبل مشغول ضبط و ربط املاك او شدند و جلوگيرى از غارت و دادن نظم فقط براى همين نكته است كه روسها املاك و دارائى او را عجالتا مال خودشان مىدانند .\r\n\r\nجنگ در ايران\r\nاما از جنگ گفتند فرونت آوه سكونت است . جنگ در بيجار اهميت پيدا كرده عثمانيها مىخواهند از بيجار زنجان آمده از آنجا به‌سمت منجيل بروند راه روسها را مسدود كنند . اول روسها بيجار را گرفتند اسير هم آوردند . دو نفر هم صاحب‌منصب آلمانى جزو آن بود . ليكن بلافاصله عثمانيها بيجار را پس گرفتند و روسها را خارج كردند .\r\n\r\n","description":"","footnote":"","page_name":" 4657 ","page_number":533},
  {"content":"\r\n\r\nالساعه بيشتر قشون روس به آن سمت مىرود . حتى المقدور مىخواهند مانع از پيشرفت عثمانيها شوند .\r\n\r\nدر رومانى\r\nدر فرونت رومانى هم جنگ سختى در كار است . مكنزن مهلت نداد سايرين حركتى كنند . فورا تمام قواى خودش را داخل جنگ رومانى كرد . كوشش ماكنزن براى اين بود كه مراوده و راه اسلامبول و بلغار قطع نشود . بلغارها هم جلوگيرى از قشون سالونيك نموده هنوز ممكن نشده است آنها از محل خود به قدر كفايت جلو بروند . پيشرفتهاى سوم به متر و ذرع رسيده ، چندين خروار گلوله و چند صد نفر تلف مىشود تا يك متر پيشرفت حاصل مىشود .\r\n\r\nبليطهاى عثمانى\r\nصاحب‌منصبان روس به فتح خود يقين دارند و يك جنرال عالى مرتبه‌ترى هم به قزوين مىآيد . از سيادهن الى آوج تمام دهات را روسها ضبط [ كرده‌اند 
  ] و هرچه ميل دارند دريافت مىكنند . اما عثمانيها اول در همدان بليطى چاپ كردند از يك ليره الى پنج ليره و به مردم تقسيم كرده . مبلغى از اين راه پول گرفتند . بعد به عنوان روس پرستى اغلب تجار و متمولين را مصادره كرد و مبلغ گزافى هم از اين راه حاصل كردند . همه روزه هم احسان پاشا منبر رفته نطق مىكند و مردم را به همراهى با عثمانى و دادن پول دعوت مىكند . براى آن‌كه فساد كلى برنخيزد . و اغلب ايرانيهاى فرارى را اسلامبول فرستاده‌اند .\r\nاگر بعضيها هم هستند در همان سمت لرستان و بروجرد و كرمانشاهان مىباشند . در همدان و همراه اين قشون كسى نيست . اين بود اطلاعاتى كه از حضرات تحصيل شد ديگر مطالبى كه قابل تحرير باشد بيان نشد .\r\n\r\nورود منتظم الملك\r\nشنبه 21 محرم - الحمد للّه بچه‌ها بهترند . عين الملوك ديگر نوبه نكرد . عباس را هم گنه گنه داد . تا چهار ساعت به غروب مانده به انتظار آمدن منتظم الملك گذشت آن‌وقت آمد .\r\nجمعى هم همراه داشت . فورا ناهار داديم . معلوماتى نداشت تمام صحبت از راه و مال و سختى مسافرت بود . بعد از صرف چاى گرمارود رفتند . اسعد الحكما بود بعضى دواها داد و با منتظم الملك گرمارود رفت . ملا يوسف همراه آقايان آمد فقط غصهء رفتن را دارد .\r\nدو دفعه هم از قاطر زمين خورده شلوارش پاره شده . روزى پنجاه قليان و پنجاه مرتبه آب\r\n\r\n","description":"","footnote":"","page_name":" 4658 ","page_number":534},
  {"content":"\r\n\r\nبدهند مىكشد و مىخورد . مىگويد اين آب نيست شربت است ، عسل است . بىمزه نيست .\r\nدر تهيه هستيم عين الملوك بهتر شود قليان چرسى بدهم بكشد و بعد روضه بخواند ( از بقيه چرسى كه شهر برايش شيخ پيدا كرده بود اندكى داريم ) . جواب كاغذ مسيو ادوارد را دادم اسمعيل خان نوشت . كاغذ ديگرى هم براى ادارهء « لندن نيوز » كه روزنامه‌اش هنوز نرسيده است .\r\n\r\nقليان چرس\r\nدوشنبه غرّهء شهر صفر ، پنجم درجهء قوس - هوا هيچ بارندگى نكرد سرد هم نيست .\r\nامروز به سلامتى ميرزا اسمعيل خان و محمّد على خان و ملا يوسف و مشهدى على رفتند . مهرماه خانم ماند . اين مدت خيلى به ما خوش گذشت . اولا ناخوشها خوب شدند مگر عباس كه نقاهت و ضعفش باقى است . يكى دو روز خانمها و يكى دو روز ماها سوار شديم . براى ملا يوسف هم شلوار و پيراهن گرفتيم . دو شب هم روضه معهود را خواند .\r\nدو ساعت از شب رفته اطاق بزرگ اندرون آمد در صورتىكه مستمعين همه نشسته بودند .\r\nمن و اسمعيل خان و محمّد على خان در اطاق ديگر بوديم . غليان چرس را برايش بردند چون شامه ندارد هيچ ملتفت نشده كشيد . صداى گرامافون هم از اطاق ما بلند شد ، بعد گرامافون را نزديم و از آن اطاق آمده خبر دادند چرس گل كرده موقع تماشاست . ما هم رفتيم . در حالىكه ملا يوسف توى طاقچه پنجره اطاق نشسته و مىخواهد روضه بخواند . من جويا شدم آنجا چرا رفته گفتند صندلى آورديم گفت منبر بلند بياوريد . گفتيم از اين منبر بلندتر نداريم نگاهى به اطراف كرده برخاست توى طاقچه نشست . گفت اين خوب منبر بلندى است . شروع به روضه شد . در وسط روضه به او گفتند قدرى گيلكى بخوان . سرى تكان داده و فورا بناى گيلكى خواندن را گذاشت .\r\nعمامهء خودش را به سر من گذاشت مشغول رقص شد . بعد نشست . گفت تشنه شدم .\r\nگفتيم دوغ حاضر است . گفت آخ بدهيد . گيلاس بزرگ آب‌خورى را به دستش داديم تا به آخر خورد . گفت عجب دوغى است مال كجاست . گفتيم مال كشمرز عموى كربلائى محمّد على آورده ، باز ميل داريد . گفت البته . مختصر ده بيست گيلاس آب خالص را به عوض دوغ كشمرز خورد شكمش مثل طبل شده بود . باز مىخواست . به قدرى همگى خنده كرديم كه به وصف نمىآيد . او را بيرون بردند و تا صبح هفتاد مرتبه براى ادرار برخاسته و بيرون رفته بود . شب ديگر حمام رفت . با گيوه كيسه كشيد با چوب سرش را\r\n\r\n","description":"","footnote":"","page_name":" 4659 ","page_number":535},
  {"content":"\r\n\r\nتراشيدند ، اما خندهء شب اول زيادتر بود . بارى امروز عصر رفتند شترخان صبح از آنجا بروند ورس ، روز ديگر شهر . ده تومان به اسمعيل خان ، پنج تومان به محمّد على خان ، پنج تومان و يك نمد و مقدارى عسل به ملا يوسف داده شد . صد تومان [ براى 
  ] نواب عاليه و مقدارى عسل هم فرستاده شد . بعضى اشياء از شهر خواستم . دو هزار منات هم پول دادم اسمعيل خان باز بخرد دانه‌اى يك هزار و سيصد و پنجاه دينار شد . قرار شد اين منات را باهم روسيه برده مسافرت كنيم . زياده چه بنويسم كه هرقدر از آمدن اينها خوشحال مىشوم از رفتنشان مغموم .\r\nيكشنبه هفتم شهر صفر - بارخانه و كاغذجات طهران تمام شده امروز غروب ميرزا حسين با مكاريهاى بالاروچى حركت كردند . شب را بالاروچ و صبح از راه طالقان بروند .\r\nيك خروار برنج الموت ، پنجاه و دو من روغن ، دوازده من عسل و بعضى سبزيجات ، پنير . كشك و غيره روانه شد . يك من سه قران كرايه دادم . اما ميرزا حسين از شادى در پوست خود نمىگنجد . رفتن او هم حكايتى دارد . بس‌كه عاشق رفتن طهران بود نوكرها گفته بودند يك توغلى بده ما كباب كنيم نزد آقا شفاعت كنيم شما را روانه كند . صبح تقى محرمانه به من گفت كه در موقع عرض ما ساكت باشيد . اين كار شد توغلى را كباب كردند . بعد ميرزا حسين سرب و باروت خريدارى كرده صبح و عصر به شكار كبك رفت . هرچه آورد به دست على محمّد داد و ما مخفيانه گرفتيم خورديم ، تا ميرزا اسمعيل خان آمد . به او هم مطلب را حالى كرديم و يك روزى من گفتم آدم روانه نميكنم مأيوس شده . ميرزا اسمعيل خان شبانه به او گفت اگر يك من عسل به من بدهى به دائى جان مىگويم حكما شما را روانه كند . قسم خورده بود عسل ندارم . اما يك توغلى هم به شما مىدهم . آن هم دريافت شد . باز من قصد نداشتم او را بفرستم . ليكن مال مستقيما تا طهران ندادند قرار شد تا فشند الموتيها ببرند از آنجا مال بگيرند . اين بود كه ناچار شدم او را بفرستم تا در فشند بارها تفريط نشود ، يا راضى كند خود همان الموتيها را ببرد .\r\nعين الملوك خوب شده حاليه نزهت و ملكه نوبه مىكنند . گنه گنه هم نداريم . يكى بلند مىشود ديگرى مريض مىشود . اسعد الحكماء هم رفت . استاد نوروز على بنا امروز غروب آمد از فردا مشغول سفيد كردن اطاق مىشود . استاد محمود را گفتم زير دست او كار كند بلكه ياد بگيرد و من بعد محتاج بناى شهر يا رودبار نشويم . اما اين گچ كم است و بايد تهيه شود . هوا خشك است بارندگى نميشود . ارزاق كم ، اجناس گران . خدا به داد مردم گداى اين مملكت برسد .\r\n\r\n","description":"","footnote":"","page_name":" 4660 ","page_number":536},
  {"content":"\r\n\r\n\r\nدوا كم است\r\nچهارشنبه دهم صفر المظفر ، 14 برج قوس - اسمعيل روز هشتم عصر آمد للّه الحمد بدون بليّه و فقدان بعضى اشياء بر خلاف سال گذشته و خرخرىهاى شيخ ابراهيم آقايان به شهر وارد شده بودند . اما ميرزا اسمعيل خان آنچه خواسته بودم نوشته بودند هفتهء ديگر روانه مىشود . مثل اين‌كه الموت پست منظمى دارد كه هر هفته آمدوشد مىكند ! در صورتىكه بچه‌ها ناخوش [ اند 
  ] و دوا خيلى لازم بود . اما قيمت دوا : فناستين مثقالى پنج هزار ، كلرات مثقالى پنج هزار . از همين دو قيمت ساير ادويه كه سابقا هم گران بود معين مىشود . از جنگ و دعوا هم چيزى ننوشته بود . فقط نوشته بود گراندوك امشب وارد مىشود . اسمعيل گفت وارد شد . شهر و خيابانها را چراغان كرده بودند . زن و مرد شهر به تماشا آمده بود . كردها هم استقبال كردند ( جمعى از اكراد كرمانشاهانى كه حاميان روس بودند با سردار اجلال مدتى است در قزوين هستند و هر نفر روزى چهار هزار به حكم روسها از ماليه قزوين دريافت مىكنند ) . پسر عموى امپراطور به گفتهء اسمعيل چهار از شب رفته با اتومبيل وارد شد به تماشاى چراغانى رفت . چند تير توپ هم شليك كردند آن‌وقت به عمارت قونسلگرى رفت .\r\n\r\nنامهء شيخ\r\nشيخ نوشته بود دو روز ديگر طهران مىروم و اسمعيل گفت ما رسيديم رفته بود .\r\nبروات املاكى ما را فرستاده بودند لكن هشت خروار در جنسى و پنج تومان در نقدى سهو شده و علاوه حواله شده كه شيخ ملتفت نشده است . شصت خروار هم غلهء خريدارى حاجى افخم الدوله است از دهات اربابى . بروات آن را هم فرستاده بود . ده من هم آنجا سهو بود . آن‌وقت جناب شيخ بنابر خصوصيت با يحيى خان تحصيلدار يا به خيال منافع بروات بقاياى پارس‌ئيل و توشقان‌ئيل و تتمهء نقدى هذه السنه لوىئيل دهات اربابى الموت را فرستاده و خواهش نموده بود من وصول و ايصال دارم . آن‌وقت مىنويسد قبوض غيررسمى تحصيلدار را قبول نكنيد . غله را به نرخ امروز بگيريد چه و چه كه من هنوز از عمل غلهء خريدارى پارسال خودم از دست شيخ و ماليه نجات نيافته‌ام و حقيقتا تا امروز پنجاه مرتبه به شهر نوشته و آدم روانه كرده‌ام ، حاليه مىآيم براى خاطر شيخ با آن سهو و نفهمى و سهل‌انگارى كه در كارها جديدا پيدا كرده اين مسئله را قبول كنم . در حقيقت با آن بلائى كه به سرم از پارسال آمده و آن تجربه كه كرده‌ام سفاهت است اگر قبول كنم . چشم تحصيلدارشان كور شود ماهى مبلغى مواجب دريافت مىكند ،\r\n\r\n","description":"","footnote":"","page_name":" 4661 ","page_number":537},
  {"content":"\r\n\r\nخودش بيايد بگيرد . من چطور غلهء پارس‌ئيل كه ده تومان بوده به نرخ امروز كه بيست و پنج تومان است بگيرم . به هزار دليل من همه را توى گنجه گذاشته تا شيخ بيايد و برايش روانه كنم . امروزه حساب آن شصت خروار من نه با ماليه گذشته نه با تقى . اما مال افخم الدوله را ناچارم و چون بقايا نيست و مال هذه السنه وصول هم مىشود . اعلان هم نموده‌ام كه با من است شهر نبرند .\r\n\r\nنامهء افخم الدوله : دست به دست شدن كوريجان\r\nكاغذى هم از افخم الدوله در جوف پاكت شيخ بود . از آنجا كه جزئى اخبار دارد درج مىشود . روزنامه كه نداريم « لندن نيوز » هم هنوز نيامده . از اخبارات براى قزاق خانه جنرالى آمده پيشنهاد كرده‌اند عدهء قزاق را زياد كنند دولت قبول نكرده . آنها سخت گرفته‌اند . مشاجرهء كلى در كار است . كنترل را هم جدا مىخواهند . از همدان قاصدى رسيد در 20 ذيقعده كوريجان را دو مرتبه روسها گرفتند مثل مزرعه شده . بعد در 25 ثانيا عثمانيها گرفته‌اند . در اواخر ذيحجه مىگويند آنها تا نزديك گردنهء آوج آمده‌اند ( كوريجان هم يكى از نقاط استراتژى شده است ) . اطلاعات صحيح نيست . جنگ اروپا به شدت در رومانى مىافزايد . بلغارها خيلى از اراضى و چند شهر رومانى را گرفته‌اند .\r\nمكنسن سردار آن دسته فالكن‌هين كه رئيس كل اتاماژر بود و حالا هيندنبورگ بجاى اوست از طرف شمال رومانى با قشون اطريش و آلمان حمله مىآورد و داخل خاك رومانى شده‌اند .\r\nيكشنبه 21 صفر ، 25 قوس - ناخوشى از قلعه خارج نمىشود . باز نزهت تب كرده ملكه هيچ حال نمىآيد . بدتر از همه مهرماه خانم هم نوبهء سختى كرد . دوا هيچ نداريم .\r\nطبيب ما سكينه باجى ( مادر تقى ) از معالجات ايرانى و دواهاى خودمان خوب سررشته دارد ، چون خانمها را هم او بزرگ كرده و خيلى زحمت آنها را كشيده خيلى دلسوزى مىكند . ديروز و پريروز را روزه داشتم . من روزهء قرضى خيلى دارم . خداوند موفق كند خودم همه را بگيرم . فقط قدرى همت لازم دارد .\r\n\r\nآبله در الموت\r\nيك مسئلهء بدى كه واقع شده است شخص طالقانى بالاروچ مىآيد بچه باقرنامى را آبله مىكوبد . چون در طالقان مرض آبله هست اين ماده از همان اطفال مبتلاى به مرض بوده . لهذا اطفال بالاروچ همه مبتلاى آبله شده‌اند و قريب هفت طفل تا امروز تلف شده .\r\nمن شب اربعين زيارت رفتم و آنجا شنيدم . لذا به دهات آدم فرستاده قدغن كردم روز\r\n\r\n","description":"","footnote":"","page_name":" 4662 ","page_number":538},
  {"content":"\r\n\r\nاربعين زن و اطفال زيارت نرود . باز محض اين‌كه مبادا براى آن آبگوشت مردمان بىشعور بروند در سر سه راه بالاروچ سه نفر آدم گذاشتم هركس آمد مراجعت داده ناچارم آدم به شهر فرستاده مادهء آبله و دستور العمل بخواهم . حالا اسعد الحكما از مادهء آبله دولتى كه مجانى مىآيد بدهد يا ندهد نمىدانم .\r\n\r\nمركبات\r\nاسمعيل از تنكابون با يك‌بار مركبات آمد . امير اسعد هم كاغذى نوشته بود . ضمنا اشعار داشته بود رطوبت مرا خيلى صدمه مىزند . دور نيست به‌سمت رودبار بيايم ( مشغول پول گرفتن است از هركس به سردار اقتدار سلام كرده ) . هوا همان‌طور خشك است و بد من گمان مىكنم اين تب و نوبه‌ها از خشكى هوا باشد .\r\n\r\nگرامافون در الموت\r\nچهارشنبه 24 صفر المظفر ، 28 قوس - زمستان فراموش شده است . هميشه در ماه قوس شدت سرما و برف بود . چند سال است تغيير كرده . من يادم مىآيد بيست سال قبل عماد السلطنه شرط كرده بود تا شب اول قوس كرسى نگذارد . آن سال به يك زحمت و مرارتى از سرما دچار شدند كه به وصف نمىآيد حالا هيچ آن قسمها نيست . تا امروز من در اطاق خودم كرسى نگذاشته‌ام . محققا در هوا تغييرى حاصل شده است . عصر باز شهر و كاغذجات رسيد . گرامافونى عزيز وركى تعارف آورده بود اسباب خرج شده است . دو مرتبه خراب شد شهر بردند . دفعهء سيم خراب شد جناب معلم بچه‌ها اظهار علم كرد درست مىكنم . هرچه تقلا كرد نشد . اصغر مسگر يك من برنج گرفت و درست كرد . صفحهء چندى اسمعيل خان فرستاده بود خيلى اسباب لذت شد . اين اصغر مسگر همه كار بلد است . اگر تربيت شده بود صنعت‌گر بىنظيرى مىشد .\r\n\r\nنامهء عماد السلطنه\r\nكاغذ آقاى عماد السلطنه خيلى دير رسيد ، 15 محرم تاريخ دارد ، هى هذا .\r\nپاكت 3 محرم ديشب رسيد . قدم نو رسيده انشاء اللّه مبارك است . از احوالات طهرانيها بخواهيد امروز حضرت و الا از ييلاق به شهر تشريف آوردند ، يعنى الان شنيدم تقريبا بيست روز زياده بر اعتدال توقف كردند . گرانى و بدى نان ، گرفتاريهاى هر روزه كه متصل زياد مىشود ، هنوز براى ما آرد و بار خانه نياورده‌اند . تكليف جنس و فروش آن هم مشكل شده . همه روزه براى لشكر روس و غيره بهانه‌ها مىتراشند يا آن‌كه حقيقت\r\n\r\n","description":"","footnote":"","page_name":" 4663 ","page_number":539},
  {"content":"\r\n\r\nدارد . از همدان كه خبر كم مىرسد . چند روز قبل يك قاصد آمد براتى هم آورد كه نكول كردند . آن دهات در وسط جنگ‌گاه واقع شده .\r\n\r\nاخبار حكّام\r\nاميركبير آقاى نايب السلطنهء . . . مىگويند از هاشم‌آباد براى فرمانفرمائى خراسان حركت فرمود . معتمد الدوله از عراق معزول شد قم مانده است . ركن الدوله از بروجرد نمىتواند حركت كند و آنجا متوقف شده . از كليهء جنگها و فتح و شكست دو طرف راستى را چون پنهان مىكنند ، هركس به خيال خود حرفى مىزند . عجالتا اين كابينه برقرار است مگر وزير ماليه‌اش كه مىگويند تمارض فرموده . همچو معلوم مىشود كه تا خاتمهء جنگ اروپا وضع ايران به‌همين بىتكليفى باقى بماند . اما جنگ اروپا حالا تمام نمىشود .\r\nحاجى آقا چون آلمان فيل است و از روى پلتيك بىسر و ته هرمز حرف مىزند اخباراتش سند نيست . باز حاجى آقا ( افخم الدوله ) . اما هرمز مثل اين است كه عمدا به غلط و لغو حرف مىزند . رمانى مشغول جنگ است . در ترانس سيلوانى پيش مىرود . در دوبرجا شكستى خورد كه حاليه با كمك روس مشغول اصلاح آن شكست است . اما بوخارست دروغ است كسى آنجا را نگرفته ( حاجى آقا سابقا نوشته بود ) و به نظر مستبعد مىآيد كه با آن همه قواى روس و انگليس و فرانسه رومانى را مثل صربى بگيرند . يونان هم دير يا زود داخل جنگ برضد آلمان خواهد شد يعنى تزويرات انگليس او را مجبور مىكند . حجاز كه اعلان استقلال شريف مكه رسيد آنجا را از قشون ترك خالى كرده‌اند . در فرونت سوم فرانسه و انگليس پيشرفت مىكنند و مقدارى آلمان را عقب برده‌اند . مىگويند در مدت چهار ماه هفتاد هزار اسير از آلمان گرفته‌اند با پانصد عراده توپ . اخبار مهمى نيست كه بنويسم . ( باقى مطالب شخصى بود ) .\r\n( پايان نامهء عماد السلطنه )\r\n\r\nكاغذ شيخ از طهران\r\nليلهء نهم صفر . پس از شرح مسافرت خودش و يادآورى سفرى كه باهم طهران رفتيم مىنويسد اما علت حركت بنده به طهران دو مطلب است : يكى در خصوص دو باب دكان عطارى و علافى كه از حاج شيخ عيسى مجتهد اجاره كرده‌ام معين الرعايا مدعى شد .\r\nحكومت همراهى كرد . يكى ديگر طرفيت طلاب و وراث مولى وردى خان با معين كه وزير معارف و اوقاف نوشته بود وكيل به طهران بفرستيد . لذا بنده به‌طرف طهران حركت\r\n\r\n","description":"","footnote":"","page_name":" 4664 ","page_number":540},
  {"content":"\r\n\r\nكردم و از قضاياى اتفاقيه از قزوين سفارشات زياد براى همراهى كردن با بنده براى چند نفر نوشته شد كه عمدهء آنها صدر العلماء بود .\r\n\r\nدرگذشت صدر العلماء و مراسم تشييع او\r\nمتأسفانه يوم پنجشنبه بنده وارد شدم ليلهء جمعه ايشان به رحمت ايزدى پيوستند ( قدم نامبارك ايشان بود ) . چون اين واقعه با آمدن گراندوك بوريس به مركز يكى شد ، لهذا فوت صدر العلماء را زياده از حد اهميت دادند . شنبه ، يكشنبه الى امروز دوشنبه وزارت‌خانه‌ها و بازارها تمام تعطيل [ است 
  ] و سه روز تمام نعش آن مرحوم [ را 
  ] در مسجد شاه گذاشته مشغول عزادارى شدند . امروز قبل از ظهر شعاع السلطنه از طرف شاه به مسجد آمد ختم را جمع كرد و جنازه را حركت دادند و در واقع جاى حضرت و الا خالى بود . فقط بنده بودم و آقاى حاج افخم الدوله . مقدارى هم معاون حضرت در هرچند قدمى ياد حضرت و الا مىشد . مختصر بنده كه همچو اوضاع نديده بودم . سهل است اهل طهران هم مىگفتند براى هيچ كس از علما و سلاطين اين احترامات و اجماع نشده .\r\nبنده و آقاى حاج افخم الدوله مانده بوديم متحير كه به كدام فرونت حمله كرده و استفاده كنيم .\r\nدر واقع خدا بيامرزد صدر العماء را . بنده كه خيلى محظوظ شدم . از مسجد شاه فرقهء دست چپ به اصطلاح قديم ( اسم خانمها را شيخ فرقهء دست چپ گذاشته بود ) مشهود ، به اصطلاح جديد پشت سر هم بودند تا جلوى شمس العماره . از شمس العماره از دو طرف خيابان مرتبا بودند الى ما شاء اللّه ( زنهاى طهران چشم شيخ را خيره كرده است ) .\r\nفعلا بنده تا چندى مجنون هستم و اگر تمام املاك مولا وردى خان را به بنده بدهند نميفهمم . مقارن ظهر جنازه را حركت دادند . اول يدكهاى بختيارى بود بعد مال سايرين .\r\nبعد از يدكها سوارهء ژاندارم ، بعد سوارهء قزاق ، بعد سواره آژان و قزاق و ژاندارم پياده ، بعد از همهء اينها دستهء پهلوانها و ساير اهالى كه مىدانيد ، بعد از اينها جنازهء حجة الاسلام .\r\nپشت‌سر جنازه وزرا تماما ، چه وزراى قديم چه جديد ، بعد علماء و اعيان تجار و غيره متجاوز از دويست هزار جمعيت بود ، به‌همين احترام بردند به هاشم‌آباد كه خيال دارند يك سر ببرند مشهد مقدس . تا اينجا شرح فوت صدر العلماء .\r\n\r\nورود گراندوك\r\nاما شرح ورود گراندوك از تماشاى قزوين كه واقعا تماشايى بود محروم شدم .\r\nهمان قدر ديدم دوازده طاق نصرت بستند ، تمام شهر را زينت مىكردند . امر شده بود\r\n\r\n","description":"","footnote":"","page_name":" 4665 ","page_number":541},
  {"content":"\r\n\r\nچراغان كنند . ولى موقع ورود طهران زمانى كه با حاج افخم الدوله از منزل قمر الدوله مراجعت مىكرديم ( قمر الدوله به واسطهء ناخوشى شوهرش و اجازهء اطباء كه هواى رشت سازگار نيست طهران رفته‌اند خانهء عليحده گرفته‌اند . كاغذشان از طهران رسيد ) ما تماشا كرديم اول يك عده قزاق ايران بود بعد سوار امنيه ، سوار ژاندارم ، پشت اينها اتومبيل زياد ، پشت‌سر اتومبيل هرقدر بخواهيد كالسكه و درشكه . ناهار شاه دعوت كرد . شب هم رئيس الوزرا مهمان كرد . امروز صبح رفتند به اصفهان . انتهى\r\n( پايان نامهء شيخ )\r\n\r\nرسيدن لندن نيوز - تونل مانش\r\nبه كورى چشم شيخ سه نمره روزنامهء « لندن نيوز » من رسيد و انشاء اللّه پىدرپى خواهد رسيد . شمارهء اول آن‌كه اين تاريخ الموت رسيده است 28 اكتبر 1916 است .\r\nچيز تازه كه داشت نقشهء تونل بين انگليس و فرانسه بود كه از زير درياى مانش مىخواهند حفر كنند . شانزده مليان ليره برآورد مخارج شده كه نصف انگليس و نصف ديگر را فرانسه بدهد . هفت سال هم مدت لازم دارد . خيلى وقت است كه اين مذاكره در ميان است انگليسها راضى نمىشدند . فشار تحت البحرى و ايروپلن و اختراعاتى كه من بعد شود انگليس را راضى نموده است ، زيرا محاصرهء انگليس يواش يواش حال جدى پيدا مىكند و ناچار مىخواهد راهى هم از خشكى پيدا كند . اما هنوز اين مسئله رسميت پيدا نكرده پولى تدارك نشده .\r\nسه‌شنبه سلخ شهر صفر ، پنجم درجهء جدى - ميرزا حسين ديشب از طهران آمد مراسلات زياد و دو بسته روزنامه و دو جلد تاريخ جنگ تايمز همراه آورده بود . دو تخته هم قالى براى اطاق بيرونى . براى خانمها و مهرماه خانم پارچه ، كفش ، جوراب و آنچه خواسته بودند . يك « رولسيونى » در اطاق برخاست و تا نزديك شام مشغول خواندن كاغذها و باز نمودن امانات بوديم . الحمد للّه همگى سلامت بودند . حسب المعمول پس از قرائت روزنامه شرحى از آن و بعد به نوشتن مراسلات مىپردازيم .\r\n\r\nاخبار جنگ\r\nمسئلهء عمده فتح بخارست پايتخت رومانى است به توسط جنرال فالكن هين و قشون متفق آلمان و اطريش و تسخير تمام مملكت دوبروجا به توسط مارشال ماكنزن و قشون متفق آلمان ، بلغار و عثمانى و تغييرات كابينه‌هاى انگليس و روس و فرانسه .\r\n\r\n","description":"","footnote":"","page_name":" 4666 ","page_number":542},
  {"content":"\r\n\r\n\r\nروزنامه‌هاى تازه\r\nنه نمره روزنامهء « ايران » از 25 محرم لغايت 17 صفر ، هفت نمره « صداى ايران » دوم صفر لغايت 18 . اين دو روزنامه جديدا پا به عرصهء موجودات نهاده‌اند ، اولى به مديريت سيد حسين اردبيلى ، دومى سيد اسمعيل از سادات اخوى طهران . سابقا روزنامهء « ايران » بود كه اعتماد السلطنه مرحوم طبع مىكرد يا روزنامه « اطلاع » و به مردم طهران و ولايات توزيع ميشد و جبرا پول آن را حكام مىگرفتند كه خودش يك مالياتى بود و خواندنى هم نداشت .\r\nبعد « ايران نو » چاپ شد . ايران نوين اسم گذاشت . بعد هم يك « ايران كنونى » چاپ شد كه همگى مرحوم شدند . « صداى ايران » هم از روزنامهء « اكودپرس » تقليد شده كه روزنامه‌اى بود اعتماد السلطنه چندى به زبان فرانسه چاپ كرد كه آن مرحوم هم از « اكو دوپارى » اقتباس شده بود .\r\n\r\nطرز روزنامه‌نويسى در ايران - گراندوك بوريس\r\nشغل روزنامه‌نويسى هم در ايران خيلى سهل و ساده و كم‌خرج است . اولا در ولايات كه وقايع نگار ندارند . ثانيا از طهران هم اگر چيزى بنويسد خيلى مختصر است .\r\nمثلا گراندوك بوريس وارد شد ، شب اول در سفارت روس مهمان بود ، روز ديگر حضور اعليحضرت ، شب ديگر سفارت انگليس ، صبح شنبه از قرار مذكور عازم اصفهان مىشود . ديگر اين گراندوك بوريس كيست ، چه كاره است ، براى چه ايران آمده ، سنش چيست ، منصب چه دارد ، مهمانيها چه بود ، مدعوين كيها بودند ، صحبت و نطق چه شد ، هيچ هيچ نوشته نمىشود . اول بعضى اخبارات پايتخت را به‌طور اختصار مىنويسد بعد چند تلگرافى از ولايات كه وزارت داخله مجانا مىدهد . آن هم معلوم است بعضى تلگرافات پوچ است . بعد ترجمهء اخبارات رويتر است خيلى مختصر . سپس بعضى مقالات كه از روزنامه‌هاى روسى ، قفقازى ، فرانسه ترجمه شده . پس هركس صد تومان پول قيمت كاغذ داشته باشد و سواد ايرانى به كمك دو مترجم روسى و فرانسه و يك نفر دوست انگليسىدان براى ترجمهء رويتر صاحب امتياز و مدير يك روزنامهء صحيحى در ايران خواهد بود كه اگر اجل او را مهلت بدهد مجلس هم منعقد شود مىتواند به همه مردم هم فحش و ناسزا بدهد و سالى مبلغى هم شال ، قاليچه ، اسب ، قاطر ، الاغ ، ليره ، مارك ، اسكناس ، پول سفيد تحصيل كند .\r\n\r\n","description":"","footnote":"","page_name":" 4667 ","page_number":543},
  {"content":"\r\n\r\n\r\nاخبار\r\nحالا پس از اين شرح برويم سر اخبارات . شاه شهر است و مايل بود مثل پارسال فرح‌آباد برود ، ليكن به واسطهء عدم رضايت مردم تشريف نبرده‌اند ( از قرارى كه بچه‌هاى من مىگويند فقط فرح‌آباد براى اين مىرود كه در آنجا آزادانه‌تر مىتواند هرزگى كند . . . ) گراندوك هم يك ظرف سوپ طلاى ميناكارى از طرف امپراطور هديه آورده بود . اول تبريز رفته بود . بعد از راه دريا به رشت ، قزوين ، طهران . مىخواست اصفهان برود كه ممكن نشد . مراجعت به روسيه نموده است . صدر العلما فوت شد بيست جا ختم گذاشته بودند [ تا 
  ] به گراندوك بفهمانند ما از علماى خودمان آنقدر احترام مىكنيم كه آنها خوب مىدانند . اگر صدر العلما را به دست سليمان ميرزا مىدادند به يك ضربت سرش را از بدن جدا مىكرد . مثل آن‌كه شيخ فضل اللّه را به دست سپهدار دادند و به دار آويخت .\r\n\r\nكميسيون مختلط ماليه\r\nشرحى ترجمه از روزنامهء قفقازى نموده بود قرائت كردم . مىنويسد در پنجم ماه اپريل امضاء كميسيون مختلط ماليه را سپهدار اعظم نمود و كميسيون مذكور بلافاصله از آقاى امين الدوله و سردار معظم وكيل خراسان « 1 » كه در روسيه تربيت شده و هوسن « 1 » مفتش بانك شاهنشاهى و مسيو مدل رئيس بانك استقراضى روس و مسيو هنسس « 1 » بلژيكى منعقد گرديد . در 23 ايول 1916 يك هفته قبل از انفصال كابينه قرارنامهء ديگرى به امضاء سپهسالار اعظم رسيد كه ايران تا آخر جنگ بىطرفى خيرخواهانهء متمايل به روس و انگليس داشته باشد . ثانيا كليهء امور ماليهء ايران در اختيار كميسيون سابق الذكر باشد . ثالثا به دولت ايران در تأديهء قروض مهلت داده شده آنچه اقساط گمركات در عوض اصل و فرع قروض داده مىشود به خودش برگذار گردد . چهارم دولت ايران راضى شد كه در شمال و جنوب قزاق و ژاندارم به توسط صاحب‌منصبان روسى و انگليسى گرفته شود . كابينهء حاليه مىخواهد اين ارث گرانبهائى را كه سپهسالار اعظم باقى گذاشته و حيات ايران بسته به آن است و هزاران هزار محسنات دارد برهم بزند و مىگويد سپهسالار امضاء نموده . حتى امضاء صارم الدوله وزير خارجه را هم ندارد . به تصويب مجلسين سنا و ملى كه هيچ‌وقت در ايران منعقد نخواهد شد نرسيد .\r\n\r\n\r\n","description":"","footnote":"\r\n( 1 ) - عبد الحسين تيمور تاش -  J - B . Heynssems - C . Hussin  - ( ا . ا . )\r\n","page_name":" 4668 ","page_number":544},
  {"content":"\r\n\r\n\r\nپدر مشروطه\r\nپس از شرح مفصلى مدح و ثنا از اقدامات سفارتين و سپهسالار و توصيف اين قرارداد براى فريب خوانندگان مىنويسد : بلى البته دو فرقه از اهالى ايران به اين امر راضى نيستند كه ايران امن شود و ماليات آن به دست كميسيون بيفتد و آنها كسانى مىباشند كه مشغول شرارت و دزدى هستند . ديگرى كسانى كه از ماليهء دولت مبلغها به عنوانهاى مختلف مىخوردند . مقاله مفصل است مفاد آن همين بود كه ذكر شد . در حقيقت سپهسالار ايران ما را از دول راجه‌هاى هندى سهل‌تر و بهتر به آنها تسليم كرد .\r\nزنده‌باد اين پدر مشروطه كه بر . . . لعنت !\r\n\r\nدر غرب - گراندوك بوريس\r\nقوائى كه از ايرانيها از بروجرد و كرمانشاه به اطراف عراق آمده هفت هزار نفر است كه فقط پانصد نفر ژاندارم منظم دارد . روسها مىنويسند ما از قواى ايرانى باك نداريم مگر نظام عثمانى داخل آن بشود و تركها اين عده ايرانى را براى آن به‌سمت عراق گسيل نموده‌اند كه هر وقت قزوين فتح شود اين قوه به طهران رفته آنجا را منقلب نمايند و اغتشاش برپا كنند . ديگر اين‌كه جناح يمين ما را هميشه مضطرب و تحت تهديد داشته باشند . گراندوك بوريس به‌سمت روسيه رفت .\r\n\r\nاقدامات جنگليها\r\nبرادران جنگلى ( ميرزا كوچك ) ، مفاخر الملك [ را 
  ] كه با اشجع الدوله و دويست نفر به جنگ آنها رفته بودند تمام اسير مىكنند و مفاخر الملك مقتول مىشود . مىنويسد پس از تلگراف به طهران تعليمات داده شد . . . « 1 »\r\n\r\nدكتر امير اعلم\r\nقريهء كوريجان ما جزو تلگرافات حرب ، اسمى پيدا كرده . مىنويسد مجاور قريهء كوريجان يك گروهان عثمانى را شكست داديم . به دكتر امير خان ( امير اعلم ) حمايل و نشان سردارى مرحمت شده است . اسعد الحكما مىگفت دكتر امير خان دختر وثوق الدوله را گرفته به آن واسطه محض جلوگيرى از و با از دولت هفتاد هزار تومان پول گرفته . تا همهء اين تنخواه را نوش جان ننمايد اسم و با از رشت و قزوين محو نمىشود\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4669 ","page_number":545},
  {"content":"\r\n\r\n( پول دولت در اين ايام شدت بىپولى اين‌طور به اقوام و عشاير و وزراء تقسيم مىشود ) .\r\n\r\nاروپا - مرگ فرانسوا ژزف\r\nدر همه فرونتها جنگ گاهى به شدت و گاهى مختصر دوام دارد . فقط جبههء رمانى در نصف النهار شدت است و طرفين هرچه قوه دارند بدان سمت مركزيت مىيابد .\r\nامپراطور اطريش پادشاه مجارستان فرانسوا ژزف در سن هشتاد و شش سالگى بدرود زندگانى گفت . درست شصت و هشت سال سلطنت نموده است . اين امپراطور با ناصر الدين شاه در يك سال به تخت سلطنت جلوس مىكنند اما در سلطنت و عمرانها مغايرت كلى است . ناصر الدين شاه در پنجاه سال سلطنت خود را بدون دردسر و زحمت با نهايت صحت مزاج به پايان رسانيد . اما فرانسوا ژزف تا آخرين روز عمر خود همه را گرفتار اوضاع ناگوار مملكت و جنگ و جدل و مرگ‌ومير خانوادگى مبتلا بود . هميشه مىگفتند اگر يك جنگ بزرگى بشود يا اين امپراطور كهن سال فوت كند نژادهاى مختلف اطريش تمام تجزيه مىشود . از جنگ كه نشد گمان مىكنم از فوت اين آدم هم نشود و غيب‌گويان پاك مفتضح شوند . برادرزاده‌اش ارشيدوك فرانس فرديناند شارل به تخت سلطنت جلوس كرد و اسم خودش را شارل اول گذاشت . امپراطور آلمان همان روز به وينه مىرود و يك روز توقف مىكند . تمام را مشغول قرائت ادعيه بوده محض كسالت مزاج به حكم اطباء در تشييع حاضر نمىشود و عصر به‌سمت برلن حركت مىكند .\r\nامپراطور تاجگذارى خودش را پس از خاتمهء جنگ اعلان مىكند . اين امپراطور حاليه را آلمان فيل‌تر از آن مرحوم مىدانند . عقيدهء آلمانها است كه در وضعيات تغييرى حاصل نخواهد شد .\r\n\r\nيونان\r\nونزلوس تشكيل دولتى در سالونيك داده كه اين دولت پادشاه را خائن و خود را هواخواه متفقين مىداند . عساكر زيادى هم جمع و تحت فرماندهى جنرال سارايل برگذار نموده . پادشاه در آتن آنها را خائن و خود را حامى متحدين معرفى مىكند . در حقيقت دولت هلن دو دولت تشكيل يافته و هردو برضد يكديگر .\r\n\r\nانگليس - لهستان\r\nمخارج دولت انگليس از ماه او 1914 الى مارس 1916 - 3882 مليان ليره بالغ شده و باز در تهيهء قرض هستند . بتمان هلوك مىنويسد لايحهء خدمت اجبارى نظام و غيره\r\n\r\n","description":"","footnote":"","page_name":" 4670 ","page_number":546},
  {"content":"\r\n\r\nنظام اتباع آلمان را به ريشتاخ داد كه از سن هفده الى شصت عموم آلمانها بايد داخل خدمت شوند . بدوا مقررات قانون به مهربانى اجرا مىشود ، در صورت لزوم به جبر و عنف . هركس تقاعد كند پانصد ليره جريمه و يك سال حبس خواهد شد .\r\nآزادى و استقلال لهستان روس از طرف آلمان و اطريش اعلان گرديد . حكام آلمان و اطريش در ورشو و كوبلن جشنى گرفته بيرق لهستان را بالاى عمارت خود نصب مىكنند . موزيك ملى لهستان ترنم مىكند . اهالى سرود ملى خود را كه اكيدا قدغن بود نخوانند به آواز بلند قرائت مىكنند . همان ساعت از چند آيروپلن بيرقهاى كوچك لهستان به سر تماشاچيان نثار مىشود . ليكن حكام لهستان روس در نطق خود مىگويند حدود و اساس سلطنت پولند پس از خاتمهء جنگ معلوم مىشود .\r\nدر جاى ديگر مىنويسد اين اعلان و اين نمايشات دامى است براى ملت پولند كه جوانهاى خود را به كمك آلمان روانه كنند و آلمانها با اين حقه مىخواهند يك كرور از اسراى لهستانى و يك كرور از جوانهاى مقيم لهستان قشون به ميدان جنگ روانه كند . باز جاى ديگر نوشته تا خاتمهء جنگ همين فرمانفرماى حاليه نايب السلطنه خواهد بود و پس از عزل او نايب السلطنهء ديگرى كه نسلا بعد نسل او نايب السلطنه باشد . و فقط اين آزادى متعلق به لهستان روس است نه به مملكتهائى كه به دست آلمان و اطريش بوده . دولت روس و ساير متفقين او به دول بىطرف و امريكا در اين خصوص پرتست نموده‌اند . چون روسها هم سابقا و لاحقا اعلان نموده‌اند پس از جنگ لهستان آزاد خواهد شد .\r\nاحتمال قوى مىرود كه لهستان آزاد شود اعم از اين‌كه به دست آلمان باشد يا روس .\r\nپس على اى حال اگر مانع بزرگى جلو نيايد لهستان را آزاد شده بايد دانست ( تغارى بشكند ماستى بريزد - جهان گردد به كام كاسه ليسان ) در اعلاميهء خود حكام آلمان مىگويند به واسطهء اين موهبت اهالى پلند بايد از بذل جان و مال و كمكهاى مادى و معنوى خود دربارهء ما مضايقه ننمايند . قشونهاى آنها در تحت رياست صاحب‌منصبان آلمانى و اطريشى بايد تربيت شده و مجاهدات كلى در راه ناجيان خود بنمايند .\r\n\r\nرومانى - بلغار\r\nفرونت رومانى پس از آن‌كه قشون آن دولت داخل خاك اطريش شد و دو شهر معظم را هم گرفت جنرال فالكن هين با قواى رشيد آلمان و اطريش و توپخانهء كامل از سمت ترانسيلوانى و مارشال مكنزن مشهور از سمت بلغار بدان سمت حركت مىكنند . نتيجه اين مىشود كه فالكن هين با قشون آلمان و اطريش قشون رمانى را خارج كرده كه در اين عقب نشستن به واسطهء معابر صعب كارپات بيشتر قشون او تلف شده و فالكن هين با\r\n\r\n","description":"","footnote":"","page_name":" 4671 ","page_number":547},
  {"content":"\r\n\r\nكوشش تمام تا پايتخت آن مملكت بخارست را مسخر مىنمايد . مارشال مكنزن با قواى آلمانى و بلغارى و عثمانى تمام مملكت دوبروجه را فتح نموده است . هنرمندى اين دو سردار و رشادت بىنظير قشون آنها از اين دو فتح بزرگ به خوبى آشكار است . فعلا دولت رمانى با تتمهء قشون خود به شهر « لاسا » كه در آخر مملكت مولداوى است رفته است . دولت آلمان مملكت دوبروجه را به بلغارها برگذار كرد و چون در اين جنگ عساكر ترك خيلى زحمت كشيده بودند مقدارى اراضى از حوالى ادرنه از مال بلغارها به عثمانى واگذار نمود . مىنويسد رشادت را توپخانه بىنظير آلمان و رؤساى كارخانهء كروپ و شهر اسن نموده است ، زيرا توپخانهء مكنزن تا يك فرسنگ پشت قشون رومانى را بمبارده مىكرد و آنها ممكن نشد در مقابل همچو توپخانه دوام و ثبات بياورند .\r\n\r\nللويد جرج\r\nرئيس الوزراى روس مسيو ترپف شد و رئيس الوزراى انگليس مستر للويد جرج كه اول وزير قورخانه و بعد وزير جنگ بود ، عضو فعال و بانفوذ كابينه سابق . لرد كرزن و بعضى از رجال معتبر عضويت كابينه را دارند . مىگويند هردو اين رئيس الوزراءها طرفدار جدى جنگ هستند و در مسلك تعقيب جنگ تا فتح تغييرى حاصل نشده بلكه شديدتر گرديده است . در كابينهء فرانسه هم تغييراتى شده كه مفصلا ذكرى نكرده است .\r\nپس از آن‌كه « لندن نيوز » من رسيد اسامى آنها را از روى اشكال آنها ذكر خواهم نمود .\r\n\r\nمختصرى از واقعهء اخير يونان\r\nاميرال فورت مقدارى اسلحه و توپ و غيره به اندازه‌اى كه دولت يونان به بلغارها عطا كرده بود مىخواهد و حكم نموده بود قشون يونان بايد خلع سلاح شود . دولت يونان اول رد [ كرد 
  ] بعد جواب مىدهد تا حال مقدارى توپ به شما داده شده باز هم شش باطرى داده مىشود . اميرال قبول نمىكند . در اين بين جمعى از عساكر بحرى انگليس و فرانسه براى مواقعى كه قبلا در آتن براى آنها معين شده بود حركت مىكند كه ناگاه بيست و پنج هزار نفر يونانى آنها را محاصره مىكنند . مقدارى كشته و مقدارى اسير باقى مانده به‌سمت پيره فرار مىكند . به يك قصرى هم كه ادميرال و سفراى متفقين در آنجا بودند نيز شليك ميترايوز مىشود . از كشتيهاى فرانسه چند تير توپى به تپهء پشت قصر پادشاه خالى مىشود . پس از سكونت جنگ سفرا و ادميرال به پيره مىآيند و همان ساعت قشون پياده مىكنند و جنگ رسمى مىشود .\r\n\r\n","description":"","footnote":"","page_name":" 4672 ","page_number":548},
  {"content":"\r\n\r\n\r\nاخبار يونان\r\nونزيلوس اهل جزيرهء كرت است به واسطهء زحماتى كه در الحاق آنجا به يونان كشيده و به واسطهء هنرمندى كه در جنگ بالكان به خرج داده مقدار زيادى اراضى خوب براى يونان تحصيل كرده و نيز در به دو جنگ بدون مرافعه چند ولايت آلبانى را ضميمهء يونان نموده و حتم داشت به واسطه دوستى با متفقين براى يونان باقى خواهد ماند مردم خيلى به او اعتماد دارند و محل توجه است و مىگويند يك نفر از آحاد مملكت كه آنقدر خدمت به ما نموده باشد ترجيح دارد بر پادشاهى كه براى خاطر زوجه‌اش چشم از منافع ما بپوشد .\r\nالبته دستهء پادشاه هم بعضى چيزها در مدح خود و ذم ونزيلوس درست كرده‌اند كه ما نمىدانيم . بين خود اين دو دسته هم جنگ است و طرفداران همديگر را مقتول مىدارند .\r\nيونان داخل جنگ شد اما كثيف‌تر از ايران و البته با ضديت كه ما بين خودشان است نتيجه‌اى هم حاصل نخواهد نمود .\r\n\r\nفتح مناستر\r\nفرونت مقدونيه از ساحل درياى اژه تا مناستر چهل فرسنگ است . جناح يمين را فرانسه ، قلب را انگليس ، يسار را صرب اشغال مىكنند . قشون صرب فداكارانه جنگ مىكند و پس از يك سال قدم به اولين خاك وطن عزيز گذاشته و خاك مقدس وطن را بوسيدند و در 23 شهر محرم شهر مناستر را فتح كرده قشون بلغار را خارج نمودند . سال گذشته در همين موقع مكنزن معروف در ظرف چند هفته آنها را خارج كرد و از سيصد و پنجاه هزار قشون صرب صد هزار خسته و مانده در نهايت فلاكت به آلبانى و شهر درازوودالونا رسيد . اينك همان موقع است كه تا مناستر جلو رفته آيا به وصال محبوب خود برسد و عروس فتح را در آغوش بگيرد يا نه .\r\n\r\nوضع ممالك كوچك اروپا\r\nشهر بخارست در 14 ماه صفر مفتوح فالكن هين شد . مركز صلح و معشوق طرفين پاريس و اسلامبول بود . آلمانها نتوانستند پاريس را بگيرند چنانچه متفقين هم ممكن نشد اسلامبول را فتح كنند . پس بايد آنقدر انتظار داشت تا يكى از آن‌دو شهر فتح شود و صلح برقرار گردد و الّا به واسطهء تسخير بخارست يا اضمحلال صرب و بلغار صلحى برقرار نخواهد گرديد . در ممالك كوچك بىطرف مثل دانمارك يا سوئد يا سويس و\r\n\r\n","description":"","footnote":"","page_name":" 4673 ","page_number":549},
  {"content":"\r\n\r\nغيره و غيره به قدرى آذوقه و منزل ، همه‌چيز به واسطه هجوم و ازدحام مهاجرين رو به نقصان نهاده كه حالشان بدتر از ممالكى است كه در محاربهء كنونى اشتغال دارند . خود اهالى از شدت مهاجرين جا و مكان و غذا ندارند .\r\n\r\nساختن عسل از چغندر\r\nباز در يكى از اين جرايد بعضى مهملات نوشته بود كه براى تفريح پس از آن همه ذكر قتل و غارت نهب و چپاول درج مىشود . آلمانها از بلوط قهوه درست نموده‌اند . كاكائو را از پوست فندق ، چاى را از برگ تمشك تهيه نموده‌اند . عسل را از چغندر گرفته‌اند ، روغن خوراكى از زنبور طلائى ، روغن براى كارخانجات از گندابهاى حمام و غيره ، از خون حيوانات كره درست مىكنند . شير را خدا مىداند از چه مواد گرفته‌اند . علوفهء حيوانات از پوست تخم آفتابگردان و استخوان سائيده ، سبوس ، جو و گندم . گاهى هم خون منجمد به حيوانات مىدهند . اينها را از هنرمندى و اعجاز آلمان ذكر مىكنند . چاى از برگ تمشك همان برگ تمشك است كه به‌جاى چاى شايد استعمال مىشود . و الّا برگ تمشك مزه چاى را نخواهد داد قهوهء پوست بلوط همان پوست بلوط بايد باشد كه به جاى قهوه استعمال مىشود . روغن زنبور طلائى ، به‌به عجب روغنى مىشود . كره از خون واقعا خوردن خواهد داشت .\r\n\r\nفوق العادهء « عصر جديد »\r\nتلگرافى از رويتر مورخهء 12 دسامبر به طهران مىرسد كه ادارهء روزنامه « عصر جديد » در 19 ماه صفر به‌طور فوق العاده طبع و انتشار مىدهد ، مبنى بر اين‌كه بتمان هلوك در مجلس مبعوثان آلمان اظهار مىدارد كه آلمان و سه دولت متحد او به تمام دول دشمن اطلاع داده است كه براى مذاكرهء صلح حاضر است و باز به دول بىطرف اظهار مىدارد آلمان وضعيات را به‌طور اول جنگ قبول مىكند ، فقط لهستان و مملكت وليتونيا آزاد مىشود و اگر متفقين به صلح تن در ندهند حاضر است تا آخر سرحد امكان جنگ را مداومت بدهد . اين فوق العاده را ميرزا حسين مىگفت مردم با كمال بشاشت و خرمى تلقى كرده در خريدارى آن برهم سبقت مىگرفتند . دو روز بعد باز فوق العاده انتشار يافت كه رويتر مىگويد هيچ‌يك از دول متفقه وقعى به اين پيشنهاد نداشته و گفتند آلمان خدعه مىكند و اين اظهار هم دامى است براى اختلاف بين دول متفقه . زيرا ممكن است شرايط صلح مساعد به حال بعضى و نامساعد به حال ديگرى باشد . چون عمر فتوحات آلمان برآمده اين دام را گسترانيده . اگر آلمان اذعان به شكست خود مىكند ممكن است\r\n\r\n","description":"","footnote":"","page_name":" 4674 ","page_number":550},
  {"content":"\r\n\r\nگفتگوئى كرد كه نافع به حال متفقين باشد ، و الا تا زمانى كه آلمان خودش را فاتح تصور مىكند امكان ندارد . كابينهء اطريش هم استعفا داد . آقاى عماد السلطنه در حاشيهء اين فوق العاده مرقوم داشته كه حاجى افخم الدوله مىگفت علت اين نطق بتمان هلوك را نمىفهمم با اين همه فتوحات و اين مخارجات چه نتيجه حاصل مىكند و يك سبيل حاجى آقا سرازير شده بود .\r\n\r\nدستخط حضرت و الا\r\n22 صفر . نور چشما . ميرزا حسين آمد با يك خروار روغن و برنج ، سبزيجات زمستان ، كشك ، پنير . انبار زيرزمين مملو شد « من پلو » شديم . از قحط و غلا و گرانى از همه‌چيز للّه الحمد وارهيديم . عسل فراموش شد اما عسل آن با اين‌بار خيلى فرق داشت ، آن مثل سنگ سخت شده است اين مثل آب جارى است . قمرى خانم گويا اين دفعه نبوده در عمارت پائين رخت شورى داشته . زينب خانم هرچه آب از « دزدرّه » مىآمد داخل عسل مصفى كرده است ضايع نموده است . اما باز در باب روغن مضايقه نكنيد اگر پيدا كنيد . از دستمالهاى قشنگ براى ما بدهيد ، خصوصا يكى براى جان جان بدهيد كه روى كرسى من نشسته است مطالبه مىكند . كرباسى خوب ، حولهء خوب كه قمرى خانم مىبافد ( مادر زينب ) مشترى خيلى پيدا كرده است . چادر شبهاى مطلوب ، ديگرچه زحمت بدهم ، صداع افزايم ، جسارت ورزم . مهرماه خانم شنيدم ماندگار الموت شده است . ارث ميراث از رشوندى چقدر جاجيم ، گاو ، گوسفند به او رسيده . چقدر روغن كره فروخته است ، چند مرتع باج داده . اخته زوغال ، چاتلا نقوش ، چندبار به بازار قزوين فروخته .\r\nديگر مهرماه حالا بايد جزو مليونرهاى رودبار محسوب شود . از انبارلو ، اشكور چقدر دزدى كرده‌اند . مال دزدى آورده‌اند . اينها را تنها تنها نخورند . فضاى زوارك تنگ است صحراى گازرخان مگر جا بدهد . گزادشت را پر كند . زياده چرند بس است . گراندوك بوريس رفت به قزوين ، رشت ، پطروگراد . انگليسها راضى نشدند به حدود اصفهان پرنس روس نمايش كند مردم ببينند كه شاهزادهء رومانف به اصفهان نزول اجلال فرموده‌اند .\r\nصريحا پرتست كردند ، او هم خلاف ميل آنها ننمود نرفت ببيند . با كمال دوستى كه جان براى هم مىدهند براى يك نقطه ملاحظه تصرفات در ايران‌زمين از رفتن گراندوك به اصفهان منع مىنمايند . دولت ، وزراى مملكت اين‌طور ملاحظات سخت دارند ، نه آن‌كه وزراى ما راه ، چاه ، اطراف راه راه‌آهن ، جاده شوسه ، بانك ، قشون ، قزاق ، گمرك ، نمىدانم معادن همه‌چيز همه‌چيز را تعارف خشكه و يا پول زير جلى گرفته تمام را نوشته مىدهند ، تسلط مىدهند ، مختار مىسازند ، اجازه مىدهند . تمام مملكت ما را به اجنبى\r\n\r\n","description":"","footnote":"","page_name":" 4675 ","page_number":551},
  {"content":"\r\n\r\nدادند ، به ارمنى دادند ، به سوئدى و بلژيكى و روس و انگليس و غيره دادند . دادند به يك پول ، يك جنده بازى ، به يك مجلس مهمانى كفايت كردند . لعنة اللّه عليهم اجمعين الى يوم الدين . ( پايان نامهء عز الدوله )\r\nچون من جلال را اجازه داده‌ام آمد دزدك سر به عوض كلان سكنا كرد دستخط ديگر تغيرات بود كه چرا راه دادى . در صورتىكه كلام اللّه قسم خورده و از همه‌جا مأيوس شده و من گفتم به مهر و محبّت و اين‌كه مؤونه « 1 » به او بدهم شايد رام شده در گوشه‌اى راحت بنشيند . ابو الحسن هم دختر او را گرفته و از نزد امير اسعد بيرون آمده نزد من است . تعهدات كرده و مىكند . بعضى اشعار هم حضرت و الا جداگانه دستخط فرموده‌اند كه به يادگارى در جوف اين صفحه گذاشته شد . « 2 »\r\n\r\nنامهء عماد السلطنه\r\nدستخط آقاى عماد السلطنه شخصى بود ، مگر يك صفحه كه مختصرى اخبار مرقوم شده :\r\nاز اخبارات بخواهيد گويا همين روزنامه‌جات كفايت كند آنچه اهميت دارد همين ورقهء فوق العادهء دوم اخبار رويتر است كه در حاشيهء آن هم چيزى نوشتم تا بعدها معلوم شود دولت آلمان از روى چه قاعده همچو اعلان همچو اظهارى كرده است . ولى الان در رومانى پيشرفت با آلمان است . يونان جبرا به‌طور بىنظمى داخل جنگ شد و مىشود يعنى نصف مىشود . گراندوك بوريس به طهران آمد خواست اصفهان برود از انگليس مانع شدند و آن دولت هشيار با اين گرفتاريها و اين دوستى فوق العاده با روس باز راضى نشد يك شاهزادهء روس به منطقهء نفوذ او برود . همچو دولتهاى هشيار كى و چه وقت ممكن است ذليل بشوند يعنى نسبت به ما . بارى پرنس سه شب طهران ماند يك شب مهمان سفارت روس ، يك شب سفارت انگليس ، شب آخر منزل وثوق الدوله ، يك روز ناهار خدمت شاه [ بود 
  ] . منزل وثوق الدوله ساز و آواز هم بود ، همچنين لوطى غلامحسين و شعبده‌بازى كه در دست پرنس كه يك انگشتر بوده يك قاپ چرك گذاشته و نفهميده بود . من پرنس را ميان كالسكه ديدم . حضور شاه رسما و به حالت سلام نرفته بود لهذا نبودم . 22 صفر .\r\n\r\n\r\n","description":"","footnote":"\r\n( 1 ) - اصل : معونه .\r\n( 2 ) - عكس آن در صفحهء بعد چاپ شده است .\r\n","page_name":" 4676 ","page_number":552},
  {"content":"\r\n . \r\n","description":"","footnote":"","page_name":" 4677 ","page_number":553},
  {"content":"\r\n\r\n\r\nچوب خوردن اقتدار السلطنه\r\nضميمه - اقتدار السلطنه طهران آمد . پدرش چوب زد ، حبسش كرد . بالاخره نجات يافت ولى بيرون نمىآيد . يك روز از او ديدن كردم . از تنكابون امير اسعد تلگرافات بد كرده بود و به من يكى را نشان داد كه كلارستاقيها جمع شده‌اند به تحريك اقتدار السلطنه خائن مىخواهند به تنكابون هجوم بياورند . استعداد خواسته بود . اقتدار السلطنه مىگفت آنجا به‌هم مىخورد و كسانى كه پارسال به واسطهء اردوى سيار صدمه كشيده‌اند حالا تلافى مىكنند . ( پايان نامهء عماد السلطنه )\r\n\r\nادعاى خسارت\r\n( اين حضرات باز به سركردگى سالار فاتح اتحادى كرده مىگويند تا خسارات ماديهء مقتولين ما داده نشود املاك سپهسالار را برگذار نمىكنيم . پنجاه هزار تومان خسارت مطالبه دارند . امير اسعد يك عيالش را كه برده بود زود مراجعت داد و فرداى آن مىخواست به‌سمت رودبار حركت كند . منتظم الملك و سايرين رفته او را خيلى مذمت و ملامت كردند تا به هزار ترس و لرز عجالتا مانده و آدم جمع مىكنند . گفتند قزاق روس وارد شده يا مىشود . اين بود تفصيل آنجا كه به من متواترا در الموت رسيده است ) .\r\n\r\nرقعهء حاجى آقا\r\nپس از مطالب شخصى و حكايت جلال عليه ما عليه كه اسباب زحمت شده :\r\nگراندوك آمد يك شب سفارت روس ، يك شب انگليس ، يك شب رئيس الوزرا ، يك ناهار هم حضور شاه ، شعاع السلطنه ، اعتضاد السلطنه ، رئيس الوزرا ، وزير مختار روس ، وزير دربار در سر ميز بودند . بنا بود به اصفهان برود انگليسها اجازه ندادند مراجعت كرد .\r\nجنگ خمسه شدت نموده معروف است كه عثمانى آنجا را گرفتند ، ولى محقق نشده است . طرف عراق هم جنگ با الوار و غيره . مختصر كوريجان هر دم دست يكى و خرابى روى خرابى . بخارست را آلمان گرفت لطمهء سختى به متفقين و حريف تازه‌نفس خورد .\r\nدر جلد پنجم كه حضور مبارك ارسال شده صورت قيصر و سرداران خيلى قشنگ است به دقت ملاحظه كنيد . يونان خراب اندر خراب ، بالاخره جنگ را هم مشغولند . از قرارى كه « عصر جديد » عليه ما عليه چاپ كرده آلمان با فتح بخارست اعلان به بيطرفها كرده است كه براى صلح حاضر هستم تا متفقين چه بگويند . شهرت دارد كه روسها صلح انفرادى را حاضرند ( دروغ است ) . صحت اين حرفها معلوم نيست . شيخ ابراهيم حكم\r\n\r\n","description":"","footnote":"","page_name":" 4678 ","page_number":554},
  {"content":"\r\n\r\nدكاكين را گرفت . تخم هويج و كلم با سيب‌زمينى ، دو تخته قالى خوب به توسط حسين ايفاد شد . ضميمه - قزاق خانهء بريگاد مبدل به ديويزيون و صاحب‌منصبان براى گرفتن قزاق به ولايات مىفرستند . گويا گراندوك امضاء گرفته است . براى كنترل ماليه هم جدا زور آورده‌اند . يونان داخل جنگ شد حاليه مشغول دفاع خودش است . چاكرزاده هرمز با جمعى بيرونها به گردش رفته بودند مراجعت كرده ناخوش است افتاده . امروز فلوس خورد . فاميل الحمد للّه سلامت هستند . ( پايان نامهء حاجى آقا )\r\n\r\nگرامافون\r\nپنجشنبه نهم شهر ربيع الاولى - پريشب نوكرها به اصرار گرامافون را گرفتند عيش كنند .\r\nبه هزار شرط بچه‌ها دادند . در وسط عيش و عشرت و خوردن چاى كه از تشريفات شده فنر شكست . معلوم است چه حال پيدا مىكنند . بچه‌ها هم در اندرون محض خاطر آن‌كه شب ديگر عيد عمر است هنگامه برپا كردند . امروزه دو نفر آدم فرستادند يكى عقب اصغر ديگرى عقب موزيكانچيان شورستان كه هركدام نشود ديگرى سر بگيرد . ديشب دو ساعت از شب رفته هم گرامافون درست شد و هم مصطفى قلى آمد . نتيجه اين شد كه باز من يك من برنج به اصغر دادم و چند تومن هم به موزيكانچيان و زوراكيها ( اين گرامافون يك اسباب خرج عمده براى من شده ) .\r\n\r\nسر و وضع خانه\r\nاطاق بيرون من تمام شد . حالا داراى دو اطاق خوب و دو راهرو جنبين آن شده‌ام .\r\nهمه‌چيز اين اطاق جديد هم حاضر است فقط معطلى شيشه‌بر است كه نيامده و شايد هم نيايد ، به جهت آن‌كه الموت بدنام راه خودش است . به هركس بگوئى مىگويد واى از آن راه چطور بروم . قاليها كه حاجى افخم الدوله فرستاده خيلى خوب است و بسيار هم ارزان خريده . ما تازه داريم از وضع كثافت دهاتىگرى بيرون مىآئيم . اين دو اطاق من يكى شش ذرع ، ديگر هفت ذرع طول دارد . هركدام يك در وسط و دو نيم تنه طرفين در دارد . يك راهرو آن « كله » و راهرو ديگر اين « كله » واقع است . فنر هم داشتم پشت درهاى ورود زده‌ام . چون هنوز عادت جارى نشده كه هركس داخل اطاق مىشود در را پيش كند .\r\nپرده‌هاى جاجيم تهيه شده ، ميز ، صندلى ، نيمكت همه‌چيز دارد . در حقيقت به ترتيب اطاقهاى شهر است .\r\n\r\n","description":"","footnote":"","page_name":" 4679 ","page_number":555},
  {"content":"\r\n\r\n\r\n1500 قزاق روس\r\nمقارن ظهر فتح اللّه از شهر آمد . رقعه از ميرزا اسمعيل خان داشت . فقط اخبارى كه نوشته بود از اين قرار است . ديروز 29 صفر الخير مقدار هزار و پانصد نفر قزاق روس با هشت عرابه توپهاى سنگين وارد شدند . معلوم نيست به كدام نقطه مىروند .\r\n\r\nرومانى\r\nبخارست پايتخت رومانى و كونستانزا بندر بزرگ رومانى در درياى سياه به توسط قشون آلمان و بلغار اشغال شده . جنرال « برهوت » از طرف فرانسه سركردهء قشون رومانى رفته است ، جنرال برسيلوف هم از طرف روسها رفته به كمك رومانى . اطلاعات ديگر :\r\nتحت البحريهاى آلمان بر عمليات خود توسعه داده‌اند و كشتى زيادى از انگليسها غرق شده . در آخر كاغذ مىنويسد كار رومانى تمام شده تقريبا روسها از براى شهر ادسا خيلى در اضطرابند . روسها مىگويند پس‌فردا وارد شهر همدان مىشويم . پس از آن سه نمره روزنامهء ديگر نيامده است نمىدانم . چه واقع گرديده كجا مانده است .\r\nپيشرفتهاى آلمان و متحدين آن البته هزار جهت دارد ولى علت عمدهء آن اين است كه همگى از روى نقشهء برلن بايد حركت كنند . هيچ كدام رأى جداگانه ندارند مگر آن‌كه اتاماژر برلن تصويب نمايند . سركردگان عمده هم از آلمان است ، بر خلاف متفقين كه هركدام رأى و قصد و نيت جداگانهء دارند . گوش به حرف يك دولت يا يك هيئت نمىدهند . هرقدر هم سعى كردند اين مسئله مركزيت فرامين سر بگيرد هنوز ممكن نشده است .\r\nمثلا پس از شكست رومانى و تسخير پايتخت دو نفر جنرال كافى از فرانسه و روس مىرود بر خلاف آن دسته كه از روز اول اعلان جنگ رومانى مكنزن سردار قشون بلغار و عثمانى شد ، فالكين هين به سردارى قواى آلمان و اطريش . پس كتمان نمىتوان كرد تا حال آنچه از متحدين سر زده كمتر خبط و خطائى داشته و برعكس مال متفقين سرتاسر خطا بوده . نهصد هزار قشون تازه نفس رومانى به واسطهء نقشهء بدى كه اتخاذ كرد و عدم قابليت سردارانش پاك دارد مضمحل و نابود مىشود و حالا بايد به يك حال فلاكتى تمام را مشغول دفاع مولداوى باشد و به هيچ‌وجه نمىتواند تعرضى برساند .\r\n\r\nنامهء شعاع الدين ميرزا\r\nپس از مدتها كاغذى از شاهزاده شعاع الدين ميرزا رسيد كه عينا درج مىشود :\r\n\r\n","description":"","footnote":"","page_name":" 4680 ","page_number":556},
  {"content":"\r\n\r\n به تو مشتاق چنانم كه غريقى به كنار * به تو محتاج چنانم كه فقيرى به درم \r\nشرح اشتياق را همين يك فرد كفايت است . امروز دهم ماه صفر است . تازه آفتاب مىخواهد طالع شود . در بالاخانهء كاروانسرا در قزوين تنها نشسته‌ام قلمى برداشته خود را يادآور حضور مبارك مىكنم . پيشتر كه از جناب ميرزا اسمعيل خان شرح‌حال سركار جويا شدم بشارت سلامتى را داد . انشاء اللّه تا حال و بعدها هم خوش دماغ و سلامت باشيد . گوشه‌اى گرفته‌ايد كه الحمد للّه از آفات ارضى و سماوى محفوظ است ، نه مثل بنده كه\r\n گوشه گرفتم ز خلق و فايده‌ام نيست * گوشهء چشمت بلاى گوشه‌نشين است \r\nپدر روسها بسوزد ، مگر گذاشتند كه امسال در خرقان آسوده نفسى بكشم . شرح‌حال را چند فردى ساخته‌ام بهتر است همانها را عرض كنم .\r\n\r\nشعر شعاع الدين ميرزا\r\n مهمان ميزبان كش ما را بگو خروس * در بانگ صبحدم برود بازپس به روس\r\nقزاق و سالدات بگيرند به زور توپ * آذوقه هرچه هست به چهرى پر از عبوس\r\nاز كاه و ينجه و جو و گندم نشان نماند * در آسياب خرج نداريم جز سبوس\r\nگه گاه كاه بده ، گاه مرغ و تخم‌مرغ * گاهى به كشمكش كه بده كشمش اى ديوس\r\nنى سيم و نى زر است براى معامله * گويد منات كاغذتان گير ده فلوس\r\nيارب چه آتشى است به دنيا فتاده است * از كبر انگليس و جهانگيرى پروس\r\nگاهى سپاه ترك رود پيش و گاه روس * از اكباتان ، كه كرد سلاطين جم جلوس\r\nما را چه كار هست در آشوب روزگار * داماد هركه هست چه فرق است بر عروس\r\nتاريخ غيرتى كه شنيدى دروغ بود * نادر كجا و رستم ، كى ديده اشكبوس \r\n\r\n","description":"","footnote":"","page_name":" 4681 ","page_number":557},
  {"content":"\r\n\r\n آهنگ جنگ كردن ، خوى پلنگ شد * يا پهلوان مغز تهى را چو گيو و طوس\r\nاز كشتگان نماند به جز نام و قصه‌اى * بىنام و ننگ باش مده عمر بر فسوس\r\nبنشين به پارك و لاك ، تماشا كن و بزن * مطرب نواى ديرى ، آهنگى از مجوس\r\nبگذار گوش خصم شود كر ز صوت توپ * تو رنگ تنبلى زن ، بگذار بانگ كوس\r\nاز شرم و عجب نباشد ، اگر منخسف شود * مريخ و مشترى ، ثريا و ارانوس « 1 » \r\nبارى الحمد للّه كه سركار جائى هستيد كه نه صداى توپ را در زمين مىشنويد نه آيروپلن را در آسمان مىبينيد . نه آيروپلن عثمانيها در دهتان مىافتد كه ده روز رعاياى بيچاره استنطاق بدهند . عجب روزگارى است . راستى راستى هيچ تصورمان به اين روزها نمىآمد .\r\n هزار رنگ برآرد زمانه و نبود * يكى چنانچه در آئينهء تصور ماست \r\nعجالتا پرنس روس كه مىگويند رئيس كل قزاق خانهء روس است رفته است به سركشى فرونت همدان ، اما خير اينها دم آنها بند بشو نيستند . ولى هيچ معلوم نيست كه چرا دو طرف جنگ نمىكنند . عجالتا اينها مهمان خرقانيها هستند و آنها مهمان همدانيها .\r\nاز عبور آيروپلنها همچو معلوم مىشود شايد نقشهء جنگى برداشته كه اين روزها شروع به جنگ بكنند . ديگر خداحافظ . جواب انشاء اللّه طهران . شعاع الدين قاجار .\r\n( پايان نامهء شعاع الدين ميرزا )\r\n\r\nقيمتها\r\nمدتى است خريد شهر من به عهدهء كربلائى غلامعلى شده . يواش يواش اين آدم هم دارد مثل شيخ مىشود . مثلا قدرى شيره خواستم ده من شاه شيره به قيمت پانزده تومان براى من فرستاده ، آن هم چه شيرهء كثيفى . ترشى شهر داشتم نوشتم چند دانه كوزهء خالى هم روانه كن آن ترشيها عليحده و آن‌وقت ده دانه كوزهء خالى هم عليحده فرستاده . قند را همان‌طور به مكارى داده ميان باران و رطوبت . انار ، چغندر ، قند به اين گرانى به يك\r\n\r\n\r\n","description":"","footnote":"\r\n( 1 ) - شعاع الدين ميرزا در شعر « پرتو » تخلص مىكرد . ( مسعود سالور )\r\n","page_name":" 4682 ","page_number":558},
  {"content":"\r\n\r\nوضع كثيفى رسيده است . صورتى از نرخ داده بود .\r\nمنات كاغذى 300 / 1 ريال منات طلا 4 ريال\r\nليره 5 تومان آرد گندم خروارى 25 تومان\r\nگندم ايضا 22 تومان جو ايضا 17 تومان\r\nكشمش تيزابى 55 تومان كشمش ايضا خروار 40 تومان\r\nمغز بادام يك من 15 ريال مغز گردو 16 ريال\r\nپنبه يك من 10 ريال برنج مولائى 30 - 40 تومان\r\nقند يك من 7 تومان رسمى ؟ ؟ 29 - 31 تومان\r\nكشمش خيلى گران شده در صورتى كه مغز بادام و پنبه به اين ارزانى است . قند هم ديگر حرام است كسى يك من هفت تومان بخرد .\r\n\r\nسوارى خانمها\r\nسه‌شنبه 21 شهر ربيع الاولى ، 26 درجهء جدى - هوا خوش است ، فقط كوه و دامنهء البرز برف دارد . كوههاى رو به جنوب همان قله‌هايش دارد ، دامنه هيچ برف نيست . ديروز خانمها در يارفى مهمان من بودند ناهار مفصل خوبى فرستادم تهيه كردند ، به مباشرت محمّد على و يوسف كه خيلى لاف مىزدند . خانمها همه قاطرسوار شده بودند و تمام را به تاخت رفتند و به تاخت مراجعت كردند . ملكه تاتوى كوچكى داريم سوار بود و از همه بهتر تاخت مىكرد . اين دفعه گفتم كلاه مردانه به سر بگذارد كه قشنگ‌تر بشود .\r\nبراى همه خانمها قاطر و اسب سوارى كم داريم . وقت سوارى مرافعه‌اى است . ناچار بايد تهيه كرد . پريروز وقت غروب اردكهاى همه ساله آمده بودند . مرا خبر كردند رفتم در هوا يكى با لول راست ديگرى را با لول چپ زدم . ديروز در يارفى خوراكى درست نموده بودند صرف شد . دو سه نمره روزنامه براى تقى آورده بودند خواندم .\r\n\r\nروس و انگليس - جنرال سايكس\r\nگراندوك بوريس دو تلگراف تشكرى از مهمان‌نوازى و حسن پذيرائى خود به اعليحضرت و حضرت رئيس الوزرا مىكند و اشاره به مراجعت خودشان هم مىكنند كه يحتمل باز به ايران بيايند . انگليسها كه مدتى است به توسط جنرال ساكس قشون ايرانى گرفته و همه‌جا پست و ساخلو در منطقهء خودشان مىگذارند اكنون در شيراز است .\r\nروسها هم رسما از صاحب‌منصبان قزاق‌خانه به اغلب ولايات شمالى و شرقى براى گرفتن قزاق روانه نموده‌اند . به‌جاى يك نفر سرهنگ روسى كه به طهران مىآيد جنرالى\r\n\r\n","description":"","footnote":"","page_name":" 4683 ","page_number":559},
  {"content":"\r\n\r\nفرستاده‌اند اسم او جنرال مانيدل است .\r\n\r\nفوت شريعتمدار گيلانى\r\nشريعتمدار گيلانى در طهران فوت كرد . در اوايل مشروطه بلاها به سر اين مرد آوردند تا كار به جائى رسيد كه بيچاره كلاه روسى به سر گذاشت و فرار كرد فقط براى آن‌كه متمول بود و آزادىطلبان ما دلشان پول مىخواست . قشون بىحد و حساب روس پىدرپى از سمت تبريز و رشت وارد ايران مىشود . در گروس سكونت برقرار است .\r\n\r\nاخبار خارجه\r\nمستر ويلسن مجددا رئيس جمهور امريكا شد . قطعهء ولاشى و بخارست تماما به تصرف متحدين درآمد . رود دانوب سرتاسر به دست آنها افتاد . هنرمندى و لياقت آلمان و كفايت سرداران آن از اينجا خوب معلوم مىشود كه متفقين پس از يك سال و نيم تازه به شهر مناستر رسيده‌اند ، آن هم بيشتر به واسطه قشون صرب است و آلمانها در ظرف چند ماه كار رومانى را به اتمام رسانيدند ( قشون متفقين گويا مورچه سوارند ) . به عقيدهء من رومانى خبط كرد . او مىبايست در سرحدات خودش به حال دفاع با اطريش باشد و قسمت عمدهء قشون را به خاك بلغار گسيل نمايد و مهاجم باشد . متفقين هم غيرت نموده داخل خاك بلغار شوند بلكه كارى صورت مىگرفت . پاورقى نمرهء 18 « ايران » خواندنى بود لهذا مقراض كرده در اينجا گذاشتم « 1 » .\r\n\r\nوضع رومانى\r\nاين مختصر را در يكى از روزنامه‌ها خواندم . صاحب‌منصبان رومانى به قسمى خود را باخته‌اند و دچار تشويش و اختلال فكر شده‌اند كه به هيچ‌وجه به حال طبيعى عودت نمىكنند . صاحب‌منصبان مزبور از روى بهت و حيرت مىگويند عجبا چه شد و چه وضعى پيش‌آمد . آيا بدين فوريت و به‌همين سرعت بايستى اين مقدرات به ظهور برسد .\r\nعجبا از چه رو محكوميت چنين عجله در استقبال ما نمود . اشخاصى كه در محاربات جبههء رومانيا شركت داشتند توضيحاتى مىدهند كه علت اين سرعت را به خوبى ظاهر مىسازد . معلوم است كه پهلوانان ميدانهاى جنگ وردن و سوم با ما روبرو مىشدند . آيا توپخانهء رومانى مىتوانست آنان را بترساند ؟ آيا براى اين قهرمانان كه در مقابل طوفان\r\n\r\n\r\n","description":"","footnote":"\r\n( 1 ) - متأسفانه مفقود شده است .\r\n","page_name":" 4684 ","page_number":560},
  {"content":"\r\n\r\nحملات پياده نظام فرانسه مانند سد آهن ايستادند هجوم رومانى چه اهميتى داشت ؟\r\nقشونهاى اطريش و بلغار بعد از جنگهاى سخت كه با قواى روس و صربستان نمودند و پس از آن‌كه با آن اردوهاى شجاع مصاف دادند عمليات فرونت رومانى براى آنها يك نوع استراحت و تنفسى به شمار مىآمد . عساكر رومانى برحسب صورت ظاهرى به قشون اطريش شباهت دارند . چيزى كه هست سربازان رومانيا نه تشكيلات صحيحهء مكمل دارند و نه ترتيب صحيحى براى خوراك و آذوقه . هر وقت سرباز رومانى به مراكز چاى خورى و قهوه‌خانه‌هاى مخصوص قشون روس مىرسد لاينقطع چاى مىخورد و در وقت رفتن هم چند پارچه قند از آنجا گرفته همراه مىبرد . در اوايل جنگ رومانى خبر مىدادند كه قواى تازه نفس به ميدان جنگ وارد مىشود و حال آن‌كه قواى تازه نبود و بهتر اين بود كه گفته شود قواى گلوله خورده داخل جنگ مىگردد . اساسا حالت كنونى رومانيا مانند حالت روسها در سال 1915 است .\r\n\r\nقيمت اسب و قاطر\r\nشنبه 25 ربيع الاولى ، 30 درجهء دلو ، 19 ژانويه 1917 - مقارن ظهر دو نفر تنوره‌اى با دو كره اسب وارد شدند . پاكتى كربلائى غلامعلى نوشته بود كه اين دو كره اسب روسى را علافى در شصت و پنج تومان خريده بود پنج تومان سر داده و براى شما فورا خريدارى كرده دو تومان هم به اين دو نفر دادم صحيحا برسانند . خيلى ارزان و مناسب خريدم .\r\nخيلى به من سر مىدادند بفروشم ليكن نفروختم ، انعام من با خود شماست . بستهء روزنامه و پاكتى هم از آقاى عماد السلطنه بود . كره‌ها با دمهاى زده و يالهاى تراشيده ، كپلهاى مدور قشنگ بودند يكى كهر و از و كوچك‌تر است . گويا شش تا ده ماه داشته باشد . ديگرى بزرگ‌تر و گويا يك ساله باشد . خيلى خيلى زيبا و قشنگ بودند . الحق خيلى از اين بيشترها ارزش داشتند . اما صدمهء راه لاغرشان كرده بود . آورنده مىگفت در شهر دو برابر اين بودند . بردم اندرون خانمها تماشا كردند . بعد داديم به اسمعيل نگاه دارد . حسن ديگرى هم داشتند كه اخته بودند و اين زحمت هم از گردن من افتاد . قبل از رسيدن اين دو كره اسب روسى براى سوارى خانمها قاطر خوبى هم خريدم در يكصد و چهل تومان . يعنى قاطر ملكه خانم را دادم چهل تومان هم نقد قاطر سه سال خوبى از غلام سفيد درى خريدارى شد . قاطر و كره قاطر در اين ولايت خيلى گران شده . امسال شيرچه قاطر را دانه‌اى هفتاد تومان دادند به همان قيمت كه دو كره اسب روسى كربلائى خريده . قاطر سوارى پارسالى من هم بسيار خوب شده در حقيقت تخت روان است . هوا خشك است . فقط در اين ماه جدى دو برف خيلى خيلى مختصر آمد كه به كلى رفته .\r\n\r\n","description":"","footnote":"","page_name":" 4685 ","page_number":561},
  {"content":"\r\n\r\nرقعهء آقا حكايت جلال بود . جز آن‌كه نوشته بودند وزير ماليه استعفا داد و در طهران از پائيز الى حال يك دفعه باران آمده كه از ناودانها ريزش كرد . روزنامه‌هاى « لندن نيوز » را اسمعيل خان نگاه داشته و نياورده بودند . بايد خيلى تماشائى باشد .\r\n\r\nروزنامه‌ها\r\nروزنامه‌ها از غرهء ربيع الاول لغايت دهم 27 دسامبر 1916 - متعاقب يادداشت صلح آلمان پرزيدنت ويلسن يادداشتى به تمام دول متخاصمه و بىطرف مىدهد حتى به دولت ايران و چون اهميت جوابهاى يادداشت صلح آلمان و عين يادداشت امريكا و عقايد دول و مردم بسيار است بهتر مىدانم كه از روى اخبار رويتر و ترجمهء بعضى جرايد خارجه بدوا نوشته سپس برويم سر وقت جنگ كه عجالتا از مطالب عادى است .\r\n\r\nمسئلهء صلح\r\nجواب يادداشت صلح آلمان - امروز ( سيم ژانويه ) دولت فرانسه جواب مشتركهء متفقين را به يادداشت صلح آلمان به سفير اتازونى مقيم دربار پاريس داد . جوابيهء مزبور در ابتدا مىگويد پيشنهاد صلح مبنى بر وهم و خيال است و برضد دو مادهء آن سخت اعتراض مىنمايد . اول آنكه آلمان كوشش مىكند مسؤوليت جنگ را به عهدهء متفقين بگذارد و دوم دعوى فتح دول اروپاى مركزى . اين هردو اظهار بر خلاف حقيقت‌اند و اين گونه دعاوى كافى است كه مانع از شروع مذاكرات صلح گردد . متفقين حاليه هم به همان اندازهء سال 1914 آرزوى صلح دارند اما بعد از آن‌كه آلمان معاهدات مستحكمه را نقض نمود وعده‌هاى وى نمىتواند اساس كافى براى صلح گردد فقط اظهار اين مسئله كه بايد شروع به مذاكرات صلح كرد بدون ذكر شرايط در حكم پيشنهاد صلح نيست . اظهار پيشنهادهاى دروغين عارى از هرگونه حقيقت و اساس ، بيشتر حكم نمايش را دارد . اين نمايش حاكى از آن است كه آلمان كيفيت و حقيقت جنگ و سوابق آن را كاملا نفهميده و آن را سوء تفسير نموده است . آلمان حقايق و تاريخ وقوع حوادث را كه ثابت مىكند آلمان و اطريش طالب جنگ بودند و موجبات آن را فراهم نمودند ملاحظه نمىنمايد و سپس مىگويد در كنفرانس لاهه نمايندهء آلمان بود كه پيشنهادهاى راجع به خلع سلاح را رد كرد . اطريش بود كه از قبول پيشنهادهاى صرب امتناع كرد . بريتانياى كبير انعقاد كنفرانس و فرانسه انعقاد كميسيون بين المللى را تكليف كرد . تزار از قيصر درخواست نمود كه قضيه را به حكميت رجوع نمايند . ما بين روسيه و اطريش در موقع جنگ موافقت حاصل شد اما به جمع اين مجاهدات ، آلمان نه جواب داد و نه استظهار و\r\n\r\n","description":"","footnote":"","page_name":" 4686 ","page_number":562},
  {"content":"\r\n\r\nهمراهى كرد . بلژيك را همان امپراطورى كه بىطرفى وى را ضمانت كرده بود مورد تاختن قرار داد و اعلام كرد كه عهدنامه‌ها پاره‌هاى كاغذ هستند و احتياج قانون نمىشناسد . اساس پيشنهاد صلح آلمان نقشهء جنگ حاليه است . در صورتىكه نقشهء كنونى جنگ زود تغيير خواهد يافت و به هيچ‌وجه نمايندهء قوه و اقتدارات حقيقى متخاصمين نيستند . صلحى كه مبنى بر اين‌گونه شرايط باشد به حال تجاوزكاران نافع خواهد بود ، تجاوزكارانى كه ابتدا تصور مىكردند در ظرف دو ماه به مقصود خواهد رسيد . ليكن حالا بعد از دو سال فهميده‌اند كه هرگز به مقاصد خويش نخواهند رسيد .\r\nراجع به آتيه جوابيهء متفقين اعلام مىدارد كه براى تخطيات عديدهء دشمن بر متخاصمين و بيطرفها سياست و ترسيم وثايق لازم است در صورتىكه آلمان هيچ ذكرى از آن نمىكند . اين پيشنهادها فقط براى اين مقصوداند كه بر جريان جنگ در آتيه تأثيرات وارد آورند ، شرايط صلح آلمان را بقبولانند و ما بين متفقين القاء نفاق نمايند و افكار عامه را در آلمان و در ساير ممالك اروپاى مركزى كه به واسطهء تلفات بسيار در صدمه و رنج [ بوده 
  ] و به واسطهء خسارتهاى اقتصادى فرسوده شده‌اند محكم نمايند . مقصود ديگر از پيشنهاد صلح اين است كه بىطرفها را فريب داده تخويف نمايند . براى جرايم جديد و عمليات تحت البحرى محملى تهيه كنند . اهالى ممالك مفتوحه را به مملكت خود منتقل سازند ، يا آنها را قهرا به كار وادارند ، يا برضد ممالك خود به جنگ بگمارند بىطرفى را نقض نمايند . با اطلاع كامل از اهميت موقع و با فهم عظمت تداركاتى كه لازم است متفقين با اتحاد كامل و موافقت تام ملل خود از قبول كردن پيشنهادى كه غير صميمى و تهى است امتناع مىورزند . يك مرتبهء ديگر متفقين اعلام مىدارند تا زمانى كه حقوق نقض شده و آزادىهاى تخطى گشته ترسيم نگردد ، تا اصول مليت حيات آزادانهء دول ضعيفه شناخته نشود ( اين دول ضعيفه همان بلژيك ، صرب ، بلغار و همانهاست كه در اروپا سكنا دارند و الا مصر ، ايران ، مارك ، چين ، و غيره و غيره جزو دول ضعيفه براى هيچ‌يك آنها شمرده نمىشود ) ، تا در خاتمه يافتن قوائى كه براى ملل تهديد دائمى هستند قرارى داده نشود و تا وثايق مؤثر براى محفوظيت عالم در آتيه به دست نيايد صلح ممكن نخواهد بود . در خاتمه جوابيهء مزبور شرحى از فجايع آلمان در بلژيك ذكر مىكند . ( رويتر ) .\r\n\r\nدنبالهء اخبار جهان\r\nاين جواب عمومى بود ، اما به نوبه هريك از دول متفقه جوابهاى ديگرى به زبان پادشاه با رئيس الوزراى خود مىدهند كه جوابيهء فوق را تأييد مىكند . مثلا امپراطور روس فرمانى به عنوان قشون صادر مىكند كه مختصر آن اين است :\r\n\r\n","description":"","footnote":"","page_name":" 4687 ","page_number":563},
  {"content":"\r\n\r\nقواى دشمن ظاهرا رو به انحطاط گذاشته برعكس قدرت متفقين دائما تزايد مىكند .\r\nآلمان احساس مىكند كه دورهء مظلوميت و تقاص رسيده . زمانى كه در قواى جنگى خود برترى و تفوق مىديد ناگهان جنگ را اعلام نمود ، همين‌طور حالا كه ضعف خود را احساس كرده ناگهان پيشنهاد صلح مىكند . مخصوصا مايل است قبل از آن‌كه استعداد آن مستهلك شود مذاكرات را شروع نمايد . بدين واسطه پيشرفتهاى موقتى رومانى را كه از روى عدم تجربه حاصل گرديده در انظار مىخواهد به قدرت حمل نموده ، توليد تأثيرات ساختگى بكند . بعد مىنويسد تكاليف جنگى ما به عمل نيامده ممالك اشغال شده مسترد نشده است ما قادر هستيم به نوبهء خود صلح كنيم ليكن هنوز موقع آن نرسيده . ( كى مىتواند خيال كند كه كسى كه جنگ را شروع كرده همين‌طور قدرت خواهد داشت كه هر وقتى را كه انتخاب نمايد جنگ را خاتمه دهد . ) صلح وقتى ممكن است كه دشمن از حدود ممالك اشغال شده خارج گرديده و تضمينات حقيقى دربارهء صلح دائمى داده شود .\r\n\r\nنطق وزير انگليسى\r\nلويد جرج در پارلمان انگليس همين قسمها نطق مىكند . رئيس الوزراى فرانسه حملات سخت فرانسه را در وردن بهترين جواب به پيشنهاد صلح آلمان مىداند . ديگرى از وزراى انگليس مىگويد مقدم صلح را تبريك مىگويم ليكن پيشنهاد صلح از دولتى شده كه در 1914 به‌طور فضيحت‌آميزى پيشنهاد نمود كه ما به فرانسه خيانت كنيم ، نقض بىطرفى بلژيك كنيم . غرامت حوادث گذشته بدون تضمينات آتيه كافى نيست .\r\nوثايق بدون نجات بلژيك ، صرب ، لهستان نخواهد بود . اگر اين پيشنهاد بهانه براى متاركه است ما مانند فولاد جميع مصائب و خطرات را تحمل خواهيم كرد تا بدين وسيله به يك صلح عادلانه نايل شويم .\r\nدر مجلس سناى فرانسه مىگويند با دشمنى كه خاك وطن را اشغال كرده محال است صلح كنيم .\r\n\r\nيادداشت امريكا\r\nاما يادداشت امريكا كه باعث يك هيجان و اضطراب عمومى شده از اين قرار است ( كه مختصر آن از روى تلگراف رويتر نوشته مىشود . مفصل آن به دولت ايران داده شده كثير اللفظ و قليل المعنى است . ) واشنگتن 21 دسامبر . پرزيدنت ويلسن به جميع ملل متخاصمه و بىطرف تلگرافا اظهار كرده است كه موقع براى مقايسه و تطبيق نظريات\r\n\r\n","description":"","footnote":"","page_name":" 4688 ","page_number":564},
  {"content":"\r\n\r\nمتخاصمين راجع به شرايط مقدماتى صلح مناسب مىباشد . پرزيدنت تأكيد مىكند كه مقصود وى پيشنهاد صلح و وساطت نيست . فقط ميل دارد كه عقايد طرفين را درك نمايد !\r\nتوضيح مقصود ويلسن - مسترلانسينك بيانيه‌اى صادر كرده و يادداشت مستر ويلسن را توضيح مىدهد . مشار اليه اعلام مىدارد كه موقعيت بىطرفها سخت و قرين بحران گشته و اتازونى تقريبا نزديك به جنگ شده است .\r\n\r\nاميدوارى ويلسن\r\nلندن - يادداشت مستر ويلسن اشاعت يافته است . ويلسن اميدوار است كه دولت انگليس به اقدام عملياتى كه اتازونى از روى دوستى پيشنهاد كرده قيام نمايند و مىگويد اگرچه ميل ندارد كه در اين موقع پيشنهادى به عمل آورد زيرا ممكن است تصور نمايند كه پيشنهادهاى دول اروپاى مركزى محرك آن بوده . ليكن خاطر نشان مىنمايد كه اظهارات وى مربوط به پيشنهادهاى آلمان و ياران وى نيست . مستر ويلسن تأكيد مىكند كه اگرچه مايل است براى پيشنهاد صلح تقدم جويد ليكن ميل ندارد كه طرز صلح و واسطهء آن را معين نمايد . رئيس جمهورى امريكا تأكيد مىنمايد كه مقاصدى كه سياسيون جميع دول متخاصمه در نظر دارند يكى است و دولت اتازونى نيز مانند دول متخاصمه علاقمند به فراهم كردن وسايل صلح عالم مىباشد . تا به حال هيچ‌يك به طرز معين اظهار نكرده‌اند كه براى چه مقاصدى جنگ مىكنند . متخاصمين حالا بايد ميل و آرزوى خود را راجع به وثايقى كه براى منع جنگ در آتيه لازم است اظهار دارند . ليكن وظيفهء من است كه مىگويم علامت اين ميل و آرزو آن است كه حالا متخاصمين علاقهء خود را به خاتمه يافتن جنگ اطهار دارند . وضعيات ملل بىطرف به اندازه‌اى سخت شده كه قابل تحمل نيست . ناطقين رسمى طرفين متخاصمين اظهار داشته‌اند كه حالا با حصول چه مقاصدى براى صلح حاضر خواهند بود . احتمال كلى مىرود كه شرايط صلح دو طرف چندان با يكديگر مختلف نباشد و شايد مبادله نظريات راه را براى مشورت باز كند .\r\nاثرات اين يادداشت در خود امريكا توليد گفتگوها نمود . جماعتى به ويلسن تعرضات مىكنند كه چه چيز باعث دادن اين يادداشت شده . اوضاع امريكا هرگز خطرى نداشته كه مىخواهد ويلسن جنگ برپا كند . بورسهاى امريكا متزلزل شده و مردم به صدا درآمده‌اند .\r\n\r\n","description":"","footnote":"","page_name":" 4689 ","page_number":565},
  {"content":"\r\n\r\n\r\nتعجب اروپا از يادداشت ويلسن\r\nباز از قول رويتر - جرايد انگليس از يادداشت ويلسن اظهار تألم و شگفتى كرده‌اند در اين مسئله شبهه ندارد كه ويلسن كوشش مىنمايد نسبت به طرفين متخاصمين بىطرف باشد . ليكن متعجب شده‌اند از اين‌كه ويلسن آلمان را با مؤتلفين راجع به مقاصد جنگ در يك رديف قرار مىدهد . ايضا اين عبارت از يادداشت ويلسن زياده موجب تعجب شده است .\r\nيادداشت مىگويد طرفين متخاصمين ميل دارند كه حقوق ملل ضعيفه و ملل صغيره به اندازهء حقوق ملل معظمه كه مشغول جنگ‌اند از تخطى و تجاوز محفوظ باشد . در تمام نقاط مىپرسند كه آيا آلمان چه وقت حقوق دول ضعيف را رعايت كرده است و مىگويند شواهد و ادله‌اى كه در دست مىباشد خلاف اين معنى را حاكى است . غفلت ويلسن از اين نكته خيلى باعث رنجش شده است .\r\nوزير خارجهء جديد روس مسيو پكروسكى مىگويد : جنگ مداومت خواهد يافت تا زمانى كه فتح قطعى حاصل گردد . يادداشت ويلسن تغييرى در اوضاع نخواهد داد .\r\nمتفقين كاملا جواب داده پيشنهاد ويلسن را رد خواهند كرد .\r\n\r\nتلقى آلمان از يادداشت ويلسن\r\nدولت آلمان با يك روح دوستانه اظهارات عاليهء ويلسن را راجع به اساس صلح تلقى كرده است . دولت آلمان تصور مىنمايد كه بهترين طريق براى انجام مقاصد ويلسن اين است كه متخاصمين در يكى از نقاط بىطرف كنفرانس تشكيل دهند . تنها بعد از خاتمهء كشمكش كنونى مىتوان براى منع محاربات آتيه اقدامات به عمل آورد و آلمان با كمال مسرت در اين كار پسنديدهء اتازونى شركت خواهد كرد . بىطرفها به صدا درآمده دولت سوئد و سويس هم نظير همين پيشنهاد امريكا [ را 
  ] داده‌اند و سوئد اصرار دارد ساير دول اسكانديناويا را با خود همراه كند . دولت دانمارك ممانعت مىكند . وزير مستعمرات انگليس تمام صدراعظمهاى ممالك خارج اروپاى انگليس را براى آخر فوريه به لندن دعوت مىكند كه در مطالب جاريهء جديده با آنها مشورت بشود . انگليسها ويلسن را با آلمان همراه مىدانند ، برعكس آلمانها همراهى او را نسبت به انگليس مىدهند .\r\nصدراعظم استراليا مىگويد ويلسن يادداشت نداده بلكه التيماتوم داده است . ( به هر حال نداى صلح و روشنائى اميدبخش آن از اطراف رو به دميدن نهاده ، اميدواريم به\r\n\r\n","description":"","footnote":"","page_name":" 4690 ","page_number":566},
  {"content":"\r\n\r\nزودى صلحى برقرار شود و خدا كند از ملل ضعيفه كه طرفين ادعاى حمايت و آسايش آن را مىنمايند يكى هم ما باشيم ) .\r\nدر روزنامهء ايران توضيحاتى به اين يادداشت مىنويسد كه دولت اتازونى تهديد مىكند كه سنگينى كفهء ترازوى دول متخاصمه به آن سمتى خواهد بود كه شمشير اتازونى براى آن از غلاف كشيده شود .\r\nويلسن مىگويد على الظاهر همه شما طالب يك مقصود هستيد . پس اگر اين است جنگ چرا مىكنيد . آن نيست ، دروغ مىگوئيد ، پس مقاصد باطنى خود را يكى يكى اظهار داريد شايد به تبادل‌نظر اصلاحى ما بين بيايد . ويلسن مىگويد تا زمانى كه غالب و مغلوبيت كلى معلوم نيست خوب است اصلاح كنيد و الّا پس از آن‌كه غالبيت يك‌طرف و مغلوبيت طرف ديگر معلوم شد صلح جبرا و از روى تعبد خواهد بود و اين‌چنين صلحى دوام و ثبات نخواهد داشت . باز طرف مغلوب سعى و كوشش مىكند در آتيهء نزديك باب مخاصمه را مفتوح سازد .\r\n\r\nنظر مؤلف\r\n( چنين معلوم مىشود كه آلمانها بيشتر مايل به صلح شده‌اند حق هم دارد . سالى هفده مليارد به تجارت او ضرر وارد آمده است سواى خسارات ديگر . از امريكا هم واهمه دارد كه مبادا با متفقين همراه شده پاك مضمحل شود . ليكن متفقين چندان مايل به صلح نمىباشند اميد به فتح بيشتر دارند . از امريكا هم انديشه ندارند . آن هم نه به واسطهء قوه و قدرت فعلى خودشان است بلكه مثل ژاپن دولتى را در مقابل امريكا مىگويند داريم كه اگر اين جنگ بين المللى در بين نيامده بود جنگ امريكا و ژاپن در گرفته بود . در ميان ده دولت متفق ديگر پرتقال را هم جزو آنها حساب كنيم و پنج دولت متحد اگر يونان را هم جزو آنها محسوب داريم ، عداوت شديد و تقصير در دو نقطه مركزيت يافته است .\r\nدول ده گانه آلمان را مقصر و دول پنج‌گانه انگليس را مقصر مىدانند . آنها مىگويند آلمان باعث اين جنگ شده و عدم پيشرفتهاى جنگى و پلتيكى ما اوست . اينها مىگويند انگليس است كه مانع صلح شده انگليس است كه دشمنهاى ما را به پول و اسلحه قوى داشته و دريا را به روى ما مسدود نموده . )\r\n\r\nوضع جبهه‌هاى جنگ\r\nبا وجود شدت سرما كه بايد در فرونتها سكونت برقرار باشد به شدت رب النوع جنگ فرمانفرمائى مىكند . در وردن فرانسه‌ها در نهايت شدت حملات تعرضيه\r\n\r\n","description":"","footnote":"","page_name":" 4691 ","page_number":567},
  {"content":"\r\n\r\nمىآورند . در مولداوى قشون روس و رمانى فداكارانه جنگ مىكند و چنين حدس مىزنند كه عمده‌ترين خطوط جنگى تا بهار آتيه همان مملكت مولداوى خواهد شد و عدهء نفرات قشونى به سه مليان خواهد رسيد . به‌جاى جنرال ژوفر جنرال بنويل سردار كل شده . مقام هيندنبورگ در آلمان و ژوفر در فرانسه خيلى بالا گرفته . هيندنبورگ را پرستش مىكنند و حاليه تمام قواى متحدين به دست اوست . هرچه بگويد و بكند كسى چون و چرا نمىكند . مقام او از امپراطور قيصر دارد مىگذرد . جنگ زيپلن و طيارات خيلى بالا گرفته در يك روز ما بين طيارات فرانسه و آلمان دويست و نه دفعه جنگ شده كه پانصد طياره در هوا جنگ مىكردند . مارشال اوياما در ژاپن فوت كرده است .\r\n\r\nجبهه‌هاى ايران - حكومت موقتى\r\nسواى حدود آذربايجان كه خبرى از آنجا نداريم در فرونت همدان و گروس ما بين قواى نظامى روس و عثمانى گاهى زد و خورد و گاهى سكون برقرار است . در عراق هم قواى چريك ايرانى با روس جنگ مىكند . گاهى تا نزديك شهر آمده و گاهى عقب مىنشيند . نظام السلطنه در كرمانشاهان مثل ونزيلوس دولتى تشكيل داده به كمك ساير مهاجرين طهران به حدود تصاحب شدهء عثمانيها و ايرانيها حكومت و فرمانفرمائى مىكند . به تمام اين ولايات اشغال شده رؤساى ماليه و پست و تلگراف و نظميه روانه مىدارند . جمال پاشا به كرمانشاهان و محمّد على پاشا به دولت‌آباد ملاير وارد شده‌اند .\r\nهمه روزه بر استعداد طرفين افزوده مىشود . يك آيروپلن عثمانى در حدود قريهء منصور خرقان يا قزوين به زمين آمده فورا دو نفر آيروپلن‌چى فتيلهء طولانى كشيده آن را آتش زده فرار مىكنند . سردار محيى در بروجرد با اردو نشسته همهء آنها منتظرند قزوين فتح شود و به‌سمت طهران حمله بياورند ( و پلتيك اين‌كه عثمانيها در آنجا نيستند براى همين هجوم به طهران است كه بگويند قواى خود ايرانى حمله به طهران آورد نه ما . )\r\n\r\nدر كازرون\r\nحاليه چنين خواندم كه بين ايرانيها هم دو هيئت حاصل شده : نصف با آلمان و نصف با عثمانى شده . در صورتىكه خود آن [ دو 
  ] دولت باهم متحد هستند اينها دو هيئت مىكنند . در كازرون باز ناصر ديوان كلانتر كه سابقا با ژاندارمهاى ايرانى منازعه‌ها كرد و يك نفر صاحب‌منصب سوئدى هم كشته شد ، با قشون جنرال ساكس نزاع نموده و يك نفر جنرال يا كلنل انگليسى و جمعى از افراد قشونى كشته مىشود خود ژنرال ساكس از شيراز به آنجا مىرود .\r\n\r\n","description":"","footnote":"","page_name":" 4692 ","page_number":568},
  {"content":"\r\n\r\n\r\nنايب حسين\r\nتمام اتباع انگليس از طهران براى خدمت نظامى حركت كردند . فقط سه نفر از مستخدمين ايرانى و سه نفر از اجزاء بانك شاهنشاهى توقف نموده‌اند . ما شاء اللّه خان و سردار صولت چراغعلى خان بختيارى و رضاى جوزانى باز مع شده به اردستان رفته مشغول گرفتن ماليات و چاپيدن خلق هستند ( دولت ايران آخر الامر از عهدهء نايب حسين و پسرهايش برنيامد حتى روسها هم عجز به‌هم رساندند . )\r\n\r\nنظام السلطنه و نظام اجبارى\r\nراستى نظام السلطنه يا ونزيلوس ايرانى در كرمانشاهان و آن حدود نظام اجبارى خبر كرده و به توسط صاحب‌منصبان آلمانى چهل هزار نفر سرباز خواهد گرفت . در روزنامهء « ايران » شرح‌حال خانوادهء فرانسوا ژوزف و وليعهد او را نوشته بود .\r\nآقاى عماد السلطنه به عنوان مديحه خانم دخترشان اغلاط تاريخى آن را تصحيح [ مىكنند 
  ] و به اداره مىفرستند . مدير روزنامه شرحى در روزنامه اظهار تشكر و قدردانى از شاهزاده خانم كوچك نقاد مىكند و ترجمهء حال آرشيدوشسهاى اطريش را كه در اين جنگ خدمات نموده‌اند به افتخار شاهزاده خانم كوچك نقاد در نمرهء بعد مىنويسد .\r\n\r\nترقى قيمتها\r\nپنجشنبه غرّهء شهر ربيع الثانى ، 4 درجه دلو - هوا گاهى آفتاب و گاهى ابر است . بعضى شبها هم به ياد زمستان افتاده يخ مىبندد و كمى برف مىآيد . اجناس دقيقه به دقيقه ترقى مىكند . كشمش بدون هيچ علتى متصل بالا مىرود . امروز عقيل از طهران آمد كرايه بار برده بود . دستخطى از حضرت و الا و رقعهء مختصرى از حاجى آقا داشت . شيخ ابراهيم گويا مراجعت نموده باشد . مراسلات مفصل با اوست . روزنامه‌هاى مرا هم ميرزا اسمعيل خان نمىفرستد .\r\n\r\nنامهء حاجى آقا\r\nحاجى آقا نوشته بودند هيچ پول نداشتم به موقع تنخواه شما رسيد . با شعاع الدين ميرزا چند شبه شمران مىرفتند . در طهران آتش احتياج نيست باران آمده ، نان ارزان و فراوان شده است . اخبار همين را داشت . روسها هفت ساعت بيشتر در ملاير نتوانستند بمانند . سه هزار نفر بودند و از قرارى كه مىگويند دو هزار نفر اسير و كشته [ شده‌اند و 
  ]\r\n\r\n","description":"","footnote":"","page_name":" 4693 ","page_number":569},
  {"content":"\r\n\r\nبقيه به‌سمت عراق فرار كردند . آنها هم تعاقب نموده عراق را هم گرفتند . مطلب اخير يعنى گرفتن عراق محقق نيست . در خمسه با كمال قدرت حمله مىكنند . از قرار معروف آوج را هم عثمانى گرفته . كسى امروز مىگفت كه قزوين منقلب است . همين‌قدر هست كه زور آوردن براى كنترل ماليه قدرى سست شده جهتش همين شكستهاست . شنيدم آقا يوسف شهبندر عثمانى تغيير كرده . باز پيغام به خان شوكت كرده‌ام كه هركس هست سفارش بكند . جلال دو سه روز است طهران آمده به توسط سردار اقتدار متوسل به آقاى عماد السلطنه شده . مقتدر نظام اينجاست خيلى ميل داشت شمران را مفصل كنيم و تهيهء كامل ، مدتى زحمت كشيدم تا به او حالى كردم كه بودجه اجازه نمىدهد . مهملات مىبافت . هميشه عرض بندگى مىرساند . فعلا از وزارت داخله حقوقش را مىدهند منتهى خودش را راه نمىدهند . عدل الملك معاون داخله گفته پيش‌نشين لازم ندارم . ( پايان نامهء حاجى آقا )\r\nپس از آن‌كه دستخط سخت حضرت و الا رسيد . من ديدم هيچ چاره ندارم جز آن‌كه جلال را طهران خانهء آقاى عماد السلطنه بفرستم فورا محرمانه خرجى داده روانه‌اش كردم . از قرارى كه عقيل گفته بود از تقصير او عفو نموده‌اند و خواهد آمد . با صد هزار بيت كتابت ممكن نبود من حالى حضرت و الا كنم كه عجالتا بايد عفو كرد و از او نگاهدارى نمود جلال قابل نيست كه تا هزار سال با او عداوت كرد .\r\n\r\nسالدات فرارى مسلمان از غازان\r\nسواى كره اسبها تحفهء ديگرى هم كربلائى غلامعلى فرستاده بود و آن يك نفر سالدات مسلمان روس است از اهل غازان با كلاه نمد و لباس ايرانى آمده . شبها نوكرها را به حكايات راست [ و 
  ] دروغ جنگ مشغول مىكند . من صلاح خودم نديدم سرباز فرارى روس را نگاه دارم . عقيل تعهد كرد او را سالما تنكابون جاى امنى برساند . يك روز او را خواستم سؤالات كردم اولا تركى خيلى سخت غليظى حرف مىزند . ثانيا عامى صرف بود كه رود ولگا را دريا مىگفت . اسم جنرال و سردار خود را نمىدانست . مدتى است . سالدات است در پروس شرقى هم به دو جنگ رفته ، بعد از مدتى استراحت به ايران آمده در كاروانسرا گفته است مىروم نزد طبيب و آمده در بازار متوسل به كربلائى شده . چند شب خانهء او مخفى بوده . بعد كربلائى براى من تحفه روانه مىكند . اسمش اسمعيل بود شغلش قبل از سالداتى ماهيگيرى . خيلى به او سفارش كردم مبادا آنجاها بگويد سالدات بودم . سه تومان هم انعام دادم . نوكرها هم هريك يك چيزى دادند به سلامتى برود . مىگفت ما بيست نفر مسلمان بوديم كه همين‌طور دانه دانه و دو تا سه تا\r\n\r\n","description":"","footnote":"","page_name":" 4694 ","page_number":570},
  {"content":"\r\n\r\nفرار كرديم . شنيدم چند نفر از آنها در دهات رودبار سكنا گرفته‌اند و رعايا متحمل مخارج آنها هستند . اين اسمعيل كسى را گفت ندارم جز يك عموى پير و در ايران خواهم ماند .\r\n\r\nتظلم از رئيس اوقاف\r\nجمعه نهم شهر ربيع الثانى - 13 درجه دلو - سه روز قبل شيخ فاضل از شهر آمد مكتوباتى با دو نمره روزنامه آورد . ديروز عصر هم مشهدى على آدم رفعت السلطان آمد باز روزنامه آورد ، اما خيلى مختلف و پس‌وپيش مىآيد . خود اداره هم نوشته بود به واسطهء اغتشاش درياى مديترانه بد رسيده است . شيخ ابراهيم قزوين آمده ليكن نوشته بود براى انجام گفتگوى مدرسهء مولاوردى خان دهم ماه بايد طهران حاضر شوم . كاغذى هم وزارت داخله به من نوشته بود كه اهالى الموت عريضهء تظلمى از شما به هيئت اتحاديهء طلاب قزوين نوشته ، شما البته رفع تظلمات آنها را بنمائيد من بعد شكايت نكنند . شيخ نوشته بود اين‌چنين هيئتى در مشروطهء صغرا در مدرسهء پيغمبريه تشكيل يافت خود من هم جزو آن بودم . اين هيئت برهم خورد و ديگر تشكيل نيافت . لكن مهر هيئت در نزد شيخ محمد على ماند . جديدا عريضه به آن مهر به وزارت اوقاف در خصوص شكايت از رئيس اوقاف قزوين رسيده . من تفصيل را گفته و شرحى هم آقايان علماى قزوين نوشتند اين‌چنين هيئتى وجود ندارد . شيخ را به نظميه بردند من آمدم خبر ندارم چه شد . شما هم جواب بنويسيد از حكومت قزوين علما و نظميه وزارت داخله جويا شود اگر چنين انجمن يا هيئتى از هشت سال به اين طرف وجود داشته اين تظلمات صحيح است ، نداشته جويا شويد كيست كه باعث نوشتن و جعل اين عريضه‌جات شده از طرف هيئت محترمى دروغ مىگويد . من هم نوشتم و مزيد نمودم كه از وزارت اوقاف هم جويا شويد . با جواب ساير مراسلات و ديروز اسمعيل پرويز خان به قاصدى برد .\r\n\r\nاخبار ايران - سانسور در پنج جا\r\nدستخط حضرت و الا و آقاى عماد السلطنه تازه‌اى نداشت . حاجى افخم الدوله مختصرى اخبارات نوشته بودند . اخبارات ايران چهار پنج جا سانسور مىشود .\r\nاطلاعات هرچه هست بدون حقيقت است . شيراز شلوغ است . ناصر ديوان در كازرون انقلابى برپا كرده . جنرال ساكس با عده‌اى هندى و ژاندارم كه گرفته بود شكست خورده يك صاحب‌منصب انگليسى كشته ديگرى مجروح . شهر شيراز شلوغ است . ملاير را عثمانيها گرفتند . در خمسه و آوج جنگ سخت است .\r\n\r\n","description":"","footnote":"","page_name":" 4695 ","page_number":571},
  {"content":"\r\n\r\n\r\nشب نامه عليه وزراء\r\nشب‌نامهء مفصلى انداخته بودند كه وزراء مگر ملت را خريده‌اند اين امتيازات و كنتراتها چيست به روس و انگليس مىدهند . بترسيد اى وزرا مملكت را به باد ندهيد چه و چه ، خيلى مفصل ( چه فايده دارد كه گوش مىدهد چرا مىترسند به همانها كه اين امتيازات را مىدهند آنها را حفظ مىكنند ) .\r\n\r\nصدا از هر گوشه\r\nوزارت ماليه بىوزير است منتخب الدوله كفيل شده است . اصفهان به واسطهء سردار صولت و ما شاء اللّه خان پسر نايب حسين شلوغ است . استرآباد تراكمه با روس زد و خورد مىكنند .\r\nاز هر گوشه صدائى بلند است . رومانى در كار تمام شدن است به كلى دارد مرحوم مىشود . روسها از حمله به ادسا وحشت دارند . در روزنامهء فرانسه نوشته بود آلمانها از ايرانى چهل هزار نفر قشون در كار گرفتن هستند ، راهها تا كرمانشاهان درست شده عده‌اى به هندوستان خواهند رفت .\r\n\r\nگراندوك تبعيدى در قزوين\r\nميرزا اسمعيل خان نوشته بود گراندوك ديگرى پريروز وارد قزوين شد . اما اين گراندوك از روسيه تبعيد شده در قزوين بايد حبس نظر باشد ، براى آن‌كه در گالسى عدهء زيادى از قشون روس را بىجهت به كشتن داده است . صد هزار نفر قشون پياده و توپخانه از روسيه مىآيد ، آنچه سوار نظام و قزاق است از اينجا به رومانى مىبرند . تمام كاروانسراها را خالى مىكنند . بدبخت دولت رمانيا نزديك است اسمش از صفحهء روزگار محو شود . وضعيات ساير فرونتها به شكل سابق است . در فرونت ايران نيز اتفاق تازه رخ نداده است . عثمانيها خيلى عده‌شان زياد شده . چند شيشه مرباى فرنگى و دو جعبه شيرينى فرنگى هم روانه كرده بود .\r\nاز روزى كه شهر رفته مبلغى براى همين خريدها پول از غلامعلى گرفته حساب هم نمىدهد ببينم قيمت هر شيشه مربا يا جعبه شيرينى چه مبلغ كلى خواهد بود !\r\n\r\nاتومبيل جنگى - كشتى زمينى\r\nروزنامه‌ها اشكال زياد داشت . نمرهء كريسمس هم آمد ، اما دو صورت تعارفى آن را\r\n\r\n","description":"","footnote":"","page_name":" 4696 ","page_number":572},
  {"content":"\r\n\r\nنداشت . در نمرهء 25 نوامبر چيز تازه‌اى ديدم و آن اتومبيل جنگى خيلى بزرگى است كه جديدا انگليسها اختراع نموده و به كار انداخته‌اند . اين اتومبيل را كه به اسم « تانك » « 1 » مىنويسد اگرچه طول و عرض آن را ننوشته ليكن خيلى بايد بزرگ باشد و اسم رسمى آن كشتى زمينى اعليحضرتى است و هركدام هم يك اسم ديگرى هم مثل كشتيها دارند .\r\nآلمانها اين اسم را به آن گذاشته‌اند كه معنى آن را نفهميدم  Ranger Kraft Wagon  بعضى از افراد قشونى انگليسى هم اسامى ديگرى به آن داده‌اند از قبيل كروكوديل ( تمساح ) ، كرگدن ، نهنگ كه فرانسه‌ها بالن مىگويند . هيومين برد  Humming - Bird  مرغهاى كوچكى هستند به قدر شب‌پره . اين اسم اخير مقابل آن اسامى چيزهاى بزرگ است . اين كشتى زمينى خيلى شبيه به همان كله و گردن ماهى بالن است . چنانچه مىنويسد اين تانك از هيچ‌چيز باك ندارد . اشجار ، بنا ، عمارت آنچه جلوى راه آن بيايد مانع عبور آن نمىشود بلكه همه را قطع و خورد كرده مىرود . خندقها و سوراخهائى كه از ضرب لولهء توپ احداث شده نيز مانع عبور آن نيست از روى آنها مىگذرد . اين گلوله‌هاى ميترايوز يا تفنگ يا توپهاى كوچك هم به آن اثر نمىكند . فقط گلوله‌هاى توپهاى خيلى بزرگ كه مستقيما به آن بخورد باعث تخريب آن مىشود . روز اول كه اين كشتيهاى زمينى حركت كردند آلمانها از جلوى آن همگى فرار كردند . پس از آن‌كه ديدند هيچ‌چيز مانع عبور آن نيست ، گلوله‌ها هم به آن اثر نمىكند ساير جمعيت خندقها تسليم شدند . اين كشتى زمينى اعليحضرتى فعلا چيز تازه‌اى است و مشغول آدم‌كشى است ، تا ضد آن و اسباب تخريب آن‌چه چيز اختراع شود .\r\nبعضى اشكال در اين روزنامه‌ها هست كه انسان از ديدار آن بدنش مرتعش مىشود كه چگونه جماعتى كه ابدا باهم عداوتى نداشته ، آميزش نداشته اين‌طور همديگر را پاره‌پاره و تكه‌تكه مىكنند . فرانسه‌ها قلعه دامنت را هم گرفتند . فاتح دامنت جنرال وانگين  Wangin  بود . با چندين دويزيون پياده به حمله آنجا را گرفت . جنرال پوتن هنوز فرمانده و مدافع كل وردن است . اميرال سرجون ژليكو فرماندهء كل قواى بحرى انگليس و اول لرد دريائى گرديد ، به‌جاى او اميرال بيوتى فرمانده فلميت عمده انگليس شد .\r\nعساكر برى انگليس در 1914 دويست و هفتاد و پنج هزار نفر بود . بحريهء آن يكصد و چهل و شش هزار نفر . در 1916 براى آن پنج مليون نفر و بحرى آن سيصد و پنجاه هزار نفر بالغ شده به علاوه يك مليان عساكر مستعمرات او . عدهء عمله‌جات مهمات‌سازى سه مليان و پانصد هزار نفر شده است كه ششصد و شصت نفر آن از طايفه نسوان مىباشند .\r\n\r\n\r\n","description":"","footnote":"\r\n( 1 ) - در اصل ترنك .\r\n","page_name":" 4697 ","page_number":573},
  {"content":"\r\n\r\n\r\nخواستگارى از مهرماه خانم و سرنوشت عين الملوك\r\nاما آمدن مشهدى على براى اين است كه منصور السلطنه على خان افشار كه سابقا سرتيپ فوج افشار بود به خواستگارى مهرماه خانم آدم فرستاده . سابقا از من مشورت نموده بودند من نوشتم ملاحظهء سن ملاحظهء پسرهاى بزرگ ، ملاحظهء ترياك را بكنيد .\r\nهمين قدر نباشد از چاله در نيامده به چاه بيفتد . حال على را فرستاده‌اند تا مهرماه خانم را راضى كند . اين هم گاهى اظهار ميل مىكند گاه مىگويد پير است ترياكيه . اما قضيهء ديگر كه به سر خودم آمده عين الملوك را از زمان تولد مرحومه مادر من نامزد ميرزا اسمعيل خان كرد ، حتى وقتى هم به مكه معظمه مشرف مىشد به من زنجان بودم نوشت . اين مدت هم هميشه اين صحبت به ميان بود . از طرف نواب عاليه هم تعارفات داده مىشد . جهت آن‌كه اسمعيل خان را من طهران بردم و نگاه داشتم تعليم گرفت ، درس خواند همين بود . چهار سال قبل طهران رفتم باز رفعت السلطان ساعتى برايش فرستاد . اما يكى دو دفعه شنيدم عين الملوك مايل نيست متغير شدم و گفتم حالا كوچك است نمىفهمد . نواب عاليه كه تابستان با حاجى افخم الدوله طهران رفت از من اجازه خواست شيرينى بخورد ، شال و انگشتر كند . من گفتم مبارك است . رفت طهران از آنجا به من نوشت همه‌كس مىگويد عين الملوك راضى و مايل نيست و شما ابدا اقدام نكنيد .\r\nتا خود اين بچه‌ها آمدند الموت و من از عمهء عزيز آنها جويا شدم . ديدم او هم عدم رضايت عينى را نوشت . تا ميرزا اسمعيل خان اينجا آمد هنگام رفتن شرحى به من نوشت كه بايد عين الملوك را به من بدهيد و من بر حرف خودم هستم ، چه و چه . من كاغذ آن را با شرحى نوشته به توسط زينب به او دادم . جواب را تمام امروز و فردا كرد تا رقعه‌اى چند روز قبل از قمر الدوله رسيد كه عين الملوك از اول مايل نبود ، حالا هم نيست . شما را به كى به كى قسم ديگر اين حرف را نزنيد . ميل داريد اسمعيل خان داماد شما بشود ملكه هست ، روشنك هست . يكى از آنها را بدهيد . معلوم شد عينى به او نوشته و علنا مخالفت مىكند . من هم شرحى به قمر الدوله نوشتم حالا كه عين الملوك به وصيت مادر من و گفتهء خود من رفتار نمىكند من هم كارى به كار او ندارم . تا در خانهء من است خرج و همه‌چيز مىدهم ، بدسلوكى هم نمىكنم . اما شوهر كردن او ، جهيز او ، همراهى با او به من مربوط نيست .\r\n\r\nرضا كشمرزى\r\nچهارشنبه 14 ربيع الثانى - هوا مثل بهار است و هيچ خيال بارندگى ندارد . اين‌طور هم\r\n\r\n","description":"","footnote":"","page_name":" 4698 ","page_number":574},
  {"content":"\r\n\r\nنشده بود مردم از گرسنگى تلف مىشدند . مهرماه خانم آخر الامر رضايت نداد . مشهدى على مىرود . ميرزا حسين هم با اصرار زياد مرخصى گرفت شهر برود و متاع بياورد تجارت كند . بايد منتظر شد كه بازار قزوين به مغازهء زوارك وارد شود . اين رضاى كشمرزى چون در ادارهء قانونى ايران و زير دست صاحب‌منصبان سوئدى تربيت شده بود امسال مال الاجارهء اندج را هريك من يك من و چارك يك من نيم زيادى گرفته بود و براى هركس هم كلاهى درست مىكرد كه منجر به گرفتن جريمه مىشد . تقى را فرستادم رفت تمام آنچه علاوه گرفته بود از انبار بيرون آورد بين رعايا قسمت كرد . جرايم را هم پس گرفت رد نمود . خودش را هم قلعه آورد حساب خود را پرداخته برود . غروب اسمعيل و شيشه‌بر و بعضى مراسلات و روزنامه از شهر آمدند . استاد شيشه‌بر همان پيرمرد كر است كه هميشه اينجا مىآيد . از قضا از قاطر زمين خورده دستش دررفته به حالت خيلى رقت‌انگيزى آمده است . روزى پنج هزار بايد بدهم با كرايه آمدن و رفتن و غذا . شيشه هم به قدرى گران وارد شده كه به تصور نمىآمد .\r\n\r\nقشون روس\r\nشيخ در شرف عزيمت طهران كاغذ نوشته بود تمام متعلق به همان بروات كه فرستاده ، در صورتى كه هنوز ادارهء ماليه آنچه را از بابت املاكى علاوه برات صادر كرده ميل ندارد بدهد و معاذير غير موجه مىآورد . در خاتمهء كاغذش نوشته بود روسها صد هزار قشون وارد مىكنند . به دولت التيماتوم داده‌اند براى كنترل . كابينه متزلزل است . به اين واسطه سپهسالار به شريف‌آباد آمده متصل از اين ده به آن ده مىرود و با روسها گفتگو مىكند تا مجددا رئيس الوزرا بشود و هرچه ناتمامى كارهاست تمام كند .\r\n\r\nجبهه‌هاى ايران\r\nاز 13 ربيع الاولى ، 8 ژانويه 1917 لغايت غرّهء ربيع الثانى ، 25 ژانويه 1917 - ايران ، در آوج جنگ شديد در كار است و متصل به طرفين استعداد و مهمات مىرسد و از حيث عده و ذخاير برابر هم مىباشند . در فرونت خمسه ، در ينگى كند سرحد خمسه و گروس كنار رود قزل اوزن جنگ در نصف النهار شدت است و در اينجا قواى عثمانى تفوق و برترى دارد . چندين سنگر هم از روسها گرفته‌اند ليكن جزئيات اخبار به واسطهء ممانعت طرفين به طهران و روزنامه‌جات نمىرسد . در عراق سردار مقتدر عبد الحميد خان كاشى با جماعتى از كردها و لرها ، عدهء ژاندارم ايرانى و گويا يك عدهء قليلى هم عثمانى داخل داشته باشند كه پس از تسخير ملاير و اخراج روسها ملحق شده باشند مشغول جنگ با\r\n\r\n","description":"","footnote":"","page_name":" 4699 ","page_number":575},
  {"content":"\r\n\r\nروس هستند . نتيجهء محاربات آنها معلوم است عجالتا شهر سلطان‌آباد در تصرف روسها است .\r\nاخيرا سردار محى معز السلطان گيلانى از بروجرد با عده‌اى لرستانى و چريك متفرقه وارد نهاوند شده احتمال قوى مىرود به عراق و اردوى سردار اقتدار ملحق شود . خبر ديگرى هم در روزنامه بود كه عده‌اى از عثمانيها به هدايت ايرانيها از راه كمره و گلپايگان به سمت اصفهان عزيمت دارند .\r\n\r\nعبد الحميد خان كاشى ( سردار مقتدر )\r\nاين عبد الحميد خان كاشى در مكتب حربيهء اسلامبول درس خوانده . در عهد ناصر الدين شاه طهران آمد در توپخانه منصب گرفت . بعد توپچى نهاوند را به او سپردند .\r\nدر عهد مظفر الدين شاه رئيس كميسيون تعيين سرحد سيستان شد . پول خيلى زيادى از انگليسها گرفت و سى فرسنگ خاك ايران و رود هيرمند را به انگليس برگذار كرد . در مشروطهء اول و كمى از ثانى مردود ملت بود . چيزها درباره او گفتند و نوشتند . از آنجا كه در ايران اين مطالب باعث ترقى است نه تنزل آقا روز به روز ترقى كرد تا معاون وزارت جنگ و سردار مقتدر شد . در هنگامهء پارسال جزو مهاجرين بود . حالا سردار اردوى عراق است .\r\n\r\nوالى بغداد در همدان\r\nفارس آرام نيست . انگليسها اعتبار بيست هزار خروار غله به فرمانفرما داده‌اند . قضيهء كازرون تصفيه نشده است . خليل پاشا والى بغداد و رئيس اردوى ششم عثمانى به همدان آمد . على احسان بيك كماندان كل با اهالى همدان استقبال شايانى كردند . شب در دار الحكومه مهمان مشار الدوله حاكم همدان بود ( نمىشناسم از دولت ونزلوس حاكم است ) .\r\nنطقهاى خيلى مؤثر ايراد شد . در اين ضيافت آتاشهء آلمانى و پرنس عبد المجيد خان افغان هم حضور داشتند ( اين هم يكى از فراريان افغان است كه از آلمانها پول گرفته به دنبال اردوى آنها افتاده است ) .\r\n\r\nبازگشت اقبال السلطنه\r\nاقبال السلطنهء ماكوئى كه دو سال بود در تفليس حبس نظر روسها بود مرخص شده به ماكو آمده بر سر شغل اوليه خودش ( يكى از متمولين ايران است . صاحب ايل ،\r\n\r\n","description":"","footnote":"","page_name":" 4700 ","page_number":576},
  {"content":"\r\n\r\nحكومت ، همه‌چيز ) .\r\n\r\nوفات اسعد الدوله\r\nاسعد الدوله ذو الفقار خان زنجانى وفات كرد . گويا نزديك نود سال داشت . يك ثلث املاك خمسه مال اين آدم بود . پسر منحصر به فردش منيع الدوله حالا كرّ و فرى خواهد داشت . اينها از نجباى خمسه هستند ، صاحب همه‌چيز .\r\n\r\nنايب حسين - تأسيس دار العجزه\r\nنايب حسين مجددا نزول اجلال به شهر كاشان فرمودند . نظميهء رشت پنجاه و دو نفر از اهالى را توقيف كرده به برادران جنگلى اسلحه و مهمات و آذوقه مىدادند . در طهران ترتيب دار العجزه به توسط مستر وستداهل رئيس نظميه مىدهند . دولت ماهى پنج هزار تومان از محل تحديد ترياك مىدهد و مردم هم گويا كمك مىكنند . بلكه انشاء اللّه اين كورها ، چلاقها ، بىدستها ، عاجزها كه از همه‌جا به طهران جمع شده‌اند راحت بشوند .\r\n\r\nاروپا يا درياى خون\r\nدول بىطرف همگى حسن استقبال از يادداشت امريكا نموده و بعضيها هم به دول متحارب نوتى به همان زمينه ارسال داشته و بعضى هم در تهيهء ترتيب نوت مىباشند ، از جمله دولت آسمانى چين در جواب يادداشت آمريك خواهش مىكند كه خوب است اين كنفرانس در شهر پكن منعقد شود زيرا از ميدانهاى جنگ خيلى دور است و بهتر هم هست مناقشات مغرب در بزرگترين پايتختهاى مشرق اصلاح شود . متحدين شرايط صلح را به ويلسن اطلاع دادند ، ليكن شرط نموده‌اند مخفى باشد . اما متفقين چه جواب دادند ما عين آن را از روى تلگراف رويتر درج مىكنيم :\r\n\r\nجوابيهء متفقين به ويلسن\r\nلندن - متفقين در جوابيهء خويش به ويلسن روحى را كه موجب نوشتن يادداشت اتازونى شده تبريك و تهنيت مىگويند و پس از همراهى با اين پيشنهاد كه براى تأمين صلح و عدالت يك اتحاد بين المللى تشكيل بايد اظهار مىدارند كه صلح حاليه علاوه بر آن‌كه موجب حصول ترميم وثائق نخواهد گشت و ملل مضمحل شده در جنگ را بازگشت نخواهد داد آتيهء ملل اروپا را نيز بر يك اساس محكمى بنا نخواهد نهاد . متفقين اظهار مىدارند كه چون موجب بروز جنگ آنها نبوده‌اند براى خسارت و تلفاتى كه به\r\n\r\n","description":"","footnote":"","page_name":" 4701 ","page_number":577},
  {"content":"\r\n\r\nبىطرفها وارد مىآيد به هيچ‌وجه مسؤول نيستند و با دوستانه‌ترين روحى اين مسئله را رد مىنمايند كه هردو طرفين متخاصمين شبيه به يكديگرند . تاريخ اين حقيقت غيرقابل انكار را ثابت كرده است كه آلمان و اطريش همواره كوشش مىكردند كه به توسط عمليات تجاوزكارانه در اروپا و ساير قطعات عالم سيادت پلتيكى و اقتصادى حاصل نمايند .\r\n\r\nفجايع جنگ\r\nبه توسط اعلان جنگ و نقض بىطرفى بلژيك و لوكزامبورگ و طرقى كه در جنگ اتخاذ داشته [ اند 
  ] آلمان ثابت كرده است حصول انسانيت و احترام را كه بايد نسبت به دول صغيره به عمل آيد استهزاء مىكند . سپس جوابيه به شرح دادن بعضى از جرايم آلمان مىپردازد ، از آن جمله فجايع هولناكى را كه در موقع تهاجمات بلژيك و صرب مرتكب شده و رفتار شريرانه‌اى كه نسبت به اين دو مملكت به عمل آمده ، قتل صد هزارها ارامنهء بىگناه ، عمليات وحشت‌انگيز شامات ، حملات زيپلنها به بلاد غير مستحكمه ، حملات تحت البحريها به جهازات بىطرف و متخاصم ، سوء سلوك نسبت به اسراى جنگى ، قتل ميس كاول و كاپيتان فرايات ، كوچ دادن اهالى بلژيك را از بلاد خود و فجايع ديگر را متذكر مىگردد .\r\nكتبى كه از اين‌گونه جرايم ممكن است نوشته شود و ديوانهائى كه از اين قسم فجايع ممكن است پرداخته گردد ثابت مىنمايد كه چرا ما اعتراض مىنمائيم كه مقاصدمان را با مقاصد آلمانها يكسان نخوانند . متفقين در قبول تقاضاى ويلسن راجع به ذكر شرايط صلح به اشكالات مواجه مىگردند . هر زمان كه موقع مذاكره رسيد متفقين مىتوانند جزئيات را بيان نمايند و تقاضاى غرامت و جبران كنند . ليكن اين مسئله معلوم است كه قبل از همه‌چيز شرايط صلح عبارت خواهد بود از استرداد بلژيك ، صرب و قراطاغ و تخليهء قطعات اشغال شدهء فرانسه و روس و رومانى و تجديد تشكيل اروپا مطابق حقوقى كه جميع ملل و اقوام در مصونيت و محفوظيت و ترقى [ و 
  ] آزادى اقتصادى دارند و همچنين از جمله اصول صلح قراردادهاى ارضى و بين المللى خواهد بود كه سرحدات بر و بحر را از حملات غير عادلانه محفوظ دارد . ساير شرايط عبارتند از استرداد ايالات و قطعات كه سابقا به اجبار يا بر خلاف ميل اهالى از متفقين انتزاع شده و آزادى ايطاليائيها و اسلاوها و رومانيها و چكها و اسلواكها از استيلاى خارجه . نيات تزار راجع به لهستان از اعلاميهء تزار خطاب به قشون خويش صادر كرده است معلوم مىشود . متفقين اين مسئله را تكذيب مىنمايند كه نيت آنها اين است كه نژاد ژرمان را مضمحل سازند و\r\n\r\n","description":"","footnote":"","page_name":" 4702 ","page_number":578},
  {"content":"\r\n\r\nآنها را از صحنهء سياست خاموش كنند . ليكن مقصودشان اين است كه اروپا را از تخطيات وحشيانهء ميليتاريزم پروس نجات دهند . جوابيه در خاتمه مىگويد متفقين تصميم كرده‌اند كه براى حصول فتح در اين جنگ هولناك كه سلامت و سعادت خودشان و آتيهء تمدن بدان بسته است متحمل هرگونه فداكارى بشوند . انتهى .\r\nشرايط خيلى سخت است خصوصا جملهء اخير آن‌كه آزادى نژادهاى مختلفه باشد كه اطريش را قطعه قطعه مىكند . محقق است متحدين تن بدين شرايط نمىدهند مگر آن كه براى متفقين فتح قطعى قطعى حاصل است كه به نظر مستبعد مىآيد .\r\n\r\nحكميت تاريخ\r\nآلمان به دول بيطرف راجع به جواب متفقين به پيشنهاد صلح وى يادداشتى داده راجع به وضيعيت حاضر اظهار عقيده مىكند و اظهار مىدارد دليلى در دست نيست كه منشأ و منبع جنگ را مورد بحث قرار داد . اين قضيه را به عهدهء قضاوت و حكميت تاريخ واگذار بايد كرد .\r\nآلمانها مجددا به ويلسن اظهار مىدارند كه خوب است نمايندگان دول متحاربه در يك‌جائى براى مذاكرات صلح حاضر شوند . حكومت آلمان گمان مىكند براى جلوگيرى از جنگ آينده بعد از صلح مذاكرات به ميان آيد ، در آن موقع آلمان با كمال امتنان و بدون عذر و بهانه با آن فكر عالى امريك شركت خواهد كرد .\r\n\r\nتلگراف پادشاه بلژيك\r\nپادشاه بلژيك جداگانه تلگرافى به ويلسن مىكند براى نمونه كه بدانيد متفقين با متحدين در يك خيال و يك رديف نبوده و نخواهند بود بلژيك كافى است كه هيچ‌وقت حرص و طمع جهانگيرى و خيال جنگ نداشته .\r\nبلژيك تمنا مىكند كه دولت جمهورى هم مثل متفقين براى حيات آتيهء او كمك و همراهى نمايد .\r\n\r\nابلاغيهء آلمان\r\nامپراطور آلمان خطاب به ملت آلمان و قشون دو سه ابلاغيه و فرمان صادر مىكند كه ديگر از روى دشمنان ما « ماسك » برداشته شد . با اظهارات ريشخندآميز و رياكارانهء خود تكليف صميمانهء صلح آلمان را رد كردند و جوابى هم كه اخيرا به حكومت امريك دادند اثبات مىكند كه هوس تسخير اراضى ايشان زياد است و همين مسئله را نيز در لفافهء\r\n\r\n","description":"","footnote":"","page_name":" 4703 ","page_number":579},
  {"content":"\r\n\r\nبهانه‌هاى سر تا پا دروغ اظهار مىدارند ( اشاره به همان جملهء اخير جوابيه است ) . مقصد دشمنان ضعيف كردن آلمان است و پراكنده و پريشان نمودن متحدين ما و اروپاى آزاد را تحت حاكميت خود در آوردن و بر درياها فرمانروائى داشتن و مملكت يونان را به حال سختى مثل حال كنونى انداختن .\r\nمگر در مدت اين سى ماهه جنگ خونين دشمنان براى خود موفقيتى تحصيل كردند كه بعد از آن بتوانند كرد . ملت آلمان خواه كسانى كه سلاح به دست گرفته و با دشمن روبرو شده خواه اشخاصى كه در داخلهء مملكت تمام زحمات و مشقات جنگ را متحمل مىشوند براى تأمين فتوحات درخشان مانند آهن ثابت و صرف همت و غيرت مىنمايند و همه ضامن‌اند كه وطن محبوب ما ابدا هراس و ترس نبايد داشته باشد . براى تشفى غضب و غيظ مقدس بايد با كمال شدت در سنگرها شروع به جنگ كرد و براى پشت‌سر بايستى در تمام امور قواى موجوده را مضاعف نمود . به واسطهء روح آزاد و مقدسى كه خداوند در دل بىترس ملت ما قرار داده و به واسطهء متحدين از تجربه صادق و خالص بيرون آمده خداوند در مقابل مساعى متجاوزكارانه و مخرب دشمنان مظفريت تام و تمام به ما اعطا و مرحمت خواهد فرمود .\r\n\r\nنطق شانسلر آلمان\r\nبتمان هلوك شانسلر امپراطور در ريشتاخ خيلى نطق مفصلى مىكند و در آخر نطق مىگويد ما مثل هفت جوش بايد در مقابل دشمنان دوام بياوريم و به واسطهء فتوحات صلح را به آنها بقبولانيم . فقط جواب اين اعلاميه‌ها و نطقهاى قيصر و بتمان هلوك جواب صدراعظم جديد انگليس للويد جرج را مىنگاريم . البته ساير دول متفق هم نطقها نموده‌اند .\r\n\r\nنطق لويد جرج\r\nمعظم‌له در طى مقالى اظهار داشت ماشين قوهء نظامى آلمان به‌طور محسوس دارد از هم پاشيده مىشود . قيصر براى آن‌كه بتواند افكار عامه را با خود همراه نمايد به ملت آلمان گفته است كه دول متفقه پيشنهادهاى صلح را رد كرده‌اند . ما وجها من الوجوه شرايط صلح را مشاهده نكرده‌ايم . تمام ما خواهان صلح بوده‌ايم اما صلح بايد يك صلح واقعى باشد . نمايندگان دول متفقه در كنفرانس ( للويد جرج و بريان و چند نفر ديگر با نمايندهء دولت روس در ايطاليا كنفرانس منعقد داشته‌اند ، يعنى پس از يادداشت امريكا و خيلى زود مراجعت نموده‌اند ) عظمت امر را از نظر محو نداشته و از اين‌رو در حصول\r\n\r\n","description":"","footnote":"","page_name":" 4704 ","page_number":580},
  {"content":"\r\n\r\nنتيجهء منظوره شك و شبهه به خاطر خود راه نداده‌اند ( هلهلهء مردم ) و جزئيات وضعيت را مورد تدقيق قرار داده و اطراف مشكلات را با نظر دقت نگريسته و ترتيبات به عمل آمده كه آنها را مرتفع نمايند . دول متفقه احساس كرده‌اند كه اگرچه در آغوش كشيدن شاهد فتح و فيروزى مشكل است ولى غير ممكن است كه مقهور و منكوب گردند ( هلهله ) . تصميم جدى به عمل آمده است كه عالم را تا ابد الدهر از تهديد نژاد نظامى پروس رهائى بخشوده و اروپا را از چنگال استبداد نجات بدهد ( هلهله ) . دول متفقه چشم اميد خود را به بريتانياى كبير دوخته [ اند 
  ] اما اطمينان داريم كه اعتماد آنها بىموقع نيست . بحريهء ما علىرغم تدبيرات دزدى كارانه در فشردن گلوى تجارت خصم مداومت مىنمايد و مقارن اين احوال سپاهيان دلاور ما با نهايت جديت جادهء فتح و فيروزى را صاف و هموار مىكنند ( هلهلهء بلند ) . يك قرضهء موفقانه عمر جنگ را كوتاه خواهد كرد و نفوس مردم و امپراطورى انگليس و اروپا و تمدن را نجات خواهد داد . ما در جواب خود به دولت امريكا اين مسئله را توضيح نموديم كه جنگ بر صلحى كه بر وفق آمال پروس باشد ترجيح دارد . قبل از آن‌كه معبد صلح بنا شود ما بايد اطمينان كامل حاصل كنيم كه شالوده و اساس آن مستحكم مىباشد . در طى مقال مستر للويد جرج اظهار داشت كه قشون انگليس امروزه از حيث مشق و تجهيزات از هميشه مهيب‌تر است . ملتى را نمىشناسيم كه بعد از جنگ جرأت اين را داشته باشد كه دست تجاوز به سوى ما دراز كند . آلمان دارد روسها و رومانيها را عقب مىراند . اين مسئله براى آن نيست كه آنها در جنگ مهارت تام دارند بلكه براى اين است كه بهتر تجهيز شده‌اند . اگر ما آنها را خوب تجهيز نمائيم ورق بر مىگردد . هرچه ما پول بيشتر به دست بياوريم عمر جنگ كوتاه‌تر مىشود . يازدهم ژانويه در عمارت گيلدهال لندن .\r\n\r\nسخن بنرلا\r\nمستر بنرلا در يك‌جا مىگويد يك ليره براى ما بهتر از يك توپ دوازده اينچى كار مىكند . اعتبار قرض جديد كه انگليس گرفته چهارصد مليان ليره است و در اولين ساعت اعلان قرض صد مليان پول تحويل بانك شد . عمارات بانك از هجوم وام دهان تنگى كرده عمارات مجاور آن را كرايه و علاوه نموده‌اند . از اين قرضه يكصد مليون ژاپن در فرع صدى شش مىدهد . تا امروز اعتبار پولى كه دولت انگليس از پارلمان خود گرفته چهل و يك هزار كرور پول ايران است . آنچه براى آذوقهء بلژيك صرف شده بيست و دو مليان ليرهء مستقيم و بيست و پنج مليان ليره به غيرمستقيم است .\r\nفرونت مغرب انگليس صد ميل و دو مليان قشون در آنجا دارد . تحت البحريهاى\r\n\r\n","description":"","footnote":"","page_name":" 4705 ","page_number":581},
  {"content":"\r\n\r\nجديد آلمان داراى توپخانهء كامل شده است . چنانچه جديدا بندر فونشان جزيره مادر را در مغرب مارك مال پرتقال بمبارده نموده است . تاكنون قريب پنجاه هزار از اهالى بلژيك را به داخلهء آلمان برده تا سيصد هزار امر شده است به آنجا روانه دارند . در جواب تعرضى كه هلاند به اين اقدام آلمان نموده بود جواب مىدهند كه شما مشغول كار خودتان باشيد . جنگ در فرونت ريكا در كار است و روسها پيشرفت مختصرى نموده‌اند .\r\n\r\nوضع رومانى\r\nرومانى متصل عقب مىنشيند . دخول رمانى در جنگ كمكى به حال متفقين نكرده سهل است يك‌بار گران و اسباب زحمت فوق العاده هم براى آنها شده است كه عمدهء سنگينى آن به دوش دولت روس افتاده . خودشان براى اغلب چيزها معطل هستند حالا بايد مخارج و مصارف و مهمات و آذوقه قشون و فراريان رومانى را هم بدهند . رومانى در اين مدت كه داخل جنگ نشده بود از دو طرف منتفع مىشد و طرفين از او تملق گفته تعويضات مىدادند . غلات خود را به قيمت گران به آلمان و اطريش مىداد . در عوض ماشين آلات و آنچه لازم داشت به قيمت مناسب و ارزان داخل مىكرد . داخل جنگ شد و به اين روز افتاد . اين هم بيشتر تقصير دول متفقه شد كه كمك و همراهى مادى و معنوى قبل از جنگ با او نكردند . يا غرور مانع آن شد كه قبل از جنگ مشورت نمايد و نقشهء صحيح به دست بياورد ، به‌جاى حمله به بلغار به اطريش حمله آورد و از دو سمت گرفتار پنجهء فولادين دو سردار مجرب كارآزموده و قشون جرارى شد كه نفس نگذاشتند تازه كند .\r\n\r\nمكنزن در بخارست و . . .\r\nششم دسامبر مارشال مكنزن وارد بخارست شده يك سر به عمارت سلطنتى رفت .\r\nمردم گل و ريحان نثار كردند . اما روزنامهء انگليسى مىنويسد اين گل و ريحان را رومنها ندادند بلكه آلمانها داده‌اند . اين دو سردار يكصد هزار نفر اسير گرفته‌اند و كليتا ضايعات رومانى را به سيصد هزار نفر تخمين كرده‌اند . رئيس الوزراى روس تغيير كرد . كنياز كنستنتين رئيس الوزرا شد ( اسمهاى فرنگى كه دور از ذهن باشد به خط فارسى كه مىنويسند هيچ نمىشود قرائت كرد ) . انگليسها در شبه جزيرهء سينا پيش مىروند .\r\nجديدا « رافه » كه در شمال العريش است گرفته‌اند و به كلى تركها را از شبه جزيره خارج نموده‌اند . ان‌زاك تروپ خوب جنگ مىكند . اين اسم را به قشون استراليا نيوزيلند و غيره داده‌اند ، به اين ترتيب كه از اول اسم هريك يك حرف برداشته‌اند  A  استراليا  N . \r\n\r\n","description":"","footnote":"","page_name":" 4706 ","page_number":582},
  {"content":"\r\n\r\nنيوزيلند و غيره و « آن‌زاك » شده است .\r\n\r\nيونان\r\nآلمان مفصرين و محبوسين خود را مىخواهد داخل جنگ كند . تخمين مىزنند يكصد هزار نفر خواهد شد . ونزلوس هفتاد هزار نفر قشون حاضر نموده و در عقب قشون متفقين حركت مىكند . به واسطهء آن حركت قشون يونان در غرهء دسامبر دول متفقه متصل التيماتوم مىكنند و شرايطى ذكر مىكنند كه اگر به عمل بيايد اصلاح فراهم مىشود ، از آن جمله است سلام به بيرقهاى دول . عذرخواهى ، كنترل عزل صاحب‌منصبان فرمانده ، استخلاص كسان و همراهان ونزلوس و آنچه نوشته شد جنگ با يونان شروع شد صحت نداشت . اين شرايط را هم گويا يونان قبول نمايد . اما باطنا پادشاه با آلمان است و هر وقت فرصت نمايد از عقب به متفقين خواهد تاخت حاليه به واسطه محاصره بحرى و قشونى كه در سالونيك است واهمه دارد .\r\n\r\nنيات آلمان\r\nچنين اشتهار دارد كه آلمان از خاك سويس خيال حمله به فرانسه و ايطاليا دارد و مىخواهد به فرانسه از سه سمت فشار سخت بياورد . شايد به اين واسطه اصلاح فراهم گردد . آلمان پس از آن‌كه قيام ملى را برقرار نمود چنانچه امروز در آلمان هيچ جوان شانزده ساله و پير شصت ساله به اختيار و ميل خود نمىتواند داخل حرفه و صنعت و نوكرى و استخدامى بشود مگر آن‌كه دولت معين كند آن پيشنهاد صلح را نمود و يقين هم داشت به اين پيشنهاد كسى گوش نمىدهد . متعاقب آن ، آن اعلاميه‌ها را پىدرپى داد تا قواى روحيه و غير روحيهء قشون و صاحب‌منصبان و عموم ملت آلمان را ترقى و تعالى داده براى هر شدايد و هر جان‌فشانى و هر مخارجى حاضر نمايد . متعاقب حاضر نمودن آنها يك هجوم و حمله و جنگ ناگهانى سختى نمايد تا بلكه به واسطه آن جنگ هولناك متفقين را حاضر براى قبول يك كنفرانس بنمايد و متاركه به ميان بيايد و حتم دارد در آن كنفرانس سياسيون آلمان دول متفقه را يا ساكت نموده يا جدائى بين آنها خواهند افكند و به مراد خواهد رسيد . اين حدسى است كه من از كنج اطاق انفرادى خود مىزنم تا از پس پردهء غيب چه مقدر شده باشد .\r\n\r\n","description":"","footnote":"","page_name":" 4707 ","page_number":583},
  {"content":"\r\n\r\n\r\nحرفهاى هيندنبورگ\r\nون ويكاند نام امريكائى ملاقاتى از مارشال هيندنبورگ نموده و بعضى از نظريات و گفته‌هاى مشار اليه را انتشار مىدهد . مارشال هيندنبورگ در طى مصاحبه با من چنين گفت . عمليات نظامى در تمام فرونتهاى جنگ مساعد به حال ماست . اوضاع رومانى كاملا رضايت‌بخش است . سال 1916 با فتوحات و نتايج كلى براى آلمان و متحدين او خاتمه يافت . اين سال تمام مىشود تقريبا آخر نيمهء سال سيم جنگ است . از نتايجى كه در سنهء ماضيه گرفتيم خوشوقت بوده‌ايم . از اين سال كه حاليه مىگذرد كما فى السابق خوشوقت و راضى هستيم و از سال آتيه نيز هيچ بيم و وحشت نداريم و خيال حوادث بعد هم ابدا تزلزلى در ارادهء ثابت و عزم راسخ ما نكرده است . مارشال فن هيندنبورگ كه امروزه فرمانفرماى چند مليون مردان جنگى است بدون ترديد بزرگ‌ترين اشخاص نظامى عالم است در جواب سؤال راجع به وضع نظامى متفقين با نهايت اطمينان خاطر به‌طور واضح گفت متفقين با وجود برترى عمده و با وجود اين‌كه وسايل تحصيل منابع بىشمار از قسمت بزرگ عالم را در تحت اختيار خود داشته‌اند در هيچ نقطه هنوز به يك فتح قطعى با يك پيشرفتى كه اقلا شبيه به فتح باشد موفق نشده‌اند .\r\nدر سنهء 1915 دايما ملل خود را با وعده و دلخوشى تسليت مىدادند و آنها را براى فتوحات 1916 اميدوار مىكردند . آن سال به پايان رسيد تازه اميدوارى براى سال 1917 مىدهند همين يك مسئله كافى است كه شخص به وضع متفقين آگاه شود و آنهائى كه مغزشان براى درك معنى باز است و حقيقت امر را با نظرى روشن مىنگرند با همين يك منطق ساده كاملا به وضع حقيقى متفقين پى مىبرند . در سال 1915 مقاصد خود را انجام ندادند . در سال 1916 نيز انجام نداده [ اند 
  ] و اين نقشه‌هائى را كه مدتها براى نيست و نابود كردن آلمان طرح و تهيه كرده‌اند اميدوارند كه در سال 1917 به موقع اجرا گذارند . ما حرفى نداريم بيايند خواهيم ديد .\r\nمن ايراد كردم و گفتم بنابراين به عقيدهء شما احتمال نمىرود آنچه را كه بريطانياى كبير و كانادا و استراليا و نيوزيلند و افريقا و هندوستان و مصر و روسيه و فرانسه و ژاپن و ايطاليا و صرب و قراطاق و رومانى در بيست و هشت ماه انجام نداده‌اند بتوانند . در اين‌جا فورا مارشال كلام مرا قطع كرده و اضافه نمود و صنعت و ماليهء امريكا هم . پس از آن سؤال كردم اگر جنگ را امتداد دهند آيا موفق خواهند شد . گفت خير . اين بود جواب مارشال با يك صداى بلند و سختى و با يك لهجهء ابهت آميزى كه قدرت و كفايت وى را ظاهر مىنمود و بلافاصله از روى صندلى كه نشسته بود برخاسته با قدى بلند و شانه‌هاى\r\n\r\n","description":"","footnote":"","page_name":" 4708 ","page_number":584},
  {"content":"\r\n\r\nپهن و فكين برجسته رو به من كرده مجددا گفت در جواب اين سؤال شما فقط مىتوان صاف و ساده گفت خير . گفتم پس چرا جنگ را تعقيب مىكنيد و اينقدر نفوس انسانى را به خاك هلاك ريخته و از صفحهء هستى محو مىكنيد ؟ [ گفت 
  ] اين سؤال را از حريفان ما بپرسيد نه از من . آيا بايد بفهميم كه شما براى صلح حاضر هستيد ؟ اين در موقعى است كه ما ميل خود را به دول متفقه بقبولانيم و سعى ما اين است كه متفقين بدانند آلمان مغلوب نشده است و بفهمند كه آلمان و متحدينش با اين چيزها و به‌طورى كه آنها تصور مىكردند مغلوب نخواهد شد . آلمان و متحدينش بايد به وسيلهء تضمينات وثائق لازمه آتيهء خود را تأمين كنند . آلمان و متحدينش بايد داراى همان امتيازات و حقوقى باشند كه ساير دول داراى آنها هستند و مثل سايرين در مساعى و منافع اقتصادى شركت داشته باشند . در اينجا مارشال بيانات خود را قطع كرده اظهار داشت كه من يك نفر سرباز هستم تكليف من جنگ كردن است . فرمان دادن است و حاضر كردن زمينه و موقع صلح‌جويى . اما وقوع صلح و شرايط آن خارج از وظيفهء من و مذاكرات اين كار به عهدهء سياسيون و نام‌داران مملكت است .\r\nمن نيز در اين‌جا از تعقيب موضوع اخير صرف‌نظر كرده و به مارشال اظهار داشتم آيا ميل داريد داخل مذاكره در جزئيات اوضاع نظامى و نتايج محاربات و فرونتهاى مختلفه بشويم ؟ هيندنبورگ در جواب گفت حوادث اخير رومانى تنها كافى است كه اوضاع نظامى طرفين را آشكار نمايد و شخص را به وضع نظامى طرفين در فرونتهاى جنگ مطلع كند . گفتم تصور مىكنيد جنرال سارايل با اين قشون مختلفى كه مركب از نژادهاى غير متجانس روسى ، انگليسى ، فرانسوى ، صربى ، ايطاليائى و نژاد سياه بتواند در فرونت سالونيك كار عمده از پيش ببرد ؟\r\nمارشال جواب داد كه قشون سارايل از نقطهء نظر نظامى اهميت زيادى ندارد و نفع و ضررش نيز كم است . اگر اين فرونتهاى مهيب پرطول و عرض را تحت نظر قرار دهيد فرونت سالونيك و قشون سارايل بالنسبه با آنها ، مثل يك برجستگى كوچكى است .\r\nسارايل در اين مدت كدام نتيجهء عملى را توانست تحصيل كند . آيا توانست راه ارتباط آلمان با عثمانى را قطع يا جدا تهديد كند ! آيا كوشش و مساعى وى مانع فتوحات ما در رومانى شد ، يا اثرى در جنگهاى روانى داشت . راجع به قشون و فرونت روسيه چه نظرى داريد ؟ اعلان آزادى و استقلال لهستان به توسط آلمان و اطريش از نقطه‌نظر جغرافيائى و تاريخى نتيجهء موفقيتهائى است كه ما در روسيه حاصل كرده‌ايم . به علاوه نقشه‌هاى جغرافيا نشان مىدهد كه در مشرق ما در كجا هستيم و روسها در كجا . گذشته از اين من با يك سؤال ديگرى جواب سؤال شما را مىدهم . روسها آيا توانستند رومانى\r\n\r\n","description":"","footnote":"","page_name":" 4709 ","page_number":585},
  {"content":"\r\n\r\nرا كه جسارتش به درجهء ديوانگى رسيده بود نجات دهند ؟ و از طرف ديگر آيا قواى انگليس و فرانسه در مغرب توانستند خطوط ما را درهم شكنند ؟ از روى صداقت جواب بدهيد . آيا آن چند كيلومتر اراضى خود را كه از ما پس گرفتند با قيمتى كه براى آنها تمام شد مىارزيد ؟ ولى آنها كوشش فوق العاده به خرج مىدهند و تداركات مدهشى براى بهار آتيه در نظر گرفته‌اند . فورا هيندنبورگ در بين كلام من گفت ما نيز همچنين .\r\nخدمات عمومى را هم در نظر بگيريد ، بنابراين جنگهاى بهار به قسمى شديد و سخت خواهد شد كه جنگ سوم با يك كرور تلفات نسبت به آنها يك مقدمه و امتحان كوچكى بوده است . در صورتىكه فرانسه و انگليس بخواهند طورى فداكارى كنند كه سرهاى خود را ديوانه‌وار به ديوارهاى آهنين فرونت غرب ما بكوبند و كله‌هاى خويش را خورد كنند ممكن است جنگ شديدى را متحمل بشويم . از قرار مشاهداتى كه شخصا در جنگ سوم كردم آلمانها در توپخانه از حريفان خود پست‌تر بودند ؟ در اوايل بلى اين مسئله صحيح بود ، ولى در اين هفته‌هاى اخير توپخانه ما برترى پيدا كرد و در بهار آتيه انگليس و فرانسه توپهائى را خواهند ديد كه غير از توپهاى اخير باشد و خواهند دانست آنچه را كه تصور مىكردند اشتباه بوده است .\r\nدر اينجا هيندنبورگ از حالت طبيعى خود خارج گشته و با يك لحن سختى كلمات اخير را ادا مىكرد . نسبت قواى آلمان و متحدينش با متفقين چيست ؟ از نقطه‌نظر زيادى عده متفقين محققا به دول اروپاى مركزى برترى دارند ولى اين برترى كافى نبوده است كه متفقين ملل كوچكى را كه فداى بزرگها شده‌اند حمايت و حفظ كند . بلژيك ، صرب ، قراداغ ، رومانى براى متفقين قربانى شدند . اسامى آنها و نقشهء جنگ وضع نظامى را به خوبى تشريح مىكند و ضمنا مىفهماند كه با چه استهزا و دوروئى دولت انگليس ادعا مىنمايد كه جنگ را براى حفظ و حمايت ملل كوچك و دول ضعيفه مىكند . براى اين‌كه بيش از اين شما را به وضع نظامى به‌طور وضوح آگاه كنم قدرى دقت به تغيير كابينهء لندن و پطروگراد در آخر سال بنمائيد و ملاحظه كنيد كه تا چه اندازه در روسيه و پاريس و رم اضطراب و وحشت حكمفرماست و عموم از اوضاع نظامى ناراضى هستند . آيا يك قسمت عمدهء عدم پيشرفت متفقين به واسطهء نقشه‌هاى مختلف و نبودن ادارهء جنگ در تحت نظريات واحد نيست ؟ بخت و طالع در جنگ غالبا متوجه اشخاص قابل مىشود .\r\nبراى طرح يك نقشه و قرار دادن آن در تحت نظريات واحد اعتماد لازم است و اين در صورتى است كه اعضاء متحده داراى منافع مشتركه و فقط نظر واحدى باشند . جاى شك و شبهه نيست كه تا حال به همان درجه كه اعتماد ما بين دول اروپاى مركزى حاصل است در بين متفقين موجود نبوده و نيز به واسطهء اختلاف آرا و مغايرت منافع كه ما بين\r\n\r\n","description":"","footnote":"","page_name":" 4710 ","page_number":586},
  {"content":"\r\n\r\nمتفقين مشهود است احتمال نمىرود در آتيه نيز موفق به يك چنين اتحادى بشوند . از نقطهء نظر نظامى براى چند مملكتى كه در يك جنگ شركت دارند مسئلهء اتحاد اداره و طرح نقشهء واحد به قدرى لازم است كه محل حرف نيست . اين مسئله فوق العاده طرف توجه و دقت است ، زيرا اصل مقصود جنگ و طرفيت با خصم است نه محاكمه و تقاضا .\r\nانتهى . « تان » ، 13 دسامبر .\r\nواقعا فرمايشات مارشال معظم له تمام از روى عين واقع و حقيقت است . همينها را از دور مىبينيم .\r\n\r\nمقالهء صداى ايران\r\nدر آخر مقالهء اساسى « صداى ايران » شمارهء 25 غرّهء ع 2 اين جمله را نوشته است :\r\nچنانچه به خودمان هم توجهى كنيم مسئله بىطرفى ما نيز داستانى خواندنى و قصهء پر غصه است . بيشتر از همه خسارت و ضرر ديده‌ايم و در مقابل استفاده كه نكرده‌ايم سهل است معلوم هم نيست كه به جائى اميد و تكيه‌گاه داشته باشيم . مىگويند يونان به حال ايران افتاده . اين مقاله صحيح نيست زيرا گذشته از احساسات وطن‌پرستانهء يونانيها و علاقهء تام و تمامى كه نژاد طرفين به وطن و مليت خود دارند وضعيت و موقعيت يونان وضعيتى نيست كه دست خوش طمع طرفين شود و هردو دسته به محفوظيت « استا - توكوى » « 1 » آن مملكت كاملا اهميت مىدهند . به علاوه دو رئيس متنفذ دو طرف مخالف را گرفته‌اند . كنستانتين بر متحدين تكيه دارد ، ونيزلوس بر متفقين و هر [ يك از 
  ] دو طرف كه پيشرفت كند يونان در سايهء ملاحظه از يكى از آن‌دو نفر محفوظ خواهد ماند .\r\nامپراطور آلمان و كابينهء برلن براى محفوظ ماندن استقلال يونان سندها سپرده‌اند و يونان هم آسى است كه با تكيه به آن اسناد قادر بر محافظت خود مىباشد . افكار تمام دنيا پشت و پشتيبان سويس است و براى نگاهدارى او همين تكيه‌گاه كافى است . بدبخت‌تر از همه مائيم كه معلوم نيست كيستيم و چه كاره‌ايم و ديگران در بحبوحهء گرفتارى خود باز از ما استفاده‌هاى سياسى و اقتصادى مىكنند ، آن هم در مقابل هيچ ! بلى استفادهء سياسى و اقتصادى زيرا كه اگر دست خوش استفاده‌هاى نظامى مىشديم آنقدرها متأثر نبوديم و مىگفتيم ما هم مثل يونانيم و به واسطهء تاب مقاومت نداشتن مورد نقض بىطرفى واقع شديم . عظمت چين ضامن بقاى اوست و گذشته از نظريات اتازونى و رقابت با ژاپن در شرق اقصى هنوز نمىتوان گفت كه فرداى صلح حتما مقاصد و\r\n\r\n\r\n","description":"","footnote":"\r\n( 1 ) -  statu quo  وضعيت و حالت كنونى\r\n","page_name":" 4711 ","page_number":587},
  {"content":"\r\n\r\nپيشرفتهاى نفوذ ژاپن در چين تأمين خواهند گرديد و حتى دولت ژاپن از كجا مىتواند فردا از طرف رفقاى امروزى خويش در باب چين آسوده باشد چه رسد به دشمنها . باز هم بيچاره ايرانى .\r\nاين دو روزنامه اصرارى دارند كه دولت ايران همراهى خود را به پيشنهاد مستر ويلسن ابلاغ نمايد . ضمنا هم تجار و كسبهء طهران عريضه مفصلى به خاكپاى مبارك تقديم داشته‌اند كه هرقدر زودتر دولت تمايل و همراهى خود را به پيشنهاد ويلسن اظهار دارد خشنودتر مىشوند . ليكن نمىدانم چه ملاحظه در بين آمده كه تاكنون دولت ايران جوابى به اين يادداشت يا پيشنهاد نداده است .\r\n\r\nهيروهيتو\r\nچند نمره روزنامهء « لندن نيوز » رسيده است . تا حال سه نمرهء از اين روزنامه به من نرسيده و مفقود شده است . اين روزنامه اخبار زيادى ندارد . فقط در تحت اشكال مطالب متعلق به آن صورت را مىنويسد . تمام هم منحصر به جنگ نيست از ساير واقعات دنيا هم اشكال مىكشد . در سيم نوامبر در شهر توكيو و تمام بلاد و قصبات ژاپن جشن برقرارى وليعهد آن دولت منعقد شده اسم وليعهد پرنس هيروهيتو  Hiro Hito  مىباشد .\r\nتولدش در سنهء 1901 [ بود 
  ] و حاليه شانزده سال دارد . خانوادهء سلطنت حاليه ژاپن از 660 سال قبل از حضرت مسيح الى حال سلطنت مىكنند .\r\n\r\nچين\r\nدر چين جشن ساليانه انعقاد جمهوريت را گرفته‌اند . اسم رئيس جمهور جديد لىيان - هنگ مىباشد . پانزده هزار قشون در پكن سان ديده‌اند . اگر قبل از اين جنگ بود چيزى به نظر مىآمد ليكن حاليه پيش قشونهاى دو مليانى ، سه مليانى يك فرونت قابل به نظر نمىآيد . رئيس جمهور با صاحب‌منصبان كلاههاى پردار به سر گذاشته و لباسهاى آنها تمام به تقليد صاحب‌منصبان اروپائى است كه هيچ به آنها نمىآيد و عاريه است . يكى به قدرى نيم تنه‌اش گشاد است كه مبلغى روى هم افتاده . ديگرى به قدرى تنگ است كه تكمه‌هاى آن درست نيفتاده . يكى از شدت بلندى آستين هيچ دستش پيدا نيست ، ديگرى آستينش مقدارى مانده كه به مچ دست برسد . شلوار يكى كوتاه است ، ديگرى از شدت بلندى هزار چين روى هم خورده ( درست مثل افواج ما كه از آذربايجان يا جاهاى ديگر مىآيد و صاحب‌منصبان دهاتى را لباس نظامى مىپوشاندند ) .\r\n\r\n","description":"","footnote":"","page_name":" 4712 ","page_number":588},
  {"content":"\r\n\r\n\r\nكلاه‌خود\r\nكلاههاى تمام قشون فرانسه ، انگليس ، روس ، ايطاليا ، صرب و غيره را تغيير داده خود آهن نموده‌اند ، منتهى مثل مال آلمانها نوك ندارد و شبيه است به كاسكتهاى انگليسى كه در ممالك گرمسير به سر مىگذارند . يك‌جا ديدم قشون روس چون عادت به گذاشتن آن نداشتند خودها را به پشت خود بسته يا به دست گرفته‌اند تا در موقع حمله يا بمب‌باران شرپنل به سر بگذارند . لباس عموم هم خاكى رنگ است . چند صورت هم از امپراطور و امپراطريس جديد اطريش و متوفى داشت . اسم امپراطوريس زيتاست . جوان است فقط دو پسر دارد .\r\n\r\nسرباز الموت\r\nسه‌شنبه 20 ربيع الثانى ، 24 دلو - اقبال بچه‌ها بود كه امسال زمستان نكرد . هواى بهار هم به اين خوبى نمىشود . شيشه بر شيشه‌ها را انداخت . محمّد على خان را هم گذاشتيم كمى ياد گرفت اما هنوز اطاق فرش نشده زيرا قاليها را اندرون انداخته‌ايم . حالا دل نمىكنيم بيرون ببرند و ما باز روى گليم بنشينيم . كاش از اول استعمال نمىكرديم . مسعود ما شاء اللّه درشت شده تركيب بهمن مىشود . عباس خيلى شيرين و خيلى قشنگ حرف مىزند . روزنامه‌ها را باز مىكند مىگويد جنج است ، جنج ( جنگ ) . هرچه هم صورت زن باشد آجىهاست . آنچه صورت طفل باشد مىگويد به‌بى است . يك روز پائين مهمان على محمّد بوديم ، يك روز هم خانه مهدى . ناهار مفصل خوبى دادند . محمّد حسين خان رئيس كه حالا سردار ارفع لقب دارد رئيس قشون دروغى قزوين شده متصل براى سرباز الموت مكاتبه مىكند . من هم طفره مىزنم و جواب مىدهم هر وقت سپهدار ، امير اسعد و ساير ملاكين رودبار سرباز دادند ما هم مىدهيم . با وصف اين‌كه وجه داوطلبى را خيلى نازل كرده باز نداده‌ام .\r\n\r\nسردار ارفع - عندليب الدوله - رياست اصطبل\r\nاين محمّد حسين خان رئيس يا سردار ارفع حاليه آشناى قديم ماست و بد نيست من شرح‌حال او را تا آنجا كه مىدانم بنويسم . مادر اين شخص عندليب الدوله لقب داشت .\r\nكاشى و صيغه و آوازه‌خوان محمّد شاه مبرور بود . مىگفتند بسيار بسيار خوب ميخواند و صوت غريبى داشت . پس از ارتحال شاه عيال حاجب الدوله شد . يك پسر و يك دختر زائيد . دخترش را به ركن الدولهء حاليه داد و دختر ركن الدوله مرحوم را كه نير السلطنه لقب\r\n\r\n","description":"","footnote":"","page_name":" 4713 ","page_number":589},
  {"content":"\r\n\r\nداشت براى پسرش محمّد حسين خان گرفت . حاجب الدوله زود وفات كرد و اين دختر و پسر را عندليب الدوله به عمل آورد ، زن داد . عندليب الدوله در اندرون ناصر الدين شاه قرب و منزلتى داشت . انيس الدولهء مرحومه به واسطهء التفات شاه و به واسطهء آن‌كه اين زن داراى خط و سواد و كمال بود هميشه نزد خودش نگاه مىداشت . عندليب الدوله خانهء پدر من خيلى مىآمد . در حقيقت مادر خوانده بود و به ماها خيلى محبت مىكرد ، ماچ مىكرد و دوست داشت . محمّد حسين خان بزرگ شد پيشخدمت شاه بود .\r\nعندليب الدوله به توسط انيس الدوله رياست اصطبل توپخانه را براى او گرفت كه اين شغل منافع كلى داشت . در تمام ولايات ايران اسبهاى توپخانه بود . جلودار و نايب و مهتر داشت . چمنهاى دولتى به دست آنها بود . به علاوه در بودجهء هر ولايت مبلغى عليق و پول منظور مىشد كه بيشتر آن مبلغ و مقدار به كيسه و جيب حضرت رياست پناهى مىرفت و به‌جاى صد اسب سى اسب نگاه مىداشتند . چمنها را اجاره مىدادند . در گرفتن عليق به رعيت دهات و مالكين صدمه مىزدند . يك خروار را يك خروار و نيم مىگرفتند . با وصف اين‌كه مردم از دخل اين اداره مسبوق بودند و مبلغها تقديم مىدادند كه اين شغل را به آنها بدهند و آقاى نايب السلطنه نهايت ميل را داشت محمّد حسين خان را عزل [ و 
  ] ديگرى را نصب كند كه اقلا نصف اين منافع ساليانه به جيب او برود . به واسطهء تقرب عندليب الدوله [ و 
  ] حمايت انيس الدوله امكان‌پذير نبود .\r\n\r\nشيك‌پوشى سردار ارفع\r\nمحمّد حسين خان آدمى بود خيلى خوش‌گذران . هميشه برعكس معمول آن ايام لباسهاى مد شيك مىپوشيد . مثلا سردارى ماهوت سفيد ، شلوارهاى دهان اژدر كه تا نوك كفش در آن پنهان بود . اغلب شلوار كتان سفيد تابستان مىپوشيد و آنها را آهار مىزدند كه يك دانه چين در تمام شلوار نبود . زلفها را مىخواباند بلكه لعاب مىزد به طورى كه يك دانه مو پس‌وپيش نبود . حلقهء عينك و دنبالهء آن‌كه پشت گوش مىزنند طلا بود . كلاههاى پوست بخارائى خيلى خيلى اعلى به سر مىگذاشت . چون خيلى هم با مناعت حرف مىزد و خودش را اول ظريف ، اول با كمال ، اول متمدن ، اول خوش‌گذران مىدانست ، قدرى هم لوس و نونر بود . مردم باطنا همگى با او بد بودند و هر وقت از هرجا مىگذشت كه دو نفر نزد هم نشسته بودند براى او مضمون مىگفتند .\r\nهر وقت هم سوار مىشد يك سريراق طلاى تيپ خيلى مفصلى مىزد . چون آن‌وقت اين كار متروك شده بود خيلى اسباب خنده و مضمون بود . هركس او را توى كوچه يا خيابان سواره مىديد خنده مىكرد .\r\n\r\n","description":"","footnote":"","page_name":" 4714 ","page_number":590},
  {"content":"\r\n\r\n\r\nپيشخدمت اسمى - لقب « رئيس اصطبل »\r\nناصر الدين شاه از اين آدم خوشش نمىآمد و در حقيقت پيشخدمت اسمى بود نه مثل سايرين مقرب و محرم . پس از آن‌كه لقب گرفتن و لقب دادن شاه شروع شد كه تا آن‌وقت به مردم نمىدادند مگر به اشخاص خيلى محترم و شاهزادگان بزرگ اين محمّد حسين خان متصل عريضه به توسط انيس الدوله مىكرد و تقديم مىداد كه شاه لقبى به او بدهد . شاه هم در صورتىكه به هر « آش كشكى » لقب مىداد لج كرده بود و به اين آدم لقب نمىداد . نداد تا كشته شد . محمّد حسين خان پيش خود گفت حال كه شاه به من لقب نمىدهد من هم براى خود لقب فكر مىكنم . چون عنوان امير آخورى در دربار منحصر به رئيس اصطبل خاصهء شهريارى بود محمّد حسين خان خودش را رئيس اصطبل ناميد و به دوستان و آشنايان گفت مرا رئيس خطاب كنيد . اين لقب مرادف گشت با لقب رئيس مطاربه كه او را هم « خان رئيس » مىگفتند و مردم چون از محمّد حسين خان بدشان مىآمد و به شغل او هم حسد مىبردند زود قبول كردند او را « رئيس » خطاب كنند براى آن‌كه با رئيس مطاربه هم اسم بشود . هر وقت مىگفتند « رئيس » ديگرى از عمله خلوت شاه مىپرسيد كدام رئيس . محمّد حسين ملاحظه نمود كه خيلى بدتر شد و تا هزار تومان داد بلكه شاه لقبى بدهد باز شاه نداد و لقب رئيس به او و رئيس مطاربه ماند كه آن‌وقت همين دو نفر اين عنوان را داشتند . حالا زياد شده .\r\n\r\nسردار ارفع و « صاحب مقويم »\r\nمحمّد حسين خان فقط يك اولاد داشت پسر بود . به او هم « ادو » پدر و مادرش مىگفتند . اين هم يك اسباب مضمونى شده بود . محمّد حسين خان شعر مىگفت ، يعنى آن‌وقت تمام عملهء خلوت شاه كه سواد فارسى داشتند محض خوش‌آمد شاه شعر مىگفتند ، حتى معتضد السلطنه و فخر الملك . چند شعرى از قصايد ميرزا نظام صاحب « مقويم » [ را 
  ] دزديده بود . ميرزا نظام كه بهتر از او كسى در مضمون‌نويسى و مسخره‌نويسى استاد نبود قصيده‌اى گفت كه مطلع آن اين بود « عينكى اى عدوى اهل كمال » و اين قصيده شهرت كرد . اسباب خشم آقاى رئيس شد . يك روزى كه ميرزا نظام از جلوى اصطبل توپخانه مىگذشت مهترها بيرون آمده او را يك كتكى زدند . خبر به نايب السلطنه رسيد . ميرزا نظام هم جزو صاحب‌منصبان توپخانه بود . آقا فرمودند محمّد حسين خان عذر بخواهد و يك اسب هم به ميرزا نظام بدهد . رئيس يك اسب پير كثيفى براى او فرستاد . ميرزا نظام خودش حكايت مىكرد كه پس از آن‌كه اسب را ديدم\r\n\r\n","description":"","footnote":"","page_name":" 4715 ","page_number":591},
  {"content":"\r\n\r\nانعامى به آورنده دادم . او رفت بعد عريضهء خوش مضمونى براى آقاى نايب السلطنه نوشتم و آنچه ممكن بود نظما و نثرا رئيس را هجو كردم . بعد ده تا شيشه سبز سوراخ كرده به‌جاى عينك به چشم يابو بستم . گداى چلاقى هم سر كوچهء من نشسته بود چوبهاى زير بغل او را هم اجاره كرده به پاهاى يابو بستم . آن‌وقت به دست آدم خودم داده خدمت آقا با عريضه فرستادم . به اين هيئت يابو را بردند و اسباب خنده‌ها و صحبتهاى زياد شد . نسخه‌جات زياد از آن عريضه در طهران پراكنده شد و به دست هركس افتاد حتى به حضور شاه . محمّد حسين خان پس از چندى مبلغى داد و عذر خواست و با ميرزا نظام اصلاح كرد .\r\nطلا يك وقتى در طهران خيلى كم شد . روزى در سر سفرهء امين السلطان ملك التجار نشسته بود صحبت فقدان طلا به ميان آمد . ملك گفت مژده بدهم طلا امروز يا فردا زياد مىشود ، حضار با تعجب پرسيدند آقاى حاجى ملك چطور زياد مىشود . گفت شاه حكم فرمودند سر يراق محمّد حسين خان را ببرند ضرابخانه سكه بزنند به اين جهت زياد مىشود .\r\nمختصر محمّد حسين خان را عملهء خلوت شاه و مردم ديگر رها نمىكردند و او ابدا اعتنا نداشت ، وضع خود را تغيير نمىداد . بلكه هر روز يك چيزى هم به آن اضافه مىكرد تا ناصر الدين شاه كشته شد و اين شغل از او گرفته شد . ليكن لقبى گرفت كه حاليه من يادم نيست .\r\n\r\nگوهر خانم زن سردار ارفع\r\nمردم محمّد حسين خان را عنين هم مىدانستند و اين بزكهائى را كه مىكرد مىگفتند به همان علت است . گوهر خانمى بود رقاص به سن دوازده يا سيزده خوشگل ، خوش آب و رنگ ، خيلى خيلى زيبا . به‌طورى كه همه‌كس به او مايل بود و به همان رقص مردم قناعت مىكردند . يك مرتبه گوهر مفقود شد . بلافاصله مشتاقان و عشاقان كشف نمودند كه محمّد حسين خان او را عقد كرده عمارتى در دروازه قزوين گرفته و همه‌چيز براى او مهيا كرده است . معلوم است يك همچو اسبابى هم به دست مردم بيفتد چه‌ها خواهند گفت . اما يك روز محمّد حسين خان به آصف السلطنه حرف بزرگى گفته . نمىدانم در حضور مظفر الدين شاه بود يا پشت اطاق او . اگرچه در حضور مظفر الدين شاه صحبتها و كارها مىشد كه اين حرف نزد آنها ناچيز بود . آصف السلطنه گفت محمّد حسين خان همه مردم را بىزن كرد ( اشاره به گرفتن گوهر بود ) . او در جواب گفت بله . . .\r\nمحمّد حسين خان به واسطهء حكومت مرحوم ركن الدوله به خراسان رئيس قشون آنجا\r\n\r\n","description":"","footnote":"","page_name":" 4716 ","page_number":592},
  {"content":"\r\n\r\nشده از طهران رفت . مدتها آنجا بود . وقتى كه من هم مشهد مشرف شدم بود ، ديدن كرد .\r\nمرا وعده گرفت . آنجا هم به نظافت زندگى مىكرد . گوهر را هم داشت . دو پسر و يك دختر از او پيدا كرده بود و بعد گوهر در همان مشهد وفات كرد . پسرهايش حاليه هستند .\r\n\r\nقمار بازى سردار ارفع\r\nمحمّد حسين خان از اول عمر قمار مىكرد و انواع تقلب را هم در قمار داشت . در مشهد از امورات يوميهء او شده بود و در حقيقت كسب او بود . من همان‌جا شنيدم كه دو سه تا نشان و يك تمثال و يك كمربند الماس بدلى دارد و هر وقت با غريب غربا مشغول بازى مىشود اگر باخت از آنها گرو مىدهد و پس از چندى معلوم مىشود بدل است . آن غربا كه به عزم زيارت آمده و به دام افتاده‌اند هنگام رفتن يا همان‌طور رد ميكنند يا محمّد حسين خان ثلث و ربع طلب آنها را مىدهد و گروى را بيرون آورده براى ديگرى نگاه مىدارد . از خراسان طهران آمد مفلوك شده بود و باز قمار را داشت . چندى قبل مازندران رفته بود ، اينك از آنجا قزوين آمده و باز از قرارى كه اسعد الحكما نوشته بود در خانه‌اش متصل قمار مىشود و وضع خوشى ندارد .\r\n\r\nقيمت اجناس\r\nجمعه غرّهء شهر جمادى الاولى ، حوت - يك برف كوچكى آمد روز بعد همگى آب شد .\r\nمگر كوه‌هاى جنوبى ما كه مدتهاست برف دارد . ميرزا حسين از شهر آمد بالاخانهء على محمّد را دار التجاره قرار داده همه‌چيز يك يا دو يا سه مقابل قيمت سابقه هست ، بعضى چيزها كه هيچ وجود ندارد . نعل و ميخ يك سوار هشت قران شده . آهن نمىآورند . كاغذى از حاج افخم الدوله داشتم بدوا مرا خيلى غمگين كرد ، اما للّه الحمد آخرش باعث خوشحالى شد .\r\n\r\nترياك خوردن عميد الدوله و كمك وثوق الدوله\r\nچنانچه سابقا نوشته شد شاهزاده عميد الدوله به من نوشته بود اگر روزى شنيدى خودم را كشته‌ام حمل بر عدم تدين و حمق نكن ، از زندگانى سير شده‌ام . مكتوب حاجى آقا واقعه را شرح مىدهد : روز شنبه دهم عصر در خيابان كسى گفت زود برويد خانهء عميد الدوله ، با كمال عجله رفتم . تفصيل ، شب شنبه عميد الدوله بچه‌ها را پرت و پلا [ و 
  ] ساعت شش ترياكى به سليقه خورد كرده تناول مىفرمايند . شرح مختصرى به شعاع الدين ميرزا نوشته تا نزديك صبح بيدار [ بود 
  ] آن‌وقت از كلفت چاى خواسته\r\n\r\n","description":"","footnote":"","page_name":" 4717 ","page_number":593},
  {"content":"\r\n\r\nمىخورد و مىخوابد . به غير معمول از اطاق بيرون نمىآيد . كنيز كوچكى پشت درب مىرود صداى خرخر مىشنود . بيرون آمده ديگرى را صدا مىكند ، درب اطاق را باز [ كرده مىبيند 
  ] عميد الدوله در حال سكرات [ است 
  ] فرياد فغان بلند ميكنند و با تلفون بهاء الدوله را خبر . سه ساعت از دسته گذشته بهاء الدوله مىرسد . نصر الاطباء و حكيم ارمنى حاضر مىشوند . هردو مأيوسانه كه رنگ سياه شده ترياك حل شده اميد خلاصى نيست . در اين بين دكتر سعيد خان ژاندارمرى مىرسد . پس از معاينه مىگويد سخت است ولى نبايد نااميد بود ، مشغول معالجه شويم . ديگران ترديد مىكنند بالاخره دكتر سعيد خان جديتى به خرج ميدهد ، انژكسيون استركنى كافئين و غيره ده بيست انژكسيون مىكنند و مشغول مىشوند به نفس دادن مصنوعى . به‌هرحال تا سه ساعت به غروب مانده در آن‌وقت چشمش را مختصرى باز مىكند و نفس مىآيد كه فورا عمل كتك و چك را شروع مىكنند و زير بغلها را گرفته دور حياط مىكشند و آب سرد و گرم ، كتك ، چك سه ساعت تقريبا مداومت مىشود . در اين موقع بود كه من رسيدم به اطاق آورده روى صندلى نشانيدند و به زور قهوه و شير خوراندند . چه زحمت بدهم سى ساعت نگذاشتند دراز بكشد چه رسد به خوابيدن . پس از سى ساعت اجازهء چرت مختصرى دادند . كم‌كم شير و قهوه [ دادند 
  ] تا حال آمد و از خطر گذشت . معلوم است تا يك ماه ديگر حال نخواهد آمد . پهلو و بدن له شده ، دهن و گلو زخم . همه روزه آنجا بوده و هستم . باز به‌طور اختصار عرض شد . سبب هم معلوم است اصل مطلب فلاكت ، قرض .\r\nبه‌هرحال صاحب اختيار كمكى وافى كرد ، به شاه عرض شد . معتضد السلطنه قال و مقال زياد كرد . وثوق الدوله رئيس الوزرا مردانگى كرد همان شب دويست تومان فرستاد . روز بعد هم به تصويب نامه پرداخت . هزار و چهارصد تومان حقوق هذه السنه را مبدل به شهريه نمود ماه به ماه بدهند . حقوق سنهء آتيه را از هيئت وزراء صادر و فرستاد . قرعهء وصول و ايصال به اسم چاكر صدور قبض و غيره تمام انشاء اللّه روز شنبه پول مىگيرم .\r\nفكر كارى هم هستند تا بعد چه شود . ( يك وقتى اين پول را دادند كه بيشترش بايد خرج طبيب و دوا و عيادت‌كنها بشود ) . « 1 »\r\n\r\nكنترل ماليه\r\nاخبار - التيماتوم دولتين را در باب كنترل ماليه وثوق الدوله به هر شكل بود رد كرد و جواب ويلسن را هم كه سفرا اجازه نمىدادند داده شد . قشون عثمانى از طرف همدان\r\n\r\n\r\n","description":"","footnote":"\r\n( 1 ) - در سال 1314 شمسى فوت كرد ( مسعود سالور ) .\r\n","page_name":" 4718 ","page_number":594},
  {"content":"\r\n\r\nخيلى زورآور شده است . باراتف و اتاماژور از آوه به قزوين آمد [ ند 
  ] . خود باراتف مرخصى گرفته تفليس رفت ، مىگويند مراجعت مىكند . قطع روابط ينگى دنيا با آلمان محقق شد . ولى جنگ نيست فقط قطع روابط است . همه منتظر حملات تحت البحريهاى آلمان هستند تا كار به كجا بكشد . همه دول در وحشت‌اند . اخبار داخله و خارجه سخت سانسور است . 16 ع 2 .\r\n\r\nنوشته به امضاى سپهسالار و منفور شدن او\r\nدر روزنامه‌هائى كه بعد رسيد در باب كنترل شرحى از ترجمهء روزنامه‌هاى روسى درج مىكند . معلوم مىشود اين نوشته فقط به امضاء و مهر سپهسالار است . هيچ‌يك از وزراى آن كابينه امضا نكرده‌اند . روزى هم كه از كار كناره مىكند خواهش مىكند اين نوشته را پس بدهيد . سفرا مىگويند اين قبيل اسناد مسترد شدنى نيست . به‌همين واسطه وقتى كه از قزوين مراجعت مىكند هيچ كس خانهء او نمىرود و آن جزئى آبرو [ و 
  ] اعتبارى هم كه داشت ساقط مىشود و منفور عامه شده است . اين است كه از طهران فرار مىكند و متصل در دهات قزوين است .\r\nامروزه دولتين كه به حمايت دول ضعيفه جنگ مىكنند در عين شدت گرفتارى باز دست از يقهء ايران بدبخت بر نمىدارند ! حال هم زورشان نرسيد فراغتى و زورى حاصل كنند همان سند به مهر سپهسالار را هر قسم هست اجرا مىكنند .\r\nچه بسا به وسايل و پول و رشوه باز سپهسالار را رئيس الوزرا كنند و او باعث اجراى نوشتهء خود شود . چنانچه در ملاقات خبرنگار « نوه درميا » گفته است من براى ايران اين مسئله را واجب ديدم . اين كار باعث فلاح و نجات ايران است .\r\n\r\nچهل اسير عثمانى\r\nرقعهء ميرزا اسمعيل خان اخبار زيادى نداشت . فقط نوشته است پريروز ده هزار سوار دراگون وارد [ شد 
  ] به فرونت زنجان رفت . چهل نفر اسير عثمانى آوردند كه چند نفر ايرانى هم ميان آنها بود . آلمانها از راه رومانى به بسارابى روس حمله آوردند . آلمانها در اين اواخر هزار و چهارصد تحت البحرى به كار انداخته‌اند در درياهاى دوردست . امريكا به واسطهء عمليات تحت البحرى قطع روابط نموده است . ولى جنگ شروع نشده آلمانها به تمام دول بىطرف اعلان كرده‌اند كه تا اول ماه فوريه تمام كشتيهاى خودشان را از ورود به منطقهء عمليات تحت البحرى جلوگيرى نمايند . گفتند بيشتر قبول كردند مگر امريكا .\r\n\r\n","description":"","footnote":"","page_name":" 4719 ","page_number":595},
  {"content":"\r\n\r\nاين هم يك مسئلهء مهم تازه‌اى است كه بايد منتظر روزنامه و رقعه‌جات ديگر شد .\r\nآلمانها با تمام دنيا مىخواهند خودشان را طرف كنند . نزديك است حرف عباس افندى صدق پيدا كند كه گفته بوده است جنگ بين المللى عمومى مىشود و پس از آن صلح دائمى برقرار خواهد شد .\r\nيكشنبه چهارم جمادى الاولى ، 8 درجهء حوت - اصغر برادر محمّد على لله از شهر آمد بستهء روزنامه آورد . « ايران » از دوم ربيع الثانى 29 ژانويه - 4 دلو لغايت 23 ربيع الثانى 27 دلو 16 فوريه 1917 ، به عجله و ولع تمام همه را در ظرف يكى دو روز خواندم .\r\n\r\nمقالهء روزنامهء ايران\r\nمردم پايتخت از اقدام سفارتين ملول هستند و اغلب علما ، تجار و مردم ديگر به هيئت وزرا رفته در خصوص كنترل و غيره شكايت مىكنند . در روزنامه به‌طور وضوح نمىنويسد ليكن معلوم است كه به واسطهء فشار آنها در باب كنترل اين نگرانى حاصل است .\r\nاخبار راجع به عراق كه سابقا نوشته شد سردار اقتدار آنجاست و قشون عثمانى به سمت اصفهان رفت خالى از صحت بود . سردار اقتدار سه هفته است آنجا نيست و قشون هم به‌سمت اصفهان نرفته . در خمسه سكونت و آرامش برقرار است . جنرال ياشكوويچ معاون فرمانفرماى قفقاز طهران رفته حضور شاه رسيده ، يك شب هم آقاى رئيس الوزرا مهمانى كرده . براتف تفليس رفته تا مراجعت او سردار قشون اعزامى ايران است و گويا بعد هم بماند و براتف تحت فرمان او باشد . در قزل قلعه كه قورخانهء دولتى آنجاست حريقى حادث مىشود به واسطهء جديت و كوشش سواره و پيادهء امنيه ( همان ژاندارمرى سابق ) مهمات را بيرون مىبرند . بعد هم بريگاد قزاق و جمعيت سرباز و توپچى از شهر رسيده كمك مىكند . فقط پنجاه خروار گوگرد طعمهء آتش مىشود . با گرانى و كميابى گوگرد ضرر فوق العاده به دولت وارد شده است . جواب يادداشت امريكا از دولت ايران به قرار ذيل است .\r\n\r\nجواب ايران به يادداشت امريكا\r\nيادداشت - متحد المال جناب رئيس جمهورى دول متحدهء آمريك كه برحسب احساسات عاليهء صلح‌طلبى و خيرخواهى راجع به جنگ كنونى به دول متحارب ارسال و به توسط آن جناب دوستان استظهارى به دولت ايران نيز ابلاغ شده است و اصل . دولت عليهء ايران اين اقدام عالى مقام و عنوان شايان جناب رئيس جمهورى را كه ممكن است\r\n\r\n","description":"","footnote":"","page_name":" 4720 ","page_number":596},
  {"content":"\r\n\r\nموجب آرامى عالم و حفظ تمدن و آسايش عالم باشد با كمال مسرت و امتنان تلقى و تقدير نموده اميدوار است تأثيرات كامل و حقيقى خود را ببخشد . ارباب سياست و نامداران طرفين را به بلياتى كه از اين جنگ طولانى به حيات ملى و اجتماعات بشرى وارد آمده و به خطرات عظيمى كه مستلزم دوام آن تواند گرديد متوجه سازد . دولت ايران كه از ابتداى اشتغال نايرهء جنگ بىطرفى خود را با صدق نيت اعلام و در حفظ آن با وسايل ممكنه اهتمام نمود و متأسفانه اعتراضات خود را بىثمر و قسمتهاى مهمى از اراضى خود را ميدان مخاصمه ديد هنوز با نگرانى تمام دوام اين كشمكش را با خسارات مادى و معنوى آن‌كه نسبت به وسايل اين دولت غير قابل التحمل است مشاهده مىنمايد .\r\nيقين دارد كه جبران تلفات نفوس و خرابى ممالك و خسارات وارده بر عموم طبقات فقط به وقوع صلح و رفع خصومت بين دول متحارب حاصل نگرديده بلكه نتيجهء حقيقى و فايدهء عام آن در صورتى عايد تواند شد كه علل و اسبابى كه موجب اين همه تلفات و خسارات گرديده تحقيق و معلوم و حصول تضميناتى كه ميسر باشد كه در آتيه نظير اين گونه تعديات و تجاوزات متروك [ شود 
  ] و قوى و ضعيف در مقام حفظ حقوق و سيادت ملى و در مقابل قانون عدالت مساوى باشند . اظهار علاقمندى رئيس ملت بزرگ امريك به تأمين صلح آتيه عالم و اصلاح حال دول بىطرف و حفظ اقوام و ملل ضعيفه دولت ايران را اميد و اطمينان مىدهد كه عموم دول بىطرف اين اظهار را مغتنم شمرده با مساعدت دولت امريك در استقرار صلح آتيه شركت يافته استقلال سياسى و صيانت حدود و حقوق خود را تضمين نمايند و در حسّ تعاونى كه از طرف جناب معظم له اظهار شده يك نوع تعهد گرانبهائى دائر به بذل مساعى براى حصول اين مقصود مشروع مشاهده مىنمايد . دوستدار از آن جناب جلالت مآب متمنى است مراتب فوق را به اطلاع دولت متبوع معظم خود رسانيده احترامات فائقه را قبول فرمايند .\r\nاين جواب ايران مصادف مىشود با قطع روابط امريكا ، واقعا تأثير نيكوئى بخشيد .\r\nبراى اين چهار كلمه جواب دولتين مانع بودند .\r\n\r\nاروپا\r\nبرويم اروپا بلكه قدمها را فراختر گذاشته برسيم به امريكا . كار رومانى خيلى سخت است . از دومين پايتخت خود هم مىخواهد خارج شود . دشمن تا ساحل رود سيرت رسيده و رومانيها در 14 ژانويه آنجا بودند . مارشال ماكنزن مشغول تهيهء حمله به بسارابى است و احتمال جنگ خيلى بزرگى در آنجا مىرود . رئيس الوزراء بريتانو خانوادهء خودش را مسكو فرستاده براى پادشاه و هيئت دولت در شهر خاراكف تهيهء مكان مىكنند . به\r\n\r\n","description":"","footnote":"","page_name":" 4721 ","page_number":597},
  {"content":"\r\n\r\nهمين زوديها قيصر و شارل و فرديناند و پادشاه حقيقى عثمانى انور پاشا در بخارست سان قشون بزرگى خواهند ديد و احتمال مىدهند معاهدهء بزرگى در آنجا بسته شود .\r\nيونان عجالتا متفقين را اطمينان داده عذر خواست و به بيرق آنها سلام داده شد . قشون از جلوى بيرق دفيله كرد با حضور وزراء و سفراى متفقه . مىنويسد قيصر به پادشاه پيغام كرد كه نمىتواند كمك كند و مطالب دول متفقه را قبول كند .\r\nپرنس « هان كل » مستشار بيزمارك در سن هشتاد و شش سالگى وفات كرد . پس از خانوادهء كروپ اول متمول است به علاوه صدها مليان پول هفتاد جريب زمين را مالك است . آلمان مشغول پنجمين قرض است . مسيو بنرلا وزير ماليهء انگليس ده مليارد ليره يا ده هزار مليان فرانك قرض مىخواهد و مىگويد اين مبلغ براى هفتاد روز جنگ است كه تا 25 فوريه باشد . هفته‌اى يك مليارد خرج دولت انگليس است كه معادل روزى ده مليان آن به متفقين مساعده داده مىشود . روزى يكصد و چهل و دو مليان هفتصد و پنجاه هزار فرانك مخارج آن دولت است . كميسيونى در شهر فرانكفورت منعقد شده عدهء تلفات جنگ را بيست مليان تخمين نموده‌اند ( به قدر جمعيت ايران بلكه متجاوز ) .\r\nموزهء اشياء عتيقه و آنچه از اثاثيه و مبل سلطنتى در بخارست بوده نصيب آلمانها شده سهمى هم به بلغار داده‌اند . توپهائى كه از عثمانيها گرفته بودند به اسلامبول برده شد .\r\n23 ژانويه جنگ دريائى مجاور آبهاى هلند شده ، يك دويزين كشتيهاى مخرب آلمانى به قصد نامعلومى بيرون مىآمدند . ناگهان كشتيهاى انگليسى حمله مىآورند چندين كشتى را غرق [ مىكنند 
  ] و تتمهء كشتيها متفرق مىشوند . سى يا چهل ترپيل آلمان غرق شده ( ليكن اين جنگ مهم را در شماره‌هاى بعد ذكرى نمىكند يحتمل به اين مفصلى نبوده ) . رؤساى بحريهء متفقين در لندن جلسه منعقد داشته‌اند . از تداركاتى كه طرفين براى بهار آينده مىبينند عموم مردم متوحش هستند . احتمال قوى مىرود آلمانها از سه سمت به فرانسه حمله بياورند . حملهء ديگر از بسارابى تا ريكا خواهد بود .\r\nعلى اى حال از حملات بهار فتح و ظفر مىگويند ، معلوم مىشود ، قيمت يك گلوله بزرگ بيست و پنج هزار فرانك و يك تريپل پانصد ليره رسيده است . براى فهم مليارد مطالبى در روزنامه بود . از آن جمله كه مىنويسد از تولد حضرت مسيح كه 1917 سال است يا سى و سه هزار و نود و دو ماه هنوز يك مليارد دقيقه نگذشته كه روزى چهارصد مليارد فرانك به مصرف آدم‌كشى متحدين عالم مىرسانند !\r\n\r\n","description":"","footnote":"","page_name":" 4722 ","page_number":598},
  {"content":"\r\n\r\n\r\nجنرال سرما\r\nچهارده نفر از جنرالهاى رومانى عزل شده به‌جاى آنها از زيردستها گذاشتند .\r\nكنفرانس مهمى در پطروگراد از رجال نظامى و غيرنظامى دول متفقه منعقد است كه در امورات جاريه و بهار مذاكرات مىنمايند . بر خلاف منطقهء ما در اروپا و فرونت جنگ سرماى شديدى است ( در لندن نيوز نوشته بود جنرال كولد  Cold  و جنرال ماد  Mad  ( سرما و گل ) به ما بيشتر صدمه مىزند تا آلمانها ) .\r\n\r\nتولد قيصر\r\nقيصر عيد تولد خودش را در فرونت شرق گرفت . امپراطريس و بتمان بلوك و مارشال هيندنبورگ و شارل بودند . در موقع نوشيدن شارل گفت در جنگهاى آتيه كه مسؤول آن دشمنان ما هستند كه صلح را رد كردند به موفقيت بيشتر نايل مىشويم . قيصر گفت حضور امپراطور در اين موقع يك ثبوت تازه از اتحاد قشون و ملت اطريش و آلمان است .\r\nبراى كنفرانس حربى و گفتگوهاى بعد از حرب صدر اعظمهاى تمام مستعمرات انگليس به لندن احضار شده‌اند . بنابر سكوت و صميميتى كه هندوستان در اين جنگ به خرج داده دو نفر نماينده هم از آنجا احضار شده . اين شوراى حربى داراى اهميت كلى خواهد بود .\r\n\r\nمراسم تاج‌گذارى در مجارستان\r\nدر آخرين روز سال 1916 امپراطور شارل چهارم با امپراطريس زيتا در شهر بودا - پست مراسم تاجگذارى مجارستان را به عمل آورده‌اند كه مراسم اين تاجگذارى از آثار قديمهء آن مملكت است و نهايت شكوه و جلال را دارد و به رسوم و عادات قديمه در اروپا منحصر به فرد است و قبل از تاجگذارى اطريش بايد مجرا شود .\r\n\r\nغرق كشتيها\r\nيازدهم ربيع الثانى ، 4 فوريه - پس از نطق اخير ويلسن و استنكاف دول ائتلاف از پيشنهاد صلح ، دولت آلمان يادداشتى به دولت امريكا داد كه تعهدات و قيود راجع به عمليات تحت البحرى از غرّهء ماه فوريه نسخ است و از آن به بعد عمليات تحت البحريها نامحدود خواهد بود . من بعد دولت امريكا جهازات خود را از منطقهء جنگ حركت ندهد\r\n\r\n","description":"","footnote":"","page_name":" 4723 ","page_number":599},
  {"content":"\r\n\r\nكه بدون مراعات بىطرفى و بدون اخبار غرق خواهد شد . از اين سخت‌تر يادداشتى به اسپانيا داده كه حكم نموده است مال التجاره و امتعه و اجناس و مأكول هم به ممالك متفقين حمل ننمايد .\r\nبا لهجه‌اى از اين نرم‌تر به ساير دول بىطرف نيز يادداشتى روانه شد كه عمليات تحت البحريها نامحدود خواهد بود و هيچ كس اجازه ندارد عبور مرور نمايد . در حقيقت همه دول را به جنگ دعوت مىكند ( چنانچه سابقا حدس زده شد آلمانها پس از قيام ملى و رد پيشنهاد صلح يك كار بزرگى زير سر داشتند و آن گويا همين عمليات نامحدود تحت البحريها بود كه عالم را به صدا بياورد ) . اين يادداشت در امريكا سوء اثر سختى بخشيده و ساير دول بىطرف انتظار اقدامات و جواب دولت اتازونى را دارند .\r\nپنجم فوريه جمهورى امريكا به توسط سفير خود به دولت ايران قطع روابط و اخراج سفير آلمان و احضار سفير خودش را از برلن تلگراف مىكند و ضمنا تقاضا مىكند در صورت امكان دربار ايران هم تأسى به جمهورى امريكا نمايد و تذكار مىكند كه ويلسن مساعدت دول بىطرف را قدم شايانى مىداند كه ممكن است براى حصول صلح و خاتمه جنگ برداشته شود . به تمام دول بىطرف امريكا تلگراف مىكند .\r\n\r\nقطع روابط با آلمان\r\n3 فوريه - هشت ساعت و بيست و پنج دقيقه بعد از ظهر كنت برنسد ورف سفير آلمان مقيم واشنگتن پاسپرت خود را دريافت كرد . امريكا پانصد مليان دالر فورا براى تداركات نظامى حواله داد . عموم امريكائيها متفق به قطع روابط شده‌اند . در كنگره ويلسن نطق مفصلى مىكند و كنگره به اتفاق راى به قطع روابط مىدهند . در امريكا به واسطهء جاسوسان آلمانى و نژادهاى آلمانى احتياطات كلى ديده مىشود همه‌جا را مستحفظ و پليس گذاشته‌اند . در ممالك متفقين همه‌جا ويلسن را تحسين مىكنند و مىگويند آلمان آخرين پول خودش را در اين قمار گذاشت و از حالا باخته است . قيصر امريكا را دعوت به جنگ و شمشير مىكند . بنابراين تنبيه مىشود . آلمانها يا مشغول نوشتن يادداشتى هستند كه به حيثيت آنها برنخورد يا منتظر اقدامات تحت البحرى هستند كه جواب ويلسن با آن داده مىشود . تمام كشتيهاى تجارتى آلمان كه در آبهاى امريكاست تعليم يافته‌اند كه محترق يا غرق نمايند . عجالتا چندين كشتى دستگاه ماشين خود را خراب كرد يا آتش زده‌اند . روزنامه‌جات آلمان اعتنائى به قطع روابط امريكا نكرده مىنويسند اين مسئله را از ديرزمانى مىدانستيم و بىطرفهاى اروپائى را تهديد مىكنند كه اگر تأسى به ويلسن نمايند دچار عواقب هولناكى مىشوند .\r\n\r\n","description":"","footnote":"","page_name":" 4724 ","page_number":600},
  {"content":"\r\n\r\n2 و 10 فوريه - بعضى از دول به يادداشت امريكا تأسى كرده برخى بطور تمايل جواب داده‌اند . چنين مستفاد مىشود كه آلمان به دول بىطرف اروپا بعضى امتيازات در كشتىرانى داده و براى حرب با امريكا حاضر شده است . دول لاتين نژاد امريكاى جنوبى تمام با اتازونى همراه شده برزيل يحتمل به شراكت امريكا داخل محاربه شود .\r\nاسپانيا هنوز جوابى نداده ، ليكن هياهو خيلى مىكنند . اين يادداشت آلمان باعث يك ولوله و آشوب شديدى در تمام دنيا شده حكم معما را حاصل نموده كه فقط مرور زمان آن را حل و تصفيه مىكند . به قول روزنامهء « ايران » دنيا عصبانى شده است . تلگرافى در 14 فوريه ديده مىشود كه آلمان امريكا را براى مذاكرات دعوت مىكند .\r\n\r\nامكانات كارخانجات امريكا\r\n13 فوريه - مستر دجراد سفير امريكا وارد برن شد . نهم فوريه چين قويا برضد جنگ تحت البحرى به وزير مختار آلمان پرتست مىكند كه اگر آلمان رعايت پرتست را ننمايد مجبور خواهد بود كه روابط خود را مقطوع نمايد . ادارهء كارخانجات امريكا اعلان نموده كه يك ثلث بيش از تمام كارخانجات آلمان قورخانه و مهمات مىتواند بدهد . كارخانهء آيروپلن سازى امريكا اعلان نموده در هفته دويست آيروپلن خواهد داد . توپهاى شانزده اينچى را در امريكا امتحان مىكنند . سيصد نفر صاحب‌منصب آلمان از امريكا به‌سمت مكزيك عزيمت نموده‌اند كه آن دولت را با امريكا به جنگ تحريك كنند .\r\n\r\nحرفهاى كرونر\r\nمارشال اوياماى معروف در ژاپن وفات مىكند . دو هزار تحت البحرى آلمان راه انداخته سيستم جديد آن پنج هزار تن است و تا هفتاد روز مىتواند در درياها گردش كند . جنرال كرونر رياست و فرماندهى فرونتهاى اقتصادى آلمان را دارد ، به همان مقامى است كه هيندنبورگ مىباشد . با يكى از وقايع نگاران روزنامه صحبت مىكند و با خنده مىگويد كه سال گذشته اين موقع ما مجبور بوديم كه از مردمانى استدعا كنيم نفط و روغن و گندم خود را لطفا به ما داده ما پولهاى طلاى خود را بدهيم . امروز ديگر محتاج بدان نيستيم كه اين مرحمتهاى پرقيمت او را تقاضا كنيم . باز مىگويد ما به قدر يك « كردآرمه » علماى هر فنى را نشانده‌ايم براى آتيهء آلمان از پلتيك و اقتصاد و تجارت و زراعت و غيره و غيره پيش‌بينى مىكنند و دستور مىنويسند .\r\nصداى غرش توپهاى فرونت فرانسه و آلمان تا انگلستان و نورماندى مىرسد كه فاصلهء آنها سيصد كيلومتر يا چهل و هشت فرسنگ ايران است . قانون جديد كه براى\r\n\r\n","description":"","footnote":"","page_name":" 4725 ","page_number":601},
  {"content":"\r\n\r\nحمله وضع شده اين است كه به‌جاى بمباردمان محلى بمباردمان عمومى مىشود ، تا حريف نداند كه از كدام نقطه حمله شروع خواهد شد . پادشاه انگليس در نطق افتتاحيهء پارلمان مىگويد ما و متفقين ما قطع نموده‌ايم مادامى كه تقاضاى مشروع ما به عمل نيامده و براى آتيه تضميناتى كه جهت تمدن دنيا ضرور است به دست نيامده دست از جنگ برنداريم . در جواب رئيس جمهور ، ما اصول تقاضاهاى خود را گفتيم تخلف دشمن كارى كه مىكند اين است كه اين تصميم ما را از فولاد محكم‌تر و سخت‌تر مىكند .\r\nانگليسها در بين النهرين پيشرفت مىكنند . مسافت قليلى تا كوت العماره دارند .\r\n\r\nنطق ويلسن\r\nاخبار تلگرافى رويتر خودش يك روزنامهء مبسوطى است . مطالب ذيل را محض آگاهى قارئين عظام از آن درج مىكنم .\r\nنطق ويلسن در سناى واشنگتن ، در طى خطاب خود به مجلس سنا پرزيدنت ويلسن خاطر حضار را از يادداشت صلحى كه به دول متخاصمه فرستاده بود متذكر داشته اظهار نمود كه مساعى وى در خاتمه دادن جنگ پيشرفت حاصل شده است . ويلسن لزوم استقرار يك صلح دائمى را تأكيد كرده گفت براى حصول اين مقصود بايد خيال فتح را در جنگ كنونى متخاصمين در خاطر محو نمايند . فتح مستلزم اين معنى است كه طرف مغلوب صلح را مطابق پيشنهاد غالب قبول كند و به غرض و كينه كه از اين قضيه حادث مىگردد يك تهديد دائمى به صلح و مصونيت عالم خواهد بود .\r\n\r\nاصول مونروئه\r\nصلحى كه مرضى الطرفين و مقبول عامه باشد فقط آن صلحى است كه اركان آن تساوى حقوق ملى جاى داشته باشد . براى مثال لهستان را شاهد قرار داده گفت مملكت مزبور بايد متحد و مستقل و آزاد شود . سپس ويلسن لزوم آزادى درياها را تأكيد كرده اعلام داشت كه جميع ملل بزرگ مستقيما دسترسى به دريا داشته باشند و اين مسئله موجب محدود شدن قواى بحرى خواهد شد . حصول اين مقصود خيلى مشكل است .\r\nليكن براى استقرار صلح ملل عالم [ بايد 
  ] براى حل آن حاضر شوند . ويلسن ارائهء طريق نمود كه ملل عالم متفقا بايد اصول « مانروئه » را قبول كنند بدين معنى كه هيچ ملتى نبايد سياست و پلتيك خويش را بر ملت ديگر غلبه داده بلكه جميع ملل كوچك و بزرگ بايد بدون تعرض و بدون مانع در ترقى دادن خويش آزاد باشند .\r\nپرزيدنت ويلسن در طى نطق خود اظهار داشت مجامعى كه براى حفظ صلح تشكيل\r\n\r\n","description":"","footnote":"","page_name":" 4726 ","page_number":602},
  {"content":"\r\n\r\nيابند براى حفظ آتيهء عالم كافى نيست مگر آن‌كه اهالى دنياى جديد در آن شركت داشته باشند و از آن طرف اهالى امريكا فقط صلحى را مىتوانند ضمانت و تأمين نمايند كه مطابق اصول عادلانهء حكومت امريكا باشد . معاهدات به تنهائى صلح را حفظ نمىنمايد .\r\nبايد زور و قوه را حافظ و ضامن بقاى صلح قرار داد و اين قوه كه ضامن و حافظ صلح است بايد از قواى هر ملتى به تنهائى يا از قواى چند ملت كه با يكديگر متحد گردند زيادتر باشد ، به‌طورى كه مقاومت با آن ممكن نشود .\r\nتعبيرات و عقايد - خلاصه آنچه رويتر تلگراف نموده . در نيويورك در همان حالى كه عبارت ويلسن كه صلح بدون فاتحيت قطعى بايد باشد مساعد به حال آلمان مىدانند در همان حال مىگويند مقصود ويلسن اين بوده كه بدون اضمحلال يك‌طرف بايد صلح شود . حفظ حقوق ملل ضعيفه مىگويند خود يكى از شرايط اساسى متفقين است . در لندن هنوز به قدر كفايت جرايد وقت نداشتند كه اظهار عقيده نمايند . ليكن صلح بدون فاتحيت چندان هواخواه ندارد . جرايد پاريس عموما مىنويسند كه مقاصد عاليهء اخلاقى ويلسن معنا با مقاصد دول متفقه يكى است ، ولى اين مقاصد را به اشكال مىتوان با اين نطق موافقت داد .\r\n\r\nروزنامه‌هاى امريكا و جاهاى ديگر\r\nروزنامه « سان » ( آفتاب ) منطبعهء نيويورك مىنويسد ويلسن كه نتوانست حتى در مكزيك موفق به صلح شود حالا مىخواهد درس به تمام عالم بدهد . روزنامهء ترىبيون نيويورك مىنويسد كه بيانات ويلسن انعكاس عقيدهء امريكا نيست . آزادى درياها يك عبارتى است كه معنى ندارد . دريا براى همه و هركس در موقع صلح آزاد است . روزنامهء « هرالد » عقيده دارد كه نطق مساعد به حال آلمان است . جرايد لندن نسبتا اين نطق را از روى سردى تلقى كردند . در همان حالى كه حسن نيت او را ترديد نمىكنند خاطرنشان مىكنند جنگهاى امريكا اعم از جنگهاى داخلى با خارجى بدون فاتحيت قطعى نبوده است . با عمليات سبعانه متحدين اروپاى مركزى هيچ اميدى براى آن‌كه اين جنگ بدون تنفر و عداوت دائمى خاتمه يابد باقى نمىماند .\r\nكلون كازت مىگويد ما نمىفهميم چگونه نطق ويلسن دنيا را به صلح نزديك مىكند .\r\nجريدهء رينش زيتونگ مىگويد صلح بدون فتح چنين نتيجه مىدهد كه دول اروپاى مركزى از فتوحات خود بىبهره بمانند . از بيانات آزادى درياها مىگويد آلمان بايد بلژيك را نگاه دارد . بحر مانش براى آلمان همان حكم را دارد كه داردانل براى روسيه .\r\n25 ژانويه - تعبيرات كه از نطق ويلسن مىكنند غير مساعد است . مطبوعات آلمان\r\n\r\n","description":"","footnote":"","page_name":" 4727 ","page_number":603},
  {"content":"\r\n\r\nزبان تكذيب و تقديح را گشوده‌اند . به‌طور وضوح از قبول صلح بدون فتح امتناع دارند .\r\nبه علاوه اشارات ويلسن به لهستان غير قابل تحمل است . مطبوعات اسپانيا مىگويند مقاصد ويلسن عملى نيست و صورت فعليت نمىتواند يافت .\r\nواشنگتن - ديپلماتها بيانات ويلسن راجع به آزادى دريا چنين تعبير مىكنند كه كانال پاناما و سوئز و تنگه‌هاى جبل الطارق و داردانل بايد بىطرف شوند . مطبوعات اطريش از نطق ويلسن اظهار وجد و سرور مىكنند خصوصا از آزادى درياها ، ليكن گوشزد مىكنند كه صلح بدون فتح مخالف تقاضاهاى مؤتلفين است . انتهى .\r\n\r\nيادداشت آلمان\r\n2 و 3 و 4 فوريه 1917 - يادداشت آلمان - نيويورك - راپرت واصله از برلن حاكى است كه دولت آلمان يادداشتى مبنى بر نطق ويلسن در سنا به دول بىطرف مخابره كرده است .\r\nيادداشت مزبور مىگويد نظر به اين‌كه متفقين پيشنهاد صلح را رد كرده‌اند آلمان مجبور است كه قيودات جنگ دريائى را از غرّهء فوريه رعايت ننمايد و از دولت اتازونى خواهش مىكند براى منع و جلوگيرى از اتلاف نفوس به جهازات امريكا اطلاع دهد كه داخل بعضى از مناطق نگردند .\r\nواشنگتن - ملاحظات اوليه راجع به يادداشت چين تأثير بخشيده كه وضعيات را بسيار شديد مىدانند اقدامات فورى انتظار مىرود .\r\nمادريد - يادداشت آلمان به دولت اسپانيا داده شده ، مىگويد آلمان و اطريش به كلى هرگونه تجارت را ما بين بىطرفها و متفقين غدغن مىكند و تمام كشتيها را بدون رعايت بيرق و محمولات ، ترپيل خواهند زد . تمام جهازات پنج روزه فرصت دارند كه به بنادر بىطرف مراجعت نمايند .\r\nوخيم‌ترين و شديدترين حادثهء جنگ - نيويورك جرايد اينجا اعلان عمليات نامحدود تحت البحريهاى آلمان را از وخيم‌ترين حوادث جنگ مىدانند . بسيارى اصرار دارند روابط قطع شود و كنت برنسدرف خارج شود .\r\n\r\nمتن يادداشت آلمان\r\nيادداشت آلمان به امريكا اشاعت يافته است . دولت آلمان اظهار مىدارد كه آلمان به منتها درجه بانيات و آرزوهاى ويلسن موافقت دارد و اظهار تأسف و تألم مىكند كه رويهء دشمنان مانع از نيل به اين مقاصد و احساسات عاليهء انسانيت پرستانه است . نقشه و نيتى كه دول اروپاى مركزى در نظر دارند اين نيست كه دشمنان خويش را مضمحل سازند .\r\n\r\n","description":"","footnote":"","page_name":" 4728 ","page_number":604},
  {"content":"\r\n\r\nثبات ما با حقوق ملل ديگر توافق دارد ، خاصه در خصوص بلژيك . چنانچه شانسلر امپراطورى چند هفته قبل اعلان داشت دولت آلمان خيال ضميمه ساختن آن را ندارد .\r\nقصد او اين است با بلژيك مناسبات دوستانه همجوارى داشته باشد و مانع از اين گردد كه دشمنان آلمان آن مملكت را آلت اجراى نيات خصمانهء خويش قرار دهند . ورقه‌اى كه در يادداشت مزبور ملفوف است اياب و ذهاب را در آبهاى اطراف بريطانياى كبير و فرانسه و ايطاليا و بعضى نقاط بحريهء مديترانه غدغن مىكند . استثناهائى كه كرده‌اند از اين قرار است . جهازات امريكا مىتوانند به فالموت بروند ، جهازات مزبور بايد علائم و نشانهاى مخصوص داشته باشد . امريكا بايد ضمانت كند حامل قاچاق نباشد .\r\nويلسن ولانسينك وزير خارجه يك ساعت مشورت كردند ، سپس معلوم شد دولت امريكا درصدد اقدامات معينى است . وضعيات خيلى وخيم و شديد است . بعضى اقدامات به عمل آمده لكن كيفيت آن معلوم نيست .\r\nشانسلر امپراطورى در رايشتاخ چنين گفت : شرايط صلح دشمن را فقط يك ملتى قبول مىكند كه به كلى شكست خورده باشد و هزيمت يافته باشد . ما را دعوت كرده‌اند كه تا آخر جنگ كنيم . ما دعوت را اجابت نموده همه‌چيز را فدا مىكنيم . آلمان فاتح خواهد بود .\r\nجنگ تحت البحرى به مرحلهء شديد خود داخل شده . شانسلر اعتراف كرد كه در ماه مارس گذشته با جنگ نامحدود تحت البحرى مخالف بود . آن زمان موقع نرسيده بود ، ليكن امروز موقع آن است . اميد فتح و موفقيت بدين اقدام داريم . من با فرماندهء كل موافقت دارم كه محاربات تحت البحرى ما را به فتح نزديك مىكند . ( اميرال پير هفتاد ساله ون تريپتيز ، وزير بحريهء سى ساله آلمان كه بحريهء ناچيز آن دولت به همت اين مرد به اين ترقى نايل شد اصرار به عمليات نامحدود تحت البحرى داشت . چون شانسلر و ديگران با او مخالفت كردند از مقام خود استعفا داد . امروز همه با خيالات آن پيرمرد همراه شده‌اند . )\r\nدر مادريد اضطراب و هيجان كه از يادداشت حادث شده خيلى شديد است . وزراء و زمامداران نظامى و بحرى پيوسته مشغول مشورت هستند . جهازات هلند غدغن شد از بنادر حركت نكنند . غرّهء فوريه بندر نيويورك بسته شد . 3 فوريه بندر نيويورك باز شد .\r\nنيويورك وارلد مىنويسد يادداشت آلمان در حكم اعلان جنگ است با اتازونى و مىگويد ويلسن بايد مواد التيماتوم خود را طورى سريعانه اجرا كند كه دربار برلن نتواند معاذيرى اقامه كند كه مقصود اتازونى را نفهميده است . از اين به بعد اتازونى بايد براى حفظ جان و مال امريكائيها در درياها اقدامات لازمه به عمل آورد . اگر اين مسئله مستلزم\r\n\r\n","description":"","footnote":"","page_name":" 4729 ","page_number":605},
  {"content":"\r\n\r\nجنگ با آلمان است باشد . جرايد متفقا مىگويند اقدامات آلمان غير قابل تحمل است .\r\n\r\nاخبار رويتر\r\nپنجم و ششم فوريه - واشنگتن - در خاتمهء جلسهء كابينه كه دو ساعت و نيم طول كشيد ويلسن به كاپيتول رفت كه با رئيس كميتهء مناسبات خارجه مشورت نمايد . چه قبل از هر اقدامى مشورت با او لازم است . اين مسئله معين است كه كابينه تن در نخواهد داد كه آلمانها در حقوق امريكا مداخله نمايند .\r\n\r\nتصميم قطع رابطه\r\nسيم فوريه - هشت ساعت بيست و پنج دقيقه بعد از ظهر كنت برنسد ورف سفير آلمان در دربار اتازونى پاشپورت خود را دريافت داشته است . مستر جرارد سفير امريكا در دربار برلن احضار شده است . ويلسن بعد از مشورت با وزراء كابينه و سناتورها تصميم به قطع روابط كرد . چه در طى مذاكرات كه به عمل آمد بر وى معلوم گشت كه تمامت مملكت متفقا طرفدار قطع روابط مىباشند .\r\n\r\nلندن 3 فوريه\r\nامريكا روابط ديپلوماسى خود را با آلمان مقطوع ساخته است . واشنگتن يازده ساعت و پنجاه و پنج دقيقه بعد از ظهر اقدامات ويلسن مانند رعد بود . به فوريت لايحه به مجلس نمايندگان تقديم شد كه معادل پانصد مليان دالر سهام خزانه براى اتمام تداركات نظامى صادر گردد . اقدامات احتياطى به عمل آمده كه از هرگونه بلوا و اقداماتى كه طرفداران آلمان عمل آورند جلوگيرى شود . جميع اعضاء پارلمان اظهار داشته‌اند كه با ويلسن همراه مىباشند .\r\nنيويورك - بانكها و ادارات را با بيرق زينت كرده‌اند . اهالى براى خريد روزنامه حمله كردند و براى نزديك شدن به تختهء اعلان و اطلاعات با يكديگر جنگ مىكردند .\r\n\r\nواشنگتن 4 فوريه\r\nعدهء كثيرى از ديپلماتها براى استماع نطق ويلسن حضور به‌هم رسانيدند . تقريبا نمايندگان جميع ممالك امريكاى جنوبى حضور داشتند . حضور قضات محاكم عاليه و وزراء كابينه و اجزاء بلند مرتبهء دولتى شدت و سختى اوضاع را تأكيد مىنمود . در موقع ورود ويلسن صداى هلهله و كف زدن از حضار بلند شد و به فوريت سكوت و آرامش در\r\n\r\n","description":"","footnote":"","page_name":" 4730 ","page_number":606},
  {"content":"\r\n\r\nفضا حكمفرما گرديد . ويلسن با قيافهء موقر و گرفته بدون هيچ تبسم در حضور جماعت تعظيم كرد و آهسته شروع به قرائت خطابه خود نمود . چون رئيس جمهور قطع روابط اتازونى را با آلمان اعلان داشت صداى تحسين و تمجيد بلند گشت و چون اظهار نمود نمىتوان باور كرد كه آلمان تعهدات خود را رعايت نكرده سفاين و نفوس امريكا را منهدم خواهد ساخت مجددا صداى تحسين و آواز هلهله بلند شد . در خاتمهء خطابه ويلسن ، كنگره برخاست و در حالت قيام بود تا زمانى كه پرزيدنت از مجلس خارج گرديد . ( مجلس ملى و سنا كه براى مشورت بزرگى در يك‌جا اجتماع نمايند كنگره ناميده مىشود ) .\r\n\r\nجلسهء تاريخى كنگره\r\nواشنگتن - در جلسهء تاريخى كنگره ويلسن علل تصميم خود را بيان نمود . در موقع بيانات وى صداى هلهله و شادى بلند بود ، خاصه آن موقعى كه اظهار داشت من از كنگره درخواست خواهم نمود كه وسايل حفظ جان و مال امريكائيها را فراهم آورند .\r\nويلسن اظهار داشت كه نقض اطمينانات مؤكده كه آلمان پس از غرق كشتى سوسكس داد هيچ چاره و علاجى جز قطع روابط بىطرفى نمىگذارد . ليكن با وجود اين اقدام تأسف خيز آلمان من نمىتوانم باور كنم كه اولياى آلمان مودت قديمى و دوستى ديرينه را كه ما بين دو ملت بزرگ بوده به هيچ نشمرده دست به انهدام جان و مال امريكائيها بگشايند .\r\nهرگاه معلوم شود كه اعتماد و اطمينان من به پيش‌بينى و مآل‌انديشى اولياى آلمان بىاساس بوده من از كنگره درخواست مىكنم كه وسايل لازمه براى حفظ امريكائيهائى كه به شغل مشروع خويش در درياها مشغول‌اند فراهم نمايند . سپس ويلسن اظهار داشت كه تمام ممالك بىطرف بالطبيعه به‌همين منوال رفتار مىنمايند . رئيس جمهورى علاوه كرد ما دوستان صميمى ملت آلمان هستيم و آرزو داريم كه با دولت آنها به حال صلح باقى باشيم . ما باور نخواهيم كرد كه آنها دشمن ما هستند مگر وقتى كه ما را مجبور به قبول كردن اين عقيده نمايند . مقصود ما فقط اين است كه حق ملت خود را به آزادى و عدالت دفاع نمائيم . اين مقاصد اساس صلح‌اند نه اساس جنگ . خدا كند كه دولت آلمان به توسط اقدامات غير عادلانه ما را به دفاع از عمليات خودشان دعوت ننمايند .\r\nانتهى .\r\n\r\n","description":"","footnote":"","page_name":" 4731 ","page_number":607},
  {"content":"\r\n\r\n\r\nقطع رابطهء امريكا و آلمان\r\nلندن - راپرت قطع روابط امريكا و آلمان كه رويتر طرف عصر در لندن اعلام داشت از جميع حوادثى كه در جنگ رخ داده است بيشتر تأثير بخشيد . اگرچه هيجان بزرگى مشهود نگشت چه اهالى به استماع حوادث مهمه عادت كرده‌اند . طبقات فكور اهالى مىدانند كه وضعيات حاليه هم داراى منافع است و هم داراى مضار . مثلا اسراى مؤتلفين در آلمان از فوايد مساعدت قيموميت امريكا محروم خواهند شد و مسئلهء اعانه كه به بلژيك مىرسيد دچار خطر شده صدها هزارها دچار پنجهء قحط و غلا خواهند شد . عقيدهء عموم اين است امريكا مجبور به جنگ خواهد شد . در خصوص جنگ امريكا حدسيّات مختلفه زده مىشود . مسئلهء مهمات و قورخانه خيلى جانب توجه واقع شده .\r\nنيويورك - روزولت رئيس جمهور سابق با چهار پسرش داوطلب خدمت شده و وعده مىدهد يك دويزيون قشون تشكيل بدهد .\r\n\r\nاميدهاى آلمان\r\nيادداشت آلمان نيز مىگويد مدت دو سال است كه انگلستان بىشرمانه قواى بحريهء خود را براى اين نيت به كار برده به توسط قحط و غلا و جوع و گرسنگى آلمان را مجبور به تسليم نمايند . بعد از كوششى كه ما براى صلح كرديم و دشمن در جواب مجاهدات ما جنگ را سخت‌تر نمود ملت آلمان يك جنگ جديدى براى حفظ حيات خويش در جلو دارد . دولت آلمان بايد جميع حربه‌هائى كه در تصرف دارد جنگى را كه به گردن وى گذارده‌اند جريان دهد و جميع قيود و حدودى را كه تا به حال به عهده داشت ترك گويد .\r\nآلمان اميدوار است كه اتازونى وضعيات جديد را از نقطه‌نظر عالى بىطرفى درك كند و در منع كشتار و اتلاف نفوس كمك و مساعدت نمايد . « 1 »\r\nپنجشنبه 17 جمادى الاولى ، 21 حوت - به عيد چيزى نمانده امسال كار عيد بسى دشوار است . قند و شيرينى به قدرى كم و گران است كه نمىشود خريد . رعيت و فقرا كه به كشمش هم قناعت مىكردند آن هم يك من شاه نه قران شده ، امسال از آن هم محرومند . اسمعيل قاطرچى ناخوش بود اسمعيل جلودار با جهانگير را شهر فرستادم يك هزار و دويست تومان پول از بابت غلهء خريدارى حاجى افخم الدوله روانه كردم\r\n\r\n\r\n","description":"","footnote":"\r\n( 1 ) - اينجا مطلب افتادگى دارد و مؤلف نوشته است « دو صفحه را سرقت كرده‌اند بر يغماگر لعنت » ( يادداشت مؤلف ) .\r\n","page_name":" 4732 ","page_number":608},
  {"content":"\r\n\r\n( خروارى بيست و هفت تومان تسعير شد ) . دويست تومان براى حضرت و الا ، پنجاه تومان براى آقاى عماد السلطنه ، مبلغى هم براى سايرين . خرج طهران از بين رفت . اما خرج اينجا خيلى زيادتر شده است .\r\n\r\nملا محيط : فرق درس قديم و جديد\r\nملا محيط خوب درس مىدهد . ملكه خوب پيش‌آمده . اين كتب جديد هم خيلى خوب نوشته شده . مثل ايام ما نيست كه زنها خاله سوسكه ، بهرام گلندام يا كلثوم ننه درس بخوانند . مردها رستم‌نامه ، اسكندرنامه ، گرگ و روباه ، سنگ‌تراش . قلم هم به دست ما قبل از سن پانزده و شانزده نمىدادند . آبرار يتيم كه نزد من غلام بچه است خدمت سفره هم با اوست . روزها در مكتب‌خانه مىنشست هرچه روشنك و ملكه درس مىخواندند از حفظ كرده بود به‌طورى كه روز بعد غلطهاى ملكه و روشنك را از حفظ مىگفت . من چون يك همچو هوش و حافظه از او ديدم گفتم ملا محيط او را درس بدهد . اينك مشغول است و به محض يك دفعه قرائت حفظ مىكند .\r\nدو روز قبل تاج الدين از شهر آمد كاغذى ميرزا اسمعيل خان نوشته بود . اخبارى كه نوشته بود از اين قرار است : آلمانها از راه بسارابى وارد روسيه شده مشغول حمله به طرف بندر اودسا هستند . در ايران روسها همدان را تصرف كرده‌اند با تلفات زياد . در فرانسه آلمانها سواسن را تصرف كرده‌اند . هنوز جنگ ما بين امريكا و آلمان معلوم نيست .\r\nيحتمل كه هيچ جنگ نشود . تحت البحريها در دو هفتهء اخير دويست و ده فروند كشتيهاى مختلف را غرق كرده‌اند . روزنامه نيامده است .\r\n\r\nرفعت السلطان - بىنظمى روسها\r\nرفعت السلطان طهران رفته گويا شغل او را مىخواستند به ديگرى بدهند ، شتابان رفته است . ميرزا اسمعيل خان هم نوشته بود شب عيد طهران مىروم و تازه او را ماليه در سر صندوق عدليه گذاشته . يك شب هم دو نفر روس مست او را تعاقب كرده‌اند . توى دكان بقالى رفته از راه ديگر فرار كرده . آنها هم شيشهء نفط را روى روغن شخص بقال خالى مىكنند . صبح رفعت السلطان پانزده تومان خسارت روغن را مىدهد . روسها يواش يواش شلوغ مىكنند . اگر مسكرات غدغن نشده بود هرزگى آنها چندين مقابل بود .\r\nفشنگ و تفنگ فروخته‌اند . آنچه هم الاغ ما چه از جاده عبور كند از دست رعيت گرفته مىگويند يك كنار بايست و پشت خود را به ما بكن و مشغول مىشوند . در شهر هم از زنهاى فاحشهء ايرانى مبتلاى كوفت و سوزاك خيليها شده‌اند .\r\n\r\n","description":"","footnote":"","page_name":" 4733 ","page_number":609},
  {"content":"\r\n\r\n\r\nروس و عثمانى\r\nعلى برادر حيدر قلى خان مرحوم آمده بود مىگفت تا ايلان داشى عثمانيها هستند . از آن بعد ، از كبودراهنگ ، لتكا ، حسين‌آباد الى قزوين روس است . نه اين سمت به شهر همدان آدم مىگذارند برود نه از آن سمت به حدود روسها . از جمعيت و توپ عثمانيها بيشتر مىگفت . من احتمال مىدهم چون انگليسها نزديك كوت العماره شده بودند آنجا را گرفته باشند . عثمانيها به طيب‌خاطر همدان را تخليه [ كرده‌اند 
  ] و براى كمك به اردوى بغداد مىروند . على نه روز است از همدان بيرون آمده چطور به اين سرعت همدان را به قهر و غلبه گرفته باشند كه اسمعيل نوشته .\r\n\r\nتلفن بىسيم\r\nدر انگليس يك زيپلن را فرود آورده‌اند ( ال 33 ) . شكل آن ساخته و محترق شده در روزنامه بود . اين زيپلن چيز عجيبى است . هفتصد پا طول آن است . تمامش اسرار بوده كه مهندسين انگليسى همه را كشف مىكنند . اطاقها ، راهروها ، توپها ، بمها دارد . تلگراف بىسيم تلفن بىسيم يك حكايتى است كه عقل حيران مىماند . بيست و چهار نفر هم در آن بوده . يكىديگر از همين سيستم را در مراجعت زيپلنها محترق و پائين مىآورند . در سال گذشته فقط ده زيپلن آلمانى را انگليسها منهدم داشته‌اند .\r\n\r\nخبر فوت جهانشاه خان\r\nدوشنبه 18 جمادى الاولى ، 22 درجهء حوت ، 12 مارس - دو روز است برف و باران داخل هم مىآيد . بنفشه باز شده گلهاى شب‌بوى ما باز شده . زمستانى نظير امسال ديده نشد . برادر حيدر قلى خان رفت . او مىگفت جمعى از خدمهء جهانشاه خان مراجعت مىكردند گفتند جهانشاه خان در كرمانشاه مرحوم شد . املاك او را هم روسها عجالتا ضبط نموده‌اند . پلتيك آخر عمرش آمد نكرد . پسر بدى دارد ، ترياكى ، عرق‌خور ، دزد ، كثيف . گويا قابليت نگاه داشتن يك ده را نداشته باشد ، چه رسد به سيصد ده . اما برعكس پسر اسعد الدوله منيع الدوله قابل است .\r\n\r\nمقالهء روزنامه ايران\r\nباز از دو روزنامهء ايران - يك مليارد چقدر است . لفظ مليارد از آغاز جنگ به اين طرف غالبا در ضمن اعتبارات ماليه و مخارج جنگى متحاربين تكرار مىشود ، چنانچه در\r\n\r\n","description":"","footnote":"","page_name":" 4734 ","page_number":610},
  {"content":"\r\n\r\nستون ديگر شمارهء امروزى روزنامه شرح اعتبار جديد دولت انگليس كه براى هر هفته يك مليارد فرانك تخصيص داده شده به‌طور مشروح مندرج است . براى اين‌كه درست تشخيص داده شود كه مليارد چيست و شامل چه مقدار عظيمى است شرح ذيل را به طور خلاصه از مجلهء « نوا » منطبعه پطروگراد اقتباس مىنمائيم . اگر فرض كنيم كه يك مليارد فرانك طلا را ذوب نموده و يك شمش عظيم يك پارچه درست كنند و زن آن بالغ بر سيصد و بيست و دو هزار و پانصد كيلوگرم ( معادل يك هزار و هفتاد و پنج خروار ايران ) و حجمش هفده متر مكعب مىشود . براى حمل اين مقدار طلا بيست و چهار واگون كه طول قطار آن چهارصد متر مىباشد لازم است و اگر بخواهيم اين‌بار سنگين را از زمين برداريم كمتر از شش هزار نفر آدم پرقوت از عهدهء حركت دادن آن بر نمىآيند .\r\nاگر يك مليارد را از مسكوكات طلاى بيست فرانكى داشته باشيم و آنها را پهلوى هم [ بگذاريم 
  ] در يك خط هزار و پنجاه كيلومترى ( قريب يكصد و شصت و پنج فرسنگ ) خواهد بود و براى طى اين مسافت با راه‌آهن سريع الحركه بيش از دو شبانه‌روز مدت لازم است و اگر اين سكه‌هاى بيست فرانكى را روى هم بچينيم بلندى آن به ارتفاع سى و سه كيلومتر ( قدرى بيشتر از پنج فرسنگ و نيم ) مىرسد . اگر اين مقدار طلا را به نقره مبدل كنيم از آن نقره مىتوانيم كمربندى به قطر چهار ميليمتر از خط استوا به دور زمين بست .\r\nدويست و پنجاه هزار كيسه كه در هريك از آنها هشتصد عدد سكه نقرهء پنج فرانكى باشد يك مليارد است . براى حمل آن مبلغ دويست و پنجاه هزار نفر حمال لازم است .\r\nزيرا يك نفر بيش از يك كيسهء آن را نمىتواند بردارد . يك قطار راه‌آهن كه داراى هزار واگون و طول آن شش كيلومتر ( يك فرسنگ ) باشد براى حمل اين يك مليارد نقره لازم است . اگر يك مليارد فرانك را به برات بانك مبدل كنيم نبايد تصور كرد كه چيز كمى خواهد بود . هزار ورق برات يا اسكناس هزار فرنكى يك مليان است . بنابراين از يك مليان اسكناس هزار فرانكى يك كتاب بزرگ هزار ورقى تشكيل مىيابد كه ضخامت آن يازده سانتيمتر مىشود ( قدرى كوچكتر از دو گره ) و هزار عدد از اين كتابهاى يك مليانى كه معادل با يك مليارد است يك كتابخانهء بزرگى را تشكيل مىدهد . آرى مليارد يك چنين چيزى است و اينك اين مقدار پول فقط براى مخارج يك هفتهء انگلستان منظور مىشود . بايد ديد مخارج عموم متحاربين در اين مدت سى و يك ماه بچه مبلغ حيرت‌انگيز بالغ شده است .\r\n\r\n","description":"","footnote":"","page_name":" 4735 ","page_number":611},
  {"content":"\r\n\r\n\r\nسپهسالار از قول مخبر نويه ورميا\r\nاين شرح را به واسطهء اخلاص و ارادتى كه به شخص سپهسالار اعظم دارم مىنويسم .\r\nمخبر « نويه ورميا » پس از آن‌كه شرحى از پيشرفت عثمانى و تخليه همدان و فرار نمودن طرفداران روس مىنويسد در اول ماه اگوست ( 23 اسد ) سپهسالار اعظم از طهران حركت كرد به املاك شخصى خود رفت و در پشت‌سر اردوى ما ايستاد . حوادث آتيه را به دقت تعقيب مىنمود . سپهسالار در عقب قشونهاى ما بيكار نبود . در اين صدد برآمد كه بر ضد عثمانيها قواى مسلحى از قبايل بروجرد و كرمانشاه تشكيل دهد . چيزى كه هست اين اقدام سپهسالار و مذاكراتى كه با قبايل به عمل آورد كمتر نتيجه بخشيد و به دلخواه خويش موفقيت نيافت . در اواسط ماه سپتامبر ( 22 سنبله ) همين‌كه قواى ما زياد شد و معلوم گرديد تهديد عثمانيها و احتمال تجاوز آنها به پاىتخت مرتفع شد برحسب اجازهء مأمورين نظامى ما مجددا از انزلى و رشت و مازندران و قزوين بناى مراجعت گذاشتند سپهسالار نيز به طهران معاودت كرد و ديد كه مخالفين سياسى او از غيبت او استفاده كرده و در اوضاع و احوال سياسيه تبديلات فراهم ساخته‌اند . چنانچه در غياب سپهسالار فعاليتى به كار برده و همين‌كه سپهسالار به طهران وارد شد تقصير نامهء او انتشار يافت .\r\nسپهسالار به واسطهء جمع‌آورى قشون بر ضد عثمانى و ارتباط با مأمورين نظامى روس در انظار متهم و بدنام گرديد ( از اول بدنام بود ) . اين شخص نه تنها در سراى سلطنتى مورد التفات نشد بلكه به ملاحظهء روس‌پرستى او به تمام وزراء و علما و صاحب‌منصبان غدغن شد كه با او ملاقات ننمايند . طبيعى است كه اين غدغن و حكم عدم مراوده به حال من كه يك نفر مخبر روسى هستم شامل نبود .\r\n\r\nمصاحبهء مخبر روسى با سپهسالار\r\nبنابراين من درصدد ملاقات سپهسالار اعظم برآمدم و در عمارتى كه نزديك طهران دارد به ديدن وى رفتم . اين شخص هفتاد ساله كه از معمرين رجال ايران است در طى مصاحبه با من چنين گفت : البته شما كه يك روزنامه‌نويس صاحب بصيرت هستيد از مرام و مقصود و از نقطه‌نظر سياسى من اطلاع داريد . سال گذشته در همان موقعى كه سفراى آلمان و اطريش و عثمانى به معاونت صاحب‌منصبان سوئدى و دسته‌جات ژاندارمرى در اين صدد برآمدند كه براى روسيه يك خط حرب و فرونت جديدى تشكيل و تدارك نمايند . من به سفارت روس از اين احوال اطلاع دادم . همچنين من به\r\n\r\n","description":"","footnote":"","page_name":" 4736 ","page_number":612},
  {"content":"\r\n\r\nسفارت روس اطلاع دادم كه وجود بختياريها در طهران و آوردن آنها به پايتخت تا چه اندازه خطا و خطرناك مىباشد . در اين اظهارات من ديپلوماسى انگليس نيز شركت نمود .\r\nسال گذشته وقتى كه ديپلوماسى روس با كابينهء مستوفى الممالك راجع به ائتلاف روس و ايران داخل مذاكراه شده بودند اعتقاد من اين بود كه اين مذاكرات فقط براى دشمنان روس نتيجه و فايده خواهد بخشيد زيرا كه اعضاء كابينهء مستوفى الممالك از طرفداران منافع ترك و آلمان بودند عمدا يك رشته تقاضاهاى غير ممكن القبول پيشنهاد مىكردند كه بدين وسيله امرار وقت نموده و براى تجهيز قبايل و عشاير ايران و تشكيل خطوط حربيهء جديد برضد روس و انگليس فرصت مناسبى تدارك كرده باشند .\r\nمن در همان كابينهء مستوفى الممالك وزير جنگ بودم ( و راپرت‌چى ) و از زمينهء اين ائتلاف مخفى اطلاع داشتم . اين بود كه من هم به نوبه خود سفارت روس را از اين احوال مستحضر و مطلع نمودم . در حال‌حاضر يعنى در اين موقعى كه من از نظرها افتاده‌ام ( جهنم كاش زودتر افتاده بودى ) دشمنان سياسى من به ملاحظهء اين‌كه قرارنامه‌اى براى كنترل ماليه و تشكيل قواى جديد در شمال و جنوب از طرف من به تاريخ 19 ايلول ( غرّهء شوال - نهم اسد ) امضاء شده مرا بدنام مىكنند . در صورتىكه آنها به‌طور مخفى در تصديق تحت الحمايه شدن ايران سعى مىنمودند . آنها در اذهان مردم اين‌طور وانمود مىكنند كه اين عهدنامه ايران را به حال نيم مستقل مىاندازند . اين‌گونه تبليغات در دواير عاليه و روحانى تأثير بزرگى توليد نموده است . من از طرف خودم ائتلاف ماه ايلول را لازم مىدانم . اين قضيه موجب انتظام ماليهء ايران بوده و تشكيل قواى جديد كه واسطهء رفع عصيان [ مىشود 
  ] و تهيهء وسايل امنيت به ترقى و تعالى ايران خدمت خواهد كرد .\r\nشرح فوق خلاصهء مقاله « نويه ورميا » است كه روزنامهء « ينگى اقبال » نيز در شمارهء 494 مروخه 17 ع 1 خود نقل نموده و ما بدون آنكه داخل اين موضوع شويم و در مندرجات آن اظهار عقيده نمائيم قضيه را به محاكمهء افكار عمومى محول مىداريم و خداوند احكم الحاكمين است ( ايران - شمارهء 37 ) . ( پايان مقاله )\r\n\r\nسعد الدوله و . . . و . . .\r\nمنتظم الملك مىگفت سعد الدوله در طهران گفته بود سه طبقه از مردم كه در تمام ادارات ممكن نيست داخل نمايند كه قاتل و دزد و ورشكست باشد در كابينهء سپهسالار عضويت دارد . اول صارم الدوله اكبر ميرزا پريروز مادرش را كشت ( قاتل ) وزير خارجه است . دوم يمين الملك كه چه مبلغها از مال دولت را سرقت كرد دزد وزير ماليه . سيم\r\n\r\n","description":"","footnote":"","page_name":" 4737 ","page_number":613},
  {"content":"\r\n\r\nمشير اعظم ميرزا احمد خان پسر مرحوم امين السلطان اتابك ورشكست كه مفلس نامه در دست داشت وزير معارف و تجارت است . حالا از من بپرسند مىگويم اين سه صفت به علاوهء صفتهاى ديگر تمام هم در خود شخص رئيس الوزراء جمع است .\r\n\r\nخبرها از روزنامه‌ها\r\nشنبه 23 جمادى الاولى ، 27 برج حوت - چند نمره روزنامه و دو سه كاغذ از شهر رسيد . اخبارات آن از اين قرار است كه نوشته مىشود : روزنامه‌جات 21 ع 2 ، 15 دلو ، 14 فوريه لغايت يازدهم ج 1 ، 15 حوت ، پنجم مارس . ايران - قواى عثمانى از همدان و بيجار و دولت‌آباد و اطراف عراق كليتا به‌سمت بغداد عزيمت نمودند و قشون روس از تمام آن فرونتها به تعاقب خصم پرداخته‌اند . ليكن در جائى مصادمه حاصل نشده است مگر در نزديكى كرمانشاه ، آن هم بسيار مختصر . از قرارى كه در روزنامه نوشته بود عقيدهء خود من هم از اول همين بود قواى عثمانى پس از تسخير كوت العماره و تسليم توشان نمىبايست ارتعاقب انگليسها دست برداشته و به‌سمت ايران بيايند . تكليف آنها اين بود كه همان‌طور گرم گرم آنها را تعاقب نمايند و در سرحدات ايران با روس دفاع نمايند . بىجهت اين همه قشون شجاع دلير خود را در همدان و ساير نقاط ايران معطل نموده آخر هم كارى صورت نگرفت و منجر به بازگشت گرديد . حقيقتا اين دسته از قشون عثمانى خيلى رشيد و كارآزموده بودند ، جنرال على احسان‌بيك هم مرد رشيد و جنرال كارى بود . عجالتا بغداد در تهديد است .\r\n\r\nتكذيب سپهسالار\r\nسپهسالار يك تكذيبى از مقالهء « نويه ورميا » مىكند كه خودش تصديق است .\r\nمىگويد مترجم خوب ترجمه نكرده و « ايران » مىنويسد مترجم ما نهايت مهارت را در ترجمه دارد . تكذيب راجع است به « نويه ورميا » نه ترجمه‌اى كه ما نموده‌ايم .\r\n\r\nموزهء ملى\r\nدر طهران در عمارت وزارت فوائد عامه كه در دار الفنون است موزهء ملى افتتاح مىشود كه بيشتر اشياء آن را از عمارت و موزه سلطنتى آورده‌اند ، كمى هم مردم داده‌اند روز افتتاح تمام وزرا و رجال و محترمين حضور به‌هم رسانيده وزير علوم و فوايد عامه ممتاز الملك كه خيلى هم از او تعريف مىكنند خطابه‌اى قرائت نموده است . اين موزه در ساعات معين براى مردم باز است كه مجانا رفته تماشا نمايند .\r\n\r\n","description":"","footnote":"","page_name":" 4738 ","page_number":614},
  {"content":"\r\n\r\n\r\nجمع‌آورى تلفن\r\nدر طهران به حكم هيئت وزراى عظام تلفنها را از خانه‌هاى فواحش و نقاطى كه صلاحيت ندارد برچيده‌اند . قشون روس روز جمعه هشتم چهار ساعت بعد از ظهر وارد همدان شد بدون هيچ مانعى و تلفاتى .\r\n\r\nفوت اديب الممالك\r\nسيد محمّد صادق قائم مقامى اديب الممالك فاضل در طهران فوت كرده . با اين آدم خيلى آشنا بوديم . مرد شاعر فاضل اديبى بود . منشئآت او در روزنامه‌هاى « مجلس » ، « آفتاب » و غيره و غيره بسيار است . خداوند رحمتش كند .\r\n\r\nاروپا - قحطى\r\nمعارضه با گرسنگى و قحطى در تمام ممالك اروپا از دوست و دشمن و بىطرف از جنگهاى سوم و وردن بالاتر رسيده است . عجالتا تمام همّ مردم مشغول اين مسئله است و نمىدانند آخر الامر اين قحطى به كجا خواهد رسيد ، در حقيقت همان قحط و غلاى اغذيه تنها نيست همه‌چيز ناياب شده و اگر هم پيدا شود به اعلى درجه قيمت است . مثلا زغال سنگ به قيمت نقره در بعضى ولايات رسيده . در تمام ممالك متخاصمه تهيه و تدارك جنگهاى بهار ديده مىشود ، به‌طوريكه تمام مردم را به حيرت انداخته است و تصور مىكنند جنگهاى بهارى در مقابل حروب گذشته حكم آتش‌بازى و صداى ترقه را در مقابل صداى هوت‌زر داشته باشد . 18 يانوار ، هفتم ع 2 اعضاء مجلس ملى و سنا و اجزاء ادارات و وزارت‌خانه‌ها و دواير دولتى رومانيا از شهر ياسا وارد بندر ادسا شدند و پس از چند روز توقف به شهرهاى خاركوف و خرسوم مىروند .\r\n\r\nدروغگوئى آلمان\r\nامريكا هنوز داخل جنگ نشده ( قهر است ) . در 16 و 17 فوريه رويتر تلگراف مىكند كه در آلمان تكذيب مىكنند كه آن دولت براى عدم وقوع جنگ با اتازونى داخل مذاكرات شده . ليكن مخبر رويتر مىگويد آلمانها بناى دروغگوئى را گذاشته‌اند چنانچه از اعلاميهء وزير مختار سويس مقيم امريكا واقع مىشود . وزير مختار سويس عصر روز شنبه 17 فوريه شفاها اظهار داشت كه دولت آلمان براى مذاكرات حاضر است مشروط بر اين‌كه اتازونى در محاصرهء تجارتى انگلستان مداخلاتى ننمايد . لانسينك وزير خارجهء\r\n\r\n","description":"","footnote":"","page_name":" 4739 ","page_number":615},
  {"content":"\r\n\r\nاتازونى تقاضا كرد كه اظهاريهء شفاهى را كتبا به وزارت خارجه بدهند . وزير مختار سويس شب يكشنبه ابلاغ ذيل را كتبا به وزارت خارجه فرستاد .\r\n\r\nتقاضاى آلمان از سويس\r\nدولت آلمان از دولت سويس درخواست كرده است اطلاع بدهد كه دولت آلمان كمافى السابق حاضر است به‌طور رسمى يا غيررسمى با اتازونى مذاكرات به عمل آورده مشروط بر اين‌كه محاصرهء تجارتى انگلستان قطع نگردد . لانسينك روز دوشنبه چنين جواب داد : رئيس جمهور به من تعليم داده است اظهار دارم كه دولت اتازونى با مسرت تمام براى مذاكرات در هر قضيه كه مطرح شود حاضر است ليكن مشروط بر اين‌كه دولت آلمان اعلاميهء 31 ژانويه خود را پس بكشد . چه در اين اعلاميه دولت آلمان بدون سابقه اطمينانات چهارم ماه مه خود را نقض كرده است . هرگاه دولت آلمان اعلاميهء 31 ژانويه خود را راجع به محاربات تحت البحرى برضد بىطرفها پس نكشد و اطمينانات چهار ماهه را به موقع اجرا نگذارد دولت اتازونى نمىتواند با وى داخل مذاكرات شود . ( اين تلگراف رويتر از روى اعلاميهء وزارت خارجه اتازونى است كه در آنجا منتشر شده است ) . وقايع نگاران امريكا را پرتشان كه از قيد سانسور خلاص شده و به دانمارك و سويس رسيده مدلل مىدارند كه رويهء آلمان نسبت به اتازونى مملو از تزوير و نخوت است . آلمانها پنج « كردارمه » قشون به سرحدات هلاند جمع كرده‌اند و به دول بىطرف كه امريكا آنها را براى تبعيت خويش دعوت كرده بود به‌طور غيرمستقيم فهمانيده‌اند كه سرنوشت آنها نظير سرنوشت بلژيك و صرب خواهد بود .\r\n\r\nپرتست اسكانديناويها\r\nدول اسكانديناويائى در پرتست مشترك خودشان به آلمان اظهار داشته‌اند كه عمليات تحت البحرى مخالف قانون بين المللى است خاصه از اين جهت كه تحت البحريها از اياب و ذهاب جهازات ما بين بنادر بىطرف نيز مخالفت دارند . هرگاه نفوس يا اموال اتباع آنها تلف شود به خودشان حق مىدهند كه حفظ حقوق خود را بنمايند . پيشرفتهاى قشون متخاصمه در اوايل كيلومترها بود ، بعد به ميل رسيد ، سپس ترقى كرد به يك متر و دو متر رسيد . حاليه به قول روزنامه لندن نيوز گره گره شده است و براى گرفتن چند اسير افتخار مىكنند .\r\n\r\n","description":"","footnote":"","page_name":" 4740 ","page_number":616},
  {"content":"\r\n\r\n\r\nميزان اسلحه\r\nدر انگليس هفته‌اى 375 توپ بزرگ از كارخانه بيرون مىآورند و مليانها گلوله ، چنانچه در لندن نيوز نوشته بود آنچه در يك هفته در سال 1916 گلوله خمپاره‌اى مصرف مىشود معادل است با آنچه در نه ماه سال اول جنگ به مصرف مىرسيد .\r\nدوازده قطار راه‌آهن به طول يك ميل لاينقطع مهمات به فرونتهاى جنگ حمل مىكند ( يعنى هر قطارى به طول يك ميل ) .\r\nدر آلمان به سرحدات سويس ، هلاند ، دانمارك قشون جمع مىشود . مارشال هايگ مىگويد ( در عيد نوبل به اين مقام نايل شد و در لندن نيوز خواندم مارشال هايگ پنجاه و پنج سال دارد و جنرالهاى عادى ما از او بزرگ‌ترند و به واسطهء خدمات نامحدود به اين مقام رسيد ) نتيجهء عمليات و خاتمهء جنگ در ميدان غرب است . صلح پايدار بدون فتح قطعى حاصل نمىشود . احتمال مىرود در سال 1917 صلح برقرار شود . قشون انگليس با يك عزم ثابت و ارادهء تزلزل ناپذير تصميم كرده‌اند جنگ را به آخر برسانند . اگر آلمان در اين سال هزيمت نيابد متفقين در مداومت جنگ ترديدى به خاطر راه نخواهند داد .\r\nمهمات به قدر كفايت مىرسد . احتياج به توپ و راه‌آهن است . نظر به انهدام سريع توپها هرقدر توپ زياد ساخته شود باز زياد نيست . فراموش نكنيد ميدان مهم جنگ فرونت غرب است .\r\nفتح غير كامل آلمان را قادر خواهد ساخت كه در آتيهء نزديك انتقام هولناكى بگيرد .\r\nپس از حمله به انگلستان با حرص و طمعى بيش از پيش براى خون و خاك فرانسه شتابد .\r\n\r\nتعداد اسيران\r\nدر يازده روز محاصره ، آلمان شصت و چهار كشتى از متفقين ، سى و هفت از بيطرفها [ را 
  ] غرق نموده است . متحدين اروپاى مركزى پس از خاتمهء كار رومانى از مشرق مناستر به قواى سالونيك حمله مىآورند . جنرال روسكى به واسطهء احتراق يك خمپاره مقتول مىشود . معلوم مىشود معاهده‌اى در 1799 بين آلمان و امريكا منعقد شده است كه در صورت وقوع جنگ بين آن‌دو دولت اتباع و اموال طرفين مصون باشد . امريكا اعلاميه انتشار مىدهد كه آن معاهده باقى و استوار خواهد بود . عدهء اسراى انگليس در آلمان 34500 نفر ، در اطريش 250 نفر ، در بلغار 550 ، در عثمانى 10800 نفر است كه از عدهء اخير 8000 نفر هندى است . در اين جنگ از هر شش نفر فرانسوى يك نفر در صحراى جنگ است . از انگليس از هر ده نفر يك نفر ، از ايطاليا يازده نفر ، از روسيه از هر بيست\r\n\r\n","description":"","footnote":"","page_name":" 4741 ","page_number":617},
  {"content":"\r\n\r\nنفر يكى . كشتى معروف مو مجددا در آبهاى مجاور امريكا و امريكاى جنوبى ديده شده است .\r\n\r\nنطق شانسلر\r\nرويتر 2 و 3 و 4 ماه مارس . نطق شانسلر امپراطورى - آمستردام . شانسلر در رايشتاگ اظهار داشت كه هرگاه قبلا من شرايط صلح را معين نمايم عبث و بيهوده است . يك مقصود عمدهء من اين است كه دشمن شرارتها و فجايعى كه نسبت به آلمان وارد آورده جبران نمايم . شانسلر پيش‌بينى كرد كه بعد از جنگ تشكيلات سياسى تجديد خواهد يافت و اظهار داشت كه موقعيت جغرافيائى آلمان را به حفظ ميليتاريزم مجبور مىدارد .\r\nسپس با لحن خشن و شديد ، ظلم انگلستان را در اروپا تقبيح نمود و با لهجهء مؤكدى اظهار داشت كه ما سلسلهء اسارت را كه به توسط آن انگلستان مىخواهد تجارت سايرين را مقيد دارد خواهيم گسست . شانسلر از اين مسئله شكايت كرد كه ويلسن با عجله و شتاب روابط خود را قطع كرد و گفت كه مشار اليه طرفدار انگلستان است . راجع به عمليات تحت البحرى اعلام داشت كه راپرتهاى جرايد مدلل مىدارند كه ملت آلمان بايد از نتيجهء عمليات تحت البحرى رضايت كامل را داشته باشد و در طى نطق خود اظهار داشت من رويهء رؤساى خودم را اتخاذ نخواهم كرد و وعده نمىدهم كه شرايط مفصل راجع به صلح را اظهار دارم چه اظهار شرايط بيهوده و خطرناك است .\r\nمقصود آلمان اين است كه به توسط صلح دائمى جنگ را خاتمه دهد ، صلحى كه جميع ضررهاى واردهء به ما را جبران نمايد و حيات آتيهء يك آلمان بزرگى را تأمين كند .\r\nشانسلر اظهار داشت جواب متفقين به پيشنهاد صلح آلمان يك سند بربريت و توحش است و پاسخ متفقين از آنچه ممكن بود در عالم تصور به نظر آيد خشن‌تر مىباشد .\r\nدولت آلمان در تسكين و تخفيف اشكالاتى كه به كشتيرانى بىطرفها متوجه است مجاهدت به عمل آورده و كوشش كرده است كه به آنها زغال‌سنگ و آهن بدهد . جميع اين اشكالات را فقط يك علت است يعنى ظلم انگلستان در درياها . ملت آلمان سلسلهء اسارت انگلستان را درهم خواهد شكست .\r\nشانسلر اعلام داشت كه تصميم راجع به منطقهء ممنوعهء درياها غير قابل تغيير است .\r\nما براى آزادى اقيانوسها جنگ مىكنيم و اين مسئله خود براى دول بىطرف نيز نافع و مفيد است .\r\nبتمان هلوك اظهار داشت كه ويلسن بدون مقدمه و به عجله مناسبات را قطع كرد .\r\nمستر جرارد سفير امريكا تصميم ويلسن را شفاها به وزير امور خارجه آلمان اظهار\r\n\r\n","description":"","footnote":"","page_name":" 4742 ","page_number":618},
  {"content":"\r\n\r\nداشته تقاضاى تذكرهء عبور كرد . اين طرز رفتار به كلى بىسابقه مىباشد . نظر به فقدان اسناد رسمى من راپرتى را كه رويتر از ابلاغ ويلسن به كنگره در 3 فوريه داده بود زمينه قرار داده ادلّه و استدلالات ويلسن را رد كردم . صدراعظم آلمان اظهار داشت كه رئيس جمهور امريكا با مؤتلفين همراهى كرده و به ضرر آلمان كار مىنمايد و اين رويهء وى پر از روح طرفدارى و خودپسندى است .\r\nاين اولين دفعه نيست كه انگليسها در دورهء تاريخ سياست جنگ قحط و غلا را تعقيب كرده‌اند . ليكن عمليات تحت البحرى ما فوق انتظارات بحريهء ما مىباشد . اگرچه هنوز از بسيارى از تحت البحريها خبرى نرسيده است موفقيت ما را دو علت است : يكى غرق جهازات به توسط سفاين زيردريائى ديگرى ترس و وحشت سفاين بىطرف از سير در بحار . راجع به تجديد رويهء زندگانى آلمان شانسلر بيانات استهزاءآميز در خصوص نطق لويد خرج و مسيو بريان كرد . چه مشار اليه اظهار داشته است كه مقصد متفقين اين است كه آلمان را از ميلتاريزم پروس نجات دهند و آزادى ملى به آلمانها بدهند . لويد جرج قبل از جنگ مىدانست كه وضعيات نظامى ما هميشه اين گفتار فردريك كبير را در نظر ما مجسم و مصور مىكرد . انتهى .\r\n\r\nنطق ويلسن\r\nواشنگتن 27 فوريه - روز گذشته پرزيدنت ويلسن در مجلس كنگره اجازت خواست كه دولت اتازونى را يك دولت بىطرف مسلحى قرار دهد . مشار اليه اظهار داشت كه براى حفظ جهازات امريكائى در منطقهء جنگ آلمان تدابير و نقشه‌هاى لازمه طرح كرده است . ويلسن خاطر نشان نمود كه اگرچه مشتاق صلح مىباشد ليكن چيز بزرگ‌تر از صلح در نظر است ، يعنى حفظ حقوق امريكائيها كه بدون تعرض و مزاحمت در درياها سير نمايند . براى اين مقصود از كنگره اجازت خواست كه جهازات تجارتى اسلحهء دفاعيه برگيرند و وسايل ديگر از قبيل بيمهء جنگى اتخاذ شود . پرزيدنت با بيان واضح وضعيات تحت البحرى را در تحت مطالعه قرار داد . اظهار داشت هيچ‌يك از دول بىطرف كه من شركت و موافقت با خود در منع از عمليات تحت البحريها ، دعوت كردم مصلحت ندانستند كه با ما اتفاق جويند . تجارت امريكا را وهم موهوم بيشتر لطمه وارد آورده تا عمليات تحت البحريها . جهازات ما به واسطهء جبن و ترس در بنادر خود توقف كرده‌اند .\r\nاز اين‌رو امتعه و مال التجارهء امريكا در بنادر جمع شده و اين مسئله خود موافق آرزو و آمال آلمانهاست . غرق « ليمان‌لى » مدلل مىدارد كه عمليات تحت البحريهاى آلمان مستحق سرزنش و ملامت است . زمامداران و مطبوعات آلمان تلويحا اظهار مىدارند كه\r\n\r\n","description":"","footnote":"","page_name":" 4743 ","page_number":619},
  {"content":"\r\n\r\nاگر جهازات امريكا از صدمهء تعرض مصون و محفوظ مانند علت آن حزم و احتياط فوق العاده خود امريكائيهاست و الّا فرماندهان تحت البحرى كه در اجراى دستور خويش خوددارى و كوتاهى نمىنمايند . البته نمىتوان اين نكته را انكار كرد كه وضعيات بسى وخيم و خطرناك است . هرگاه ما در مقام حفظ حقوق و حدود بىطرفى باشيم البته ممكن است كه ناگهان محتاج به اتخاذ يك رويه و تصميم قطعى گرديم . بنابراين مهيا نبودن از راه حزم و دانش دور است . من تصور مىكنم كه كنگره در هر اقدام لازمى با من همراهى مىكند . من هنوز دوست صلحم و به اقدام كارى كه منجر به جنگ گردد ميل ندارم . من فقط براى حفظ حقوق ملت اجازه مىطلبم جنگ فقط نتيجهء اقدامات متعمدانهء ديگران مىتواند بود . ملت بايد به من اطمينان داشته باشد كه من از راه حزم و احتياط منحرف نمىشوم .\r\nبعد از بيانات ويلسن رئيس كميتهء مناسبات خارجه اظهار داشت كه يك لايحه تقديم خواهد كرد دائر بر اين‌كه جهازات مسلح گردد و ويلسن هر مبلغ كه لازم باشد اعتبار داشته باشد .\r\nواشنگتن - كميتهء مناسبات خارجه با اين لايحه موافقت كرده است كه ويلسن جهازات تجارتى را براى دفاع از جلو و عقب مسلح نمايد و چهل و پنج مليان ليره براى اين كار تجويز كرده است و نيز به پرزيدنت ويلسن اجازت داده‌اند كه وسايل ديگر را نيز به كار ببرند .\r\nواشنگتن - بعد از ده ساعت مذاكره مجلس نمايندگان باكثريت 403 راى در مقابل سيزده راى اين لايحه را تصويب كرده است كه پرزيدنت جهازات تجارتى را مسلح نمايد ليكن اين جمله را حذف كرده است كه پرزيدنت مىتواند وسايل ديگر نيز به كار ببرد .\r\nانتهى .\r\nروزى كه ويلسن دفعهء اول رئيس جمهور شد تمام دمكراتهاى عالم حتى ايران عقيده‌شان اين بود كه جنگ و خونريزى از صفحهء روزگار محو خواهد شد ، مساوات كلى برقرار مىشود . اما رب النوع جنگ نه با ويلسن ، نه باهم مسلكان ويلسن ابدا همراهى نكرد . خود ويلسن با مكزيك جنگ كرد ، حاليه هم در تهيهء جنگ است و در دورهء رياست او هم‌چنين جنگ عالم‌سوزى به ميان آمد .\r\n\r\nوزارت ماليهء قوام السلطنه - فوت رفعت الدوله و ركن الدوله\r\nسه‌شنبه 26 - آخر درجهء حوت - مقارن ظهر پاكتى از عماد السلطنه و پاكتى از كربلائى غلامعلى با يك بسته امانت از قمر الدوله رسيد . آقاى عماد السلطنه مرقوم داشته بودند\r\n\r\n","description":"","footnote":"","page_name":" 4744 ","page_number":620},
  {"content":"\r\n\r\nهمان « دبير حضور » لب درياى خزر با هزار ناز و غمزه و چندها هزارها عشوه وزير ماليه شد « 1 » . بغداد را هم انگليسها گرفتند . قشون روس نزديك كرمانشاهان است . در صفحهء آخر نوشته بودند به نهايت تأثر و تألم به شما تسليت مىگويم كه شاهزاده رفعت الدوله در مشهد مرحوم شد . بلافاصله شاهزاده ركن الدوله در همدان به رحمت ايزدى پيوست .\r\nبا حال نداشتن حضرت و الا و شب عيد نمىدانم چه قسم به ايشان عرض كنيم ، الساعه سر ختم مىروم . شاهزاده ركن الدوله پس از محمّد ميرزا ملك آرا بزرگ‌ترين پسر عم ما بود و مقام ارجمندى داشت . دوستى ما با او كامل نبود زيرا هميشه خارج طهران به حكمرانى مشغول بود . اما با رفعت الدوله نهايت دوستى و آميزش را داشتيم . حقيقتا دل من كباب شد . اما از ترس بچه‌ها و اين‌كه تهيه و تدارك براى عيد ديده بودند پنهان كردم .\r\nغم و غصه را در اندرون سينه نگاه داشتم . خداوند همه را رحمت كند ، نوبت ما هم خواهد رسيد .\r\nشاهزاده ركن الدوله حكمران بروجرد و لرستان بود . پس از آمدن سردار محيى و غلبهء عثمانيها به هزار مشقت به همدان رسيد . ديگر نمىدانم آنجا محبوس بود يا آزاد .\r\nرفعت الدوله چند سال بود گاهى در شهر مشهد و گاهى در ترشيز اقامت داشت و منزوى شده بود . از من يك سال كوچك‌تر بود ، اما تنه‌اش سه و چهار برابر من بود . اولادهاى مرحوم ركن الدوله تماما به خود او رفته‌اند ، همه قوى جثه و سمين هستند .\r\nكربلائى غلامعلى هم نوشته بود بغداد فتح شد و روسها در شهر جشن گرفتند . ولى كه از شهر آمده بود راپرتى به خط ملا مهدى شترخانى براى من نوشته بود به اين مضمون : آلمانها پس رفتند . روسها خوشحالى مىكنند . عثمانيها بغداد را گرفتند .\r\n\r\nنوروز 1335\r\nچهارشنبه 27 جمادى الاولى ، [ اول 
  ] درجهء حمل - اول فروردين 839 جلالى ، مطابق 21 مارس 1917 ميلادى - يك ساعت و بيست و شش دقيقه از آفتاب گذشته تحويل حمل و اول نوروز بود . در اطاق خانمها ميز هفت سين گذاشته بودند . نوكرها را گفتم در اطاق تازه بنشينند . در موقع تحويل چند تير شليك كردند . پس از خواندن دعا بچه‌ها مشغول گرامافون شدند . من تا امسال جز در اندرون عيدى نداده بودم . چون لوازمات ديگر عيد به واسطهء گرانى امسال كمتر بود لهذا عيدى دادم . يك ساعت بعد بيرون رفتم . نوكرها بزرگها دانه‌اى يك پنج هزارى زرد ، كوچكها پنج هزارى سفيد داده شد . [ طبق 
  ] معمول\r\n\r\n\r\n","description":"","footnote":"\r\n( 1 ) - مقصود ميرزا احمد خان قوام السلطنه است . ( مسعود سالور )\r\n","page_name":" 4745 ","page_number":621},
  {"content":"\r\n\r\nسوار شده امامزاده بالاروج مشرف شدم . بهمن و عباس و روشنك بودند . از آنجا خانهء خاله رفتم . آخوندها و رعيتها آمدند . چاى صرف شده قلعه آمدم . رعيتهاى زوارك ديدن آمدند . سابقا آنها ناهارى در قلعه روز عيد داشتند . از بس‌كه در آن روز رعاياى دهات ديگر هم جمع شدند من موقوف كردم ، زيرا از شدت طفيلى مهمانها گرسنه مانده بودند .\r\nامسال نفرى يك دو هزارى سفيد به عوض ناهار دادم ، به پيرمردها يك پنج هزارى سفيد . خيلى آنها از ناهار خوشترشان آمد . انشاء اللّه در زير سايهء امام عصر عجل اللّه فرجه و در زير سايهء حضرت اقدس و الا به همه فاميل مبارك خواهد بود .\r\n\r\nجشن ما - درخت كاج\r\nشنبه چهارم حمل - غرّهء جمادى الثانيهء 1335 - رعايا ديدن مىكنند . به عوض چاى و شيرينى آجيل و كشمش با گردو صرف مىكنند ناهار هم كه بايد بخورند . هوا خيال بارندگى ندارد . شب پنجشنبه ما آتش بازى داشتيم اسمعيل مباشر بود . چراغان خوب و آتش بازى خوب كرد . خودش از شهر آورده بود . موزيكانچيان شورستان هم بودند .\r\nشب جمعه « يلكا » داشتيم « آرب دنول » « 1 » . يك شاخه كاج از جنگل گفتم آوردند در ميان جعبه گذاشته وسط اطاق بزرگ جديد كه در حقيقت شب جشن افتتاح آن اطاق بود گذاشتند . محمّد على خان درخت را با بيرقهاى قشنگ قشنگ و بعضى گلهاى كاغذى و بعضى گلهاى براق رنگ به رنگ فرنگى و آتش‌بازيهاى فرنگى زينت داده بود .\r\nشيرينيهاى فرنگى هم در كاغذ بسته به شاخه‌هاى درخت آويزان كرده بود . خانمها بيرون آمدند . پس از صرف شيرينى و آجيل و ميوه‌جات گرامافون زدند . مصطفى قلى هم باد به سرنا كرده بود . آن‌وقت بچه‌ها دور درخت رقص كردند . حسنى هم باباى برف شده بود .\r\nريش مصنوعى سفيد بلندى گذاشته بودند ، كلاه كاغذى درازى ، يك چماق هم به دست گرفته بود و جلو بچه‌ها افتاده بود . هركس هم به او فحش ميداد با چماق حمله مىآورد .\r\nخيلى خيلى خنده‌دار . به حسنى ياد داده بودند نطقى كرد دعائى گفت . همه هورا كشيدند . بعد شيرينيهاى درخت را تقسيم كرديم و آتش‌بازيها را آتش زديم كه خيلى تماشائى شد . پس از همهء اينها چندين گيلاس دوغ به همه تقسيم شد . در مقابل عكس حضرت و الا ايستاده سلامتى گفته دوغها را سر كشيديم و هوراى بلندى كشيده شد .\r\nآن‌وقت مصطفى قلى اجازه خواسته براى رقص آمد . يك دانه تنبان زنانه پوشيده بود ، چارقد سركرده بود ، يك جفت زنگ هم دست گرفته بود . با آن ريش و سبيل سياه سياه\r\n\r\n\r\n","description":"","footnote":"\r\n( 1 ) - يولكا به روسى درخت كاج ايام نوئل است و به فرانسه  Arbre de Noel \r\n","page_name":" 4746 ","page_number":622},
  {"content":"\r\n\r\nمدتى در ميان حياط رقصيد كه بسيار مضحك بود . ساعت شش مجلس ختم شده اندرون رفتيم .\r\n\r\nسرو وضع اطاقهاى بيرونى\r\nاين اطاقهاى بيرونى حالا آبرومند شده مزين است ، بزرگ است . فرشهاى آن تمام قالى است . پرده‌ها تمام جاجيم كه به سليقهء تمام دوخته شده . به ديوارها شكل ، عكس ، قاليچه بعضى سلسله‌ها و « ده يك » دوزيها كه در اين‌جا پيدا شده است نصب شده . در حقيقت مثل اطاقهاى خوب شهر است . از فلاكت و از آن فقر و نمدهاى كثيف [ و 
  ] پرده‌هاى لغو بيرون آمده است . امسال محض اين‌كه به خانمها بد نگذرد و عين الملوك هى ياد طهران نكند ، آه نكشد ، من همه قسم اسباب تعيش و راحتى براى آنها فراهم كردم و در حقيقت خرج عيد امسال سه برابر سالهاى ديگر شد . فقط در همان روز اول سال پنجاه تومان من عيدى دادم و روز بعد ديگر موقوف كردم .\r\n\r\nخريدارى مراتع\r\nچهارشنبه چهارم ج 2 - امروز گفتم تقى فوت بنى اعمام را آشكار كرد . ديشب هم باز بيرون بوديم . خانمها ميل دارند همه شب اطاقهاى بيرون بيايند . اما نوكرها لندلند دارند كه ما پس كجا برويم . سيد بزرگ امروز ديدن كرد . قاطرش را گفتم هنگام رفتن دادند شادىكنان سوار شده رفت و طلبهاى من باز ماند . اين چند وقت به واسطهء تدابير من و يك اندازه هم فقر و پريشانى اول ميرزا فضل اللّه بعد سايرين آمدند كه مراتع اربابى خودمان را مىفروشيم . هرچه نزد سيد بزرگ رفتند معاذير آورد . قباله ننوشت . آخر الامر آمدند نزد ملا يوسف و قباله كردند . ربعى بيست تومان خريدارى شد . عجالتا تا اين ساعت چهار دانگ و نيم از مرتع آفتاب در ، سه دانگ و نيم از مرتع تركان خريدارى شده و پىدرپى براى فروش مىآيند . من هم پول آنقدر ندارم . به حضرت و الا عريضه كردم هزار تومان التفات كنيد و ليكن يقين دارم هزار دينار نخواهند داد . چند سال قبل اگر من هزار تومان مىدادم يك وجب از اين مراتع را به من نمىدادند و محال بود بفروشند . اما حالا يك نفر آنها فروخت تتمه حاضر شدند . من به ميرزا فضل اللّه سى تومان علاوه دادم تا قباله كرد . خريدارى اين مراتع از يك كاردى كه به سينهء سيد فرو كنند بيشتر او را تألم رسانيده . هرچه خواست ممانعت كند ممكن نشد . آخر الامر لج كرد قباله را ننوشت . با وصف اين بىمزه‌گى من قاطرش را دادم . اين مرتع آتيهء آن دهات را تأمين مىكند . ديگر قادر نمىباشند هرزگى كنند . زيرا جان الموتى بسته به حشم است و اگر مرتع ملك زر\r\n\r\n","description":"","footnote":"","page_name":" 4747 ","page_number":623},
  {"content":"\r\n\r\nخريدى من باشد مىتوانم ممانعت كنم . آن‌وقت به واسطهء ضيق تعليف كاه و نداشتن علف به التماس مىافتند . اين مراتع تمام خريده شود مىشود باور كرد كه مشاجرهء الموت و نزاع با رعيت خاتمه يافته است .\r\nاين مراتع هم از املاك مزروع الموت بهتر است . نه ماليات دارد ، نه غله به ديوان مىدهد ، نه مستحفظ لازم دارد ، نه تخم و تقاوى لازم دارد ، نه مباشر و نايب . علفى است به خودى خود مىرويد . در موقع اجاره مىكنند و پس از تعليف مىروند و مستور از برف مىشود تا سال ديگر به موقع خودش .\r\n\r\nامير اسعد\r\nآقاى امير اسعد مدتى است از خرم‌آباد خارج شده در گاوبر نشسته . كجور هم شلوغ است . يك ملا را كه از هواخواهان حضرات بود سالار فاتح كشته ، يكى دو نفر هم از نوكرهاى آقايان را . امير اسعد فورا به گاوبر فرار كرد و متصل آدم فرستاد پول داد كه گدوك را باز كنند . آخر الامر پنجاه تومان مرانيها گرفته باز كردند . اما خودش هنوز جرأت نكرده بيايد . كاغذى به من نوشته بود در تهنيت عيد . دو عدد ماهى آزاد بزرگ هم فرستاده بود ، ضمنا خواهش آن‌كه گدوك را كمك كنم باز كنند . زيرا از مخارج زياد تنكابون و ناراحتى آنجا خسته شده و خيال آمدن و اقامت رودبار را دارد .\r\n\r\nسالار فاتح\r\nاينها با همه استعداد و پول خيلى ترسو تشريف دارند . سالار فاتح در كجور يك نفر را مىكشد امير اسعد از خرم‌آباد فرار مىكند . پولها را جمع كرده حالا تنكابون بد شده است .\r\nچند روز قبل كه راه باز شد شش بار پول به رودبار فرستاد كه از خود زوارك رد شد .\r\nسپهسالار هم طهران رفته است .\r\n\r\nعزل رفعت السلطان\r\nشنبه هفتم جمادى الثانيهء 1335 ايلان ايل تركى - پريروز محمّد على خان با ميرزا على اكبر خان پسر كوچك رفعت السلطان وارد شدند . براى بردن مهرماه خانم آمده‌اند .\r\nرفعت السلطان از معاونت عدليهء قزوين عزل شده حاليه طهران رفته است . ميرزا اسمعيل خان هم با رئيس عدليه سه روز قبل از عيد طهران رفته‌اند .\r\n\r\n","description":"","footnote":"","page_name":" 4748 ","page_number":624},
  {"content":"\r\n\r\n\r\nانقلاب در روسيه\r\nميرزا محمّد على خان مسئله مهم خيلى خيلى تازه‌اى كه مىگفت استعفاى امپراطور روس است . و مىگفت روسيه مشروطه شده و امپراطور از طرف پسرش هم استعفا داده است . مىگفت سالداتها يك روز جمع شده تمام بازو يا سينهء خودشان را پارچه قرمز بسته به‌سمت قونسلگرى رفتند بيرق را پائين آورده پاره كردند . بعد شلّهء قرمزى به‌جاى آن پارچهء اولى دوخته نصب كردند . سرهاى مجسمه عقاب را هم شكستند . بعد خانهء براتف رفته براتف بيرون آمده سلام داد . آنجا هم همين كار را كردند .\r\nحاليه در قزوين ابدا به صاحب‌منصبان سلام نمىدهند ، اعتنا نمىكنند . ساعت يك از شب رفته هم كسى قادر نيست در كوچه يا خيابان عبور كند . اما نه روزنامه همراه آورده بود نه اعلاميه . اينها را هم دانه دانه به واسطهء سؤالات من گفت . هرچه هست در روسيه انقلابى برخاسته و بخت آلمان آورده . بايد منتظر روزنامه‌جات و مكاتيب تهران بود .\r\nهمه‌كس هم تعجب داشت كه چطور شده روسيه ساكت نشسته و در اين موقع مثل جنگ ژاپن روس بلوا و اغتشاش برنخاسته . دوما چندى قبل باز شد و گويا اين نتيجهء افتتاح آن باشد . آلمانها از اين انقلاب استفادهء كلى مىكنند .\r\n\r\nگلوله‌هاى مصرفى در جنگ\r\nمسئلهء ديگرى كه مىگفت بغداد را مجددا عثمانيها گرفتند ، يعنى قشون فرونت ايران كه رسيد فتح كردند .\r\nسه نمره « لندن نيوز » آورده بود اشكال زياد داشت . واقعا از ديدن بعضى تصاوير كه در موقع حمله است يا بمباردمان انسان وحشت مىكنند . مىنويسد از ماه اوت 1914 تا اوت 1915 آنچه ما گلوله استعمال كرده‌ايم معادل است از گلولهء توپ هوت‌زر صحرائى هشت روز يك دوم روز از هزار و نهصد و شانزده باز گلوله در آن يك سال استعمال شده . از گلوله قسم موديم با هوت‌زر متوسط با پنج روز از سال 1916 براى هوت‌زرهاى بزرگ تمام آنچه در آن يك سال مصرف شده در يك روز صرف مىشود .\r\nكارخانهء جديد دولتى كه براى تداركات جنگ ساخته شده پانزده ميل طول آن است كه نصف مصارف جنگ از آن بيرون مىآيد در هفته ده هزار تن ( سى هزار خروار ) گلوله بيرون مىدهد . از همه اقسام گلوله‌ها شرپنل بيشتر استعمال مىشود و مىنويسد گلوله شرپنل اولين دفعه در جنگ واترلو استعمال شد .\r\n\r\n","description":"","footnote":"","page_name":" 4749 ","page_number":625},
  {"content":"\r\n\r\n\r\nزيپلن\r\nزيپلنهاى جديد موسوم به فوق زيپلن كه آخرين طرز طيارات بزرگ آلمان است پنجاه و چهار هزار متر مربع وسعت حجم و ظرفيت دارند . عظمت و حساسيت آنها به قدر كشتى معروف لوزيتانيا مىباشد كه بزرگترين كشتى دنيا به شمار مىآمد و طول هريك از آنها يكصد و نود و سه متر است . هريك مقدار سه هزار و ششصد پوط قريب دويست خروار بار برمىدارد و تا ارتفاع چهار هزار متر صعود مىكند و در ساعتى هشتاد ورس قريب بيست و يك فرسنگ طيران مىكند و تا بيست ساعت مىتواند در هوا پرواز نمايد .\r\nطيارات مزبوره به شكل استوانهء حجيم ساخته شده كه يك‌طرف آنها مدور و طرف ديگر به تدريج مخروطى مىشود . در ميان اين استوانه بيست و چهار الى بيست و شش كره هوائى مملو از عنصر اكسيژن است كه به وسيلهء آنها صعود و توقف مىكنند . هريك از اين طيارات داراى تلفن ، تلگراف بىسيم و ماشينهاى بمب انداز هستند و با شصت موتور حركت مىكند كه قوت هريك دويست و چهل اسب است . در اين زيپلنها « كاندول » يا اقامتگاه آويزان براى هوانوردان تعبيه شده كه تا مسافت هشتصد الى هزار متر پائين آمده عمليات و كشفيات را به خوبى انجام مىدهد .\r\nيكشنبه هشتم جمادى الثانيه ، 12 حمل - مدتها يعنى از وقتى كه خانمها آمده بودند قرار بود گازرخان و به تماشاى قلعه حسن برويم ممكن نمىشد . تا امروز به‌سمت آنجا حركت كرديم و مهمان ابو القاسم بوديم . در خانهء ملا شعبان منزل بود . او اطاق سفيدكارى دارد . بر خلاف خانه‌هاى دهات حياط هم دارد كه محفوظ است . ناهار خوب و شام خوبى ابو القاسم داد ، هوا مه داشت . اما هيچ نباريد و مشكل است ببارد . زمين و زمان محتاج باران است ، محصول تشنهء تشنه است .\r\n\r\nسيزده به در - حفارى براى عتيقه\r\nروز دوشنبه 13 عيد - صبح پياده گردش رفتيم . من در خارج ده محلى كه جديدا پيدا شده و مىگويند حمام بوده مشغول حفريات شدم . هرچه كاوش كرديم جز آجر و سنگ و گچ چيزى بيرون نيامد . اين‌جا با محل ده حاليه مبلغى مسافت دارد . معلوم مىشود تمام اين حوالى آباد بوده كه در زمان امنيت و آسايش در اينجاها منزل داشتند و نصيب ما حمام خرابه شده كه هيچ ندارد . اگر روزى [ با 
  ] علم و استادى مخارجى در حفارى اين قلعه و اطراف آن بشود يقين است بىنتيجه نخواهد بود ، بلكه امروز كه كاشى و سفال آن‌قدر قيمت پيدا كرده همانها منافع كلى خواهد داد . عصر بزرگ و كوچك ، خانم و\r\n\r\n","description":"","footnote":"","page_name":" 4750 ","page_number":626},
  {"content":"\r\n\r\nكلفت حتى عباس به تماشاى قلعه رفتند . راه را ساخته بودند ، تا جائى كه ممكن بود سواره از آنجا پياده . چند نفر پيرمرد و چند نفر پيرزن هم براى كمك رفته بودند با هرچه دختر بچه و پسربچه در آبادى بود . غروب مراجعت كردند . نزهت يك تكه كاشى پيدا كرده بود كه يك سر اسب در آن نقش بود و به يادگار نگاه داشت .\r\n\r\nمحل اردوى هلاكو در الموت\r\nرقعه‌اى از ميرزا اسحق آمد دعوت كرده بود . روز سه‌شنبه تا به كارهاى رعيت رسيدم خيلى دير شد اما هوا مه داشت . از ده كه رد شوند به دره مىرسند . از آنجا گذشته اراضى كزادشت است ، مسطح نرم . تمام را محصول كاشته‌اند ، اينجا محل اردوى هلاكو خان بود . و در تمام الموت يك همچو زمين صاف عريض طويلى پيدا نمىشود . خانمها بناى قاطردوانى را گذاشتند . مهرماه خانم هنوز مىترسد . يك اسب كرنگ كوچكى « تاتو » بىصاحب در ييلاق فيشان سال قبل پيدا شد نگاه داشتم تا صاحب آن پيدا شود و هنوز پيدا نشده . يال و دم آن را زده‌اند سوارى ملكه است و به قدرى خوب سوار مىشود و خوب تاخت مىكند كه حقيقتا من لذت مىبرم . امروز كلاه حريرى پشت گلى با روبان آبى به سر گذاشته بود ، پالتوى قشنگى پوشيده بود و سوار آن اسب بود و تاخت‌وتاز مىكرد . هركس مىديد تعجب مىكرد . راكب و مركوب به‌هم مىآمدند . ناهار را شترخان خوردم .\r\n\r\nشيخ الاسلام قزوين\r\nميرزا اسحق مىگفت شيخ الاسلام قزوين ديوانه شده زنجيرش كرده‌اند . اين آدم قدرى ديوانه بود به واسطهء شدت استعمال عرق ، ترياك ، چرس ، بنگ البته مىبايست زنجيرى شود . دايم الاوقات مشغول يكى از آن چهار شىء نفيس بود كه هر انسان كامل به يكى از آنها معتاد شود حسابش پاك است ، چه رسد به همهء آنها آن هم متصل .\r\n\r\nامير اسعد\r\nعصر از آنجا حركت كرديم . بين راه سيدى مىآمد از امير اسعد جويا شدم . گفت همراه بوديم بايد الان گرمارود باشد . غروب قلعه رسيدم . گفتند امير اسعد سراج محله منزل كرده چرا براى اين‌كه در گرمارود آبله است توقف نكرده . حتى بره را هم نگرفته ، حتى رعايا را هم نگذاشته نزديك شوند . فورا با محمّد على خان آنجا رفتم . از اطاق بيرون آمده گفت شنيديد من مىآيم گازرخان رفتيد . گفتم اين حرف را براى اين‌كه قلعه نيامديد\r\n\r\n","description":"","footnote":"","page_name":" 4751 ","page_number":627},
  {"content":"\r\n\r\nمىزنيد . گفت در كلان به من گفتند كه هيچ كس قلعه نيست و من عزم آنجا را داشتم . بعد ديدم تشريف نداريد اينجا منزل كردم . گفتم چرا خانهء تقى منزل نكرديد . گفت خودش نبود جاى خفه هم بود . بارى به اطاق رفتيم چاى صرف شد .\r\n\r\nامپراطور روس و بلواى آنجا\r\nحكايت روسيه به ميان آمد . معلوم شد استعفاى امپراطور و بلواى آنجا صدق است .\r\nچند ورقه فوق العاده به من داد كه من يكى از آنها را مفصل‌تر و اخبار صحيح دارد در اينجا انشاء اللّه درج مىكنم . اين امپراطور به محمّد على شاه خدعه كرد و به واسطهء تزوير و خدعهء او محمّد على شاه دچار عزل و استعفا و جلاى وطن شد ، اينك مكافات است مىكشد كه چيزى به سر خودش آمد آنچه را به سر ديگرى آورد . روسيه يك همچو انقلابى را در پرده داشت و براى آن‌كه از رديف ساير دول هم خارج نشده باشد اقدام كرد ، اما به عقيدهء من بد موقعى و بد وقتى شروع به اين كار كرد . تا پايان آن به كجا بكشد .\r\nيك مطلبى هم امير اسعد گفت و چون در تلگرافات و دستگيرى اشخاص هم ذكر مىشود كه طرفدار آلمان بود شايد حقيقت داشته باشد . مىگفت امپراطور مايل شده بود صلح انفرادى با آلمان بنمايد . انگليسها اين هنگامه و آشوب را در روسيه برپا كردند تا آن قصد و نيت به فعليت نيايد .\r\nفتح بغداد را به توسط قشون عثمانى تكذيب كرد بلكه گفت اماكن مشرفه را هم تصرف كرده‌اند و روسها كركوك و موصل را هم گرفته‌اند . در سوم انگليسها فتح نمايانى نموده‌اند . در فرونت ريكا روسها بيست و پنج هزار اسير گرفته‌اند . اما در گالسى شكست عمده خورده‌اند . ساعت دو از شب رفته قلعه آمدم . هرچه اصرار كردم ايشان هم بيايند به واسطهء خستگى و كوفتگى راه معذرت خواستند .\r\n\r\nمنافع ملكى امير اسعد\r\nصبح چهارشنبه يازدهم - امير اسعد قلعه آمد . تمام را روزنامه « لندن نيوز » نگاه كرد و من مترجمى كردم . مىگفت بيست هزار تومان سال گذشته با اين اقامت تنكابون ضرر و خرج من شد آخر الامر خودم را خارج كردم . من سالى سى هزار تومان شخصا منافع ملكى دارم ، ماهى هزار تومان خرج زيادتر ندارم . اگر راحتم بگذارند و آنقدر مثل سال گذشته متضرر و خانه خرابم نكنند تتمه‌اى برايم مىماند . يك سال رودبار ماندم سه ده خريدم . خيال دارم چند روزى طهران بروم بعد مراجعت كرده رودبار توقف كنم . يكصد هزار فحش هم به سردار اقتدار داد كه يك مقدار از آن راجع به پدرش بود . پس از دو\r\n\r\n","description":"","footnote":"","page_name":" 4752 ","page_number":628},
  {"content":"\r\n\r\nساعت توقف تشريف بردند . خيلى از اطاق جديد تعريف كرد . صحن قلعه هم به واسطهء چمنها و گلها خيلى تماشائى شده است « 1 » .\r\n\r\nفوق العادهء « ايران » دربارهء انقلاب روسيه\r\nورقهء فوق العادهء تاريخى روزنامه ايران - به تاريخ سه‌شنبه 26 جمادى الاولى 1335 ، آخرين روز سال لوىئيل 30 حوت ، 20 مارس 1917 ميلادى . نهضت ملى روسيه - تغيير اصول حكومت ، در يك دوره بس عجيب و شگفت‌آورى زندگانى مىنمائيم . محيط دنيا سراسر مملو از حوادث حيرت‌انگيز عظيمى است كه تاريخ بشر نظيرش را نديده و در ميان تمامت اين وقايع نهضت ملى روسيه و جنبش كبير انقلابى نمايندهء بزرگ نژاد اسلاو در جنس خويش منحصر به فرد و در تاريخ روسيه از زمان تشكيل آن مملكت بىفرد و نظير است . تلگرافات اخيره حوادث فوق العاده عظيم و مهابت‌انگيز روسيه ، واژگون شدن اساس ارتجاعى و بالنتيجه نهضت سراسر عظمت يك ملت سيصد و بيست كرورى و استقرار حكومت ملى را حكايت مىنمايد . اينك تلگرافى كه از جانب وزير خارجهء دولت جديد روسيه مسيو ميلوكوف ( آزاديخواه‌ترين و وطن‌پرست‌ترين نمايندهء حزب كادت و دمكرات روس ) رسيده و يك دنيا خورسندى از مفاد و روح عدالت‌طلبى آن مطلع گرديده‌ايم ما را مطمئن مىسازد ( آره تو بميرى ) كه همين نهضت آزادى روسيه و تغيير رژيم سابق عنقريب اثرات بس نيكوئى در روابط ما با همسايهء بزرگ ما خواهد بخشيد . ملت مسالمت‌جوى ايران سعادت تمام ملل دنيا را طالب و خواهان است و در آن ميانه موقعيت جغرافيائى و روابط طبيعى و اقتصادى ايران و روس اين دو مملكت را به سعادت و ترقى يكديگر بيشتر علاقمند مىسازد . نه تنها اميد بلكه اطمينان داريم كه اين نهضت جديد ملى روس در شكستن و فرو ريختن اوضاع ناگوار سابق سبب ترقى و شالودهء محكمى براى نيك‌بختى ، عظمت روسيهء كبير خواهد بود . ما اعتماد داريم كه ملت آزاد شدهء روس و زمامداران وى كه اينك از زبده و خلاصهء عناصر صالح و وطن‌پرست روس تشكيل شده‌اند در مهر و محبت ، در ازدياد وسايل دوستى و حسن مناسبات با بدبخت‌ترين امم دنيا يعنى ملت ايران بيش از پيش كوشيده و سوءتفاهماتى كه از نتيجهء اصول سابق و رويهء خشونت‌آميز حكومت « بوروكراسى » در مورد ايران بيچاره تظاهر مىنمود مرتفع خواهد ساخت .\r\nمخصوصا قسمت اخير تلگراف مسيو ميلوكوف وزير امور خارجهء روسيه راجع به\r\n\r\n\r\n","description":"","footnote":"\r\n( 1 ) - حال ، امروز امير اسعد را هركسى ببيند رقت مىآورد 1352 هجرى . ( يادداشت مؤلف )\r\n","page_name":" 4753 ","page_number":629},
  {"content":"\r\n\r\nروابط خارجه اين اميدوارى را كاملا تأييد مىنمايد همچنانكه مىگويد ما اطمينان داريم كه روابط خارجهء ما با رژيم تازه و طرز حكومت جديدى كه در روسيه برقرار شده پيوسته دوستانه‌تر و محكم‌تر خواهد شد و دولت جديد مصمم است كه مطابق اصول دمكراسى احترام ملل كوچك و بزرگ دنيا را براى آزادى و ترقى و انبساط آنها و حسن اتفاق و ائتلاف بين ملل مرعى و محفوظ دارد . ما كاملا به صفات ممتازه و احساسات انسانيت پرورانهء عناصر صالحهء روس معتقد بوده‌ايم . ما پيوسته يقين داشته‌ايم كه همان حجاب تاريكى كه به واسطهء اوضاع سابقهء روسيه بين ملت و دولت روس برقرار بود همين‌كه مرتفع گردد نه تنها آفتاب سعادت آن مملكت كوه پيكر از افق نمايان مىشود بلكه درهم ريختن رژيم ارتجاع و استبداد آفاق مناسبات مملكت را با ممالك همجوار روشن‌تر ساخته و مظهر اقتدارات يك ملت آزادىخواه يعنى هيئت دولت همان ملت كاملا آزادى ساير ملل را محترم شمرده و به وسيلهء تكميل مناسبات حسنهء خارجى درخشنده‌ترين مقام عظمت و ابهت حقيقى را احراز خواهند نمود .\r\n\r\nولى فردا . . .\r\n( فردا همين روزنامه‌نويس كه آنقدر حسن اعتماد دارد و آنقدر تملق و چاپلوسى مىكند صد هزار شكايت از طرز رفتار همين وزراى آزادىطلب صالح خواهد نمود .\r\nچنانچه مىبينيم دولت انگليس از همه آزادتر است ، دولت فرانسه كه جمهورى است از دول مستبده ديگر بيشتر ممالك مردم را ضبط و تسخير كرده و ملتها را تحت فشار ظلم و رقيت خود نگاه داشته‌اند ) .\r\n\r\nتلگراف وزير خارجهء روس\r\nتلگراف وزارت خارجهء روس كه آقاى مدير ايران دوست صميمى حقيقى ايشان تشريف دارند و اطمينان كامل دارند در تحت وزارت اين آدم ايران از چنگال روس خلاص خواهد شد .\r\nروز گذشته تلگراف ذيل از وزير خارجهء جديد روسيه به سفارت بهيهء امپراطورى رسيده و به وسيلهء مراسلهء دوستانه به دولت ايران ابلاغ گرديده است .\r\nالبته اخبار واصله به توسط آژانس تلگرافى پطروگراد حوادث ايام اخير را به شما اطلاع داده‌اند كه چگونه اوضاع و رژيم سياسى سابق روسيه در مقابل نفرت و غضب ملت كه به واسطهء غفلت و اهمال و سوء رفتار و فقدان پيش‌بينى جنايت‌كارانه به هيجان آمده بود با وضع حيرت‌انگيزى سقوط يافته و درهم شكست . وحدت احساساتى كه به\r\n\r\n","description":"","footnote":"","page_name":" 4754 ","page_number":630},
  {"content":"\r\n\r\nواسطهء ترتيبات اوضاع ساقط شده در بين تمامت عناصر صالحهء ملت ايجاد گرديده بود به‌طور محسوس وسايل تسهيل امر را فراهم [ ساخت 
  ] و دوام بحران را تخفيف داد . كليهء عناصر صالح با يك هيجان و شوق شگفت‌انگيز در تحت لواى انقلاب گردآمده و قشون نيز كمك و امدادهاى سريع و مؤثرى به اين نهضت نمود ( همان قشون داخل شده كه نتيجه بخشيد و الا غير ممكن بود ) . اين جنبش و نهضت ملى هشت روزه يك فتح قطعى و درخشانى نمود . در سايهء همين سرعت موفقيت خوشبختانه مقدار قتل و صدمه به قدرى كم گرديده كه در تاريخ چنين انقلابات عديم النظير با اين عظمت و ابهت شنيده نشده است .\r\nبه وسيلهء يك سند مورخ دوم مارت روسى ( 21 ج 1 ) امپراطور نيكلا از طرف خويش و از جانب گراندوك وليعهد خود الكسيس نيكلاويچ از تخت و تاج سلطنت استعفا و آن مقام را به گراندوك ميشل الكساندرويچ محول نمود ( امپراطور همين يك پسر را داشت .\r\n. . . سال « 1 » دارد ، عليل هم گويا هست . البته راضى نشده از او جدا شود . ميشل الكساندرويچ برادر امپراطور ، اول هم همين برادر وليعهد بود برادر ديگر هم ندارد ) پس از آن‌كه اين اراده دستخط به گراندوك معظم له تبليغ گشت گراندوك ميشل الكساندرويچ به وسيلهء يك سند صادره در پطروگراد مورخهء سيم مارت به نوبهء خويش از قبول سلطنت و زمامدارى عالى استنكاف نمود تا زمانى كه مجلس عالى قانون‌گذارى ( كنتى توانت ) كه مطابق آراء عمومى انتخاب و ايجاد خواهد گشت طرز حكومت آتيه و قوانين اساسى روسيه را معين سازد . به موجب همان دستخط گراندوك ميشل اهالى روسيه را دعوت مىنمايد كه تا زمانى كه آراء و ارادهء ملى به‌طور قطع مشخص گردد كاملا تابع احكام و اوامر حكومت موقتى باشند كه دوما و مجلس شوراى مملكتى او را معين كرده و حكومت مزبور داراى اقتدارات تامه خواهد بود .\r\nتشكيل حكومت موقتى و پرگرام سياسى آن طبع و نشر و به خارجه اعلام و تبليغ گرديده . اين حكومت كه در طى سخت‌ترين وقايع بحران داخلى و خارجى كه روسيه در تاريخ حيات خود ديده است زمام امور را در دست گرفته كاملا ملتفت و متوجه است كه چه مسؤوليت عظيم و سنگينى را عهده‌دار شده است . حكومت مزبوره بدوا درصدد اصلاح خطاكاريهاى طاقت‌فرسائى كه از زمان سابق براى وى ميراث نهاده‌اند ، اعاده و تأمين انتظامات و رفاهيت مملكت و بالاخره اقدامات لازمه براى اينكه ارادهء واجب الاطاعهء ملت بتواند آزادانه مقدرات آتيه خود را معين سازد برخواهد آمد . در\r\n\r\n\r\n","description":"","footnote":"\r\n( 1 ) - سال را ننوشته‌اند . گويا چهارده سال داشت . ( مسعود سالور )\r\n","page_name":" 4755 ","page_number":631},
  {"content":"\r\n\r\nزمينهء سياست خارجى كابينه‌اى كه من در آن وزير خارجه هستم مقررات و معاهدات را كه سابقا دولت منفصل شده سابق برقرار داشته مراعات نموده و شرافت قول روسيه را حفظ خواهد كرد . ما با كمال دقت و مراقبت در تشييد مبانى روابطى كه ما را با ساير ملل دوست و متفقين خويش متحد ساخته سعى خواهيم نمود . ما اطمينان داريم كه اين مناسبات و روابط در رژيم جديد دولت روسيه پيوسته دوستانه‌تر خواهد شد . دولت جديد روسيه مصمم است كه مطابق اصول دموكراسى با مراعات احترام ملل كوچك و بزرگ براى آزادى ترقى و انبساط آنان و ائتلاف و اتفاق بين ملل عمل و رفتار نمايد .\r\nميلوكوف .\r\n\r\nاخبار روسيه\r\nحوادث مهمهء روسيه - 16 مارس - پس از سكوت و خاموشى سه روزه راجع به حوادث روسيه تلگراف وقايع‌نگار رويتر كه تاريخ 13 مارس داشت از پطروگراد رسيد حاكى از شورش و انقلاب كه در نتيجه آن دوما به اعانت و كمك قشون زمام مهام دولت را در دست گرفته و وزراء ارتجاعى كنونى و وزراء ارتجاعى سابق كه از ديرزمانى تصور مىرفت داراى احساسات آلمانى هستند و كميابى ارزاق و فقدان شور و شوق را در جريان جنگ به آنها نسبت مىدادند دستگير و توقيف كرده است . عدم رضايت افكار عامه كه مانند اخگر و جرقه روز دهم در زير خاكستر پنهان بود روز يازدهم شعله‌ور گرديد و از دوازدهم دامنهء حريق بسط يافته در خيابانها زدوخورد جنگ شروع شد ، در حالتى كه سربازها با سربازها و مردم جنگ مىكردند و بالاخره قشون به انضمام گارد و بحريه به شورشيان ملحق گشتند . پليس بر اهالى شليك كرد و اين مسئله موجب خشم و غضب قشون گرديد . در نقاط مختلفه ما بين پليس و قشون جنگهاى سخت رخ داد و بسيارى از استاسيونهاى پليس و مراكز پليسهاى مخفى با جميع دفاتر و آرشيوهاى راجع به اشخاص و تشكيلات سياسى سوزانده شد . در روز يكشنبه و دوشنبه دوما يك مجلس سرى منعقد داشته بر خلاف احكام و دستخطهائى كه در توقيف و تعطيل پارلمان صادر مىشد تصميم كرد كه جلسات خود را مداومت دهد .\r\nپرزيدنت رود زيانكو رئيس دوما از تزار تلگرافا درخواست تغيير هيئت دولت را كرد و از جنرالهاى فرمانده تقاضا كرد كه از تزار استدعا نمايند كه مسؤول وى مقرون به اجابت گردد . جنرالها جواب مساعد دادند . نمايندگانى از طرف قشون به همراهى دسته‌جات مسلح از اهالى روز دوشنبه وارد دوما شدند و عمارت عمومى را اشغال كردند و قلعه « سن‌پطر » و « سن‌پال » و مجلسها را تصرف نمودند . اشخاصى كه دستگير\r\n\r\n","description":"","footnote":"","page_name":" 4756 ","page_number":632},
  {"content":"\r\n\r\nشده‌اند مسيو اشتورمر و مسيو لوخاملنوف و پراتاپاف هستند كه در تمام كابينه‌هاى سابق وزارت داشتند . مسيو شكلاويتوف رئيس شوراى امپراطورى نيز گرفتار شده است .\r\nكابينهء ملى تشكيل يافته و پرنس لواف صدراعظم مىباشد .\r\nلندن - بعد از يك سكوت و خاموشى مدهشى آخر الامر اخبار روسيه رسيده اوضاع پرشور و هيجان پايتخت را شرح داده . تلگرافى كه در تاريخ سيزدهم از پطروگراد مخابره شده مىگويد در عرض سه شبانه‌روز اخير شب و روز دسته‌جات بزرگ از مرد و زن و طفل گرسنه در بيرون دكاكين خبازى كه انتظار مىكشند در حالت بىنوائى و پريشانى دچار لطمهء شليك شهوت پرستانهء توپ مسلسل و تفنگ گرديده و در خيابانهاى بزرگ شهر جنگ داخلى مشاهده كرده‌اند . ليكن حتى يك كلمه برضد جنگ شنيده نشده است و كميابى آذوقه و فقدان تشكيلات و نظم و ترتيب غفلت از اقدامات احتياطيهء اساسى را عموم نسبت به نفوذ آلمانها مىدانند . قتل راسپوتين عابد دربارى در اين اواخر بارقه‌اى بود كه از تصميم ملت در قلع و قمع اين‌گونه نفوذها حكايت مىكرد . مسئلهء رولسيون در روز دوازدهم مارس بلند شد .\r\nرويتر اطلاع حاصل نموده است كه رولسيون به مقصد خود نايل گشت . رژيمانها خود را حامى دوما و ملت اعلان كردند و معسكرهاى بحرى را باز كردند تا قشون بحرى نيز شركت بجويند . وقايع نگارى در بيان مناظر خيابانها مىگويد قشون را حكم كردند كه با تفنگ و توپ مسلسل شليك نمايد . در قطار توپهاى مسلسل با وجود آن‌كه فشنگ خيلى كم بود ليكن به واسطهء انبوهى و كثرت جمعيت بسيارى به خاك افتادند . تفنگدارها با عدهء كثيرى فشنگ بىگلوله در قطار داشتند يا آن‌كه متعمدا كسى را هدف قرار ندادند .\r\nباغى كه در مقابل كليسا بود پر از جمعيت گشت كه ناگهان دسته‌اى از قزاقها نمودار شدند تمام اهالى به زانو در افتادند قزاقها شليك نكردند . اهالى مخصوصا پليس خشمگين بودند زيرا در روز يازدهم پس از آن‌كه بسيارى از دسته‌جات قشون از شليك كردن امتناع ورزيدند پليس دست به شليك گشود . اندكى بعد چندين نفر پليس و يك نفر از اجزاء مهم دولتى تيرباران شدند . چند گارد كه عده‌شان بالغ بر بيست و پنج هزار نفر مىگرديد با اسلحه به اهالى ملحق شده چند نفر از صاحب‌منصبان خود را تيرباران كردند . يك رژيمان ديگر گارد از شليك امتناع ورزيدند . انبار قورخانه و مراكز توپخانه به تصرف اهالى درآمد و فرمانده را به قتل رسانيدند . در اين موقع آتاشهء نظامى انگليس در آنجا بود و به همراهى مستحفظين به سفارت رفت .\r\nشورشيان به قلعهء « سن‌پطر » و « سن‌پال » رفته و آنجا را مركز خود قرار دادند . اعضاء دوما كه در روز دوازدهم جمع شدند فرمانى از طرف امپراطور يافتند كه دوما تا ماه\r\n\r\n","description":"","footnote":"","page_name":" 4757 ","page_number":633},
  {"content":"\r\n\r\nآوريل تعطيل گردد . در اين موقع ليدرهاى اخراب تصميم كردند كه متفرق نشوند و يك جلسهء تاريخى تشكيل داده در خاتمه رئيس دوما تزار را تلگرافا از وضعيات مطلع ساخت و استدعا كرد شخصى كه طرف اعتماد ملت باشد به صدارت انتخاب [ شود و تشكيل 
  ] كابينه به عهدهء وى محول گردد و نيز خاطرنشان نمود كه مسامحه و تأخير غيرممكن مىباشد و مماطله موجب مرگ و ممات است . ما از خداى متعال درخواست مىكنيم كه مسؤوليت اين امر به سر تاجور نيفتد . رئيس دوما به‌همين مضمون تلگرافى به جنرال الكسيف رئيس اركان حرب و جنرالهاى فرمانده مخابره كرد و از آنها درخواست نمود كه نفوذ خود را در حضور پادشاه به كار برند . جنرال بروسيلوف جواب داد : من وظيفهء خود را نسبت به تزار و نسبت به وطن به جا آوردم . چندى بعد جمع ديگر از قشون و اهالى مسلح وارد دوما شدند و حفاظت دوما و عمارت مجاور به عهدهء آنها محول گشت . در ساعت پنج و نيم دسته‌اى از شورشيان رئيس شوراى امپراطورى را گرفته تحت الحفظ آوردند . مشار اليه سابقا وزير عدليه بود و يكى از ارتجاعيون بزرگ به شمار مىرفت . او را در دوما در اطاق وزرا جاى دادند و اين زمزمه بلند شد كه ملت قصد دارد دستهء طرفداران آلمان را به كلى قلع و قمع نمايد . چيزى نگذشت كه خبر رسيد شورشيان محبس كرنتى را كه منفور عامه است تصرف نموده و جميع محبوسين را آزاد كرده‌اند . بعد از ظهر مسيو كوليزما صدراعظم به توسط تلفن به رئيس دوما اطلاع داد كه استعفا داده است . شورشيان خانهء چند نفر از وزراء را كاوش كردند . نمايندگان كارگران بيانيه‌اى خطاب به قشون و به كارخانه‌جات صادر كرده آنها را دعوت كردند كه از هر باطاليان يك نفر و از هر هزار نفر كارگر نيز يك نفر به دوما بفرستند و نيز اهالى درخواست كردند كه تا براى ارزاق ترتيب صحيحى داده نشده است در آذوقه رساندن به قشون كمك نمايند . اهالى دسته دسته به دوما مىرسيدند ، برخى در اتومبيل و بعضى در درشكه و گارى و مقدار كثيرى فشنگ با خود آوردند . فى الفور فشنگها تقسيم شد .\r\nناطقين از پله‌هاى دوما لزوم حفظ نظم و امنيت را تأكيد كرده مىگفتند تمام كارخانجات بايد به فوريت مشغول كار شوند ، مبادا قشون در فرونت جنگ گرفتار تضييق گردد .\r\nوقايع‌نگار رويتر بعد از استماع نطقها به مركز نمره دو مراجعت كرده محاكم عدليهء محلى را مشتغل يافت و در اندك مسافتى از آنجا علامت جنگ ما بين دسته‌جات مختلفهء گارد با توپ و تفنگ مشاهده كرد ليكن عدهء تلفات كم بود .\r\nدر عصر روز چهاردهم وقايع‌نگار رويتر از پطروگراد اطلاع مىدهد كه تمام قواى نظامى و بحرى پطروگراد خود را طرفدار اهالى اعلام كرده‌اند . از كرنشتات نيز عدهء قشونى با چند نفر صاحب‌منصب رسيده به شورشيان ملحق شدند . خيابانها حالا كاملا\r\n\r\n","description":"","footnote":"","page_name":" 4758 ","page_number":634},
  {"content":"\r\n\r\nامن است . اگرچه گاه گاه صداى شليك زياد شنيده مىشود . نظر به آن‌كه پليسها فورم سربازى پوشيده‌اند و با توپ مسلسل شليك كرده و از پشت‌بامها بمب و گروناد انداخته‌اند . تقريبا استاسيونهاى آنها يا سوخته يا خراب شده است . بريگاد بحرى مورد شليك توپهاى مسلسل گشتند ليكن آنها هم به‌طور قصاص و انتقام به توسط شليك سخت تفنگ به يك مهمانخانه كه به‌جاى مريض‌خانه استعمال مىشد ريخته دويست صاحب‌منصب روسى را گرفته آنها را به دوما بردند . با صاحب‌منصبان خارجى كه مجروح شدند از آن جمله صاحب‌منصب انگليسى با كمال ادب رفتار شد . تخمين شده است كه تلفات به چند صد نفر مىرسد و غالب آنها مجروح مىباشند . روح شكرگذارى اهالى را فراگرفته زيرا چنين امر عظيمى با خونريزى خيلى قليلى صورت يافته .\r\n( در شورش طهران همه مىگفتند خونريزى كم شد بايد جوى خون در كوچه‌ها روان شود . اما اهالى روسيه شكرگذارى مىكنند ما آنقدر قسى القلب هستيم ) .\r\nچون آتش شورش بالا گرفت وزراء در ادارهء بحريه نشسته بودند و آنجا را قشون حفظ مىكرد ، ليكن قشون ملحق به شورشيان گشت . وزير عدليه در سفارت ايتاليا تحصن اختيار كرد و « دودروين » ليدر هيئت معروف به صد نفر سياه تير دستگير شده آخر شب گذشته به دوما برده شد . مسيو پاراتابوف از وزراى سابق به اختيار خود تسليم گشت . كميسيونرهاى اجرائيهء دوما وزارت‌خانه‌ها را ضبط كرده‌اند . حالا مىتوان گفت كه قشون متحد و هم‌آواز است . سفراى انگليس و فرانسه با ادارهء اجرائيه دوما باب مناسبات را مفتوح كرده‌اند .\r\nگراندوك سريل كميته را اطلاع داده است كه قشون بحريه در اختيار او و در اختيار كميته هستند . گراندوك رئيس دوما را ملاقات نموده خود را تحت حكم و تعليمات وى قرار داد . كميتهء دوما مسيو كرومكين صدراعظم اسبق را نيز دستگير كرده است . قشون و شورشيان قصر زمستانى را اشغال نموده‌اند . مسكو در طرف يك ساعت و نيم بدون خونريزى به نهضت انقلابى ملحق گشت . مسيو ردزيانكو بيانيه‌اى خطاب به قشون و بحريه صادر كرده است كه در كشمكش و جنگ با دشمن خارجى يك لمحه تأخير نخواهد رفت . در تاريخ 15 مارس وقايع‌نگار رويتر مىگويد كرونشتات ، خاركوف و « ينج نى تاوكرود » خود را طرفدار دولت جديد اعلام كرده‌اند . محبوسين سياسى را در تمام نقاط آزاد مىنمايند . دوما « بارك » وزير ماليه را دستگير كرده است .\r\nپطروگراد ، 16 مارس - صورت كابينهء ملى از اين قرار است . پرنس لوف صدراعظم و وزير داخله . ميلى كف وزير خارجه ، كرنسكى وزير عدليه ، نكراشوف وزير تجارت ، كونو والوف وزير ارتباطيه ، مانيولوف وزير علوم و معارف ، اين شخص در مسكو پرفسور\r\n\r\n","description":"","footnote":"","page_name":" 4759 ","page_number":635},
  {"content":"\r\n\r\nبود ، دون چكوف وزير جنگ و بحريه ، مشار اليه يكى از اعضاى شوراى امپراطورى است . شلينكارف وزير فلاحت ، تيرست چنكو وزير ماليه ، كادف مفتش دولتى .\r\nلندن - وقايع‌نگار رويتر از پطروگراد تلگرافا اطلاع مىدهد گراندوك نيكلا به مسيو رودزيانكو تلگراف كرده كه به اتفاق جنرال الكيسف از تزار درخواست كرده است تصميم فردى كه موجب نجات روسيه و حفظ صلح مىشود به عمل آورد . اوضاع پطروگراد با قدمهاى سريع به‌سمت بهبودى حركت مىكند . قشون مشغول مصفا ساختن دوائر مختلفه از طرفدار [ ان 
  ] رژيم قديم هستند . مستحفظين تزار كوبه سلو ( قصر امپراطورى ) [ به 
  ] دولت جديد ملحق شده و نمايندگان آنها را تبريك و تهنيت مىگويد .\r\nمسكو - اهالى از اضمحلال دولت مشعوف و صاحب‌منصبان به حمايت دولت مشغول‌اند . كميتهء نظامى براى حفظ نظم و امنيت تشكيل يافته است . جنرال مزوسكى فرماندهء مسكو و هزار ژاندارم دستگير شده و مقصرين پلتيكى آزاد گشته‌اند .\r\n15 مارس - امروز مسيو بنرلا در مجلس مبعوثان اظهار داشت كه تزار عزلت اختيار كرد و گراندوك ميكائيل الكساندرويچ به‌سمت سلطنت معين شده است .\r\n\r\nآخرين اخبار واصله\r\nشب 20 مارس ، 26 ج 1 ، 16 مارس - راپرتهاى واصله از پطروگراد حاكى است كه امپراتور تلگراف انتباهيهء مسيو رود زيانكو را جواب نگفته اما در جواب شوراى وزراء كه استعفاى خود را اشعار داشته بودند اظهار داشته است كه ژنرال الكسيف را به‌سمت ديكتاتورى اعزام خواهد داشت . ليكن قضايائى كه بعد به وقوع پيوست به اندازه‌اى مدهش و هولناك بود كه براى امپراطور چاره‌اى جز موافقت با تقاضاهاى دوما باقى نماند . ادارهء بحريه كه آخرين تحصن‌گاه وزراء و دولتيان بود ساعت سه صبح تسليم شد .\r\n16 مارس - سه ساعت و ده دقيقه بعد از ظهر وقايع‌نگار رويتر شرحى راجع به حوادثى كه منجر به شورش گشت اطلاع مىدهد . چندين هفته اهالى مجبور بودند كه مدت پنج ساعت در يك سرمائى كه چهل درجه زير صفر بود براى خريد نان انتظار بكشند و با وجود اين بسيارى از اوقات به گرفتن نان موفقيت حاصل نمىكردند . قيمت سيب‌زمينى هشت برابر سابق شده و ارزاق ديگر به اندازه‌اى گران است كه نمىتوان خريد . وزير فلاحت گرانى و تنگى را به باد و برف زياد كه مانع از حركت ترنها مىباشد منسوب داشت . اين مسئله موجب تعجب نيست كه وضعيات آذوقه اسباب يأس شود .\r\nاگرچه هزارها قزاق و سواره نظام نوسكى پراسپكت را حفظ مىكردند اهالى متزلزل نشدند و در روز دهم نمايشات دادند .\r\n\r\n","description":"","footnote":"","page_name":" 4760 ","page_number":636},
  {"content":"\r\n\r\nاين مسئله قابل توجه است كه قسمت اعظم آنها متعلق به طبقات متوسط بودند . آنها به قشون سلام دادند و قشون هم براى آنها كلاه بلند كرد . مسيو ميليكوف وزير امور خارجى در طى مصاحبه با وقايع‌نگار رويتر اظهار داشت دولت جديد لازم مىداند كه انزواى امپراطور قطعى باشد و نيابت سلطنت به‌طور موقتى به گراندوك ميكائيل الكساندرويچ محول گردد . تصميم حاليهء ما چنين است و تغيير آن محال مىباشد .\r\nمشار اليه خبر را تكذيب كرد كه تزار دستگير شده اشعار داشت كه مطابق آخرين اطلاعات واصله اعليحضرت در پسكوف مىباشد . امپراطريس در تزار كوسلو سلامت مىباشد . مسائلى كه ما مىخواهيم حل نمائيم عبارت از استقرار قوت و قدرتى است كه به توسط آن بتوان به فتح نايل گشت . جرم بزرگ دولت اخير اين بود كه شيرازهء امور مملكت را گسيخته روسيه را دچار شديدترين محن و مصائب نمود و اين اختلال ممكن بود بر جنگ لطمات خطرناك وارد آورد . دوما مركز قواى روحيه است و حالا بايد وسايل تسهيل عمليات قشون را فراهم آورد . هر ساعت اخبارى مىرسد و از تزايد قواى ملى حكايت مىنمايد .\r\nلندن - مستر بنرلا در مجلس مبعوثان اظهار داشت كه متأسفانه بيانات وى روز گذشته چنين تأثير بخشيد كه انزوا و كناره‌جوئى تزار يك امر انجام يافته‌ايست و تزار بدان موافقت كرده است ، ليكن اخبارى كه بعدها رسيد حاكى است كه اطلاعات سابق كاملا صحيح نبوده اگرچه دائرهء اجرائيهء دوما عزلت و انزواى تزار و تعيين گراندوك ميكائيل را به نيابت سلطنت تصميم كرده‌اند ليكن هنوز اين امر به وقوع نپيوسته . تلگراف ديگرى رسيده حاكى است كه معلوم نيست تزار در چه نقطه‌اى مىباشد . بنرلا اظهار داشت اطلاعاتى كه به ما رسيده همين است و حالا نمىتوان گفت كه چه حوادثى به وقوع پيوسته است .\r\nروز پنجشنبه تزار و تزارويچ عزلت اختيار كردند . گراندوك ميكائيل به پادشاهى معين گرديد . مشار اليه نيز عصر روز جمعه كناره‌جوئى كرد و حاليه زمام مهام در دست ادارهء اجرائيه دوما و كابينهء ملى مىباشد .\r\nراپرتى كه به تاريخ امروز از پطروگراد رسيده مىگويد پليس هنوز از بام خانه‌ها شليك مىكنند و هر وقت كه گرفتار شوند كمتر مورد رحم و شفقت واقع مىشوند ( مثل سيلاخورى و ماماقانيهاى عهد انقلاب و شورش طهران ) . در هر نقطه نوارهاى قرمز و نيزه و تفنگ و كلاه ديده مىشود . دسته‌جات بزرگ قزاق در خيابانها حركت كرده سرود ملى مىخوانند . نمايشات گوناگون نظامى و بحرى و شهرى واقع مىگردد . در جلو غالب آنها بيرق آزادى و مساوات و برادرى كشيده مىشود . دسته‌جات سرباز و غير سرباز هر\r\n\r\n","description":"","footnote":"","page_name":" 4761 ","page_number":637},
  {"content":"\r\n\r\nروز در مدخل دوما جمع مىگردند . بيان مناظر دوما و نطقهائى كه ايراد مىشود و نمايشات وطن‌پرستانه و فداكارانه و توضيح رژيم قديم از عهدهء شخص خارج است . در يك قسمت اطاقهاى دوما خروار خروار آرد ريخته ، در گوشهء ديگرى صندوقهاى فشنگ افتاده . در يك‌طرف چند سرباز خوابيده‌اند . از جمله اشخاصى كه در اطاق مبعوثان براى ديدن مناظر آزادى حضور يافت اوپاتين ليدر سياسى بود كه با گيسوان سفيد مدت بيست سال در زندان شلوزبرگ روزگار گذرانيده است .\r\nپطروگراد - نمايندگان سياسى انگليس و فرانسه و ايطاليا و آتاشهء نظامى آنها به ادارهء اجرائيهء دوما اطلاع داده‌اند كه حاضر هستند ادارهء مزبور را قوهء منحصر به فرد روسيه شناخته مشغول كار با آنها شوند .\r\nتلگراف واصله از پطروگراد مىگويد وزير عدليه مسيو كرنسكى از عمارت دوما دستهء بزرگى از سربازان و اهالى شهر را خطاب كرده گفت اولين اقدام دولت جديد انتشار اعلان عفو عمومى بوده است . عدهء اجزاء دوماى سابق كه دولت آنها را به سيبريه فرستاده بود مستخلص و آزاد خواهند شد . مسيو كرنسكى اظهار داشت دولت موقتى مطابق رأى شوراى كارگران و رأى نمايندگان قشون مشغول كار و رتق و فتق امور مىگردد . جميع صدر اعظمها و وزراى رژيم سابق بايد براى جرائم و فجايع خويش در پيشگاه قانون جواب بگويند . صداى رحم به آنها نبايد كرد . كرنسكى جواب داد در روسيهء متجدد هيچ‌يك نبايد بدون استنطاق و تحقيق محكوم گردد . ما به وسايل فضيحه‌آميز متشبث نخواهيم شد . وزير عدليه از سربازها درخواست كرد كه حكم صاحب‌منصبان خويش را اطاعت نمايند و به اغواى مفسدين برضد رژيم قديم گوش ندهند .\r\nپطروگراد - عصر روز 16 - بانكها مجددا باز شده اقدامات سخت براى اعادهء نظم و ترتيب به عمل آمد . اشخاصى كه در مقابل حكم توقيف خود مقاومت مىكردند ممكن است به فوريت تيرباران شوند . از قرار معلوم ايالات به كلى از اوضاع پطروگراد بىاطلاع بودند . قبل از رولسيون تلگرافات [ كه از 
  ] وين به برن رسيده بود حاكى بودند كه اخبار پطروگراد در دوائر سياسى اطريش هنگرى ايجاد ترس و بيم عظيمى كرده است .\r\n( تحويل آفتاب به برج حمل روز چهارشنبه فردا يك ساعت و چهل و شش دقيقه از روز گذشته . مطبعهء باقرزاده - طهران )\r\n( پايان مطالب فوق العادهء روزنامهء ايران )\r\n\r\n","description":"","footnote":"","page_name":" 4762 ","page_number":638},
  {"content":"\r\n\r\n\r\nفتح بغداد\r\nشنبه 14 جمادى الثانيه - از شهر كاغذجات و روزنامه و چندين نمره ورقهء فوق العاده رسيد . چون روزنامهء من نزديك به اتمام است هنوز هم تهيهء كتابچه نشده لهذا ورقهء فوق العادهء نمرهء 2 ايران كه متمم حوادث سابق و فتوحات انگليس و فرانسه در فرونت غرب است ملصق به اين كتاب شد « 1 » . فتح بغداد موجب مسرت فوق العادهء انگليسها شد و پايتخت خليفه به تصرف آنها آمد . مدتهاست بين النهرين محل رقابت آلمان و انگليس است . آلمانها به واسطهء راه‌آهن بغداد پيش افتاده بودند . اين خصوصيتها هم كه پيوسته با عثمانى منظور مىداشتند براى بين النهرين و شامات بود .\r\nمن در جائى خوانده‌ام كه دولت عثمانى يك نفر مهندس معتبر انگليسى براى بازديد آنجا فرستاد . او مىنويسد پس از آن‌كه آب‌انبارها و كانالهاى بين دجله و فرات ساخته و معمور شود ده مليان تن كه سى مليان خروار ايرانى باشد فقط غله از آنجا برخاسته مىشود و گنجايش شش مليان نفر را دارد كه در كمال آسايش و تمول زندگانى كند . كليهء مخارج آبادى آنجا هفتاد و پنج مليان ليره است . از مملكت مصر مىنويسد غله‌خيزتر و بهتر است . هركس داراى اين مملكت باشد و آن را آباده كند چنانچه در عهد سلاطين بابل بود انبار غلهء دنيا را صاحب است .\r\n\r\nبازگشت مهرماه خانم\r\nمهرماه خانم امروز قرار بود برود محمّد على خان نوبه كرد موقوف شد . ليكن انشاء اللّه فردا بعد از ظهر حركت مىكنند . شب شورستان خواهند بود كه صبح خيلى زود از آب و تنگه دو روان بتوانند گذشت . روز سه‌شنبه شهر مىرسند . قاطر سوارى خودم را دادم سوار شد . چهار ماه و نيم تقريبا اينجا بود . اوقات عين الملوك مثل سگ است .\r\n\r\nدستخط آقاى عماد السلطنه\r\nمورخه ششم ج 2 ، دهم حمل - بعد از مقدمات و احوال‌پرسيها ، جناب شيخ ابراهيم عجالتا گرفتار وزارت اوقاف است و تا حال آنچه مرافعه كرده براى آن بوده كه محكمهء اوقاف صلاحيت اين مرافعه را دارد يا خير . من نمىدانم كه در طهران چطور مىشود كه يك كار مىگذرد . زيرا آنچه اسباب و آلات براى تعويق و نگذشتن كار بايد موجود باشد فراهم آورده‌اند و فى الواقع انسان خجالت مىكشد كه با اين ترتيبات چه تكليفى دارد .\r\n\r\n\r\n","description":"","footnote":"\r\n( 1 ) - مفقود شده است .\r\n","page_name":" 4763 ","page_number":639},
  {"content":"\r\n\r\nيك وقت كه اختيار يك محكمه به كلى با من بود چون به اين نكات برخورده بودم تمام همت خودم را بر اين گماشتم كه كار را زودتر بگذرانم و بدون آن‌كه به من اصرار كنند خودم در گذشتن [ كار 
  ] مصر بودم . ولى حالا در آن نقطه كه هستم همين‌طور كار به تعطيل افتاد و نمىگذرد و من خجالت مىكشم . چون اختيار ندارم صدمه مىخورم . اگر كسى حوصله داشته باشد گوش بدهد مىشود يك روز تمام اين صحبت را بشنود و از اين ادارات تعجب كند . همچنين متعجب باشد كه چطور اين مردم زنده هستند و امورات مىگذرد و بايد گفت امورات نمىگذرد بلكه روز شب مىشود و آن هم اجبارى است .\r\n\r\nواقعهء روسيه\r\nدر باب جنگها و واقعه روسيه عجالتا بر سايرين توفق پيدا كرده و دولت جديد با اين جنگ هولناك البته نمىتواند بلافاصله قانون تازه را بنويسد ترتيب سلطنت را يا جمهورى را معلوم دارد . گويا هرچه باشد موقتى است . ولى كليهء روسيه از ترتيب قديم برگشته‌اند ، حتى سربازهاى قزوين هم بيرق امپراطورى را از قونسلگرى پاره كرده‌اند و البته شنيده‌ايد .\r\nاين ميانه براى محبوسين ايرانى خوب شد كه خلاص مىشوند . من عجالتا نمىتوانم بنويسم اثرات تغيير سلطنت روسيه در فرانسه و انگليس چه بوده و تا روزنامه‌ها نرسد از روى واقع چيزى نخواهم فهميد . ولى همچو گمان مىكنم انگليس به اين كار بىميل نبوده و در آخر از نيكلا و پلتيك او رنجش پيدا كرده بوده است ( محال است امرى در دنيا واقع شود كه انگشت انگليس در آن نباشد ) .\r\n\r\nمسئله بغداد\r\nاما مسئلهء بغداد از آنجا هم اطلاعات كاملى در دست نيست جز آن‌كه گمان ندارم به اماكن مشرفه صدمه بزنند . زيرا انگليس از هندوستان مىترسد و به جزئى مطلبى كه راجع به افسردگى هنديها باشد توجه مخصوص دارد و مشكل بىاحترامى به آن زيارتگاه مسلمين وارد بيايد ( من نمىدانم عثمانيها در عقب نشستن با آن ذخاير هنگفت ، آن جواهرات ، آن ظروف ، آن قاليها ، آن مرواريدها و طلاها چه كردند بردند يا مانده و خدام غارت كردند ) . از بس در اين دوره حوادث روزگار زياد شده به قدر سر سوزنى در طهران از واقعهء بغداد و تغيير سلطنت روسيه تفاوتى ميان زندگانى مردم پيدا نشده و ابدا ابدا وقعى به اين مطلب نگذاشته و نمىگذارند .\r\n\r\n","description":"","footnote":"","page_name":" 4764 ","page_number":640},
  {"content":"\r\n\r\n\r\nنه قوهء مالى ، نه قوهء جانى\r\nهركس فكر خانهء شخصى و بستگان خيلى نزديك است ، يعنى فقط پدر نسبت به اولاد و مرد نسبت به زن خودش . از اين دو گذشت ديگر عمو نسبت به برادرزاده يا از آن دور تر نمىتواند تقريبا توجهى مثل قديم داشته باشد ، يعنى نه وقت دارد نه فرصت نه قوهء مالى نه قوهء جانى . عيش ، نوش ، مهمانى و خنده و بازى و بيعارى ، گردش ، تماشا و غيره و غيره تماما نابود و معدوم صرف شده است . اما هوا به واسطهء خشكى مفرط بر كسالت عموم افزوده و يك عاقبت بدى خواهد داشت و بر قيمت به اين گرانى ارزاق همين‌كه افزوده شود چه خواهد شد . ركن الدوله به مرض سكته درگذشت ولى باز مفصل خبر ندارم . حشمت السلطان پسرش ركن الدوله شد . فرخ ميرزا الحمد للّه عرق كرده حمام رفت . بيست روز افتاده بود . زياده زحمت است . عماد السلطنه .\r\n( پايان نامهء عماد السلطنه )\r\n\r\nرقعهء حاج آقا\r\nايضا ششم ج 2 - دستخط قبل از عيد با برات يكهزار و يكصد و هشتاد و دو تومان كه غلامعلى بىجهت شش تومان صرف برات داده بود زيارت [ شد 
  ] ده تومان مرحمتى والده هرمز را رساندم . عرض بندگى و تشكرات را تقديم آستان مبارك مىدارد . عيد طهران هم اغلب به كشمش و قليلى انجير خشك و غيره كه شيرينى وطنى باشد گذشت .\r\nترتيب عيد هم مثل سابق بود جز آن‌كه اعليحضرت از عيدى فرار كردند . از ديد و بازديد عيد زياد خسته شدم .\r\n\r\nملا ابراهيم عينكى ( رجال الغيب ) - مقويم\r\nچاكر هم مثل ملا ابراهيم عينكى قمى شدم . منتهى او همان ديدن مىرفت چاكر ديد و بازديد . ( اين ملا ابراهيم عينكى كه حاج آقا اسم برده يكى از فضولهاى طهران بود كه شبانه روز در خانهء علما ، رجال ، وزراء ، شاهزادگان ، كسبه ، تجار و غيره و غيره پرسه ميزد و هيچ‌وقت در خانه نبود . ميرزا نظام صاحب « مقويم » او را خيلى دنبال كرده و هر روز مضمونى براى او درست مىكرد . اسم او را هم « رجال الغيب » گذاشته بود . تفصيلى از او مىنويسد يعنى از قول او حكايت مىكند كه صبح از خانه درآمدم كجا رفتم چه كار با فلان آدم داشتم . تا هشت ساعت از شب رفته كه اقلا دويست جا را اسم مىبرد . آن ساعت هشت هم كه تا آن‌وقت دو مرتبه شام خورده بود در مدرسه نزد فلان طلبه باز\r\n\r\n","description":"","footnote":"","page_name":" 4765 ","page_number":641},
  {"content":"\r\n\r\nشام مىخورد و مىگويد خجالت كشيدم بگويم شام صرف نموده‌ام . ) همشيره‌ها و نور چشمان امسال ترتيب خوشى داشتند هر روز يك‌جا اجتماع مىكردند . از دست عيدى اجزاء ادارات هنوز خلاص نشده‌ام ، پوست چاكر را در مىآورند ( از بس كفش براى حاجى آقا جفت مىكنند ) .\r\nمقتدر نظام الآن آمد . ديشب را در خانهء نزديك خانهء ما با خانمى گذرانده ( آقاى عماد السلطنه مرقوم مىدارند عيش و بىعارى متاركه شده خيرباز هست ) عرض بندگى مىرساند . با آقاى رفعت السلطان مشغول مذاكرهء وضع الموت و ترتيبات حضرت والاست و مىگويد عما قريب شرفياب مىشوم . خيلى خيلى عرض بندگى مىرساند .\r\nمقتدر رفت و تجديد عريضه شد . از مسئلهء عثمانى جاى تسليت بود اگر واقعه روسيه اتفاق نيفتاده بود ( من تسليت نوشته بودم ) .\r\nفعلا مسئلهء روسيه مذاكرات جنگ را از بين برده . افسوس آنجاست كه اخبار صحيح به هيچ‌وجه نمىرسد . از روى پرگرامى كه ما در دست داريم و واقعات اين چند سالهء خودمان بايستى حكايت روسيه تماشائى باشد . ما يك مستبده بوديم مشروطه مىخواستيم اما آنجا چندين نغمه بلند است . صلح ، جنگ ، جمهورى ، سلطنتى ، استقلال ممالك ، چه و چه . اما مسئلهء جمهورى جديت دارد و از وجنات اين‌طور معلوم است كه اين نظريه تعقيب شود . به‌هرحال خداوند اشخاصى براى ايران برساند كه بتوانند استفاده كنند و مرعوب نشوند .\r\nواقعهء قزوين را البته اطلاع داريد . در قم هم ميان دو دسته از روسها مستبده و مشروطه زد و خوردى شد ، جمعى كشته شدند . تا از عراق كمك رسيد غائله را ختم كردند . از قرار مشهور امپراطور را به انگليس بردند . امپراطريس حبس است . مىگويند نظر امپراطور به صلح بوده و انگليسها اسباب اين اوضاع شده‌اند . به‌هرحال كار متفقين نبايد خوب باشد . وزير مختار انگليس بنا بود به روسيه برود در باب ايران مشورت كرده ترتيبى بدهند . الحمد للّه حالا موقوف شد . همين‌قدر اميد بهبودى هست . حالا خبر درست نداريم . تايمز غيرت مىكرد اطلاعاتى مىداد خوب بود .\r\nايرانيها كمى به جنبش افتاده‌اند ، ترميم هيئت كابينه را خواسته‌اند ، چند شب نامه انداخته‌اند . وثوق الدوله بينى و بين اللّه بد كار نمىكند . پلتيك و جديتى به خرج مىدهد اما اعضاء كابينه واقعا قابل تغيير هستند تا چه شود . از نوشيروان هيچ خبر نداريم . مجملا وقايع روسيه همان است كه « ايران » نوشته و البته ملاحظه فرموده‌ايد . تقريبا هفت شبانه‌روز در پطروگراد جنگ بود عجالتا سفارت مىگويد انقلاب به خوشى رفع شد و امنيت برقرار است . از عقب نشستن آلمانها در فرانسه خود فرانسه و انگليسها تعجب\r\n\r\n","description":"","footnote":"","page_name":" 4766 ","page_number":642},
  {"content":"\r\n\r\nدارند و مىنويسند كه معلوم نيست آلمانها چه خيال دارند ، چرا عقب مىكشند . از اين عقب‌نشينى بايد ترسيد ( در روزنامه‌ها هم اين مطلب بود . نمىدانند چه حقه‌اى در كار است كه عقب مىروند ) . وزارت داخله هميشه عريضهء رعايا را كه به اسامى مجعول است نزد بنده فرستاده جواب مىنوشتم . اين دفعه از قانون خارج شده و خدمت حضرت و الا فرستاده . البته به وزارت خانه خواهم نوشت .\r\nرفقا و دوستان هميشه جوياى سلامتى سركار هستند . كاغذى عميد الدوله نوشته ايفاد شد . گرانى روز به روز در تزايد است . روغن رى سيزده تومان ، كفش ده تومان الى چهارده تومان ، ماهوت ذرعى شش تومان الى دوازده تومان . ( پايان نامهء افخم الدوله )\r\n\r\nهيئت علميهء طلاب قزوين\r\nوزارت داخله رقعه‌اى به من نوشته بود كه هيئت علميهء طلاب عريضهء شكايت الموتيها را فرستاده شفاعت كرده‌اند . من فورا تصديقى از حكومت قزوين گرفتم كه ابدا همچو هيئتى در قزوين نيست . جواب نوشتم خيلى در حيرتم از وزارت داخله كه از بيست و چهار فرسنگى خودش بىخبر باشد كه با وجود عساكر روس در شهر قزوين كه دو نفر قادر نيست در امور شخصى خود مشورت كند خبر از هيئت و انجمن مىدهد كه در امور سياسى دخالت داشته باشد . اگر همچو هيئتى در قزوين هست تمام عرايض آنها صدق است . بعد كاغذى به حاجى آقا نوشتم . رقعهء وزارت داخله و تصديق حكومت را جوف آن گذاشتم و نوشتم وزارت داخله بايد از من معذرت بخواهد . اين انجمن از قرار تحقيق من در مدرسهء شيخ عبد الحسين در جوف جيب شيخ محمّد على الموتى است نه در قزوين . واقعا اين شيخ محمّد على اعجوبهء غريبى است . هنوز هم دست‌بردار نيست .\r\n\r\nسبزىكارى\r\nچهارشنبه 18 جمادى الثانيه ، 22 حمل - هوا هيچ خيال ترشح هم ندارد چه رسد باران ، آفتاب مثل تابستان براق و سوزنده است . شكوفه‌ها تمام باز شده . آبها خيلى كم است . اغلب دهات گرفتار كم‌آبى از حالا شده‌اند . چشمه‌ها خيلى كم آب دارد .\r\nباغچه‌هاى سبزىكارى را كاشتيم . محمّد على لله جاى طويله را هم كه در حياط بيرونى واقع است باغچه كرده . كلم گل ، هويج فرنگى و سيب‌زمينى پيش‌رس دادم كاشته .\r\nسيلكان هم يك زمين بزرگ معمولا براى بستان هندوانه ، خربوزه تهيه شده . باز باد زده فاسد كند يا نه .\r\n\r\n","description":"","footnote":"","page_name":" 4767 ","page_number":643},
  {"content":"\r\n\r\n\r\nخريد مرتع\r\nقريب يك هزار تومان از مراتع فيشان ناحيه خريده شد ، ربعى بيست تومان قيمت ، جز مال فيشان كه دو برابر است ربعى چهل تومان . مقدارى هم كه از آوه مدانيها خريده بودم تقى رفت تقسيم كرد . آن تقسيم نامه را هم گفتم داد رشوندها مهر كردند . براى من بعد هم سند خوبى شد . به واسطهء بدى هوا بيرون و اندرون اهل خانهء ما مبتلا به تب و نوبه شده و تماما سينه‌شان گرفته . حتى اهل زوارك هم هركس تب كرده سينه‌اش گرفته شده است . من خيال رفتن طهران را دارم . دو سه مرتبه است به حضرت و الا و آقاى عماد السلطنه عريضه نموده‌ام هنوز جواب صريح نرسيده است . خيال دارم از چاله به حصار كنار جادهء بزرگ رفته از شهر هم كالسكه بياورند و بروم . نزهت و عين الملوك هم چسبيده‌اند ما را هم ببريد . بدوا خيال داشتم از طالقان بروم ديدم با اين گرانى همه‌چيز ، رفتن و توقف طهران و مراجعت مبلغ كلى من بايد عليق مال جيره نوكر بدهم . كالسكه كرايه كردن و با يك نوكر رفتن صرفه‌اش بيشتر است . تا مقدر چه باشد .\r\n\r\nنقل از روزنامه‌ها - عثمانى\r\nمختصرى از روزنامه‌ها بنويسم . كنت زيپلن مخترع زيپلن وفات كرد . دولت روس از ايران خواسته است كه براى شهرهاى منتزع شده از عثمانيها حكومت و دواير دولتى روانه شود . پست و تلگراف كه مسدود بوده جديدا مفتوح [ شد 
  ] و كاغذجات مىرسد .\r\nعثمانيها در عقب نشستن تا صد ورس طرفين جاده دهات را خراب و غارت كرده‌اند .\r\nكرند را آتش زده‌اند . اين دفعه انگليسها با قوائى مركب از يكصد هزار قشون كه بيشتر آن هندى است و لوازم بسيار از توپهاى بزرگ و كشتى و ايروپلن زياد و غيره به سردارى جنرال « مد » حملهء بين النهرين را شروع كردند . در اين پس نشينى هم از كنگاور الى سرحد عثمانى همه‌جا قشون روس جنگ‌كنان رفته است ، مخصوصا در نزديك قراسو و خود كرمانشاه و كرند و پاطاق جنگهاى شديدى رخ داده است .\r\n\r\nگرفتارى ويلسن\r\nويلسن و امريكا به همان حال قهر باقى و آلمانها اعتنائى نكرده چندين كشتى آنها را غرق نموده‌اند . از قرارى كه نوشته بودند سبك قشون‌گيرى انگليس در امريكا قبول شده و عجالتا مىخواهند يك قشون ده هزار نفرى به فرونت غرب روانه دارند . ويلسن گرفتار اشكالاتى شده كه احتمال استعفاى او مىرود . چين تأسى به امريكا كرده در مجلس ملى\r\n\r\n","description":"","footnote":"","page_name":" 4768 ","page_number":644},
  {"content":"\r\n\r\nرأى داده شده كه قطع روابط بنمايند . آلمانها گفته‌اند دولت چين در منطقهء جنگ و اروپا منافعى ندارد كه در خطر افتاده باشد و او قطع روابط كند . ليكن تصميم نموده‌اند كه مناسبات را قطع نمايند . انگليس و فرانسه از عقب‌نشينى آلمانها در وحشت‌اند . از قرارى كه نوشته بود دويست ميل عقب نشسته‌اند .\r\nرئيس الوزراى ما در طهران اعلان مىكند مطالبى كه در روسيه واقع شده چون رسما به ما چيزى خبر نرسيده خوب است اهالى ساكت باشند . در يك نمره « عصر جديد » پس از انقلاب روسيه مردم را نصيحت مىكند كه نظريات هموطنان ما به اشتباه نرود و به عوض آنچه را كه اصطلاحا استفاده نام مىگذاريم يك‌بار ديگر سوءاستفاده حاصل شود و آن‌وقت علل انقلاب را ذكر مىكند . پس از مفتوح شدن تلگراف همدان رئيس تلگراف‌خانهء آنجا راپرتى مىدهد كه چند روز قبل مذكور شد عثمانى در كوت العماره شكست خورده و قشون ايران را احضار نموده‌اند . ولى كسى جرأت نداشت از آن گفتگو كند .\r\n\r\nاوضاع همدان\r\nهشتم حوت از همدان شروع به عقب‌نشينى شد . دهم حوت على احسان‌بيك با بقيهء اردو رفتند . بانك آلمان و آلمانها چهار روز قبل رفتند . پانصد نفر قزاق روس وارد شد به مردم مهربانى كردند . عثمانيها آنچه اسناد در تلگراف‌خانه بود آتش زدند ، دستگاه را بردند . مگر يك دستگاه كه مخفى كرده بوديم .\r\nدر مدت توقف اردو در همدان پنج هزار خروار جنس از ماليه گرفتند . هنگام رفتن فقط ششصد خروار تحويل اداره نمودند . اهالى به تصور اين‌كه روسها با خشونت وارد همدان مىشوند متوسل به ركن الدوله شدند سرپرستى آنها را قبول كند . گفتند چهار ماه است مرا مجبورا به همدان آورده [ اند 
  ] هيچ كارى قبول نمىكنم . ولى براى خدمت به دولت حاضرم كاغذى به فرمانده كل بنويسم كه اهالى بىگناهند . شاهزاده سالار لشكر ( پسر فرمانفرما ) قهرا اسدآباد بود ، او را هم همراه بردند . مىخواست به يك طورى طهران بيايند لكن راهها به كلى مسدود بود . احدى جرأت نوشتن كاغذ نداشت . على احسان‌بيك دو نفر قاصد را در همدان به دار آويخت و غدغن كرد كسى كاغذ به طهران نبرد .\r\nده روز قبل چهارده نفر آدمهاى عبد اللّه خان چاردولى را كه متعرض عسكر شده بودند دار آويخت . خانهء عبد اللّه خان را هم به توپ بست .\r\n\r\n","description":"","footnote":"","page_name":" 4769 ","page_number":645},
  {"content":"\r\n\r\n\r\nاستيصال مردم\r\nنويسندهء ديگرى از كردستان به مدير « عصر جديد » كاغذ مىنويسد . بعد از دعا و سلام و استفسار از بقاى روزنامه مىنويسد از اوضاع كردستان استفسار فرمائيد چه عرض كنم . در مدت اين شش ماه معاملات خصمانهء تركان چه بلا بر سر مردم آورد .\r\nهستى براى احدى باقى نمانده . اخذ اعانه‌هاى متوالى - توزيع نوت « 1 » بانك - اعانهء قاطر - اعانهء چادر - اعانهء لباس و بالاخره چاپيدن انبار ارزاق ولايت بدون قيمت - گرفتن سيورسات از دهات و رعيت به كلى مردم را مستأصل كرد . اين تعديات را در يك ورق كاغذ نميتوان گنجانيد . فقط اجمالا اين دفعه خاطر شريف را به يك درجه مستحضر مىدارد . اميدوارم در آتيه تاريخچهء مدون آن را عرضه بدارم . تعديات را مىتوان تعداد كرد ولى اظهارات دشمنانه و مقاصد ديرينهء آنها كه در طى اعمال آشكارا مىكردند قلم از نگارش آن شرم دارد . مثلا يكى از صاحب‌منصبان بزرگ در جواب تعرض رئيس نظميهء اينجا به مداخلات استقلال شكنانهء آنها نمود ، صريحا گفت مگر شما هنوز ندانسته‌ايد هر جا كه خون يك نفر عسكر ما ريخته شود آن مملكت خون‌بهاى آن يك نفر عسكر ماست .\r\n\r\nمكرم همايون\r\nمكرم همايون كارگذار كه از طرف آقاى نظام السلطنه به اين سمت مأمور كردستان شده بود نظر به اين‌كه اظهار كرد املاك و علاقه آقا حبيب اللّه تاجر بايد در توقيف مأمورين ايرانى باشد نه عثمانى ، آن بيچاره به يك وضع فجيع گرفتار [ شد 
  ] و مدت سه ماه در محبس نظامى بود . بالاخره او را محبوسا با خود بردند . بيچاره آقايان مهاجرين از اين حركت بىرويه به اندازه‌اى پشيمان بودند كه مافوقش منصور نيست .\r\n\r\nمهاجرين - اختلاف بين سليمان ميرزا و نظام السلطنه\r\nهميشه ميانهء سليمان ميرزا و جمعى ديگر كه داخل كار نشده بودند با نظام السلطنه و همكارانش كه با مساعدت عثمانيها سرگرم كار بودند اختلاف‌نظر بلكه دعوا و مرافعه حكم‌فرما بود ( اين كدورت هم براى اين بود كه چرا آنها كار دارند ما نداريم . در آنجا هم حسدورزى مىكردند . ) . آقا سيد جليل اردبيلى و مدير « عصر انقلاب » و خال اوغلى « 2 » و جمعى ديگر از مخالفين نظام السلطنه به عقوبت و عذاب گرفتار و تبعيد شدند . بعد\r\n\r\n\r\n","description":"","footnote":"\r\n( 1 ) - در اصل نوط . ( اسكناس )\r\n( 2 ) - ظاهرا همان حيدر عمو اوغلى .\r\n","page_name":" 4770 ","page_number":646},
  {"content":"\r\n\r\nخواهش فرستاده روزنامه و نوشتن نمرهء آخرين روزنامه مىنويسد على العجاله اردوى روسيه از روز دوشنبه يازدهم جمادى الاولى متواليا وارد سنندج شده عقب عثمانيها به طرف كرمانشاهان مىروند .\r\nاز قرارى كه در يكى از روزنامه‌ها خواندم جز نظام السلطنه و يك نفر از خوانين خلج تتمهء مهاجرين ايرانى تصميم نموده‌اند در كرمانشاهان خانهء سردار اجلال كه اينك حاكم كرمانشاهان هم شده متحصن شوند . بلكه دولت ايران و روس از تقصيرات آنها عفو نموده اجازهء مراجعت بدهند . چون روسيه هم تمام مقصرين را آزاد و عفو عمومى داده شده احتمال قوى مىرود اينها هم مرخص و عفو شوند .\r\n\r\nكم‌آبى - گرانى\r\nسه شنبه 24 ج 2 ، 28 حمل - سال بدى به نظر مىآيد زمستان كه آن شكل گذشت ، تا امروز هم كه بيست و هشت روز از بهار مىگذرد قطره‌اى باران نيامد . محض تسلى مردم يك دفعه آسمان صدا نكرد . چشمه‌ها هيچ آب ندارد . دره‌ها كه هميشه در اين موسم مبلغى آب از آنها جارى بود پاك خشك است . مرزهاى گندم و باغ كه همه ساله اين موقع علف به قدر يك پا بلند شده بود تمام خشك است و آنچه روئيده از عطش پژمرده و نزديك خشك شدن است . ديم‌زار كه مردم با خون دل يك من يك تومان گندم زرع كرده‌اند نزديك [ است 
  ] به كلى فاسد شود . آنچه جو بهاره كاشته‌اند سبز نشده . آب شاهرود از حالا كه بايد رو به ازدياد باشد رو به نقصان نهاده . كسى را خاطر نيست در اين فصل از سال از تنگهء دوروان به آب زده باشند . اينك به خوبى مال مىگذرد كه ابدا از راه قله عبور نمىكنند . در تنكابون به واسطهء نبودن آب آنچه برنج همه ساله كشت مىشد گويا ثلث و ربع نتوانند زراعت كنند . برنج الان در آنجا رسمى خروار چهل من تبريز [ به 
  ] هيجده تومان رسيده . ميرزا حسين و كربلائى غلامعلى ديروز از شهر آمدند گندم به شهر ابدا وارد نمىشود و قيمت سى تومان است . جو بيست و پنج تومان . رودخانهء قزوين كه باغات در بهار از آن مشروب مىشد ابدا آب ندارد . باغات آب نخورده محصول در دهات در كار خشك شدن است . قنوات ربع همه ساله آب ندارد .\r\n\r\n« سن »\r\nطهران با آن‌كه براى جمع‌آورى سن از كوه قرآقاج كه در چاله‌ها به حال خمودگى ريخته بودند دولت اقدامات كلى كرد و عمله فرستاد و يك من يك تومان پول داد . در اين اواخر هركس يك من جمع‌آورى مىكرد شش قران هم جايزه [ مى 
  ] داد . با اين حال سن\r\n\r\n","description":"","footnote":"","page_name":" 4771 ","page_number":647},
  {"content":"\r\n\r\nحركت كرده مشغول بلعيدن حاصل است . آب هم كمتر از همه‌جاست . آن گرفتاريها و خانه خرابى مشروطه و مستبدّهء هشت ساله ، اين جنگ روس و عثمانى دو ساله ، گرانى همه اجناس ، اين هم حالت محصول و زراعت و مياه . خداوند چه براى اين ايران بدبخت خواسته است و ما چه كرده‌ايم كه مستحق اين بلاها شده‌ايم . تمام مكنت ما ، امر معيشت ما از يك مشت محصول به آن حال فلاكت مىگذشت ، آن هم دارد از دست ما مىرود .\r\nدر قزوين و اين بلوكات يك حال وحشت و اضطرابى حكم‌فرماست كه نظير آن كسى خاطر ندارد . الموت يكى گرفتار خودش ، يكى غصهء تنكابون را دارد . زيرا دو ثلث معيشت آنها از تنكابون است . خداوند مگر باز خودش ترحم كند .\r\nدوشنبه غرّهء شهر رجب المرجب ، سيم درجهء ثور ، 23 آوريل - للّه الحمد فضل خدا شامل شد و باران آمد . پريشب ساعت شش از شب رفته سه مرتبه هوا به شدت صدا كرد . من بيدار شده از شور و شعف بيرون رفتم . به قدر ده دقيقه باران آمد بعد باد و طوفان شديدى برخاست ابر را متفرق كرد . ولى در كوه خوب باريد . امسال هر وقت هوا ابر مىشود اين باد نمىگذارد باران بيايد و مدعى عمده شده است . ديروز پس از ظهر رعد و برق زيادى شد ، رودخانه كم باران آمد . ليكن به كوه خيلى باريد و مبدل به برف شد . دهات پاچهء كوه به خوبى مشروب شد . امروز عصر باران ملايمى به همه‌جا باريد و به قدر يك ساعت و نيم امتداد پيدا كرد ، باز باد برخاست و ابر پراكنده شد . الحمد للّه رفع نگرانى و اضطراب شد و انشاء اللّه باز هم خواهد آمد .\r\n\r\nقيمت اسلحه - عدم امنيت\r\nكربلائى غلامعلى حساب خود را داد و به شهر رفت . يك ماديان نيله چهار سال كه تازه آبستن هم شده در چهل و هفت تومان قيمت براى من آورده بود با يك تفنگ پنج تير آلمانى به قيمت سى و سه تومان . فشنگ روسى و آلمانى زيادى هم آورد . فشنگ پنج تير روسى در قزوين زياد شده ، سالداتها گوشه و كنار مىفروشند . از صد عدد پانزده تومان و هشت تومان به دو تومان رسيده . كربلائى مىگفت يك توپ مسلسل هم هست مىفروشند اما فشنگ ندارد . ميل داريد بخرم بعد تهيهء فشنگ كنم . من گفتم لازم نيست مبادا باعث شر و فسادى بشود گير بيفتم . يك شب هم براى خريد فشنگ رفته بود .\r\nصاحب‌منصب فهميده بود كربلائى را دنبال كرده بود . كربلائى چون بلد كوچه‌ها بود از جاهاى غريب عجيب آمده و صاحب‌منصب او را گم كرده بود . مىگفت خانه رسيدم تا سه ساعت بىحال مثل مرده افتاده بودم . پول ما بدبخت ايرانى است كه بايد از عدم امنيت و تعدى همسايه‌ها به اين راههاى غير مشروع خرج شود . من از روزى كه الموت\r\n\r\n","description":"","footnote":"","page_name":" 4772 ","page_number":648},
  {"content":"\r\n\r\nآمده‌ام بايد ده هزار تومان قيمت فشنگ ، تفنگ ، سرب و باروت داده باشم . حاليه هم آن تفنگهاى مكنز و ورندل هيچ به درد نمىخورد و متروك شده بايد از سر نو تهيهء تفنگهاى جديد كرد كه جز فشنگ روسى و فشنگ آلمانى از آنهاى ديگر مثل لوبل و غيره يافت نمىشود .\r\n\r\nشمخال براى موزه\r\nچون در طهران موزه‌اى باز شده اينجا گفتند حسن نام آلوبنى يك شمخال كهنهء سنگ چخماقى دارد ، فرستادم آورد حقيقتا چيز كهنهء خوبى است . خصوصا دنگ آن‌كه شكل غريبى است و باطلا تذهيب شده . يك تفنگ دولول گلولهء سرپر داشتم با دوازده من گندم به او دادم و خريدم . يك من شاه وزن تفنگ است . يك دانه مثل آن يا شبه آن هم گفتند در اوانك هست . آن را هم بايد براى موزه بگيرم و با يك خشت كاشى كه از قلعهء حسن بيرون آمده خودم رفتم همراه [ ببرم 
  ] ، نه با يك نفرى كه برود روانه دارم .\r\nگرسنگى و نبودن غله در اينجا و رودبار خيلى مردم را صدمه مىزند . من متصل بايد جواب خريدار را بدهم كه ندارم و اين ندارم تنها آنها را قانع نمىكند . براى هر مشترى چندين قسم جلاله هم بايد بخورم تا برود . در تنكابون برنج خيلى خيلى كم شده .\r\n« مولائى » خروار آنجا چهل من تبريز با بيست تومان به دست نمىآيد . گفتند با روغن بهتر معاوضه مىشود . لهذا چند من روغن و اسمعيل رفتند . روغن در تنكابون سه من تبريزش يك من حساب مىشود . يك جهت رفتن من هم به طهران همين نداشتن غله و هجوم رعيت خريدار است كه مرا دارد ستوه مىآورد . مسعود كه ما شاء اللّه خيلى قشنگ شده بود و حالش بسيار خوب بود بيست روز است دايم تب مىكند . فقط امروز الحمد للّه تب نكرده است . عين الملوك براى رفتن طهران از غله خرها مرا بيشتر مستأصل كرده ، فحش هم بالاتر از آن نيست كه در حضور او بگويند خراب شود طهران . بد طهران هركس به زبان بياورد باطنا و ظاهرا از آن آدم رنجش حاصل مىكند .\r\n\r\nجمعه‌ها\r\nجمعه پنجم شهر رجب المرجب ، هفتم درجهء ثور - ما روزهاى جمعه را با هزار مرافعه زد و خورد ، دور انداختن كاغذ ، اخم كردن به مردم ، اعلان به دهات و پيرمردها توانستيم تا يك درجه تعطيل قرار بدهيم و با اهل خانه در حياط بيرون باشيم و ناهار آنجا بخوريم .\r\nنوكرها در زير سايهء درختها استراحت مىكنند و مجازند آس بازى كنند . نزهت امروز نوبه كرد ليكن باز بيرون بوديم . بيرون خيلى باصفا شده ، گل و چمن خوبى دارد .\r\n\r\n","description":"","footnote":"","page_name":" 4773 ","page_number":649},
  {"content":"\r\n\r\n\r\nكتك خوردن سردار اقتدار\r\nرمضان خان سوگلى سردار اقتدار كه از پيشش بيرون آمده ديشب از طهران به سليكان آمده امروز نزد من آمد . آن حلق داودى متغير شده و چون به گردى بر سيب زنخدانش نشسته مىگفت سپهسالار باغ فردوس است . هيچ كس نزدش نمىرود . سردار اقتدار از روزى كه از پدرش كتك خورده شهرنو خانه گرفته نشسته ، به شهر نزد عيالش هم نمىرود . روزنامه‌ها توقيف است . گراندوك نيكلا امپراطور روس شد . اما هوا ديگر باران نيامد .\r\nهوا مثل چلهء تابستان گرم است . بخار غليظى كه اينجاها « شرح » مىگويند مثل عصرهاى تابستان كوهها را احاطه كرده . اين‌طور اگر چند روز باشد تمام علف و تمام محصول ديم خشك خواهد شد . قدرى هم شده است . اينجا هوا و حال و حاصل اين قسم باشد واى به عراقات . خدا رحم كند آثار خوشى نيست . مردم عموما وحشتناك شده [ اند 
  ] و به شدت تزلزل دارند .\r\n\r\nسال سختى\r\nدوشنبه هشتم رجب ، دهم ثور - كاغذجات و بار و چند نمره روزنامهء « ايران » روز شنبه از شهر رسيد . حضرت و الا به‌طورى كه معمولشان است به صراحت مرا مرخص نفرموده بودند . ليكن براى بعضى مذاكرات و ترتيب اجارهء امسال من ناچار از رفتن مىباشم . امسال كار خراب است و هر ساعت حضرت و الا بخواهند براى پول تغيرات كنند غير قابل تحمل است . من امسال خودم هم از دست اين مردم گرسنه مشكل بتوانم اينجا توقف كنم . محصول امسال تمامش براى بذر سال ديگر بايد به مصرف برسد .\r\nتنكابون هم كه منبع ثروت الموتى است امسال به واسطهء خشكى و كمى آب كشت ذرع هر ده كه سى جريب بوده به ده جريب رسيده ، عمله بيكار مانده و پول نمىتواند بياورد كه مطالبات مرا [ و 
  ] ماليات ديوان را بدهد . از اينجا كه با كاغذنويسى امكان عقلى ندارد من بتوانم به حضرت و الا مدلل دارم ، بايد بروم .\r\n\r\nخيال حركت به طهران\r\nاول از طالقان خيال رفتن داشتم ديدم مخارج راه خودمان و عليق مال و مخارج نوكر و عليق توقف طهران و مراجعت چندين برابر مىشود تا كالسكه كرايه شده و با دو نفر نوكر بروم . لهذا ابو القاسم را ديروز گفتم برود گازرخان كه امروز بعد از ظهر شهر برود كالسكه\r\n\r\n","description":"","footnote":"","page_name":" 4774 ","page_number":650},
  {"content":"\r\n\r\nگرفته روز سيزدهم كه عيد هم هست بيايد به كونده اول مهمان‌خانهء قزوين ، ما هم از اينجا روز يازدهم پنجشنبه عصر برويم شورستان . صبح زود از راه تله بىپير برويم به هر جا كه ممكن شود . روز سيزدهم برويم به كونده يا حصار كه روز چهاردهم عصر طهران باشيم . من خواهم بود ، نزهت الملوك و عين الملوك و بهمن ، محمّد على خان . ابو القاسم را هم گفتم بليت پست بگيرد . از اينجا هم جمعى مىآيند كه رضابيك و محمّد على لله خواهند رفت كشمرز . سايرين از حصار مراجعت به الموت مىكنند . ملكه را هم احتمال دارد ببريم چون مدتهاست در الموت متوقف است .\r\n\r\nاخبار خارجه - ورود امريكا به جنگ\r\nحالا برويم سر مختصرى از اخبارات . مهم‌ترين خبر اعلان جنگ دولت اتازونى است به آلمان و اين پانزدهمين دولت است كه داخل صحنهء كارزار شده است و متفقين به واسطهء دخول يك همچو دولت قوى پرمكنت پرجمعيت نهايت سرور و شادى را دارند .\r\nدولت روس به همان حال باقى است . اختيارات به دست دوماست . امپراطور و امپراطريس را محبوس نموده‌اند . تمام خانوادهء سلطنتى كه در فرونتها بودند احضار پطروگراد شده‌اند . در سوم آلمانها سيصد ميل عقب نشسته‌اند . تحت البحريها متصل كشتى غرق مىكنند . عالم گرفتار تنگى و سختى آذوقه و لوازمات زندگانى شده . دولت چين هم قطع روابط خود را اعلام كرده . سفير آلمان از پكن و سفير چين از برلن خارج شدند . دولت برزيل هم احتمال كلى مىرود داخل جنگ شود .\r\nآلمان اطمينان دارد كه مكزيك حمله به اتازونى بياورد . يك دستور العمل آلمان به سفير مكزيك كشف شده كه بيشتر باعث خشم امريكا و دخول جنگ شده است . آلمان دستور العمل مىدهد كه مكزيك با ژاپن داخل اتحادى شده متفقا حمله به امريكا بياورند . اسلحه و پول و تمام آلمانيهاى مقيم اتازونى را وعده مىدهد [ و 
  ] يك قشون چهل هزار نفرى از آلمانهاى خود مكزيك تهيه نمايند چه و چه .\r\n\r\nسپهسالار رسواى خاص و عام\r\nچون هم مجال كم است ، هم روزنامه قريب به اتمام لهذا من نمىتوانم اخبارات امريكا را از روى تلگرافات رويتر روز به روز بنويسم ، لهذا مطالب را مختصر مىكنم و به نوشتن يك مقاله در باب امپراطور روس و يك جزو از تاريخچهء سال لوىئيل كه در « ايران » درج بود از آنجا كه راجع است به نوشتهء كنترل آقاى سپهسالار اعظم جد و پدر و مادر مشروطهء ايران تا خوانندگان « مموار » من تصديق كنند آنچه را من از روز اول از مكر\r\n\r\n","description":"","footnote":"","page_name":" 4775 ","page_number":651},
  {"content":"\r\n\r\nو حيله و دروغ اين آدم نوشته‌ام . اين آدم به مكر و حيله خودش را مشروطه‌طلب و آزادىخواه قلم داد ، از عالم مستبدتر و دشمن ايران است . مردم ابله اظهارات و اقدامات ظاهرى او را باور مىكردند و به آن مقامات رسيد كه به خواب نمىديد . تا امروز كه للّه الحمد پرده از روى كار برداشته شد و خداوند جلّ و علا او را رسواى خاص و عام كرد .\r\n\r\nمختصرى از رقعهء آقاى عماد السلطنه\r\nدر طهران تا امروز قطره‌اى باران نيامده و در ساير ولايات هم خشكى و كم‌آبى است .\r\nسپردم روزنامه اگر هست روانه كنند . البته خواهيد خواند كه شهر آمل تقريبا دو ثلثش سوخته و طعمهء آتش شده است . همين امروز برحسب امر اعليحضرت مجلسى در دربار تشكيل مىشود كه براى اهالى آمل اعانه جمع شود . من هم بايد بروم و نمىدانم چه بايد بدهم ، زيرا چيزى قابل ندارم . لنگرود هم خبر رسيد كه سوخته است و مىگويند آنجاها را دستى آتش مىزنند . در باب اغتشاش روسيه و جواب مطالب شما ظاهرا مطلب همين‌هاست كه در روزنامه مىخوانيد و من الساعه اطلاع كامل ندارم ، زيرا روزنامه‌هاى فرانسه كه اين مطالب را داشته باشد تاكنون نرسيده است . اما باطن مطلب همان است كه بعد از جنگ ژاپن ، رفته رفته بىميلى مردم به سلطنت مستقله زياد شد و در اين جنگ هم به واسطهء تدابير انگليس در روسيه اغتشاش فراهم نيامد . چون در اين جنگ بنابر پلتيك انگليس هردو ماه يك مرتبه هريك از دول چهارگانهء روس ، فرانسه و انگليس و ايطاليا چند نمايندهء پلتيكى و نظامى در يك نقطه جمع شده براى جگ و مخارجات و نقشه‌هائى كه بايد تعقيب كنند و كمى و زيادى اسلحه و نفرات صحبت مىداشتند . اين مجالس مكرر در پاريس و يك مرتبه هم در روم منعقد شد . دفعهء اخير در پطروگراد منعقد گرديد و تقريبا يك ماه پس از مراجعت نمايندگان انگليس امپراطور معزول شد .\r\nحال حدس نمىزنيد كه مأمورين پيش بين مزور آن دولت دستى در اين كار داشتند . در صورتى كه مىتوانست هم مانع شود ممانعت نكرد . مطلب ديگر هم كه تأكيد مىكند عدم ممانعت انگليس را دخول دولت امريكاست به جنگ كه از طرف روسيه انگليس را بىنياز كرد كه اگر روسيه صلح كند دولتى پرپول‌تر و قوىتر و متحدتر و تازه‌نفس‌تر از روسيه داخل معركه شده است و ديگر انگليس محتاج به روسيه نباشد . اگر صلح انفرادى چنانچه شهرت دارد روس بنمايد ديگر آلمان از آن انتفاعى نخواهد برد و از اين روسيه خستهء بىپول شلوغ ، انگليس هم فايده نمىبرد . اما در عوض آلمان بايد جواب اين مدعى جديد تازه نفس را بدهد . امپراطور نمىدانم كجاست و كجا خواهد رفت .\r\n\r\n","description":"","footnote":"","page_name":" 4776 ","page_number":652},
  {"content":"\r\n\r\nفرانسه از هر ملتى كه آزاد يا جمهورى شود خوشحالى مىكند . اخبارات كم مىرسد چنانچه از واقعات عراق عرب و قشون عثمانى هيچ خبر درستى ندارم . انتهى .\r\n( پايان نامهء عماد السلطنه )\r\n\r\nخشكى - گرانى\r\nاز قرارى كه در روزنامه‌ها خواندم در همه‌جا خشكى است و همه‌جا آب‌كم ، باران نيامده و روز به روز بر نرخ ارزاق و امتعه افزوده مىشود . از هر نقطه هم ممكن باشد روسها غله حمل و برنج و هرچه به دستشان بيايد حمل مىكنند . در آمل ده هزار نفر بىخانمان بيرون شهر گرسنه و عريان جمع‌اند . دويست هزار كيسهء برنج و مقدار كلى مال التجاره و اثاث البيت طعمهء آتش شده . دولت ايران اقداماتى براى مصون ماندن اماكن مشرفهء شيعه و حجج اسلام عتبات عاليات نموده و دولت انگليس به توسط سفير خود در طهران همه قسم تعهدات و اطمينانات داده كه به نظاميان انگليس اكيدا سفارشات شده ، از هر جهت خاطر ايرانيان مطمئن باشد .\r\n\r\nسرگذشت ده روزهء نيكلاى دوم\r\nيكى از درباريان نيكلاى دوم امپراطور مخلوع تفصيل سرگذشت ده روزه از اول شورش تا نهم مارت كه او را تحت الحفظ بردند به قرار ذيل شرح مىدهد . ما با نهايت آسودگى در اردوگاه مركز اركان حرب زندگى مىكرديم و حتى تصور وقايع پطروگراد را نمىنموديم . اگرچه پاره‌اى از اخبار به‌طور اختصار به گوش ما رسيد ولى تحقيق كيفيت آن اخبار براى ما ممكن نبود . فقط دو نفر از درباريان عبارت از دوييكوف كماندان مخصوص دربار و كنت فردريكس وزير دربار از حادثه اطلاع داشتند . اولى از آنها چندان مورد اعتنا نبود و سؤال كردن از دومى نيز بىفايده بود . چون‌كه وزير دربار به قدرى گيچ و بىهوش است كه به فاصلهء پنج دقيقه مطلبى را كه به او گفته‌اند فراموش مىكند . در بيست و هفتم فورال به ملازمين شاه فرمان دادند كه براى دو ساعت از نصف شب رفته آمادهء حركت باشند . ولى كجا و چرا معلوم نبود . اصل مطلب چيست باز هم كسى نمىدانست . فقط آمد و رفت زياد جنرال الكسى نزد شاه و مذاكرات طولانى نيكلا با رئيس اتاماژر جلب توجه مىنمود . بعد از وقايع اخير ما دانستيم كه جنرال الكسى تلگرافاتى را كه از رودزيانكو رئيس دوما مىرسيده براى تزار مىخوانده است .\r\nيك ساعت به نصف شب مانده تلگرافى از كماندان عساكر قصر سلطنتى در خصوص حدوث اغتشاش در « چارسكويه سلو » و خواهش ملكه راجع به مسافرت\r\n\r\n","description":"","footnote":"","page_name":" 4777 ","page_number":653},
  {"content":"\r\n\r\nفورى امپراطور به « چارسكويه سلو » رسيد . نصف شب به عجله شروع به جمع‌آورى لوازم سفر نمودند . فقط چهار ساعت بعد از نصف شب از راه ميخوسلاول و توسنو حركت كردند . شاه و تمام ملازمان وى در دو قطار اطاق راه‌آهن جاى گرفته . پيشاپيش يك قطار با ملازمان دربار حركت مىكرد . به فاصلهء زيادى از او قطار ديگرى با خودشان و ملازمان نزديك در حركت بود . غير از پانزده سرباز كه از باتاليون خصوصى راه‌آهن بودند در قطار شاهانه محافظ نبود . هنوز در ميخوسلاول دلايل عمده براى توضيح وقايعى كه اتفاق افتاده زياد نبود . همچنان از وصول تلگراف پوبليوكوف كه سقوط دولت سابق را شامل بود اطلاع حاصل نموديم .\r\nچندى نگذشت كه تلگراف كركوف كماندان استاسيون نيكلايويسكى رسيد كه در آن مجدانه فرمان داده بود كه قطار شاهانه را نه به « چارسكويه سلو » بلكه به پطروگراد روانه كنند و وييكوف را از اين دو تلگراف اطلاع دادند . او دستش را حركت داده و فرمان داد كه توقف نكنند . وقتى كه به بولوكويه رسيديم به ما خبر دادند كه توسنو ولوبان را قشون شورشيان تصرف نموده‌اند . وييكوف اين دفعه هم اعتنا نكرد فرمان حركت داد .\r\nهمين‌كه به « مالايا ويشيرا » رسيديم مجبور شديم كه توقف كنيم زيرا قطار ملازمان را كه در پيش حركت مىكرد نگاه داشته بودند . در اينجا خودوبيكوف هم مشوش گرديد .\r\nرفت كه پادشاه را بيدار كند چون نيكلا از واقعه مطلع شد فرمان داد كه به‌سمت پسكوف حركت كنند . در اينجا تحت محارست ژنرال روزسكى و قشون او بوده باشد . در اول مارت نه ساعت از ظهر رفته به پسكوف رسيديم . در ايستگاه راه‌آهن شاه ژنرال روزسكى را ملاقات نمود و ميان ايشان مصاحبهء طولانى درگرفت . ژنرال مزبور به اصرار تمام به پادشاه تأكيد مىنمود كه خوب است تا دير نشده دست از سخت‌گيرى بكشد و امتيازاتى را كه از او مطالبه مىكنند واگذار نمايد . ولى تزار با نهايت جديت در امتناع خود ايستادگى مىكرد . فقط شب نيكلا راضى به مساعدت شد و به فرمانده فرونت اطلاع داد كه او براى دادن وزارت مسؤول حاضر است . ژنرال روزسكى به طريقى كه عدم اطمينان او ظاهر مىساخت سر خود را تكان داد . سپس ساعت پنج از نصف شب رفته مصمم گشت كه مستقيما با رئيس دوما ( رود زيانكو ) مذاكره نمايد .\r\nصبح دوم مارت وقتى كه پادشاه بيدار شد فرماندهء فرونت به او خبر داد كه در نتيجهء مذاكرات با رئيس دوما معلوم شد كه تخفيفات شما ديرتر از موقع رسيده و وزارت مسؤول ديگر كسى را راضى نمىكند . بايد تخفيفات بزرگ‌ترى و مهم‌ترى داد . تزار با صداى آهسته پرسيد ديگرچه تخفيفاتى ؟ بايد از تخت و تاج استعفا بدهيد . پادشاه خاموش شد ، ولى كم‌كم خيال استعفا در نظر تزار بىاهميت و سهل‌تر مىگشت .\r\n\r\n","description":"","footnote":"","page_name":" 4778 ","page_number":654},
  {"content":"\r\n\r\nمخصوصا از اين جهت كه تمام فرماندهان قشون حتى خود گراندوك نيكلا نيكلايويچ اين نكته را در تلگرافات خود متذكر شده بودند . تلگراف پرنس مزبور به نيكلاى دوم خيلى تأثير نمود . روز خبردار شديم كه شاه تلگرافى در خصوص استعفاى خويش و تحميل تاج و تخت به پسرش الكسى مسوده نموده است . ولى اين مساعدت و گذشت پادشاه نيز به موقع نرسيد و اصلا ديگر لزومى براى مخابرهء تلگراف باقى نمانده [ بود 
  ] زيرا از پطروگراد اطلاع دادند كه كوچكوف عضو دولت موقتى و شولكين عضو كميتهء اجرائيه دوماى دولتى به‌سمت پسكوف عازم شدند .\r\nدر ساعت ده بعد از ظهر دوم مارت مأمورين دوماى دولتى به پسكوف آمدند . جمعى كه در ايستگاه جمع شده بودند آنها را با هلهله و هورا ملاقات كردند . مأمورين به نزد تزار آمدند . از مذاكرات ايشان با امپراطور مطلع نشديم . همين‌قدر بعد از آن دانستيم كه تزار از طرف خود و پسرش استعفا نمود و تاج و تخت را به برادرش محول كرده است . چون لازم بود هنگام وقوع اين تصميم تاريخى يك نفر شاهد و گواه باشد ملازمين دربار اصرار كردند ژنرال ماژر ناربشكين حاضر باشد . مأموين رفتند . امپراطور مستعفى لازم بود كه تصميمى اتخاذ نمايد چه كار مىبايستى بكند . به كجا برود . بالاخره قرار شد كه بهتر و بىخطرتر است كه باز هم به اردوگاه حركت كند . در روزهاى اول سكناى او در كيلوف بود . تزار در چهارم مارت از تمام نوشته‌جات و عرايض امتناع جسته و در خانهء حاكم عزلت اختيار كرد . بنا به مطالبهء ژنرال الكيسف نيكلا به فردريكس و بيكوف فرمان داد كه از اردو خارج شوند زيرا كه صاحب‌منصبان اردو از اين دو غلام بسيار نزديك پادشاه دل پردردى داشتند . در همان روز مادر نيكلا به اردو آمد . تزار خيلى از ملاقات او خوشوقت شده و قسمت عمدهء روز را به مصاحبت او گذرانيد . زندگانى دربارى به‌طور معمول مىگذشت . ناهار را تزار نزد مادرش تناول مىكرد و شام مادرش مهمان او بود .\r\nشام بسيار ساده بود و كسى را دعوت نمىكردند . از مشاورهء نيكلا و مادرش كسى اطلاع ندارد . در 5 و 6 مارت از نزديكان تزار چند نفر به نزدش آمدند . در هفتم مارت خبر فرمان دولت موقتى رسيد . در هشتم مارت گماشتگان دولت براى اجراى حكم مزبور وارد موكيلوف شدند . دولت موقتى در جلسهء هفتم مارت فرمان ذيل را صادر نمود :\r\n1 - امپراطور مستعفى و زنش را توقيف نموده به تسارسكويه سلو بياورند .\r\n2 - به جنرال آجودان الكسيف بسپارند كه براى حفظ امپراطور مقدارى قواى نظامى به اعضاى دوماى دولتى كه براى توقيف سلطان سابق فرستاده شده‌اند واگذار نمايد .\r\n3 - اعضاى دوما كه براى مشايعت امپراطور از موليكوف به تسارسكويه سلو فرستاده مىشوند راپرت اجراى فرمان را اطلاع دهند .\r\n\r\n","description":"","footnote":"","page_name":" 4779 ","page_number":655},
  {"content":"\r\n\r\n4 - فرمان فوق را اعلام كنند .\r\nفرمان دولت موقتى به تشويشى كه آزادى نيكلا مخصوصا مسافرت او به اردو در اذهان اهالى احداث كرده بود خاتمه مىدهد . خبر توقيف نيكلا و زنش باعث سرور اهالى گرديد . مسافرت نيكلا به اردوگاه نسبت به تلخيهائى كه از روى استحقاق چشيده بود يك قطره از دريا محسوب مىشد . قشون او را با كمال آرامى و با ترنم « مارسيز » « 1 » ملاقات كردند . ميان قشون كه از قديم الايام تكيه‌گاه امپراطور و سلسله سلطنت شمرده مىشد نيكلاى دوم عظمت واقعه را شديدتر و بهتر احساس نمود و مشاهده كرد كه چگونه در يك دقيقه تمام آن احساساتى كه قوهء استبداد در مدت قرون متوالى در قلب ملت جاىگير كرده [ بود 
  ] تا بن و ريشه سوخته و خاكستر شدند . البته مساعى طرفداران دولت قديم ممكن است به انجام رسد ، ولى جلوگيرى از اين واقعه و معدوم ساختن اين مساعى تماما در دست ما و براى ما ممكن است . سلطنت نيكلا يك فاجعهء موحشى براى مملكت بود و اگر پس از انداختن بار ظلم صد ساله نتوانيم به زودى تمام لكه‌هاى آن را زايل سازيم بايد به گذشتهء خود نظر كرده و زمينهء پولتيكى و ملى و اقتصادى را كه علفهاى مسموم استبداد در آن روئيده بود فراموش نكنيم . ما تمام اين علفهاى هرزه را بركنده ، زمين روس را تازه شخم مىكنيم كه تخم آزادى ، دمكراسى بكاريم و آن كشتى كه نيكلا رومانف را از خاك روسيه بيرون خواهد برد ملت روس با اطمينان به توانائى خود و با نظرى آرام و بىتشويش مشايعت خواهد كرد .\r\nژنرال كورنيلوف كه براى توقيف الكساندر افدورونا فرستاده شده بود ساعت يك و نيم به ظهر در هشتم مارت به قصر تساروسكو سلسكى رسيد پس از چند دقيقه امپراطريس به نزد او آمد . ژنرال فرمان توقيف را تا آخر براى وى خواند . زن نيكلا سخنان ژنرال را با تشويش زياد و فشار دندان گوش مىداد . مشار اليه به اصرار خواهش كرد كه خدمتكاران وى را كه عادات اطفال مريضش را مىدانند از بالين ايشان دور نكند .\r\nژنرال گفت كه مانعى براى انجام خواهش وى نيست جز آن‌كه از خدمتكاران هم كه نزد اطفال مىمانند سلب آزادى شده و ايشان هم با خارج رابطه نبايد داشته باشند . پس از آن ژنرال كورنيلوف بيرون آمد ترتيب قراولان را معين نمود . در تمام حجرات قصر قراول گذاشته شد . ورود اطباء نزد اطفال به مشايعت قراول خواهد بود . مذاكرات به وسيلهء تلفن و همچنين مراسلات با خارج غدغن شد و مسؤوليت حفظ قصر به فرمانده تسارسكويه سلو سپرده شده است . ترجمهء روسكويه اسلوو . 10 مارت .\r\n\r\n\r\n","description":"","footnote":"\r\n( 1 ) - مقصود مارش نظامى است ورنه « مارسيز » مربوط به فرانسه است .\r\n","page_name":" 4780 ","page_number":656},
  {"content":"\r\n\r\n( وقتى كه نظر به حال پادشاه عثمانى عبد الحميد و امپراطور نيكلا مىنمائى محمّد على شاه و پادشاه پرتگال خيلى بهتر و محترم‌تر و آزادتر زندگانى مىكنند . )\r\n\r\nمسئلهء كنترل پول ايران\r\nمهم‌ترين قضيه كه در سال لوىئيل موجب اشتغال فوق العادهء دولت و باعث گرفتارى افكار عمومى ايران گرديد مسئلهء كنترل بود كه خوشبختانه هيئت دولت با يك استقامت شايان تقديرى كه در سياست خارجى دورهء اخير ايران بىنظير بود به حل آن موفقيت حاصل كرد . سپس شرحى ميدهد كه كابينهء مستوفى الممالك پيش‌بينى كرد كه در اين جنگ ماليهء ايران گرفتار عسرت مىشود . لهذا پس از مذاكرات طولانى قرار شد ماهى دويست هزار تومان كه در بانكها از بابت مرابحهء قروض جمع مىشود به‌طور « موراتوريوم » تا آخر جنگ به ماليهء دولت بدهند . لكن آنها به عوض دويست هزار تومان قران رايج ايران برات ليرهء لندن دادند از بيست و شش قران الى سه تومان . معلوم نيست اين توفير هم چه مىشود . در كابينهء سپهسالار و وزارت ماليه يمين الملك قرار شد كميسيونى براى نظارت اين پول تشكيل شود .\r\n\r\nموراتوريوم « 1 »\r\nدر جلسهء 14 ثور 1334 هيئت وزرا كميسيونى را رأى دادند كه در تحت رياست رئيس گمرك بلژيكى و دو نفر ايرانى و دو نفر از دولتين باشد . فقط نظارت در اين تنخواه موراتوريوم داشته باشند . پس از آن مسئلهء توسعهء اختيارات كميسيون مزبور مطرح گرديد و بالاخره سپهسالار اعظم شخصا ورقه را امضاء كرد كه به موجب آن ورقه اختيارات ذيل به كميسيون سابق داده شد . رسيدگى و تصويب كليهء مخارج مملكتى ، ترتيب بودجهء عايدات و مصارف ، وضع مالياتهاى جديد ، تجديدنظر در كليهء مالياتها اعم از مستقيم و غيرمستقيم ، تفتيش و نظارت در كليهء منابع عايدات حتى عايدات بلديه‌ها و موقوفات و تأسيسات خيريه ، تصويب و تجديدنظر در احكام دولتى راجع به عزل و نصب مأمورين دواير ماليه ، علاوه بر اين در ورقهء مزبور تشكيل يك قوهء يازده هزار نفرى در ايالات شمال از روس در جنوب به همين عده از انگليس از طرف سپهسالار تصويب شده بود كه مخارج اين قوه در مدت جنگ به عهدهء خود آنها و در آتيه تعيين محل آن با كميسيون باشد .\r\n\r\n\r\n","description":"","footnote":"\r\n( 1 ) -  Moratorium .  استمهال - تعليق\r\n","page_name":" 4781 ","page_number":657},
  {"content":"\r\n\r\n\r\nمراسلهء غير مجاز سپهسالار\r\nاين مراسلهء سپهسالار اعظم در عين اين‌كه حاوى يك چنين مطالبى بود كه علاقهء مستقيم با حيات و استقلال مملكت داشته و اساسا به حكم قانون اساسى به هيچ‌وجه صلاحيت و حق تصويب آن را در غياب مجلس ملى نداشته است نه فقط بدون اطلاع شاه بود بلكه بدون تصويب نامهء هيئت وزراى وقت و بدون اين‌كه از مجراى وزارت خارجه صادر گردد از طرف شخص سپهسالار امضاء شده و حتى نمره‌اى هم كه خواسته‌اند از دفتر رياست وزرا روى آن بگذارند نمره‌اى بوده است كه در تحت آن شرحى به عراق مخابره شده بوده است و از همه غريب‌تر اين‌كه سپهسالار در موقع حركت از طهران هنگامى كه از حضور اعليحضرت اجازهء مرخصى مىگرفت و اعليحضرت استفسار مىفرمودند كه چه كاغذى بوده است كه شما شخصا در خصوص كنترل امضا كرده‌ايد در جواب به كلى انكار مىكند كه چنين كاغذى نبوده است و بعد هم از سفارت روس استرداد آن را تقاضا نموده و جواب يأس مىشنود . به‌هرحال سفارتين همان ورقه را مستمسك قرار داده و چون اين قضيه به هيچ‌وجه در وزارت خارجهء ايران سابقه نداشته يك نسخه از سواد ورقه را سفارت روس به كابينهء وزارت خارجه فرستاد و به دولت ايران تأكيد مىكنند كه براى استقرار نظم و امنيت و اصلاح ادارهء ماليه با پيشنهادهاى فوق موافقت كرده از حسن مساعدت دولتين استفاده نمايند .\r\nدولت در حل آن مشكل دچار شديدترين محظورات گرديد و بهت و اضطراب به افكار عامه مستولى شد . زيرا نيات اصلاح‌خواهانهء دولتين تقاضاهاى راجع به تفتيش مصرف وجوه استمهال و كيفيت تأمين قروض آخر الامر طورى بود كه از مقصود مساعدت‌آميز ايشان تجاوز كرده و به كلى استقلال مملكت را در تهديد مخاطرات واقع مىساخت . بنابراين جريان مذاكرات شفاهى و تعاطى مراسلات در تعقيب اين قضيه قريب شش ماه مداومت يافته .\r\nعاقبت 27 ربيع الاولى ، 3 دلو ، يادداشتى متضمن ضرب الاجل از سفارتين به دولت ايران داده شد و با جواب مورخهء هفتم ربيع الثانى كه با نزاكت مخصوص از وزارت خارجهء ايران صادر گرديده بود خاتمه يافت و خوشبختانه مملكت ايران از يك چنين كابوس هولناكى مستخلص گرديد . در اين موقع تذكار اين نكته بىموقع نيست كه دولت عليه نصايح دولتين را براى تكميل انتظامات ماليه و تشكيل قشون براى استقرار امنيت داخلى به خوبى مورد توجه قرار داده و مخصوصا در نظر دارد كه به واسطهء استخدام متخصصين ماليه از يك دولت ثالثى موجبات اطمينان كامل آنها را از حيث ترتيبات ماليه\r\n\r\n","description":"","footnote":"","page_name":" 4782 ","page_number":658},
  {"content":"\r\n\r\nفراهم سازد و همچنين به تشكيلات قشونى در تحت تعليم صاحب‌منصبان شايسته از يك دولت ثالث اهتمام نموده به وسيلهء چنين قشونى كه به يك طرز متحد و به يك نظم و نسق تشكيل يافته باشد استقرار كامل در انتظامات داخلى بدهد كه از مضرات توليد اختلافات به واسطهء تشكيلات مختلفه و از ترتيباتى كه عملا مخالف با استقلال مملكت تواند بود احتزاز شده باشد ؛ انتهى .\r\nتمام شد اين جلد هشتم « 1 » « مموار » من بعون بارى تعالى در قلعهء زوارك الموت عصر سه‌شنبه نهم رجب المرجب 1335 هجرى ، يازدهم ثور ، اول ماه مه 1917 ميلادى . باقى داستان در جلد نهم « 2 » انشاء اللّه تعالى . عين السلطنه قهرمان قاجار .\r\n\r\n\r\n","description":"","footnote":"\r\n( 1 ) - خواندن نمونه‌هاى مطبعه‌اى اين مجلّد در شهرك ويمبلدون ( نزديك لندن ) به انجام رسيد . يازدهم اسفند 1377 - ايرج افشار . آقاى مسعود سالور اوراق مذكور را پيش از من ديده بودند .\r\n( 2 ) - شماره‌ها را به اشتباه ياد كرده ، جلدهاى دهم و يازدهم صحيح است .\r\n","page_name":" 4783 ","page_number":659},
  {"content":"\r\n . \r\n","description":"","footnote":"","page_name":" 4784 ","page_number":660},
  {"content":"\r\n\r\n\r\nجلد يازدهم ( پس از مشروطه ) 12 رجب 1335 تا 6 شوال 1336\r\nتوضيح : در مجلّد حاضر ما مطالب تا پايان سال 1335 را مىآوريم و دنبالهء آن در جلد هفتم خواهد آمد .\r\n\r\n","description":"","footnote":"","page_name":" 4785 ","page_number":661},
  {"content":"\r\n . \r\n","description":"","footnote":"","page_name":" 4786 ","page_number":662},
  {"content":"\r\n\r\n\r\nسفر تهران\r\nبسم اللّه الرحمن الرحيم جمعه 12 شهر رجب المرجب 1335 ، 14 برج ثور ، چهارم مه ماه 1917 ميلادى - چهار ساعت و نيم به غروب مانده با همه وداع كرده از قلعه سوار شديم . خانمها و بهمن جلو رفته بودند . زينب و روشنك گريه مىكردند . نزديك بود عباس هم گريه كند كه پشت قلعه بردند . به هر ده مىرسيدم جمعى آمده مطالب خود را مىگفتند . اين شد كه دير گرديد . هوا گرفت و تا شورستان باران خورديم و من از شادى نه عبادوش كردم نه باشلق « 1 » به سر گرفتم . همه مردم شاد بودند . نزديك غروب شورستان رسيدم .\r\nلدى الورود حاجى عبد العلى و سيد بزرگ آمدند مدتى صحبت شد . سيد باز حكايت نيم دانگ دهك و سرخانى را داشت . شب سرناچيها زدند و عينى از شدت وجد و سرور نزديك بود قالب تهى كند . ملكه را هم مىبرم . امير اسعد آدمى فرستاده بود ، كاغذى نوشته بود كنياك روانه كرده بود .\r\n\r\nخشكى در كنار شاهرود\r\nشنبه 13 عيد است شورستان توقف شد . تا غروب مردم آمدند و رفتند . بعضى كارها اصلاح شد . ديم‌زارهاى دهات كنار شاهرود به كلى خشك شده و حشم انداخته چراندند . كنار رودخانهء رودبار هم از اين بدتر شده است . فقط در رودخانه آبى مانده\r\n\r\n\r\n","description":"","footnote":"\r\n( 1 ) - باشلق - تركى - كلاه بزرگ پارچه‌اى كه هنگام باد و باران روى كلاه مىكشند . ( م . سالور )\r\n","page_name":" 4787 ","page_number":663},
  {"content":"\r\n\r\nاست . شب باز سازنده‌چيها آمدند . حسنى تا اينجا آمده است شب خيلى خنده از دست او كرديم . هوا ابر بود و ساعت چهار باران نم‌نم گرفت . آسمان صدا كرد رعد و برقى بود .\r\n\r\nكم‌آبى\r\nيكشنبه 14 رجب ، 16 ثور - صبح برخاستم باران مىآمد ، بعد شدت كرد از ناودانها سرازير شد . از پائيز گذشته الى كنون اول بارى است از ناودان جارى شده . يك صفائى باغات جلو عمارت ما داشت كه به وصف نمىآمد . همه خوشحال بودند مگر عين الملوك كه مثل برج زهرمار نشسته بود كه تأخير در رفتن حاصل شده است . من مجددا خوابيدم . يك ساعت بعد هراسان مرا عينى بيدار كرد كه آفتاب شده برويم . سه ساعت از دسته گذشته سوار شديم . حسنى با چشم گريان رفت . مردد بوديم از آب برويم يا از تله . ميرزا حسين به آب زد . معلوم شد از آب مىشود رفت . احدى خاطر ندارد در همچو فصلى بشود از آب رفت . فيل و كرگدن را هم در اين فصل آب مىبرد ، چه رسد به اسب و قاطر . من يقين دارم اين آب امسال به رشت نخواهد رسيد . دره‌ها هيچ بهار آب ندارد .\r\n\r\nامير اسعد - سالار سعيد\r\nاز گدار اول گذشتم . از پشت‌سر خبر دادند امير اسعد مىآيد . بچه‌ها را جلو روانه كردم . خودم با دو نفر ايستادم رسيد . معلوم شد ايشان هم مىروند چاله كه خيال ساختن كاروانسرائى دارند ، از آنجا آشنستان ، از آنجا دستگاه « 1 » نشسته و به طهران ، پس از چند روز اقامت در باغ فردوس و انجام كارها مراجعت به رودبار [ كردم 
  ] . سالار سعيد هم همراه او بود . عجالتا نوكرى آنها را مىكند و جاى مهرى مىگذارد . هر وقت سپهسالار گور به گور شد امير اسعد املاك رودبار را به او بسپارد .\r\n\r\nپل شيركوه\r\nاز سه چهار گدار رودخانه گذشتيم . يكى دو تا خيلى آب داشت . در شيركوه ناهار افتاديم . پل شيركوه را هم امير اسعد ساخته چهل تومان خرج كرده خوب شده است . بعد از ناهار قدرى استراحت كرديم صحبت نموديم . چهار به غروب مانده آنها چاله رفتند من به‌سمت اكبرآباد . امير اسعد چندى قبل از اينجا گذشته بود پل خراب بود حكم كرده\r\n\r\n\r\n","description":"","footnote":"\r\n( 1 ) - مراد از دستگاه كالسكه است . ( مسعود سالور )\r\n","page_name":" 4788 ","page_number":664},
  {"content":"\r\n\r\nبود اربابان شيركوه بسازند . مراجعت نساخته بودند و اربابها رفته بودند . دوستى نام رعيت آنجا گرفته بود و دويست تومان جريمه كرده بود . امروز دوستى را من ديدم و تا امروز اسم او را هم نشنيده بودم كه در اين سه خانوار رعيت شيركوه يك رعيتى به اين تمول هست كه دويست تومان نقد جريمه بدهد . اما گفتند چهارصد گوسفند دارد و دو هزار تومان . . . « 1 » و اللّه هيچ گدائى ، هيچ رعيت فقيرى به آن هيكل و لباس ديده نشده بود .\r\nصد و پنجاه تومان را رد كرده بود ، پنجاه را هم در حضور ما حواله داد و پل را خودش خرج كرد . هيچ كس نيست بگويد آقاى امير به تو چه كه دويست تومان از رعيت قزوينى بگيرى . . . « 2 »\r\n\r\nاكبرآباد\r\nاكبرآباد را من نديده‌ام ، راه آن بهتر از چاله بود . پرتگاه نداشت . جز آن‌كه قدرى سربالائى آن زيادتر است . در ناهارگاه خانمها جعبهء خود را گذاشته بودند و حال آن‌كه از جاده دور بود . چشم محمّد على ديد و رفت آورد . از گير گذشتيم . اكبرآباد به مسافتى بالاى گير از اراضى گير ساخته شده . مال حاجى ميرزا اكبر برادر مجد الاسلام است . در بلندى و نزديك گدوك‌آباد شده . دو سه اطاق اربابى خوب داشت به مراتب بهتر از تمام خانه‌هاى چاله . رعيتها استقبال آمدند . پياده شديم . اينجا خيلى ييلاق است . چاى خورديم . بره براى شب خريده داديم اسمعيل غذا تهيه كند . نان را يك من شاه دوازده قران فروختند . محصول ديم‌گير تمام سوخته بود اما مال اكبرآباد خوب بود . اگر اقامت و سواريهاى اين مدت الموت نبود امروز در ميان آن آب خيلى به بچه‌ها سخت مىگذشت . ليكن خوب آمدند و ترسى نكردند . يك جهت ديگر هم داشت كه رو به طهران مىرفتند .\r\n ريگ آموى و درشتيهاى او * زير پايم پرنيان آيد همى \r\nشب شام خوبى داشتيم و هوا خنك بود . يك ساعت هم باران شديدى آمد و همه‌جا را مه و ابرى گرفته بود و رعد و برق مىزد .\r\n\r\nمهمانخانه خراب\r\nدوشنبه 15 رجب - صبح زود حركت [ شد 
  ] . هفت تومان خرج ديشب شد ، پانزده هزار هم انعام دادم . تا گدوك راهى نبود . از چادرهاى كلايه و آتانى گذشتيم . گالشها سر شير و\r\n\r\n\r\n","description":"","footnote":"\r\n( 1 ) - يك كلمهء ناخوانا .\r\n( 2 ) - نقطه‌چين در اصل است .\r\n","page_name":" 4789 ","page_number":665},
  {"content":"\r\n\r\nكره آوردند . تا زرجه بستان تمام سرازير آمديم . هوا گرم شد . محصول اينجاها عيب ندارد . باران هم آمده است . در درهء انجلا نزديك كونده زير سايهء درخت افتاديم . به گمان اين‌كه ابو القاسم با دستگاه در كونده منتظر است ، بلافاصله سوار شديم نيامده بود و هرچه نايب مهمانخانه تلفن كرد جواب نرسيد . ناچار رفتيم در يك خانه توقف كرديم .\r\nمهمانخانهء خراب ويران . جمعى سالدات هم در يك گوشهء اين خرابه منزل كرده بود كه متصل طول ايوان را قدم زده سوت مىزدند . چهار ساعت توقف كرديم تا خبر رسيد كه از شهر دستگاه حركت كرده . جماعت اكراد ما فى از دست اصغر خان رئيس خودشان شكايت مىكردند . عريضه به من دادند به وزارت داخله برسانم . گفتند پانزده نفر از كدخدايان ما طهران است او را عزل نكنند همگى مىآئيم .\r\n\r\nينگى امام - حصارك\r\nيك ساعت و نيم به غروب مانده سوار كالسكه شده براى ملكه هم پنج تومان و شش هزار مجددا پول گرفتند . ابو القاسم و كربلائى محمّد على لله ماندند با گارى پست بيايند .\r\nپس از جلوس در كالسكه عين الملوك ديگر يقين كرد به طهران مىرويم . باد شديد مىآمد . جلوى ما هم رعد و برق داشت . تمام كاروانسراها و قهوه‌خانه‌هاى عرض راه خراب و ويرانه بود . گفتند تمام را روسها باعث شده‌اند . مهمانخانهء قشلاق هم خراب اندر خراب بود . ساعت شش از شب رفته ينگى امام رسيديم . باران شديد امروز عصر به همهء اينجاها آمده بود . به‌طورى كه ميان جاده همه‌جا آب ايستاده بود . محض بودن روسها من هيچ‌جا توقف زياد نكردم . در اينجا هم يك جوجه آب‌پز كرده بودند آب آن را هم قدرى برنج ريخته بودند با چند دانه نان . آن آب را كه نشد بخوريم . نخود هم نداشت اقلا نخود آب باشد . از گوشت مرغ قدرى من و بهمن و ملكه خورديم . پانزده قران پول از ما گرفت باز لندلند داشت . از اينجا هم حركت كرديم . مقارن اذان صبح حصارك رسيديم . اينجا را تازه تعمير كرده بودند و يك اطاق مبله براى مسافر داشت . باران در بين راه مىآمد . باغچهء حصارك بسيار باصفا [ بود 
  ] و بلبلها مىخواندند . رفتيم به اطاق و به قدر دو ساعت خواب كرديم . بعد چاى خورديم . قند داشتيم . براى پنج فنجان چاى تلخ سه قران پول گرفت . در اين مهمانخانه‌ها آدم را لخت مىكنند و هيچ ترتيب ندارد .\r\nاز اينجا حركت كرديم باران گرفت . بر صفا و طراوت هوا افزوده شد . بهمن خواب رفت ما هم مشغول چرت زدن شديم . هركدام بيدار بوديم از حالت چرت سايرين خنده‌ها مىكرديم . مقارن ظهر شاه‌آباد رسيديم . اينجا هم تعمير شده بود و اطاق و لوازم اطاق داشت . از قزوين ابو القاسم شامى و نان و كاهو در كالسكه گذاشته بود خورديم و\r\n\r\n","description":"","footnote":"","page_name":" 4790 ","page_number":666},
  {"content":"\r\n\r\nبسيار لذيذتر از آن مرغ و سوپ مرغ بود . عين الملوك مقدار كلى آلوچه از شورستان همراه برداشته با مقدارى برگه زردآلو . اول آلوچه‌ها را تا بتواند و دندانش كار كند مىخورد ، آن‌وقت براى رفع كندى دندان و تجديد خوراك از آن برگه‌ها به دهان گذاشته دو دستى شقيقه‌هاى خود را گرفته مىجويد كه بسيار مضحك است . باران گرفت كالسكه هم چكه مىكرد .\r\n\r\nورود به تهران\r\nيك ساعت و نيم به غروب مانده به سلامتى وارد جلو خان دولت سراى حضرت و الا شديم . عباس بيك ، كريم بيك و چند نفر از نوكرها در دالان نشسته بودند . ليكن هيچ كدام به ورود كالسكه به جلو خان اعتنائى نكردند . حتى ما هم پياده شديم باز ملتفت نشدند . تا عباس بيك درست و به دقت مرا نگاه كرد آن وقت سرى فرود آورد . به ياران خود گفت آقاى عين السلطنه است .\r\n\r\nتهران پس از پنج سال\r\nوارد اندرون حضرت و الا شدم . هيچ خبر نداشتند . يك سر اطاق حضرت و الا [ رفتم 
  ] كه با نهايت تعجب به من نگاه كردند . پس از دست و روبوسى فرمودند باز آمدى . عرض كردم پس از پنج سال باز آمدم ! با حضرت و الا مشغول صحبت بوديم . بچه‌ها يك سر اطاق زنهاى حضرت و الا رفتند . صدا و قال مقال و خنده بلند بود اما حضرت و الا ملتفت نبودند كه بچه‌ها هم آمده‌اند . يك مرتبه زيور خانم عمه زينب ، بهمن را وارد اطاق حضرت و الا كرد . حضرت و الا فرمودند كيست . عرض كرد بهمن است . اسباب تعجب حضرت و الا شد . جويا شدند مگر بچه‌ها هم همراه هستند . عرض كردم صداى قال و مقال را مگر نمىشنويد . خندهء بلندى كرده بهمن را بغل گرفتند ماچ كردند . قدرى گذشت من براى نماز برخاستم . قجر آقا و دخترهاى افخم الدوله آمده بودند . حاجى آقا خانهء صاحب اختيار تياتر رفته بود كه براى حريق زده‌گان آمل تهيه شده بود . آن‌وقت بچه‌ها حضور حضرت و الا رفتند . يك ساعت از شب رفته باران شديد گرفت . افخم آمد معلوم شد باران تياتر را بر هم زده بود . تا موقع شام به صحبتها گذشت . شام خورده همان خانهء حضرت و الا بچه‌ها ماندند . من منزل حاج افخم الدوله آمدم . هرمز آمد ساعتى صحبت كرده بعد استراحت شد .\r\n\r\n","description":"","footnote":"","page_name":" 4791 ","page_number":667},
  {"content":"\r\n\r\n\r\nدو نوه از قمر الدوله\r\nچهارشنبه 17 رجب - امروز اقوام و دوستان زنانه و مردانه تا عصر پىدرپى تشريف آوردند . از ديدار هريك شاد و مسرور شدم . يك پايم اندرون بود يكى بيرون . بهمن دست به دست مىگشت . دو نوهء من از قمر الدوله سراى ملك و اقدس ملك بودند .\r\nسراى ملك بامزه ، حرّاف و خيلى نمكين است . اقدس ناخوش است و حالى نداشت . با بهمن بازى مىكردند . بهمن پيراهن قزاقى و كلاه قزاقى به سر داشت و سراى ملك را زمين زد . يك مرتبه فرياد كرد به شدّ و مدّ زياد « قزاق منو زمين زد » . اسباب خندهء همگى شد . شب هم اغلب خانمها ماندند و به صحبتهاى شيرين گذشت .\r\nپنجشنبه 18 رجب - جمعى ديدن آمدند از آن جمله دائى جان معتضد السلطنه بود .\r\nكسالت دارد خيلى پير شده . آن صحبت و مزهء سابق باقى نيست ، خصوصا با نداشتن كار ، عيال زياد ، بدون مؤونهء معين .\r\n\r\nتياتر عروسى اجبارى براى كمك به حريق زدگان آمل\r\nمدتى است براى حريق زده‌گان آمل نمايشات مىدهند ، اعانه دريافت مىكنند . امشب هم در حسينيهء عمارت صاحب اختيار تياترى منعقد بود . با حاجى افخم الدوله رفتيم .\r\nمعتضد السلطنه نيامد . باغ و عمارت عالى صاحب اختيار حاليه متعلق به بانك روس است و خودش اندرونى و اين حسينيه را اجاره كرده . باغ مصفائى بود خصوصا شب و چراغها ، صداى موزيك ، گلهاى رنگارنگ بر نزاكت و لطافت آن چندين برابر افزوده بود .\r\nمقتدر نظام پيدا شد كه هيچ از آمدن من خبر نداشت .\r\n\r\nباقر كاظمى\r\nميرزا باقر خان « 1 » پسر معتصم الدوله شوهر افسر ملك را ديدم . جوان تربيت شدهء خوبى به نظر آمد . در وزارت خارجه است . براى الموت كه آن عهد در ادارهء عثمانى بود زحمت كشيده ، منّت مىگذاشت ( ما از تمام عالم براى الموت بايد ممنون باشيم و امتنان كنيم ) . موزيك داخل تياتر دستهء مخصوص اعليحضرت بود . ترتيب موزيك هم خيلى فرق كرده عالىتر و نيكوتر شده . سرودهاى خوب ، رنگهاى قشنگ مىزدند . تازه‌تر از همه آواز بود كه به نواى موزيك نواخته مىشد كه ابدا نمىتوانستند . استادان اين زمان زحمت كشيده و از عهده خوب برآمده‌اند .\r\n\r\n\r\n","description":"","footnote":"\r\n( 1 ) - يعنى باقر كاظمى مهذب الدوله .\r\n","page_name":" 4792 ","page_number":668},
  {"content":"\r\n\r\n\r\nآكتورهاى عروس اجبارى - منشىباشى\r\nتياتر « عروسى اجبارى » بود ، همان كه آقاى عماد السلطنه از كتب مولير ترجمه و چاپ كرده . اما اينجا به اسم ميرزا محمّد على خان گفتند . آكترها از محترمين هستند . مثلا برادرزادهء حاج ملك التجار ، ميرزا محمّد على خان منشى باشى نظميه كه رئيس دسته است و جمعى ديگر از جوانها . خيلى خيلى خوب تقليد درآوردند . اين دسته بعضى اوقات در تياتر « گراند هتل » هم بازى بيرون مىآورد . منشىباشى به اعلى درجه خوب تقليد در آورد . شب خوشى بود و بسيار براى من كه پنج سال است به قول عين الملوك پشت كوه قاف افتاده‌ام لذت دارد .\r\nوزير داخله گفتند استعفا داده در كابينه تزلزلى است . رئيس كميتهء اعانه مستوفى الممالك است . امشب هم با منتظر الوزاره‌ها بودند . از وزراى حاليه كسى نبود .\r\n\r\nوضع راه شمران\r\nدوشنبه 22 رجب - هوا به واسطهء باران لطيف شده است . امروز را در ركاب حضرت اقدس و الا تجريش رفتيم . اولا راه شمران را ساخته‌اند . از دم پل تا قلهك كه درخت نداشت درختكارى شده . از چند روز ديگر باج مىگيرند و روزى دوبار تمام اين راه را آب‌پاشى مىكنند . خيلى خيلى قشنگ شده و به مردم راحت مىگذرد . ابدا آن گرد و خاك سابق وجود ندارد . اين كار را مرنارد خزانه‌دار كرد . شمران مثل بهشت بود . در باغ اندرون دو اطاق علاوه شده ، حمام خوبى هم ساخته‌اند . در اندرون كوچك مجاور اسطلخ بالا حاجى افخم الدوله چهار پنج اطاق خارج و داخل مىسازد ، خيلى آلامد و قشنگ . جاى ما در تجريش از هر جهت خوب و باصفاست . قناتها خيلى كم آب داشت .\r\nمن همه باغات را سركشى كردم عصر به شهر آمديم .\r\nمن شبها براى خواب اندرون خودم مىروم ، اما بچه‌ها همان اندرون حضرت و الا هستند . بهمن هيچ بهانه نمىگيرد . با همه مثل آن‌كه مدتها انس گرفته راه مىرود . با آزاده خانم و جان جان دو عمهء خودش بازى مىكند . هركس هم از اقوام زنانه و مردانه اينجا مىآيد بهمن را مىخواهد ببيند . بهمن يك پايش اندرون و يكى بيرون است . از در اطاق داخل مىشود تعظيم مىكند كه آن كلاه پوست از سرش مىافتد . برداشته سر مىگذارد و فورا جلو آن آدم جديد مىرود صورت خود را براى ماچ نگاه مىدارد . گفتم كلاه ماهوتى برايش بگيرند كه متصل زمين نيفتد . چون من پسر نداشتم حالا هريك از اقوام ميل دارند بهمن را ببينند و مهربانى كنند . قمر الدوله براى همهء ما خلعتى داده بود . ما شاء اللّه دختر\r\n\r\n","description":"","footnote":"","page_name":" 4793 ","page_number":669},
  {"content":"\r\n\r\nخوبى است . سراى ملك هم دختر شيرين بامزهء حرّافى است .\r\n\r\nنصير الدوله - وضع قونسلگرى روس در بلشويكى\r\nآقاى نصير الدوله را ديدم . حاليه معاون وزارت خارجه است ، همان‌طور مثل سابق مانده . فقط قدرى دارد مويش سفيد مىشود كه حنا بسته بود . از من بزرگ‌تر است ، اما خيلى جوان‌تر به نظر مىآيد . مىگفت روسيه خيلى شلوغ است . بادكوبه و حاجى ترخان از ما قشون براى حفظ خودشان خواسته‌اند . هر مملكتى ، هر شهرى مىخواهد مستقل و آزاد شود حتى شهر بخارا . هر شهر انجمنى دارد و خودسرى مىكند به مراتب از آن وقت ايران شلوغ‌تر . متصل صاحب‌منصبان را گرفته حبس مىكنند . در ايران چهار ژنرال را گرفته تحت الحفظ روسيه بردند . يكى را در تبريز تكه تكه كردند . در طهران چند نفر قزاق در قونسلگرى هست . قونسل بدون اجازهء آنها جرأت ندارد سوار شود ، راه برود ، غذا بخورد . كميته هم دارند كه ناظر امورات و احكام سفارت و قونسلگرى است .\r\n\r\nچاپيدن ايل جاف\r\nباز مىگفت در ميان عثمانيها سى هزار نفر ايرانى روى هم جمع شده بود كه دوازده هزار آن از ژاندارم و نظام بود ، تتمه چريك بودند . تمام متفرق شدند . دويست ژاندارم با نظام السلطنه و چند نفرى از وكلا و غيره مجددا به خاك عثمانى رفتند . اينها را هم ايل جاف چاپيد و لخت كرد ، نصف پناه به سنجابيها بردند ، نصف خودى به موصل رساندند برهنه و عريان ( عز الممالك ما از جملهء آنهاست كه با نظام السلطنه رفته ) . عثمانيها در پس‌نشينى خيلى صدمه به ايران وارد آورده‌اند . فقط هشتاد و هفت هزار مال بنه بردند .\r\n\r\nجمهورى\r\nدر طهران اخباراتى شهرت مىدهند . مىگويند تبريزيها جمهورى مىخواهند . با سالدات و قزاق روس دست اتحاد داده‌اند ، قارداش قارداش به‌هم مىگويند . يك روز هم به اتفاق سر قبر ثقة الاسلام رفته نطقها به زبان تركى [ و 
  ] روسى نموده‌اند ، با موزيك و هورا و زنده‌ياد در تمام شهر گردش نمودند .\r\n\r\nجواهراتى كه نبود\r\nامشب دو جعبهء آهنى خودم را از خانهء عماد السلطنه آورده بودند باز كردم . مايهء\r\n\r\n","description":"","footnote":"","page_name":" 4794 ","page_number":670},
  {"content":"\r\n\r\nجوانى يك عقدرو « 1 » الماس و مرواريد داشتم نبود . يك سنجاق يقهء مرواريد هم داشتم نبود . كار بچه‌هاست ، اما نمىتوان گفت . مرواريد سنجاق را بيست و پنج سال قبل سى تومان خريده بودم . حاليه گويا صد تومان قيمت داشت .\r\n\r\nپارچهء يزدى\r\nچهارشنبه 24 رجب - حاجى افخم الدوله مرا دكان استاد على محمّد خياط برد . از سر تا پا لباس گرفتيم . فاستنى كه سابقا هجده قران بود در شش تومان . ماهوت شلوارى كه ذرعى چهارده قران بود در پنج تومان و نيم . براى مواقع رسمى مشكى لازم بود كه من هيچ نداشتم . دو سه جليقه ، شلوار و كت هم از پارچه‌هاى تابستانى يزد . اينها هم سابق ذرعى سى شاهى و دو هزار بود حاليه چهار هزار و پنج هزار است . اما پارچه‌هاى يزد و طهران ترقى كرده و خيلى براى لباس تابستانى معمول شده است . كليتا مردم از آن مىپوشند . در طهران كارخانهء زياد از قالىبافى و پارچه‌بافى باز شده . احتياج ترقى به صنعت مىدهد . الان در طهران قند درست مىكنند ، اسباب از همه قسم درست مىكنند .\r\n\r\nشلوار دهن اژدر - مدهاى جديد\r\nپارچه زياد بافته مىشود : اما مدل لباسهاى مردانه مجددا عودت كرده است به مد قديم . شلوارها بسيار گشاد است مثل شلوارهاى « دهن اژدر » بيست الى بيست و پنج سال قبل كه خود من مىپوشيدم . سرداريها يقه برگردان شده كه يقهء آن خيلى بزرگ است . فقط دو تكمه پائين مىخورد . درست مد چهارده سال قبل است كه من زنجان بودم . جليقه‌ها بيشتر سفيد و سفيد رنگ است . خيلى از سينه پيداست . كراواتها پهن شده كه مثل بادبادك باد به آن مىخورد اين سمت و آن سمت مىرود . فكل بيشتر دوبله و بدون آهار است . سرداريها اغلب كرمى است . لباس زنها پيراهن بلند فرنگى است ، بيشتر حرير كه گوشت بدن پيداست . آستينها كوتاه تا مرفق يقه و سينه باز است . شلوار كوتاهى تنكه زير مىپوشند ، جوراب ساقه بلند ، چارقد حرير خيلى نازك به سر مىكنند ، پوتين هم منسوخ شده مردانه و زنانه كفش مىپوشند ، بيشتر هم ايرانى است . زيرا مال فرنگ چهارده تومان شده است .\r\nخانمهائى كه حجاب مىكنند اما باز نزد مرد مىآيند و كلفتها كه سابقا رو مىگرفتند و هيچ‌جاى آنها پيدا نبود حاليه تا مرفق آنها به واسطهء كوتاهى آستين پيراهن قهرا پيداست .\r\n\r\n\r\n","description":"","footnote":"\r\n( 1 ) - عقدرو - جواهراتى بود چون حلقه كه به دور صورت مىانداختند . ( مسعود سالور )\r\n","page_name":" 4795 ","page_number":671},
  {"content":"\r\n\r\nپاى آنها هم تا زانو بلكه بعضى اوقات تا بالاتر از پشت جوراب ، معلوم مىشود چاق است يا لاغر . خوش تركيب است يا بد تركيب . چادر نماز هم كه به سر دارند براى آن‌كه دستشان راحت باشد هميشه يك سمت آن را با دندان جلوى صورت نگاه مىدارند كه اغلب اوقات از ضرب دندان پاره است . هر وقت چرخ بخورند يا غفلتى بشود صورت و تمام گردن و مقدارى از سينه هم نمايان مىشود . در كوچه هم چاقچور منسوخ شده همان جوراب است . بيشتر هم چارقد نازك را هم به سر ندارند . لهذا خانمها بهتر از سابق ديده مىشوند . گاهى كه از نهر يا سكو پرش كنند چادر پس مىرود تا ران خانم ديده مىشود . حسن و قبح خانمها در كوچه امروز بيشتر نمايان است تا سابق . جوانها به سهولت مىتوانند خانمها را تشخيص بدهند زشت است يا مقبول ، پير است يا جوان ، چاق است يا لاغر . افسوس از ما گذشته مگر حكايت آن را بكنيم .\r\n\r\nوضع اقوام\r\nشب جمعه 27 رجب - با وصف آن‌كه خيلى سفارش به خياط كردم بلكه التماس نمودم لباس مرا زود بدهد هنوز نداده . من يك عباى كوفتى دارم كه ستار لباسم شده ، و الّا با آن سردارى و شلوار هيچ‌جا نمىشود بيرون آمد . امشب باز تياتر بود و من عبا را سر كشيده با حاجى افخم و شاهزاده عميد الدوله و شاهزاده جلال السلطان و مقتدر نظام رفتيم .\r\nشعاع الدين ميرزا نيامد . حال عميد الدوله الحمد للّه خوب است . با همان مواجب كه به‌طور شهريه مىدهند كروكرى مىكند . غلامحسين ميرزا پسرش در ادارهء ژاندارمرى است .\r\nشعاع الدين ميرزا حالش بهتر است . در باغچه‌اى كه هزار سال است خريده خيابان اميريه تازه درختى كاشته و سه اطاق ساخته كه هم طويله مىشود هم انبار هم اطاق ، يعنى تدابير به خرج داده يك اطاق طولانى ساخته لاى ديوار « اخيه » گذاشته . مقام حاجت طويله است . وسط آن را تيغه كنند دو اطاق نشستن خواهد شد . به حال حاليه انبار است براى ريختن اسباب و رفتن خرقان سر املاك . نور الدين ميرزا پسرش مشهد در ادارهء تحديد ترياك است . نير الدين ميرزا تحصيل نتوانست بكند در توپخانه قزاق تابين است . دخترهايش در خانهء شوهر نرفته‌اند . شريف الدين و ديگرى مدرسه مىروند .\r\nجلال السلطان « 1 » چندى است از مشهد آمده طهران است . عين الملك « 2 » عربستان است اعدل الدوله « 3 » مشهد . مقتدر نظام را از وزارت داخله خارج نموده‌اند اما حقوقش را\r\n\r\n\r\n","description":"","footnote":"\r\n( 1 ) و ( 2 ) و ( 3 ) - به ترتيب اسد اللّه ميرزا - محمود ميرزا - رضا قلى ميرزا فرزندان محمد تقى ميرزا ركن الدوله پسرعموهاى پدرم بودند . ( مسعود سالور )\r\n","page_name":" 4796 ","page_number":672},
  {"content":"\r\n\r\nمىدهند حالش خوش است ، پولى دارد به قناعت زندگى مىكند . شب و روز دعا مىكند وزير داخله عزل شود . حاجى افخم الدوله به رشادت و زرنگى كه دارد گذرانى مىكند و مجانا براى هركس كه حاجتى دارد اينجا و آنجا به شفاعت مىرود . با همه زرنگى خودش كار ندارد . اما از اشخاص خيلى خيلى كاردار كارش و دوندگىاش زيادتر است .\r\nهرمز در ادارهء ماليه اطاق بودجه است ماهى چهل تومان دارد .\r\n\r\nتياتر سرخر\r\nاما تياتر حكايت « سرخر » بود از تصنيفات مولير معروف ، در آخر هم يك پردهء ايرانى بيرون آوردند كه آقاى سرهنگى از عيال خود بهانه مىكرد كه قهرى واقع شده شب را با معشوقهء خود كه او را دعوت كرده در اكبرآباد به صبح برساند . سرباز اردنانسى اين صاحب‌منصب داشت كه تمام مزهء بازى از اين سرباز ترك بود كه فارسى حرف مىزد .\r\nواقعا مزه داشت و خوب تقليد درآورد . در آخر هم چهار دسته گل اعلى از طرف مستوفى الممالك به آنها تقديم شد .\r\n\r\nصحبت با مستوفى الممالك محبوب ملت\r\nقبل از افتتاح تياتر در باغ گردش مىكرديم ، آقاى افخم الدوله مرا نزد مستوفى برد . با صاحب اختيار و چند نفر ديگر در گوشهء باغ نشسته بودند . خيلى احترامات كرد . بستنى خواست ، از قوطى خودش سيگارد تعارف كرد . به حضرت اقدس و الا خيلى عرض سلام رسانيد .\r\nداخل صحبت الموت و ترتيب زندگانى من كه شد زنگ تياتر زده شد برخاسته رفتيم .\r\nاين آدم امروز محبوب تمام ايرانيها است . مىگويند صفات خوب دارد ، وطن‌خواه است ، رشوه نگرفته و هيچ‌وقت نخواهد گرفت . نجيب است ، اخلاقش پسنديده است . متفرعن نيست ، خودخواه نيست . على اى حال امروز كسى است كه ايرانيها او را خوب مىدانند و از صميم قلب دوستش دارند .\r\nساعت شش منزل آمديم شام خورده استراحت نموديم .\r\nيكشنبه 28 - ديشب قمر الدوله مرا و بچه‌ها را دعوت كرده بود . شب خوشى گذشت .\r\nآقا محمّد جواد مدتى است جعفرآباد رفته از باغات قوام الدولهء مرحوم خريده مشغول بنائى است . يك روز به شهر آمد از من ديدن كرد . زرنگ ، حراف ، ناقلاست . مكنت خوبى هم اينها تحصيل كرده‌اند . ميرزا عبد الوهاب چند مرتبه ديدن آمد . معقول است با حورى خوب راه مىرود . عيبش همان ترياك است ، كه بر پدرش لعنت از هر كار بدتر است .\r\n\r\n","description":"","footnote":"","page_name":" 4797 ","page_number":673},
  {"content":"\r\n\r\n\r\nوضع يوسفيه\r\nامروز عصر در ركاب حضرت و الا يوسفيه رفتيم . به عماد السلطنه سپرده است .\r\nتابستان هم آنجا ييلاق مىرود كه به مراتب از باغ و خانه‌هاى كرايه‌اى شمرانات بهتر است .\r\nحضرت و الا سال گذشته به واسطهء نقرس و بعضى بثورات خيلى صدمه خورده‌اند ، ليكن به حمد اللّه حاليه حالشان خوب است . با پنج سال قبل كه طهران رفتم تفاوتى نكرده‌اند . ما شاء اللّه خوب مانده‌اند . هنوز در سوارى ، راه‌روى ، نشست ، برخاست ، خواندن ، نوشتن ، به امورات داخلى و خارجى خود رسيدگى كردن به خوبى قادر هستند و با روز جوانى فرقى نكرده‌اند . عمارت وسط اندرون را سال قبل تغيير داده‌اند بسيار خوب شده است . حضرت و الا در طالار وسط مىنشينند . اطاق خواب خوبى دارند حضرت و الا مرا برده همه را نشان دادند . مرتبهء بالاى اين عمارت را برداشته‌اند . فقط سه اطاق باقى است كه براى نوشيروان ميرزا گذاشته‌اند . تتمهء بنا مهتابى شده كه به منزلهء حياط آن اطاقها است .\r\n\r\nشش صيغهء پدرم\r\nحضرت و الا شش صيغه دارند كه هركدام يك شبانه روز مواظب خدمت حضرت و الا هستند و هيچ كس مثل حضرت و الا صيغه نگاه نداشته و ممكن نيست نگاه دارد . اين شش نفر باهم مثل خواهر مهربان [ اند 
  ] و هيچ‌وقت نزاع و مشاجره ندارند . حضرت و الا خوب و بد ، بزرگ و كوچك ، آنها را به يك چشم نگاه مىكند . مادر نوشيروان ميرزا با ليلى دختر كوريجانى كه سال قبل گرفته در امر زناشوئى فرقى ندارد . اين مسئله متفق عليه تمام مردم است كه هيچ كس مثل شاهزاده نمىتواند زن نگاه دارد .\r\nناهار و شام حضرت و الا جداگانه است . سفرهء كوچكى با ظرفهاى كوچك براى ايشان مىبرند . يك سفرهء بزرگ هم در اطاق ديگر كه ماها و زنهاى حضرت و الا و مهمانها آنجا غذا مىخوريم . ناظر شوكت خانم خمسه‌اى است . الحق غذاهاى خوب مىدهد .\r\nاين هم متفق عليه است كه از شوكت خانم بهتر احدى نمىتواند نظارت خانهء حضرت و الا را بكند . دو سه روز آشپز قهر كرده بود تمام اين شام و ناهار را خودش پخت . مثل رستم زرنگ است . حضرت و الا خيلى از سابق مهربان‌تر شده‌اند . به من كه به قدرى التفات مىكنند كه خودم از شدت مرحمت خجل و شرمسارم . با بچه‌هاى من بىنهايت التفات مىفرمايند .\r\n\r\n","description":"","footnote":"","page_name":" 4798 ","page_number":674},
  {"content":"\r\n\r\n\r\nوضع روسيه\r\nنوشيروان ميرزا دو تلگراف كرده كه پول حواله كنيد بيايم . جواب و پول روانه شد به توسط سفارت . روسيه و پطروگراد خيلى مغشوش است . متصل شهر و قصبات حتى دهات غارت مىشود . كميته ، سالدات و عمله‌جات به همه‌جا حكم مىكنند . سالدات هر جا را مايل شود مىچاپد . بيشتر صاحب‌منصبان بزرگ يا از كار خلع شده يا استعفا داده‌اند .\r\nگراندوك نيكلا را به تدبير به اسم فرماندهى كل پطروگراد بردند بعد عزل كردند .\r\nكابينهء پطروگراد هم تغيير كرد . مليكف وزير خارجه و وزير جنگ خارج شدند . اكثريت كابينه سوسياليست است صلح مىخواهند . از آن طرف نمىتوانند صلح كنند زيرا همان دقيقه كه صلح امضا شود توپ ژاپن و چين در سرحدات روس به غرش خواهد آمد .\r\nانگليس قبلا تهيه و تدارك كار را ديده است . مىگويند امپراطور نيكلا دويست مليان روبل در بانكهاى امريكا پول دارد . عجالتا با زن و خانواده‌اش حبس است . [ صداى 
  ] پست باد مليكف . لعنت باد به مليكوف در روسيه بلند است ، درست همان حكايت ما . ديروز محبوب بود امروز مردود .\r\n\r\nوضع فرونتهاى جنگ\r\nمن وقتم كم است به ترتيب سابق از فرونتها بنويسم . همين‌قدر مختصرا مىنويسم كه جنگ در تمام فرونتها سواى فرونت روسيه در نهايت شدت است و امريكا شب و روز تهيه و تدارك جنگ مىبيند . اقدامات تحت البحرى هم نتيجهء مطلوبه را به دست نداد .\r\nبيشتر دول امريكا با آلمان قطع روابط نموده‌اند و هرچه كشتى آلمان در بنادر آنها پناه چسته بود ضبط كردند . اكثريت را يا حق يا باطل انگليس ربوده ، تمام دنيا را به آلمان شوراند .\r\n\r\nكشته شدن متين السلطنه\r\nچهارشنبه غرّهء شهر شعبان المعظم ، دهم درجهء جوزا ، 23 مه ماه - ديشب متين السلطنه مدير « عصر جديد » برادر اعلم الدوله را كشتند . ديروز عصر دو نفر خانه او مىروند مىگويند كاغذ داريم خودش جلو درب اطاق آمده كه كاغذ را بگيرد فورا مىكشند .\r\nآدمش يكى از آنها را دستگير مىكند ، دومى او را تهديد به قتل مىكند رها مىدهند .\r\nبيرون در ارمنى مصادف مىشود ، مىخواهد بگيرد او را هم مىزنند كشته مىشود و\r\n\r\n","description":"","footnote":"","page_name":" 4799 ","page_number":675},
  {"content":"\r\n\r\nفرار مىكنند . فقط كلاه يك نفر از آنها به چنگ نظميه افتاده كه مشغول استنطاق از كلاه هستند . اين آدم انگلوفيل بود ، وكيل در دورهء دوم بود . بعد مرنارد نانوا خانهء طهران را به او داد . گفتند هفتاد هزار تومان از نانوا خانه خورد رفت فرنگستان . مراجعت روزنامهء « عصر جديد » را مىنوشت .\r\n\r\nمشير السلطان - پيچ و شمشاد\r\nپريروز دوشنبه خانهء شاهزاده بهاء الدوله دعوت داشتم . غالب دوستان و اقوام بودند .\r\nناهار مجللى داد . باغات و حياطهاى طهران خيلى قشنگ‌تر شده . عموما مد شده در حياط پيچ مىكارند و به در و ديوار مىكشند . شمشاد مىكارند و به اقسام مختلفه او را قيچى كرده قشنگ مىكنند . خانه‌اى نيست پيچ و شمشاد نباشد . مشير السلطان آنجا بود .\r\nاين آدم حاكم گروس بود . عثمانيها او را جبرا بردند . بعد حاكم كردستان كردند . روسها آمدند فرارى شد . بعد تأمين گرفت . در مراجعت با وجود تأمين او را حبس كردند . دو ماه حبس بود اينك به طهران رسيده . حكايتها از عثمانيها و ايرانيها مىكرد . مىگفت همه‌جا فتح با ژاندارم ما بود جز آنكه صاحب‌منصبان سوئدى حكم عقب‌نشينى مىدادند شب و روز هم سوئديها مست بودند . كنياك زياد در غارت همدان نصيب آنها شده بود . متصل مىخوردند و عقب مىنشستند .\r\n\r\nابلاغيهء روس\r\nامروز ابلاغيهء سفارت روس چاپ شده بود ( تغيير كابينه باعث صلح نيست و صلح نمىشود مگر صلح با شرافت و بدون الحاق اراضى و غرامت و تعدى به ممالك صغيره ) . پطروگراد خيلى شلوغ است . پنجاه هزار نفر در اين مدت تلفات شده است .\r\nروسيه چندين دسته شده هريك يك چيزى مىگويند و ميلى دارند . در سوم جنگهاى شديد عديم النظير شروع است .\r\nدر رشت ايرانيها با قزاق و سالدات با موزيك و هورا سر قبر شهداى ايرانى كه به دست روسها اعدام شده بودند مىروند . نطقهاى مفصل [ براى 
  ] اتحاد كامل مىكنند . با موزيك و بيرق تمام شهر را گردش كرده به منازل خود مىروند .\r\n\r\nانتخابات دو دستگى و دموكراتها\r\nبه واسطهء فرمان انتخابات كه جلسهء آن 28 منعقد شده است در طهران هياهوئى است . دمكراتها كه اغلب ليدرهايشان هجرت دارند اينك دو دسته شده‌اند : يك دسته كه\r\n\r\n","description":"","footnote":"","page_name":" 4800 ","page_number":676},
  {"content":"\r\n\r\nميرزا ابراهيم قمى ليدر آن است مىگويند بايد حوزه‌ها را داير كرد و كانديداى وكالت را معلوم .\r\nيك دسته كه آقا سيد محمّد كمره‌اى ليدر آن است مىگويند بايد صبر كرد مهاجرين بيايند و خود آنها را منتخب نمود . مشاجره در كار است . و آن طرف مىگويند شايد اين مهاجرين تا ابد نيايند ، شايد مرحوم شدند ، ما بايد ديگران را انتخاب نكنيم . بلكه گفتند حاضر شده‌اند كه بعضى خيانتها هم براى مهاجرين ثابت كنند .\r\n\r\nاعتداليها و انتخابات - شهريه بگير روسها\r\nحزب اعتدال كه چندان رونق ندارد آن هم چند دسته هستند . هريك از اين دو حزب مىخواهد اكثريت را بربايند . اما انگليسها كه عجالتا از روس صحبتى نيست گرفتار خودش است . مايل به انعقاد مجلس نيست . چون جبرا و به حكم نمىتواند معادل چهارصد هزار تومان پول براى مخارج حاضر كرده و متصل به ضرب پول بر عليه انعقاد مجلس كار مىكند .\r\nروسها گفتند تا قبل از انقلاب ماهى هفتاد هزار تومان شهريه بگير در ايران داشتند ، از بعد از انقلاب اين پول نمىرسد و اوقات شهريه بگيرها بسيار تلخ است .\r\n\r\nسلطنت آقا ميرزا محسن اراكى\r\nشيخ ابراهيم هنوز طهران است با معين مرافعه دارد . درب خانهء آقاى آقا ميرزا محسن برادر صدر العلماى مرحوم خيلى مىرود . اين آقا با عدم سواد اجتهاد حالا آية اللّه ، حجة الاسلام منحصر به فرد طهران بلكه ايران شده . شيخ مىگفت در خانهء او از كثرت جمعيت نمىتوان رفت . ده منشى نشسته متصل تحريرات مىكنند . از هر وزارت‌خانه‌اى در خانهء او مشغله و رجوعات بيشتر است . هر وزيرى را تلفن كند احضار نمايد فورا حاضر مىشود . در حقيقت سلطنت مىكند . مردم هم به واسطهء تعديات و نگذشتن كار در وزارت‌خانه‌ها متصل آنجا هستند كه به توسط آقا مقاصدشان انجام بگيرد . وجود آقا براى مملكت و مردم هم مفيد است هم مضر . مفيد به واسطهء آن‌كه به توسط او عرايض مردم به وزرا مىرسد . يك مظلومى كه كاغذ او در هيچ وزارت‌خانه قرائت نمىشود و نزد هيچ وزير و رئيس نمىتواند برود و عرض خود را بكند يا در ولايات است و دسترسى به جائى ندارد آقا را مىتواند ببيند يا بنويسد و به شفاعت او امرش خاتمه پيدا كند . مضر است كه به هر كار هم دخالت مىكند . حكام مىتراشد ، وزير درست مىكند ، چه و چه .\r\n\r\n","description":"","footnote":"","page_name":" 4801 ","page_number":677},
  {"content":"\r\n\r\n\r\nافخم الملك و نظام الملك\r\nپنجشنبه دوم شعبان ، يازدهم جوزا - پس از آن باران ديگر بارندگى نشده ليكن هوا چندان گرم نيست . خانهء افخم الملك ناهار بودم . دو پسرش ميرزا حسين خان و عبد العلى خان كه مدرسهء آلمانى مىروند خوب تربيت شده‌اند . دخترش ملك تاج مدرسهء مستورات مىرود . امسال ديپلم خواهد گرفت . ديگر افخم الملك به واسطه همان سنگ مثانه اولادش نشد و نمىشود . عصر بيرون نزد آقاى نظام الملك رفتم . پير و مريض شده بىنهايت افتاده شده است كه من هرگز تصور نمىكردم . از آنجا منزل رفتم .\r\n\r\nموزهء ملى و مدير بيسواد\r\nبه اتفاق افخم الدوله و شيخ موزهء ملى رفتيم . سه اطاق است . اسبابى جمع شده . سنگ حجارى كه از همدان آورده بوديم به عنوان آقاى عماد السلطنه تقديم شده بود . پايهء برنزى برايش درست كرده بودند و خيلى بين اسبابها امتياز داشت . تفنگ مرا هم كه تقديم كرده بودم گذاشته بودند . گردش كرديم . بعد در كتابچه اسم خودمان را نوشتيم . اما مدير موزه هيچ سواد نداشت . از تاريخ و آثار عتيقه ابدا اطلاعى نداشت . از انتخاب يك همچو مديرى تعجب كردم . موزه جوان است و انشاء اللّه به همت مردم پير و كامل مىشود . افسوس دير سر افتادند كه همه‌چيز ما راحتى سنگهاى زيرزمين را اروپائيها بردند .\r\n\r\nلاله‌زار\r\nاز آنجا على الرسم خيابان لاله‌زار رفتيم كه گردش عصر آنجا از نماز و روزه بر مردم شهر واجب‌تر است . مغازه‌هاى عالى باز شده عمارت گراند هتل خيلى قشنگ است . من كه در اين خيابان مىروم تا آخر آن به رسم ما شاء اللّه بيست نفر دنبال من از بچه مچه‌ها مىافتد و مشغول صحبت مىشويم . بعضيها هستند كه پنج شش مرتبه تا سر چهار راه كه ميزان تفرج است مىروند و مراجعت مىكنند . در كافه لاله‌زار بستنى خورده به منزل آمدم .\r\n\r\nوضع تهران - وضع قهوه‌خانه‌ها - جار زدن\r\nاما شهر طهران كه من از قرار شرحى كه تدريجا در روزنامه‌هاى خودمان مىخواندم گمان مىكردم خيلى نظيف و تميز شده و اخلاق مردم تفاوت فاحش كرده ليكن بر خلاف\r\n\r\n","description":"","footnote":"","page_name":" 4802 ","page_number":678},
  {"content":"\r\n\r\nگمان و عقيدهء من است شهر همان شهر است ، به همان كثافت . منتهى خيابانها آب‌پاشى مىشد كه آن هم امسال به واسطهء فقدان آب نمىشود . سابقا چراغ داشت كه حاليه چراغ هم ندارد . روشنائى به واسطهء چراغهاى دكاكين است . در خيابانها همانطور كسبه فرش ، گليم ، اسباب خورده فروشى پهن مىكنند . ديزىفروشى ، كله‌پزى ، سيرابى ، بلالى به همان كثافت و ترتيب سابق است . نعره‌هاى « بلال ، هاى بلال - خوراك شاهانى بلال » از ته گلو كشيده مىشود . « بالاخانه داره خشخاش - گرز رستم خشخاش » همان‌طور گفته مىشود . ذره‌اى فرق نكرده .\r\nقهوه‌خانه‌هاى عمومى همان نيمكت سابق است كه روى آن يك وجب چربى و چركى و كثافت بسته شده . داد و بيداد چاى بيار پاى درخت بيد يا نيمكت سيم همان شكل بلند است . استاد قهوه‌چى همان‌طور لنگ چرك بسته ظرف شست‌وشوى فنجان و آب مضاف آن كما فى السابق است .\r\n\r\nاوضاع ديگر\r\nبچه‌ها به همان حال سابق توى خيابان و كوچه هتاكى و فحشهاى خيلى خيلى بد به همديگر مىدهند . مشديها همان اطوار سابق را دارند . گوشهء خيابان و كنار كوچه مردم همان‌طور كثافت كرده و باز هم در حضور عابرين نشسته شاش مىكنند . خاكروبه در ميان كوچه و خيابان به همان حال سابق است ، منتهى در بعضى خيابانها صندوق تخته‌اى گذاشته‌اند كه از شدت فشار خاكروبه هزار تكه [ شده است 
  ] و بسيار بدتر از آن بود كه نگذاشته بودند .\r\n\r\nپليس - دلاكى - قصابى\r\nپليس هيچ آنقدرها كه مىخواندم مواظب نيست . من خودم ديدم اينها كه به‌هم فحش مىدادند ابدا چيزى نمىگفت و من خودم ديدم دعوا كردند ممانعت نكرد . به‌جاى آن‌كه جلب كند رويش را برگرداند يعنى نمىبينم . اما من به او گفتم كه عمدا اين‌طور كردى . اين آژانها را هم مردم طهران مثل سابق دست‌آموز كرده‌اند و چندان اعتنائى ندارند . فقط دكاكين كه خيلى ظريف و نظيف شده است سواى مغازه‌هاى خارجه و داخله دكاكين دلاكى است كه بسيار بسيار مزين و ممتاز شده است . از آن گذشته دكاكين قصابى است تمام شيشه دارد و ديوارهايش كاشى است . به گوشت پارچهء سفيد كشيده شده . خود استاد قصاب هم تميز است . صنعت نجارى ، بنائى ، كاشىپزى ، پارچه‌بافى خيلى ترقى كرده است .\r\n\r\n","description":"","footnote":"","page_name":" 4803 ","page_number":679},
  {"content":"\r\n\r\n\r\nزينت خيابان لاله‌زار\r\nسواى مشديها و مردمان پست لباسهاى سايرين هم خوب شده ، نسبتا مؤدب‌تر هم شده‌اند . جوانهاى فكلى خيلى دقت در لباس و توالت و غيره دارند ، اما از همه قشنگ‌تر و شيك‌تر كه حسن فروشى به خانمها تقريبا منحصر آنهاست صاحب‌منصبان جوان ژاندارم است با قزاق و نظميه كه با آن لباسهاى نظامى اسباب زينت خيابان لاله‌زار شده‌اند .\r\n\r\nگدا در شهر\r\nچيز ديگرى را كه من تصور مىكردم داير و برقرار شده كه از همه‌چيز به نظرم بهتر مىآمد دار العجزه بود و بدبختانه همان بود كه من در روزنامه خوانده بودم ، مصداق خارجى نداشت . همه‌جور فقير در كوچه و بازار و خيابانها مشغول تكدى است . مرد كه با فاميل خود از زن و پسر و دختر ده ساله تا شيرخواره در خيابانها و بازار نشسته و تكدى مىكند . از هركس هم جويا شدم دار العجزه چه شد جواب گفت خدا پدرت را بيامرزد ، دار العجزه كجا بود ! كيست كه دربند اين فقرا باشد . وقتى كه من مىگفتم در روزنامه افتتاح آن را خواندم پوفى كرده مىگفت شما آنچه در روزنامه مىنويسند باور مىكنيد ؟\r\nيكشنبه پنجم ماه شعبان ، ششم درجهء جوزا - حضرت اقدس و الا امروز شمران تشريف بردند . ناهار را خانهء حاج افخم الدوله ميل فرمودند . دو اطاق قشنگ تازه هم ساخته [ اند . 
  ] عصر حضرت و الا تشريف بردند . من و افخم عجالتا هستيم . خانمها هم مشغول بازديدها شدند . بهمن با همه‌كس انس گرفته خصوصا با عزت ملك دختر حاج افخم الدوله . شب و روز نزد او باشد دلتنگى نمىكند . اصلا بهمن بچه مأنوسى است . هر خانه برود مثل اين است سالها باهم بوده‌اند . شب هر جا بماند خواه من و خواهرهايش باشيم خواه نباشيم بدون تفاوت است . من اين حالت را در هيچ بچه‌اى نديده بودم .\r\nهمه‌جا مثل قلعهء الموت و خانهء خودش است .\r\n\r\nقاتلين - دواتگر - رشيد السلطان\r\nقاتل متين السلطنه پيدا نشد و ممكن نيست از اين به بعد پيدا شود ، اما مىگويند قاتلهاى ميرزا اسمعيل خان پيدا شده و حبس است ، آن هم به اين ترتيب . عبد الكريم نام دواتگر معروف كه مىخواست شيخ فضل اللّه را هم بكشد و شيخ زخمى شد . عبد الكريم دستگير [ و 
  ] پس از فتح طهران مرخص شد و باز در همين صراطها طى مىكرد .\r\n\r\n","description":"","footnote":"","page_name":" 4804 ","page_number":680},
  {"content":"\r\n\r\nدواتگرى و كاسبى را كنار گذاشته بود . خدا عالم است در توطئه چندين قتل بوده است ، از طرف كدام كميته يا كدام كس به اين آدم هزار تومان داده شده بود ميرزا اسمعيل خان را بكشد . او رشيد السلطان نامى تبريزى و دو نفر رفقاى او را وعدهء هزار تومان داده بود و ميرزا اسمعيل خان را كشتند . بعد مطالبهء هزار تومان را مىكنند . چهارصد تومان مىدهد و قبض مىگيرد . پس از چند روز ديگر حضرات مطالبهء تتمه پول را مىكنند نمىدهد و انكار مىكند . همان ساعت او را با موزر به قتل مىرسانند و فرار مىكنند . حسب المعمول پليس نمىتواند آنها را دستگير يا پيدا كند . نعش كريم را كه نظيمه براى معاينه مىبرند كه همين يك مطلب را نظيمه خوب مواظب است . از جيب كريم قبض سابق الذكر بيرون مىآيد .\r\nبه آن نشانى و به آن مهر مىروند رشيد السلطان و آن‌دو نفر را كه اسمشان را نمىدانم دستگير مىكنند . آنها هم در استنطاق مسئلهء قتل را لوث مىكنند . هركدام مدعى قتل مىشوند و ساير مطالب را هم ابدا نمىگويند . حاليه در توقيف هستند و نظميه ميل ندارد مسئله آشكار [ شود 
  ] و حضرات به قتل برسند . مىگويند وستداهل رئيس نظميه و اغلب اجزا را تهديد به قتل كرده‌اند .\r\n\r\nباغ شعاع الدين ميرزا\r\nعصر خانهء قمر الدوله رفتم شكايتى كه داشت از ترياك كشيدن شوهرش بود كه بىنهايت قمر الدوله را ملول كرده . از آنجا باغچهء دوازده سالهء شعاع الدين ميرزا رفتم .\r\nخيابان اميريه خيلى خوب شده . چون وستداهل رئيس نظميه آنجا منزل دارد آب‌پاشى خوبى مىشود . حاجى امير الدوله هم باغ منزل كرده . به هزار منت فرمانفرما اين قطعه زمين را به شعاع الدين ميرزا ذرعى دوازده هزار داد . حاليه قيمت كسر كرده شش هزار خريدارى نمىكنند . از آنجا گردش رفتيم شب منزل .\r\nپس از تحقيقات معلوم شد « عقدرو » را بچه‌ها برداشته يعنى نزهت و عينى بين خود تقسيم كردند . سهم نزهت در عروسى عذرا خانم مفقود مىشود ، مال عين الملوك باقى است . اما سنجاق معلوم نيست چه شده .\r\nسه‌شنبه هفتم شعبان - ديشب جلال السلطان دعوت نموده بود . عميد الدوله ، بهاء الدوله ، ركن الدوله ، اعظم الدوله ، حاجى افخم الدوله ، شعاع الدين ميرزا . در اين باغچه ما مهمانيها آمده ، عيشها در ايام جوانى كرده‌ايم . امشب نمونه‌اى از آن ايام بود . باز شكر خدا را به‌جاى آورديم كه بار ديگر در آنجا گرد هم جمع شديم . شام ممتازى داد . پسرش\r\n\r\n","description":"","footnote":"","page_name":" 4805 ","page_number":681},
  {"content":"\r\n\r\nايرج ميرزا « 1 » ما شاء اللّه بزرگ شده مدرسهء امريكائى مىرود .\r\n\r\nوثوق الدوله\r\nخبر تازه استعفاى كابينه بود و رياست وزراى علاء السلطنهء نود ساله . از وثوق الدوله بيشتر مردم تعريف مىكنند و مىگويند آدم كاره‌اى است ، چيز فهم ، پلتيك‌دان . از رد كنترل بىنهايت از او ممنون هستند . اما باز خيلى اشخاص هستند خيانت و تقصير براى او ذكر مىكنند . مثلا در مسئلهء اجازهء تحديد ترياك مىگويند مبلغها پول گرفته ، در مسئلهء امتيازات به خوش داريا « 2 » تبعهء روس مىگويند پول گرفته و خوب كارى كرده .\r\nافخم الدوله مىگويد در طهران از وثوق الدوله كاركن‌تر و چيز فهم‌تر نداريم .\r\nبه اتفاق افخم الدوله تجريش رفتيم . خيابان آب‌پاشى شده بود ، مصفا [ بود 
  ] و بهتر از تمام خيابانهاى شهر . بنائى حاجى آقا تمام نشده آپارتمان خوبى شده . سمت شمالى اين عمارت به حياطهاى مجد الاشرافى است ، جنوب باغ جلوى اسطلخ . شب توقف كرديم هوا بسيار خوب بود ، بلبل تا صبح مىخواند .\r\nامروز چهارشنبه با افخم الدوله كالسكه نشسته به عزم زيارت اعليحضرت صاحب قرانيه رفتيم . آبادى در شمرانات زيادتر شده روز به روز هم در تزايد است . اراضى خيلى قيمت پيدا كرده . سپهسالار باغ فردوس است . تمام اراضى باير مملو از سنگ بين سفارت روس و باغ خودش را آباد و مشجر كرده . در جلوى سفارت انگليس هم تمام آن سنگ‌زار را باغ كرده ، هيچ كس به قدر اين آدم آبادى در اينجا نكرده است .\r\n\r\nنسقچى باشى خوشنويس\r\nباوجودى كه دير رفتيم باز شاه بيرون نيامده بود . وزير دربار و شهاب الدوله رئيس تشريفات نبودند . چادر نسقچى باشى خودمان سالار محتشم سركشيكچى باشى حاليه رفتيم . از ملاقات همديگر شاد شديم . بعد از آن‌كه چند مرتبه همديگر را بوسيديم فورا خطوط خودش را به من نشان داد كه الحق بسيار تعريف داشت . روزى كه من به الموت مىآمدم به خط نوشتن عشق پيدا كرده بود و امروز به انتهى رسانيده است . نسقچى باشى ما به هر كار مايل شود او را به حدى دنبال مىكند كه سرآمد آن فن شود . اول عمر به\r\n\r\n\r\n","description":"","footnote":"\r\n( 1 ) - از ملك ايرج ركنى ، ايرج ميرزا در يكى از قطعات اشعارش نام برده\r\n حضرت اقدس و الا ايرج * با همه راست بود با ما كج \r\n( مسعود سالور )\r\n( 2 ) - امتياز نفت شمال كه معمولا خوشتاريا نوشته مىشود .\r\n","page_name":" 4806 ","page_number":682},
  {"content":"\r\n\r\nاسب مايل شد . مبلغها مال به مصرف رسانيد و آخر الامر تا بيرق شش دورهء اسب‌دوانى را دو مرتبه برنداشت دست نكشيد . آن گذشت به باغ و درخت و گل عشق پيدا كرد . پس از آن به تار چسبيد كه آقا حسينقلى معروف مىگفت از نسقچى باشى استادتر شاگردى ندارم . بعد به كبوتر ، مرغ و خروس چسبيد اول كبوتر باز شهر طهران بود . از آن هم سير شد و به مشق كردن ميل كرد امروز از خوش‌نويسهاست . بارى احوالات نسقچى باشى تغيير نكرده بود ، همان بود كه بود .\r\nما به صحبتهاى ديگر نرسيده بوديم كه صداى سوت آمد و گفتند علامت بيرون آمدن شاه است ( به‌جاى « گچين » سابق ) . برخاستيم او نيامد و گفت من دو ماه دو ماه نزد شاه نمىروم . وقتى كه مراجعت كرديد دليل را مىگويم . عباهاى ما را نگاه داشت تا مراجعت نمائيم . ( من ديگر محتاج آن عبا نيستم مگر براى حفظ از گرد و خاك كه به‌جاى « كاش پوسير » « 1 » هاى شيك جوانها بپوشم ) .\r\n\r\nتغييرات كاخ\r\nجلو خان سابق كه اطاقهاى حاجب الدوله كشيكچى باشى و صدراعظم بود برداشته شده و جزو فضا شده . عجالتا حياط بزرگى است . آن درخت نارون قديمى به‌جاى خود باقى است . در سابق كه آخر اين جلو خان واقع بود تغيير داده شده و به يك كنار گذاشته شده دالان و در سابق اطاقهاى جنب آن مبدل به يك ايوان بزرگ و چند اطاق مرتبه‌دارى شده [ است 
  ] كه وزير دربار مسكن دارد . رفتيم تو . در آنجا تغييرى از باغچه و عمارت داده نشده بود . از پله‌ها بالا رفتيم . ميان گالرى عمارت چند نفر از پيشخدمتها كه عدهء آنها كليتا بيست و پنج نفر است و هر پنج نفر يك روز كشيك دارند روى نيمكت نشسته بودند . ما را ديدند برخاستند جا تعارف كردند . صداى شاه از اطاق جنب گالرى مىآمد .\r\n\r\nشرفيابى حضور شاه\r\nافخم الدوله جوياى شهاب الدوله شد . گفتند خدمت شاه است . خواهش كرد او را صدا كنند . يك نفر رفت و شهاب الدوله آمد . تا مرا ديد روبوسى كرد و گفت البته براى شرفيابى آمده‌ايد . گفتيم معلوم است . گفت بروم عرض كنم . رفت و چيزى نكشيد آمد كه بفرمائيد . چيز تازه اين بود كه حضور شاه هم رسم شده است با كفش مىروند .\r\nشهاب الدوله از جلو ما از عقب وارد اطاق شاه شديم . اطاق شاه متوسط و جنب طالار\r\n\r\n\r\n","description":"","footnote":"\r\n( 1 ) -  Cache - Poussiere  رولباسى\r\n","page_name":" 4807 ","page_number":683},
  {"content":"\r\n\r\nآينهء بزرگ بود . ميز و صندلى گذاشته بودند چند پرده نقاشى تصوير ناصر الدين شاه و مظفر الدين شاه به ديوار اطاق آويخته بود . شاه وسط اطاق روى صندلى نشسته بودند .\r\nلباس شاه ساده بود . سردارى يقه برگردان مشكى ، فكل و كراوات سفيد ، كلاه ماهوتى .\r\nچند نفرى از پيشخدمتها ايستاده بودند . ما تعظيم كرده همان دم در ايستاديم . شاه با دست بالاتر را نشان دادند . تعظيم مجددى كرده به جائى كه اعليحضرت فرموده بودند رفتيم .\r\n\r\nاطلاعات شاه\r\nشهاب الدوله گفت شاهزاده عين السلطنه هستند كه مدتى است الموت بودند . شاه احوال‌پرسى فرمودند . بعد از سلامتى شاهزاده جويا شدند كه چند روز است شمران آمده‌اند ، باز عادت سوارى عصر را دارند يا نه . من هم امسال عصرها سوار مىشوم . شاه از روى صندلى برخاستند و فرمودند الموت چه مىكنيد . عرض كردم به واسطهء بعضى پيش‌آمدها ناچار از توقف آنجا شده‌ام . فرمودند چند تا ده حضرت و الا آنجا دارند .\r\nعرض كردم بيست و پنج الى سى ده و دهكده مىشود . فرمودند چقدر اجاره كرده‌اى .\r\nجماعتى كه ايستاده بودند از اين حرف شاه متعجب شدند . من با لبخند عرض كردم ديگر اجاره چرا . شاه لبخند من و تعجب سايرين را ديد فورا فرمودند خيلى پسرها املاك پدر را اجاره مىكنند . من گفتم شايد شما هم اجاره كرده باشى . افخم الدوله عرض كرد منافع آنجا از مخارج عين السلطنه علاوه نمىآيد . بعد من عرض كردم دهات آنجا محصول‌خيز نيست ، منافع ندارد ، كوه است ، سنگ است . باز مكرر پرسيدند چند تا ده آنجا مال شاهزاده است . بعد شهاب الدوله گفت الموت موقع تاريخى است ، حسن صباح آنجا بوده . شاه پرسيدند حسن صباح ، حسن كه بوده ( و معلوم شد شاه تاريخ نمىداند ) .\r\nشهاب الدوله تعظيم كرد شمه‌اى از تاريخ حسن گفت . ذكاء الدوله « 1 » پسر مهندس الممالك مرحوم گوشهء آن را گرفته شاه فى الجمله مسبوق شد . پس از ختم گفتار آقايان با شهاب الدوله تعظيم كرده بيرون آمديم .\r\n\r\nدرباريها - ناهار دربار - حاجب الدوله\r\nشهاب الدوله ما را تا بيرون و ايوان وزير دربار مشايعت كرد . آنجا تعارف چاى كرد و با من مشغول صحبت شد . چاى تمام شد خواستيم برويم وزير دربار از دور پيدا شد . با\r\n\r\n\r\n","description":"","footnote":"\r\n( 1 ) - غفارى . بعدها به استادى دانشكدهء حقوق رسيد و زمان رضا شاه به حبس افتاد . ( ا . ا . )\r\n","page_name":" 4808 ","page_number":684},
  {"content":"\r\n\r\nحاجب الدوله ، سردار معظم و اعتماد السلطنه سرايدار باشى . مرا ديد خيلى تعارف كرد نگذاشت بروم باز چاى داد خورديم . وزير دربار هيچ پير نشده ، به همان تركيب سابق است . اما حاجب الدوله خيلى پير شده بود . باز خواستيم برخيزيم تعارف ناهار كرد كه دير شده است . ناهار هم حاضر است . چيزى نگذشت ناهار حاضر شد . ما را جلو انداخت و مقدم بر خودش نشانيد . ناهار وزير دربار مختصر بود . دو قاب و يك سينى پلو بود و ملزومات آن دوغ را هم در بطرى ريخته سر ناهار گذاشته بودند . ناهار خورديم .\r\nخود وزير اظهار كسالت مىكرد و « حريره » خواسته بود . درست نكرده بودند نان و پنير خورد . بعضيها با دست و برخى كه از آن جمله ما بوديم با كارد و چنگال غذا خورديم . اما وزير دربار كه قديمى است حتى لباسش تغيير نكرده گفت كارد و چنگال چه مزه دارد ، با دست - كه پنجه‌هاى خودش را به حال تكّه برداشتن نگاه داشته بود - بهتر است . بعد از ناهار قهوه و سيگاردى صرف كرده وداع نموده به چادر نسقچىباشى آمديم كه به حال انتظار بود .\r\nاول از من پرسيد شاه چه گفت . گفتم فرمودند چند آنجا را اجاره كرده‌اى . گفت درست حرف خودش است . ديگرچه گفت . گفتم جويا شد چند ده مال حضرت والاست . گفت آفرين بر حدس خودم . بنشينيد براى شما حكايت كنم . قهوه بياوريد !\r\n\r\nشاه ما و مداخلهاى او ، پول‌پرستى او\r\nخوب اين شاه ما تعريف دارد . حالا من عقيده پيدا كرده‌ام يقينم شده هيچ نخواهيم شد ، هيچ نخواهيم شد . هزار رحمت به مظفر الدين شاه . اين شاه تمام همش مصروف پول جمع كردن ، ملك خريدن است . متصل ملك اجاره مىدهد . فرداى آن فسخ مىكند به ديگرى مىدهد . آنقدر اجاره مىدهد فسخ مىكند تا براى آخرين مستأجر حبه‌اى گندم ، شاهى پول سود نكند . اى واى شاه ديده‌ايد تومانى يك عباسى پول تنزيل بدهد ، نه محرمانه بلكه علنى به مهر علما . شاه ديده‌ايد يك كارش اين باشد متصل پنج هزارى سنگين و سبك بكند . سبكها را بدهد باز سنگين بگيرد . شب عيد پنج هزارى و پول زرد فى الجمله ترقى كرد ، همه را فروخت پس از عيد خريد . من ديگر همراه او سوار نمىشوم زيرا در سوارى اگر ده نفر از ماها باشيم با يك نفر ما صحبت نمىكند . آن‌وقت فلان جلودار را صدا زده تا آخر سوارى با او صحبت مىكند . ما ايستاده باشيم اگر كارى هم داشته باشد آنقدر نمىگويد تا حسن نايب يا يكى از امثال او برسد آن‌وقت فرمايش خودش را به او مىكند .\r\n\r\n","description":"","footnote":"","page_name":" 4809 ","page_number":685},
  {"content":"\r\n\r\n\r\nحرفهاى نسقچى باشى از اعمال احمد شاه\r\nپارسال زمستان كه فرح‌آباد مانده بود از بس زنهاى هرزه آوردند يك ساعت پيش شاه بود اجزاء بردند دوشان تپه . . . ديگر زن فرح‌آباد نمىآمد . عزيز كاشى معشوقه‌اش شده بود . سه ماه مىآمد آن‌وقت بيست تومان انعام مىداد . مدتها با دختر وزير مختار اطريش عشق‌بازى مىكرد . هرچه كرد دختره راضى به كارى نشد . حتى خواست بگيرد گفت من زن تو نمىشوم . شاه را بسوز و گداز گذاشت و رفت به اروپا . آن‌وقت روسها يك دختره جوانى را وادار كردند به شاه عشق بازى كند . شاه همه روزه در ميان كوچه‌هاى زرگنده بود . آخر الامر به شاه جدا گفتند اين كار صحيح نيست . همين‌قدر با او نزديكى كنى فورا از كس ديگر هم شده بچه براى شما درست مىكند . ديگر فرار از آن غير ممكن است .\r\nلاعلاج شاه دست كشيد .\r\nآن‌وقت دخترك فقيرى در بالاى منظريه جلوى شاه آمد تكدى كند شاه خوشش آمد همه روزه سوارى ما منحصر به پشت منظريه بود . شاه پياده شده با دختره گوشه‌اى مىرفت . غدغن شد هيچ كس جز آنها كه شاه مىفرمايند سوار نشوند . بعد گفت ناظم السلطنه ( عمويش ) يك روز مرا خواست گفت به پسرم مهدى بگو نمىگويم مقلد نشو تياتر در نيار ، نمىگويم زن نشو . حالا كه تياتر در مىآورى ؛ زن مىشوى اقلا خانم شو نه كلفت . حكايت شاه ماست . . . آنقدر نسقچى باشى در گفتن اين حكايات بلند شد نشست ، پف كرد ، اف كرد ، غصه خورى كرد كه بىنهايت مضحك بود . ما برخاسته به باغ خودمان آمديم .\r\n\r\nمحاسن احمد شاه - رضايت ملت\r\nاما آنچه عموما در باب شاه مىگويند پول‌دوست هست ، پنج هزارى فروخته ، پول تنزيل مىدهد ، جنده‌بازى هم گاهى كرده ليكن راضى از او هستند . تعريف از او مىكنند .\r\nاز ثباتى كه هنگام تخليهء طهران و نيامدن قشون روس به پايتخت نشان داد و همين‌طور در خارج نشدن از طهران هنگام آمدن عثمانيها به همدان و اصرار سفراى دولتين مردم بىنهايت امتنان دارند . به كارهائى كه وظيفهء او نيست و قانون حكم نكرده هم هيچ دخيل نمىشود . انتريگ نمىكند ، به حرف وزراء مىرود . حرف اطرافيان خود را گوش نمىكند .\r\nروىهم‌رفته ملت از او راضى است . آن كارهائى كه لازمهء جوانى است البته تدريجا ترك مىشود .\r\nعصر به شهر آمديم . راه به قدرى مصفا بود كه آدم ميل نمىكرد تمام شود .\r\n\r\n","description":"","footnote":"","page_name":" 4810 ","page_number":686},
  {"content":"\r\n\r\n\r\nخانهء نصير الدوله\r\nجمعه دهم شعبان ، يازدهم جوزا - امروز خانهء نصير الدوله ناهار بوديم . خودش شمران است . در جاى گلخانهء اندرون چند اطاق قشنگ ساخته‌اند . تعميرات ديگر هم شده و بيرونى نصير الدوله از شمشاد مملو بود و به قدرى قشنگ قيچى كرده بودند كه ديدنى شده بود . نسترنهاى پيچ و چائى پيچ خوبى داشت .\r\n\r\nجنگليها\r\nوزرا هنوز معلوم نشده‌اند . اوضاع روسيه خيلى شلوغ است . مليكف نطق كرده صلح نمىشود . در رشت جماعت شهرى با سالدات و قزاق ازدحام كرده سرود خوانده نطقها نموده‌اند و بعد به سر مزار معدومين چند سال قبل مىروند دستهء گل مىگذارند . روسها نطق مىكنند نزد جنگليها آدم روانه مىكنند . چين پس از قطع روابط با آلمان اعلان جنگ نموده . آنچه كشتى آلمان در بنادرش بوده ضبط مىكند . دويست و پنجاه هزار قشون نظامى طرز جديد دارد . هر وقت روس صلح كند به اتفاق ژاپن حمله خواهد آورد .\r\n\r\nمعتمد السلطنه مردهء متحرك\r\nعصر براى رفتن يوسفيه و ديدن آقا حركت كرديم . دم خانهء معتمد السلطنه قوام حضور « 1 » ملاقات شد . گفت شنيدم مايل هستيد معتمد السلطنه را ملاقات كنيد ، الساعه بيرون است بفرمائيد . رفتيم مثل مردهء متحرك روى صندلى كنار حوض نشسته بود . لكن مرا شناخت خيلى محبت نمود . چاى خورده خداحافظى كرديم . درشكه نشسته يوسفيه رفتيم .\r\n\r\nكورس درشكه\r\nكاه و جوگران شده . نظميه ميل ندارد « تاكس » را به‌هم بزند . درشكه‌چيها به « كورس » دو قران راضى نمىشوند ، اين است كه متصل نزاع مسافر و درشكه‌چى در كار است .\r\nپليس هم يا نيست يا باشد بنابر سفارش نظميه چندان دخالت نمىكند . اصلا درشكه هم خيلى كم شده .\r\n\r\n\r\n","description":"","footnote":"\r\n( 1 ) - عبد اللّه خان قوام حضور برادر ناتنى وثوق الدوله و قوام السلطنه كه بعدا لقب معتمد السلطنه گرفت ( مسعود سالور ) .\r\n","page_name":" 4811 ","page_number":687},
  {"content":"\r\n\r\n\r\nظل السلطان و پابوسى امپراطور\r\nافخم الدوله صحبت از ظل السلطان مىكرد كه هنگام ورود نزد امپراطور و مرخصى پاى امپراطور را بوسيده بود . در طهران به امپراطور هميشه خطاب پدر مهربان مىكرد .\r\nقسمها مىخورد كه براى ايرانيها از پدر مهربان‌تر است . خانهء نايب السلطنه اميركبير مهمان شده بود همه خانمها را دعوت كرده بودند . در مجلس دربار مىگفت خانهء آقا مهمان بودم . مبهوت از آن همه خانمهاى قشنگ قشنگ شدم . در فرنگستان هم من آنقدر خانمهاى خوشگل خوش لباس نديدم . افسوس افسوس همه به من محرم بودند . در قيطريه كه نايب السلطنه ديدن رفته بود شب بغل « 1 » نايب السلطنه خوابيده بود . در مجلس مشاوره كه سال قبل تشكيل شد كه رأى بدهند شاه بماند يا برحسب ميل روسها برود پس از آن‌كه رأى ندادند رو به نايب السلطنه كرد « آقا كار تمام شد ، با شما بايد وداع ابدى بگويم » . در توقف طهرانش خيلى حركات زشت بد نموده بود .\r\nپول در طهران مثل ريگ خرج مىشود . تا امروز مبلغى من خريد نموده‌ام . بچه‌ها شمران رفته‌اند .\r\n\r\nوضع آتش بازى\r\nسه‌شنبه 14 شعبان - قمر الدوله فارغ شد به يك دختر . قبلا سپرده بود اگر باز دختر زائيدم احدى به ملاقات من نيايد . چند نفر هم امروز رفتند ، سرش را زير لحاف كرد اصلا بانمك است . خبير همايون شبى از ما دعوت كرد . با آن تقدس شاهزاده خانم عرق‌خورى اين بچه‌ها تماشا دارد . خبير آخر هم مست كرد . عصر لاله‌زار رفتيم . مقتدر نظام با افخم الدوله ، علاء الوزاره بودند . در لاقونطه « 2 » كه ضعيفهء اسلامبولى باز كرده بستنى صرف شد ، از آنجا ميدان توپخانه به تماشاى آتش‌بازى ، پس از آن بازار كه چراغانى عالى كرده بودند علىرغم بابيها ، بازار جمعيت زياد بود ، هوا گرم ، زنها از نجيب و نانجيب ، با بچه و بىبچه ، پير جوان ولو بودند . بعضى از مردمها فحش مىدادند چرا آمديد . بعضيها ناز مىكردند خوب كرديد آمديد . در بازار فرياد مىكردند بر امام سيزدهم لعنت باد . چشم آنها كه بگويند امام زمان خروج كرد كور . خيلى خيلى ناسزا مىگفتند و بابيها جرأت نداشتند حرف بزنند . به عقيدهء من خوب نبود .\r\nپنجشنبه 16 شعبان - خانهء مقتدر نظام دعوت داشتيم . امروز كابينه جلوس كرد .\r\n\r\n\r\n","description":"","footnote":"\r\n( 1 ) - مقصود آن است در يك محل كنار نايب السلطنه خوابيده بود .\r\n( 2 ) - ( - لقانطه ) رستورانى بوده است در خيابان لاله‌زار . بعدها به ميدان بهارستان منتقل شد . ( مسعود سالور )\r\n","page_name":" 4812 ","page_number":688},
  {"content":"\r\n\r\nعلاء السلطنه رئيس الوزرا وزير خارجه ، مستوفى الممالك وزير بدون وزارت‌خانه ( سان پورتى فاى ) « 1 » ، مستشار الدوله وزير داخله ، ممتاز الدوله وزير عدليه ، مشير الدوله وزير جنگ ، مؤتمن الملك وزير علوم ، محتشم السلطنه وزير ماليه ، حكيم الملك وزير فوايد ، نصر الملك وزير پست و تلگراف .\r\n\r\nكشتن آقا ميرزا محسن اراكى\r\nدر همين صحبت بوديم افخم الدوله وارد شد و گفت خبر تازه . آقا ميرزا محسن را درب خانه‌اش توى بازار حلبىسازها كشتند ، همه مبهوت شديم . معلوم شد روز جلوس وزرا نمايش داده‌اند . آقا گفت ميرزا محسن قاطرسوار مىآمد . دم خانه‌اش ميان بازار مملو از جمعيت پياده مىشود دو نفر به او حمله مىكنند و پنج تير پىدرپى خالى مىكنند كه به قاطر آقا خورده يكى به آدمش سه تا به خود آقا و همان دقيقه وفات مىكند . قاتلها فرار مىكنند از پشت مسجد جامع . نه اين جمعيت بازار ، نه پليس احدى جرأت تعاقب نمىكند . در صورتىكه بحبوحهء شهر و كميساريا هم نزديك بوده است .\r\n\r\nافسوس قاطر آقا\r\nعصر به منزل رفتيم شيخ ابراهيم آمد ، خانه آقا ميرزا محسن رفته بود . مىگفت نعش را در همان خانه‌اش امانت گذاشتند . ختم در مسجد شاه گذاشتند . مردم بيشتر افسوس قاطر آقا را مىخورند نه افسوس خودش را . قاتل در وقت حمله گفته هرقدر به شما گفتيم حركات خود را ترك كن گوش نداديد ناچار به دفع شما شديم . اضطراب شديدى در مردم افتاده . مشهور است كه سى نفر را بايد بكشند . عصر با افخم الدوله شمران رفتيم .\r\nحضرت و الا نشنيده بودند . در فوت برادرش آن هنگامه در طهران و ولايات برپا شد ، در فوت خودش افسوس قاطر را مىخورند اما مخفى نماناد آن‌وقت هم اين آدم برادر را به آن مرتبه رسانيده بود . خود صدر العلما چندان شعورى نداشت كاره نبود . هرچه بود آقا ميرزا محسن بود به اسم صدر العلما .\r\n\r\nحسين علاء مترجم\r\nشنبه 18 شعبان - افخم الدوله صاحبقرانيه رفته بود . مىگفت وستداهل رئيس نظميه را آورده بودند معين الوزاره پسر علاء السلطنه مترجم واقع شده بود . يك داد وستداهل\r\n\r\n\r\n","description":"","footnote":"\r\n( 1 ) -  Sans portefeuille .  در فارسى مراد وزير مشاورست\r\n","page_name":" 4813 ","page_number":689},
  {"content":"\r\n\r\nمىزد ، يك داد بلندترى معين الوزاره . وستداهل گفته بود شما به ما سرزنش مىكنيد چرا قاتل را پيدا نمىكنيم به اين سرزنش نمىكنيد كه همه ايستاده تماشا كردند و قاتل فرار كرد . ميان بازار معمور شهر آن همه جمعيت يك نفر غيرت نكرد .\r\n\r\nسپهسالار و ديگر مستحقان مجازات - روزنامه‌ها\r\nسپهسالار ديروز على الطليعه صبح باغ فردوس را وداع گفته با اتومبيل به‌سمت قزوين فرار كرد . چند روز قبل گفتند دو نفر به سراغ او آمده بودند كه از سفارت پاكت داريم . او فورا به سفارت تلفن كرده بود . تا ديده بودند احضارشان طول كشيد هردو فرار مىكنند . جمعى را اسم مىبرند بايد به مجازات برسند ، اولى همين سپهسالار است ، بعد ظل السلطان ، فرمانفرما ، نصرت الدوله و عباس ميرزا دو پسر فرمانفرما ، وثوق الدوله ، عميد السلطنه رئيس ماليات مستقيم ، مجد السلطنه پسر مقتدر الملك رئيس تشريفات وزارت خارجه ، كميسر بانك شاهنشاهى و غيره و غيره . روزنامهء نوبهار ، بامداد روشن ، ستارهء ايران جديدا طبع و توزيع مىشود . ستارهء ايران به وثوق الدوله خيلى حمله آورده بدگوئى مىكند .\r\n\r\nخواستگارى عين الملوك\r\nميرزا باقر خان « 1 » پسر معتصم الدوله براى عين الملوك خواستگارى مىكند . شاهزاده خانم همشيرهء بزرگ كه افسر ملك دخترش عيال معتصم الدوله است ميانه افتاده دو روز است شمران آمده . هركس روزنامهء مرا تا اين نقطه خوانده باشد از تفصيل عين الملوك و عدم رضايت او با ازدواج نامزدش ميرزا اسمعيل خان و كوششهاى من كه بلكه اين وصلت واقع شود مسبوق مىشود . با همه آن تفصيلات ممكن نشد . خصوصا از وقتى كه به قزوين آمد و به چشم ديد . من اول بنابر عهد خودم كناره كردم و گفتم هيچ دخالت نمىكنم ، بروند خدمت حضرت و الا و خود دختر . معلوم شد هم حضرت و الا و هم دختر مايل به اين كار شده‌اند . اين بود مرا حضرت و الا خواست و فرمود پس از آن‌كه دختر ميل ندارد لازم نيست شما هم آنقدر اصرار داشته باشيد ، من خودم به نواب عاليه مىنويسم . ميرزا باقر خان هم جوان آراسته‌اى است . من هم مايل مىباشم . من ديدم حضرت و الا را پخته‌اند ، بيشتر صيغه‌هاى خودش . اين بود عرض كردم من كه رفتنى هستم حضرت و الا هم نمىتوانيد داخل جزئيات بشويد ، پس اجازه مرحمت مىفرمائيد\r\n\r\n\r\n","description":"","footnote":"\r\n( 1 ) - يعنى سيد باقر خان كاظمى مهذب الدوله ( ا . ا . )\r\n","page_name":" 4814 ","page_number":690},
  {"content":"\r\n\r\nرجوع به آقاى عماد السلطنه بشود ، قبول فرمودند . بعد هم باز به من فرمودند چندان سخت‌گيرى هم نكنيد . من ديدم حضرت و الا خيلى ميل به اين كار دارد و فرار غيرممكن است . آمدم بيرون . صيغه‌هاى حضرت و الا به نوبه يكى يكى نزد من آمده هركدام فصلى از محاسن اين مزاوجت و تعريف داماد صحبت كردند . قرار شد من شهر بروم و به آقا بگويم ، شاهزاده خانم هم آنجا رفته جواب بگيرد .\r\n\r\nپيدا شدن نعش\r\nسه‌شنبه 21 شعبان ، 22 جوزا - من پريروز عصر شهر آمدم . بين راه آقا شيخ مهدى مرا ديد گفت كاغذجاتى از الموت رسيده حاجى افخم الدوله گفتند بيائيد شهر . در خيابان لاله‌زار آقا را ديدم پياده شد ، از مطلب جويا شدم گفت تلگرافى از ميرزا حسين ، كاغذى از تقى خان رسيده كه نعش يك استله‌برى در جادهء عمومى نزديك يارفى و خوبان پيدا شده معلوم شد عبد اللّه نام رعيت سپهسالار است . به اجازهء علما دفن كرديم . خبر به رودبار رسيده چند نفر مأمور از طرف امير اسعد و آقا مير هادى به آنجا آمده از يارفى و كوشك دشت و خوبان پنج هزار تومان جريمه مىخواهند . من به وزارت‌خانه رفته تلگراف سختى براى حاكم قزوين گرفتم ، خودم هم شرحى نوشتم . مستوفى الممالك را هم ديده‌ام . همه از اين كار متعجب هستند . منزل آمده كاغذ و تلگراف را خواندم .\r\n\r\nامير اسعد در تهران\r\nامير اسعد دو روز پس از ورود من طهران آمد و پس از چهار پنج شب توقف در باغ فردوس رفت . متعاقب آن هم سپهسالار فرار كرد . پدر آشنستان نشسته جمعيت جمع مىكند ، پسر رودبار ، ولايت هم شلوغ . هر كارى ميل داشته باشند مىكنند . عريضه در اين واقعه به حضرت و الا نوشتم طورى كه بتواند ارائه بدهد و نوشتيم حضرت و الا خدمت شاه برود تا چه شود .\r\nديروز من رفتم يوسفيه به آقا مطالب را گفتم . اول تحاشى كرد كه من از دختر شوهر دادن خودم و اداهاى شاهزاده آقا ستوه آمده و هنوز خلاص نشده‌ام . از عيد تا حال هم با شاهزاده آقا قهرم ، ديگر خودم را داخل يك عروسى تازه نمىكنم . پس از آن‌كه من دلايل زياد آوردم اندكى راضى شدند . اما باز شرايطى فرمودند كه خيلى سخت بود . در اين بين شاهزاده خانم آمد . سياهه نوشته شد داديم و رفت . من هم منزل آمدم مشغول كشيدن نقشه براى الموت شدم . افخم الدوله از بيرون آمد گفت مستوفى الممالك منزل است برويم آنجا .\r\n\r\n","description":"","footnote":"","page_name":" 4815 ","page_number":691},
  {"content":"\r\n\r\n\r\nديدار مستوفى الممالك\r\nآقا تنها در ميان حياط نشسته بود . خيلى احترام كرد . پس از صرف چاى و كشيدن سيگارد افخم الدوله نزديك‌تر رفته مدتى نجوا كرد . بعد من آغاز گفتگو كردم . ديگر آنچه در دل در اين مدت داشتم گفتم . همه را تصديق كرد و گفت اين همه مرافعه‌ها براى اين است كه اين قبيل كارها نشود ، اما باز مردم حيا نمىكنند و روز به روز بر تعدياتشان ، خودسريشان افزوده مىشود . صبح حاجى افخم الدوله بيايد به جلسهء وزرا من هر اقدامى لازم باشد مىكنم . افخم الدوله در باب رياست ايلات قزوين هم براى من شرحى گفته بود آقا تصديق كرده بود و مناسب دانسته بود .\r\nدر اين كابينه در حقيقت مستوفى الممالك رياست معنوى دارد ، اسما با علاء السلطنه است ، ليكن مستوفى جنسا شخص كاربر كاركنى نيست . مهمل است .\r\n\r\nپسرهاى علاء السلطنه\r\nعلاء السلطنه پسرهاى خوب دارد . پسر بزرگش معين الوزاره « 1 » مدتهاست رئيس كابينهء وزارت خارجه است . مىگويند آدم به اعلم باسواد كاركن خيلى خيلى زرنگى است .\r\nرياست كابينه دارد . اما چه وزارت‌خانه با پدرش باشد چه با ديگرى هه كارها را او اداره مىكند . از بدذاتى هم هيچ‌وقت قبول كار بالاترى يا معاونتى نمىكند . مىگويند مثل وثوق الدوله كاردان است . يك پسرش مشير الملك « 2 » وزير مختار انگليس است . پسر سيمى دكتر معتبرى است كه در همان لندن طبابت مىكند و به پايهء پرفسورى رسيده اعتنا به آمدن ايران ندارد « 3 » .\r\n\r\nعلاء السلطنه\r\nاما خودش نود سال متجاوز دارد ليكن به همان هيكل پنجاه سالگى است . خرفت است [ و 
  ] بيكاره . جز آن‌كه با اين پيرى طاقت دارد كه از صبح خيلى زود تا از هرقدر از شب برود بنشيند پذيرائى كند ، كاغذ بخواند و امضاء كند . در صورتىكه همه را [ به 
  ] دو ساعت فاصله فراموش مىكند . همين چند روز شخصى عريضه داده بود زود گرفته بود و\r\n\r\n\r\n","description":"","footnote":"\r\n( 1 ) - حسين علاء كه بعدها به نخست‌وزيرى رسيد كوچكترين فرزند علاء السلطنه بود به اشتباه بزرگتر نوشته شده . ( ا . ا . )\r\n( 2 ) - نام او مهدى بود ، پسر بزرگ كه پس از فوت پدر به علاء السلطنه ملقب شد . ( ا . ا . )\r\n( 3 ) - بعدها به ايران آمد و مطب داير كرد ( در خيابانى كه به علايى شهرت يافت و قبلا به آن شنى گفته مىشد ) و به دكتر محمد خان علايى نامور بود ( ا . ا . ) .\r\n","page_name":" 4816 ","page_number":692},
  {"content":"\r\n\r\nپائين آن را امضا كرده بود و به دستش داده بود ، به گمان اين‌كه حكمى است .\r\nچهارشنبه 22 - بار زيادى جمع شده بود امروز ميرآخور ( ابو القاسم ) مال گرفته از راه طالقان به الموت رفت كه براى من هم دوم رمضان مال كونده حاضر كند . دو روز يوسفيه رفتيم . درست آن سياهه را نصف كرده بودند . قبول نكرديم . عرضه زياد و تقاضا كم است .\r\n\r\nتعداد دخترهاى ديپلمه\r\nپسرها زن قبول نمىكنند اگر ندرتا يكى پيدا شود . متجاوز از پانصد دختر همان اطراف و جوانب خودش هست . الان ده پسر در خانوادهء ما هست كه وقت زن آنهاست ، اما زن نمىگيرند . سه مساوى آن دختر هست . آقاى عماد السلطنه مىفرمود امسال پنجاه و سه نفر دختر ديپلمه شده‌اند و همه انتظار شوهر دارند . احدى جلو نمىآيد . سال به سال بر عدهء آنها افزوده مىشود . آنچه هم از سابق بوده كه هست . ناچار اغلب فاحشه مىشوند كه از عهدهء خرج لباس ، كفش و زينتهاى ديگر برآيند ، چنانچه الان در طهران ده مساوى سابق فاحشه هست ، سواى آنها كه محرمانه رفيق و معشوق دارند . يك دليل زن نگرفتن پسرها هم همين زيادى فاحشه است و آزادى كه در اين كار حاصل شده است .\r\nدر خيابان لاله‌زار بيش از هرچيز خانم ديده مىشود . به هركدام آدم مايل شود بدون واسطه ، بدون زحمت و پول زياد مىتواند خانهء خودش بياورد يا خانه‌اش برود . خانه‌هاى آنها هم مثل سابق كثيف ، بد و بىترتيب نيست كه جوانهاى فكلى ما ناراحت باشند ، بلكه اسباب آسايش و راحتى موجود است .\r\n\r\nدعوا سر آب دربند\r\nامروز عصر مادر آقا ميرزا محسن قتل پسرش را شنيد فورا سكته كرد بدرود زندگانى گفت . سر آب رودخانهء دربند بين رعاياى تجريش ، زرگنده ، قلهك و جماران ، امام‌زاده قاسم ، جعفرآباد ، دز آشوب در سر پل نزاع شده قزاقهاى سفارت انگليس شليك كردند سه نفر كشته شد ، قرب سى چهل نفر مجروح . امير اسعد و آقا مير هادى اينجا نيستند كه هر ده را صد هزار تومان جريمه كنند .\r\n\r\nبيان نامهء كميتهء مجازات\r\nكميتهء مجازات امروز بيان‌نامه‌اى به توسط پست شهرى به روزنامهء « ستارهء ايران » فرستاده بود با عبارات خيلى اديبانه . مفادش اين بود كميته رأى به مجازات ميرزا محسن\r\n\r\n","description":"","footnote":"","page_name":" 4817 ","page_number":693},
  {"content":"\r\n\r\nداد . اجرائيه به اعدام او موفق شد . كميته كشف نشده . مىگويند خود پليس ميل ندارد زيرا آنها را تهديد به قتل نموده‌اند . جنرال ساكس وارد طهران شد .\r\n\r\nارفع السلطنه - شب عيد شاه\r\nدوشنبه 27 شهر شعبان ، 28 برج ثور - مينو خانم ( ارفع السلطنه ) دختر بزرگ حاجى افخم الدوله كه سال قبل عيال اعظم السلطنه « 1 » پسر حاجى على آقاى ترك كه حاليه به شارلاتاتى مالك ينگى امام و بيشتر مهرآباد ، شده فارغ شده به يك پسر . امشب شب شش بود . از عصر خانمها و شب ما دعوت داشتيم در كوچهء فراشباشى قرب خانهء خودمان . خانه‌هاى آقا هدايت مرحوم را دارد . اما شب عيد شاه بود آتش‌بازى و چراغان تا تماشاى آنها را كرديم و رفتيم دير شد . بازار خبرى نبود . ادارات دولتى ، بانكها ، دار التجاره‌هاى بزرگ چراغان نيكوئى كرده بودند .\r\n\r\nرقص ملمع\r\nيك شعبه از مطاربهء گلين ماژر در خانهء ارفع السلطنه دعوت شده بودند و آن محتوى بود از يك تارزن زشت ناشى ، دو ضرب‌گير ، دو رقاص ، يكى خانم مليح السلطنه كه حقيقتا مليح بود ، ديگر اعظم خانم كه چندان تعريفى نداشت به مال الاجارهء سى تومان به مدت عصر تا سه ساعت از شب رفته . مادر كمال معقوليت روى نيمكت نشسته مشغول خوردن ميوه‌جات ، بستنى و تماشاى رقص شديم . رقص ملمع بود از فرنگى و ايرانى اما اين اعظم خانم كه در رقص استادتر بود و در وجاهت پست‌تر معلقهاى خوب زد . خيلى چست و چابك بود .\r\n\r\nگلين ماژور\r\nاين گلين ماژر كه حاليه كارش خيلى بالا گرفته ، صاحب خيلى هم مكنت شده ايام جوانى وقتى كه ناصر الدين شاه شهيد شد به عنوان يكى از زنهاى او با بعضى جوانها چند سال معاشقه داشت . پولها خرج او شد ، مهمانيها شد ، شبها روزها با او به سر رفت . اتفاقا هم خانم قشنگ خوب همه‌چيز تمامى بود . بعد ميانه افتاد و هر جائى شد . . . بعد . . . را پيشه كرد . بعد چند رقاص و مطرب هم نگاه داشت . حاليه هردو سه كار را مشغول است و مشهور خاص و عام . مظفر الدين شاه . . . بعد از آن‌كه همه‌كس ، اين زن را ديده بود و پير\r\n\r\n\r\n","description":"","footnote":"\r\n( 1 ) - حسن نظم السلطنه بود نه اعظم السلطنه ، بعدها با نام خانوادگى باختر معروف شد . ( مسعود سالور )\r\n","page_name":" 4818 ","page_number":694},
  {"content":"\r\n\r\nشده بود او را « مترس » خودش قرار داده بود . دستخطى هم به او داده بود قاب كرده بالاى بخارى اطاقش گذاشته بود . جمعى به شاه مذمت كردند كه اين چه كارى است آن‌وقت فرستاده دستخط را گرفت . در صورتىكه مظفر الدين شاه با زن ميانه نداشت .\r\n\r\nناهار حضور شاه\r\nبارى امروز عيد شاه بود و ما را على الرسم به ناهار حضور همايونى دعوت كرده بودند . اما اين سلام و اين ناهار با آن سلامها و ناهارها كه ديده بودم خيلى توفير داشت و من تصور مىكنم تفصيل عيد تولد ناصر الدين شاه و مظفر الدين شاه را در يكى از اين روزنامه‌ها مفصلا نوشته باشم . خواننده باهم مىتواند مقايسه كند « 1 » .\r\n\r\nعدل الملك ( حسين دادگر )\r\nصبح عدل الملك معاون وزارت داخله خانهء ما آمد كه با افخم الدوله درشكه نشسته سلام بروند . من با هرمز ميرزا دوچرخهء جديد قشنگ را يك اسبه بسته بوديم سوار شديم . عدل الملك آدم پستى بود ، حالا ترقى كرده ليكن نويسندهء بىنظيرى است . من بعضى مقالات او را در جرايد ديده‌ام كه خيلى اديبانه و منشيانه بود . به او گفتم جواب داد حاليه به واسطهء شغل نمىتوانم چيزى بنويسم . گفتم ممكن است بىامضا بنويسيد .\r\n\r\nفقير زبان‌دان\r\nآنها قبل از ما حركت كردند ، بعد ما حركت كرديم . هرمز گويا تا آخر ييلاق صد تومانى هم خرج تعمير دوچرخه بكند زيرا بىمحابا مىراند . سر اسطلخ كه حاليه باصفا [ ست 
  ] و قهوه‌خانهء ممتازى دارد و مردم خيلى براى تفرج از شهر به آنجا مىروند پياده شديم . فقيرى كه براى نگاه داشتن دوچرخه آمد به هرمز به زبان فرانسه سلامى گفت . هرمز رو به من كرد كه انگليسى هم مىداند فورا « گود مورنينگ » به من گفته بنا كرد صحبت داشتن . بعد من از هرمز جوياى حال او شدم . گفت اين آدم مسافرتها كرده در آن مسافرتها انگليسى و فرانسه به يك اندازه بلد شده . جمعى در سر اسطلخ بودند . ما هم چاى خورده استراحتى كرده سوار شديم .\r\n\r\n\r\n","description":"","footnote":"\r\n( 1 ) - صفحات 4032 الى 4042 در جلد پنجم ترتيب سلام دورهء ناصرى ديده شود .\r\n","page_name":" 4819 ","page_number":695},
  {"content":"\r\n\r\n\r\nسلام شاه\r\nسلام را در سلطنت‌آباد خبر كرده بودند ليكن آنجا نبود و صاحب قرانيه بود .\r\nدوچرخهء ما سبك بود و خوب مىرفت . راه هم آب‌پاشى شده برعكس سابق كه روزهاى سلام پدر آدم از گرد و خاك درمىآمد و از رفتن پشيمان بود راحت رفتيم . نزديك صاحبقرانيه دو سمت خيابان چادرهاى ژاندارمرى كه حاليه امنيه مىگويند و قزاق گارد مستحفظ اعليحضرتى بود . شيرينى و شربت گذاشته بودند . چراغ زياد بود كه گويا شب چراغان نموده بودند . يك دسته سرباز از بريگاد شهر كه سپهسالار فقط براى اجراى مقاصد خودش و سركوبى اشرار كجور كلارستاق ترتيب داده بود مىرفتند ، به همان بىنظمى سابق ، به همان شلوغى پيش . دو تا شيپور هم داشتند گاهى باد به آن مىكردند .\r\nنزديك درب باغ كالسكه ، درشكه زياد بود . دستهء قزاق و ژاندارم هم صف كشيده بودند .\r\nكالسكهء سفرا مىرفت . معلوم شد از خدمت شاه مراجعت مىكنند . جلودارى قبلا از تجريش آمده بود دوچرخه را به او سپرديم و رفتيم به باغ كه همان جلوخان سابق بود .\r\nقاپچيها ما را به چادرهاى مرتبهء بالاى باغ هدايت كردند . جمعى دوستان ديده شد [ ند 
  ] جويا شديم مجلس شاهزادگان كجاست . چادر آخر را نشان دادند داخل شديم و در يكى از صندليهاى خالى نشستيم .\r\nدر اين چادر به علاوهء شاهزادگان صاحب‌منصبان سوئدى و بعضيهاى ديگر از اجزاء سلام بودند . چاى دادند سيگارد كشيدم . خيلى طول كشيد تا اين ژاندارم و قزاق و آن دسته سرباز و ساير اجزاء سلام حاضر شده جلوى اطاقهاى وزير دربار صف كشيده در آفتاب سوزان منتظر تشريف فرمائى شاه بودند .\r\n\r\nتلگراف قزوين\r\nعميد الدوله و آقاى عماد السلطنه مرا صدا زده به همراهى آنها رفتيم به ايوان اين اطاقها كه صندلى سلام را گذاشته بودند . ايوان و ديوارهاى اطاق مزين بود به شالهاى رضائى كه جلال السلطان مىگفت هر دانهء آن حاليه پانصد ششصد تومان قيمت دارد و آنتيك است . در اينجا آقاى عماد السلطنه تلگرافى به من داد كه ميرزا حسين از قزوين زده بود . محمّد نام خوبنى قاتل پيدا شده است . من فورا تلگراف را به اطاق برده به دست مستوفى الممالك دادم خواند . وزير داخله را صدا زده به او داد و فرمود حالا قاتل معلوم شد . البته احكامات لازمه را بدهيد . صاحب اختيار هم گفت حسب الامر اعليحضرت به حاكم قزوين من تلگراف كردم .\r\n\r\n","description":"","footnote":"","page_name":" 4820 ","page_number":696},
  {"content":"\r\n\r\n\r\nفخر الملك حاكم تهران - جنرال سايكس\r\nفخر الملك دو روز است حاكم طهران شده . امروز جبهء ترمه پوشيده آمده بود . مردم مىگويند دو ماه حكومت او دوام خواهد كرد . ميان آفتاب سوزان همه ايستاده منتظر بودند . در اين بين جنرال روسى فرماندهء بريگاد قزاقخانه با صاحب‌منصبان قزاق وارد شدند . دو نفر سفيدپوش كلاه انگليسى سفيد با پرهاى سفيد به سر و لباس نظام هندوستانى با او بودند كه تمام سرها كشيده شد نظاره به آنها كردند . ناصر الدوله كه نزد ما ايستاده بود گفت جنرال ساكس و معاون اوست . خيلى مفصل آقا را تماشا كرديم . كامل است ، قد بلندى دارد . با جنرال فرانسه صحبت مىكرد . پچ‌پچ ميان مردم افتاد و مدتى گذشت تا شهاب الدوله ايشيك آقاسىباشى آمده جنرال ساكس را به باغ برد . نيم ساعت از اين مقدمه گذشت ، مجددا آمد معاون او را هم برد . به فاصلهء يك ربع ساعت اعليحضرت براى سلام تشريف آوردند . قد شاه بلند شده شكمش كه خيلى داشت بزرگ مىشد كوچك شده و برعكس سابق خوش‌تركيب شده . جيقه زده بودند ، شمشير بسته بودند . موزيك سلام زدند . شاه ايستاد . تا آخر آن دست بالا نگاه داشته بود . موزيك كه تمام شد شاه جلوس كرد . خيلى آرام گفت عيد به همه مبارك است .\r\n\r\nخطبه‌خوانى شمس الشعرا\r\nشمس الشعرا پدر شهاب الدوله و لسان الحكما كه سابقا شاعر سلام بود حاليه مخاطب سلام بود و جوابى به دعا و ثناى شاه عرض كرد . خطيب سابق تبريزى كه از عهد مظفر الدين شاه بود و خيلى خوب خطبه مىخواند ناخوش بود خطيب برادر معتمد الشريعه را آورده بودند آغاز خطبه كرد . چهار كلمه نگفته شلوغ كرد و نتوانست بخواند . شهاب الدوله تردستى كرده فورا برادر كوچكش « 1 » كه به‌جاى شمس الشعرا حاليه شاعر سلام است صدا زد . او خيلى زود بناى خواندن شعر را گذاشت . شعر تمام نشده شاه برخاست بازايستاد تا موزيك سلام تمام شده و به عجله به باغ رفت .\r\n\r\nحرف سايكس - تدبير ايرانى\r\nما همان‌جا ايستاده بوديم افخم الدوله آمد گفت مىدانيد سلام براى چه دير شد و شاه هم خيلى مختصر كرد ؟ گفتيم نه . گفت جنرال ساكس گفته بوده است من هم جنرال انگليس و رئيس ژاندارمرى ايرانم ، بايد طرف ديگر مقابل جنرال روس رئيس بريگاد در\r\n\r\n\r\n","description":"","footnote":"\r\n( 1 ) - حسام شمس ملك آرا ملقب به حسام الحكماء . ( مسعود سالور )\r\n","page_name":" 4821 ","page_number":697},
  {"content":"\r\n\r\nسلام بايستم و چون ژاندارمرى جنوب و جنرال ساكس را هنوز دولت ايران به رسميت نشناخته گفتند صحيح نيست و اين خود امضا آن فقره مىشود . از يك‌طرف هم نمىشد آقاى جنرال را خارج كنند به دولت انگليس بر مىخورد ، لهذا عقلها را روى هم گذاشته اين تدبير را كردند كه جنرال را شاه منفردا احضار كند . از حضور شاه كه بيرون آمد او را در باغ پذيرائى كنند . شاه زود آمد سلام را برگذار نمايد و همان‌طور كردند . اول خودش را بعد معاونش را به باغ بردند . بلافاصله شاه آمد سلام را به آن اختصار برگذار نمود .\r\n( بيچاره ايران كه دچار اين گرگها شده . با اين‌كه اين‌طور گرفتار خود هستند باز دست از يقهء ما بر نمىدارند . )\r\n\r\nناهار دربار\r\nجمعيت سلام خيلى كم بود . اولا توى ايوان وزرا خيلى بىترتيب ايستاده بودند .\r\nمستوفى الممالك هيچ جبه نپوشيده بود . اهل نظام فقط چند نفرى صاحب‌منصب بود . با آن يك دسته سرباز سابق الذكر دويست نفر قزاق و گويا دويست نفر هم ژاندارم بود . اهل وزارت‌خانه‌ها هم از هريك چند نفرى بودند . مثل همه‌چيزمان سلام و اجزاء سلام هم مختصر شده است .\r\nما چند نفر رفتيم توى باغ براى صرف ناهار . كم‌كم ساير مدعوين هم آمدند . ناهار در توى حوض‌خانه بود كه از عهد مظفر الدين شاه حوض را موقوف كرده‌اند حاليه اطاق بزرگى است . بالاى آن طالار آينهء معروف است . بالاى سفره يك ميز ناهار خورى براى شاه گذاشته بودند كه ناهار شاه هم از همان غذاى سفره بزرگ بود و چيده بودند . قدرى آنجا نشستيم تا شاه لباس عوض كرد . بعد آمد . پسرهاى فرمانفرما و جمعى هم همراه شاه آمدند . شاه رفت سر ميز خودش و به صندلى قرار گرفت . بعد اجازه داد همه نشستيم . من صبر كردم ببينم ترتيب خوردن با دست است يا با كارد و چنگال . بالادست من معتضد السلطنه بود ، زير دست مقتدر نظام كه خودى به زور داخل شاهزادگان كرده بود . بعضى با دست برخى با چنگال خوردند . من هم با چنگال شروع كردم . ناهار سرد شده بود . آن چلوكباب هم كه رسم بود مىدادند و فقط غذاى گرم بود ندادند .\r\n\r\nسقلمه و عيدى\r\nمشغول خوردن بودم يك مرتبه ديدم سقلمه به پهلوى من خورد . متعجبانه برگشتم ببينم چه كسى است بدون موقع به من سقلمه مىزند . ديدم فورا يك چيزى ميان دست من گذاشت . نگاه كردم وزير دربار است و آن سقلمه اخبار دادن عيدى است . همين‌طور\r\n\r\n","description":"","footnote":"","page_name":" 4822 ","page_number":698},
  {"content":"\r\n\r\nپهلوى هركس سقلمه مىزد و فورا توى دست او پنج هزارى مىگذاشت . پس از اتمام رفت پائين سفره نشست و مشغول خوردن ناهار شد .\r\n\r\nغذاى سرد و بد\r\nنير الدوله و ظفر السلطنه « قنبرك » كرده آن بالا نشسته بودند و ناهار نمىخوردند . حتى يك مرتبه هم شاه فرمود ، باز خفض جناح كرده كج و چوله شده نخوردند . من از معتضد السلطنه جويا شدم چرا نمىخورند . گفت چون پارسال عين الدوله هم نخورد .\r\nاينها تقليد او را در مىآورند . اما عين الدوله گفته بود چون سبيلهاى من خيلى بلند و آويزان است نمىتوانم به‌طور ادب در حضور شاه غذا بخورم . بعد من نگاه كردم ديدم خود شاه هم نمىخورد . بلكه هيچ حرف هم نمىزدند . مثل اين‌كه اين غذا مسموم است .\r\nباز از شاهزاده معتضد السلطنه پرسيدم كه شاه خودش چرا نمىخورد . گفت از بس غذايش سرد و بد است ! نمىدانم اين رسم هم از اين شاه درآمده كه مردم را مهمان مىكند و خودش غذا نمىخورد . اگر بد است بگويد خوبش را بياورند ، كم است زيادتر بياورند . و الّا مجسمه شدن ، آنجا نشستن نه ناهار خوردن ، نه حرف زدن هم معنى ندارد .\r\nواقعا دائى جان راست گفت و آن شاهها غذا مىخوردند و خيلى در اين روز كه عيد تولدشان بود شاد و مسرور به همه اظهار مهر و ملاطفت مىكردند ، صحبت مىداشتند .\r\nمردم صحبت مىكردند نه صم‌بكم . مثل آدمهاى قهر ، مثل آدمهاى مجبور محبوس .\r\nعيدى را پس از ناهار و كمى راحتى ، كشيدن قليان ، خوردن قهوه به يك ملاطفت به يك مرحمت از دست خودشان مىدادند و مردم به يادگار نگاه مىداشتند .\r\n\r\nشاه و ميكرب\r\nشاه همان‌طور نشست تا سير شدند ، بعد برخاسته بدون كلمه‌اى حرف يا خداحافظى از درب ديگر خارج شد كه برود ناهار بخورد . من چون عيد اين شاه و مجلس ناهار او را نديده بودم خيلى تعجب داشتم و از هركس مىپرسيدم . افخم الدوله گفت شاه از ميكرب به درجه‌اى واهمه دارد كه دستش به دست هركس بخورد بايد فورا با صابونهاى ضدعفونى شستشو كند . حتى المقدور راضى نمىشود چيزى به دست كسى بدهد يا از دست كسى بگيرد . ندادن عيدى به دست خودش به اين علت است . گفتم ناهار چرا نمىخورد . گفت آن را ديگر نمىدانم . گفتم حرف چرا نمىزند . شعاع الدين ميرزا گفت از اصل كم حرف است ، مثل مظفر الدين شاه پر حرف نيست . رفع اشكالات من شد . بيرون رفتيم ناهار شاه را مىبردند خيلى مختصر بود به همه جهت پنج مجموعه و يك قهوه\r\n\r\n","description":"","footnote":"","page_name":" 4823 ","page_number":699},
  {"content":"\r\n\r\nسينى دوغ و شربت . گفتند يك خوراك فرنگى يا ايرانى هم از اندرون برايش مىآورند و غالب روزها پيشخدمتها گرسنه مىمانند . در باغ بيرون جلوى چادرها نشسته هركس قليان‌كش بود قليان كشيد . سيگاركش سيگار ، تا رفع كسالت شده و بناى رفتن شد .\r\n\r\nآبگوشت كلوخ اندازان\r\nشعاع الدين ميرزا درشكه‌اى در چهار تومان كرايه كرده بود . اما نه اسم درشكه‌چى ، نه نمرهء درشكه را مىدانست . عبا و قوطى سيگار خودش را هم در درشكه نهاده بود .\r\nمدتى ما سرگردان شديم و شعاع الدين ميرزا اين در و آن در دويد و ما به او ناسزا گفتيم .\r\nآخر الامر مأيوس شده من و هرمز در دوچرخه نشسته روانه شديم . افخم با عدل الملك بنا شد شهر بروند . آقاى عماد السلطنه سواره تجريش رفت . در چادر سر اسطلخ بوديم كه شعاع الدين ميرزا رسيد كه به زحمت خيلى زياد درشكه را پيدا كرده بود . افخم الدوله در آنجا گفت رياست ايلات شما را قبول كردند و قرار شد حكم صادر شود . من براى همان كار شهر مىروم ، تا عصر سر اسطلخ بوديم . بعد با شعاع الدين ميرزا گردش رفته او به ولنجك رفت و مرا صبح دعوت آبگوشت « كلوخ اندازان » رمضان كرد . خداوند را هزار هزار بار شكر مىكنم كه باز اين عوالم را سير مىكنم و افسوس دارم باز بايد بروم و گرفتار قلعهء حسن صباح شوم .\r\n\r\nشهاب الدوله\r\nشب براى حضرت و الا حكايت امروز را مىكردم . فرمودند تمام تقصير اطرافيان شاه است . زيرا او بچه بود و اينها را نديده بود ، آگاه نبود . مىبايست به او بگويند تعليمش بدهند . وزير دربار كه اصلا احمق است . شهاب الدوله آن وقتها داخل آدم نبود ، در اين مجالس آمد و رفت نداشت . سايرين هم كه بچه هستند ، پس كسى هم نيست به او بگويد ، تقصير ندارد . حضرت و الا همه روزه عصر سوار مىشوند يك ساعت سواره گردش مىفرمايند ، براى مزاجشان نافع است .\r\n\r\nتربيت دختران\r\nچهارشنبه 29 - ديروز ولنجك مهمان شعاع الدين ميرزا بودم . چون مىخواست خرقان برود شمران نيامده ، آبگوشتى به سليقهء خودش حضورى طبخ كرده بود . سيد آقاى ولنجكى هم پيشخدمت ما بود . شعاع الدين ميرزا فصلى صحبت از تربيت دخترها كرد كه پدرها نمىدانند چه قسم آنها را تربيت كنند تا شوهر برايشان پيدا شود . اگر\r\n\r\n","description":"","footnote":"","page_name":" 4824 ","page_number":700},
  {"content":"\r\n\r\nمقدسه و پاكدامن باشد مىگويند زنى كه متصل نماز مىخواند ، يا از سگ پرهيز كند ، يا مسكر را نجس بداند ، ساز بلد نباشد ، آواز نخواند به چه درد ما مىخورد . اگر داراى اينها باشد مىگويند ما عيال مطرب و مقلد و رقاص لازم نداريم . خياطى و هنرهاى دستى بداند مىگويند چرا ساز بلد نيست ، زبان فرانسه نمىداند . نداند مىگويند زنى كه هنر نداشته باشد خياطى نداند زن نيست . من مىخواهم اعلانى در روزنامه به جوانها بكنم كه بنويسند ما چطور تربيت دخترها را بكنيم تا باب كيف شما باشد . يك دختر كه نمىتواند همه‌چيز بداند . تا عصر دو به دو مشغول صحبتهاى شيرين بوديم . عصر باهم آمديم او به شهر رفت من به باغ .\r\nخانوادهء افخم الدوله بالا آمده‌اند . افخم الدوله سه اطاق كهنهء اندرون را جنوبى شمالى خراب كرده و چهار اطاق ، يك راهرو بسيار شيك خوب بنا كرده كه از يك سمت به باغ سر اسطلخ و از سمت ديگر به اندرون نگاه مىكند . خيلى قشنگ شده مشغول سفيدكارى هستند . از نوشيروان ميرزا تلگرافى رسيد ورود بادكوبه را خبر مىداد .\r\n\r\nحبس كردن امين الدوله به دست جنگليها\r\nجنگليها امين الدوله را از لشت نشا گرفته نزد خودشان برده‌اند . مىگويند يكصد هزار تومان پول مىخواهند تا مرخص كنند . فخر الدوله عيالش دختر خوب مظفر الدين شاه متصل اين در و آن در مىدود ، واسطه پيدا مىكند . امورات امين الدوله را كليتا اين زن اداره مىكند . خودش داخل آدم نيست ، چنانچه تا او بود كسى نيامد امين الدوله را ببرد . تا به طهران آمد دستگير شد .\r\n\r\nدفن عبد اللّه اسطله‌برى\r\nاز الموت ننوشتيم . كاغذجات پىدرپى مىرسد . جنازهء ميتى در شيخان كلايه مزرعهء بين يارفى و خوبان در كنار جادهء عمومى ديده شد . تقى را خبر مىكنند مىرود نمىشناسند . شخصى رودبارى مىرسد شناخته مىگويد عبد اللّه اسطله‌برى است . به حكم ملا يوسف ميت را دفن مىكنند . خبر به رودبار مىرسد امير اسعد چند نفر با شكر اللّه ميرزا و يك نفر ديگر از جانب مير هادى كه اسما نايب الحكمه و رسما آدم و مباشر خودشان است الموت روانه مىكند ، در كوشك دشت اقامت مىكنند . هر شب از يكى از اين سه محل يارفى ، خوبان ، كوشك دشت خرج گرفته مطالبهء پنج هزار تومان جريمه مىكند كه رعيت امير كشته شده . تقى احمق كه همان ساعت مىبايست عريضه خودش كرده كه همچو جنازه پيدا شده عين السلطنه هم نيست ما را به شما سپرده\r\n\r\n","description":"","footnote":"","page_name":" 4825 ","page_number":701},
  {"content":"\r\n\r\nتكليف چيست ، ابدا اين كار را نكرده بلكه قدرى هم ترسيد و نتوانست ممانعت كند . به هزار ماجرا هشتصد تومان پول تهيه كردند يعنى كوشك دشتيها ملك خودشان را نزد ملا حسن بيع قطع گذاشته خوبانيها نزد مهدى ، مال يارفى را هم تقى داد . اين پول را با سيد بزرگ و ملا يوسف و ميرزا اسحق روانهء رودبار مىكنند قبول نمىشود . آنها را نگاه مىدارند و مطالبهء چهارصد تومان ديگر مىكنند . اين پول را هم به هر شكل بود تهيه كرده روانه مىكنند . دويست مأمورها ، هزار به اسم ورثهء مقتول برداشتند ، مصالحه نامچه هم نوشته به آنها مىدهند . نفرى ده تومان هم به اين سه نفر مىدهند كه زهرمارشان بشود .\r\n\r\nقاتل\r\nبعد از اقدامات در شهر حكومت مأمور مىفرستد مأمور نرسيده قاتل كه محمّد نام خوبنى باشد معلوم مىشود . تقى در قلعه حبس مىكند . اقرار مىكند من دم صبح بود آبيارى مىكردم اين آدم الاغش را توى جو انداخته بود . گفتم ببر جواب درشت به من داد . باز گفتم بيرون ببر گفت مىدانى من كه هستم من رعيت اميرم . گفتم رعيت هركه خواهى باش . او چماق براى من انداخت من هم انداختم . بلند شد زمين خورد ، ديدم جان مىدهد . او را كشان كشان كنار جاده زير سنگ گذاشتم و رفتم . بعد به زنم گفتم ، او به مادرش گفت ، به شما خبر رسيد . مأمور ديگرى از حكومت آمده سند داد قاتل را به شهر برده است . حاليه قاتل در حبس حكومت ، پول ما در حبس امير اسعد و مير هادى .\r\n\r\nوزير پول بگير كاركن\r\nاز بىحالى وزراء خيلى مردم قرقر و لندلند دارند . افخم الدوله مىگفت اينها كاره نيستند . بله رشوه‌بگير هم نيستند . اما به عقيدهء من آن وزيرى كه كار بكند و پول بگيرد بهتر است براى مردم تا اين‌كه نگيرد و كار هم نكند ، زيرا سرگردانى فلان مظلوم ، مخارج طهران ، اقامت چند سال يا چند ماه براى آن آدم گران‌تر تمام مىشود تا صد تومان از او بگيرد و كارش را فورى انجام بدهند .\r\n\r\nفكلى ريقو ( حرف سپهسالار )\r\nسپهسالار تلگراف تهديدآميزى به وزرا كرده كه حال جنوب آن‌طور است ، شمال از آن بدتر خواهد شد . چهار نفر « فكلى ريقو » ( به‌همين عبارت ) نمىتوانند كارى بكنند .\r\nتلگراف خيلى مفصل است . كپيه به روزنامه‌ها ندادند مخفى كردند ، اما روزنامه‌ها تاخت\r\n\r\n","description":"","footnote":"","page_name":" 4826 ","page_number":702},
  {"content":"\r\n\r\nآورده‌اند و خيلى بد و ناسزا به او مىگويند . اعمال گذشته‌اش را يادآورى مىكنند .\r\n\r\nمقالهء ملك الشعرا عليه سپهسالار\r\nروزنامهء « نوبهار » شرحى نوشته بود كه سرمقاله‌اش اين بود : وجاهت ملى را مىشود زود تحصيل كرد اما نمىتوان خوب نگاه داشت .\r\nآن‌وقت دو سه ستون از تاريخ حيات و كردار سپهسالار ذكر كرده است . در حقيقت او را رسواى خاص و عام مىكند . در « ايران » هم شرحى راپرت قزوين از قضيهء الموت و امير اسعد نوشته بود . بعد نوشته بود اينها سوار و جمعيت جمع مىكنند ، دولت خواب است .\r\n\r\nخودكشى مهدى كشمرزى\r\nواقعهء تازه - مهدى نام پسر فتحعلى بيك كشمرزى طهران آمده بود . اين مهدى عقل پابرجائى نداشت . با پدرش سازش نداشت . گاهى مجاهد ، گاهى قزاق ، گاهى ژاندارم ، گاهى پليس ، گاهى رعيت بود . حاليه در ده بود . احمد خان او را گرفته كتك زده بود آمد طهران . سه روز قبل مشهدى اكبر لله به من گفت مهدى حرفهاى پرت مىزند مىگويد خودم را خواهم كشت . من به شوخى گفتم بگو حالا كه خودت را مىكشى پس برو سپهسالار را بكش تا اسمى به جا بگذارى ، يا احمد خان كه به تو ظلم مىكند بكش . شب عيد شاه من او را در خيابان جلوى بلديه ديدم صدا زدم . فصلى با او صحبت داشتم بد گفتم ، ملامت كردم . صبح عيد گفتند نصف شب جنازهء مهدى را آژانها آورده توى طويله گذاشته و رفتند . ما شمران رفتيم مشهدى اكبر ماند براى دفن او . دو روز ماند تا اجازه دادند . معلوم شد با يك نفر قزاق مىرود خانهء فاحشه . پس از خوردن عرق زياد خودش را با شش‌لول مىكشد . هرچه كرديم نظيمه كاغذجات و شش‌لول و لباس او را نداد .\r\nگفت بايد پدرش بيايد . آن هم حكايت دفن او بود كه دو روز ماند . هرمز يك كاغذ فرانسهء بدى به وستداهل نوشت .\r\nاسمعيل خان در فقرهء عين الملوك كاغذى به ميرزا محمّد خان پسر نصير الدوله نوشته بود . شاهزاده نصير الدوله به من گفت . گفتم برويد خودش را ملاقات كنيد . آنچه كرد عين الملوك راضى نشد « 1 » .\r\nجمعه دوم رمضان ، اول درجه سرطان - شب اول چيزى نمانده بود بىسحرى بمانيم .\r\n\r\n\r\n","description":"","footnote":"\r\n( 1 ) - خدا خواست راضى نشد ، الحمد للّه ، بهتر بهتر . ( يادداشت مؤلف در سالها بعد ) .\r\n","page_name":" 4827 ","page_number":703},
  {"content":"\r\n\r\nشب كوتاه و تا بخواهى روز دراز است . هفده ساعت بايد روزه گرفت . شمران هواى خوشى دارد . بلبل تا صبح مىخواند كه يك دانهء آن الموت نيست ، غذاى ما به حمد للّه خوب است . خداوند به آنها كه ندارند بدهد .\r\n\r\nنه پادشاه از بين رفت\r\n13 ژون - به واسطهء پيشنهاد متفقين پادشاه يونان استعفا داده با وليعهدش سوار كشتى شده به سويس رفت . پسر دوم الكساندر پادشاه شد . ونزلوس رئيس الوزرا از سالونيك گويا حركت به آتن نمود . اينجا هم متفقين پيش بردند . قرن بيستم براى سلاطين قرن خوشى نيست . تا امروز نه پادشاه تاج و تخت خود را وداع گفته‌اند . عثمانى سلطان عبد المجيد ، ايران محمّد على شاه ، پرتقال امانوئل ، چين پى ، بلژيك آلبرت ، قراداغ نيكلا ، صرب پطر ، روس نيكلا ، يونان قسطنطين . بعضى از آنها احتمال دارد مثل بلژيك يا صرب به سلطنت مجددا برسند ، ولى سايرين وداع ابدى بايد بگويند . تقريبا چند سال ديگر يا تمام سلطنتها بايد مثل انگليس و هلاند بشود ، يا پادشاهى باقى نخواهد ماند ، همه جمهورى مىشوند .\r\n\r\nروسيه\r\nروسيه به غايت شلوغ است . پليسها را خارج كرده‌اند جمعى به اسم « مليس » برقرار شده از عهدهء نظم شهر بر نمىآيند متصل غارت مىشود . كرنشتاد روال ساير شهرها به غير مملكتها همه اعلان استقلال نموده‌اند . اغتشاش آن‌دو شهر بيم حمله به پطروگراد مىرود . كرنسكى وزير عدليه متصل نطق مىكند اما كسى گوش نمىدهد . اين اول مبعوثى بود كه از دوما خارج شده جمعيت را دعوت به دوما كرد و آن‌وقت صحبت نان مبدل به چيزهاى ديگر شد .\r\n\r\nباغ آقا محمد جواد\r\nامروز عصر باغ آقا محمّد جواد رفتم . دو ثلث از باغ جعفرآباد آقا رجب رخت‌دار كه بعد قوام الدوله خريد آقا محمّد جواد از ورثه خريدارى نموده . عمارت بيرونى مبله قشنگى داشت . جمعى نشسته بودند كه من هيچ‌يك را در بادى نظر نشناختم . قليان سر شيرازى خوبى پيشخدمت وارد كرد . اولى گرفت و به من تعارف كرد . گفتم روزه هستم زمانى هم كه نباشم سيگار مىكشم ، خوشش نيامد . رو به يك نفر ديگر كرده گفت آقاى دكتر نگفتم بد مىشود . دكتر جواب داد چه بدى دارد . شما نمىتوانيد روزه بگيريد . من\r\n\r\n","description":"","footnote":"","page_name":" 4828 ","page_number":704},
  {"content":"\r\n\r\nگفتم تعرض نكردم . آن‌كس كه فرموده روزه بگير باز فرموده در موقع احتمال خطر بخور .\r\nاين كشيد داد دست آن . آن كشيد داد دست ديگرى ، الى آخر كه آقا محمّد جواد بود . دكتر هم قوطى سيگاردى بيرون آورده گفت من اصلا روزه به خانه‌ام نيامده ، عيال من فرنگى است .\r\n\r\nدكتر حسين خان رشتى\r\nآن‌وقت شناختم دكتر حسين خان رشتى است كه در تمام معبرهاى شمرانات اعلان او آويزان است كه « دكتر حسين خان در جعفرآباد منزل دارد » . زنش را هم شناختم پاريسى است زشت است . به‌قدرى سرخاب مىمالد كه گونه‌هاى او مثل خون مىشود و هركس يك گردش عصر در حوالى تجريش يا سعدآباد يا جعفرآباد الى دزاشوب كرده باشد چندين مرتبه او را ملاقات كرده كه عقب مشترى با شتاب تمام پرسه مىزند .\r\nافطار اندرون منزل قمر الدوله رفتيم . افخم الدوله هم آمد . آقا محمّد جواد دو زن دارد .\r\nهيچ اولادش نمىشود . برادر ديگر محمّد آقا هم اولادش نمىشود . آن سه خانواده در عمارت حورى در چادر منزل دارد . سراى ملك خيلى خيلى شيرين و بامزه است . دختر تازه را پريرخ اسم گذاشته‌اند . ساعت چهار منزل آمديم .\r\n\r\nسردار كبير\r\nبهاء الدولهء خانهء سردار كبير « 1 » بود ، عقب ما فرستاده بود . همسايه هستيم رفتيم . قمار مىكردند . پس از ختم قمار صحبت الموت و امير اسعد شد . خيلى عذرخواهى كرد و گفت خودم مفصلا مىنويسم ترك اين حركات را بنمايد . مصلح و محلل كارهاى سپهسالار و امير اسعد سردار كبير است . واقعا هم آدم نيك فطرت خوبى است . اين هم اولاد ندارد . فقط شهريه‌اى سپهسالار مىدهد و او مشغول خوش‌گذرانى است .\r\n\r\nفخر الملك - ملاحظه شد\r\nفخر الملك حاكم طهران است . در روزنامهء « ايران » نوشته بود از انتخاب فخر الملك به حكومت طهران تجددپرورى دولت را تقدير مىكنيم . كاغذ برايش برده بودند پرتاب كرده بود و گفته بود مزخرف نوشته . در تحت رقعه‌جات « ملاحظه شد » به‌جاى امضا مىنويسد . باز گفته بوده است من فراش‌باشى لازم دارم ، فراش‌باشى !\r\n\r\n\r\n","description":"","footnote":"\r\n( 1 ) - سردار كبير ( جمشيد خان ) برادر محمد ولى خان خلعت‌برى سپهسالار . ( مسعود سالور )\r\n","page_name":" 4829 ","page_number":705},
  {"content":"\r\n\r\n\r\nتغيير رژيم روسيه\r\nمحبوسين فارس كه در اصفهان حبس بودند مرخص شدند . مردم على العميا از تغيير رژيم سابق روس اميدوارند كار ايران درست شود و دست بردارند . در روزنامه‌ها ستايش و چاپلوسى مىكنند . مليكف را مجسمهء آزادى مىنويسند . از سر درب سفارت و قنسولگرى عقاب را برداشته‌اند ، نشان اجزا را عوض كرده‌اند ، در رقعه‌جات خود آنجا كه به خط چاپ امپراطورى نوشته قلم مىكشند . در هر شهر حكم شده كميته برقرار نمايند . ناظر اعمال سفارت و قونسلگريها باشد . آقا محمّد جواد به تاجرباشىگرى انتخاب شده . از امين الدوله خيلى پول مىخواهند تا مرخص كنند .\r\n\r\nانتخابات - مجلس\r\nهنوز انجمن نظار براى انتخابات معلوم نشده است . هرچند نفرى را معين مىكنند از يك حزب شكايت برخاسته مىشود . راستى در شب عيد شاه مجلس را چراغان كرده بودند . آنجا رفتيم و من خيلى ميل داشتم عمارت و اطاق پارلمان را تماشا كنم . ارباب كيخسرو كه امورات مجلس با اوست دو نفر سرايدار همراه من كرد تمام عمارت و اطاق پارلمان را گردش كردم . اين عمارت را من خوب مىشناسم ، خيلى در اينجا مهمانى رفته‌ايم . هر وقت وليعهدها طهران مىآمدند يا سفير معتبرى مىآمد منزل او اينجا بود . از غرايب اين بود كه من انعامى به سرايدار دادم و نگرفت . اطاق پارلمان همان اطاق سفره‌خانهء سابق است .\r\nسه‌شنبه ششم شهر رمضان ، پنجم درجهء سرطان - ظهر بود هنوز از رختخواب و چادر بيرون نيامده بودم صداى داد و بيداد زنها بلند شد . پا شدم نگاه كردم ديدم يك سالدات روسى را به اين سمت و آن سمت مىكشند . فهميدم نوشيروان ميرزا است . لباس پوشيده بيرون آمدم ، از حضور شاهزاده بيرون آمده بود . بوسيدم و خوشحال شدم . سن نوشيروان شانزده است . كوتاه مثل من است . چهره‌اش سياه است ، موها سياه . در مدرسهء « كاردوكاده » درس مىخواند . از روسيه و اغتشاش آنجا خيلى بد مىگفت . نان نيست ، گوشت نيست . قند همان در ايران ديدم .\r\n\r\nدفاع وثوق الدوله\r\nافخم الدوله شب مثل برج زهرمار آمد كه پس از وعده‌هاى زياد و تقريبا صدور حكم وزير داخله پشيمان شده و به من پيغام داده چون امير اسعد همچو حركتى كرده حالا\r\n\r\n","description":"","footnote":"","page_name":" 4830 ","page_number":706},
  {"content":"\r\n\r\nايلات به عين السلطنه داده شود تلافى خواهد كرد و دولت به زحمت مىافتد كار ديگرى فكر كنيد .\r\nروزنامهء « ستاره ايران » كه مدتى است وثوق الدوله را دنبال كرده بالاخره توقيف موقتى شد . اينك وثوق الدوله كاغذى به روزنامهء « نوبهار » و ساير جرايد نوشته و طبع شده كه خواندن دارد و روز ديگر هم نمرات هريك ناياب شد . هركس هم داشت به من نداد . بالاخره روزنامهء كثيف « ارشاد » به دست آمد ، آن هم دست بچه‌ها افتاده نفهميده خورد خميرش كردند . با وصف آن ملحق به اين كتاب شد « 1 » .\r\n\r\nلايحهء دفاعيهء وثوق الدوله از طرف آقاى وثوق الدوله\r\nاز وقتى كه « ستارهء ايران » برضد من طلوع كرده است چندين پيغام و مكتوب از دوستان دريافته‌ام كه چرا در مقابل اين حملات از خود مدافعه نمىكنم . عقيدهء شخصى من در اين موارد چنان كه سابقه نيز دارد هميشه سكوت و خاموشى است . زيرا كه حقايق دير يا زود كشف مىشود و حمله‌كننده اگر مغرض است به دفاع من قانع نمىشود و اگر بىغرض بود قبلا تحقيقات كاملترى مىكرد شايد به اين حملات حاجت نمىافتاد . ولى تواتر تقاضاها و رغبت عموم به دانستن حقايق موجب شد كه شرحى در جواب آنچه لايق جواب است به اطلاع عموم رسانيده محاكمه را همانطور كه « ستارهء ايران » هم مىخواهد به ملّت واگذار نمايم .\r\nاول از ذكر اين مقدّمه ناگزيرم كه اگر نظر انصاف ملحوظ باشد براى تنقيد يا تمجيد و نسبت خدمت يا خيانت به متصديان امور لازم است قبلا موقع و خصوصياتى كه اعمال متصديان در آن موقع واقع شده يا به آن خصوصيات مقرون بوده در تحت نظر گرفته شود . بسا ممكن است اقدام واحد در مواقع متعدد و به اعتبارات مختلف بتواند هم مصداق خدمت و هم مصداق خيانت واقع شود . همه‌كس مىداند كه در مدت زمامدارى من ما بين هفت هشت ماه اول و دو ماه آخر اختلاف موقعيت زياده بوده است .\r\nبراى فهميدن موقع و خصوصيات قسمت اول اگر حافظه‌ها باوفا نيستند و وقايع\r\n\r\n\r\n","description":"","footnote":"\r\n( 1 ) - چون چاپ عكس بريدهء روزنامهء « ارشاد » ( متأسفانه فاقد شماره و تاريخ است ) به مناسبت سائيدگى حروف ممكن نبود و خوانا از كار در نمىآمد لذا مطالب « لايحهء دفاعيهء » وثوق الدوله سراسر حروف‌چينى مىشود .\r\n","page_name":" 4831 ","page_number":707},
  {"content":"\r\n\r\nفراموش شده است بايد به روزنامه‌هاى همان تاريخ فرنگستان رجوع كرد كه هر جا ذكرى از ايران شده است ذكر تحت الحمايه شدن و « پروتكترا » ى اين دولت به موجب قرارداد 1916 تعبير مىكردند با آن توأم بوده . فشارهائى كه در آن تاريخ براى اجراى آن قرارداد و گرفتن ماهى دويست هزار تومان « سوبسيد » كه يك يا دو ماه آن قبلا گرفته شده بود و براى تفويض اختيارات ماليهء دولت به كمسيون مختلط بر دولت وارد مىشد ، هر كس انكار كند حق‌كشى كرده است . احتياج مبرم دولت را به پول براى تهيهء نان طهران كه در دو ماه قبل سكنهء شهر را به قحط و غلا انذار مىكرد و براى حقوق ادارات و مخصوصا تأسيسات تأمينيهء دولت كه در سر هر برج تهديد به تعطيل مىنمودند دفتر ماليهء دولت شهادت مىدهد . قشون روس پشت دروازهء طهران بود كسى منكر نمىتواند بشود . انقلاب روسيه هنوز واقع نشده بود محل حرف نيست . فقدان وسائل داخلى و خارجى چه براى تهيهء پول چه براى فرار از فشارها و تضييقات بر همه‌كس معلوم بود .\r\nچندين فقره امتيازات با شرايط سياسى نه امتياز اقتصادى و تجارتى كه با اصرار هرچه تمامتر از دولت مىخواستند و بالاخره رد شد يا به سكوت گذشت ، تقاضانامه‌هاى رسمى آنها با امضاى مقامات رسمى خارجى هنوز موجود است .\r\nدر چنين موقع و با چنين مهالكى من تكليف يك شخص يا يك هيئت وطن‌پرست وظيفه‌شناس را اين‌طور تشخيص دادم كه از رفته‌ها آنچه بتواند اعاده كند و از باقىمانده حتى المقدور چيزى ندهد ، و حاضرم اثبات نمايم كه در حدود امكان به اين تكليف عمل كردم .\r\nبعضى مىگويند يا گفته‌اند كه تكليف اين بوده است كه در مقابل اين وقايع و فشارها استعفا كرده بروم . اين رفتار شايد از نقطه نظر شخصى من مفيد بود ولى به نظر مصلحت مملكت مفيد نبوده زيرا با آن موقعيتى كه شرح داده شد كسى براى قبول مسئوليت حاضر نمىشد مگر اشخاصى كه حاضر بودند حل اشكالات را به صورت ديگر بنمايند .\r\nپس از ذكر مقدمه اول جواب اعتراضات نويسندهء « ستارهء ايران » و قبل از همه بعضى امتياز معادن را عرض مىكنم زيرا مهم‌تر از همه بلكه همه اعتراضات همين است و مابقى از قبيل ربط و علاقهء حادثهء شميران است به من يا به سليمانيه . براى مطالعه و محاكمه در امر اين امتياز . با عطف نظر به مقدمهء اين ملاحظه نيز لازم است كه البته هر امتيازى را به‌طور مطلق نمىتوان گفت خوب يا بد است . امتيازات برحسب شرايط و اعتبارات مىتوانند بد باشند يا خوب . مثلا ممكن است تحصيل كنندهء امتياز يك دولت خارجى يا يك تأسيس دولتى خارجى باشد و يا يك شخص يا شركت خارجى يا بين المللى ممكن است در يك امتياز يا قرارداد شرايط و تعهدات سياسى منظور باشد ،\r\n\r\n","description":"","footnote":"","page_name":" 4832 ","page_number":708},
  {"content":"\r\n\r\nمثل قرارداد قروض ايران كه علاوه بر تخصيص شعب مهمهء عايدات به تأديهء آنها دولت را قبل از تأديهء آن قروض از استقراض از محل ديگر محروم كرده است و ممكن است از اين شرايط و تعهدات عارى باشد . ممكن است حقوق دولت از حاصل امتياز كم يا زياد باشد . ممكن است سرمايهء داخلى در امتياز هيچ شركت نداشته باشد چنان كه در ساير امتيازات اين طرز بوده يا سرمايهء مملكتى هم شريك باشد . ممكن است در ممالكى كه كاپيتولاسيون باقى است منازعات و محاكمات ما بين اتباع داخله كه در خدمت صاحب امتياز هستند يا محاكمات ما بين اتباع داخله و خارجه راجع به صاحب امتياز يا نمايندهء دولت متبوع صاحب امتياز باشد و ممكن است پيش‌بينى اين مفسده به قدر امكان شده باشد . ممكن است شرايط امتياز طورى باشد كه امتياز به منزلهء حبس يك منبع ثروت ملى در دست خارجه باشد ، يا تدارك اين عيب هم به عمل آمده باشد ، و بالاخره خيلى شرايط و خصوصيات است كه نفى يا اثبات آنها ممكن است يك امتياز را مفيد بالذات يا مهلك بالذات نمايد .\r\nبعد از مقدمه و ملاحظات فوق بايد ديد اعتراضات نويسندهء « ستارهء ايران » تا چه اندازه بر اصل موضوع وارد است ؛\r\nاولا در شمارهء 8 اين روزنامه نوشته مىشود كه « وقتى كه موقعيت همسايهء شمالى خودمان را در آن تاريخ كه اين امتياز به يكى از اتباع آن دولت داده شده به نظر مىآوريم مىبينيم هيچ اقتضاى آن را نداشت وثوق الدوله با همكاران خود در چنان روزى چنين امتياز ننگينى را بدون رعايت حقوق يك ملتى در مقابل صفر به يكى از اتباع دولت همسايه بدهد » . از اين جمله همچو مفهوم مىشود كه مىخواهد شبهه كند كه در روزى كه اين امتياز داده شده موقعيت همسايهء شمالى دچار ضعفى بوده است . اگر مقصود نويسنده اين است براى يادآورى مىگويم كه مذاكرات اين امتياز در موقعى شروع و تمام شده كه آثار پيشرفت قواى آن دولت در ايران ظاهر و فشار و تضييق براى تصديق كنترل در كمال شدت بر هيئت دولت وارد بوده است و دولت براى فرار از تصديق كنترل به هر وسيله متشبث مىشده است و پس از آنكه تعيين قطعى و بتّى حاصل كرده است مساعدت در موضوع اين امتياز ممكن است براى رد كنترل مفيد شود داخل در مذاكرات آن شده است . ثانيا « ستارهء ايران » در غالب نمرات خود مخصوصا در شمارهء 8 اين معامله را به غبن فاحش تعبير مىنمايد و حقوقى كه براى دولت و ملت در اين امتياز مقرر شده به منزلهء صفر فرض مىكند و بالاخره شرائط امتياز را با لهجه‌اى كه مخصوص خود اوست تنقيد مىنمايد .\r\nاينك جواب آن اعتراضات : كابينه‌اى كه قبل از كابينهء من زمامدار امور بود امتياز\r\n\r\n","description":"","footnote":"","page_name":" 4833 ","page_number":709},
  {"content":"\r\n\r\nمعادن نفط و موم طبيعى گيلان و مازندران و استرآباد را با حقوق صدى دوازده از عايدات خالص به‌همين مسيو خوشتاريا واگذار مىنمايد و به علاوه امتياز معادن محال ثلاثهء تنكابن را بدون هيچ حقوقى براى دولت به استناد يك فرمان ناصر الدين شاه به خوشتاريا مىدهد . مشار اليه در همان وقت مشغول عمليات مهندسى و تشكيل شركت و غيره براى استفاده از امتيازات مزبوره مىشود . در زمان تصدى كابينهء من مسيو خوشتاريا امتياز معادن نفط آذربايجان و معادنى [ را 
  ] كه در گيلان و مازندران و استرآباد و آذربايجان واقع است از دولت تقاضا مىنمايد . هيئت دولت وقت پس از اطمينان از اينكه مساعدت در اين باب در موضوع رد كنترل مفيد است اولا دادن امتياز معادن آذربايجان را اعم از نفط يا غير آن‌كه در كابينهء سابق هم سابقه نداشته رد مىنمايد و بقيه يعنى امتيازات راجع به نواحيى كه امتياز نفط آنها سابقا داده شد براى مطالعات به كميتهء شوروى امتيازات رجوع مىنمايد . كميتهء مزبور كه اعضاء آن به امانت و بصيرت معروف [ اند 
  ] پس از مطالعات دقيقه طرحى در مقابل طرحى كه خوشتاريا تقاضا كرده بود به دولت پيشنهاد مىنمايد . هيئت دولت همان طرح را در نظر گرفته پس از آنكه شرائط آن را با صرفه و صلاح مملكت موافق دانسته به تقاضا كنندهء امتياز تكليف نموده . خلاصه و اصول شرائط و ملاحظاتى كه در اين امتياز رعايت شده از اين قرار است ؛\r\nشرايط مالى كه « ستارهء ايران » به عنوان غبن فاحش تلقى كرده است :\r\n( ا ) صدى هيجده از منافع در اراضى دولتى ، صدى چهارده در اراضى غير دولتى به ضميمهء صدى چهار براى جبران خسارت صاحبان اراضى - ( ب ) جريبى يك تومان از كليهء اراضى كه عمليات معدنى در آنها مىشود - ( ج ) پانصد هزار فرانك طلاى نقد و پانصد هزار فرانك اسهام در موقع تأسيس شركت - ( ح ) پانصد تومان از هر اجارهء جزئى به اشخاص يا شركت‌هاى مختلفه - ( خ ) جرائم مقرره در موقع تخلف از شرايط . علاوه بر عايدات فوق و مطابق اسناد عليحده كه از صاحب امتياز گرفته شده مقرر است .\r\nاولا حقوق دولت را از معادن نفط كه از كابينهء سابقه امتياز گرفته به ميزان جديد علاوه نمايد .\r\nثانيا از معادن تنكابن هم صدى 12 يا صدى 14 حقوق دولت را تأديه نمايد .\r\nثالثا صدى دو علاوه بر حقوق فوق براى كمك به تأسيسات معارف و مدارس ايران هر ساله كارسازى دارد .\r\nشرائط ديگر - اولا در اين امتياز كليهء موادى كه محتاج اليه عموم است از قبيل نمك و سنگ گچ و آهك و غيره و همچنين طلا و نقره و ساير فلزات و احجار قيمتى كه ممكن است منبع ثروت گزاف براى مملكت بشود استثنا شده است . ثانيا - در اين امتياز هيچ\r\n\r\n","description":"","footnote":"","page_name":" 4834 ","page_number":710},
  {"content":"\r\n\r\nتعهدات و شرايط سياسى نيست بلكه شرايط فقط اقتصادى و تجارتى است . ثالثا در اين امتياز نامه مصرح است كه اين امتياز فقط راجع به معادنى است كه در ظرف ده سال مىتوانند استخراج نمايند و هر معدنى را كه در عرض ده سال نتوانند استخراج كنند از امتياز خارج است ( اين شرط را خوشتاريا هيچ قبول نمىكرد ولى چون كميتهء امتيازات پيشنهاد كرده بود دولت از آن صرف‌نظر ننموده . امتياز معادن قراجه داغ بيست سال است داده شده و هنوز استخراج نكرده‌اند چون داراى اين شرط نبود امتياز به حال خود باقى است ) . رابعا موارد مرافعات حقوقى و تجارتى راجع به امر معادن مقرر است اگر طرفين تبعهء داخله باشند در محاكم داخلى قطع دعاوى نمايند و اگر يك‌طرف تبعهء خارجه باشد حق استيناف محفوظ باشد . خامسا حفظ نظم و امنيت در نقاط استخراج بر عهدهء دولت است كه بهانهء مداخلات به دست صاحب امتياز نيفتد . سادسا حق تفتيش در محاسبات و معاينات محلى كاملا براى دولت حفظ شده . سابعا ربع اسهام هر شركتى كه از بابت اين امتياز تشكيل شود منحصرا حق اتباع ايران است كه خريدارى نمايند . ثامنا در مقابل تخلف از شرايط امتيازنامه جرائمى مقرر شده است كه در صورت تكرار و استنكاف مؤدى منجر به نسخ و بطلان اصل امتياز مىشود . اين است بعضى از شرايط و شرايط ديگرى كه در هيچ‌يك از امتيازاتى كه دولت تاكنون داده سابقه نداشته و تميز آنها را بايد اشخاص اهل فن و بىغرض بدهند و از آنها بايد پرسيد كه حقوق دولت با سوابق موجوده در اين امتياز حفظ و رعايت شده است يا نه .\r\nاما ايراد اساسى كه مسئلهء صلاحيت و عدم صلاحيت وزراء است براى دادن امتيازات در غياب مجلس . اين ايراد وارد است ، ولى جواب دارد . هيئت دولت موافق قوانين اساسى حق دادن امتيازات ندارد . اما متأسفانه دورهء مشروطيت ما هميشه طورى سير كرده است كه در قسمت بزرگتر از عمر مشروطيت از ركن اعظم آن‌كه مجلس شوراى ملى است محروم بوده‌ايم در صورتىكه حوادث و واردات اين حالت غير طبيعى و داخلى ما را مانع زندگانى بين المللى مملكت قرار نداده .\r\n« ستارهء ايران » در عين اينكه فراموش مىكند در كابينهء قبل امتياز معادن نفط و غيره در همين نواحى به‌همين صاحب امتياز داده شده و به هر جهتى هست ذكرى از آن نمىنمايد اين حقيقت را هم از نظر دور مىكند كه امتيازات ديگرى هم در غيبت مجلس شوراى ملى در كابينه‌هائى كه من عضو آنها بوده يا نبوده‌ام با امضاى تمام رجال معروف و مسلم مملكت كه در وطن‌پرستى و قانون‌شناسى آنها شبهه نيست به خارجه داده شده است . چرا ؟ براى اين‌كه آنها وظيفه‌شناس يا صحيح العمل نبوده‌اند ؟ نه . بلكه به نام سلامت مملكت و به حكم جواز ارتكاب شرّ قليل براى عدم وقوع شرّ كثير و ارتكاب\r\n\r\n","description":"","footnote":"","page_name":" 4835 ","page_number":711},
  {"content":"\r\n\r\nاقل المحذورين و به هزار ملاحظهء اساسى و سياسى ديگر . در صورتىكه در آن مواقع قشون روس پشت دروازهء طهران نبوده و مسئلهء كنترل سابقه نداشته است و در اين مورد علاوه بر موفقيت « 1 » مملكت هيئت دولت به اين وسيله بلاى بزرگتر و مبرم‌تر را از سر مملكت دفع كرده‌اند و آنچه كرده‌اند براى آبادى و ثروت مملكت مفيد و براى سياست مملكت بىضرر بوده است .\r\nاما اعتراض « ستارهء ايران » راجع به تصديق ژاندارمرى جنوب .\r\nاين اعتراض بىاساس است . كابينهء من ژاندارمرى جنوب را تصديق نكرد بلكه قوائى كه در زمان زمامدارى كابينهء قبل ژنرال ساكس در جنوب ايران قبل از عنوان مسئلهء كنترل شروع به تأسيس نمود و همان كابينه احكام لازمه براى تسهيل عمليات آن قوى صادر نمود و حكم انضمام ژاندارمهاى متوقف كرمان و تفويض اماكن دولتى را به آنها تلگراف كرد و بالاخره از وزارت امور خارجه در ضمن مراسلهء رسمى سفارت انگليس موجوديت آن قوى را تصديق و صدور احكام رسمى را براى تقويت از اقدامات مزبور اطلاع دادند و مخارج قواى مزبوره را هم دولت انگليس مىپرداخت . در كابينهء من مدت عمليات اين قوى فقط به مدت دوام جنگ اروپا تحديد شده و در مراسلهء رسمى به سفارت انگليس پس از اختتام جنگ اروپا دولت ترتيب جديدى براى تأمين انتظامات جنوب در نظر گرفته و از دولت ثالثى صاحب‌منصب براى ترتيب قواى تأمينيهء شمال و جنوب استخدام خواهد كرد . البته اگر قبل از جنگ هم استخدام صاحب‌منصب از دول اروپ ممكن بود يا وسائل مالى به دولت اجازه مىداد كه فورا قوائى براى جنوب تهيه نمايد براى مدت جنگ هم تعقيب اقدامات كابينهء سابق را نمىكرد و تا اين اندازه را هم كابينهء وقت بىمشورت و صلاح‌انديشى بعضى خيرخواهان و ارباب بصيرت اقدام ننموده است .\r\nاعتراض سيم « ستارهء ايران » راجع به اجارهء تحديد ترياك است . تحديد ترياك مالياتى است كه در بهترين سنوات بيشتر از سالى يك كرور تومان براى دولت عايدى نداشته است . كابينهء قبل تحديد بعضى ولايات را به اجارهء انفرادى واگذار كرده بود . مضار اجارات انفرادى در اولين تجربه معلوم شد و همين اجارات موجب شد كه عائدات تحديد در بعضى محل‌ها به كلى از ميان رفت . زيرا مستأجرين براى صرفهء خودشان در محل استيجارى هرچه مىتوانستند ترياك « باندرول » مىكردند و در محل‌هائى كه محصول ترياك نبود ترياك « باندرول » كرده وارد مىشد و عائدى آن نقاط به صرفهء\r\n\r\n\r\n","description":"","footnote":"\r\n( 1 ) - كذا در روزنامه ، ظاهرا موقعيت مناسب است .\r\n","page_name":" 4836 ","page_number":712},
  {"content":"\r\n\r\nمستأجر نقاط ديگر از ميان مىرفت . در صورتىكه تفاوت اجارهء نقاط استيجارى آنقدر بزرگ نبود كه جبران اين خسارت را بنمايد .\r\nمعاملهء مستقيم دولت هم در هشت نه سال ثابت كرده بود كه مقرون به صرفه نيست و كثرت قاچاق و اقدامات متفرقه كه مانع از اخذ جرائم است نمىگذارد عائدات دولت ترقى نمايد . اين بود كه دولت تصميم بر اجاره كلى شد . اعلان مزايده و ملاحظهء لازمه در اعتبارات مستأجر و شرايط اجاره به عمل آمد و بالاخره سيصد هزار تومان در هر سال بر عائدات بهترين سال معاملهء مستقيم دولت علاوه شد . مدت اجاره پنج ساله نيست و سه ساله است . بر نرخ « باندرول » هر سال علاوه نمىشود و نرخ ثابت است . فرضا هم علاوه مىشد نسبتى كه « ستارهء ايران » فرض كرده است كه هرچه نرخ « باندرول » علاوه شود عائدات بيشتر مىشود خلاف واقع و تجربه است . زيرا هرچه نرخ علاوه مىشود قاچاق بيشتر و جلوگيرى قاچاق مشكل‌تر مىشود ، يعنى قاچاقچىها به ملاحظهء صرفهء بيشتر به تعقيب اعمال خود تشويق مىشوند .\r\nمطابق احصائيه و اوراق خزانه‌دارى در اين ماليات تصاعدى هر سالى كه نرخ علاوه شده بر عايدات چيزى افزوده نشده است .\r\n« ستارهء ايران » در اين موضوع مىنويسد چرا در اجارهء تحديد اعتبار مستأجر شرط شده است ولى در معاملات مالياتى شرط نمىشود . جواب اين است كه معاملات مالياتى امانى است و دولت هميشه اختيار امين ماليه را دارد . ولى در اجاره هر روز نمىتوان مستأجر را تغيير داد . و البته خوب است دولت امناء ماليه را هم از اشخاص معتبر تعيين كند يا از آنها ضامن معتبر بگيرد ، نه اين‌كه در مستأجرين هم اعتبارى شرط ندارند . بالجمله اجارهء تحديد ترياك يكى از معاملاتى است كه به صرفهء دولت واقع شده و دليل محكم اين است كه پس از مبادلهء كنترات و شروع مستأجر به عمليات حاضر بود معامله را فسخ كند . شايد الآن هم حاضر باشد عمل را به دولت واگذار نمايد و كار به صورت اوليه عود كند .\r\nيك تنقيد ديگر « ستارهء ايران » راجع به حكامى است كه در زمان زمامدارى من در ولايات بوده‌اند . اولا همه مىدانند كه تمام حكام حاضره در زمان كابينهء من تعيين نشدند و ثانيا از ساعتى كه موانع تغيير حكام بر طرف شد حكومت سابقه فورا درصدد تغيير حكام برآمد . نهايت اگر اشخاص صالح قبول نكردند به حكومت بروند يا به حكومت سابقه فرصت داده نشد كه تصميم خود را به موقع اجرا بگذارد گناهش بر حكومت وقت نيست .\r\nيك اعتراض ديگر كه در صفحات « ستارهء ايران » به‌طور ابهام نوشته شده تفريط ماليهء\r\n\r\n","description":"","footnote":"","page_name":" 4837 ","page_number":713},
  {"content":"\r\n\r\nدولت است . البته اين ايراد را وقتى جواب مىتوان داد كه تصريح كنند كدام عائدى دولت تفريط شده است .\r\nيكى هم ربط و علاقهء حادثهء شميران و قتل يا جراحت چند نفر است با من . در اين موضوع خود نويسندهء « ستارهء ايران » با همهء بىغرضى كه دارد خوب است تحقيق كند اگر چنين ربطى را تصديق كرد من هم تصديق خواهم كرد و وقتى كه آب پس قلعه به دربند و امامزاده قاسم و تجريش نمىرسد طمع بردن آب سليمانيه و دولاب خالى از غرابت نيست .\r\nاين بود جواب آنچه از تنقيدات نويسندهء « ستارهء ايران » و محركين او به صراحت در اوراق اين روزنامه خوانده شد . اما « ستارهء ايران » به اين اعتراضات و تنقيدات قناعت نكرده بلكه صفحات هشت شمارهء روزنامهء خود را از فحش و ناسزا نسبت به من پر كرده است . « ستارهء ايران » در هر سطر و هر كلمه نسبت خيانت و وطن‌فروشى به من و اعضاء كابينهء من داده است . « ستارهء ايران » از عمليات كابينهء اسبق و امضاى كنترل و تصديق قشون جنوب و شمال و امتيازات و غيره كه در آن زمان داده شد هيچ نگفته و كابينه‌اى كه كنترل قشون جنوب و شمال را رد كرده و تصديق نكرده صريحا بدتر از كابينهء سابق خوانده است . « ستارهء ايران » خدماتى را كه من در مدت ده ماه زمامدارى خود به ملت و مملكت كرده‌ام به هيچ شمرده است « ستارهء ايران » از رد كنترل و قشون شمال و جنوب و مذاكرات و اقدامات براى شركت دولت ايران در كنفرانس صلح ، از اقدامات براى خواستن مستشاران ماليه از فرانسه يا آمريك ، از خواستن مستخدمين جديد از سوئد براى تشكيلات نظميهء ولايات بلكه براى تكميل تشكيلات ژاندارمرى هيچ ذكر نمىكند .\r\n« ستارهء ايران » از جلوگيرى از قحط و غلاى طهران و تعهد آذوقهء شهر در مدت ده ماه در صورتىكه جنس در اطراف طهران نبود و همه‌جا قشون‌هاى خارجى مانع حمل جنس بودند ساكت است . « ستارهء ايران » از اقداماتى كه براى رفع سن در طهران و رفع ملخ در بعضى ولايات به عمل آمد دم نمىزند . « ستارهء ايران » اقداماتى كه براى اصلاحات اساسى مملكت از قبيل سجل احوال و غيره در دست بود مسكوت عنه مىگذارد و در پاداش همهء اينها فحش مىدهد و بس ، چرا ؟ براى اينكه نه از طرف دولت نه از طرف ملت مؤاخذه و بازپرس در ميان نيست ، چرا ؟ براى اينكه مىداند در مملكت ما بين خادم و خائن فرقى گذاشته نمىشود و بالاخره چرا ؟ براى اين‌كه پس از آنكه مقدارى از اسهام « ستارهء ايران » را بر من تحميل مىكند باز هل من مزيد مىزند مىگويد و امتناع من از تأديهء وجه دويم موجب اين كينه‌ورزى و انتقام‌جوئى مىشود .\r\nعين كاغذى كه مدير اين روزنامه به خط و امضاى خود به من نوشته در ضبط دارم و\r\n\r\n","description":"","footnote":"","page_name":" 4838 ","page_number":714},
  {"content":"\r\n\r\nبه عباراته در آخر اين لايحه درج مىنمايم .\r\nاما من از نقطهء نظر شخصى از اين قبيل واردات آنقدر كه نويسندهء « ستارهء ايران » يا استفاده‌كنندگان از او تصور مىكنند متأثر نمىشوم . اگر تأثر و تألمى دارم از آنجاست كه ملت ، آن ملتى كه ادعاى رشد و تميز مىكند ، آن ملتى كه هنوز خود را زنده مىداند ، آن ملتى كه بعد از ده سال تجربهء مشروطيت بايد مقدمات اخلاقى مدنى و سياسى را آموخته باشد ، آن ملتى كه امروز كه موانع رفع شده است بايد اشخاصى را براى خدمت تشويق و ترغيب نمايد و در مقابل تمام اين حق‌كشيها ساكت است . اين ملت كه در مملكت داراى حاكميت مطلقه است اگر واقعا اين حرفها را صحيح مىداند چرا بر آنها ترتيب اثر نمىكند و واقعا چرا جزاى خيانت را نمىدهد و اگر تصديق ندارد چرا اين قسم هتاكى را اجازه مىدهد . آيا ملت تصور نمىكند كه اگر اشخاص به غرض يك يا چند نفر همه از خدمت مأيوس شوند ديگر كسى نيست كه به مملكت خدمت كند . آيا ملت نمىداند كه اين سكوت در مقابل اين وقايع از هر قشون اجنبى و از هر صاعقهء آسمانى بيشتر بنيان مملكت را متزلزل مىكند . آيا اثر مستقيم اين امور جز اين‌كه خائنين را تشويق و خادمين را مأيوس كند چيست ؟ بارى افسوس و هزار افسوس . . .\r\nارشاد - سواد مكتوب مديريت جريدهء « ستارهء ايران » نيز به ما رسيده كه به مناسبت ضيق صفحات از درج آن كفّ قلم مىنمائيم .\r\n\r\nوثوق الدوله آدم كاره\r\nدو مسئله بر من يقين شده بود : يكى آن‌كه وثوق الدوله بد آدمى است و مرنارد دزد بود و ماليهء ايران را بدتر از سابق كرد ، حالا كه طهران آمده‌ام به تواتر مىشنوم كه وثوق الدوله آدم كارهء خوبى است و مرنارد هم ماليهء ايران را ماليه كرد و خيلى خوب‌تر از آن مىشد كه بود ، نگذاشتند و فقط براى آن‌كه جلوى دخل و رشوه را گرفته بود و نمىگذاشت مال دولت را به عناوين مختلفه اجزا و غير اجزا بخورند اين باعث كينه و عداوت جماعتى شده . آن بود كه آنقدر بد گفتند و بد نوشتند تا براى همه‌كس شبهه حاصل شد و تحقيق و رسيدگى نكرده عزلش نمودند .\r\n\r\nموريتاريوم\r\nآقاى عماد السلطنه مىگفت يك شاهى مال دولت تلف نمىشد و آدمهاى زياد براى جاسوسى داشت . هركس دينارى مال ديوان را مىخورد بدون هيچ ملاحظه و واسطه عزل بود .\r\n\r\n","description":"","footnote":"","page_name":" 4839 ","page_number":715},
  {"content":"\r\n\r\nخالصه‌جات دولت مال دولت محفوظ بود و هركس من غير حق برده بود يا دخالت بى جا كرده بود استرداد كرد . متصل در محكمهء من گفتگوى مال دولت بود كه غاصبين را مىآوردند و محاكمه مىكردند او را بدون تقصير و رسيدگى تغيير دادند و اين هرج و مرج در ماليهء دولت و اداره حاصل شد كه اگر « مورى تاريوم » دولتين نباشد تمام ادارات تعطيل مىشود .\r\nآقاى عماد السلطنه مىگفت بعضى از مستأجرين خالصه‌جات طهران در لوىئيل علاوه [ بر 
  ] مال الاجاره حكم تخفيف صادر نموده‌اند . هركس ملك اجاره مىكند از همان روز دنبال صدور حكم تخفيف است تا صادر كند .\r\n\r\nكميتهء مجازات\r\nامروز اسبابهاى سپهسالار را از باغ فردوس به قزوين بردند ، خيليها واهمه كرده‌اند .\r\nكميتهء مجازات ورقهء ژلاتينى بعضى خانه‌ها انداخته در وسط آن‌دو دايره كشيده يكى را نقطه‌هاى كوچك ، ديگرى را بزرگ گذاشته . آن‌وقت در دايرهء بزرگ يكى سياه شده در كوچكى دو تا كه اشاره به آقا ميرزا محسن و ميرزا اسمعيل خان و متين السلطنه باشد . پس از اين قرار اين رشته سر درازهائى دارد .\r\n\r\nپسرهاى لقمان الممالك\r\nدست حضرت و الا باز ماده كرده بود حكيم الدوله طبيب شاه و پسر لقمان الممالك بايد بشكافد . حضرت و الا سالى يكصد تومان به حكيم الدوله مىدهند كه هفته‌اى يك روز آنجا بيايد . پسرهاى لقمان الممالك شاه را احاطه كرده‌اند . اين حكايت ميكرب و واهمه و پرهيز شاه از هرچيز ، نتيجهء مجالست آنهاست .\r\n\r\nمذاكراه با عز الدوله\r\nعصر با حضرت و الا سوار شديم . پشت سفارت انگليس حضرت و الا فرمودند سال گذشته دو ماه چهارصد قاطر در اينجا نگاه داشته بودند و روزى يك تومان به هر قاطرى سفارت مىداد كه اگر عثمانيها به‌سمت طهران بيايند اينها از راه مازندران فرار كنند . من بودم و يك جلودار . به حضرت و الا گفتم حضرت و الا شما هم در اوايل مشروطه مبغوض ملت بوديد . فرمودند تو هم اين حرف را مىزنى . من چه وقت داخل خير و شرّى بودم ، يا كى محل مصلحت و مشورت شاه بودم . من فقط از ترس كينه و دسيسهء سپهسالار آن هم براى خاطر الموت سفارت رفتم ، بعد هم كه برگشت كرد استعفا دادم .\r\n\r\n","description":"","footnote":"","page_name":" 4840 ","page_number":716},
  {"content":"\r\n\r\nعرض كردم حالا شكر نمىكنيد خدا را كه به اين آزادى ، امنيت با يك جلودار همه شمرانات را هر عصر گردش مىكنيد . فرمودند شب و روز شكر مىكنم . من كارى نكردم ، از سفارت هم بيرون آمدم الى يومنا هذا داخل هيچ كارى نشدم . هيچ تمناى شغلى نكردم . هيچ به نيك و بد دولت و ملت دخالت نكردم . عرض كردم مىدانم و همين آزادى و امنيت و راحتى كه داريد نتيجهء آن است . گفتم باز شكر كنيد ، الحمد للّه راحت هستيد ، گذران خود را داريد . پسر و دخترهايتان خوب هستند . عصمت و عفت و خداشناسى در خانوادهء شما موجود است . در تمام طهران خانوادهء شما مشهور به خوبى و پاكدامنى است . پسرها هم قانع و پرهيزگار ، صرفه‌جو ، مطيع ، منقاد ، بدون هيچ تقلب و شيطانى . شما را هم مردم مليونر مىدانند . اين هم بد نيست شخص را دارا و صاحب مكنت بدانند تا گدا و فقير . حضرت و الا خندهء مفصلى كردند و فرمودند راست مىگوئى .\r\nغروب باغ آمديم .\r\nهفده ساعت روزه خيلى است . افطار جز آب يخ چيز ديگر آدم ميل نمىكند . ملكه ناخوش شد . عفت ملك دختر افخم الدوله ناخوش شد . هردو روزه را خوردند .\r\nروزه‌خور زياد است . يك ثلث مردم طهران زيادتر روزه مىخورند . اصلا قبح روزه‌خورى هم از ميانه رفته .\r\n\r\nوضع روزه - آب يخ سبيل\r\nادارات چهار ساعت غروب مانده باز مىشود . فقط يك شعبه از وزارت خارجه در دزآشوب آمده مابقى شهرند . هرمز همه روزه با دوچرخه شهر مىرود بعد از افطار مراجعت مىكند . ده يك اجزا اگر روزه باشند ، تتمه بدون هيچ ملاحظه روزه را مىخورند . هرمز مىگفت دو سه روز اول ماه همان‌طور آبدارخانه‌ها راه بود ، آب يخ سبيل . بعد از طرف معاونها قدغن شد و گفتند اقلا به اين وضوح خلاف شرع نشود .\r\nآبدارخانه‌ها بسته شد . گيلاسهاى آب يخ را توى گنجه‌ها و پشت پرده‌ها مخفى كردند .\r\nآژان هركس علنى در معبر روزه بخورد دستگير و پنج تومان و دو قران جريمهء نقدى مىكند ، در حالىكه خود آژانها روزه نمىباشند . كسى هم آزار ندارد توى كوچه غذا يا آب بخورد .\r\n\r\nمقتدر نظام\r\nپنجشنبه هشتم رمضان - مقتدر نظام از روزى كه كابينه تغيير كرده دائم خانهء وزير داخله مىرود بلكه كار سابق خودش را بگيرد . چون اغلب وزير را ملاقات نمىكند يا\r\n\r\n","description":"","footnote":"","page_name":" 4841 ","page_number":717},
  {"content":"\r\n\r\nمىكند ، طفره از شنيدن حرف او مىزند مثل برج زهر مار شده ، به زمين و زمان كفر و ناسزا مىگويد . خيلى صحبتهاى او تماشائى است . مشار اليه را پارتى سپهسالار بلكه راپرتچى او در كابينهء وثوق الدوله معرفى كرده بودند لهذا خارج شد . عدل الملك هم ميل ندارد .\r\nاين است دوندگى او ثمرى نمىكند . ديروز صبح از شهر آمده بود باغ وزير داخله هر شكل بود او را ملاقات و حرفهاى خودش را عرض كرده بود او وعده داده بود روز شنبه در شهر به وزارت‌خانه بيايد تكليف او را معلوم كند . از آنجا باغ ما آمد كمى خوشحال بود .\r\n\r\nكرايهء درشكه - بهاى سه چلوكباب هفت ريال\r\nدر شهر هم در تياتر گراند هوتل اعلان كمدى شده بود . من هم ميل كردم بروم . با افخم الدوله حركت كرديم . مقتدر به من شرط كرد در باب كرايهء درشكه و طى كردن آن هيچ حرفى نزنم تا او درشكهء ارزان مناسب كرايه كند . يك دستمال گوجهء خوب باغبان از باغ آورد . برداشتيم ، سر پل نان بسيار بسيار خوبى پخته بودند يك دانه هم خريديم .\r\nنصف را به يك فقير داده نصف ديگر را مقتدر زير عبا گرفت . چند دانه هم خيار تازهء خوب ( آدم روزه هرچه خوراكى ببيند ميل مىكند ) . آمديم دم تلفن خانه كه مركز درشكه‌ها است . فقط دو درشكه بود از نزديك آنها كه گذشتيم مقتدر گفت بيا حضرت و الا امشب شهر برويم . درشكه‌چى از بس اين كلمهء دروغ را از همين قبيل مسافرين شنيده بود گفت من كه مىدانم مىخواهيد شهر برويد درشكهء من حاضر است دو تومان بدهيد . مقتدر گفت دو تومان نه ، يك شب شهر در اين گرما دو تومان نمىارزد . از اينجا رد شديم .\r\nچند درشكه با مسافر بالا مىآمد به هركدام آنها مقتدر گفت مراجعت مىكند گفتند خير دو سره است . افخم الدوله كه خيال شهر نداشت به باغ مراجعت كرد . مقتدر سنگى را به من نشان داده گفت شما هم برويد آنجا بنشينيد . خودش گاهى بالا مىرفت گاهى پائين و با خانمهائى كه تفرج مىرفتند صحبت مىداشت . در اين بين يك نفر فقير جلو آمده گفت آقا درشكه مىخواهيد ، من كه غدغن بود حرف نزنم مقتدر را نشان دادم .\r\nگفتم او مىخواهد . رفت پيش او بناى چانه زدن را گذاشت . مقتدر گفت بد نيست براى درشكه كرايه هم دلال پيدا شده ، آخر با دلال هم صحبت مقتدر جور نيامده و باز بناى قدم زدن را گذاشت ، نان به دست ، دستمال گوجه زير بغل . مدتى طول كشيد ديدم مقتدر توى همان درشكهء اولى نشسته مىآيد . نزد من ايستاد من هم داخل درشكه شدم .\r\n\r\n","description":"","footnote":"","page_name":" 4842 ","page_number":718},
  {"content":"\r\n\r\nدرشكه‌چى گفت باج با شما خواهد بود . فورا مقتدر پياده شده گفت لازم ندارد .\r\nدرشكه‌چى گفت نقلى نيست بفرمائيد . مجددا سوار شده به تاخت رو به شهر و معلوم شد شش قران درشكه را كرايه كرده است و مىگفت چون اينها در شمران اغلبى جاى اقامت ندارند گاهى به همان باج راه مسافر به شهر مىآورند منتهى بايد عجله نكرد . دم رستوران مقدم توپ افطار در رفت . ما اينجا يا مىبايست درشكهء ديگر گرفته به خانه برويم يا در همين رستوران افطار كنيم لهذا داخل رستوران شديم . گوجه و خيار و نان را روى ميز گذاشته مقتدر فرمان چاى و چلوكباب داد . چلوكباب و دوغ و چاى خوبى آورد خورديم . به همه جهت هفت هزار قيمت آنها شد .\r\n\r\nموزيك از شب 27\r\nبيرون آمديم و به گراند هتل رفتيم بسته بود . از دربان جويا شديم گفت نظميه اجازه موزيك نداد . گفت ماه رمضان است تياتر ماند براى شب 27 كه موزيك در آن شب مىدهند . آمديم منزل خودمان . نماز كرده بعضى چيزها كه خريده بودم ديدم . محمّد على ناخوش بود . از آنجا مقتدر گفت برويم خانهء معير كه هر شب آنجا قمار است و مردمان محترم جمع مىشوند . لاتار هم هست . سابقا هم اين مجلس را اعتصام السلطنه كه حاليه معير شده است داشت . خودش هم آدم بامزه‌اى است . مردم به رغبت مىروند . باج و دوبلى و چيزهاى ديگر هم مخارج چراغ و چاى و آب يخ است .\r\n\r\nقمار معير\r\nلاتار معير هم تماشائى است . چيزهاى غريب عجيب لاتار مىگذارد . سابقا بليت آن چهار قران [ بود 
  ] حاليه به واسطهء گرانى شش هزار است . اين معير ديگر هيچ ندارد جز اين باغ و خانه . آن هم هفتاد جا گرو است . رفتيم ميزهاى قمار مرتب ، تخته ، شطرنج حاضر ، جمعى مشغول بودند كه من جز امين السلطان « 1 » و لسان الحكما و صاحب‌خانه سايرين را نشناختم . « شمندفر » بازى مىكردند . مقتدر هم يك گوشهء ميز نشست دو هزار دو هزار پول مىگذاشت و بالاخره چهار تومان باخت ، اما سايرين خيلى باختند . تمام را خازن الممالك پسر حاجى امين السلطنه برد . خود معير پول نداشت « رشمهء » « 2 » اسبى نيكل كار فرنگ آورد پنج تومان فروخت و همان ساعت باخت .\r\n\r\n\r\n","description":"","footnote":"\r\n( 1 ) - آقاى عبد اللّه اتابكى فرزند ارشد ميرزا على اصغر خان اتابك امين السلطان سوم . ( مسعود سالور )\r\n( 2 ) - رشمه - افسار اسب از طلا و نقره يا فلزات ديگر . ( مسعود سالور )\r\n","page_name":" 4843 ","page_number":719},
  {"content":"\r\n\r\n\r\nاصطلاحات خاص معير\r\nمرا به اطاق لاتار برد . شش قران دادم در جعبه انداخت . بليت را برداشتم نمره را در كتابچه نگاه كرد يك قرقره نخ درآمد كه خودش مىگفت بريشم يعنى ابريشم [ بود 
  ] .\r\nدستمال را « رومال » مىگويد . اصطلاحات غريب دارد . به من مىگفت شما مرا « حطب‌كارى » كرديد يعنى چوب‌كارى كرديد . پول طلا را ذهب مىگويد ، نقره را فضه .\r\nاسكناس را قرطاس . از اين قبيل صحبت مىدارد كه بىمزه هم نمىشود و مخصوص خود اوست .\r\nسحر نزديك شد . آنها كه روزه‌بگير نبودند . من هم هرچه مىكنم مقتدر از سر ميز قمار بلند نمىشود آخر الامر دستش را گرفته جبرا بلند كردم و رفتيم خانهء مقتدر . هوا هم گرم [ بود 
  ] عرق كامل كرديم . سحر خورده در زير زمين بيرون خوابيديم . . . چون بنا بود « كانطور » براى گرفتن كالسكه برويم درشكه گرفته به‌سمت « كانطور » [ رفتيم 
  ] .\r\nچون حضرت و الا فرموده‌اند زيور خانم هم الموت براى ديدن بيايد و من هم محض آن‌كه عينى احتمال دارد بماند زبيده خاتون همشيرهء شهربانو خانم مادر نوشيروان ميرزا را براى تنهائى نزهت مىبرم . دو كالسكه در پنجاه و سه تومان تا كونده كرايه شد ، اما به شرط آن‌كه هر وقت بخواهم بدهد . اسبهاى من در كونده هستند . يك دفعه هم ابو القاسم تلگراف كرده بود . تا برويم مبلغى هم مخارج آن شده است .\r\n\r\nبازار و رمضان\r\nمقتدر وزارت داخله رفت من بازار گردش كه هيچ شباهت با سابق نداشت . هوا گرم مردم نصف در ييلاق ، نصف در توى زيرزمينها در حوض خانه‌ها مشغول روزه خوردن ، به اين دو جهت هيچ جمعيت در بازار نبود . بازار مثل ايام معمولى بود نه مثل ماه رمضان .\r\nمسجد شاه رفتم آنجا هم خبرى نبود . امام جمعه به نماز آمد . دوازده نفر دنبال او نماز مىكرد .\r\nمسجدها هم كساد است واعظهاى خوب تمامى خراسان رفته‌اند . اعتقاد مردم هم كم شده . مسجد مروى كه سابقا تا توى بازارچه و تمام پشت‌بامها جمعيت براى نماز جمع مىشد درش بسته بود ، كانه ماه رمضان نيست .\r\n\r\nميوه در طهران\r\nامروز به قدرى ليموى تازه از مازندران به شهر آورده بودند كه هر جا را آدم نگاه\r\n\r\n","description":"","footnote":"","page_name":" 4844 ","page_number":720},
  {"content":"\r\n\r\nمىكرد ليمو بود . توى دكانها ، بار الاغها ، توى طبقها ، سرگذرها مملو از ليمو بود ، دانه‌اى يك قران الى دوازده شاهى . من مقدارى خريده كه شمران ببرم . ميوه‌جات امسال زياد است ، طهران هم وفور نعمت .\r\nهمه قسم ميوه آورده‌اند حتى هندوانه . هيچ شهرى مثل طهران ييلاق و قشلاق متعدد دور و نزديك ندارد كه متصل ميوه‌جات را تدريجا بياورند . در طهران چهار ماه آلوبالو هست . از قم گرفته ، بعد ورامين ، بعد شهريار مىآورند تا برسد به خود شهر ، بعد باغات اطراف شهر ، بعد شمرانات ، بعد پس قلعه تا برسد به ارنگه و لورا و پشت كوه . الان چند ماه است باقلاى تازه طهران هست .\r\n\r\nبلژيكيها و ماليه\r\nافطار را با هرمز ميرزا خانهء مينو خانم ارفع السلطنه خورده سوار دوچرخه شديم راست يوسفيه خدمت آقا رسيديم . خيلى صحبت از ادارهء ماليه و ماليه و محاكمات شد .\r\nآقا مىفرمود آنچه شما در روزنامه در باب مرنارد و بلژيكيها خوانديد تمام معلول غرض بود واقعيت نداشت . اگر تا به حال بودند ادارهء ماليه خيلى ترتيب پيدا كرده بود و عايدات دولت زياد . جمعى كه با منافع آنها منافات داشت دست به‌هم داده وكلا هم كمك كردند و ماليه را برهم زدند . حال ناصر الملك يا وزير ماليه حواله‌جات بىمعنى مىدادند تقصير آنها نبود .\r\nسال گذشته بيست و شش هزار خروار به خالصه‌جات طهران تخفيف دادند ، امسال به واسطهء كم آبى و سن كه دو بهانهء بزرگى است هيچ نخواهند داد . صيغهء عقد اجاره با تخفيف باهم خوانده مىشود . در دادن اجاره و حكم تخفيف مداخلهاى گزاف مىشود .\r\n\r\nميرزا رضاى مستوفى\r\nميرزا رضاى مستوفى كه رئيس ماليات مستقيم بود خانهء چهل هزار تومانى قرب سفارت انگليس خريد . هركس مىخواهد مال دولت را بخورد و مىبيند در محاكمات محكوم دارد مىشود فورا تقديماتى داده استدعاى كميسيون مىكند .\r\n\r\nكميسيون ادارهء محاكمات\r\nوقتى بلژيكها بودند و مدتى بعد از آن از ادارهء محاكمات مرا براى كميسيون دعوت مىكردند . چون آگاه بودم حق مىگفتم و ضديت مىكردم . بعدها كه ديدند من پخته نمىشوم و حق را مىگويم ميرزا ابو القاسم خان سعد السلطنه را دعوت مىكنند كه آدم\r\n\r\n","description":"","footnote":"","page_name":" 4845 ","page_number":721},
  {"content":"\r\n\r\nپوچ سست عنصر حرف‌شنوى است . بارى اين كميسيون را از اين قبيل اشخاص منعقد مىكنند . پس از طرح قضيه و يك گفتگوى مختصرى كميسيون برهم مىخورد . آن‌وقت ديگر كميسيون را منعقد نمىكنند و آن محاكمه مسكوت عنه مىماند تا كميسيون رأى خودش را بدهد ، آنقدر مىماند تا كهنه و فراموش شود .\r\nاز آنجا شمران رفتيم ، ماهتاب بود ، خيابان در كمال صفا ، بسيار بسيار كيف كرديم .\r\n\r\nباغ نصير الدوله\r\nشنبه دهم رمضان - عصرها گردش مىرويم . جمعيت شب جمعه و روز جمعه در امامزاده صالح و امامزاده قاسم ( ع ) و مسافت بين اين دو جا زياد است . سر پل تجريش جاى خشك كثيف همه ايستاده‌اند كه زنها را تماشا كنند . يك شب خانهء عذرا خانم دختر نصير الدوله و يك شب باغ نصير الدوله رفتم . باغ نصير الدوله در سعدآباد است . هيچ كس در شمران باغ به آن خوبى ندارد . جهت آن هم اين است اينجا زمين باير بود خريد . بعد بواتال فرانسوى طرح كشيد درختكارى كرد . اين است بغايت قشنگ و ممتاز شده . وزرا ، معاونها را عزل نكردند نصير الدوله در معاونت باقى است .\r\n\r\nزياد شدن طلا و قيمت پولها\r\nطلا در ايران خيلى زياد شده . بانك بيشتر اسكناس را جمع كرده . الان طلا مثقالى دو تومان و دو هزار است . در دكان صرافها خيلى پول زرد است . منات كاغذى نزديك است يك قران بشود . منات طلا چهار هزار و ده شاهى است . اشرفى ايران هفده هزار ، پنج هزارى زرد نه قران . برات ليره لندن سه تومان . از همه بهتر مىگويند خريد برات ليره است .\r\n\r\nازدواج باقر كاظمى و عين الملوك\r\nحكايت عين الملوك باز تجديد شد . ميرزا باقر خان از اجزا وزارت خارجه « 1 » است كه شمران آمده خودش دو مرتبه نزد افخم الدوله آمد . يك روز هم حاجى آخوند آمد .\r\nسياهه را قبول كردند . هزار تومان مهر ، چهارصد تومان با شال و انگشتر و چيزهاى ديگر كه معمول است نقد بدهند . حالا بايد من شهر بروم تا معتصم الدوله آمده مبادلهء سياهه بشود ( معتصم الدوله پسر مرحوم ميرزا سيد كاظم ريش است ملقب به وزير دواب ) . اما\r\n\r\n\r\n","description":"","footnote":"\r\n( 1 ) - مشار اليه امروز وزير خارجهء مملكت ايران است ، 20 شوال 1352 ، دى 1312 . ( حاشيهء مؤلف )\r\n","page_name":" 4846 ","page_number":722},
  {"content":"\r\n\r\nاين مسئله يك كسالت و كدورت خاطرى براى نزهت الملوك دارد كه نمىدانم چه قسم رفع آن را بنمايم . دو خواهر كوچك‌تر شوهر كرده و او مانده است . فقط به تقصير آن‌كه قدش كوتاه است . . .\r\nشب نوشيروان ميرزا را مغازهء تجريش برده پيراهن ، فكل ، كراوات و لوازم آن را برايش خريدم . آنها كه فرنگستان نرفته‌اند خيلى مدتر و شيك‌تر از ايشان هستند كه پنج سال روسيه بوده‌اند . براى صيغه‌هاى حضرت و الا هم نفرى يك قواره پارچهء پاريسى خريده دادم . با وصف آن‌كه مخارج شام و ناهار ندادم باز خيلى خرج من شده بيشتر تكلفات و انعامات شده است .\r\nامروز عصر بچه‌ها با زيور خانم شهر يوسفيه رفتند كه انشاء اللّه دو سه روز ديگر برويم . عين الملوك قرار شد همان خانهء حضرت و الا بماند تا عقد عروسى شود . الحمد للّه از پشت كوه قاف خلاص شد . ديگر كشگرك نمىبيند ، چه و چه . يك علت شوهر نكردن عينى به اسمعيل خان همين بود كه ميل نداشت قزوين وطن و اقامت كند .\r\n\r\nكشته شدن منتخب الدوله - هفت برادر\r\nيكشنبه يازدهم ، دهم درجهء سرطان - ديروز عصر منتخب الدوله خزانه‌دار را در ميان خيابان اميريه جنب خانهء با قراف مقتول كردند . قاتل را كه دو نفر بودند آدم صباح السلطنه عيال سعد الملك مرحوم به گمان دزد مدتى تعاقب مىكند . اول عباى خودش را انداخته بعد كه آدم صباح السلطنه كت او را مىچسبد كت را هم به چابكى از تن بيرون آورده و فرار مىكند . پليس سواره و پياده رسيدند . همهء آن خانه‌ها را تفتيش كردند اثرى ديده نشد . افخم الدوله شهر بود مىگفت اول برايش تلفن كردند كه وزير ماليه شما را خانهء خودش خواسته . نزديك ظهر درشكه كرايه گرفته حركت مىكند كه دچار ترورهاى كميتهء مجازات مىشود . منتخب الدوله برادر امير اعلم سردار است ( دكتر امير خان سابق ) .\r\nهفت برادر هستند پسرهاى معتمد الوزاره كه مدتها در شام و جده و جاهاى ديگر قونسل ايران بوده . مادر اينها هم اهل دمشق است . در اين مسافرتها فرزندان خود را خوب تربيت كرد ، همه با علم همه با كمال . منتخب الدوله صاحب كمال بود . چند زبان مىدانست .\r\nشخص كارى جدى خوبى بود . در وزارت ماليه چهار نفر مثل او نداشتند . در ميان اداره از هر حيث امتياز داشت . تقصيرى هم على الظاهر براى او نمىتوان فرض كرد مگر عداوت و هم‌چشمى .\r\n\r\n","description":"","footnote":"","page_name":" 4847 ","page_number":723},
  {"content":"\r\n\r\n\r\nخداحافظى\r\nعصر اول با خانوادهء افخم الدوله وداع كرده بعد آمديم باغ پائين حضور حضرت و الا .\r\nقدرى فرمايشات فرمودند ، بعد برخاسته روى مرا بوسيدند . من هم دست مبارك را بوسيده با حال رقت از اطاق بيرون آمدم . بعد با همشيره‌هاى كوچك و زنهاى حضرت و الا خداحافظى كرده آن‌وقت قمر الدوله و عين الملوك را بغل گرفته وداع كامل نمودم .\r\nبعد بيرون آمده با هرمز و پرويز و محمود پسرهاى حاجى آقا و انوشيروان ميرزا وداع نموده سپس با حاجى افخم الدوله سوار دوچرخه شده حركت به‌سمت شهر نموديم .\r\nديشب هرمز جرحى به دوچرخه وارد كرده بود كه مالبند را طناب بسته بودند . كم‌كم شكاف مالبند وسيع مىشد تا زير قلهك و باغ مخبر الدوله دوچرخه از كار افتاد . ما نوكرى هم همراه نداشتيم . افخم الدوله مرا با دوچرخه آنجا گذاشت كه خودش از قلهك درشكه گرفته باغ برود درشكه و آدم آورده با درشكه شهر [ برويم 
  ] و آن آدم دوچرخه را به يك شكلى شهر براى تعمير بياورد . زنبورها و مگسها اسب را احاطه كردند و متصل تكان مىخورد . من هم مشغول چرت شدم ، به گمان اين‌كه افخم الدوله دو سه ساعت ديگر هم نخواهد آمد . برعكس تصور من افخم چيزى نكشيد آمد با بالاخان كه از عقب ما مىآمد برود ورامين . طناب اسب بالاخان را باز كرده مالبند را محكم بستيم . يك نفر فقير هم دو هزار اجير كرده جلو اسب را گرفت و با بالاخان حركت نمودند . افخم الدوله رفت باز قلهك درشكهء كرايه بگيرد . باز طولى نكشيد با درشكه‌اى مراجعت كرد . در ميان آن يك نفر آخوند نشسته بود . ايستاد و گفت بفرمائيد . سوار شدم . آخوند دو سره درشكه گرفته بود ، آن هم براى گرفتن اقرارى از عيال قوام التجار شيروانى . افخم الدوله تكليف كرده بود چيزى به درشكه‌چى بدهد و رديف او شود . قبول كرده بود . به عجله ما را به شهر آورد . چهار راه كنت ما را پياده كرد . درشكهء ديگر كرايه كرده رفتيم نظاميه .\r\nگفتند عزيز الملوك هم يوسفيه است . به پسرش ميرزا حسين خان گفتم سحر آنجا مىآيم .\r\nرفتيم خانهء فخر الملك هيچ كس نبود . چيزى هم به افطار نداشتيم . دختر كوچك فخر الملك با حاجى زرى خانهء فخر السلطنه [ بودند . 
  ]\r\n\r\nعبد اللّه مستوفى و مريم خانم\r\nدختر ديگر فخر الملك عيال ميرزا عبد اللّه خان ( ميرزا عبد اللّه خان پسر ميرزا نصر اللّه گركانى است ) دعوت افطار داشتند . ما هم دنبال آنها افتاده سر زده وارد شديم كه باعث تعجب مريم خانم و شوهر شد . گفتيم تعجب ندارد گرسنگى را چه ديده‌ايد . افطار\r\n\r\n","description":"","footnote":"","page_name":" 4848 ","page_number":724},
  {"content":"\r\n\r\nخورديم . ميرزا عبد اللّه خان ناخوش بود . مريم دو بچه پيدا كرده . خانم مد و شيك رعنائى است . افخم الدوله سر ختم منتخب الدوله رفت .\r\n\r\nوضع « سن »\r\nميرزا عبد اللّه خان رئيس مميزين طهران و دماوند است . امسال هم سر سن ورامين بود . مىگفت دوازده خروار سن جمع كرده هريك من تبريز سن سى و پنج هزار عدد است . محل توقف و مسكن آنها پس از خوردن محصول تا اواسط بهار كوه قره آقاج ورامين است . اين كوه يك فرسنگ عرض ، دو فرسنگ طول دارد . يك دفعه به حكم نادر شاه افشار همه اين كوه را آتش زده‌اند . حاليه هم جز آتش زدن كوه چاره نيست و من به هفتاد هزار تومان مىتوانم كوه را آتش بزنم . اين سن پس از حالت خمودى برخاسته مىروند . هيچ معلوم نشده است كجا مىروند . بعضى سالها مىماند و تمام محصول را مىخورد بعد از دو ماه مراجعت مىكند . همان در هوا صدائى مىكنند كه بچه‌ها هم به هواى آن صدا برخاسته با مادرها مىروند كوه قره‌آقاج . بعضى اوقات مادرها هم پائين آمده بچه‌ها را در خوردن محصول كمك مىكنند كه تمام محصول در اين صورت تلف و خوراك آنها مىشود . امسال ورامين كمتر سن داشت اما به واسطهء تدابير دولت سن به اطراف طهران و غار و فشارفويه هجوم آورد كه هيچ سالى در آنجا سن ديده نشده بود و محصول را خورد .\r\nاز آنجا خانهء فخر الملك رفتم كه همسايه هستند . مدتها صحبت شد . بعد با خبير همايون خيابان گردش رفتم ، سحر نظاميه . افخم الملك روزه نمىگيرد ، يعنى از وقتى كه سنگ مثانهء او را بيرون آورده‌اند . امسال هركس نبض خودش را به حكيم نشان بدهد مىگويد روزه را بخوريد گردن من . چون خودش هم روزه نيست و عقيده هم ندارد .\r\nمردم هم مرضهاى غريب و عجيب پيدا كرده‌اند .\r\nدوشنبه 12 رمضان المبارك - مقارن ظهر از خواب بيدار شدم . محمّد على خان را بازار فرستادم . خودم با كربلائى محمّد على براى « كانطور » ارباب بهمن حركت كرديم . چون از بردن زبيده خانم منصرف شدم رفتم اگر بشود يك كالسكه را فسخ كرده و محمّد على را شمران بفرستم او به شهر نيايد . « كانطور » بسته بود . محمّد على را روانه كردم . بعد منتقل شدم كه كالسكه فسخ نشده چرا برود . از دنبال او رفتم خيلى تند رفته بود . نزديك بود غش بكنم . هرطور بود خودم را خانهء عميد الدوله رساندم و روى نيمكت افتادم . يك ساعت استراحت كردم . مجددا « كانطور » رفتم كه نزديك قزاقخانه است . منشى اداره قبول نكرد . با وصف آن باز محمّد على را فرستادم . چون بنا بود با قمر الدوله و\r\n\r\n","description":"","footnote":"","page_name":" 4849 ","page_number":725},
  {"content":"\r\n\r\nعين الملوك شهر بيايد سپردم اگر در راه ديدى و مراجعت كن . برحسب اتفاق همين‌طور هم شده بود . خودم خانه رفتم عطش زياد غلبه كرده بود . عصر خبير همايون آمد . به اتفاق خانهء شعاع الدين ميرزا به دعوت افطار برويم . ديگر ممكن نشد پياده بروم . درشكه گرفتم . حاجى امير الدوله ، پسرهايش با افخم بودند . بعد از صرف افطار براى يوسفيه حركت كرديم . خانمها همه بودند . نوشيروان ميرزا و هرمز [ و 
  ] پرويز هم آمده بودند .\r\nمعتصم الدوله و حاجى آخوند براى مبادلهء اخراجات عقد و عروسى آمده بودند .\r\nقدرى با آنها نشسته ، سياهه به مباركى رد و بدل شد . آنها رفتند حاجى واليه و دخترهايشان هم رفتند . قرار شد فردا شب افطار آنجا برويم . حاجى واليه سر ختم منتخب الدوله رفته بود ، مىگفت خانم وثوق الدوله مىگفت همهء ما تا چند روز ديگر از اين شهر مىرويم . اما كجا برويم ، روسيه و راه هم شلوغ‌تر از ايران است .\r\n\r\nمستوفى طلاق داد\r\nوقتى كه عيال مستوفى الممالك ( مدتى است اين عيال كه دختر معير الممالك است طلاق داده . اما در خانه و مشغول پرستارى اطفال است خارج نشده شوهر نكرده . اين عصمت الملوك آخر عصمت خود را نگاه نداشت . زمانى كه مستوفى فرنگستان بود با امان اللّه ميرزا معروف كه جوان آراسته‌اى بود و در قضيهء تبريز توقيف روسها شد و حكم به قتل او كردند خودش را با تپانچه كشت رفيق شد . مدتها عيش‌ونوش داشتند تا مستوفى از فرنگ آمد . دايهء او مطلب را گفت و بعد خود آقا را آورد واقعه را رؤيت كرد ، بعد طلاق داد . ) مىرفت گفت به اين كميته خودتان بگوئيد اول ما زنها را بكشند آن‌وقت مردهاى ما را . زيرا ما زندگانى را پس از مرگ شوهرها لازم نداريم .\r\n\r\nمنصبهاى امير اعلم\r\nامير اعلم داماد وثوق الدوله است . ده جا مواجب رياست مىبرد . رئيس اطباء ژاندارمرى ، رئيس اطباء نظام ، رئيس مريضخانهء احمديه ، رئيس مريضخانهء اطفال و نسوان ، رئيس حفظ الصحهء دولتى [ است 
  ] . چند شغل ديگر هم دارد كه من فراموش كرده‌ام . با همهء اين مشغله سردار هم هست ، وكيل هم مىشود .\r\n\r\nدستخط عز الدوله\r\nحضرت و الا دستخط اظهار التفاتى مرقوم داشته بودند و به توسط نوشيروان ميرزا\r\n\r\n","description":"","footnote":"","page_name":" 4850 ","page_number":726},
  {"content":"\r\n\r\nنامهء عز الدوله\r\n\r\n","description":"","footnote":"","page_name":" 4851 ","page_number":727},
  {"content":"\r\n\r\nگل دستمال گردن مرواريد كه ميان آن الماس بود مرحمت فرموده بودند . « 1 » جواب تشكرى عرض شد . حضرت و الا با وصف آن‌كه متصل براى پول و حساب دستخط مىفرمودند در طهران كلمه‌اى از آن با من فرمايش نفرمودند . فقط فرمودند همه مال خودتان است ، اما گاهى از من ياد بكنيد . شرم حضور حضرت و الا خيلى است . در اين سفر بسيار بسيار به من التفات فرمودند . صيغه‌هايشان مثل كنيز و كلفت كار مرا مىكردند . بعد از سحر با حاجى افخم و عزيز الملوك نظاميه آمده استراحت شد .\r\n\r\nجنگ روزنامه‌ها\r\nشنبه 13 رمضان - روزنامهء « ستاره ايران » به عنوان « كوكب ايران » ليكن به همان نمره و به مديريت همان كمال السلطان امروز منتشر شد . حمله به « نوبهار » و « ايران » آورده و جواب كاغذ وثوق الدوله را به نمرهء ديگر حواله كرده است . جنگ بين روزنامه‌جات درگرفت و حالا تماشا بايد كرد . بازار رفتم بعضى چيزها خريده شد . خلوت بود هيچ شباهت به رمضانهاى سابق ندارد . مساجد كه هيچ خبرى نيست . وعاظ معتبر تمامى مشهد تشريف دارند .\r\n\r\nلباس فرنگى\r\nافطار خانهء فخر الملك حكمران دار الخلافه دعوت داشتيم . دائى جان معتضد السلطنه و فخر الممالك بودند . دخترهايشان بودند . لباس جز چارقد همه فرنگى است . افطار خيلى ممتازى درست نموده بودند . افسوس كه جز آب اول افطار چيزى نمىشود خورد .\r\nمعتضد السلطنه روزه نيست . عليل شده ، فقير شده . آن صحبتها ، آن مجلس‌آرائيها ، آن مضمون گوئيها پاك از ميان رفته . خداوند خودش وسيله‌اى براى او بسازد .\r\n\r\nفخر الملك و اولاد فرنگى مآب او\r\nفخر الملك سرگيجه دارد . طبيب گفته روزه نگيرد . ليكن فخر الملك مقدس است بدون آن‌كه مرضى داشته باشد روزه نخواهد خورد . از پسرها فخر الممالك و حاجى عليقلى خان كوچكى « 2 » روزه بودند . سايرين گنده گنده روزه را مىخورند . دو پسر\r\n\r\n\r\n","description":"","footnote":"\r\n( 1 ) - سنجاق با همه سفارشات به غارت رفت ( يادداشت از مؤلف ) .\r\n( 2 ) - عليقلى اردلان بعدها به سفارت و وزارت امور خارجه و وزارت دربار رسيد ( ا . ا . ) .\r\n","page_name":" 4852 ","page_number":728},
  {"content":"\r\n\r\nفخر الملك رضا قلى خان و ناصر قلى خان « 1 » يك سال و نيم الى دو سال بلژيك رفته‌اند .\r\nبزرگ بودند و عيش مىكردند . فقط زبان فرانسه را بلد شده‌اند . بعد از شروع به جنگ كه طهران آمدند وارد خانه با همان كلاه و لباس فرنگى شده بودند . ديده بودند خدمتكار رخت مىشويد با تغير گفته بودند باز رخت در خانه مىشوئيد . قدرى گذشته بود گفته بودند گرسنگى داريم . گفته بودند چه ميل داريد . پس از فكر زياد و با انگشت به پيشانى زدنها گفته بودند گوشت پخته . فصل خشخاش بود و حاضر داشته بودند جلوى آقايان مىگذارند و مىگويند اين را ميل كنيد . گوشت پخته در ايران عصر كسى نمىخورد . به هم ديگر نگاههاى تيز و تند كرده بودند كه اين چه چيز است . گفته بودند مدت زمانى نيست از طهران رفته‌ايد چطور نمىدانيد . گفته بودند نمىدانيم . بعد گفته بودند اين خشخاش است . نگاه شديدى كرده بودند و گفته بودند خام خام چطور بخوريم ؟ بعد قوطى سيگارد خواسته بودند . گفته بودند « صندوق » سيگارد ما را بياوريد . شب وقت خواب گفته بودند ما محال است بدون تختخواب بخوابيم . گفته بودند در خانه نداريم ، امشب را زمين بخوابيد صبح تهيه كنيم . گفته بودند ممكن نمىشود . بعد ميز توى اطاق را آورده بودند رختخواب روى آن انداخته بودند . براى قد آقايان كوتاه درآمده بود . ميز را به طاقچه چسبانده متكا را توى طاقچه گذاشته‌اند تا ممكن شده است آقايان سر را توى طاقچه [ بگذارند 
  ] و تتمهء بدن را روى ميز دراز كنند . همدم السلطنه مهمانى از آنها كرده بود . مطرب بود . آمده بودند به فخر الملك تكليف رقص كرده بودند . صبح در كنار روشويى تيغ دلاكى نبود قهر كرده بودند كه چطور صورت نتراشيده بيرون برويم ، اين چه خانهء خرابى است كه تيغ يافت نمىشود . همه اين حرفها را هم شكسته شكسته و به طرز فرنگيها كه فارسى بگويند صحبت مىكردند .\r\n\r\nزبان مادرى و چوب و فلك\r\nشايد اين مسئله را سابقا نوشته باشم و باز مىنويسم . شاگردهاى اولى كه در عهد ناصر الدين شاه و سلطنت ناپلئون سيم به لله‌گى حسنعلى خان امير نظام گروسى به فرنگستان فرستادند از آن جمله صحاف‌باشى معروف مرحوم كه علم صحافى را ياد گرفته بود [ هنگام 
  ] مراجعت حضور مرحوم اعتضاد السلطنه براى كارى آمده بود . اينجا دو قول است . بعضيها گفته‌اند حوض را « اوز » گفته بود . برخى مىگويند كاغذ را « پاپيه » گفته بود كه فورا مرحوم اعتضاد السلطنه چوب و فلك خواسته بود و فرموده بود كسى كه\r\n\r\n\r\n","description":"","footnote":"\r\n( 1 ) - بعدها به وكالت مجلس رسيد . ( ا . ا . )\r\n","page_name":" 4853 ","page_number":729},
  {"content":"\r\n\r\nزبان مادرى خودش را به اين زودى فراموش كرده بود باشد البته فرانسه و صحافى هم ياد نگرفته است ببنديد . پاهاى صحاف‌باشى آلا فرنگ را به فلك گذاشته به هوا بلند مىكنند و چوب مىزنند . در زير چوب متصل مىگفته است « كاغذ كاغذ » و باز چوب مىزدند . همين مسئله عبرت ساير شاگردها شده الفاظ و اداهاى فرنگى مآبى را ترك مىكند .\r\n\r\nبچه‌هاى فرنگ رفته\r\nمعتضد السلطنه لعنت به خودش - و هركس پسرش را فرنگستان روانه كند - مىكرد .\r\nمىگفت تمام اخلاق ايرانى را كنار مىگذارند ، اخلاق فرنگيها را هم ياد نمىگيرند . به خودشان ، به پدر و مادرشان و به اهل خانه متصل بد مىگذرد ، تلخ مىگذرد . ده يك آنها كه از فرنگستان مىآيند خط و سواد فارسى ندارند . هرگز يك صفحه گلستان ، يا يك غزل سعدى و حافظ نخوانده‌اند . كتب تاريخ ، كتب ادبيات ، كتب قصص و حكايات ما را هيچ نمىخوانند و نخوانده‌اند . هرمز به دوستانش كه مىخواهد كاغذ بنويسد به فرانسه مىنويسد . انشاء و املاء ايرانى هيچ نمىداند . حتى حرف زدن را فراموش مىكند . يك روز صبح به اطاق هرمز رفتم گفتم به اين ديرى چرا رخت مىپوشيد . خواست عذرى بياورد گفت تازه از چاى مىآيم .\r\n\r\nوداع با اقوام\r\nبارى ساعت سه با همه وداع ، ماچ و بوسه كرده از آنجا خانهء شاهزاده خانم رفتم .\r\nآنجا هم وداع به عمل آمده با اسد اللّه ميرزا افخم الدوله به‌سمت نظاميه رفتيم . من چرك و كثيف بودم . با اسد اللّه ميرزا حمام نمرهء محاسب الدوله قرب نظاميه رفتيم . حمام كوچك نظيف قشنگى بود ، هيچ كس هم نبود . بعد يوسفيه رفتم . سحر آنجا خورده نظاميه آمدم و استراحت شد .\r\n\r\nبازگشت به الموت\r\nچهارشنبه 14 رمضان - از نظاميه منزل آمدم . خانمها و بچه‌ها همه آنجا آمدند . با افخم الدوله ، هرمز و نوشيروان و سايرين خانهء ارفع السلطنه افطار كرديم . آقاى عماد السلطنه تشريف داشتند . از آنجا رفتيم منزل . چيزى نگذشت كالسكه‌ها حاضر شد .\r\nاما كاغذى از ابو القاسم به من رسيد كه از شمران مراجعت داده بودند كه من و مالها به\r\n\r\n","description":"","footnote":"","page_name":" 4854 ","page_number":730},
  {"content":"\r\n\r\nالموت رفتيم . ديگر نه جاى توقف بود نه پاى رفتن . مشورت كرديم . من ديدم باز بروم بهتر است تا مجددا تدارك رفتن ديده شود . كربلائى غلامعلى كه از مشهد مراجعت كرده بود تلگرافى به محمّد على زد كه فورا قاصد الموت فرستاده مالها را روانه دارند . با همگى وداع مفصلى كرده خصوصا با بچه‌ها و ساعت سه به سلامتى كالسكه نشسته از خانه حركت كرديم . در يك كالسكه من و نزهت خانم ، زيور خانم و بهمن نشسته‌ايم . در كالسكهء ديگر زبيده خاتون ، حاج بىبى كلفت سابق ما كه همراه مىبرم و ملكه خانم .\r\nمحمّد على لله در « باكس » « 1 » آن كالسكه ، محمّد على خان در باكس كالسكهء ما . نزديك امامزاده حسن ماه گرفت و امشب تمام جرم قمر منخسف مىشود . كالسكه‌ها دو « كروكه » بودند سرهاى آنها را خوابانيده تماشاى ماه را مىكرديم . چون شبهاى رمضان خواب نمىكرديم لذا كسل نبوديم . مگر بچه‌ها كه آخر خواب رفتند .\r\n\r\nورود به شاه‌آباد\r\nصبح دميده بود شاه‌آباد رسيديم . چاى و نان و هندوانه خورديم . هتل‌چى مىگفت همه اسباب مهمانخانه را جمع كرده‌اند . من بعد اينجا چاپارخانه مىشود ( ترقى معكوس ) . سالار منصور و امجد الاسلام پسر مجد الاسلام اينجا بودند كه قزوين مىروند .\r\n\r\nراههاى ايران\r\nسه ساعت از دسته گذشته حصارك رسيديم كه هنگام رفتن مثل بهشت بود ليكن حاليه صفائى نداشت . بلبل باز كمى مىخواند . اين مرغ زيرك الموت نمىآيد و چه خوب كارى مىكند ! از حصارك به زحمت مال گرفتيم . زيرا امروز راه در ايران منحصر به همين يك جاده شده است و تمام بار خارجه هم « كلى پستال » [ است 
  ] و بايد با گارى [ از 
  ] اين راه حمل شود . مال كم دارند . در هر مهمانخانه يا چاپارخانه ده بيست گارى مال التجاره معطل است تا چه وقت نوبت آنها برسد . براى آن‌كه صاحبان مال همراه نمىباشند مسافر بر بار سبقت مىكند .\r\n\r\n\r\n","description":"","footnote":"\r\n( 1 ) - باكس - محل نشستن درشكه‌چى . ( مسعود سالور )\r\n","page_name":" 4855 ","page_number":731},
  {"content":"\r\n\r\n\r\nورود به ينگى امام\r\nظهر پنجشنبه وارد ينگى امام شديم . كاغذ نظم السلطنه را براى عباس خان مباشر كل فرستادم . فورا آمد . منزلى به غير مهمانخانه از او براى استراحت خواستيم زيرا در مهمانخانهء كثيف كه همان كاروانسراى شاه عباسى است سالدات و قزاق منزل دارند ، به زنها خوش نمىگذرد . عباس خان جلو افتاد ما را به تلگرافخانه برد . جاى بد خشكى بود .\r\nتلگرافچى هم درها را بسته و رفته بود . سر در قلعهء ده را هم سالار منصور و امجد گرفته بودند .\r\nما را خواست ميان آبادى ببرد ، من گفتم امامزاده چطور است . يك مرتبه منتقل شده گفت از همه‌جا راحت‌تر و خنك‌تر [ ست 
  ] و زود جلو افتاد ما از عقب . مدتى در صحن امامزاده را زديم تا شيخ از خواب قيلوله برخاست و در را باز كرد داخل شديم . رواق و ايوان امامزاده خيلى خنك و خوب بود ، اما احتراما آنجا نرفتيم . به اطاقهاى شيخ متولى داخل شديم و فورا در را بستيم كه مگس داخل نشود و بتوانيم استراحت كنيم .\r\nعباس خان رفت كه بارهاى ما را روانه كند و بعضى لوازمات بفرستد . هندوانه و طالبى زياد با خيار همراه داشتيم . اما طالبيها را محمّد على لله و محمّد على خان چيزى باقى نگذاشته بودند و هرچه ما طلبيديم چيزى به چنگ نيامد . هندوانه‌ها و خيار و ماست كيسه كرده كه به كالسكه انداخته بوديم صرف شد . شوكت خانم نانهاى شيرمال خوب براى ما تهيه [ ديده 
  ] و در سفره گذاشته بود . در توقف شهر همگى كفك زده و ضايع شده بود كه مايه افسوس زياد شد . بعد از صرف ناهار هريك يك سمت دراز كشيده خواب رفتيم .\r\n\r\nمخارج طهران\r\nعصر چاى خورده با شيخ صحبت كرديم . شيخ اهل آذربايجان است . سى سال است متولى امامزاده شده و عيال هم گرفته . اهل و عيال را از ترس قزاقهاى روس در آبادى گذاشته تنها در امامزاده مانده است . از من سفارشنامه براى حاجى على آقا خواست كه توجهى از شيخ بكند . قزاقهاى ايرانى قورخانه از رشت به طهران مىبردند . دو نفر برزلجينى قزاق بود . دو نفر هم پول براى حضرت و الا مىبردند . عريضه عرض كرده روانه داشتم . چند تومان هم اسكناس داشتم با پول سفيد حضرت و الا عوض كردم مبادا در اين منازل برندارند . درست خرج من در طهران هشتصد تومان شد و فقط بيست تومان همراه داريم . انعام سورچيها هم دو مقابل و چهار هزار شده است .\r\n\r\n","description":"","footnote":"","page_name":" 4856 ","page_number":732},
  {"content":"\r\n\r\n\r\nقاصد براى الموت\r\nعباس خان آمد . رئيس تلگرافخانه به عذرخواهى آمد . گردش‌كنان رفتيم تا مهمانخانه .\r\nمن از عباس خان خواهش قاصدى كردم كه الموت بفرستم . در اين صحبت بوديم رئيس پستخانه رسيد گفت قاصد پست ما به طالقان مىرود . جويا شوم شايد خودش كاغذ شما را ببرد . ما در ميان دالان نشستيم . پس از نيم ساعت با قاصد آمد كه مىبرد . من سؤالاتى از قاصد پستخانه كردم . ديدم الموت رفته همه‌جا را بلد است . گفتم كاغذ مرا چه وقت مىرسانى . رئيس گفت فردا شب . خودش گفت نصف شب . من شاد شدم . كاغذ و قلم و مركب رئيس پست آورد كاغذى به تقى خان نوشتم كه ما در انجلاق توقف مىكنيم . مال زود زود با تنخواه برسد . قدرى هم تغيرات كه چرا مالها را مراجعت دادند . پاكت را بستم دو قران نقد و يك تومان روى پاكت نوشتم « 1 » تقى در قلعه بدهد . مجددا قاصد را خواستم سفارشات كردم . اطمينان داد فردا شب برساند . از عباس خان تمنا كرديم نفوذ خودش را به كار برده سر شب مال برساند ما برويم .\r\n\r\nشام شب\r\nشب گوشت گرفته بوديم كباب و ماست و تخم‌مرغ داشتيم . عباس خان يك قاب گوجهء بسيار نيكو فرستاده بود خورديم و براى راه هم نگاه داشتيم . از ترس طالبيها حاليه خوب خوردنيها را حفظ مىكنيم . مال نيامد به چرت افتاديم . اما هر دقيقه بيدار شديم كه شايد كالسكه حاضر باشد . به هزار ماجرا و نفاذ امر مباشر كل پنج ساعت از شب رفته حركت كرديم . صبح قشلاق رسيديم .\r\n\r\nسگ به پنج قران\r\nمن در طهران در تجسس يك سگ كوچك بودم و به دست نمىآمد . يك روز ميان خيابان لاله‌زار ديدم مهترى فرياد مىكند آى پول يك تولهء كوچك خوب . يك سگ فروشى داريم . من صدا زدم آمد . سگ مشكى كه پا و دست و سينهء آن حنائى بود و روى دماغ آن هم خط حنائى كشيده بود در نهايت زيبائى همراه داشت و گفت آقا سگ من « فيدل » نمايش مىدهد و فورا دستهاى او را بلند كرد . سگ سر دو پا نشست ، بعد دست داد . خيلى خوشم آمد . قيمت كرديم گفت هرچه مرحمت كنيد . اسد اللّه ميرزا\r\n\r\n\r\n","description":"","footnote":"\r\n( 1 ) - قاصد طالقان پانزده روز پس از ورود من به قلعه تشريف آورد . عجب آن‌كه باز مطالبهء يك تومان داشت . من او را نديدم و الّا يك چوب خوبى مىزدم كه من بعد از اين كارها ننمايد . ( حاشيهء مؤلف )\r\n","page_name":" 4857 ","page_number":733},
  {"content":"\r\n\r\nهمراه گفت يك قران . مهتر چپ چپ به اسد اللّه ميرزا نگاه كرد گفت شرف مرا بردى .\r\nسگ به اين قشنگى هم يك قران . من گفتم پس چقدر . باز گفت هرچه بدهيد . پنج هزار دادم و سگ را با محمّد على خانه برد . انصافا سگ خوبى است ، خيلى زرنگ ، باهوش ، پاسبان . گربه را هم خوب دنبال مىكند . اين سگ در باكس درشكه جلوى محمّد على خان و سورچى منزل دارد . هر وقت هم پياده شويم پيش خود ما بدون هيچ خجالت مىنشيند .\r\nمال خانهء بانو عظمى بوده به ناز و نعمت بار آمده . توى اطاق و روى تشك و صندلى كه با خشكه مقدسى ما منافات دارد كه متصل با فيدل در زد و خورد هستيم . تا بعد چه شود .\r\n\r\nبىآبى\r\nيك جعبه هم بعضى گلهاى خوب از قبيل چائى پيچ و فيكوس و فلوكس و غيره همراه داريم كه هر دقيقه بايد نگاه كرد ، توجه نمود تا ضايع و خراب نشود . در قشلاق هيچ آب نيست . به توسط قزاق و سالدات امروز آب كثيف بدى از زياران موقوفهء حضرتى به آب انبار اينجا آوردند . اسبها در طويله از گرسنگى و تشنگى مشغول چرت زدن بودند . يك اسب مرده بود ، يكى دو تاى ديگر دراز كشيده مشرف به موت .\r\n\r\nنوكر كشيش امريكايى\r\nگاريهاى كلى پستال صف كشيده . يك گارى مسافر هم بود كه يك ارمنى از آن جمله بود .\r\nنوكر يك نفر كشيش امريكائى به طهران مىرفت دو سه انجيل فارسى داشت به من تعارف مىكرد بخرم . مىگفت چهار روز است اينجا سرگردان مىباشم و نمىدانم چند روز ديگر اينجا و چندين روز ديگر در تتمهء مهمانخانه‌ها بايد معطل شوم تا به طهران برسم . مىگفت آب را استكانى صد دينار ، يك قلقلك دهشاهى مىفروشند . گفتم شما با اين خرج گزاف چه مىكنيد . كاروانسراى زياران كه به فاصلهء سه هزار قدم به مهمانخانهء ويران خراب واقع بود با انگشت نشان داد . گفت جزو سالداتهاى روس چند نفرى ارمنى هست .\r\nمن به هنگام غذا آنجا مىروم از غذاى خودشان چاى و آب خودشان به من مىدهند .\r\nسير كه شدم مىآيم اينجا . باز كه از رفتن مأيوس شدم وقت غذا شد مىروم كاروانسرا .\r\nلهذا به من بد نمىگذرد ، بلكه خوش هم مىگذرد . ارمنى پيرمرد دل زنده‌اى بود . كلاه حصيرى فرنگى كثيفى هم به سر داشت . بعد مدتى به زبان انگليسى صحبت از مذهب پرتستان و كاتوليك به ميان آمد .\r\n\r\n","description":"","footnote":"","page_name":" 4858 ","page_number":734},
  {"content":"\r\n\r\nدر اين بين كالسكهء سالار منصور و امجد رسيد . مباشر زياران كه جوان تنومندى بود پيدا شد كه موقتا نايب مهمانخانهء خراب بىآب و علف هم هست . سه نفرى از وضع راه و منزلگاه و اسبها شكايت كرديم . گفت از اين بدتر هم خواهد شد . غصه نخوريد . بعد شكايت از نيامدن محصول كرد و گفت امسال يك جعبه تخم هم از ملك زياران به اين عظمت برداشته نشده . بيست خروار نخود كاشتم دو سير برنداشتم . يك مثقال آب نبود بدهم .\r\nبعد امجد صحبت داشت كه من هم براى همين كار طهران رفته بودم اما دختر سعد السلطنه به من همه را تخفيف داد ، بذر هم داد . مباشر زياران ورقه‌اى از جيب درآورده التماس تصديقى داشت . امجد گرفت و نوشت . سالار منصور هم نوشت و گفتند پس اين نيابت موقتى شما در اينجا براى همين گرفتن تصديق است لاغير . آن‌وقت داد به من . گفت شما هم مرقوم داريد . سالار و امجد با درشكه و مال خود مىرفتند من محتاج مال بودم . گفتم اگر مال به من زود مىدهى مىنويسم و الّا نخواهم نوشت . قول داد و قسم خورد قبل از ظهر مرا حركت بدهد . آن‌وقت من هم شرحى نوشته مهر نمودم .\r\nسالار و امجد رفتند نايب هم مفقود شد .\r\n\r\nوضع راه\r\nباز رفتيم سر داستان ارمنى . راستى غريب حكايتى شده كار ايران . چهل سال ، سى سال قبل اين راه از هر جهت منظم و مرتب و آباد بود . امروز كه بايد آهن شده باشد و هزار مزيت به‌هم رسانيده باشد اين‌طور خراب و ويران و بدون صاحب است . انسان با الاغ بارى حركت كند بهتر از سوارى كالسكهء اين راه است . هيچ كس هم هيچ حرفى نمىزند . در صورتىكه وزارت طرق و شوارع هم داريم . مبلغى مقررى وزير و مبلغهاى خطير به اجزا مىدهيم . كوير حوض سلطان سابق به از اين هتلها است .\r\nبه هزار داد و بيداد ، فحش و ناسزاى محمّد على لله مال به ما دادند . آن هم مىگفتند دعا كنيد مالهاى كونده اينجا بود و الّا با مال قشلاق چند روز ديگر هم حركت محال بود .\r\nسوار شديم . ارمنى كلاه را برداشته خداحافظى كرد و مىگفت تا چند روز ديگر ما اينجا باشيم برويد به سلامت .\r\n\r\nرسيدن به كونده - انجلاق\r\nپس از ظهر كوندهء خراب اندر خراب رسيديم . نايب آدم معقولى بود گفت مالهاى شما چندين روز اينجا معطل بودند ، دو دفعه هم من به طهران تلفن زدم . گفتند هنوز بليت\r\n\r\n","description":"","footnote":"","page_name":" 4859 ","page_number":735},
  {"content":"\r\n\r\nنگرفته‌اند . بعد مأيوس شده رفتند . اطاق كثيف منحصر به فرد مهمانخانه را كه مسكن خودش بود براى زنها خلوت كرد . به آن رئيس سالداتها هم سفارش كرد داخل اطاق نشوند . خودش هم رفت . ناهارى همراه داشتيم خورديم . نان خريديم يك من دوازده هزار .\r\nخواهش كرديم ما را انجلاق برساند . كالسكه‌ها را بستند و سوار شده رفتيم انجلاق .\r\nكنار نهر آب و همان باغاتى كه هنگام آمدن ناهار افتاديم . كالسكه‌چى كه كرد بود مرا كه پياده كرد گفت مىخواهيد اينجا خارج آبادى توقف كنيد . گفتم بلى ، آبادى كثيف و گرم است . گفت با دزدهاى كونده چه مىكنيد . گفتم به خدا خود را مىسپاريم . نايب مهمانخانه كدخدا قربان نامى از اهل انجلاق معرفى كرده بود خواستيم آمد . بعضى لوازمات از گليم و پلاس و ظرف و غيره براى ما آورد ، به تصور اين‌كه دو روز ديگر مالها مىرسد و كاغذ ينگى امام تلگراف شهر زود خواهد رسيد .\r\n\r\nانجلاق\r\nاما اين انجلاق هنگام رفتن نبود . آب هم كم ، درختهاى جوان از بىآبى خزان شده سايه ندارد . هوا به شدت گرم ، به علاوه باد گرم مثل باد سموم مىوزد كه به سر و صورت مىخورد انسان را كباب مىكند . آب قنات را به اسطلخ بسته‌اند . اسطلخ مملو از قورباغه است كه لاينقطع صدا مىكنند . هر شكل بود شب را مانديم و از شهر بادمجان و سيب‌زمينى داشتيم ، جوجه هم گرفتيم . زبيده خاتون شام خوبى تهيه ديد خورديم و به يك شكلى در ميان درختها با وزيدن باد گرم سموم خواب رفتيم .\r\n\r\nگرانى - قحطى\r\nكدخدا قربان و محمّد على لله هم به نوبت قراول كشيك شدند تا از شر كردهاى دزد كونده ايمن باشيم . صبح هفدهم با كسالت زياد از باد گرم ديشب كه هنوز هم مىوزيد بيدار شديم چاى خورديم . پانزدهم درجهء سرطان است . معلوم است با باد گرم كه وزيدن دارد هواى اينجا چه خواهد بود . گوشت كدخدا آورد اما گفت اينجا چيزى پيدا نمىشود ، آسيا نداريم گندم آرد كنيم . آب نداريم كه ميوه داشته باشيم . مالهاى ما براى اين‌كه صحرا هيچ علف ندارد تمام را به كوهها به مردم داده پراكنده كرده‌ايم . اينجا مىخواهيد بمانيد همه‌چيز را بايد از حصار خروان بياوريد . نان يك تومان ، روغن يك من هشت تومان و سه هزار ، ماست چاركى دو قران ، همه‌چيز گران است . امسال قحطى است . ما همه ساله در اين موسم به قدرى هندوانه و خربزه داشتيم كه بقالهاى شهر تا\r\n\r\n","description":"","footnote":"","page_name":" 4860 ","page_number":736},
  {"content":"\r\n\r\nپانصد تومان اربابى آن را اجاره مىكردند . امسال يك دانه براى نمونه نداريم . بدتر از بىآبى و نيامدن محصول ملخ بود كه آمد . هرچه از دست آنها باقى مانده بود خورد و رفت .\r\nمال گفتيم پيدا كنيد زرجه بستان برويم اقلا هواى خنك دارد ، ميوه دارد . گفت مال نيست . چند تا الاغ هست كه آنها هم از بىقوتى قوهء حركت ندارند . محمّد على لله را كونده فرستاديم با تلفن با اسعد الحكما صحبت كند جويا شود تلگراف رسيده يا نه ؟\r\nمحمّد على خان هم يك الاغ از آن الاغهاى بىقوت دو قران كرايه كرد رفت حصار لوازمات بياورد . خوب است در حصار يك نفرى داريم كه نصف آن الموتى است .\r\nتوضيح آن‌كه مشهدى اسمعيل قصابى هست از دهك الموت زن گرفته مقدارى هم ملك آنجا دارد . مالهاى من هم كه آمده بودند خانهء او بودند . محمّد على قرار شد برود هرچه مىخواهد از او بگيرد و بياورد . من ماندم كدخدا قربان ، زنها و بهمن و ملكه و فيدل .\r\nجعبهء گلها را ترتيب دادم . آنها را بيرون آوردم مرمت كردم سايه گذاشتم . زنها متصل فرش را از زير سايهء اين درخت به آن درخت مىكشيدند . پاهاى خود را ميان آب گذاشته تا خنك شوند . بداخمى و تغيرات بود كه مخفى و آشكار مىكردند . خوب شد عين الملوك همراه نيست و الا رو به كوه قاف كه مىرفت ، همچو جائى دچار شده باشد چه هنگامه‌اى برپا مىشد .\r\n\r\nصداى غورباغه\r\nبعد از ظهر محمّد على خان با الاغ و ماست و خيار و سبزى و گوشت آمد . ناهار آب دوغ خورديم . كشمش نبود مويز گرفته بود . معلوم است هسته‌هاى « 1 » مويز زير دندان مخلوط به نان و دوغ چه مىكند . كنار اسطلخ بىپير در زير سايهء گردو با صداى قورباغه ، ميان باد گرم يك چرتى زده شد . اما زنها تمام را مشغول آب‌تنى و آب‌بازى براى دفع حرارت بودند .\r\n\r\nدزدى كردها\r\nمحمّد على از كونده عصر آمد . گفت اسعد الحكما گفت اسمعيل قاطرچى شهر بود تلگراف را به عجله برده است . اميدوار شديم . شام شب هم داشتيم بادمجان و سيب‌زمينى بود . گوشت هم رسيده بود . بهتر از همه محمّد على مژده داد كه كردها از\r\n\r\n\r\n","description":"","footnote":"\r\n( 1 ) - در اصل حصه .\r\n","page_name":" 4861 ","page_number":737},
  {"content":"\r\n\r\nآسياى حصار گندم برده بودند علفهاى زرجه بستان را هم سرقت كرده بودند . چندين مأمور آمد نصف پراكنده ، نصف ديگر گرفتار مأمورين شدند . حالا مىشود شب را راحت خوابيد .\r\n\r\nترتيب زندگانى ما در انجلاق\r\nچه زحمت بدهم ، ما ده شب تمام را انجلاق سرگردان آمدن مال و آدم بوديم . در اين مدت بدون زيرانداز و روانداز قابلى نصف در سايه نصف در آفتاب سوزان به مشقت هرچه تمام‌تر سر كرديم . ترتيب زندگانى ما پيوسته از اين قرار بود . صبح بر مىخاستيم پس از صرف چاى تمام را به جاده نگاه مىكرديم شايد بيايند . پس از يأس زنها هركدام يك مجازاتى براى تقى و ابو القاسم بيك بالاخره براى اسمعيل جلودار تعيين مىكردند و فحش زياد به هريك مىدادند . من بيرونى مىرفتم و آن كنار اسطلخ زير سايهء درخت گردوى كذائى بود كه به تابش آفتاب دقيقه به دقيقه مىبايست جا را عوض كنم . صداى قورباغه ، بوى گند كثافات و مدفوعات كه در كنار اسطلخ و نهر آب شده بود عاجزمان مىكرد .\r\n\r\nخواندن سفرنامهء تبت - لرد هاردينگ\r\nدر همچو هوا و صفائى من مشغول كتاب مىشدم كه زمان آمدن حضرت و الا التفات فرموده بودند و آن سياحت نامهء شخص انگليسى است به تبت و لهاسه كه اين كتاب و يازده جلد كتاب ديگر از اين قبيل را مستر هاردينگ سفير دولت انگليس مقيم طهران در حكومت خمسهء ما 1319 براى حضرت و الا تعارف فرستاده بود . بعد اين مستر هاردينگ لرد هاردينگ [ شد 
  ] و تا سال گذشته فرمانفرماى هندوستان بود . حاليه در لندن يكى از اعاظم رجال آن دربار است . اما به واسطهء اصطلاحات و اسامى سخت صعب اشخاص و امكنه كه خيلى خيلى به ذهن ما ايرانيها دور است چندان هم به من لذت نمىدهد . اما از بيكارى مجبور بودم . نزهت هم در اندرون كه همان كنار نهر بىپير باشد كتاب امير معزى مىخواند كه آن را هم حضرت و الا التفات فرموده بودند .\r\n\r\nخوردن آب دوغ\r\nمحمّد على خان با الاغ به حصار مىرفت . محمّد على هم بهمن را برداشته گردش مىرفت . ظهر يا بعد از ظهر محمّد على خان با آذوقهء يك روزه ما مىآمد . فورا از باغچهء كوچكى كه يكى از رعايا براى ارباب ده سبزيجات و چند بوته خيار كاشته بود سبزى و\r\n\r\n","description":"","footnote":"","page_name":" 4862 ","page_number":738},
  {"content":"\r\n\r\nخيار گرفته آب دوغ علم مىشد مىخورديم . بعد من باز كنار اسطلخ آمده با بهمن استراحت مىكرديم اما خيس عرق ، لخت و عور و اقلا ده مرتبه آب تا عصر مىخورديم .\r\nدر حقيقت گيلاس آب از دست ما به زمين نمىآمد . امتنان بايد داشت كه آب انجلاق گوارا بود و الا ما را ناخوش مىكرد . زنها به قول خودشان اين چند ساعت را پرپر مىزدند تا قدرى سايه شده هوا خنك شود و متصل آب‌تنى مىكردند يا رخت‌شوئى ، بعد چاى مىخورديم نماز مىكرديم . به زحمت لباس پوشيده كنار جاده قدم مىزديم و راه را مىپائيديم .\r\nشب زبيده خاتون و حاج بىبى پختنى طبخ مىكردند كه اغلب آبگوشت و دو شب هم پلو بود . از كدخدا قربان هم هرچه مىخواستيم مىگفت نيست . بعد مىرفت و مىآمد به سه برابر قيمت پول مىگرفت حاضر مىكرد . گربه‌هاى ده و سگهاى ده كه بوى گوشت و پختنى به دماغشان رسيد ما را احاطه كردند . دايم مىبايست سگ را چخ كرد و گربه را پيشت . كجا اعتنا مىكردند . نزديك بود چشم ما را بيرون بياورند . دو شب هم گربه به قدر يك من گوشت ما را دزديد و خورد . كم‌كم مرغهاى آبادى هم علاوهء آنها شد .\r\nيك كيش هم به كارهاى ما و چخ و پيشت اضافه گرديد . بارى حقيقت در نهايت سختى گذشت و اگر باز بردبارى من و خوش‌خلقى من كه از روى لاعلاجى به خرج مىدادم نبود كار قافله ما نهايت دشوار مىشد .\r\n\r\nحركت به سوى طالقان\r\nروز 21 - درخواست قاصدى از كدخدا كرديم . به زحمت يك نفر پيدا كرد . يك تومان قرار داديم بدهيم برود تا يرك . كاغذى به موسى خان كدخداى آنجا نوشتم به قلعه روانه كند . تمام مخارج ما را هم مشدى اسمعيل مىدهد و الا كار ما خراب اندر خراب بود .\r\n23 - قاصد انجلاقى با قاصد موسى خان آمدند . كاغذى تقى نوشته بود ما خبر نداشتيم . 23 كه همين روز ورود قاصد باشد مال از قلعه حركت مىكند . سه روز به انتظار شديد گذشت كه اين سه روز بيشتر از آن هفت روز به ما اثر كرد .\r\nصبح 26 - سر و كلهء اسمعيل جلودار ، يوسف آبدار ، اسمعيل و ابراهيم قاطرچى و مهتر و دو نفر الموتى ديگر اسب و قاطر پيدا شد . به هركدام آنها مقدارى فحش و بد گفتم . همه تقصير را گردن ابو القاسم مىانداختند . بعد معلوم شد محمد على توسط اسمعيل قاطرچى به تقى نوشته مال روانه كنيد ، ليكن تقى اعتنا نكرده و گفته است دروغ نوشته . زنها خط نشانها براى اين دو كشيدند . اسمعيل هر جا رفت و هرچه به هركس گفت جواب فحش شنيد . ناهار خورديم ، چاى هم صرف شد . اشياء و اسبابهاى كدخدا قربان\r\n\r\n","description":"","footnote":"","page_name":" 4863 ","page_number":739},
  {"content":"\r\n\r\nيا مبلغى انعام تحويل شد . ( تقى مبلغى پول هم فرستاده بود ) سه ساعت به غروب مانده انجلاق را وداع گفته سوار شديم .\r\n\r\nغريب مزرعه\r\nاز چناس گذشتيم ، شيخ الاسلام عمارت عالى با سقف آهن ساخته و خودش هم آنجا منزل دارد . قاصد يركى جلو و هادى ما بود . ما را به غريب مزرعه برد . آبادى كوچكى بود . در يك باغ منزل كرديم هوايش سرد بود . شام را بيرون يوسف تهيه كرد . از قلعه همه چيز آورده بودند حتى نان . اينجا هم كم آب است . يونجه را يك من چهار هزار دادند .\r\nامسال بىآبى هنگامه مىكند . همه‌جا محصول بد است طورى كه بذر را نداده . شب به عوض هواى گرم انجلاق خنك بود و خوب استراحت كرديم .\r\n\r\nراه يرك\r\nصبح 27 رمضان - صبح زود سوار شديم . زنها همه قاطر سوار مىشوند . من اسب سوارم و اسب من در كوه خوب حركت مىكند . ملكه « تاتو » را سوار است و مثل كبك در كوه حركت مىكند . ما از راه يرك مىرويم كه گفتند خنك‌تر است اما سخت‌تر است و دور تر . از گردنه گذشتيم همه‌جا سرازير شد تا رودخانهء شاهرود طالقان ، اما سخت بود و اغلب پياده شدم . رودخانه آبش كم ، آبادى اسفران طالقان بالا واقع است . من در باغات كنار رودخانه به ناهار افتادم . اين آب يقينا امسال به رشت نمىرسد . ناهارگاه ما باصفا و خنك بود . گلها باز ضايع شده بود ، مدتى مشغول اصلاح آن شديم . كدخدا هدايت از اسفران با مرغ و ميوه و نان و ماست و پنير آمد . مرغها را رد كرديم ساير چيزها را قبول .\r\nبعد از ناهار من كمى استراحت كردم . بعد برخاسته چاى خورده سوار شديم . كدخدا جلو جلو مىرفت . اما يك راهى از شاهرود تا خود آبادى بود كه نصيب احدى نشود .\r\nتمام سربالا پيچ پيچ و به شدتى پيچها تنگ و سربالائى تيز بود كه مالها تا ده نيمه جان شدند و اسب اسمعيل به كلى واماند . نزديك ده كدخدا فرياد كرد بره بياريد ، بره بياريد .\r\nمن كه از بدى راه ستوه آمده بودم و خلقم تنگ بود گفتم چه وقت بره است ، چه وقت بره است . با كمال تأنى گفت خير آقا لازم است واجب است . چند نفرى از ده با بره رسيدند .\r\nتعارفاتى به عمل آمد . آبى خورده شد حركت كرديم . كدخدا را يك اشرفى داده مرخص كرديم . گرفتار پاكار شديم ، يك پنج هزارى هم به پاكار داده ايشان هم تشريف بردند .\r\nمدتها راه سربالائى بود اما نرم و پيچ نداشت . برعكس راه از رودخانه تا ده اسفران . بالاى گردنه خاك الموت شد بسم اللّه گفته قدم گذاشتيم همه‌جا بغله بود و بعضى جاها\r\n\r\n","description":"","footnote":"","page_name":" 4864 ","page_number":740},
  {"content":"\r\n\r\nسنگهاى يك تخته كه به زحمت رد شديم . فيدل ما را ديد خودش را از روى مال پرت كرد . به دست‌وپاى مال خودش را مىماليد ، به زحمت زياد مجددا سوارش كردند .\r\nغروب به يرك رسيديم . موسى خان و پيرمردان و اعاظم اهل آبادى استقبال كردند . اول خواستند ما را به خانه ببرند جاى بدى بود قبول نكردم و رفتم توى باغ و همان‌جا منزل كردم . بعد بچه‌ها رسيدند اما همگى خسته شده بودند . شام را خورده در هواى خنك يرك استراحت كرديم .\r\n\r\nيرك يا درك\r\nچهارشنبه 28 رمضان ، 27 درجهء سرطان - در يرك به واسطهء خستگى مال و زنها توقف شد . يرك در حقيقت درك است . اگرچه تابستان خوب است اما زمستان بسيار بسيار بدى دارد ، راه آن هم تله و بسيار سخت است . باغات و مراتع بسيار دارد اما زمين مزروع كم دارد . قرب صد و پنجاه خانوار است . نصف ده وقف سادات محل است ، نصف در دست رعيت است كه آن را هم سادات ادعائى دارند . موسى خان كدخدا يكى از آدمهاى زبان‌آور نستعليق گوى الموت است . عصر تعزيه خانهاى يرك تعزيه خواندند .\r\nبد هم نبود .\r\n\r\nاز راه فيشان\r\nاز نوكرها حكايت قتل و غارت الموت را مفصلا جويا شدم . گفتند پس از اخذ وجوهات گماشتگان حكومت آمده محمّد قاتل را هم گرفتند و بردند . گفتند تنخواه شما را تا دينار آخر گرفته مىرسانيم . اسمعيل مىگفت من محمّد را به زور آوردم . اما اين تفصيلات كه در غيبت من روى داد اهالى الموت را خيلى ممنون و مفتون من كرد . يقين آنها شد اگر حفظ و حمايت من نباشد در ظرف دو ماه دار و ندار و مايملك آنها را امير اسعد صاحب مىشود . ظهر يوسف فيشانى و غلام حسين آمدند . قرار شد صبح زنها از راه معمول به فيشان بروند من از راه مراتع فيشان كه جديدا خريدارى شده بروم كه حدود و ثغور مراتع كاملا معاينه شود . شب هواى بسيار خوبى بود و زودتر استراحت شد .\r\n\r\nبه سوى فيشان\r\nپنجشنبه 29 - صبح از يرك سوار شديم . خانمها و بهمن با بعضى از نوكرها از راه معمول به فيشان [ رفتند . 
  ] من با موسى خان ، يوسف ، غلامحسين محمّد عليخان از راه\r\n\r\n","description":"","footnote":"","page_name":" 4865 ","page_number":741},
  {"content":"\r\n\r\nييلاقات يرك به سر مراتع جديد الابتياع . مدتها سربالائى رفتم ، اغلب هم پياده تا سريال به حدود مراتع وارد شديم . قلهء البرز و مراتع آوه و سامان طالقان پيدا بود . قلهء البرز رو به جنوب فقط يك تكه برف داشت ، تمامى آب شده است . اما سمت الموت كه نسار است گفتند بيشتر دارد . علف كم است . آب نيست . من سر اين قله از سمت طالقان در سى و يك سال قبل رفته‌ام . آن‌وقت كوچك بودم و همراه حضرت و الا . سفر اول بود كه الموت مىآمديم . سفر اول من بود و من به قدرى از تماشاى اينجاها و سوارى لذت مىبردم كه هنوز فراموشم نشده است . اما حالا هر قدم كه بر مىدارم بر خودم فحش و ناسزا مىدهم .\r\nسرازير آمديم تا چادرهاى فيشانى پياده شديم . دوغ ، كره ، نان ، شير و عسل آوردند خورديم . بعد سوار شده گردش‌كنان تا حدود فيشان [ رفتيم . 
  ] معلوم شد چند محل را از مرتع دزديده و در قباله ذكر نشده است كه بعد بايد ذكر كنند .\r\n\r\nمراتع الموت\r\nمراتع الموت به مراتب بهتر از دهات آن است . ماليات خيلى خيلى كم دارد . رعيت ، گاو ، تخم ، تقاوى لازم ندارد . مستحفظ ، كدخدا ، پاكار ، مباشر لازم ندارد . به امان خدا افتاده . اول بهار مىآيند و مبلغى داده اجاره مىكنند . بدون دردسر و زحمت ، آمد و نيامد ، سوخت و ناوصول . خيلى سرازيرى آمدم ، تمام را پياده تا رسيديم به فيشان . ابو القاسم ، ولىبيك ، كدخدا محمّد ، سيد قوام و پسرهاى سيد بزرگ و رعايا استقبال كردند . خانهء سيد پياده شديم . خودش شهر رفته ناهار خورده شد بعد استراحت كرديم . شب ملا يحيى جولادكى و پسر سيد روضه خواندند . شب آخر ماه بود رعايا هم جمع شده گريه كردند . هوا خفه بود ، پشه زياد ، با وصف آن‌كه فيشان ييلاق است به زحمت خواب رفتيم .\r\n\r\nسال آمد نكرده\r\nجمع سلخ رمضان - ما كه شانزده روز روزه‌ها را خورديم گناه آن گردن ابو القاسم است و تقى . تا بعد از ظهر به كارها رسيدم . اغلب دهات را تقى اجاره داده به همان ميزان سال قبل . اما همه منتظر آمدن من بودند و فرياد تخفيف تخفيف از همه بلند بود . راست هم مىگويند . امسال آمد نكرده ، بعضى زمينها تخم نداده است . ديم تمام سوخت . جو هيچ نيست . فقط گندم آبى است ، آن هم كم و بد . صيفى هيچ نيست . بعضى دهات آب خوراكى ندارند . بايد كوزه كوزه از رود بياورند .\r\n\r\n","description":"","footnote":"","page_name":" 4866 ","page_number":742},
  {"content":"\r\n\r\n\r\nاجازهء ترحمى\r\nچهار ساعت به غروب مانده حركت كرديم . مبلغى انعام به ملا يحيى و پسر سيد و غيره داده شد . از آفتاب در گذشته سليمان ريشها را حنا بسته جلوى آسيا و آبدنگهاى من ايستاده بود كه مدتهاست از بىآبى از كار افتاده ؛ تمام اجارهء آن سوخت شد . از فارس‌آباد گذشتم . امسال آنجا قطره‌اى آب نداشت . من ترحما اجازه دادم از دزدك سر آب بردند .\r\nنهر جديدى احداث كردند . شالى خوبى داشت . دست‌كم هزار تومان من به مالكين آنجا خدمت كردم و الّا تمام محصول خشك بود و امكان نداشت شالى و برنج بكارند . از دزدك سر و محمّدآباد گذشته در اراضى شترخان ميرزا اسحق ملاقات شد كه چشمش درد مىكرد . عيال و پسرش هم گفت حصبه دارند . در اين فصل هواى دهات رودخانه بسيار بسيار كثيف و بد است . پشه‌هاى مالاريا فراوان ، ممكن نيست ناخوش نشوند . بارى هوا نسيم داشت و به ما چندان از گرما بد نگذشت .\r\n\r\nمراسم ورود به زوارك\r\nسه ربع به غروب مانده به سلامتى وارد زوارك شدم . نوكرها و رعايا بيرون آبادى صف كشيده بودند . حال و احوال‌پرسى كرده آمدم قلعه كه حقيقتا مصفا و مثل بهشت بود . باغبانها خيلى خوب توجه كرده بودند . تپه‌ها و باغچه‌ها مملو چمن و گلهاى رنگارنگ بود . در اندرون عباس و مسعود و روشنك زيارت شدند . زينب و مادرش خوب بودند . روى ميز براى ما شيرينى ، چاى و ميوه‌جات گذاشته بودند . تا غروب به صحبت گذشت . شب سرناچيها آمده بودند چراغان كردند . جوانهاى زوارك رقص كردند ، بعد كشتى گرفتند . شليك تفنگ كردند . براى زبيده خاتون و زيور خانم خيلى تازگى داشت و تفريح كردند . مبلغى هم انعام امشب [ نصيب 
  ] رقاصها ، موزيكانچيها و پهلوانها شد .\r\n\r\nحكايت تعديات امير اسعد\r\nشنبه غرّه و دوم و سيم و چهارم - تمام را مردم ديدن مىكردند و هركدام فصلى از غيبت من و حكايت قتل و غارت و تعديات همسايهء محترم شكايات داشتند . واقعا امير اسعد بسيار بد حركتى كرد و هيچ كس خوب نمىگويد . با آن لطف و دوستى كه از هم جدا شديم اين هنگامه را نمىبايست برپا كند ، يا اقلا ده مرا ( يارفى ) مىبايست مستثنى قرار بدهد و بگويد جريمهء فلانى در جيب خود من است ، تا من بيايم . اما هيچ اين كار را\r\n\r\n","description":"","footnote":"","page_name":" 4867 ","page_number":743},
  {"content":"\r\n\r\nنكرد بلكه به سر يارفى بدتر آورد . تمام جو و گندم مرا جلو اسبها ريخته و پايمال كردند .\r\nبه حق خدا رعيت اين سه آبادى خراب به قدر ششصد هفتصد تومان ضرر و خرابى دارند . يك ماه نتوانستند به كار رعيتى برسند . همه از دست رفت . هزار و دويست تومان هم كه پول داده‌اند سواى مهلتانه و مخارج مأمورين . تقى هم بد حركت كرد . اگر همان ساعت كاغذى مىنوشت كه همچو نعشى پيدا شده و عين السلطنه هم نيست در غيبت او بزرگ ما شما هستيد ، تكليف ما را معين كنيد ، شايد حيا مىكرد و به اين‌جاها نمىرسيد .\r\nكارى است شده بايد اقداماتى كرد تنخواه مسترد شود ، و الا كار ما زار است . اين آدم مرا مخل پيشرفت كارهاى زشت نالايق خودش از قبيل بردن املاك مردم ، تعدى به حدود دهات ، جرم ، جريمه ، بالاخره هر كارى كه ميل دارد بكند مىداند و هر وقت مجال كند يك آشوبى برپا مىكند تا دفع مرا بكند يا اقلا خارجم كند تا بتواند صاحب و مالك الموت شود و اين فاصلهء كثيف را كه وجود من ما بين تنكابون و رودبار و دهات قزوين آنها احداث و برقرار كرده بر طرف نمايد . آن‌وقت از حلب تا كاشغر ميدان سلطان سنجر شود و اگر ثبات و بىنيازى و تمكن حضرت و الا هم نبود مدتها بود به آرزوى ديرين خودش رسيده بود . اما حاليه هيهات است « 1 » .\r\nجمعه 14 شوال ، 12 اسد - هوا گرم بود ديشب ابر و باد شد باران آمد هوا خوب شد .\r\nاما محصول در زمين است و اگر دنباله پيدا كند اين جزئى هم تلف و ضايع مىشود .\r\nحكومت كاغذى نوشت بود كه البته تا دينار آخر تنخواه شما گرفته و رد مىشود ، خاطر شريف آسوده باشد . قاتل در شهر هم اقرار كرده است ، بعضى از علما هم اقرار او را نوشته‌اند .\r\n\r\nتجاوزات امير اسعد\r\nامير اسعد چند روز است ما را احاطه كرده ، از يك‌طرف رعاياى سليكان بعضى رفته‌اند ملك بفروشند . امير مىخواهد قصرى براى اياب و ذهاب خود به تنكابون در سليكان بسازد ، از طرفى رعاياى خوشكچال و توان متصل از حدود خود تجاوز كرده علف و مال و حشم مىبرند . از طرف ديگر رعاياى گازرخان را فريب داده‌اند بيائيد دو دانگ خود را بفروشيد ، در صورتىكه وقف است . اما اينها از بس خودشان را بد معرفى كرده‌اند كسى جلو نمىرود مگر اشرار هر محل ، يا كسانى كه ملك ندارند . - فقط ادعائى\r\n\r\n\r\n","description":"","footnote":"\r\n( 1 ) - اين امير اسعد امروز روزگارش بدتر از سگ است . به حال فلاكت ، مجنون ، سفيه ، براى يوميه معطل .\r\nخداى منتقم حقيقى است - 1312 . ( حاشيه خط مؤلف )\r\n","page_name":" 4868 ","page_number":744},
  {"content":"\r\n\r\nدارند و مىخواهند به اين دستاويز صاحب ملك يا پول شوند . سپهسالار در دهات قزوينش ويلان است . هر شب و روز يك‌جاست . عمله‌جاتش در آشنستان منزل دارند .\r\n\r\nكميتهء مجازات - قتل در زنجان و رشت\r\nكاغذجاتى از طهران رسيد . كميتهء مجازات هنوز كشف نشده است . سردار رشيد پيشكار كل آذربايجان همان نقى خان معروف ثانى اثنين شجاع الدوله به طهران مىآمد .\r\nشب در عمارت حكومتى خمسه دم كلاه فرنگى او را به ضرب گلوله مقتول مىكنند .\r\nقاتل مثل ساير قتله فرار [ مىكند 
  ] و دستگير نمىشود . معين همايون را در رشت مقتول مىكنند .\r\n\r\nاروميه را روسها غارت مىكنند\r\nبازار قزوين را روسها غارت كردند . قرب دو كرور مال بردند . همدان را دو مرتبه غارت كردند . شهر اروميه را چند روز غارت و سپس با تلنبه نفط پاشيده سراسر بازارها و كاروانسراها را آتش زدند . ارامنه و كلدانيان با سالدات شركت مىكنند . در اروميه متجاوز از صد كرور خسارت وارد شده قرب دويست نفر از اهالى ديوانه شده‌اند . تمام مردم شهر گرسنه و برهنه مانده‌اند . يك ذرع چلوار و چيت براى دفن اموات و پيراهن نسوان يافت نمىشود . اين يغماى عاشر و عشرون است ، زيرا چندين مرتبه اروميه دست به دست افتاده . عثمانى آمد پول گرفت ، اعانه گرفت ، سگ گرفت ، گربه گرفت ، روس آمد همانطور . اين هم آخرين مرحمت روسها بود كه پس از آزادى ، پس از برهم خوردن رژيم قديم ، پس از سرودها و شعرها و دسته گلها كه به اتفاق ايرانيها خوانده سر قبر شهدا گذاشتند به سر مردم فلك زدهء ايران مىآورند . رشتهء نظم گسيخته شده ، صاحب‌منصبها قوه و قدرت جلوگيرى ندارند . سالدات گداى گرسنه از حق بىخبر آنچه ميل دارد مىكند .\r\n\r\nكوشك دشت\r\nرعاياى كوشك دشت با آه و ناله آمده [ اند 
  ] كه ملك را ملا حسن خواهد برد . لهذا چهارصد تومان پول دادم ملك را از بيع شرط خارج كردند ، تا چه وقت به وصال آن برسم . اما آن بيچاره‌ها را خلاص كردم راحت شدند . اولى كه من الموت آمدم اسم فروش ملك نزد كسى نمىشد برد . حاليه هركس مرتعى ، ملكى دارد حاضر براى فروش شده ، اما به من نه ، به امير اسعد . براى آن‌كه بد معرفى از خودشان نموده‌اند در همچو\r\n\r\n","description":"","footnote":"","page_name":" 4869 ","page_number":745},
  {"content":"\r\n\r\nسالى از توانى و خوشكچالى به يك قسط به ضرب دگنك هزار تومان مال الاجاره گرفت .\r\nدر حالىكه به عدل و انصاف و قانون ارباب رعيتى بنگرى سيصد تومان متجاوز نبايد بگيرد . اما كار آنها زور است ، دخل به حساب ندارد . مىگويد من ده تا پول داده‌ام هزار تومان ده يك بايد ببرم . حالا گران خريده‌اى يا آنقدر ندارد يا سه كوت و ضبط كن به خرج نمىرود . من پول ندارم ، و الا خوب ممكن بود ساير مراتع را بخرم . امير اسعد اگر در سليكان ملكى بخرد بناى عمارتى بگذارد كار من خيلى خراب است . و با و طاعون از همسايگى اينها بهتر است .\r\n\r\nسليكان\r\nجمعه 21 شوال - دستخطى از حضرت اقدس و الا رسيد . مىخواهند براى رفع مرض نقرس آب گرم لاريجان تشريف ببرند . قدرى گذشت على اصغر برادر كربلائى محمّد على از شهر رسيد . گفت ميرزا حسين با يك نفر قزاق به‌سمت شهر مىرفت زبانى گفت آنجا عرض كن دزد مرا زد و مال مرا برد قدرى رد شد تتمه ماند . كاغذها را هم بردند . خيلى باعث بهت ما شد . اين چه حكايتى است هر سال بايد ما مبلغى تقديم دزد كنيم . استاد مظفر آمده آب انبار را بسازد . اين دفعهء سيم است كه من مخارج مىكنم ، باز نمىدانم اين‌بار هم داراى آب انبار صحيح خواهم شد يا نه . امير اسعد كاروانسرائى در سر گدوك چاله ساخت خيلى مختصر . اما اين كاروانسراى حاليه دزدگاه شده مثل كاروانسراهاى كهنهء شاه عباسى كه آشيانهء سارقين است . امير اسعد از سليكان نخريد اگرچه ما هم براى آنها كه رفته بودند بفروشند اسناد و قباله‌جات و وراث زيادى تهيه كرده بوديم كه امكان نداشت تصاحب كند . « كلوخ‌انداز را پاداش سنگ است » . همه الموتى با من در اين كار شركت و كمك دارد . در ظرف يك روز چندين قباله ، چندين بيع شرط نامچه ، چندين وارث براى اين دو سه قطعه ملك سليكان ما درست كرديم كه در هر محكمه ممكن بود بطلان مالكيت فروشنده و بطلان قباله و مالكيت امير اسعد را شرعا و عرفا به ثبوت برسانيم . اقلا ده مكتوب از وراث و صاحبان بيع شرط دروغى براى امير اسعد و ملا موسى كه قباله مىخواست بنويسد فرستاديم . الموتى با من هنوز اتحاد صحيح ندارد و الّا من خوب مىتوانم از عهدهء اينها برآيم . ليكن باز چشم دارند مىبينند آنها چه به روزگار رعاياى خودشان مىآورند ، چه اجحاف و تعدى مىكنند .\r\nحكايت گازرخان هم دروغ شد . عموم گازرخانى در مسجد جمع شده زن طلاق شدند و قرآن مهر كردند اگر ملك به امير اسعد بفروشند . به من هم شرحى در اين باب نوشته كمك ظاهرى و باطنى مرا درخواست نمودند .\r\n\r\n","description":"","footnote":"","page_name":" 4870 ","page_number":746},
  {"content":"\r\n\r\n\r\nخواستگارى براى سالار\r\nيكشنبه سلخ شهر شوال ، 27 برج اسد - حاجى عبد العلى ملاى شمس كلايه ده امير اسعد دختر حاجى حبيب اللّه مرحوم سرخه كوله‌اى را ادعاى عقد مىكند . سيد بزرگ اين دختر را براى برادرزادهء خودش عقد كرده و دختر را هم برده در كوه سركله نشانده .\r\nملا عبد العلى مدتى است براى اين كار آمدوشد مىكند . سيد هر روز يك بهانه بيرون مىآورد . دختر را هم ممكن نشده است از آنجا خارج كنيم . اين مقدمه بود براى اين مطلب . چند روز قبل حاجى آمد سيد باز طفره زد . در اين بين قاصد امير اسعد آمد و حاجى را به عجلهء تمام برد . امروز سر و كلهء حاجى نمايان شد . گفت رفتيم با امير آشنستان . سپهسالار كمال مرحمت را كرد . دهات اشكورات و اغلب دهات تنكابون و دهات كجور و غيره را به امير اسعد مصالحه كرد و به تصرف او داد مراجعت كرديم . من خواستم بروم امير گفت بمان . امروز صبح مرا خلوت خواست . گفت برو قلعه خدمت فلان‌كس عرض كن . اجازه التفات كند خانم محترم السلطنه آمده صبيهء شما را براى سالار شال و انگشتر كند . من خيلى از اين صحبتها متعجب شدم ، به طوريكه نتوانستم تعجب خودم را مخفى كنم . حاجى گفت ها چطور . گفتم هيچ طور . امير اسعد مرا دست انداخته . چند سال است اين حرف را مىزند و حقيقت ندارد . حالا هم با آن اقدامات كه در غيبت من به ملك و مال و رعيت من نموده جاى اين حرفها را هم حقيقتا دارد . گفت اينها مطلبى نيست ، البته رفع مىشود . گفتم نه ملا . اگر حرف اين دفعهء امير هم مثل دفعات سابق است هيچ خودش را و مرا زحمت ندهد . گفت شوخى نمىكرد جدى بود .\r\nگفتم پس درست گوش بده و هرچه مىگويم برو بگو ، شما رسول هستيد ، ترس و بيم نكنيد .\r\nامير اسعد دو سال بيشتر است چندين مرتبه اين مسئله را به توسط ميرآخور به من پيغام كرده نزديك كار شده به يك بهانه طفره زده است . حالا برو بگو اولا با آن اقدامات و بىلطفيها و خرابى دهات من جريمه ، جرم ، هتك احترام ، خيلى رو دارى كه اين پيغام را به من مىدهى . من از تو دوستانه جدا شدم . اين چه آشوب بود در غيبت من برپا كردى .\r\nمىخواستى به آدم [ من 
  ] بنويسى ده روز بيست روز مهلت تو يا قاتل را بده يا بيا قرار ديه را بگذار . يا اين‌كه مىگذاشتى تا من مىآمدم . ديگر اين حركات زشت چه بود . اگر باز هم ميل آن اقدامات را داشتى اقلا براى جاى صلح ، جاى آشتى ده مرا مىخواستى استثنا قرار بدهى ، صرف‌نظر كنى . حالا همه اين مطالب را كنار گذاشته اين حيله و نيرنگ را پيش آورده‌اى . ملا اگر به شما گفت اين كارها را مير هادى نايب الحكومه كرد به من بگو\r\n\r\n","description":"","footnote":"","page_name":" 4871 ","page_number":747},
  {"content":"\r\n\r\nعين السلطنه اين جواب از سؤال مقدر را هم داد كه ميرهادى را كسى پهن بارش نمىكند ، مير هادى داخل آدم نيست كه از ده من ، ملك من هزار و دويست تومان جريمه بگيرد و صد و پنجاه تومان خرابى برساند . تمام به گردن خودت است . باز به شما مىگويم اگر امير گفت من بيشتر اين پول را از دو ده گرفته‌ام كه ربط به عين السلطنه ندارد بگو اولا اينها در كنف حمايت من هستند . ثانيا چون شما بين من و آنها استثنا قرار نداديد من هم استثنا نمىگذارم .\r\nاما حكايت دختر اگر باز نيرنگ بازى است ديگر گول كسى نمىخورد نزن . اگر حقيقت دارد چه عيب دارد . اما صبيهء كوچك من در طهران ماند شوهر كرد . اين همان بزرگى است كه سابقا هم گفتگوى آن بود . برو قول و اطمينان بگير بعد بيا . يك شرط هم با شما مىكنم به احدى اين صحبت را نكنيد كه اگر دروغ شد اسباب بدنامى نباشد .\r\nحاجى رفت ( اما حاجى از موقع حركت از رودبار تا ورود الموت هر جا رسيده بود گفته بود به خواستگارى دختر شاهزاده مىروم ) و من هنوز اندرون نيامده اين مسئله به زنها رسيده بود ، يعنى حاجى قاطر خود را كه در طويله مىبست گفته بود حسنى شنيده آمد و گفت .\r\n\r\nترجمهء سرگذشت كورش\r\nچند روزنامه از شهر رسيده بود . يك جلد ترجمهء سرگذشت بزرگ‌ترين سلاطين هخامنشى ايران سيروس يا كورش كبير آقاى عماد السلطنه روانه كرده بودند . ترجمه از مورخ يونانى گزنفن . رجعت ده هزار يونانى كه همين گزنفن نوشته در چندين سال قبل آقاى عماد السلطنه ترجمه نموده‌اند . اما آن هنوز چاپ نشده . من خوانده‌ام خيلى حقيقتا خواندن دارد . تا اين چه باشد . « 1 »\r\n\r\nجنگ جهانى\r\nجنگ در فرونتها به شدت دوام دارد و هيچ آثار و علايم صلح نيست . سردار قشون پيادهء امريكا جنرال پرشنگ با جمعى اطباء و خواهران شفقت و ادارهء حفظ الصحه نظام وارد لندن شده‌اند . دستهء كشتيهاى كروازر امريكا به فرماندهى آدميرال اسميز  Smiz  وارد آبهاى مجاور انگليس شده خودش به لندن آمد . شعف و شادى اهالى انگليس نهايت ندارد . عما قريب قشون امريكا هم وارد فرانسه مىشود . قانون نظام اجبارى در امريكا\r\n\r\n\r\n","description":"","footnote":"\r\n( 1 ) - تاكنون هم به چاپ نرسيده است . ( مسعود سالور )\r\n","page_name":" 4872 ","page_number":748},
  {"content":"\r\n\r\nجارى گرديد و شش مليان نفرات نظامى فعلا تخمين شده است . يك مليان آن تا چند ماه ديگر وارد خاك فرانسه مىشود . سايرين پس از مشق و تعليم و تدارك وافى متدرجا خواهند آمد .\r\n\r\nاغتشاش روسيه\r\nروسيه مغشوش است . رئيس الوزرا استعفا [ داد 
  ] و كرنسكى رئيس الوزرا شد .\r\nامپراطور و خانوادهء او را به شهر پوكك سيبريا بردند . همان مكانى كه چندين قرن محبس مقصرين پلتيكى و غير پلتيكى روسيه بود . از قرار معلوم شكاف بزرگى در فرونت گالسى روسيه احداث شده و اردوهاى روس از جناحين عقب مىنشينند و مشكل است بتوانند از عهدهء مرمت آن شكاف برآيند . فتوحات و زحمات برسلف به واسطهء اقدامات آزادىطلبان بىموقع روس تماما هباء منثورا مىشود . قشون روس جنگ نمىكند ، نظم گسيخته شده صاحب‌منصبان را به قتل مىرسانند . سالدات توپچيهاى خودشان را مىكشند كه توپ خالى نكنند . آلمانها متصل بيان نامه ميان قشون انداخته انواع حيله را براى عدم فرمان و اطاعت آنها به كار مىبرند . مثلا در بيان نامه‌ها مىنويسند سالدات شما كه از جمله زارعين هستيد املاك و اراضى را در كار قسمت كردن هستند . چون شما غائب هستيد سهمى به شما نمىرسد و سهام شما را حاضرين مىبرند ، تا زود است خودتان را به اماكن خود برسانيد تا از ثمر آزادى و تقسيم اراضى محروم نمانيد .\r\nسالداتهاى احمق باور كرده دسته دسته فوج فوج فرار مىكنند كه صاحب اراضى شوند .\r\nشهر و قصبات و دهات روسيه هم نهايت اغتشاش را دارد . متصل مغازه ، خانه ، عمارت ، دهات يغما و غارت مىشود . سالدات با اسلحه ، مردم بىاسلحه هرچه ميل دارند مىكنند . كرنسكى هم هى نطق مىكند . دو دفعه هم كرنسكى را خواسته‌اند بكشند ممكن نشده است .\r\n\r\nدر آلمان\r\nشانسلر امپراطورى آلمان استعفا داد . به‌جاى او ميكائيل رئيس الوزرا و شانسلر گرديد . اين شخص از اشخاص نامى گذشته نبوده بلكه در اين سه سالهء جنگ مشهور شده . رئيس ارزاق عمومى بود و اين خدمت بسيار بسيار مشكل را علىرغم متفقين در نهايت نظم و ترتيب و خوبى انجام داد كه همين فقره باعث اشتهار و ترقى فوق العادهء او گرديده است . در آلمان بعضى گفتگوها براى رفرم جديد به ميان آمده است . ليكن امپراطور با نيات آنها همراه است و از روسيه درس عبرت گرفته . شايد بعضى تغييرات\r\n\r\n","description":"","footnote":"","page_name":" 4873 ","page_number":749},
  {"content":"\r\n\r\nداده شود .\r\nدر روزنامه باز ديدم در چين امپراطور مخلوع سه ساله را كه اينك يازده ساله شده به تخت سلطنت نشاندند ليكن جمهورين در همه‌جا سر به اغتشاش بلند كرده‌اند . و الساعه انقلاب شديد حكم‌فرماست اين را هم از اقدامات آلمان مىدانند .\r\n\r\nسيام\r\nسيام اعلان جنگ به آلمان و اطريش و هنگرى كرد . كشتيها و اتباع آنها را توقيف نمود ( هرچه تحت البحرى آلمان از كشتيهاى انگليس غرق مىكند در عوض به تحريك انگليس از كشتيهاى آلمان ساير دول ضبط و توقيف مىكند ) . انگليسها در سوم باز پيشرفت مىكنند همين‌طور فرانسه‌ها . يونان هم داخل جنگ شد .\r\n\r\nجواب امير اسعد\r\nچهارشنبه سيم شهر ذيقعدة الحرام - عصر حاج عبد العلى آمد گفت امير ( او و تمام اجزا مىگويند حضرت اشرف ) معذرت مىخواهند ، عفا اللّه عمّا سلف . كار بدى و بىرويه شده است . اما بگذريد و پول سهم يارفى هم حاضر است . قبض التفات كنيد برسانم . در باب خانم هم مىفرمايند مقصود وصلت با شماست همان خانم بزرگ را طالب هستيم .\r\nهمين دو سه روزه سالار مفخم به اينجا مىآيد و به ورود ايشان جمعى آمده گفتگو رسما و علنا تمام مىشود . من سرى تكان داده به حاجى گفتم گمان مىكرديد اين تلاش من ، كوشش من براى پول خودم بود ، نه و اللّه نه باللّه . من مىدانستم پول من جائى نمىرود ، هم از حكومت مىتوانستم سهم خودم را گرفته ، هم از امير اسعد . عرض كن اقدامات من براى اين جمع از فقرا و ضعفاست كه نه دستشان به طهران و وزارتخانه مىرسد نه به قزوين و حكومت جليله . گفت پس چه بايد كرد .\r\n\r\nجواب من\r\nگفتم حالا كه ميل دارند اين عمل دوستانه باز بگذرد خوب است هشتصد تومان از اين هزار و دويست تومان را روانه دارند من به رعيت بدهم ، آن‌وقت بنويسم قاتل را از شهر بياورند خوب‌بست كنيم . حالا براى من بدنامى دارد ، براى شما هم خوب نيست .\r\nفردا مىگويند با عين السلطنه دست به‌هم داد ، كلاه رعيت فقير پريشان را برداشتند .\r\nرعيت هم فقير است ، گداست . اينها در تنكابون مزدور و عملهء شما هستند . از الموت هم هر وقت بگذريد خدمت گذارند . صحيح نيست . پول آنها را ندادن . من غصهء خودم را\r\n\r\n","description":"","footnote":"","page_name":" 4874 ","page_number":750},
  {"content":"\r\n\r\nنمىخورم . من هر وقت مىنوشتم يا نزد امير مىآمدم تنخواه مرا مىداد . اما دست اين فقرا به جائى نمىرسد و من بايد براى آنها تلاش كنم . گفت همين قسم بگويم . گفتم البته .\r\nاما در مسئلهء صبيه چه عيب دارد منتظر مىشويم تا سالار بيايد . اما انشاء اللّه اين دفعه مثل دفعات سابق نباشد ( من اينجا شك زده شدم گفتم باز اين حيله را آغاز كرد تا عمل جرايم را بگذارند . حالا كه ديد نمىگذرد مسكوت عنه خواهد گذاشت ) . حاجى شب ماند صبح زود رفت .\r\n\r\nكشف كميتهء مجازات\r\nكاغذى از حاجى افخم الدوله رسيد . پس از دعا و سلام نوشته بودند اخبار تازه كشف كميتهء مجازات است كه ادارهء نظميه جمعى را گرفته و حتم دارند اعضاء كميتهء مجازات مىباشند . اشخاص دستگير شده از اين قرار است : آقاى كمال الوزاره - ميرزا عبد اللّه خان بهاء السلطنهء كردستانى - اسد اللّه خان ابو الفتح‌زاده - برادرش حاجى خان ماژر كه الساعه به رياست ايلات قزوين برقرار است و گويا از قزوين فرارى شده - منشىزاده - عماد الكتاب - ملكزاده پسر مرحوم ملك المتكلمين و چند نفر ديگر كه اسامى آنها ذكر نشده بود . از همه غريب‌تر كمال الوزاره است كه خود او را هم جزو مقتولين اسامى داده بودند . يك مرتبه استعفا داد و قبول نشد . پس مىخواستند به اصطلاح « ايز » گم كنند . البته آن ترور و آدم‌كشيها به واسطهء كشف كميته و دستگيرى قائدين و رؤسا فرارى شده‌اند و اينها را هم پس از استنطاق يا « تو به تو » مىكنند يا بالاخره مرخص . اين حاجى خان ماژر و برادرش اسد اللّه خان از اول جزو ترور [ كننده 
  ] ها و اشرار مشروطه بودند . هيچ‌وقت ديده نشد كه اين دو نفر راه سلامت پيمايند .\r\n\r\nمحصول امسال\r\nمحصول امسال در تمام دنيا كم است . امتعه بىنهايت بالا مىرود . تمام دهات من نصف اجاره رفته . از آن هم اميدى نيست چيزى دستگير [ شود 
  ] و به فروش برسد .\r\nمقدارى بايد خورد ، تتمه را هم تخم و تقاوى رعيت [ كرد 
  ] . و الّا همه دهات لم يزرع مىماند . در امريكا هم محصول كم و بد است . اروپا كه جاى خود دارد . تمام زراعين در زير سلاح هستند . در شهر و دهات جز نسوان و پيرمردها و اطفال كسى نيست . بيشتر ممالك هم كه خراب و محل تاخت‌وتاز است كه زراعت نمىشود كرد .\r\n\r\n","description":"","footnote":"","page_name":" 4875 ","page_number":751},
  {"content":"\r\n\r\n\r\nواقعهء ميرزا حسين و دزد زدن\r\nجمعه 12 ذيقعده - ميرزا حسين از شهر آمد . مىگفت شب در چاله جلال را ديدم پاى پياده مىرود . مال براى او گرفتم ، بعد از شام جلال گم شد . معلوم شد همان ساعت رفته .\r\nصبح ما رفتيم از باغات آشنستان هم گذشتيم سپهسالار و خدم و حشم آنجا بودند .\r\nقدرى از باغات رد شده سه نفر به ما رسيدند كبريت خواستند . تا من دست به جيب كردم تفنگ را رو به من نگاه داشتند . حكم كردند پياده شوم . پياده شدم . من و استاد يوسف خياط نسائى ( كه از من پول قرض كرده بود برود چرخ خياطى بخرد ) با قاطر را بردند . در ميان يك دره چشم ما را بستند . حكم به قتل ما كردند . التماس كرديم مال را ببريد جان را ببخشيد . قبول كردند . هشت تومان از جيب ما با چهار عدد ساعت نوكرها و تپانچهء شما كه به تعمير مىبردم ، چاقو ، قوطى هرچه بود بيرون آورده با قاطر و بار و پول و غيره بردند . ما آن يك نفر كه فرماندهى مىكرد شناختيم . حسن وكيل چالى بود . پس از رفتن آنها ما چشم را باز كرديم خواستيم به شهر برويم ديديم بىحاصل است . به آشنستان رفتيم داخل باغ شديم . حسن چالى با جلال آنجا نشسته بودند . من يقين كردم تحريك جلال است . زيرا حسن به من مىگفت پدر سوخته تفنگ پنج تير را بده و اين تفنگ را جلال نزد من شب ديده بود و من در ورس سپرده بودم به شهر نمىبردم . اگر تحريك جلال نبود حسن از كجا مىدانست تفنگ پنج تير شما همراه من است . جلال يك تفنگ ورندل داشت . از بس‌كه پسرش توى كلان دوش انداخته و رعيت را چشم زهره مىداد من فرستادم گرفتند . اين باعث كدورت آقاى جلال خان شد . مىرفت شكايت و عرض مرا به سپهسالار كند مأمور بياورد و دوازده قبضه تفنگ او را كه من گرفته‌ام پس بگيرد . بشارت السلطنه از چادر بيرون آمد . ما جلو رفتيم عرض حال كنيم يك مرتبه متغير شده داد و بيداد [ كرد 
  ] قزاق كجاست ، كشيكچى كجاست ، چرا باز مردم ناشناس را توى باغ راه مىدهيد ، اى پدر سوخته‌ها ، . . . قزاق ما را گرفت . هرچه آه و ناله كرديم شاهزاده ما نوكر عين السلطنه هستيم ، مال را برده‌اند حضرت و الا اعتنا نكرد . قزاق ما را كشيد بيرون باغ . آنقدر دست‌وپاى قزاق را بوسه داده التماس كرديم تا ما را از ده خارج نكرد . زود رفتيم خانهء ضعيفهء بالاروچى كه آنجا شوهر دارد كاغذى به آقاى منتظم الملك نوشته نزد محمّد گرمارودى نوكرش روانه كرديم . محمّد آمد گفت منتظم الملك فرمود بمانيد تا من سر فرصت به حضرت اشرف عرض كنم . ما مانديم .\r\nنمىدانم چه مذاكره شد كه ساعت پنج درب حياط را زدند . باز كرديم قاطر و بار ما را داخل كرده و رفتند . ما بار را باز كرده بيست و پنج تومان از پول كم بود . هشت تومان از\r\n\r\n","description":"","footnote":"","page_name":" 4876 ","page_number":752},
  {"content":"\r\n\r\nجيب ما بيرون آورده بودند . ساعتها و تپانچه و اشياء جيب ما هم نبود . صبح شد هدايت بيك آنجا آمد . او را آمدند صدا زدند . بيرون كه رفت دو نفر آمدند كه حكم پيشكار است ، ده يك و ده نيم اشياء را بدهيد . ما دو نفر آدم فرستاديم تا سارق را پيدا كرديم . بيست و پنج تومان هم اينها و مهذب الملك پيشكار از ما گرفت . بعد ما واهمهء رفتن داشتيم . پنج تومان هم براى يك نفر قزاق از ما گرفتند تا شهر همراهى كند . رفتيم شهر . به هركس حتى به حكومت هم گفتيم جواب داد شكر خدا كنيد كه اين هم به شما داده شد . چند روز مانديم آمديم به هزار ترس و لرز رفتيم تفنگ را شبانه از خانه خداى « 1 » ورسى گرفته آمديم . بعد معلوم شد منتظم الملك به سپهسالار گفته بود براى شما بدنامى دارد . دزد هم معلوم است . سپهسالار حكم كرده بود محرمانه مال را حسن آورده بدهد . به ظاهر هم چند سوارى خارج فرستاده بودند . صبح هم حسن را از اردو خارج مىكنند . اما كاغذجات تمام را گرفتند و پس داده نشد . نفهميدم چه شد و كجا بردند ، دست كى افتاد . كاغذجات من فقط مدايح خود آقايان بود . خيلى خوب است به دست خودشان بيفتد و تعديات خود و پسرشان را به دقت ملاحظه و قرائت نمايند . من خيلى خوشوقت مىشوم اگر بدانم كاغذجات به دست سپهسالار رسيده است . فقط دو برات ديوانى در جوف آنها بود كه فقدان آن مبلغى به من ضرر وارد آورد . اين بود واقعهء ميرزا حسين .\r\nاين آدم مىخواهد ايران مدار شود و هيچ كس را مقابل خود راضى نيست ببيند و احدى را به كفايت و درايت و ياساى خود نمىداند كه چهار نفر نوكر را نمىتواند اداره كند .\r\n\r\nميل به صبيهء عين السلطنه\r\nعصر رقعه از حاج عبد العلى رسيد كه امير مواصلت را قبول فرمودند . چند روز ديگر جناب منتظم الملك و آقا مير هادى و جمعى ديگر مىآيند قطع و فصل مىكنند . بعد هم محترم السلطنه آمده شيرينى مىخورد و عقد مىشود . تا حال شفاهى بود اين دفعه كتبى شد . باز دروغ نشود خوب است . در شهر سالار هم به ميرزا حسين گفته بود با امير صلح كردم ، مشروط بر اين‌كه براى من عروسى كند ، شهريه بدهد ، خانه بدهد . ميل من هم همان صبيهء عين السلطنه است . در طهران خجالت كشيدم نزدش بروم از جهت آن دروغى كه پارسال امير گفت .\r\n\r\n\r\n","description":"","footnote":"\r\n( 1 ) - خانه خدا - صاحب‌خانه .\r\n","page_name":" 4877 ","page_number":753},
  {"content":"\r\n\r\nامير اسعد مأيوس از صلح انفرادى من شده به توسط حاجى نوشته بود پول به شهر مىرود و البته حكومت به شما خواهد پرداخت . اين مسئله هم محبوبيت مرا نزد رعيت كامل‌تر كرد . سپهسالار به محض آن‌كه شنيد كميتهء مجازات كشف شده سوار اتومبيل هى به جانب قدم‌رو به باغ فردوس . الساعه در قصر فردوس تشريف دارند .\r\n\r\nسال چهارم جنگ\r\nدوشنبه 15 ذيقعده ، يازدهم سنبله ، چهارم اوت 1917 - امروز روزى است كه دولت انگليس اعلان جنگ با آلمان را داد و داخل سال چهارم شمسى جنگ مىشويم و معلوم هم نيست چه وقت سروش ملائكهء صلح خواهد دميد . تا امروز هيچ‌يك از آنها اظهار مغلوبيت نمىكنند بلكه روز به روز بر سخط و غضب و دشمنى آنها علاوه شده ، صداى الدرم بلدرم آنها گوش فلك را كر كرده است .\r\n\r\nكاروانسراسازى - عمله سه قران\r\nهوا خنك شده است . كورهء آهك ما هنوز پخته نشده . اين استاد مظفر هم ترياكى غريبى است . روزى يك لوله ترياك و هرقدر ممكن شود چاى مىخورد . قند به اين گرانى ، ترياك به اين گرانى ، هيچ تفاوتى به حال او نكرده . بلكه از دو سال قبل زيادتر شده است . حيف از اين استاد كه خودش را عما قريب ضايع و خراب و بيكاره خواهد كرد .\r\nيك كاروانسرا پشت طويله سر جادهء عمومى مىسازم كه چهار دكان هم در جلو خواهد داشت . اين هم ساخته شود خيلى خوب و باعث آبادى محل زوارك است . عمله را روزى سه قران مىگيرند ، بنا كه هرقدر بخواهد . جاليزكارى سليكان ما بد نشده است .\r\nهندوانه و خربوزه خوب دارد . سالى يك زمين در آنجا گفته‌ام به مباشرت محمّد على لله جاليز شود .\r\nدر جاى مرحوم طويله هم توى قلعه كلم گل ، كلم پيچ ، كرفس و سيب‌زمينى پيش‌رس و هويج فرنگى ، تربچهء قرمز كاشته شده . از بس اين زمين قوت داشت كرفس به قدر يك ذرع بلند شده گل كلم مثل درخت شده و از حالا گل داده است . من اگر يك‌جائى در مقابل اين‌كه حالا هست در توى قلعه كه محفوظ از سرقت و خرابى گاو و بز و مرغ باشد مىداشتم انواع سبزىجات و غيره تهيه مىكردم كه همه وقت به درد مىخورد . افسوس ندارم .\r\nباز اين مختصر زمين امسال خيلى به ما محصول مىدهد .\r\n\r\n","description":"","footnote":"","page_name":" 4878 ","page_number":754},
  {"content":"\r\n\r\n\r\nمبله كردن اطاق\r\nدر طهران صندلى راحت مد شده بود كه زير و پشت آن هم مخده دارد . درجه به درجه هم عقب مىرود تا حدى كه مىشود دراز كشيد . يك دانه نمونه به‌هم وصل نشده همراه آوردم . استاد محمود به زحمت با چوب گردوى خوب چند دانه ساخت . رنگ و روغن و كاغذ ليسه هم آورده بوديم . محمّد على خان هم كمى رنگ‌كارى بلد است همه را رنگ روغن زده در اطاق گذاشتيم . به علاوه درهاى اطاق و درهاى گنجه و كتابخانه‌ها را هم محمّد على رنگ زد از آن كثافت بيرون آمد . ميزهاى كشوئى هم از طهران آوردم . دو عدد تختخواب آهن سفرى هم آوردم با خيلى چيزهاى ديگر . عجالتا اطاقهاى ما از آن فقر و فلاكت نجات يافته « مبله » و حسابى شده است . به ديوارها قاليچه و « ده يك دوزى » و بقچه‌هاى سلسله و عكس و شكل كوبيده شده و پرده‌هاى اطاق جاجيم است ، مفتول كشيده شده پس‌وپيش مىشود . به شيشه‌ها « پاتيس » انداخته شده درست مثل اطاقهاى شهر . فقط نقص قلعه و عمارت ما اين است كه در اندرون اطاق كم داريم و هر سال هم خواستم بسازم يك بنائى لازم ديگر پيش‌آمد كه ممكن نگرديد . بنائى هم در اينجا خيلى سخت است . همه‌چيز را بايد خود آدم تهيه كند ، حاضر و فروشى نيست .\r\n\r\nمشكل تهيهء آهك\r\nيك كوره آهك چهارصد دوشوار گون « 1 » لازم دارد كه چهارصد آدم بايد متحمل اين زحمت بشود ، سواى عمله براى آوردن سنگ آهك و عمله براى هنگام سوزاندن كه گون بدهد سيخ بزند ، چه و چه . بعد چقدر عمله لازم دارد تا اين آهك را از پاى كوره به قلعه بياورد و قس عليهذا .\r\n\r\nبدهى سپهسالار\r\nروزنامه‌ها نسبت به سپهسالار و افعال او خصوصا در سر كنترول ماليه و پليس و قزاق جنوب و شمال و امتيازهائى كه به خوشتاريا داده بوده است بىاندازه بدگوئى مىكنند ( اگرچه همه را وثوق الدوله مرمت كرد ) . حضرت اشرف معظم له هم گاهى تلگرافات مىفرمايند ، بيم و اميد . گاهى برائت ذمه كه اين تلگراف سرود به ياد مستان دادن مىشود . همان را مصدر قرار گذاشته ، آن‌وقت جوابها مىدهند كه هر انسانى از خواندن آن مبهوت مىماند . هرمز كه در ادارهء بودجهء ماليه است مىگفت سپهسالار تا لوىئيل\r\n\r\n\r\n","description":"","footnote":"\r\n( 1 ) - گون بوته‌اى است صمغ‌دار خاردار كه از كوه مىآورند و خوب مىسوزد .\r\n","page_name":" 4879 ","page_number":755},
  {"content":"\r\n\r\nمبلغ سيصد هزار تومان نقد ، سى هزار خروار غله ، دوازده هزار خروار شلتوك ، پانصد من ابريشم ، دوازده هزار خروار كاه ماليات املاكى به دولت مديون است كه غله را در بيست تومان و سى تومان تسعير مىكنند . اما از او مطالبه نمىكنند . چرا ، براى چه عقل حيران است . زيرا همان‌طور كه دهات مغصوبهء استرآباد او را دولت ضبط و خالصه كرد مىتواند تمام اين ماليات را هم بگيرد . ليكن اقدام نمىكنند . حكمت آن و علت آن نامعلوم است . اما خود اين آدم چرا حسابش را طى نمىكند و براى چه گذاشته روى هم روى هم برود ، آن هم غير معلوم است .\r\n\r\nامتيازات ناصر الملك\r\nباز چيز تازه كه از چندى به اين طرف در روزنامه‌ها ديده مىشود ذم و دق و بدگوئى از و الا حضرت اقدس نايب السلطنهء محبوب ما ناصر الملك است كه اين كهنه همدانى چنان مردم را فريفته بود كه تمام ايران واله و شيداى او شده بودند . ليكن و الا حضرت اقدس نايب السلطنهء محبوب ما ، اول با علم دنيا ، اول وطن‌پرست ، اول متمدن ، بالاتر از همه هم مكتبى لرد كرزن ، پس از دخيل [ شده 
  ] به نيابت سلطنت و بعد از آن خوب خودش را معرفى كرد و در حقيقت خدا هم شاگردى لرد كرزن را خوب رسوا كرد .\r\n\r\nخدعه و تزوير\r\nامروز در جريدهء « صداى ابران » شمارهء 40 در تحت عنوان « عظمت مقام سلطنت و حكومت ملى » پس از تعريف و تمجيد اعليحضرت شهريارى اين جمله را خواندم كه محض آن تعريفات و آن مدايح كه كوركورانه از او مىكردند مىنويسم تا بدانند ما مردم ايران چطور گول ظاهر و فريب مردمان شيطان چاپلوس را زود مىخوريم و چقد دير سر مىافتيم كه همه آنها خدعه و تزوير و براى پر كردن جيب و بغل خودشان بوده است .\r\n\r\nمقالهء صداى ايران دربارهء مجسمهء ملعنت : ناصر الملك\r\n« چنانچه مسألهء طغيان پادشاه مخلوع و اتباع او و پس از آن دورهء وطن‌فروشى ناصر الملك كه عدم رشد شهريار تاجدار را بهانه كرده و يك سره مملكت را آنقدر كه توانست به ثمن بخس فروخت و در مقابل فقط به تهيهء خرج توقف فرنگستان و عيش و نوش در باغ و بوستان اروپا قناعت كرد ( با قلم درشت ) زهى رذالت و پست فطرتى ، اف بر اين بىشرفى و وطن‌فروشى كه صفحات تاريخ از ثبت اسامى اين‌گونه اشخاص ننگ دارد .\r\n\r\n","description":"","footnote":"","page_name":" 4880 ","page_number":756},
  {"content":"\r\n\r\nبارى با وصف اين پادشاه جوان آن روز با عقل رزين خود خباثت نفس او را به خوبى احساس كرده و تا موقع زمامدارى مستقيم خود نگذاشت يك سره ايران را ويران كند .\r\nاگر موقع تاجگذارى نرسيده و ذات مقدس ملوكانه خود زمام اختيار مملكت‌دارى را به دست نگرفته و چندى ديگر ناصر الملك مملكت مدار بود به زودى معلوم مىشد كه ديگر شاه و مملكتى باقى نيست و امروز ما ديگر صاحب‌خانه بوديم و داراى استقلال ؟\r\nخوشبختانه مجسمهء ملعنت از ايران رفت و خاك مقدس وطن را از لوث وجود چنين فرزند ناخلف پاك كرد و از خداوند خواهانيم كه ديگر روى ايران را نبيند . »\r\n\r\nاروميه و بلاى روسيه\r\nدر اين جريده كاغذى از اروميه درج است كه حقيقتا دل هر سنگدلى از خواندن آن نرم [ مىشود 
  ] و رقت حاصل مىكند . چه بلائى به سر آن شهر درآوردند . بيچاره مردم آن شهر . بسا اشخاصى كه داراى پنجاه هزار تومان مكنت بودند به نان شب محتاج و به يك تومان سرمايه تخمه فروشى مىكنند . چه اشخاصى كه داراى صد و دويست هزار تومان مكنت [ بودند 
  ] كه امروز گدائى مىكنند . چه خانواده‌هاى عزيز كه امروز به فقر و ذلت دچار شده‌اند . چه اشخاص با شرف كه داراى مال زن و اولاد بودند امروز هيچ‌يك آن را دارا نيستند . دويست نفر به واسطهء فقدان مال و اولاد ديوانه شده در كوچه و بازار پراكنده هستند .\r\nخداوند لعنت كند روس را كه در حال استبداد و آزادى هم به ما صدمه‌اش مىرسد .\r\nاينها هستند كه مىگويند براى حمايت دول صغيرهء ضعيفه جنگ مىكنيم . امپراطور بد آدمى بود كرنسكى هم براى ما از او بدتر است .\r\n\r\nوضع قزوين و بلاى روس\r\nقزوين هنوز آرام نيست . شبى نيست خانه و دكاكين غارت نشود . علنى ، واضح ، آشكار رفته‌اند از حكومت « ماتشقه » خواسته‌اند . زن در قزوين جرأت بيرون آمدن نمىكند .\r\nپول كسى نمىتواند در كوچه و بازار بيرون بياورد يا شماره كند . در دكاكين امتعه و مال التجاره نيست . هركه هرچه داشته در خانه‌ها پنهان نموده است . تمام ميوه و انگور باغات شهر را خوردند . از احدى هم حرف‌شنوى ندارند . منات كاغذ در قزوين پانزده شاهى شده است . آخرش هيچ مىشود . من بىجهت مبلغى در دو ريال و صد دينار بالا و در سى و هشت شاهى خريده‌ام .\r\n\r\n","description":"","footnote":"","page_name":" 4881 ","page_number":757},
  {"content":"\r\n\r\nيكشنبه 21 ذيقعده ، 17 برج سنبله - بالاروچ از من و زيور خانم دعوت كرده بودند . همه اهل خانه صبح رفتند من عصر . بالاورچ تابستان خوبى دارد . اما حالا رو به بدى مىرود .\r\nاز همه‌جا زوارك بهتر است كه هر دو جنبه را دارد . زمستان هم به واسطهء عبور و مرور ، آمدوشد معمور است . هوا هم ملايم است . فقط در تابستان يك ماه گرم و پشه دارد .\r\nتقريبا هواى شمران را دارد و شايد زمستان بهتر از تجريش باشد . ناهار را خانهء ملا يوسف بودند . ملا دائى زيور خانم است . شب خانهء ميرزا حسين .\r\n\r\nگفتگوى مواصلت\r\nسه از شب رفته رقعهء حاج عبد العلى از خوبن رسيد كه بنابر ساعت سعد روز چهارشنبه 24 جنابان آقاى منتظم الملك و آقا مير هادى و جمعى از اجزاء امير قلعه خواهند آمد كه گفتگوى مواصلت را ختم نمايند . در آخر هم نوشته بود مقرر فرمائيد جناب ملا يوسف صبح زود خوبن تشريف بياورند . مطلب جملهء اول كه واضح است ، اما جملهء اخير و رفتن ملا يوسف .\r\n\r\nدو عيال شيخ حسين\r\nشيخ حسين مرحوم دو عيال داشت : يكى قزوينى نوهء كلانتر مرحوم ، ديگرى دختر پرويز خان كرد ساكن زوارك . ملا يوسف محض خصوصيت باطنى با سيد بزرگ در همين چند روز كه حاجى به قلعه آمدوشد مىكرد اين زن قزوينى شيخ حسين مرحوم را براى حاجى عقد كرد كه به اين واسطه حاجى داراى عيالى شده ادفاع حرارت و رفع شهوت مشار اليه شده گفتگوى با سيد مطابق ميل او بگذرد . اما اين زن خيلى لفظ قلم حرف زن ، خيلى عشوه‌اى ، خيلى خودخواه و مغرور است . ديشب گويا براى وصول صداق و بعضى گفتگوها بناى لگداندازى را گذاشته كه حاجى دست و پا افتاده به عجله ملا يوسف را براى ختم عمل خواسته است . بارى عصر از بالاروج قلعه آمديم تا تدارك آمدن آقايان ديده شود . اينجا دهات است همه‌چيز كم [ است 
  ] بايد به زحمت فراهم نمود . خودشان يك‌طرف پذيرائى يابو و قاطرها يك‌طرف .\r\n\r\nمذاكرهء خواستگارى براى پسر امير اسعد\r\nجمعه 26 ذيقعده ، 22 سنبله 1335 - چهارشنبه يك ساعت به غروب مانده منتظم الملك ، آقا مير هادى پررو ، آقا نجفى داماد منتظم الملك پسر حاجى سيد حسين مجتهد ، آقا يحيى از اقوام امير اسعد و قرب بيست نفر خدم و حشم با سيد بزرگ ، ميرزا\r\n\r\n","description":"","footnote":"","page_name":" 4882 ","page_number":758},
  {"content":"\r\n\r\nاسحق ، ميرزا على اكبر و حاجى كه مقيم خوبان بود وارد قلعه شدند . ما قبلا تهيهء همه‌چيز ديده بوديم . الحمد للّه از هر جهت منظم و مرتب بود . اطاقهاى خواب ، تخت و لوازم آن مرتب ، شام و ناهار از غذاهاى ايرانى و فرنگى ، ميوه‌جات همه‌چيز ، چاى شربت هرچيز به سليقه و وفور و خوب كه الحمد للّه مايهء خجلت نشد . شب به صحبتهاى متفرقه و گفتگوى حاجى و سيد بزرگ گذشت . صبح پنجشنبه من بيرون رفتم . پس از اين‌كه منازعهء سيد و حاجى ختم نشد آنها رفتند بيرون ، جناب منتظم الملك رو به مير هادى كردند كه مطلب را بيان كنيد . آقا مير هادى نطقى كردند كه به واسطهء قرب جوار و اين‌كه شما الموت اقامت داريد امير رودبار و محض آن‌كه هميشه خدمتگذار اين دودمان بودند حاليه هم براى افتخار خانوادهء خود ميل دارند صبيهء حضرت و الا را براى سالار فرزند خودشان اختيار كنند . قصد ما از شرفيابى اول زيارت شما و بعد انجام اين امر خير است .\r\nبعد منتظم الملك هم به‌همين زمينه فرمايشاتى كردند . من در جواب پس از تعارفات گفتم البته اين مواصلت بىمناسبت نيست . دختر بايد شوهر كند ، پسر بايد زن بگيرد و هيچ بهتر از آن نيست در حيات پدر و مادر طرفين اين امور صورت بگيرد . البته من هم به اين امر راضى هستم . در زير سايهء حضرت اقدس و الا و حضرت سپهسالار اعظم و آقاى امير اسعد و آقايان كه شرف حضور دارند مبارك است . آنها هم مبارك بادى گفته بعد از من درخواست سياهه كردند . من گفتم الحمد للّه امير اسعد داراى مكنت است ، پسر هم اولاد ارشد . در حقيقت هرچه بياورند باز به خانهء خودشان مىرود . من چه سياهه بدهم .\r\nخود شما از طرف امير بدهيد . ليكن اين كلمه را خاطر نشان مىكنم كه ترقى فاحش امتعه و اجناس را در مدنظر بياوريد و امروز همه‌چيز پنج مقابل سه سال قبل است . باز به من اصرار كردند من قبول نكردم . بعد گفتند پس برويم آن اطاق . گفتم تشريف ببريد پاى ميز تحرير . من هم از اين اطاق خارج مىشوم و بيرون آمدم . پس از يك ساعت مشاجره و مشاوره آنها از اطاق بيرون آمده و آقا نجفى سياهه به دست من داد كه از اين قرار بود .\r\nكلام اللّه مجيد خطى يك جلد / مهر سنت نبوى ( ص ) - 26 تومان و دو ريال « 1 »\r\nايضا مهر - دو هزار تومان / ايضا طلاى صرفى - 50 مثقال\r\nنقد - هزار تومان / انگشتر الماس - 2 حلقه\r\nطاقه شال - 3 طاقه / لباس پنج دست به قيمت - 250 تومان\r\nالنگوى الماس - 150 تومان\r\nمن به آقا نجفى گفتم اولا بعضى چيزها فراموش شده ، ثانى ملاحظهء ترقى اجناس\r\n\r\n\r\n","description":"","footnote":"\r\n( 1 ) - دو ريال آن عهد دو ريال و نيم امروز است . ( مسعود سالور )\r\n","page_name":" 4883 ","page_number":759},
  {"content":"\r\n\r\nنشده . آقا نجفى گفت مجددا بنويسيد . من به آن صورت اينها را علاوه كردم .\r\nاضافهء نقدى - 500 تومان / آينهء طلا - جام\r\nرخت مرواريد - دست / طاقهء شال ايضا طاقه\r\nزير لفظى ، لا انگشتى - معمولى / مخارج عقد و عروسى\r\nرفت‌وآمد گفت نقلى نيست . شايد امير زيادتر هم بدهد . بعد رفتم بيرون . ايضا مبارك بادى گفته و گفتند انشاء اللّه روز 16 ماه اينها روانه شده در روز 18 عيد غدير خم عقد خواهد شد . من به توسط ميرزا اسحق پيغام كردم من جا و منزل كم دارم ، اينجا هم آبادى بزرگى نيست . ملاحظهء آمدن روز عقد از حيث جمعيت بشود . جواب گفته بودند عده همين عده است به علاوهء چند نفر خانم . بعد به آقا نجفى بعضى يادداشتها دادم كه جواب زود بدهد . شب را بودند گرامافون زدند ، پاسور بازى كردند . خيلى الحمد للّه خوش گذشت . امروز صبح تشريف بردند . شوخى شوخى عجالتا جدى شده تا باز چه پيش آيد .\r\n\r\nعقد حتمى است\r\nجمعه سيم ذيحجه - يك هفته است مىگذرد جواب يادداشتها نيامده . با وصف آن‌كه دو كاغذ به آقا نجفى و مير هادى نوشته‌ام عقيل براى آوردن بعضى لوازمات و رخت عقدكنان بايد طهران برود ، معطل و سرگردان است . پيش خود هم خيال كردم مبادا باز تلون مزاج ارباب به حركت آمده باشد . زيرا اينها درست است صاحب حسب و نسب و مال و مكنت مىباشند اما شرف ندارند . زيرا اعمال پدرش در مشروطه و استبداد و رياست وزرايش به همه‌كس معلوم است . اين هم پسر همان پدر است و همان راه را طى مىكند . منتهى به آن مقام و به آن اشتهار هنوز نرسيده كه بر همه‌كس مكشوف باشد . اما به من كه از نقير و قطمير آن اطلاع دارم پوشيده نيست . لهذا ابو القاسم با كاغذى براى منتظم الملك اوان فرستادم تا تكليف مرا معلوم كند كه عقيل برود و در تهيه باشيم يا نه ؟\r\nخوابى بود من و امير اسعد و جمعى مىديديم . بدتر از همه زيور خانم و زبيده خاتون هستند كه خودكشى مىكنند ، اين كار تا آنها هستند صورت بگيرد . شب دوشنبه ابو القاسم آمد . كاغذى منتظم الملك و كاغذى آقا نجفى داده بودند كه حرف همان است كه زده شده . قاصد مخصوص براى آوردن لوازمات رشت ، قزوين ، تنكابون ، طهران رفته بود به آنها اطلاع مىدهم ترديدى حاصل نشده است . خود امير هم ميرآخور را ملاقات كرده و شفاهى گفته بوده است قول و قرار همان است ، شاهزاده منصرف نشوند ، انشاء اللّه قاصدها برسد اطلاع مىدهم . سالار را هم ديده بوده او هم خيلى صحبت كرده\r\n\r\n","description":"","footnote":"","page_name":" 4884 ","page_number":760},
  {"content":"\r\n\r\nاست . اما سياهه [ اى 
  ] كه مجددا آقا نجفى در جوف پاكت خود گذاشته بود منافات كلى با آن داشت كه در قلعه داده بودند .\r\nمهر - 1500 تومان / نقد - 1000 تومان\r\nانگشتر الماس - حلقه / شال - 2 طاقه\r\nالنگو - زوج / آينه - جام\r\nزيرلفظى ، لاانگشتى - معمولى / شيرينى حنا و غيره\r\nرخت ندوخته سر عقد - دست\r\nبراى مخارج عروسى و رخت مهر نسيه به عهدهء زوج است . اگر لوازمات عيد برسد همان وقت ، و الا پس از عيد عقد خواهد شد .\r\nمن عقيل را خواسته كاغذجات طهران را نوشتم . سياهه هم براى رخت عقد [ و 
  ] بعضى لوازمات خود نزهت نوشته براى قمر الدوله روانه كردم . انشاء اللّه فردا صبح عقيل از راه طالقان به تجريش خواهد رفت . ليكن ما سفارش اكيد كرديم شب 18 عقيل بيايد .\r\nپول هم ممكن نشد پياده ببرد نوشتم بگيرند بعد روانه كنم . دور نيست عين الملوك را هم عيد غدير عقد كنند و هردو خواهر يك روز عقد شوند . من اين پيش‌بينى را هم كردم . به قمر الدوله نوشتم براى كارهاى عين الملوك آدم زياد است ، شما فقط مشغول تهيهء لوازمات الموت بشويد .\r\n\r\nبنائى\r\nپنجشنبه نهم ذيحجة الحرام ، چهارم درجهء ميزان - هوا بعضى روزها منقلب است . باد مىآيد ابر و مه مىشود . از كاروانسرا قناعت كرديم به ساختن همان دكاكين ، تتمه باشد سال ديگر . اما آب انبار غير ممكن است ساخته نشود . اين استاد مظفر هم تنبلى مىكند ، مصالح و عمله هم موجود نيست . عجالتا پى را بالا آورده سى تومان تا حال پول گرفته .\r\nبيست و دو تومان هم ترياك ، توتون ، قند ، چاى از ميرزا حسين گرفته . نصف زغال‌دان ما هم تمام شده است . يك بلائى ، يك وبائى كه چاره و معالجه و دوا هم ندارد ! حضرت اقدس و الا از آب گرم مراجعت فرموده‌اند دستشان درد گرفته مشغول مداوا هستند . گويا از اثر آب گرم باشد كه برعكس نتيجه بخشيده .\r\n\r\nاخبار جنگ\r\nچندين نمره « لندن نيوز » از شهر رسيد . اشكال زياد دارد . واقعا از بعضى اشكال جنگ كه ديده مىشود انسان به خود مىلرزد كه هنگامه‌ايست كه تمامى ندارد . قشون\r\n\r\n","description":"","footnote":"","page_name":" 4885 ","page_number":761},
  {"content":"\r\n\r\nپياده نظام امريكا وارد فرانسه شد و به صحراى جنگ رفت . آنها هم كلاه خودهاى مد قشون فرانسه را انتخاب و به قشون خود تقسيم كردند . جنگ هوائى كه ندرتا واقع مىشد حاليه يكى از محاربات عادى همه روزه محسوب مىشود و روزى نيست جنگ هوائى واقع نشود . در جائى خواندم كه در يك محاربه يكصد و دوازده « درى ژابل » و آيروپلن فرانسه جنگ مىكرده‌اند . همين‌قدر هم مال طرف بوده . دويست و بيست و چهار عفريت هوائى در حال جنگ ميان زمين و آسمان خيلى تماشائى و ديدنى بوده است . روسيه مغشوش است . آلمان و اطريش پس از نااميدى از صلح روسيه شروع به جنگ نموده‌اند و متصل شكست مىدهند احتمال حمله به پطروگراد هم مىرود ، گويا دولت موقتى از پطروگراد به مسكو منتقل شده باشد . اكثر اهالى روسيه مايل به صلح با آلمان بودند ، ليكن دولت به چندين دليل بر خلاف اكثريت ادامهء جنگ با آلمان را تصويب كرد :\r\nاولا روسها مبلغ هنگفتى از سابق به فرانسه مديون بودند و در اين سه ساله هم تا حلقومشان زير بار استقراض انگليس و ژاپن و امريكا رفته است .\r\nثانى همان ساعت كه متاركه يا صلح با آلمان سر مىگرفت صداى توپ ژاپن و چين پطروگراد را به لرزه مىآورد و يحتمل به فرمان و امر انگليس دولت افغانستان هم به تركستان روس حمله مىآورد و باز احتمال كلى مىرفت به پول و كمك و همراهى انگليس با نفرت عمومى كه از روس و روسيه در ايران حكم‌فرماست ما هم داخل جنگ شده و از سه سمت حمله به خاك روسيه بياوريم . روس ناتوان ، خسته ، وامانده با اين اغتشاش و عدم ديسيپلين از چنگال خصم كهنه فرتوتى نجات نيافته گرفتار دشمنى قوى تازه نفس بشود كه به مراتب هولناك‌تر از آلمان باشد و كجا ممكن بود كه اين قشون و ادوات و آلات و توپهاى سنگين را از سرحدات آلمان و اطريش و عثمانى به اقصاى شرق با عدم وسايل حمل‌ونقل انتقال بدهد . چنانچه در جنگ ژاپن كه همه قسم آسايش داشت و اوضاع جنگى هم به اين سختى و گرانى نبود نتوانست .\r\nثالثا اطمينان نداشت كه آلمان با اين گرفتارى بتواند به مواعيد خود وفا كند . لهذا جنگ با آلمان را كه خوبدان گرفته بودند و لوازمات جنگى آن را هم در محلهاى خود داشتند ترجيح دادند تا جنگ با دشمنهاى سهمگين تازه نفس كه انگليس قبلا براى او تهيه ديده بود .\r\nبارى من باز ميرآخور را اوان فرستادم . هردو سياهه و اختلاف آن را جداگانه نوشتم و گفتم بگو اين سياهه را شما به ميل و رضاى خود داديد ، تغيير و كسر آن به هيچ‌وجه شايسته نيست .\r\n\r\n","description":"","footnote":"","page_name":" 4886 ","page_number":762},
  {"content":"\r\n\r\nبه مناسبت شرحى كه در صفحه 61 « 1 » از و الا حضرت اقدس نايب السلطنهء محبوب ايرانيان نوشتم بىمزه نيست روزنامه‌اى را كه امروز در طاقچه ديدم كه زينب از بالاى برج آورده و انداخته بود كه روى آن چيزى اگر بگذارند سفيد و گچى نشود درج نمايم :\r\n\r\nدربارهء ناصر الملك نقل از روزنامهء رعد\r\nرعد شمارهء 8 پنجشنبه 26 محرم الحرام 1332 - در تحت عنوان « مسئلهء انتخابات » .\r\nبعد از صغرى و كبراى زياد . در اين موقع بىمناسبت نمىدانم كه اهتمامات و مجاهدات كافيهء و الا حضرت ناصر الملك برگزيدهء ملت را در تسريع امر انتخابات گوشزد عامه نموده و براى پاس حقوق و ثبوت قدرشناسى خود تشكرات صميمانه را از نيات حسنه و افكار خيرخواهانهء آن حضرت معظم بيان داشته و مسرت قلبى خود را از داشتن يك چنين نايب السلطنهء حق‌شناس كه محافظت اصول مشروطيت را از وظايف وجدانى خود مىشمارد اظهار بداريم و از روى حقيقت و صميميت مفاهيم لايحه‌اى كه در يازدهم ذيحجه به عنوان هيئت وزرا دستخط فرموده بودند و در جلسهء عمارت بادگير قرائت شد تصديق نموده و اعتراف مىكنيم كه دور نيست حسن عقيده و مساعى جميلهء آن و الا حضرت معظم مشوب و غير مشكور بماند و لازم است اين نكته را هم خاطرنشان كنيم كه اگر ما در يك موقع بيان عقيده نموده‌ايم كه شايد بر خلاف انتظار حضرتشان شده نه از راه اعتراض و يا تنقيد و ايراد بوده بلكه از آنجائى كه ما وجود مبارك آقاى ناصر الملك را سرپرست حقيقى و معنوى اين ملت و مملكت دانسته و از و الا حضرت اقدس ايشان انتظار هرگونه مراحم و سرپرستىهاى پدرانه را داشته‌ايم روا ندانستيم آرزو و انتظارات خود را از پدر و سرپرست معنوى خود كتمان بنمائيم و از بيان نيات و توقعات فرزندانه ( بر پدر آن پدر و تو فرزند لعنت باد ) خود مضايقه كنيم . و الّا بديهى است كه ما ذات بىآلايش و الا حضرت ناصر الملك را منزه و مبراى از هر تصور ناشايسته دانسته و افتخار داريم كه ايران به داشتن يك چنين فرزند دانشمند و رادمرد ارجمندى موفق گرديده است . الخ . ( پايان مقالهء رعد )\r\n\r\nمدرسهء آكسفرد\r\nما ايرانيها همچو تصور مىكرديم هركس در مدرسهء آكسفرد انگليس درس بخواند و با لرد كرزن در يك كلاس باشد علم اولين و آخرين را دارا خواهد بود و وجودش منزه و\r\n\r\n\r\n","description":"","footnote":"\r\n( 1 ) - شمارهء صفحه مربوط به دفتر خاطرات است . شمارهء صفحه چاپ شده 4880 است . ( مسعود سالور )\r\n","page_name":" 4887 ","page_number":763},
  {"content":"\r\n\r\nمبرى از هر عيب و نقص است . در حقيقت در مدرسهء آكسفرد و كيمبريج درس الوهيت و پيغمبرى مىدهند و آن شخص كه از آن مدرسه درآيد مقامش بالاتر ملائكه و فرشته ، حور و غلمان است و حال آن‌كه اگر خود آن لرد كرزن را هم به ايران بياورند و اين عقايد را در حق او داشتند و آنطور لجام از سر او برداشته و دهنهء او را رها مىكردند از ناصر الملك بدتر مىكرد . اين ناصر الملك چنان شاه را از ملك و مملكت ايران و ايرانى مأيوس كرده بود كه هيچ باقى نمانده [ بود 
  ] تخت و تاج را وداع گفته در يكى از شهرهاى ايران يا اروپا منزوى شود .\r\n\r\nارسال پول به شهر\r\nشنبه يازدهم ذيحجة الحرام ، شش درجه ميزان - اسمعيل را ديروز به شهر فرستادم .\r\nمبلغى پول با هزار لاحول و هزار آيت الكرسى و دو هزار بسم اللّه با مشهدى ملك و تفنگ و شش‌لول [ ارسال شد 
  ] كه بعضى لوازمات براى عقدكنان بياورند و تنخواهى براى آقايان به طهران روانه دارد .\r\n\r\nرقعهء حكومت قزوين\r\nحكومت جليله كاغذى نوشته بودند كه پانصد تومان از پول شما كه نزد نايب الحكومه بود حواله‌اش به شهر رسيد عما قريب وصول و به آقاى رفعت السلطان پرداخته مىشود ، پانصد تومان ديگر نزد ورثهء مقتول است كه مىگويند قاتل را بدهيد ما قصاص كنيم پول را بدهيم . كسب تكليف از مركز شده است . هر وقت جواب شافى رسيد تأديه آن پانصد مىشود . جوابى عرض شد . اولا اصل مبلغ هزار و دويست است نه هزار تومان ثانى تنخواه من و رعيت فقير بىبضاعت گرو وثيقهء قصاص قاتل يا چيزهاى ديگر نبايد باشد . حاكم شما هستيد بايد قصاص كرد بكنيد ، نبايد كرد نكنيد . على اى حال به ما مربوط نيست و پول ما نبايد عدوانا گرو اين كار باشد . اين رقعهء حكومت الساعه سند ارتشاء خوبى است براى آقا مير هادى كه يك‌جا در حاشيهء مصالح نامچه مقتول نوشته هزار تومان به اطلاع من به ورثهء مقتول رسيد . در ثانى پانصد تومان از آن را حق العمل برمىدارد كه حكومت سند به دست من مىدهد كه از عمل هزار تومانى پانصد نايب الحكومه برداشته بود كه رد كرد . افسوس عدليه و محاكمات نداريم و الا خوب ممكن بود تلاقى كرد . اگرچه امير اسعد اين پول را گرفته بود ليكن از بدذاتى او و احمقى آقا مير هادى به نام او تمام شد .\r\n\r\n","description":"","footnote":"","page_name":" 4888 ","page_number":764},
  {"content":"\r\n\r\n\r\nگرانى\r\nبارى امسال دهاتى كه غله اجاره مىداد ثلث ، بعضيها يك ثلث و نيم كه اجاره رفته يا اگر هم تقى اجاره داده سند تخفيف گرفتند . امسال غلهء لوىئيل را گندم 35 تومان ، غله 5 / 32 ، جو 5 / 22 تومان تسعير كردم . من تمام اسناد غلهء خودم را به نرخ انبار سپهسالار به علاوهء كرايه از رودبار به الموت مىگيرم . زيرا دو سال اول براى من اسباب دردسر و زحمت شد . حاليه ديگر نمىتوانند ايرادى يا تعرضى كنند و شهرتهاى لايعنى بدهند .\r\nهرچه سپهسالار كه ارباب كل است و هزار و پانصد خروار غله رودبار دارد نرخ معلوم كند من كه سيصد خروار غله دارم به همان مبلغ دريافت مىكنم . ايرادى ، حرفى هست با اوست نه با من . با وصف آن‌كه سند داشتم كرايه را هم بگيرم . امسال كرايه را بخشيدم و به واسطهء كسادى سال نصف بيشتر قيمت غله من هم مطالبه نشد و ماند براى سال ديگر كه بلكه انشاء اللّه وسعتى يا گشايشى بشود . بيشتر غلهء امسال هم تخم و تقاوى داده شد .\r\nاگرچه غله گران تسعير شد و گران بود امسال هم گران‌تر است . اما تلافى را چيت ذرعى سه قران ، قند يك من هفت تومان و پنج هزار ، قرقرهء نخ دانه‌اى يك هزار دينار و قس عليهذا همه‌چيز درآورد كه به جيب و كيسهء ارباب چيزى باقى نماند مگر آن ارباب ملكى كه هيچ خرج نداشت يا جزو كسبه ، تجار و ملاكينى بود كه در زمره و رديف آنها واقع مىباشند . پولها را منات و ليرهء ارزان گرفته از آن هم يك منافع ديگرى ببرند . خرج من سال گذشته و امسال خيلى زياد شده است .\r\n\r\nخرج سال گذشته - عقل معاش نيست\r\nسال گذشته بيست خروار آرد گندم خرج من شد . نه خروار برنج رسمى مولائى و يك ماه هم هست برنج هيچ نداريم . ششصد تومان سياههء كربلائى غلامعلى از بابت قند و چاى ، فلفل و زردچوبه ، زعفران و غيره شد . مختصر هرچه گير من مىآيد خرج مىشود . اصلا عقل معاش صحيح درستى هم ندارم . دو عروسى ، دو عقدكنان هم كه امسال مزيد و علاوهء مخارجات سنواتى شده است . ماهى هفتاد تومان مواجب نوكر و كلفت من است . در اينجا پانزده تومان در طهران ، شانزده تومان در قزوين ، ده تومان شيخ ، شش تومان ملا يوسف . اين شهريه است خانوارى ، انعام ، احسان ، خلعت ، شام ، ناهار و غيره و غيره عليحده و جداگانه است كه ميزان معين ندارد . اين همه خرج ، اين همه اجزا ، خدم و حشم ، داد و بيداد ، قال ، مرافعه براى جمع‌آورى سيصد خروار محصول و چهار هزار تومان اجاره و ماليات است كه اگر امنيت باشد ، كه اگر انقلاب\r\n\r\n","description":"","footnote":"","page_name":" 4889 ","page_number":765},
  {"content":"\r\n\r\nنباشد ، كه اگر مفسد و شيطان نباشد كار يك نفر نايب و مباشر و چهار نفر نوكر از همان رعاياى دهات است .\r\n\r\nخرج امنيت\r\nچنانچه سابقا همين قسم بود اما حالا طورى شده است كه غير ممكن است . پس تمام آنچه به چنگ انسان مىآيد بايد صرف امنيت و وصول همان بشود . اگر الموتى بىانصاف ، اگر محركين بىمروت ، اگر مفسد بىغيرت ، اگر شيخ محمّد على نامرد بگذارد من حاضرم سالى يك مبلغ از اين پول كه بيهوده براى امنيت اينجا خرج مىشود به خود رعايا به‌طور تخفيف بدهم ، تتمه را بدون صرف اين همه مخارج و زحمت و دردسر و اقامت من به من برسانند .\r\n\r\nدربارهء ازدواج سالار\r\nبارى ابو القاسم آمد . بىمزه نيست صحبتهاى او و منتظم الملك نوشته شود . گفت رفتم اوان خدمت وزير . پس از دعا و سلام و استفسار از سلامتى شما كاغذ را دادم خواند . گفت بيائيد اطاق . بعد رو به من كرد گفت ما اصل را انجام بدهيم ، فرع درست مىشود . گفتم اصل كدام است ، مگر ناتمامى دارد . گفت بلى ما كه آمديم قلعه براى اتمام كار نبود بلكه براى اين بود ببينيم شاهزاده قبول مىكند يا نه . وقتى كه آمديم ديديم آخوند كار را تمام كرده . در اين بين حاجى عبد العلى وارد شده سلام كرد و نشست . وزير دست را به‌سمت او تكان داده گفت بله آخوند اين‌طور كار مىكند . آخوند گفت من چه كردم مگر جز آنچه صاحب كار من ، ارباب من به من گفت به شاهزاده عرض كردم و آنچه ايشان جواب دادند به آقاى امير اسعد [ گفتم 
  ] . شاهزاده كه حاضر است امير هم حاضر .\r\nحالا مگرچه شده . اگر نقصى دارد با خودتان است . من در پيغامات تملقى نكردم . پس شما هستيد كه استمزاج حاصل نكرده ، اطمينان نگرفته سياهه داديد سياهه گرفتيد ، قول داديد ، قرار داديد . ابو القاسم مىگويد من از اين حرف رنگ از رويم پريد و حالم متغير شد . گفتم آقاى منتظم الملك اين فرمايشات چه چيز است . مگر خداى نكرده امير ديوانه شده . شما مگر نمىتوانستيد پس از آن‌كه قلعه آمديد اين حرف را بزنيد . به شاهزاده ممكن نبود ماها كه محرم او بوديم [ بزنيم . 
  ] دو سال است اين گفتگو در بين است . حرف ما معتبر نبود شما ديگر چرا . وانگهى چهار روز قبل من اينجا آمدم آن‌وقت چرا هيچ نگفتيد . امير اسعد مرا ديد آن‌طور گفت . چرا اين حرف را نزد . قباحت دارد ، ميان طهران ، قزوين ، الموت ، تنكابون ، طالقان ، رودبار چه خواهند گفت . نمىگويند منتظم الملك با آقا\r\n\r\n","description":"","footnote":"","page_name":" 4890 ","page_number":766},
  {"content":"\r\n\r\nمير هادى و سى نفر آدم رفتند قول دادند ، قول گرفتند ، سياهه دادند ، صورت گرفتند ، روز عيد را موعد قرار دادند . بعد از همه كارها حالا اين صحبت را مىفرمائيد . شما مگر ما بوديد كه حرفتان هم مثل حرف ما باشد . براى عين السلطنه نقلى نيست ، از جاى خودش هم حركت نكرده ، دختر هم تقديمى نداده . اما براى شما كه با آن كروفر آمديد خيلى حرف است ، خيلى افتضاح دارد . وزير گاهى سرخ مىشد ، گاهى مثل مركب سياه ، شب مانديم . روز ديگر صبح وزير با سياهه و كاغذ شما رفت زواردشت .\r\n\r\nامير اسعد\r\n( امير اسعد امسال خيال داشت در خوشكچال عمارت ييلاقى بسازد در صورتىكه يك درخت آنجا ندارد كه خودشان روى بام خانه بياندازد ، آب هم امسال براى خوراك ندارد چه رسد براى بنائى و اگر آنجا عمارت مىساخت كار چند ده من خراب بود از آيندوروند آدمهاى آنها و از مطالبهء روغن و گوشت و هزار چيز ديگر . نقشه هم كشيده بودند تير هم به دهات من خبر كرده بودند . رفت نزد سپهسالار . او گفت حالا كه ميل دارى عمارت ييلاقى بسازى زواردشت را من به شما مىبخشم آنجا بساز . هم بهتر و معمورتر از خوشكچال است هم شايد به درد من بخورد . اين بود الحمد للّه دفع شرى شده آنجا مشغول عمارت سازى شده است و از خوشكچال منصرف شد و الحمد للّه از بيخ گوش ما گذشت . )\r\n\r\nتمديد مدت\r\nشب را هم زواردشت توقف كرد . روز ديگر با آقا نجفى آمد گفت قاصدهاى ما هنوز نيامده است . يحتمل تا عيد هم تدارك حاضر نشود هر وقت آمدند پنج روز قبل خبر مىكنم . در باب سياهه و اختلاف امير ميل ندارد علاوه بدهد . اما پس از آن‌كه اصل درست شد آن هم محتمل است درست شود . من گفتم باز مىگوئيد اصل و حرف خود را واضح نمىفرمائيد . گفت خير گذشته است . آقا نجفى هم گفت من خودم بيشتر از شما اهتمام دارم . انشاء اللّه خبر ما زود مىرسد . )\r\nكاغذ هم به من وزير نوشته بود كه مطالب را به ابو القاسم محول كرده بود . من از اين حرفها باز مردد هستم نمىدانم چه خواهد شد . همه قسم شوخى با امير اسعد داشتيم اما اين شوخى از آن شوخيها نيست .\r\n\r\n","description":"","footnote":"","page_name":" 4891 ","page_number":767},
  {"content":"\r\n\r\n\r\nروسها بدتر از دزدها - نرخ اجناس\r\nپنجشنبه 16 ذيحجه ، يازدهم ميزان - اسمعيل از شهر آمد مىگفت همه‌كس به ما سفارش مىكرد احتياط را از دست ندهيد . هم رفتن ، هم مراجعت . شب از گدوك گذشتيم . بدتر از دزدها روسها شده‌اند كه ميان شهر و اطراف شهر پراكنده شده هرچه گيرشان بيايد مىبرند . در شهر از دكاكين هرچه لازم داشته باشند بر مىدارند . صاحب دكان جرأت حرف زدن ندارد . آنچه خواسته بوديم آورد . كربلائى از نرخ نوشته بود گندم سى تومان الى سى و پنج تومان - آرد گندم چهل تومان الى چهل و پنج تومان - جو بيست و چهار تومان الى بيست و شش تومان - منات كاغذ نه شاهى شده است - منات طلا چهار هزار .\r\n\r\nفوت آزاده خانم\r\nيك كاغذ از طهران نزهت الملوك داشت كه كاش نداشت . گوهر خانم نوشته بود بيچاره آزاده خانم بدون هيچ مقدمه يك روز تب كرد صبح ديگر بدرود زندگانى گفت .\r\nخدا مىداند اوقات من مثل سگ شد . خيلى حيف بود . به حضرت و الا بىنهايت سخت خواهد گذشت . خيلى انس به اين دو بچه داشت . ما شاء اللّه بزرگ شده بود هشت سال تمام داشت . خيلى دختر مهربان خوش‌كلام خوش‌صحبتى بود . زيور خانم ، نزهت ، زبيده خاتون خيلى گريه كردند . من بهتر است همان كاغذ را كه از داغ دل نوشته در اينجا درج نمايم :\r\n\r\nنامهء گوهر خانم\r\nتصدقت شوم - همواره خوشنودى سركار عليهء عاليه را از خداوند مسئلت مىنمايم .\r\n« هزار شكر كه ديدم به كام خويشت باز » . اما هزار افسوس كه كاغذ سركار عليه در موقعى رسيد كه كوه غم و اندوه دور مرا احاطه كرده و آتش هجران ابدى آزاده خانم جگرم را ريش كرده . خدا مىداند ديوانه هستم ، نمىدانم .\r\n چه آتش بد كه زين سان در من افتاد * چه طوفان بد كه ناگه بر من افتاد\r\nجهان خالى شد از مهتاب و خورشيد * چمن خالى شد از شمشاد و از بيد\r\nچراغ عالم افروز از جهان شد * نه آزاد آفتاب از من نهان شد\r\nنبخشايد فلك بر هيچ مظلوم * نباشد شفقتش بر هيچ محروم\r\nدريغا هرزه رنج روزگارم * دريغا اين دل اميدوارم \r\n\r\n","description":"","footnote":"","page_name":" 4892 ","page_number":768},
  {"content":"\r\n\r\n اگر صد گوسفند آيد فراپيش * برد گرگ از گله قربان درويش\r\nبگريد بر دل من مرغ و ماهى * كه شد آب حياتم در سياهى\r\nاگر بى روى آن گل زنده مانم * سزد كز تن برآيد استخوانم\r\nپريده از چمن كبك بهارى * چرا چون ابر نخروشم به زارى\r\nفرو مرده چراغ عالم افروز * چرا روزم نگردد شب بدين روز\r\nچراغم مرد و بادم سرد از آن است * به‌هم رفت آفتابم زرد از آن است\r\nبه آن گل در عدم خواهم رسيدن * به يك تك تا عدم خواهم دويدن \r\nآدم بدبخت\r\n به هر شاخى گلى ار كو زند چنگ * به‌جاى گل ببارد بر سرش سنگ\r\nچنان از خوشدلى بىبهر گردد * كه در كامش طبرزد زهر گردد \r\n« الهى تا جهان باشد تو باشى » . همه نصيحت مرا مىكنند اما حضرت عليه مىدانيد دلخوشى بنده منحصر به اين طفل بود . در كمال سالمى شب دوشنبه 29 ذيقعده تب كرد غروب دوشنبه رفت بدون يك ناله . گفتند نوبهء غش بود . دستم رعشه گرفته دلم معلوم است . درد دلم را عرض كردم آزرده نشويد . باوجود اين داغ ابدى كه دارم از شادى خانم عزيزم شادم . اى كاش آنجا بودم . زياده قربانت گوهر . جمعه عيد اضحى . « 1 »\r\nعقيل گويا شب عيد رسيده است . اين مكتوب با پست آمده بود .\r\n\r\nاخبار جنگ\r\nچند نمره « لندن نيوز » رسيد . پادشاه انگليس و ملكه به فرونت جنگ رفته‌اند . پادشاه انگليس لقب خانوادهء خود را از قصر ويندزور گرفته و از نژاد آلمانى خود تبرا جسته .\r\nآلبرت شوهر ملكه ويكتوريا برادر پرنس گوبورگ گوتا بود . بعد هم به واسطهء آن‌كه دوك گوبورك اولاد نداشت پسر دوم ملكه جانشين او شد . حاليه هم نوهء ديگر پسر دوك اف آلبانيا دوك آنجاست و در فرونت روسيه جنگ مىكند . استاتستيك قواى انگليس را هم در يكى نوشته بود چون بىفايده نيست عينا درج مىشود .\r\n\r\n\r\n","description":"","footnote":"\r\n( 1 ) - گوهر خانم آن‌چنان سوادى نداشت كه بتواند چنين نامه‌اى بنويسد . قاعدة نامه تقرير عز الدوله است .\r\n( مسعود سالور )\r\n","page_name":" 4893 ","page_number":769},
  {"content":"\r\n\r\n\r\nاستاتستيك قواى انگليس مورخهء 28 جولاى 1917\r\n- نفرات بحريه انگليس در 1914 / 1916 / 1917\r\n140000 نفر / 300000 نفر / 400000 نفر\r\n- كشتىهاى انگليس در 1917 بالغ بر 4000 خواهد شد .\r\n- قشون برى انگليس در 1914 / در 1917\r\n200000 نفر / 500000 نفر\r\n- قشون مستعمراتى در 1914 / در 1917\r\n350000 نفر / 1000000 نفر\r\n- اسراى آلمان در انگليس 85000 نفر / از انگليس در آلمان 36000 نفر\r\n- تا ماه جون توپهائى كه انگليس از آلمان گرفته 485 عرابه - از انگليس آلمان گرفته 670 عرابه .\r\n- راه‌آهنى كه در فرونت‌هاى مختلف انگليس كشيده 4000 ميل\r\n- آنچه بحريهء انگليس حمل‌ونقل كرده از انسان و حيوان و ذخاير جنگ :\r\nقشون حمل نموده 8000000 - اسب و قاطر 1000000 - ذخاير جنگى و قورخانه 9000000 تن ( هر تن سه خروار ) - دواجات حمل كرده 90000 صندوق\r\n- در اول جنگ سه كارخانهء قورخانه سازى داشت حاليه نود كارخانه داير است كه عدهء عمله‌جات آن‌كه شب و روز مشغول كار هستند چهار مليان است كه يك مليان از طايفهء نسوان است .\r\n- عدد ميتراليوز در 1914 يكصد عدد ، در 1917 [ بالغ بر 
  ] 2710 عدد است .\r\n- توپ چهار و پنج اينچى در اول جنگ / سال دوم جنگ / چهار ماهه سال سيم\r\n100 / 564 / 140\r\nكه يك ساله مىشود 312 « 1 » عرابه .\r\n- توپ مديم 100 / 1848 / 1200\r\nكه يك ساله مىشود 3600 « 1 » عرابه .\r\n- توپ بالاتر از شش اينچى 100 / 623 / 363\r\nكه يك ساله مىشود 1089 عرابه .\r\nعدهء گلوله از شكل آن معلوم مىشود . بايد دانست كه عدد صد واحد عدد است نسبت به صد عدد 2710 متراليوز علاوه شده است . نسبت به صد توپ 4 و 5 اينچ در\r\n\r\n\r\n","description":"","footnote":"\r\n( 1 ) - اعداد به‌همين ترتيب است ولى در محاسبه درست در نمىآيد .\r\n","page_name":" 4894 ","page_number":770},
  {"content":"\r\n\r\nسال اول 654 است . اين براى اين است كه عدد حقيقى توپ با گلوله به دشمن معلوم نشود « 1 » .\r\n\r\nقحط و غلا - هجرت از دهات\r\nدهات قزوين كه من اطلاع دارم امسال خيلى گرفتار قحط و غلا شده‌اند . علوفه هيچ ندارند . تمام مال و حشم خود را يا سر بريده يا به ثمن بخس فروخته‌اند . از كشمرز و برزلجين يك ماه است روزى نيست كه سه نفر و چهار نفر به خيال موهوم الموت نزد من نيايند كه با كمال احترام يك شب از آنها پذيرائى كرده صبح ديگر با انعامى و خرج راهى مرخص نكنيم . دويست نفر از اين دو ده به طهران و جاهاى ديگر هجرت كرده‌اند . ساير دهات به‌همين حال است .\r\n\r\nهمدان - كوريجان ( كورى )\r\nاما دهات همدان و اوضاع آنجا رقت‌آور است . كوريجان به قول ابلاغيه‌هاى روس ( كورى ) ما بين دو اردوى محارب واقع بود . عثمانيها در مارهموار ده ديگر ما جنوبى كوريجان ، روسها حوالى مزرعهء شمالى كوريجان و اين ده كورى دست به دست مىگرديد و دايم گلوله‌هاى طرفين به اين ده نزول اجلال مىكرد . جنگل و باغ معروف جويبار ما تمام اشجارش قطع [ شد 
  ] و فقط خندقهاى عميق و يك پل در رودخانه براى ما ماند كه حضرت اقدس و الا امر فرمودند ترانشها و پلها را براى يادگار نگاهدارى فرمايند .\r\nاين ده كورى هفتصد خانوارى وقتى كه اردوى عثمانى عقب نشست و روسها رد شدند مباشر ما على مردان خان معتضد الممالك وارد شد فقط تل خاكى بود مملو از نعشهاى متعفن و سگهاى هار كه چندين روز با عمله‌جات خودش سگ هار مىكشتند و نعشهاى متعفن را دفن مىكردند . تا من طهران بودم چهار هزار تومان پول به رعايا داده شد كه سقفهاى عمارات خود را طورى مرمت نمودند كه بتوان ساكن شد و مقدارى هم چغندر ، كلم و هويج و ارزن بكارند كه قوت لا يموتى بشود و باز هم متصل پول مىدادند . رعيت اين دهات داراى پنج هزار دينار مايملك نيست . تمام غارت ، تمام سوخته ، تمام پايمال شده است . دولت روس مىگويد خسران را مىدهم . اما سندى به دست ما و دولت ايران نداده .\r\nروزى كه براى حريق زده‌گان آمل اعانه جمع مىكردند حضرت و الا به توسط\r\n\r\n\r\n","description":"","footnote":"\r\n( 1 ) - در اينجا يك صفحه نقاشى بوده است كه كنده‌اند .\r\n","page_name":" 4895 ","page_number":771},
  {"content":"\r\n\r\nافخم الدوله پنجاه تومان داد . حاج افخم الدوله به مستوفى الممالك عرض كرد سهم ما بيش از آن نيست كه دو هزار نفر غارت شدهء چاپيده و خانه خراب محتاج قوت لايموت را حفظ و نگاهدارى كنيم و فقط محض امتثال امر شما باز جزئى اعانه تقديم شد كه آقاى مستوفى فرمودند حقيقتا حضرت و الا در اين مسئله حق دارند و اين مبلغى را هم كه مرحمت فرمودند مايهء بسى امتنان است . ما از ايشان توقع جز نگاهدارى همان رعاياى لخت و عريان نداريم . . . « 1 »\r\n\r\nورامين و بلاهاى آن\r\nدهات ورامين دچار سن و تگرگ و بلائى مبرم‌تر از آن دو ، عابدين مستأجر و بالا خان مباشر است . از هفتصد خروار اجارهء غله پانصد خروار ادعاى آفت مىكنند و اگر دويست يا دويست و پنجاه خروار بدهند كلاه را بايد به آسمان انداخت .\r\n\r\nالموت\r\nدهات الموت ، خرج علاوه از دخل است . من و اولاد و بستگان و خدم و حشم من از سن و ملخ و زنگ و باد گرم و بالا خان و عابدين و سگ هار ، قشون روس ، قشون عثمانى صد مقابل مبرم‌تر و بدتر هستيم كه هيچ تدبيرى و مداوائى از سوختن ، گرفتن ، آتش زدن ، ميان چاه ريختن ، حبس ، زجر ، توقيف ، دفع و رفعمان نمىكند . پس كار حضرت و الا و اين دهات و اين مباشرها امسال معلوم است چه خواهد بود .\r\n\r\nلوازم عروسى\r\nشنبه 18 ذيحجه ، 13 ميزان - عقيل و جناب شيخ ابراهيم صبح وارد قلعه شدند ( شيخ حسابى از بابت ماليات دهات اربابى داشت . براى امر خير هم وجود او لازم بود . من نوشتم و حاجى افخم الدوله او را فرستاد ) . البته از رخت و لباس و كفش و غيره خواسته بوديم قمر الدوله روانه كرده بود . يكصد و بيست و شش تومان سياهه فرستاده بود .\r\n[ براى 
  ] دو دست لباس عقدكنان كه به طرز فرنگستان سفيد [ ست و 
  ] پشت‌سر آن بلند كه بايد ينگه‌هاى عروس دست بگيرند سى تومان اجرت به مانى خياط داده است . تدارك ما حاضر شد اما از آن طرف خبرى نرسيده است . عيد هم كه گذشت . دستخط حضرت و الا از فراق آزاده خانم سوزناك بود . خيلى به حضرت و الا تلخ و بد گذشته است .\r\n\r\n\r\n","description":"","footnote":"\r\n( 1 ) - نقطه‌چين در اصل است .\r\n","page_name":" 4896 ","page_number":772},
  {"content":"\r\n\r\n\r\nدستخط حضرت و الا\r\nنور چشم من ، پاكت ششم ذيحجه امروز يازدهم در شمران عقيل رسانيد . از سلامتى شما و خانواده و بچه‌ها شاكر شدم . ديروز ، امروز مىدانم توانسته‌ام با اين دست نقرسى « 1 » بد و دردى كه دارد با اين خط بد چند كلمه به زحمت بنويسم . يك ماه و سه روز است كه مبتلا هستم و گذشته از ناخوشى مزاج و نقرس دست و پاها به مصيبت عظيمى در روز 28 ذيقعده مبتلا شدم . آزاده خانم بيچاره در يك روز از دنيا رفت . خدا شاهد است كه مرگ براى من بهتر بود . صد بار آرزوى مرگ و هلاك كردم . از تقدير بد و قضاى ناگهان همچو اتفاقى افتاد . ديگر به ماها و من و والده‌اش چه گذشت نمىشود نوشت و شنيد . « رفت آن گل شكفته و در خاك شد نهان » . افسوس و حسرت براى ما ماند .\r\nدو سه روز پيشتر به افخم الدوله گفتم كاغذى به شما به خط او نوشته‌ام به چاپار داده شده است . البته چه بنويسم كه به من چه مىگذرد .\r\n ديروز چنان و حال جان افروزى * امروز چنين فراق عالم‌سوزى\r\nافسوس كه در دفتر عمرم ايام * آن را روزى نويسد اين را روزى \r\n11 ذى حجهء 1335 - تجريش\r\n\r\nكميتهء مجازات\r\nآقا شيخ مىگفت عين الملوك را مىخواستند شيرينى بخورند آن قضيه پيش آمد . ماند براى بعد از محرم . هفتاد نفر نظميه به عنوان اعضاء كميتهء مجازات گرفته . چند نفر روز با دو سيهء استنطاقات عدليه مىبرند . در اواخر مردم را محرمانه تهديد مىكردند ، پول مىگرفتند كه دستگير شدند . پرسيدم عنواناتى كه براى شاه مىكردند چه بود . گفت برحسب پلتيك بود تا مردم را با اين اشخاص طرف كنند ، مبادا حمايتى بنمايند .\r\n\r\nاشعار ملك\r\nروزنامهء « نوبهار » اشعارى درج كرده بود . چون ملك الشعراى خراسانى مدير آن دشمن زياد دارد به شاه گفتند اين اشعار در قدح و هجو شماست توقيف كردند و\r\n\r\n\r\n","description":"","footnote":"\r\n( 1 ) - تألم و تأثر اين دستخط حضرت و الا امروز به من معلوم و محقق و مؤثر واقع مىشود كه خودم به همان نهج مبتلاى درد و الم و مرض موروثى نقرس شده‌ام . ( حاشيه به خط مؤلف بدون تاريخ ) .\r\n","page_name":" 4897 ","page_number":773},
  {"content":"\r\n\r\nخودش را هم مىخواستند تبعيد كنند . حاليه همان جريده به مديريت معاون السلطنه « 1 » پسر وزير دفتر مرحوم به اسم « زبان آزاد » منتشر مىشود ( ملك الشعرا خوب شعر مىگويد . حضرت و الا تعريف مىكردند . هنوز در خطه خراسان شعراى خوب هست ) .\r\n\r\nاخبار ايران\r\nقوام السلطنه پيشكار آذربايجان شد « 2 » . محتشم الدوله فرمانفرماى خراسان و نايب السلطنه اميركبير معزول شد . وزير عدليه ممتاز الدوله وزير ماليه شد . وزير عدليه معلوم نيست . فرمانفرما را انگليسها نمىگذارند عزل شود . جنرال ساكس مشغول گرفتن پليس جنوب است و پىدرپى صاحب‌منصب وارد مىشود و قشون مىگيرند ، تا اصفهان خواهند گرفت . وثوق الدوله هنوز مردود است . سپهسالار مىخواست نان طهران را اداره كند ندادند . گفتند اين هم يك اسباب كارى براى او مىشود كه فردا صد قسم حقه‌بازى درآورد . بعضيها هم گفتند دستور العمل سفارت انگليس بود كه روزى مردم را دست كسى بدهد كه تابع ميل آنهاست .\r\nروسها در ايران بنابر حكم پطروگراد بايد به دستور سفارت انگليس حركت كنند تا روسيه منظم شود . حال روسيه از جمهورى و امپراطورى معين نشده است . ريكا را آلمانها گرفتند اما در فرونت غرب شكست مىخورند . سيصد هزار قشون امريكا وارد فرونت غرب شد .\r\n\r\nانتخابات طهران - انجمن سوسياليستها در استكهلم\r\nانتخابات طهران تمام شد . فقط سيزده هزار تعرفه در طهران گرفتند ، سه هزار بلوكات و اين شانزده هزار تعرفه براى پايتخت و شهرى كه اقلا يك كرور جمعيت دارد خيلى كم بود . انگليسها مىگفتند عدم ميل مردم به انعقاد مجلس از همين تعرفه گرفتن معلوم است . در حقيقت براى اهل طهران و عدم ميل آنها مستمسك خوبى به دست انگليسها و مرتجعين افتاد . اول مستوفى الممالك ، دوم تقىزاده ( من بعد كه عدد صحيح وكلاى طهران معلوم شد البته خواهم نوشت ) . اكثريت با دمكراتها شد . انجمن دمكراتها ضد تشكيلات آنها كه مىگفتند بايد مهاجرين را انتخاب كرد منحل شد و از مهاجرين فقط\r\n\r\n\r\n","description":"","footnote":"\r\n( 1 ) - از برادران دكتر محمد مصدق .\r\n( 2 ) - قرار بود قوام السلطنه به والىگرى به آذربايجان برود ولى شرايطى را مطرح كرد ( آنها را در نامهء خود به مستشار الدوله يادآور شد ) كه موجب انصراف دولت از آن امر شد . متن نامهء قوام السلطنه را در مجموعهء اسناد مستشار الدوله چاپ كرده‌ام . ( ا . افشار )\r\n","page_name":" 4898 ","page_number":774},
  {"content":"\r\n\r\nسليمان ميرزا ، تقىزاده ، ميرزا طاهر تنكابونى انتخاب شدند ( تقىزاده باز نخواهد آمد .\r\nالان در استكهلم است با وحيد الملك ، چون انجمن سوسياليستهاى دول آنجا منعقد مىشود و گويا منعقد هم نشد . فرانسه‌ها ، انگليسها ممانعت از رفتن سوسياليستهاى اين دو مملكت كردند . ) .\r\nشيخ مىگفت به تحريك و پول سفارت انگليس اهالى طهران مىخواستند براى نان بلوائى بكنند يا بروند صاحب قرانيه چادر زده متحصن شوند . به هزار ماجرا جلوگيرى شد . به بعضى هم پول داده‌اند روضه‌خوانى مىكنند . دو سه نمره روزنامه هم همراه داشت . مطالب زيادى درج نبود .\r\n\r\nخسارات انسانى جنگ\r\nخسارات سه سالهء جنگ [ را 
  ] در دار الفنون عالى استكهلم معلوم نموده‌اند به‌طور تخمين صحيح بيست و چهار مليان نفوس مقتول و مجروح شده است . هفت مليان انسان نيز تك تك در گوشه و كنار به واسطهء حملات آسمانى يا در دريا و غيره تلف شده است .\r\nپنج مليان هم از كار افتاده عاجز يا كور يا بىدست و پا شده‌اند . در طول مدت جنگ نه مليان طفل كمتر متولد شده است . سواى بودجهء عادى دول متحارب سى و پنج هزار مليون ليره مخارج شده كه دول مقروض شده‌اند . هرگاه جنازهء مقتولين را در خط مستقيم پهلوى يكديگر بگذارند متجاوز از دو هزار فرسنگ مىشود . از پاريس الى شهر ولادى وستك . ( ايران ) .\r\n\r\nوظائف مقرره\r\n« هركسى را بهر كارى ساختند » ، رويتر را براى دادن اطلاعات صحيحه . دول عظميه را براى حمايت ملل ضعيفه . سپهسالار را براى دادن گندم بلاعوض . آقا سيد را براى خدمت به مشروطه . فرمانفرما را براى جلوگيرى از نفوذ خارجه . ظهير الاسلام را براى حفظ كردن قرآن . پليس جنوب را براى حفظ تماميت ايران . مأمورين روس را براى حفاظت مال و جان و ناموس ايرانيان . تحت البحرى را براى استقبال جهازات جنگى . گاز مسموم را براى معالجهء اشخاص مسلول . بلديه را براى تنظيف و تنوير شهر . خبازخانه را براى رفاهيت عامه . متحدين را براى شكست از متفقين . چشم را براى نديدن ، گوش را براى نشنيدن . ( صداى ايران ) .\r\n\r\n","description":"","footnote":"","page_name":" 4899 ","page_number":775},
  {"content":"\r\n\r\n\r\nطرايف و ظرايف\r\nقصاص قبل از جنايت . هيئت مديرهء مجمع ضد تشكيلات به محاذات اين‌كه مؤسسات مىخواستند منحل كنند اعلان انحلال مؤسسات را داده است .\r\nلا تثنّى الّا و قد تثلّث ، نمرهء 130 ايران ده برابر 13 و تاريخش 13 ذيحجه و هردو نحس بود . اعلان ديكتاتورهاى ضد تشكيليون عدد را تكميل نمود .\r\nباز هم تصحيف ، پرويز به تصحيف تزوير مىشود .\r\nحرف مفت نيست . اگر پيشنهاد مأموريتهاى ادارات ايران را به دقت ملاحظه كنند معلوم مىشود هيچ كدام حرف مفت نيست .\r\nاثر فيزيكى ، به عقيدهء علماى فيزيك تأثير فيزيكى صورت استخراج آراء اين است كه اگر مواجه به چشم بعضى شود رنگ و روى آنها مىپرد .\r\n\r\nسؤال استيفائى\r\nآيا با وجود تصرف محل اشرار سرابى قبض روحشان سوخت خواهد شد . تعليق به محال . . .\r\n\r\nنيت خير\r\nدزدان راه ملاير به وزارت پست و تلگراف عرض كرده‌اند كه غرض از بردن پست اين بود كه بارى از دوش قاصد بردارند .\r\n\r\nاعلان\r\nاعلان - نظر به مصالح مهمه اين بنده كليهء مؤسسات نظامى آلمان را منحل كرده و به افراد احظار مىكنم با همان حس وطن‌پرستى كه دارند در خانه نشسته شجاعت خود را براى موقعى كه شيپور حاضرباش كشيده شود ذخيره كنند . صفر على به كسر صاد .\r\n( ستارهء ايران ) .\r\nحكايت چين كه امپراطورى شد و روزنامه‌جات كه بعد رسيد نبود . گمان مىكنم خبر اراجيف بوده است .\r\n\r\nاسب و قاطر\r\nسه رأس كره قاطر بسيار خوب كه از ماديانهاى همدان عمل آمده بود و طهران برده\r\n\r\n","description":"","footnote":"","page_name":" 4900 ","page_number":776},
  {"content":"\r\n\r\nبودند حضرت اقدس و الا به توسط شيخ و عقيل روانه فرموده بودند . يكى از آنها به واسطهء عجلهء آقايان در طالقان تلف شده دو تاى ديگر به سلامت اينجا رسيده است و حقيقتا بسيار خوب هستند . اتفاقا امروز برادر كربلائى غلامعلى وارد شد با سه رأس كره اسب روسى كه دو رأس آن نر و يكى ماديان است به قيمت شصت و شش تومان كه خيلى به نظر ارزان مىآيد . ده كره اسب پنج كره ماديان و دو كره قاطر دارم . با اين علوفهء كم و گرانى جو سواى اسب و قاطرها به كربلائى نوشتم ديگر خريدارى نكند .\r\n\r\nعاقبت عروسى\r\nپنجشنبه 23 ذيحجه - از آقايان خبرى نرسيد . تهيهء پول براى امير اسعد چيزى نيست كه اشكال داشته باشد . انگشتر و طاقه شال هم در شهرها چيز نادر كميابى نيست ساخته و پرداخته حاضر است . پنج روز هم از عيد مىگذرد . پس علت تأخير چيست نمىدانم .\r\nلهذا من امروز شيخ را به عنوان ديدن آنجا فرستادم . ضمنا گفتم معلوم كن كه اين گفتگوها ، آمد و رفتها ، مكتوبها حقيقت داشت يا خوابى و خيالى بود كه امير اسعد براى فريب من ، براى ضرر من ، براى توى دهنها افتادن من ديده بود . باز تكرار مىكنم من اين آدم را شخص باشرف لايق درست قولى نمىدانم . ممكن است براى ضايع كردن من و منتظم الملك اين حقه را روى كار آورده باشد . زيرا با منتظم الملك هم باطنا خيلى بد و دشمن است .\r\nسفير يا جاسوس ما رفت تا چه قسم سفارت كند . ماه محرم نزديك است بنابر رسوم مذهبى ما در آن‌دو ماه عقد و نكاح ، عيش‌ونوش ممنوع است يك عجلهء ما هم براى همان مطلب است . نزهت باطنا خيلى خلقش تنگ است حق هم دارد .\r\n\r\nكوتاهى قد\r\nمكتوبات كه از طهران براى من و براى نزهت رسيده بود تمام مبارك باد بود ، تبريك بود ، تهنيت بود ، خوشحالى بود كه به وصف نمىآيد . زيرا نزهت دختر بزرگ من بود و دو خواهر كوچك‌تر او شوهر رفته و مىرفتند ، فقط به جرم و تقصير آن‌كه آنها قدشان بلندتر بود و اين كوتاه . اين هم تقصير با من است كه قدم كوتاه است ، درست ملاحظه كنى با حضرت اقدس و الا است كه كوتاه و قصير القامه است .\r\n\r\n","description":"","footnote":"","page_name":" 4901 ","page_number":777},
  {"content":"\r\n\r\n\r\nديدار با امير اسعد و سالار\r\nيكشنبه 26 ذيحجه ، 21 ميزان - جناب شيخ موقع ناهار آمد در اندرون خواستم .\r\nلدى الورود شرحى ، از اوضاع دربار و حضرات شكوه كرد كه نمىدانم چه وضع شلوغى بود ، چه هرج و مرجى چه حكايتى است . گفتم اصل مطلب را بگو گفت . پس از استراحتى كه در شترخان كردم مقارن غروب زواردشت رسيدم . امير توى زمينها راه مىرفت . آدمها تا مرا ديدند يك نفر جدا شده جلو آمد شما كى هستيد . من اسم و رسم خودم را گفتم . امير منتظر مراجعت آن نوكر نشده خودش مرا شناخت و جلو آمد . ها ! شما كجا ، اينجا كجا . گفتم ما براى عقد و عروسى به عجلهء تمام شب و روز راه آمديم .\r\nحالا در قلعه كه مىبينم خبرى نيست . لهذا محض سلام به شما اينجا آمدم . تا من اين حرف را زدم رنگ امير اسعد سرخ شده گفت لعنت به اين پسر باد . مرا در كار است مفتضح و بدنام كند . من از اول خانوادهء ايران براى او خواستم زن بگيرم . من وصلت به اين بزرگى و خوبى خواستم بكنم . حالا در كار است مرا نزد شاهزاده بدقول ، بدفعل قلم بدهد . از خجالت نمىتوانم به صورت شما نگاه كنم برويم به اطاق . راه افتاديم . عمارت جديد تمام نشده در سه بالاخانهء منحوس اين مدت را اقامت دارد . داخل شديم . لسان طالقانى و آقا مير هادى و جمعى بودند . صحبتها مختلف بود . من گفتم بروم سالار را ملاقات كنم تا ببينم او چه گفته و مىگويد . او هم در يكى از عمارات رعيتى مسكن داشت . مرا ديد به كلى برضد پدرش حرف زد كه امير را به حال خود نمىگذارند .\r\n\r\nمقاصد منتظم الملك\r\nمنتظم الملك تا ديد مىخواهد اين وصلت بشود فورا آقا نجفى را از شهر خواست و چون مىخواهد دختر خودش را هم به آقا مير هادى بدهد اين هم با او همراه است و متصل بدگوئى مرا نزد امير مىكند . دروغ و راست مىگويند . امير را با من مكدر كرده‌اند .\r\nاز آنها لوازمات عقد را خواسته بود معطلى فراهم كردند ، طفره و تعلل كردند محرم برسد اين كار صورت نگيرد . من گفتم براى چه اين سعايتها را مىكنند . گفت براى اين‌كه اكرم الملك نوهء وزير است . مىخواهد او حاكم تنكابون باشد . او نزد امير اسعد مقرب باشد .\r\nيكى هم آن‌كه ميل دارد دختر خودش را به من بدهد . من با او وصلت كنم نه با شاهزاده . الان كارى كرده‌اند كه امير حكم كرده من طهران بروم و از اينجا دور باشم .\r\nاگرچه سپهسالار به من مرحمت دارد اما من ميل ندارم بروم .\r\n\r\n","description":"","footnote":"","page_name":" 4902 ","page_number":778},
  {"content":"\r\n\r\n\r\nشال و انگشتر\r\nمرا امير احضار كرد رفتم آنجا و قبل از دخول به اطاق شمه‌اى با مير هادى صحبت كردم . او هم تمجمج كرد و گردن حاجى عبد العلى انداخت كه من دفاع كردم و گفتم حاجى تقصير ندارد ، حالا او را عمر درست كرده‌ايد . امير باز با من خيلى صحبت كرد و گفت شال و انگشتر هم نيامده و الا مىفرستادم شال و انگشتر كنند . چند نفر مطرب داشت زدند و خواندند . ( شيخ سابقا خيلى جا نماز آب مىكشيد . خيلى تقدس به خرج مىداد .\r\nدر اين دو سفر طهران به كلى تغيير مسلك داده و پروائى ندارد . حتى قمار هم مىكند و خيلى هم عشق به آن دارد . ) بعد از شام نزد سالار آمدم . گفتم امير گفت شال و انگشتر هم نيامده . گفت دروغ مىگويد . صبح كه نزد امير رفتم ديدم دو طاقه شال و يك حلقه انگشتر گذاشته و به من با تغير گفت الان رسيده است . من دانستم كه سالار راست گفته است ، مدتى است آمده . گفت بروند منتظم الملك را بياورند . دو دفعه آدم رفت او طفره زد . به من محقق شد سعايت را او مىكند . بعد خيلى دعا و سلام به شما رسانيد و گفت روز 28 زنها مىآيند . اگرچه انگشتر خوب نيست اما چاره ندارد . انشاء اللّه بعد تلافى مىشود .\r\n\r\nنامه به امير اسعد\r\nمن شب را مانده روز ديگر آمدم . خود سالار هم كاغذى به من نوشته بود و حوالهء شيخ كرده بود . شيخ گفت ميل دارد شما كاغذى به امير اسعد بنويسيد كه تا زمان رفتن شما به رودبار سالار بماند بلكه كارى كنيد نرود . من هم اگرچه تاكنون كاغذ ننوشته بودم چيزى نوشتم و آدم مخصوص فرستادم . يك‌جا شيخ مىگفت تهيه ببينيد ، يك‌جا مىگفت حرف‌هاى آنها اعتبارى ندارد . آخر الامر گفت ببينيد من اطمينان دارم مىآيند .\r\nكوسه و ريش‌پهن كار همينهاست . لازم نبود بيايند بگويند و حالا اين‌طور انتريگها درست كنند . بارى بد كارى كردند . اين الموتى هم روزى يك حرف از خودش درمىآورد كه اين حرفها آدم را متغير مىكند . اگر الموت نبود اين حرفها [ را 
  ] من به كلى رد مىكردم . اما ميان چهار ولايت مرا دارند بدنام مىكنند و هزار حرفهاى غير واقع درست مىكنند .\r\n\r\nروزنامه‌ها\r\nروزنامه‌جاتى از شهر رسيده بود تا 17 ذيحجه - اولا از بس جرايد بين خود منافشه و\r\n\r\n","description":"","footnote":"","page_name":" 4903 ","page_number":779},
  {"content":"\r\n\r\nمشاجرهء قلمى نمودند هيئت دولت مجبور شد قانون موقتى ايجاد نمود كه هر روزنامه كه مشاجرهء قلمى كند ادارهء نظميه بدون هيچ معطلى او را توقيف نمايد .\r\nثانيا به‌جاى آن‌كه وزارت معارف امتياز انتشار جريده بدهد از اين به بعد آن امتياز را هيئت وزرا بدهند و هويت شخص مدير هم بايد معرفى كامل شود .\r\nثالثا به‌طور موقتى محكمه در عدليه براى طى گفتگوى مردم با مديران جرايد باز شده كه من بعد به آن محكمه رجوع خواهد شد .\r\n\r\nخرابى اوضاع - خريد گندم توسط انگليسها\r\nاما امورات ايران - گرانى ، قحطى ، خشكسالى در تمام ولايات و ايالات حكمفرماست . به‌طورى كه نصف بيشتر اوقات وزرا به تصفيهء آن مشغول است و متأسفانه موفق به اصلاح نمىشوند . گندم به تفاوت در ممالك ايران از هفتاد تومان الى سى و پنج تومان است كه در خود طهران باشد . ادارات قشونى روس از يك‌طرف ، انگليس از طرف ديگر متصل ارزاق ما را گرفته براى خود و قشون خود انبار مىكنند .\r\nبلكه دولت انگليس براى تضييق ما ، گرفتارى ما حكم كرده است بانك شاهنشاهى هم غله خريده انبار كند . چنانچه در قزوين كه با مركز قشون او به اسم پليس ايران فرسنگها فاصله است بانك گندم خريدارى و انبار مىكند . اين هم پلتيك جديدى است كه انگليسها تعقيب مىكند .\r\n\r\nتجار و محتكرين\r\nتجار و محتكرين بىانصاف ما هم كم از پطراوچيهاى روس و بانك شاهنشاهى نيستند و هركجا از چنگ آنها خلاص شود اينها خريدارى و احتكار مىكنند . ساير ما يحتاج ما از امتعهء خارجه هم روز به روز گران‌تر مىشود و كمياب‌تر . يك ذرع چيت متعارف كه دوازده شاهى الى پانزده شاهى قيمت داشت سه قران و چهار قران شده است . قند يك من چهار تومان من شاه هشت تومان . همه‌چيز در ترقى است . با اين گرفتارى مردم براى شكم و ملبوس ، اشرار و مفسدين مملكت هم دست از كارهاى خويش برنداشته متصل مشغول چپاول و غارت دهات و مزارع و شهرها هستند . سارقين ايل قشقائى تا ورامين و شهريار طهران آمده [ اند 
  ] و سرقت مىكنند . از همين يك مسئله گرفتارى مردم اين مملكت خوب معلوم مىشود .\r\n\r\n","description":"","footnote":"","page_name":" 4904 ","page_number":780},
  {"content":"\r\n\r\n\r\nانتخابات - حزب اعتدال\r\nانتخابات طهران خاتمه يافت . اسامى وكلا از اين قرار است . آقاى مستوفى الممالك ، سليمان ميرزا ، تقىزاده ، مخبر السلطنه ، مشير الدوله ، مؤتمن الملك ، حكيم الملك ، ميرزا طاهر تنكابونى ، نواب ، آقا سيد محمّد تدين ، صمصام السلطنهء بختيارى ، مساوات . شانزده هزار تعرفه در طهران و توابع داده شده ، سه هزار آن تقلبى بوده و رد شد . دو هزار مال توابع طهران ، يازده هزار در خود طهران و اين براى يك شهر پايتخت به آن عظمت خيلى كم است . آقاى مستوفى الممالك به 7852 رأى و آقاى تدين كه آخرى بودند به 3053 رأى انتخاب شده‌اند . اكثريت با دمكراتهاست . از اعتداليون فقط دو نفر در طهران منتخب شد . حزب اعتدال خيلى عقب رفته نزديك به معدوم شدن است . انتخاب ساير ولايات هنوز معلوم نيست و با اين اغتشاش گمان مىكنم در بسى شهرها انتخاب سر نگيرد .\r\n\r\nهيأت اعزامى به روسيه\r\nاز طهران هيئتى به رياست ذكاء الملك به روسيه روانه مىشود كه اين هيئت با هيئتهاى روسيه داخل بعضى مذاكرات شده بلكه دموكراسى روسيهء آزاد شفقت و ترحمى به حال نزار ايران افكنده معاهدات و سختيهاى رژيم سابق را متروك دارد . ليكن با اين گرفتارى روسيه و شكستهاى پىدرپى و فقدان همه‌چيز گمان مىكنم نتيجهء مطلوب دست ندهد و هيئت اعزاميه با لوچه‌هاى آويزان ، خمار آلوده مراجعت نمايند . باز تصور مىكنم روسيه با همه گرفتارى مرتب و منظم و رفورمه بشود و ما هنوز اندر خم يك كوچه باشيم . « 1 »\r\n\r\nجنگليها\r\nميرزا كوچك خان از رشت و طوالش قدم فراتر نهاده به خلخال و اردبيل مىرود .\r\nهمه‌جا هم داخل حوزهء او شده و به شرايطى كه معين است قسم ياد مىكنند . براى سرقت يك تخم‌مرغ آدم دار مىزند ، براى يك بىاعتدالى مجازاتهاى سخت مىدهد .\r\nقوانينى دارند ، ياسائى دارند . همه‌كس هم از خوانين معتبر و غير معتبر داخل در جرگهء او شده مطيع و منقاد هستند . عجب است كه روزنامه‌نگارها و اهالى طهران هم شاد و مسرور از اين فقره هستند و براى او كار مىكنند . عاقبت امر چه شود ظاهر نيست .\r\n\r\n\r\n","description":"","footnote":"\r\n( 1 ) - اين هيأت هيچ گاه اعزام نشد . ( ا . ا . )\r\n","page_name":" 4905 ","page_number":781},
  {"content":"\r\n\r\n\r\nتقىزاده در استكهلم\r\nآقاى تقىزاده و آقاى وحيد الملك از لندن « 1 » به كنفرانس جماعت سوسياليستها كه امسال در استكهلم منعقد است رفته و بيان‌نامهء « 2 » مفصلى از طرف دمكراتهاى ايران داده‌اند كه بيشتر آن بلكه همهء آن شرح مظالم روس و انگليس است نسبت به ايران و من مختصرى از معاهدات كه ايران را به اين روز انداخته مىنويسم مشت نشانهء خروار است :\r\n\r\nمظالم و معاهدات\r\n1813 سلب حق كشتيرانى در بحر خزر .\r\n1828 تحميل كاپيتولاسيون يا حق قضاوت قونسلها .\r\n1868 سلب كردن حقوق تغيير تعرفهء گمركى .\r\n1890 الغاى اعطاى امتياز راه‌آهن .\r\n1900 مسلوب كردن حق استقراض .\r\n1907 عنوان تحت الحمايه قرار دادن ايران .\r\n1908 بمباران مجلس شوراى ملى .\r\n1910 ربودن حق اعطاى امتيازات خط آهن و بنادر و خطوط تلگراف .\r\n1911 طرد اجبارى مستشاران امريكائى و سلب استخدام تشكيل دهندگان و مستشاران بدون اجازت دولتين .\r\n1912 ربودن حق نگاهدارى قشون منظم .\r\n1912 اصرار در قبولاندن و به رسميت شناختن معاهدهء 1907 روس و انگليس .\r\n1912 به دار آويختن و كشتار در آذربايجان و گيلان .\r\n1913 بمباران مشهد مقدس .\r\n1915 اشغال نظامى ايران .\r\n1916 تكليف نامشروع كنترل ماليه و تشكيل قواى نظامى در مناطق معينه .\r\n\r\nعقيدهء روزنامهء ايران\r\nمدير روزنامهء « ايران » شرحى مىدهد كه اينها معاهداتى است كه سياست و پلتيك ايران را خفه كرده . اما معاهداتى كه به تجارت و عمل اقتصادى ايران لطمهء فاحش وارد\r\n\r\n\r\n","description":"","footnote":"\r\n( 1 ) - غلط است . آنها از برلن به استكهلم رفتند . ( ا . ا . )\r\n( 2 ) - متن اين بيان‌نامه در مجلهء كاوه چاپ شده است . ( ا . ا . )\r\n","page_name":" 4906 ","page_number":782},
  {"content":"\r\n\r\nآورده از قبيل انعقاد بانكها و ممانعت از بحرپيمائى و كشيدن راه‌آهن و غيره و غيره مضارش با اين معاهدات يكى است و آن‌وقت تفصيلاتى مىدهد چون خيلى مفصل است نمىتوان نوشت .\r\nدر حقيقت اينها را هم يادآورى مىكند كه آقايان در آنجا ذكر مىكنند . اما تا زور نباشد اين بيان‌نامه‌ها و گريه‌زاريها فايده ندارد . هيچ كس دلش به حال ما نخواهد سوخت . آنچه هم بگويند [ و 
  ] بنويسند ظاهرى و محض خوش‌آمد و فريب ماست . غصه خورى فلان سوسياليست يا روزنامه‌نگار هم رسميت ندارد ، نتيجه ندارد . حرف آن است كه از ميان دولب للويد جرج يا امثال او بيرون بيايد كه مظهر دولت هستند يا در پارلمان انگليس گفته و رأى گرفته شود ، و الّا قول يك نفر يا ده نفر وكيل هم سند نيست .\r\n\r\nروسيه\r\nيكى از مسائل داخلى كه روسها موفق به آن شدند اصلاح بين آنهاست و اكراد رشيد سلحشور كرمانشاهان و توابع آن . خودشان مىنويسند و ترجمهء آن در جريدهء « ايران » ما بود كه ما هرقدر خواستيم به زور توپ و تفنگ و ادوات جنگى امروز اكراد را مطيع نموده راه خود را به وادى عراق عرب امنيت بدهيم ممكن نشد . زيرا از معابر تنگى ما مىبايست عبور كنيم كه چهار نفر كرد با همان تفنگها مانع از پيشرفت و عبور قشون ما بود . آنچه هم محاربه كرديم جز شكست نصيب ما چيزى نشد . لهذا متوسل به حيلهء ديپلوماسى شده سفير ما يك نفر پولكونيك از طهران فرستاد با رؤساى ايلات از صلح درآمد . بالاخره موفق به آن شده معاهده نامچه نوشته شد . لكن خوانين مهر نكردند و گفتند تا جنرال براتف امضا نكند ما امضا نمىكنيم . تا براتف در ماه او به آنجا رفت در قريهء نامياوند نزديكى ماهيدشت اردوى خوانين زده شده بود و جنرال آنجا وارد شد .\r\nمصالحه نامچه ممضى گرديد . نطقها از طرفين شد ، زنده‌بادها گفته شد . دو فقره نطق خوانين نوشته مىشود :\r\n\r\nنطق رؤساى كرد\r\nسليمان خان رئيس ايل گوران كه جوان بيست و پنج ساله‌اى است و عباس خان رئيس ايل بزرگ و جنگجوى كلهر كه تازه جوان نوزده ساله‌اى است در صورتىكه تا ديروز دشمن روسها بودند با جنرال براتف نشسته سيگار مىكشيدند . رؤسا اكراد همان نطقهائى را كه در « بنيد روى » كردند در اينجا باز مكرر نمودند . جنرال باراتف جواب مىداد . ليكن چيزى كه همه را متعجب مىنمود و مبهوت ساخت نطق عباس خان بود .\r\n\r\n","description":"","footnote":"","page_name":" 4907 ","page_number":783},
  {"content":"\r\n\r\nاين جوان با چشمان خمار و منظر عقاب آسا چنان نطقى ايراد كرد كه ماهرترين ديپلوماتها بدان غبطه و رشك مىبردند . اندام زيبا و رعناى او را كه ديدم و نطق مسلسل و مطبوع او را كه شنيدم ملتفت شدم كه چگونه اين جوان خردسال قبيلهء بزرگ و جنگجوئى مثل كلهر را اداره مىكند . عباس خان تقريبا چنين گفت : ما اكراد آزاد به روسيهء قديم اطمينان نداشتيم و از سياست جهانگيرى او و تصرف اراضى ديگران بيزار و انديشناك بوديم .\r\nحاليه روسيهء دموكرات را مىبينيم و نمىخواهد احدى را بندهء خود سازد و خاك كسى را ضبط كند ( دروغ است شبهه است ) . بنابراين در مقابل شما از جنگ و اسلحه دست كشيده و بعد از اين شما را برادر بزرگ خود مىشماريم . زنده‌باد روسيهء آزاد و صداى زنده‌باد زنده‌باد به آسمان بلند شد .\r\nاز اين به بعد قبائل غربى كردستان ما بين خود و سربازان روسيه عداوت و دشمنى را ترك مىكنند . سالدات و قزاق روس بعدها مىتواند صحيح و سالم از اراضى طوايف اكراد عبور نمايد . اكراد حفظ راه قصر شيرين و كرمانشاه را بر عهدهء خود گرفته و هر حادثه كه اتفاق افتد طايفه‌اى كه حادثه در دائره او واقع شده است مسؤول خواهد بود . از هر قبيلهء نماينده مخصوص به كرمانشاهان آمده و اين نمايندگان با نمايندگان روسها كميتهء روس و اكراد را تشكيل داده [ اند 
  ] . اين كميته به امور اكراد و روسها كه اتفاق افتد نظارت خواهد نمود . فعلا اين ائتلاف و دوستى تا كجا حقيقت دارد در آتيه معلوم خواهد شد . ( آچيق سوز ) 11 ذيقعده .\r\nاز اين معاهده‌نامهء عدم اعتنا و عدم تمكين ايلات كرمانشاه و كردستان به دولت متبوع خود خوب معلوم مىشود .\r\n\r\nاخبار خارجه\r\nجنگ به شدت هرچه تمامتر باقى [ است 
  ] . رب النوع جنگ هنوز از خون‌آشامى سير نشده است . انگليسها و فرانسه‌ها در فرونت مغرب پيشرفت مىكنند و كارشان بهتر از سنوات قبل است . زيپلنها اغلب به شهر لندن و شهرهاى ديگر انگليس بمب‌افكنى مىكنند . اخيرا چندين حملهء سخت به لندن آورده‌اند . روسها شكست مىخورند . شهر ريكا با همهء آن استعدادها و مقامات مستحكم در ظرف شصت ساعت به تصرف قشون آلمان آمد . از رودخانهء عظيم دونينا مثل آن‌كه از جويبار و نهر كوچكى گذشته باشند به سرعت واقع شد . اما اين فتوحات در فرونت روس اگر نصفش به واسطهء رشادت قشون آلمان واقع مىشود نصف ديگر به واسطهء فرار و تسليم و عدم ديسيپلين قشون روس واقع مىشود كه بدون مقاومت ، بدون جنگ يا تسليم مىشوند يا فرار مىكنند . بوكوين و\r\n\r\n","description":"","footnote":"","page_name":" 4908 ","page_number":784},
  {"content":"\r\n\r\nگالسى هم به تصرف آلمان و اطريش آمد . عجالتا آلمانها از خط دونستيگ خيال حمله به پطروگراد دارند . متخصصين نظامى و سياسى مضار و منافعى جهت تصرف و حملهء پطروگراد طرح مىكنند . از قرارى كه مىنويسند منافع آن خيلى بيش از مضار آن خواهد بود . اما تخليهء پطروگراد . باز مىنويسند اگر نهايت عجله را بنمايند دو سال طول خواهد كشيد لهذا تمام آن كارخانجات و تمام قورخانه‌جات و مواد اوليه كه تهيه شده به چنگ آلمان خواهد افتاد و تأثير تصرف يك پايتختى مثل پطروگراد هم در عالم سياست و هم در عالم جنگ كلى خواهد بود . امپراطور و اغلب از شاهزادگان را به سيبريا بردند .\r\nهرچند روسيه طالب محاكمه و مجازات امپراطور بود ليكن كرنسكى با تمام قوا حمايت كرده و مانع شد . ساير وزرا [ و 
  ] رجال جنرالها اغلب محاكمه مىشوند . كمى آذوقه و لوازم جنگ و عدم تمكين سالدات و قزاق و طغيان و سركشى جنرالها ، قتل و غارت ، چپاول ، خودسرى ، اعلانهاى استقلال ممالك و بلاد خود بلاى مبرم چاره‌نشدنى است كه روسيه را احاطه كرده و در كار است او را به وادى هولناكى بكشاند .\r\n\r\nحمله به پطروگراد\r\nاخيرا جنرال كورنيكوف طغيان كرده با قشون جمعى خود به پطروگراد حمله آورده كه به همت جنرال ديگرى رفع شد . قزاقها كه تاكنون مخلصانه جنگ مىكردند اخيرا بيان‌نامه‌ها منتشر كرده و عصيان نموده‌اند . با اين همه انقلاب ، اغتشاش ، دشمنى هم مثل آلمان و اطريش دهن باز كرده و مشغول بلعيدن پيكر خرس سفيد است . هنوز هم جمهورى يا امپراطورى معلوم نيست . حضرت پاپ پيشنهاد صلحى فرموده‌اند . ليكن متفقين و امريكا التفاتى بدان نكردند . قشون انگليس در محل موسوم به رماديه قرب فرات فتح مجددى كرده قرب چهار هزار نفر از قشون عثمانى اسير گرفتند ، يعنى به كلى اين اردوى عثمانى كشته يا اسير شد و متصل رو به شامات مىروند . از سمت مصر هم سپاه انگليس از شبه جزيرهء سينا گذشته باز به‌طرف شامات حمله مىآورند .\r\nرئيس الوزراى فرانسه تغيير كرد ، مسيو پنلو صدراعظم شد . در نطق اول خود باز ادامهء جنگ را اعلام مىنمايد . تجهيزات يونان تمام شد . دسته دسته قشون آن دولت به‌سمت سالونيك و اردوى متفقين حركت مىكند . در آن فرونت هم متفقين پيشرفت مىكنند .\r\n\r\nحركت قافلهء داماد\r\nدر سه شنبه 28 ذيحجه ، 23 ميزان - ما با كمال احتياط تهيه مىديديم كه قاصد محرم كلايه رسيد كه حركت كردند . تا غروب منتظر بوديم نيامدند . يك ساعت و نيم از شب\r\n\r\n","description":"","footnote":"","page_name":" 4909 ","page_number":785},
  {"content":"\r\n\r\nرفته كاغذى از ميرزا اسحق رسيد كه شب شترخان رسيدند توقف كردند . پانزده نفر زن هستند با عبد الحسين خان نوهء منتظم الملك و يك پسر كوچك امير اسعد هوشنگ خان و افتخار ديوان ، كربلائى على خان و ميرزا اسحق ، گماشتهء وزير و جمعى نوكر .\r\n\r\nشال و انگشتر كردن\r\nصبح 29 حضرات وارد قلعه شدند . بعد از ناهار شال و انگشتر كردند . دو طاقه شال بود و يك حلقه انگشتر الماس كه اعلى نبود . به همه جهت اگر پنجاه و شصت تومان قيمت داشت . بيست و هشت مال داشتند . چهار جا سفره انداخته مىشد . يكى اندرون ، يكى بيرون ، براى من و نوهء وزير ديگرى براى افتخار ديوان و نوكرها ، چهارمى در طويله و اطاق اسمعيل . روزى شش من شاه برنج طبخ شد با هرقدر تصور شود نان . در تقويمهاى كتابى حاجى عبد العلى منجم‌باشى پنجشنبه را غرّهء محرم نوشته ، در تقاويم ديوارى و آن‌كه براى ادارات طبع شده جمعه را غرّه پنجشنبه را سلخ ذيحجه نوشته ، حال پنجشنبه سلخ باشد يا غرّه لامعلوم است . امروز را هم توقف كردند روز جمعه صبح حركت به رودبار نمودند . زنانه محترم السلطنه دختر ميرزا عبد اللّه خان سردار امجد يوشى عيال امير اسعد بود با دختر منتصر السلطنه على « سرباز ملى » عيال منتظم الملك ، زن شاهزاده ابراهيم ميرزا خواهر عيال منتظم الملك و جمعى خدمه .\r\nجواب كاغذ من از امير اسعد رسيد . نوشته بود اين آقا بايد چندى در ميان مردم باشد .\r\nالبته شما را زيارت نكرده نمىرود . باغ و عمارت دزاشوب خودم را هم محل سكناى آنها قرار دادم ، حاليه و بعد از عروسى آنجا اقامت نمايند . خواهش دارم شرحى به حضرت و الا آقاى عماد السلطنه و حاج افخم الدوله مرقوم داريد نصايح پدرانه به او بفرمايند و مواظب حال او باشند .\r\n\r\nزن تازهء امير اسعد\r\nچيز تازهء بامزه اين است كه امير اسعد همشيرهء سعيد نظام كه حالا سالار سعيد است عقد كرده . اين دختر تقريبا چهل و پنج الى پنجاه سال دارد ، پير فرتوت وامانده ، جا مانده كه احدى او را تاكنون نبرده است . مكه هم مشرف شده حاجيه خانم است . همه‌كس از اين فقره تعجب مىكند . هوا مثل سال قبل خشكى مىكند . فقط يك باران آمده .\r\n[ پايان سال 1335 
  ] [ دولت علاء السلطنه تا 25 محرم 1336 دوام داشته است كه مطالب مربوط به آن سه هفته در جلد هفتم خواهد آمد 
  ]\r\n\r\n","description":"","footnote":"","page_name":" 4910 ","page_number":786},
  {"content":"\r\n\r\nبرخى از كتابهاى انتشارات اساطير - روزنامه خاطرات امين لشكر\r\nايرج افشار / محمد رسول درياگشت / چاپ اول 1378 / گالينگور\r\n- يشت‌ها : ادبيات مزديسنا ( جلد اول )\r\nابراهيم پورداود / چاپ اول 1377 / گالينگور\r\n- يشت‌ها : ادبيات مزديسنا ( جلد دوم )\r\nابراهيم پور داود / چاپ اول 1377 / گالينگور\r\n- شرفنامه : تاريخ مفصل كردستان\r\nشرف خان بن شمس الدين بدليسى / ولاديمير ولييامينوف زرنوف / چاپ اول 1377 / گالينگور\r\n- ناسخ التواريخ / تاريخ قاجاريه ( جلد اول و دوم )\r\nلسان الملك سپهر / جمشيد كيان‌فر / چاپ اول 1377 / گالينگور\r\n- ناسخ التواريخ / تاريخ قاجاريه ( جلد سوم )\r\nلسان الملك سپهر / جمشيد كيان‌فر / چاپ اول 1377 / گالينگور\r\n- خواندنيهاى ادب فارسى : هزار حكايت و اشارت\r\nدكتر على اصغر حلبى / چاپ اول 1377 / گالينگور\r\n- واژه‌ياب ( جلد اول )\r\nفرهنگ واژه‌هاى بيگانه در زبان پارسى و برابرهاى پارسى آن / ابو القاسم پرتو / چاپ دوم 1377 / گالينگور\r\n- واژه‌ياب ( جلد دوم )\r\nابو القاسم پرتو / چاپ دوم 1377 / گالينگور\r\n- واژه‌ياب ( جلد سوم )\r\nابو القاسم پرتو / چاپ دوم 1377 / گالينگور\r\n- روزنامهء خاطرات عين السلطنه جلد اول ( روزگار پادشاهى ناصر الدين شاه )\r\nقهرمان ميرزا سالور / ايرج افشار و مسعود سالور چاپ اول 1374 / گالينگور\r\n- روزنامهء خاطرات عين السلطنه جلد دوم ( روزگار پادشاهى مظفر الدين شاه )\r\nقهرمان ميرزا سالور / ايرج افشار و مسعود سالور / چاپ اول 1376 / گالينگور\r\n- روزنامه خاطرات عين السلطنه جلد سوم ( روزگار پادشاهى محمد على شاه و انقلاب مشروطه )\r\nقهرمان ميرزا سالور / ايرج افشار و مسعود سالور / چاپ اول 1377 / گالينگور\r\n\r\n","description":"","footnote":"","page_name":" 4911 ","page_number":787},
  {"content":"\r\n\r\n- روزنامه خاطرات عين السلطنه جلد چهارم ( روزگار نيابت سلطنت عضد الملك )\r\nقهرمان ميرزا سالور / ايرج افشار و مسعود سالور / چاپ اول 1377 / گالينگور\r\n- روزنامه خاطرات عين السلطنه جلد پنجم ( روزگار نيابت سلطنت ناصر الملك )\r\nقهرمان ميرزا سالور / ايرج افشار و مسعود سالور / چاپ اول 1377 / گالينگور\r\n- تاريخ كامل ( جلد اول )\r\nعز الدين ابن اثير / دكتر سيد محمد حسين روحانى / چاپ دوم 1374 / گالينگور\r\n- تاريخ كامل ( جلد دوم )\r\nعز الدين ابن اثير / دكتر سيد محمد حسين روحانى / چاپ دوم 1374 / گالينگور\r\n- تاريخ كامل ( جلد سوم )\r\nعز الدين ابن اثير / دكتر سيد محمد حسين روحانى / چاپ دوم 1374 / گالينگور\r\n- تاريخ كامل ( جلد چهارم )\r\nعز الدين ابن اثير / دكتر سيد محمد حسين روحانى / چاپ دوم 1374 / گالينگور\r\n- تاريخ كامل ( جلد پنجم )\r\nعز الدين ابن اثير / دكتر سيد محمد حسين روحانى / چاپ دوم 1376 / گالينگور\r\n- تاريخ كامل ( جلد ششم )\r\nعز الدين ابن اثير / دكتر سيد محمد حسين روحانى / چاپ دوم 1377 / گالينگور\r\nتاريخ كامل ( جلد هفتم )\r\nعز الدين ابن اثير / دكتر سيد محمد حسين روحانى / چاپ دوم / 1378 گالينگور\r\n- تاريخ طبرى ( 16 جلدى )\r\nمحمد بن جرير طبرى / ابو القاسم پاينده / چاپ 1375 / زركوب ،\r\n- تاريخ طبرى ( 17 جلد )\r\nمحمد بن جرير طبرى / ابو القاسم پاينده / شميز\r\n- چهل سال تاريخ ايران ( 3 جلد ) المآثر الاثار\r\nمحمد حسن خان اعتماد السلطنه / ايرج افشار ، حسين محبوبى اردكانى / چاپ اول 1368 / گالينگور\r\n- روزنامهء سفر خراسان به همراهى ناصر الدين شاه ميرزا قهرمان امين لشكر\r\nايرج افشار - محمد رسول درياگشت / چاپ اول 1374 / گالينگور\r\n- ايران قديم ( تاريخ مختصر ايران از آغاز تا انقراض ساسانيان )\r\nحسن پيرنيا ( مشير الدوله ) / چاپ دوم اساطير 1378 / گالينگور\r\n- تاريخ اسماعيليه ( هداية المؤمنين الطالبين )\r\nمحمد بن زين العابدين خراسانى / السكاندر سيميونوف / چاپ دوم / 1374 گالينگور\r\n\r\n","description":"","footnote":"","page_name":" 4912 ","page_number":788},
  {"content":"\r\n\r\n- زمينه‌چينيهاى انگليس براى كودتاى 1299\r\nاميل لوسوئور / دكتر ولى الله شادان / چاپ اول 1374 / گالينگور\r\n- سفرنامه فرخ خان امين الدوله\r\nحسين بن عبد الله سرابى / به كوشش كريم اصفهانيان و قدرت الله روشنى / چاپ دوم 1373 / گالينگور\r\n- سفرنامه رضا قلى ميرزا نايب الاياله\r\nبه كوشش اصغر فرمانفرمائى قاجار / چاپ دوم 1373 / گالينگور\r\n- تاريخ سلاجقه\r\nمسامرة الاخيار / محمود بن محمد آقسرانى / پرفسور عثمان توران / چاپ دوم 1362\r\n- رجال وزارت خارجهء عهد ناصرى\r\nميرزا مهدى خان ممتحن الدوله / ايرج افشار / چاپ اول 1366\r\n- سمط العلى للحضرة العليا\r\nتاريخ قراختائيان كرمان / ناصر الدين منشى / استاد عباس اقبال آشتيانى / چاپ دوم 1362\r\n- خاطرات سردار اسعد بختيارى\r\nجعفر قلى خان امير بهادر / ايرج افشار / چاپ دوم 1378 / گالينگور\r\n- يادگار زريران متن پهلوى با ترجمه فارسى و سنجش آن با شاهنامه\r\nدكتر يحيى ماهيار نوابى / چاپ اول 1374 / گالينگور\r\n- تاريخ بختيارى\r\nسردار اسعد بختيارى / جمشيد كيانفر / چاپ اول 1376 / گالينگور\r\n- زندگى شاه عباس\r\nلوسين لوئى بلان / دكتر ولى الله شادان / چاپ اول 1375 / گالينگور\r\n- چنگيز خان\r\nولاديمير تسف / دكتر شيرين بيانى / چاپ سوم 1376 / گالينگور\r\n- تفسير كبير مفاتيح الغيب جلد اول\r\nامام فخر رازى / دكتر على اصغر حلبى / چاپ اول 1372 / گالينگور\r\n- تفسير كبير مفاتيح الغيب جلد دوم\r\nامام فخر رازى / دكتر على اصغر حلبى / چاپ اول 1373 / گالينگور - تفسير كبير مفاتيح الغيب ( جلد سوم )\r\nامام فخر رازى / دكتر على اصغر حلبى / چاپ اول 1375 / گالينگور\r\n- تفسير كبير مفاتيح الغيب ( جلد چهارم )\r\nامام فخر رازى / دكتر على اصغر حلبى / چاپ اول 1378 / گالينگور\r\n\r\n","description":"","footnote":"","page_name":" 4913 ","page_number":789},
  {"content":"\r\n\r\n- آشنايى با علوم قرآنى\r\nدكتر على اصغر حلبى / چاپ پنجم 1376\r\n- تاثير قرآن و حديث بر ادبيات فارسى\r\nدكتر على اصغر حلبى / چاپ پنجم 1377\r\n- گزيده متون تفسيرى فارسى\r\nدكتر سيد محمود طباطبائى اردكانى / چاپ هفتم 1377\r\n- گزيده تفسير كشف الاسرار\r\nابو الفضل رشيد الدين ميبدى / به اهتمام دكتر محمد جواد شريعت / چاپ دوم 1375\r\n- تاريخ تحليلى اسلام\r\nدكتر سيد محمود طباطبائى اردكانى / چاپ چهارم 1377\r\n- تاريخ تمدن اسلامى\r\nدكتر على اصغر حلبى / چاپ اول 1372\r\n- تاريخ فلسفه در ايران و جهان اسلامى\r\nدكتر على اصغر حلبى / چاپ اول 1373\r\n- تاريخ علم كلام در ايران و جهان اسلام\r\nدكتر على اصغر حلبى / چاپ دوم 1376\r\n- شرح باب الحادى عشر از علامهء حلّى\r\nفاضل مقداد / دكتر على اصغر حلبى / چاپ دوم 1376\r\n- انسان در اسلام و مكاتب غربى\r\nدكتر على اصغر حلبى / چاپ دوم با تجديدنظر 1374\r\n- فرقه‌هاى اسلامى\r\nپروفسور مادلونگ / دكتر ابو القاسم سرى / چاپ اول 1377 / گالينگور\r\n- على ( ع ) ابر مرد تاريخ\r\nابو القاسم پاينده / عبد الكريم جربزه‌دار / چاپ اول 1377\r\n- نهج البلاغه\r\nسخنان امير المؤمنين على ( ع ) / دكتر محمد جواد شريعت / چاپ دوم 1376 / گالينگور\r\n- مبانى عرفان و احوال عارفان\r\nدكتر على اصغر حلبى / چاپ دوم 1377 / گالينگور\r\n- نامه‌هاى عين القضات ( جلد اول )\r\nعين القضات همدانى / مقدمه و تعليق و تصحيح دكتر علينقى منزوى / چاپ اول 1377 / گالينگور\r\n\r\n","description":"","footnote":"","page_name":" 4914 ","page_number":790},
  {"content":"\r\n\r\n- نامه‌هاى عين القضات ( جلد دوم )\r\nعين القضات همدانى / دكتر علينقى منزوى و دكتر عفيف عسيران / چاپ اول 1377 / گالينگور\r\n- نامه‌هاى عين القضات ( جلد سوم )\r\nعين القضات همدانى / دكتر علينقى منزوى و دكتر عفيف عسيران / چاپ اول 1377 / گالينگور\r\n- عين القضاة و استادان او\r\nدكتر نصر الله پورجوادى / چاپ اول 1374\r\n- گزيدهء حديقة الحقيقه\r\nدكتر على اصغر حلبى / چاپ دوم 1377\r\n- منطق الطير\r\nفريد الدين عطار نيشابورى / دكتر احمد رنجبر / چاپ اول 1375 / گالينگور\r\n- برگزيده رباعيات عطار نيشابورى\r\nدكتر رضا اشرف‌زاده / چاپ اول 1377\r\n- شعر و شرع\r\nنقد فلسفى شعر از نظر عطار / دكتر نصر الله پورجوادى / چاپ اول 1374\r\n- تعبيرات عرفانى از زبان عطار نيشابورى\r\nعبد الكريم جربزه‌دار / چاپ اول 1374\r\n- گزيده منطق الطير\r\nشرح و توضيح دكتر رضا اشرف‌زاده / چاپ دوم 1374\r\n- تجلّى رمز و روايت در شعر عطّار نيشابورى\r\nدكتر رضا اشرف‌زاده / چاپ اول 1374 / گالينگور\r\n- پندنامه شيخ فريد الدين عطار نيشابورى\r\nسيل وستر دوساسى / ع . روحبخشان / چاپ اول 1374 / گالينگور\r\n- حكايت شيخ صنعان\r\nفريد الدين عطار نيشابورى / شرح و توضيح دكتر رضا اشرف‌زاده / چاپ اول / 1373\r\n- اسرار الغيوب در شرح مثنوى معنوى ( جلد اول )\r\nخواجه ايوب / دكتر محمد جواد شريعت / چاپ اول 1377 / گالينگور\r\n- اسرار الغيوب در شرح مثنوى معنوى ( جلد دوم )\r\nخواجه ايوب / دكتر محمد جواد شريعت / چاپ اول 1377 / گالينگور\r\n\r\n","description":"","footnote":"","page_name":" 4915 ","page_number":791},
  {"content":"\r\n\r\n- لب لباب مثنوى\r\nملا حسين كاشفى / سيد نصر الله تقوى / سعيد نفيسى / چاپ اول 1375 / گالينگور\r\n- جبر و اختيار در مثنوى\r\nدكتر مهدى ركنى / چاپ اول 1377\r\n- خلاصه مثنوى معنوى\r\nاستاد بديع الزمان فروزانفر / چاپ دوم 1375\r\n- طوطيان شرح داستان طوطى و بازرگان مثنوى\r\nادوارد ژوزف / گالينگور / چاپ دوم 1368\r\n- هفت بند ناى ( جلد اول )\r\nدر شرح 4 داستان مثنوى / ادوارد ژوزف / گالينگور / چاپ اول 1371\r\n- هفت بند ناى ( جلد دوم ) / در شرح 5 داستان مثنوى\r\nادوارد ژوزف / گالينگور / چاپ اول 1372\r\n- معنى عشق نزد مولانا\r\nدكتر روان فرهادى / چاپ دوم 1375\r\n- ديوان حافظ\r\nمتن حروفى چاپ معروف حافظ علامه محمد قزوينى و دكتر قاسم غنى با تعليقات و توضيحات علامه و كشف الابيات / عبد الكريم جربزه‌دار / چاپ ششم 1377 / گالينگور\r\n- كلك خيال‌انگيز 4 جلد\r\nدكتر پرويز اهور / چاپ اول 1373 / گالينگور\r\n- حافظ خراباتى ( 9 جلد گالينگور ) شرح مفصل تاريخى و عرفانى اشعار خواجه حافظ\r\nدكتر ركن الدين همايون فرخ / چاپ اول اساطير 1370\r\n- شاعر ساحر ( ديوان حافظ )\r\nبه اهتمام دكتر ركن الدين همايون فرخ / چاپ اول 1371 / گالينگور\r\n- اخلاق الاشراف\r\nعبيد زاكانى / دكتر على اصغر حلبى / چاپ اول 1374 / گالينگور\r\n- طريقت نامه\r\nعماد فقيه كرمانى / دكتر ركن الدين همايونفرخ / چاپ اول 1374\r\n- ديوان امير عليشير نوايى\r\nدكتر ركن الدين همايون فرخ / چاپ اول 1375 / گالينگور\r\n- ديوان دقيقى طوسى\r\nبانضمام فرهنگ بسامدى / دكتر محمد جواد شريعت / چاپ دوم / 1373 گالينگور\r\n\r\n\r\n","description":"","footnote":"","page_name":" 4916 ","page_number":792}
  ]