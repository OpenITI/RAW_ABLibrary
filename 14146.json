[
  {"content":"\r\n\r\nهزار و يك شب\r\n\" الف ليلة و ليله \"\r\n4\r\nترجمه :\r\nعبداللطيف طسوجى تبريزى\r\nويراستارى :\r\nميترا مهرآبادى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nهزار ويكشب\r\n[ الف ليله وليله ( فارسى ) 
  ]\r\nهزار و يك شب ، الف ليله وليله / ترجمه عبداللطيف طسوجى تبريزى ، ويراستارى ميترا مهرآبادى ، [ نگارش على اصغر حكمت 
  ] . - تهران : دنياى كتاب ، 1377 .\r\n5 ج . : مصور .\r\n( ج . 1 ) ISBN 964 - 346 - 002 - 9\r\n( ج . 2 ) ISBN 964 - 346 - 003 - 7\r\n( ج . 3 ) ISBN 964 - 346 - 004 - 5\r\n( ج . 4 ) ISBN 964 - 346 - 005 - 3\r\n( ج . 5 ) ISBN 964 - 346 - 006 - 1\r\nفهرستنويسى براساس اطلاعات فيپا .\r\nكتابنامه .\r\nچاپ دوم : 1382 .\r\n( دوره ISBN 964 - 346 - 007 - x )\r\n1 . داستانهاى عربى - - ترجمه شده به فارسى .\r\n2 . داستانهاى فارسى - - ترجمه شده از عربى . 3 . هزار ويكشب - - ترجمه شده به فارسى . الف . طسوجى تبريزى . عبداللطيف . قرن 13 ق . مترجم . ب . مهرآبادى . ميترا . 1345 - ويراستار . ج . حكمت . على اصغر .\r\nمقدمه نويس . د . عنوان . ه‍ . عنوان : الف ليله وليله ( فارسى ) .\r\n5 ط 1 آ / 83448 pj\r\n1377\r\n7334 / 892\r\nكتبابخانه ملى ايران\r\n14540 - 77 م\r\nنام كتاب : هزارويك شب ( جلد چهارم )\r\nترجمه : عبدللطيف طسوجى تبريزى\r\nناشر : دنياى كتاب\r\nويراستار : دكتر ميترا مهرآبادى\r\nتاريخ نشر : 1387\r\nنوبت چاپ : دوم\r\nتيراژ : 1000 نسخه\r\nچاپ : پيك ايران\r\nشابك : 3 - 005 - 346 - 964\r\nآدرس : ميدان بهارستان خ كمال الملك روبروى وزارت ارشاد اسلامى پ 24\r\nتلفن : 33952575 - 3395184\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد چهارم 
  ]\r\n\r\nفهرست مطالب\r\nحكايت مكاران 5\r\nحكايت جوذر 61\r\nحكايت عجيب و غريب 105\r\nحكايت عبد ا . . . بن معمر قيسى 226\r\nحكايت هند دختر نعمان 231\r\nحكايت خزيمه 235\r\nحكايت يونس كاتب 240\r\nحكايت هارون الرشيد و دخترك 244\r\nحكايت شعر سه دختر 246\r\nحكايت منادمت شيطان با ابراهيم موصلى 250\r\nحكايت عاشق محروم 253\r\nحكايت اعرابى و مروان حكم 260\r\nحكايت ضمرة ابن مغيره 265\r\nحكايت اسحق موصلى و غلام 269\r\nحكايت وزير ابى عامر 273\r\nحكايت احمد دنف و حسن شومان با دليله محتاله و دخترش 275\r\nحكايت دليله محتاله و على زيبق 302\r\nحكايت اردشير و حيات النفوس 340\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحكايت بدر باسم و جوهره 386\r\nحكايت محمد بن مبارك 424\r\nحكايت سيف الملوك و بديع الجمال 428\r\nپىنويسها 477\r\nواژه‌نامه 485\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبنام خداى بخشنده\r\n\r\nحكايت مكاران\r\nگفت : اى ملك جوان‌بخت ، حكايت كرده‌اند كه : در زمان گذشته ، پادشاهى سالخورده خداوند مال و جاه و سپاه انبوه بود . ولى فرزندى نداشت . بدين سبب ، تنگ‌دل و ملول گشته ، انبيا و اوليا را در نزد خداى تعالى شفيع كرد كه خدا او را فرزند نرينه عطا فرمايد كه بعد ازو وارث مملكت شود . آنگاه برخاسته ، بايوان درآمد و رسول به دختر عم فرستاده ، او را تزويج كرد و او را به خانه آورد . دختر عم ملك باذن پروردگار آبستن شد . چون مدتى بگذشت و هنگام زادنش برسيد ، پسرى مانند شب چهارده بزاد . او را بدايگان سپردند . تربيت يافته ، پنج ساله گشت . و در نزد آن ملك ، حكيمى بود سندباد نام كه از ديگر حكيمان ،\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nداناتر و بعواقب كارها ، بيناتر بود . ملك ، پسر را به دو سپرد . چون پسر ده ساله شد ، در حكمت و ادب بپايهء رسيد كه در آن زمان ، كس با او مناظره كردن نميتوانست . آنگاه ملك ، پهلوانان حاضر آورده ، فرمود كه او را فنون سوارى و تيراندازى و تيغ بياموزند . آن هنرها نيز بياموخت ، چنان كه بر همه‌كس برترى داشت .\r\nروزى از روزها حكيم سندباد ، طالع ملكزاده را نظر كرده ، ديد كه ملكزاده تا هفت روز سخنى خواهد گفت كه آن سخن ، سبب هلاك او خواهد بود . درحال ، حكيم برخاسته ، نزد ملك رفت و آنچه كه از حكم ستارگان شناخته بود ، با ملك باز گفت . ملك پرسيد : اى حكيم ، چه تدبير بايد كرد و رأى صواب كدام است ؟ حكيم گفت : اى ملك ، رأى من اينست كه او را در نزهتگاهى بگذارى و آلات طرب و مغنيان به دو جمع‌آورى تا او بعيش‌ونوش ، اين هفت روز بگذراند . ملك ، كنيزكى خوبروى را كه از خاصان بود ، بخواست و پسر به آن كنيزك سپرده ، به او گفت : خواجهء خود را برداشته ، بفلان قصر شو و تا هفت روز نگذرد ، از قصر بيرون ميا . درحال ، كنيزك آستين ملكزاده گرفته ، بقصر اندر برد . و در آن قصر ، چهل غرفه و در هر غرفه ، ده تن كنيزكان ماه‌روى بود كه هر يكى يك‌گونه آلت طرب در كف داشت . هرگاه يكى از ايشان آلت طرب مينواخت ، از نغمه‌هاى نشاطانگيز او قصر برقص مىآمد . و در چهار سوى قصر ، نهرهاى روان و در كنار نهرها گونه‌گونه ازهار و درختان ميوه‌دار بود .\r\nملكزاده را حسن و جمال بغايتى بود كه سخندان در وصف او حيران ميشد . چون يك شب در آنجا بسر بردند و كنيزك در حسن و جمال ملكزاده تأمل كرد ، فريفتهء جمال او شد و عشق او در دلش راه يافت . خوددارى نتوانست كرد .\r\nخويشتن را بپاى ملكزاده انداخت و راز خود آشكار كرد . چون ملكزاده اين حالت بديد و آن مقالت بشنيد ، با كنيزك گفت : انشاء اللّه وقتى كه در پيشگاه پدر حاضر شوم ، او را از اين ماجرا بياگاهانم تا ترا بخوارى و مذلت بكشد .\r\nدرحال ، كنيز برخاست و رو بسوى ملك آورده ، گريان و خروشان ، خود\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nرا در آستان بر زمين انداخت . ملك از حادثه باز پرسيده ، گفت : اى كنيز ، حال خواجه چونست ؟ مگر او تندرست نيست كه تو بدينسان خروشانى ؟ كنيز گفت :\r\nاى ملك ، خواجه ، مرا بخويشتن دعوت كرد . اجابتش نكردم . همىخواست كه مرا بكشد . من ازو بگريختم و ديگر بقصر بازنخواهم گشت و بسوى او نخواهم رفت . چون ملك اين سخن بشنيد ، خشمى بزرگ او را روى داد . وزيران در نزد خود حاضر آورده ، بكشتن ملكزاده بفرمود . آنگاه وزرا با يكديگر گفتند : ملك قصد كشتن پسر دارد . ولى اين پسر در نزد او عزيز است و پس از نوميدى بسيار ازين پسر شادمان گشته . اگر او را بكشد ، پشيمان شود و شما را ملامت كند و با شما گويد تدبيرى نكرديد و مرا از كشتن او باز نداشتيد . پس ايشان يكدله گشتند كه تدبيرى كرده ، ملك را از كشتن پسر باز دارند . و در آن هنگام ، وزير ، نخستين گفت : من امروز شر ملك از شما باز دارم . درحال ، برخاسته ، بسوى ملك روان شد . چون در آستان ملك جاى گرفت ، اجازت سخن گفتن خواست . ملك ، او را جواز داد . وزير گفت : اى ملك ، اگر ترا هزار پسر باشد ، نبايد يكى از ايشان بسخن كنيزكى بكشى و ندانى كه او راست ميگويد يا دروغ . و شايد كه او را نيرنگى از براى پسر تو درنظر است . ملك گفت : اى وزير ، آيا از مكر زنان و نيرنگ آنان چيزى شنيده‌اى ؟ گفت : آرى اى ملك ، شنيده‌ام كه :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هفتاد و نهم برآمد\r\nگفت : اى ملك جوان‌بخت ، وزير گفت : اى ملك ، بدان كه كيد زنان ، بزرگ و مكرشان بسيار است و شتاب كردن در كار ، ندامت آورد . ملك چون چنين شنيد ، از كشتن پسر بازگشت . چون روز دوم شد ، كنيزك بنزد ملك درآمد و طرف بساط ملك را ببوسيده ، گفت : اى ملك ، حق من چگونه ضايع گذاشتى و چرا نخست حكمى دادى ، پس از آن ، وزير ، ترا از آن حكم بازداشت ؟\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nپادشاهان را تا حكم نافذ نباشد ، زيردستان اطاعت نكنند و فرمان نبرند . و اى ملك ، تو بعدل و انصاف معروفى و در ميان من و پسرت به عدالت داورى كن . كه شنيدم :\r\n\r\nحكايت\r\nگازرى همه روزه بكنار دجله رفته ، جامه سپيد ميكرد و پسر گازر نيز با او رفته ، بدجله اندر ميشد و شنا هميكرد و پدر او را از اين كار باز نميداشت . تا اينكه روزى از روزها پسر به عادت معهود در دجله شنا ميكرد ، چنان كه بازوانش از كار بماند و درحال ، غرق گشت . پدر چون او را بديد ، برجسته ، خويشتن در دجله افكند كه پسر را بگيرد . پس چون به او درآويخت ، هردو باهم غرق شدند .\r\nتو نيز اى ملك ، چون پسر خويش از ستم بازندارى و حق من ازو نگيرى ، هميترسم كه هردو هلاك شويد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nچون شب پانصد و هشتادم برآمد\r\nگفت : اى ملك جوان‌بخت ، كنيزك چون حكايت گازر و پسرش را بملك حديث كرد ، گفت : اى ملك ، مردان را كيد و مكر ، بسيار است . ملك چون اين سخنان بشنيد ، بكشتن پسر خود بفرمود .\r\nآنگاه وزير دوم پيش رفته ، طرف بساط ملك بوسيده ، گفت : اى ملك ، در كشتن پسر مشتاب . كه پس از نوميديهاى بسيار ، خداى تعالى ترا به او شادمان كرده . اميدواريم كه او از تو يادگار بماند و مملكت را نگاه دارد . اى ملك ، صبر كن كه شايد پسر ترا نيز سخنى باشد . مرا بيم از آنست كه اگر در كشتن او شتاب كنى ، پشيمان شوى ، بدانسان كه مرد بازرگان پشيمان شد . ملك گفت : چونست حكايت بازرگان و چگونه پشيمان شد ؟ وزير گفت :\r\n\r\nحكايت\r\nشنيده‌ام بازرگانى بوده است خوش‌سيما و پاك‌جامه كه طعام و شربت لذيذ و لطيف مىخورد . و روزى از روزها بشهرى سفر كرد و در بازار آن شهر همىگشت . پيرزنى را ديد كه دو قرصهء نان در دست دارد و ميفروشد . آنها را بقيمتى ارزان خريده ، به منزل خويش برد . آن روز دو قرصه نان را در چاشت بخورد . روز ديگر به همان مكان باز آمد . عجوز را در آن مكان نديد . ازو جويان گشت . خبر نيافت . روزى از روزها در كوچه‌هاى شهر با عجوز ملاقات كرد . او را سلام داده ، از سبب غيبتش جويان گشت و از دو قرص نان پرسيد . عجوز در جواب ، مضايقت كرد . بازرگان ، او را سوگند داد كه از كار خود آگاهش كند .\r\nعجوز گفت : اى خواجه ، اكنون كه سوگند دادى ، بدان كه من خدمت كسى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nميكردم كه در پشت او ناخوشى آكله بود . طبيب ، آردى را با روغن ، خمير كرده ، به زخم او ميگذاشت . چون صباح ميشد ، آن خمير دور ميانداخت . من آن خمير گرفته ، دو قرصه نان مىپختم ، به تو و ديگران ميفروختم . چند روز است كه آن بيمار مرده و آن دو قرصه نان از من بريده شده . بازرگان چون اين بشنيد ، دلش بهم درآمد . پىدرپى قى هميكرد تا اينكه بيمار گشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و يكم برآمد\r\nگفت : اى ملك جوان‌بخت ، بازرگان بيمار گشت و از كردهء خود پشيمان شد .\r\nولى پشيمانيش سودى نبخشيد . تو نيز اى ملك ، از مكر زنان غافل مباش و بر سخن‌شان اعتماد مكن . پس ملك از كشتن پسر بازگشت .\r\nچون روز سيم شد ، كنيزك در پيشگاه ملك حاضر شد و آستان ملك را بوسه داده ، گفت : اى ملك ، داد مرا از پسر خود بستان و بسخنان وزيران گوش مدار . كه از وزير بد ، نيكوئى برنيايد . وزير بىتدبير ، مشورت را نشايد . اى ملك ، مانند آن پادشاه مباش كه بسخن وزير بىتدبير گوش داشت و زيان كرد . ملك\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nگفت : چگونه بوده است آن حكايت ؟ كنيز گفت : اى ملك پيروزبخت ،\r\n\r\nحكايت\r\nشنيده‌ام كه پادشاهى را پسرى بود كه او را بسى دوست مىداشت و از همهء فرزندانش عزيزتر ميشمرد . روزى ملك‌زاده با پدر خود گفت : هميخواهم كه بنخجيرگاه شوم . ملك ، او را جواز نخجير داد . وزير را فرمود كه با او بنخجير شود و مهمات او را برآورد . آنگاه وزير ، ساز و برگ رحيل كرده ، خدم و حشم برداشته ، با ملك‌زاده رو بنخجير كردند . و هميرفتند تا بسرزمينى خرم و سبز برسيدند كه نخجير بسيار در آن مرغزار بود . ملكزاده فرمان انصراف داده ، هنگام بازگشتن ، غزالى كه از گله دور افتاده بود ، ملك را پيش آمد . خاطر ملكزاده بصيد كردن او شوقمند شد و درو طمع كرد . با وزير گفت : هميخواهم از پى اين غزال روم . وزير گفت : آنچه ترا بخاطر گذشته ، بكن . كه عين صوابست . آنگاه ملكزده تنها از پى غزال روان شد و تا شامگاه در طلب او در تك‌ودو بود .\r\nچون هنگام شام شد ، غزال بكوهى هولناك فراز رفت و شب تاريك شد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nملك‌زاده خواست كه بازگردد . راه ندانست . با حيرت و دهشت در خانهء زين تا صبحگاهان بسر برد .\r\nعلى الصباح روان گشت . ولى راه به جائى نميبرد . گرسنه و تشنه با هراس بسيار هميرفت و نميدانست كه بكدام سو رود . تا هنگام ظهر برفت و از گرمى آفتاب به هلاكت نزديك بود . در آن‌حال ، شهرى وسيع و محكم بنا پديد شد كه آن شهر ، خراب بود و جز بوم و غراب كس نداشت . ملكزاده در نزد آن شهر ايستاده ، بديدهء تعجب بآثار شهر مينگريست كه ناگاه چشمش بدختركى خداوند حسن و جمال بيفتاد كه در سايه ديوارى از ديوار شهر نشسته و گريان بود .\r\nملكزاده به او نزديك شد و به او گفت : تو كيستى ؟ دخترك گفت : من دختر تميمه ، دختر طياح ، ملك مملكت شهبا هستم . روزى از روزها از بهر حاجتى بيرون آمدم . عفريتى از جنيان ، مرا بربود و به هوا بپريد . شهابى فرود آمده ، او را بسوزانيد . من در اين مكان بيفتادم و سه روز است من گرسنه و تشنه هستم . اكنون كه ترا بديدم ، طمع در حيات كردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و دوم برآمد\r\nگفت : اى ملك جوان‌بخت ، ملكزاده چون نزد دختر طياح رفت ، دخترك گفت : چون ترا بديدم ، طمع در حيات كردم . ملكزاده را مهر برو بجنبيد پس به او گفت : دلت خوش و چشمت روشن باد كه اگر مرا خداى تعالى بقوم خود برساند و بسوى پيوندانم بازگرداند ، ترا بپيوندانت برسانم . پس از آن ، ملكزاده ، با دخترك اسب براند . دخترك گفت : اى ملكزاده ، مرا به زير آور كه در پاى اين ديوار ، دفع حاجت كنم . آنگاه ملكزاده او را از اسب فرود آورد و بانتظار او بايستاد .\r\nدخترك پشت ديوار رفته ، پس از ساعتى با منظرى قبيح بدرآمد . چون ملكزاده او را بديد ، اندامش بلرزيد و از بيم او عقلش برفت و حالتش دگرگون شد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nدخترك ديوصورت درحال ، برجسته ، باسب سوار شد و با ملكزاده گفت : چرا روى تو دگرگون گشت ؟ ملك‌زاده گفت : چيزى بخاطر آوردم كه مرا اندوهگين ساخت . دخترك جواب داد : از لشگر پدرت يارى جوى و دليران سپاه را پناه گير . ملكزاده گفت : اندوهى كه مراست ، از لشگر پدر ، چاره نتوان كرد . دخترك پرسيد : از ذخاير پدر ، يارى جو . جواب داد : از مال و ذخاير نيز كارى برنيايد .\r\nدخترك پرسيد : شما را گمان اينست كه خدائى در آسمان داريد كه او مىبيند و لكن ديده نميشود و او بر همه چيز قادر است . ملكزاده جواب داد : آرى . جز او پناهى نداريم . دخترك گفت : او را بخوان . شايد كه ترا خلاص كند از من . آنگاه ملكزاده سر بسوى آسمان كرده ، با دلى محزون گفت : پروردگارا درين بليت كه مرا روى داده ، از تو يارى همىجويم . درحال ، دخترك بر زمين افتاده ، بسوخت و بسان خاكستر از هم بپاشيد . ملكزاده ، حمد خداى تعالى بجاى آورده ، شكر بگذاشت و تند همىراند تا اينكه خداى تعالى او را براهى راست دلالت كرد و به شهر خويشتن برسيد و پس از نوميدىها ، از لقاى پدر شادمان گشت . و همه اين محنتها كه بملك‌زاده روى داد ، از رأى ناصواب وزير بود كه همىخواست او را هلاك كند . ولى خداى تعالى ، او را نصرت داده ، از هلاك ، خلاص نمود .\r\nاى ملك ، من اين حكايت با تو گفتم تا بدانى كه وزير بدفطرت را با ملوك ، دل ، صاف نشود و نيكى بجاى ملك روا ندارند . تو نيز اى ملك ، بسخن وزير گوش مدار . از ستمگر برحذر باش . ملك چون سخنان كنيز بشنيد ، بكشتن پسر بفرمود .\r\nآنگاه وزير سيم در آستان ملك حاضر گشته ، پايهء تخت ببوسيد و گفت :\r\nاى ملك ، من دولت‌خواه توام و ترا براى رزين اشارت ميكنم . تو پند من بنيوش و در كشتن پسر شتاب مكن . كه او ترا نور ديده و ميوهء دل است . بسا هست كه گناه او بسى سهل باشد و اين كنيزك ، او را در چشم تو بزرگ مينمايد . چنان كه مردمان دو دهكده ، يكديگر را از بهر قطرهء عسل كشتند . ملك گفت : اين حكايت بازگو . چگونه بوده است ؟ وزير گفت : اى ملك ،\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n\r\nحكايت\r\nشنيده‌ام كه : مردى صياد در باديها ، وحشيان صيد ميكرد . روزى در شكاف كوهى به زير سنگ اندر ، عسل بسيار يافت . از آن عسل جمع آورده ، در مشكى كه با خود داشت ، بگذاشت و مشك بدوش گرفته ، به شهر درآمد . و آن صياد ،\r\n شير سگى داشت كه چون پو گرفت * سايهء خورشيد بر آهو گرفت \r\nآن سگ در نزد او عزيز بود . آن مرد صياد بدكان بقال بايستاد و همىخواست كه عسل ببقال فروشد . آنگاه قدرى از عسل بيرون آورد كه به او بنمايد . قطرهء از آن عسل بر زمين بچكيد . پرندهء بر آن عسل بنشست . بقال را گربهء بود . بر آن پرنده بجست . سگ صياد نيز بسوى گربه برجست و گربه را گرفت . در حال ، بقال برخاسته ، سگ صياد را بكشت . صياد برخاسته ، بقال را بكشت . بقال ، دهى ديگر و صياد ، دهى ديگر داشتند . اين حادثه بشنيدند . اسلحهء خويشتن\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nگرفته ، به يارى برآمدند . هردو گروه بهم رسيده ، تيغها بركشيدند و يكديگر را هميزدند تا اينكه خلقى بسيار از هردو سو كشته شدند .\r\nو نيز اى ملك ، از جمله مكر زنان شنيده‌ام كه زنى را شوهر ، درمى داد كه برنج بخرد . زن ، درم برداشته ، بدكه رزاز رفت . رزاز ، درم بستد و برنج بداد . ولى به آن زن باشارت و غمز و كنايت و رمز ميگفت : برنج با شكر خوبست . اگر تو نيز شكر ميخواهى ، بدكان اندر آى و ساعتى در نزد من برآساى . زن به اين سخنان نرم گشته ، برزاز دلگرم شد و بدكان رفته ، با رزاز بنشست . رزاز با شاگرد خود برمز گفت : يك درم شكر از بهر اين زن بسنج . شاگرد ، دستارچه از زن بستد و برنجى كه در گوشه دستارچه بود ، خالى كرده ، بجاى او خاك بگذاشت و بعوض شكر ، سنگ بدستارچه اندر كرده ، دستارچه فروبست و در آنجا بگذاشت . چون زن از نزد رزاز بدرآمد ، دستارچه بگرفت و بسوى منزل بازگشت و گمان ميكرد كه در دستار ، برنج و شكر است .\r\nچون به منزل رسيد ، دستارچه در پيش شوهر گذاشت و دستارچه بگشود .\r\nسنگ و خاكى كه درو بود ، پديد گشت . شوهرش به او گفت : مگر قصد تعمير خانه داشتيم كه خاك و سنگ آوردهء ؟ زن دانست كه رزاز ، نيرنگ به كار برده و دام برو نهاده . چون ديگ را نيز آورده بود ، با شوهر گفت : اى مرد ، از حادثه كه\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nروى داده ، خاطرم پريشانست . بايست كه غربال بياورم ، ديگ آوردم . شوهرش گفت : چه حادثه روى داده كه سبب پريشانى خاطرت گشته ؟ زن گفت : اى مرد ، درمى كه برده بودم ، در بازار از من بيفتاد . از مردم شرم كردم از بهر آن بگردم . و تلف شدن درم را نيز نتوانستم به خود هموار كنم . ناچار خاك آن مكان را جمع كردم كه در خانه غربال كنم . و اكنون رفتم غربال بياورم ، ديگ را آوردم . پس از آن برخاسته ، غربال بياورد . غربال به شوهر داده ، به او گفت : اين خاك ببيز كه چشم تو از چشم من بيناتر است . شايد درم را پديد آورى . آنگاه مرد غربال ميكرد و گرد بر سر و ريش او همىنشست . ولى نميدانست كه زن به او مكر كرده .\r\nاى ملك ، اين از جملهء مكر زنانست . تو بقول خداى تعالى نظر كن كه فرموده است :  إِنَّ كَيْدَكُنَّ عَظِيمٌ   إِنَّ كَيْدَ الشَّيْطانِ كانَ ضَعِيفاً .  1 ملك چون پند وزير و آياتى كه خوانده بود ، بشنيد ، پرتو هدايت ، سراچه دلش را روشن كرده ، خواهش بگذاشت و از سر كشتن پسر درگذشت .\r\nچون روز چهارم شد ، كنيزك به پيشگاه ملك درآمد و زمين ببوسيد و گفت : اى ملك بلنداختر ، من حق خود به تو آشكار كردم . تو بر من ستم روا ديدى و داد من از پسر خود نگرفتى . و لكن به زودى خداى تعالى ، مرا نصرت دهد ، چنان كه ملكزاده را بوزير پدر نصرت داد . ملك گفت : چونست حكايت ملكزاده ؟ كنيزك گفت : اى ملك ، شنيدم كه\r\n\r\nحكايت\r\nملكى از پادشاهان را پسرى بود و بجز آن پسر ، فرزندى نداشت . چون آن پسر چهارده ساله شد ، پدرش دخترى از دختران ملوك به دو تزويج كرد . و آن دختر ، خداوند حسن و جمال بود . پسر عمى داشت . آن دختر را از براى پسرش خواستگارى ميكرد . و لكن دختر راضى نميشد كه او را بپسر عمش تزويج كنند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nپس چون پسرعم دختر شنيد كه او را به ديگرى تزويج كرده‌اند ، آتش غيرت در دلش شرر افروخت و در فكر حيلتى افتاد . روزى بخاطرش رسيد كه هديتى گرانمايه بوزير ملكى كه دخترعم او بپسر خود تزويج كرده بود ، بفرستد و ازو در هلاك ملكزاده يارى جويد . آنگاه هديتى لايق و مالى بسيار بسوى او بفرستاد و ازو تمنا كرد كه حيلتى سازد و نيرنگى آغازد كه سبب هلاك ملكزاده شود و يا اينكه لطيفهء به كار برد كه او را از تزويج آن دختر پشيمان كند . و بوزير بنمود كه اگر تو اين كار كنى ، چندين برابر اينها مال دهم . و گرنه از غيرت اندوه ، هلاك خواهم شد . چون هدايا بوزير برسيد ، آنها را قبول كرده ، پاسخ داد كه : دلت خرّم و ديده‌ات روشن باد كه هرچه تمنا كردهء ، بجا خواهم آورد .\r\nچون روزى چند از اين ماجرى برفت ، پدر دختر باحضار ملكزاده بفرستاد كه دختر به دو سپارد . رسول نزد ملكزاده رسيد و پيام بگذاشت . ملكزاده از پدر دستورى خواست . پدر او را جواز داد و وزيرى را كه هدايا از پسرعم دختر به دو رسيده بود ، با هزار سوار دلير و هديتهاى شايان و محملهاى زرين و خيمه‌هاى حرير با ملكزاده بفرستاد . پس وزير با ملكزاده برفت و او را پيوسته بخاطر اندر بود كه با ملكزاده ، كيدى كند . تا اينكه روزى بباديهء رسيدند . وزير را به ياد آمد كه در كوهى كه نزديك به آن مكان است ، چشمهء است كه عين الزهرا گويند . هر مردى كه از آن چشمه بياشامد ، درحال ، زن شود . چون وزير را از آن چشمه ياد آمد ، لشگر را در دامنهء كوه فرود آورد . پس از ساعتى ، خود سوار گشته ، با ملكزاده گفت : اگر تو نيز سر تفرج دارى ، سوار شو . درحال ، ملكزاده سوار شد و با وزير پدر روان گشت و ديگرى با ايشان نبود . ملكزاده نميدانست كه از غيب چه خواهد رسيد . و هميرفتند تا بسرچشمهء برسيدند . ملكزاده از اسب فرود آمد . دست و روى از آن چشمه بشست و از آب آن بنوشيد . درحال ، به صورت زنان شد . چون اين حادثه بدانست ، فرياد زد و بگريست ، چندانكه از خود برفت . وزير رو به او آورده ، بمصيبت او بگريست و به او گفت : ترا ازين محنت خلاص كند . چگونه به اين بليت دچار شدى و چرا چنين اندوهى بزرگ به تو\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nروى داد ؟ ما از براى عروسى تو روان بوديم كه ملك ، دختر خود به تو سپارد .\r\nاكنون كه بچنين بليت گرفتار شدى ، نميدانم باز بسوى مقصد روان شويم و يا به شهر خويشتن بازگرديم ؟ فرمان ، تراست . هرچه گوئى ، چنان خواهيم كرد .\r\nملك‌زاده گفت : تو بازگرد و پدر را از حادثهء من آگاه كن . كه من از اينجا برنخيزم تا اينكه اين حادثه از من بيك سو شود و يا اينكه در اينجا بحسرت بميرم . پس ملكزاده ، كتابى به پدر نوشته ، او را از ماجرى آگاه كرد . وزير ، كتاب گرفته ، بسوى ملك بازگشت و لشكريان را با هديه‌هائى كه با خود برده بود ، در نزد پسرك بگذاشت و از نيرنگى كه با ملكزاده كرده بود ، شادمان هميرفت تا بنزد ملك برسيد و او را از قضيت پسر آگاه كرد و كتاب پسر به دو رسانيد .\r\nملك از بهر پسر اندوهناك و محزون شد و سخت بگريست . درحال ، حكيمان و خداوندان دانش را بخواست و مصيبتى كه به پسر او روى داده بود ، بديشان بيان كرد . هيچيك از ايشان جوابى نگفتند . پس از آن ، وزير ، رسولى بنزد پسرعم دختر بفرستاد و او را از آنچه به ملكزاده روى داده بود ، بشارت داد . چون رسول بنزد او رسيد ، فرحناك شد و به تزويج دخترعم ، طمع او زياده شد و هديتهاى بزرگ و مال بسيارى از براى وزير فرستاده ، شكر نيكوئى او بجا آورد .\r\nاما ملكزاده در سر همان چشمه ، سه شبانه روز بيخواب و خور بنشست و در مصيبتى كه به دو روى داده بود ، توكل بخدايتعالى كرد . چون شب چهارم شد ، سوارى كه به صورت پادشاه‌زادگان ، تاج مرصعش بر سر بود ، پديدار گشت و به او گفت : اى پسر ، ترا كه بدين مكان آورد ؟ ملك‌زاده ماجراى خود بيان كرد و باز نمود كه : از بهر برپا كردن عيش ، به شهر پدر عروس ميرفتيم . وزير پدرم مرا بدين مكان آورد . من از اين چشمه آب خوردم و به اين بليت گرفتار آمدم . الغرض ، ملكزاده حكايت خود حديث كرد و بگريست . چون سوار ، سخن او را بشنيد ، به حالت او رحمت آورد و به او گفت : وزير پدر ، ترا به اين رنج گرفتار كرد . كه اين چشمه را از بشر ، جز او كسى نمىشناسد . پس از آن ، جوان سوار به او گفت : با من\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nسوار شو بسوى منزل من آمده ، امشب مهمان باش . ملكزاده به او گفت : مرا آگاه كن تو كيستى تا من با تو بيايم . سوار گفت : من پسر ملك جنيانم . تو نيز پسر ملك آدميان هستى . اكنون خوش‌دل باش كه بر من بسى آسانست كه اين رنج از تو بردارم و اين اندوه از تو ببرم . آنگاه ملكزاده ، لشگر خود را در آن مكان گذاشته ، خود با پسر ملك جنيان روان شدند و تا نيمه‌شب برفتند . آنگاه پسر ملك جنيان گفت : ميدانى كه چقدر مسافت بريده‌ايم ؟ ملكزاده گفت : لا و اللّه .\r\nنميدانم . پسر ملك جنيان گفت : يك ساله راه طى كرده‌ايم . ملك‌زادهء آدميزاد را عجب آمد و به او گفت : من چگونه بسوى پيوندان و وطن بازخواهم گشت ؟\r\nملكزادهء پرىزاده گفت : آن نه كار تست . بلكه آن كار منست . كه چون از علت خود خلاص شوى ، ترا بيك چشم زدن بهرجا كه خواهى ، برسانم . كه اين كار بر من آسانست . چون ملكزادهء انسيان ، اين سخن ازو بشنيد ، غايت فرح بر وى روى داد و گمان ميكرد كه خواب همىبيند و ميگفت : سبحان اللّه القدير كه تواناست بر اينكه شقى را سعيد كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و سوم برآمد\r\nگفت : اى ملك جوان‌بخت ، ملك‌زاده از اين سخن فرحناك گشته ، هميرفتند تا اينكه على الصباح بسرزمينى خرم كه درختان سبز و مرغان نغمه‌سنج و چشمه‌هاى روان و قصرهاى بلند داشت ، برسيدند . ملكزادهء جنيان از اسب فرود آمد . ملكزادهء انسيان را فرود آورده ، آستين او را بگرفت و بيكى از قصرها درون رفتند . در آنجا ملكى بلندقد و سلطانى باشكوه ديدند . آن روز را در نزد او به خوردن و نوشيدن بسر بردند . چون شب درآمد ، ملك‌زادهء جنيان برخاسته ، با ملكزاده سوار شدند و همهء شب را بشتاب هرچه تمامتر ميراندند تا اينكه على الصباح بزمينى سياه و بىآب و گياه برسيدند كه سنگهاى سياه در آنجا بود و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nآن مكان بقطعهء از دوزخ هميمانست . ملكزادهء انسيان پرسيد كه : اين زمين چه نام دارد ؟ ملكزاده جنيان گفت : اين سرزمين را دهما گويند و ملك اين ملك ، ذو الجناحين نام دارد و بزرگترين ملوك جنيانست . هيچ‌كس برو ظفر نتواند يافت و هيچ‌كس بىاجازت او بدين سرزمين نتواند آمد . در همين‌جا بايست تا دستورى خواهم . ملكزاده بايستاد . پادشاه‌زادهء جنيان ، ساعتى غايب شد . پس از آن بازگشته ، با ملكزاده روان شدند و هميرفتند تا بچشمهء برسيدند كه از كوهى سياه روان بود . ملك‌زاده را از اسب فرود آورد و به او گفت : از اين چشمه بنوش .\r\nملكزاده از آن بنوشيد . درحال ، به مردى خويش بازگشت و او را فرحى بىاندازه روى داد و از ملك‌زاده جنيان پرسيد : اى برادر ، اين چشمه چه نام دارد ؟ گفت :\r\nاو را عين النساء گويند . از اين چشمه ، هيچ زن ننوشد مگر اينكه مرد شود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و چهارم برآمد\r\nگفت : اى ملك جوان‌بخت ، ملك‌زاده جنيان گفت : هيچ زن از اين چشمه ننوشد ، مگر اينكه مرد شود . ملك‌زاده ، حمد خداى تعالى بجا آورده ، سوار شد . بشتاب هرچه تمامتر ميراندند تا شب درآمد . ملكزادهء جنيان گفت : ميخواهى كه ترا امشب بپيوندان تو برسانم ؟ ملكزاده گفت : بسى آرزومندم . آنگاه ملكزاده ، غلامكى از غلامان پدر خود را بخواست كه راجز نام داشت و به او گفت : الحال ، اين جوان بدوش خود بردار و صبح ندميده ، او را بنزد زن و پدرزن او برسان . غلامك گفت : سمعا و طاعة . پس غلامك به صورت عفريتن درآمد . ملكزاده از او بترسيد .\r\nپسر پادشاه جنيان گفت : بيم مدار . كه بر تو باكى نيست . آنگاه ملكزاده از اسب فرود آمد و بر دوش عفريت سوار شد و چشم برهم نهاد . عفريت به هوا بپريد و پيوسته در طيران بود كه در ثلث آخر شب بقصر پدرزن ملكزاده برسيد و بقصر فرود آمده ، با ملكزاده گفت : فرود آى . چون ملكزاده فرود آمد ، عفريت گفت :\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nچشم بگشا كه اينجا قصر زن و پدرزن تست . ملكزاده چشم بگشود . عفريت ، او را در آن مكان گذاشته ، ناپديد شد . چون روز برآمد ، ملكزاده را بيم رفت و از قصر به زير آمد . چون پدرزنش او را بديد ، برپاى خاسته ، با او ملاقات كرد و از اينكه در بام قصرش بديد ، عجب آمدش . آنگاه به او گفت : معهود اين‌كه ، مردم از در خانه بيايند . چونست كه تو از آسمان هميآئى ؟ ملكزاده ، ماجراى خود را از آغاز تا انجام ، حديث كرد . ملك را بسى عجب آمد و بسلامت او فرحناك شد .\r\nچون آفتاب درآمد ، پدرزن ملك‌زاده ، وزير خود را فرمود كه وليمها مهيا كند .\r\nآنگاه عيش برپاى كردند و ملكزاده را بحجلهء دختر فرستادند . مدت دو ماه در آنجا قيام كرد . پس از آن به شهر پدر روان شد . و اما پسرعم دختر از رشك و حسد هلاك گشت . و ملكزاده به پدر خود برسيد و بوزير پدر ظفر يافت .\r\nاى ملك ، اميدوارم كه تو نيز بوزير خود ظفر يا بى و از تو مسئلت ميكنم كه حق من از پسر خود بستانى . ملك چون اين سخنان از كنيزك بشنيد ، بكشتن پسر خود فرمان داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و پنجم برآمد\r\nگفت : اى ملك جوان‌بخت ، چون روز پنجم برآمد ، كنيزك در پيشگاه ملك حاضر گشت و قدحى زهر كشنده در دست داشت . زبان باستغاثه بگشود و طپانچه بر سر و روى خود زد و گفت : اى ملك ، اگر انصاف ندهى و داد من از پسر خود نستانى ، اين قدح بنوشم و خود را هلاك كنم و بزهء من تا قيامت بر تو بماند . كه وزراء تو مرا بمكر و كيد نسبت مىدهند و در دنيا مكارتر از مردان ، كسى نيست . اى ملك ، مگر حكايت مرد زرگر با دخترك نشنيدهء ؟ ملك گفت :\r\nاى كنيز ، چگونه است ماجراى ايشان ؟ كنيزك گفت : اى ملك پيروزبخت ، شنيده‌ام كه :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nحكايت\r\nمردى زرگر ، روزى از روزها در خانهء يكى از ياران ، صورت دختركى در ديوار نقش كرده ديد كه هيچ ديده ، نيكوتر و خوشتر از آن صورت نديده بود .\r\nمرد زرگر ، چشم به آن صورت بدوخت و در حسن او خيره مانده و محبت او در دلش جاى گرفت و پيوسته اندوهناك بود تا اينكه بيمار گشت و از هلاكش چيزى نماند . يكى از ياران بنزد او درآمد و از حالت او جويان گشت . مرد زرگر گفت : اى برادر ، بيمارى من از عشق است . كه من به صورتى كه در ديوار خانهء فلان صديق نقش كرده بودند ، عاشق شده‌ام . آن صديق ، او را ملامت كرد و به او گفت : اين كار از قلت عقل تست . كه چگونه صورت ديوار را كه سود و زيان نرساند و چشم و گوش ندارد ، عاشق گشتهء ؟ ، آن مرد زرگر گفت : ميدانم كه صورت‌گر ، صورت او را نقش نكرده است مگر از مثال زنى بديع الجمال . صديق با وى گفت : شايد كسى كه او را نقش كرده ، اختراع نموده است ؟ زرگر گفت : در هرحال ، من از عشق خواهم مرد . اگر اين صورت را در دنيا شبهى باشد ، من از\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nخداى تعالى همىخواهم كه زندگانى كنم تا او را ببينم . آنگاه حاضران برخاستند و از صورت‌گر جويان شدند . او بشهرى از شهرها سفر كرده بود . كتابى به او نوشته ، حالت صديق خويشتن بيان كردند و آن صورت را ازو جويان گشتند كه : آيا او را از نزد خود اختراع كردهء يا در دنيا ، او را مانندى هست ؟ صورتگر در جواب نوشت كه : من آن صورت را به شكل كنيزك مغنيه وزيرى نقش كرده‌ام . و آن كنيزك در شهر كشمير است . چون مرد زرگر آن خبر بشنيد ، آمادهء سفر گشته ، از شهر پارس ببلاد هند روان شد . پس از مشقت بسيار بدان شهر جاىگرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و ششم برآمد\r\nگفت : اى ملك جوان‌بخت ، مرد زرگر پس از مشقت بسيار در آن شهر جاىگرفت .\r\nروزى از روزها نزد مرد عطارى كه از اهل آن شهر بود ، رفت . و آن عطارى خردمند و هشيار بود . پس مرد زرگر با عطار بصحبت بنشست و از ملك آن شهر و سيرت و اخلاق او جويان شد . عطار گفت : پادشاه ما عادل و نيكوسيرت است و ساحران را بسى ناخوش دارد . اگر ساحرى از مردمان ، او را بدست آيد ، در خارج شهر ، او را بچاه اندر كند و در آنجا بگذارد تا از گرسنگى بميرد . آنگاه زرگر از وزير پادشاه و سيرت اخلاق او جويان گشت . عطار ، سيرت و اخلاق وزير را با مرد زرگر همىگفت تا اينكه سخن آن كنيزك مغنيه در ميان آمد .\r\nعطار گفت : او در نزد فلان وزير است .\r\nپس مرد زرگر ، چند روزى در خيال بود كه شبى از شبها كه باد و باران و رعد سخت همىآمد ، مرد زرگر ، لباس دزدان به خود راست كرده ، رو بخانهء خواجهء كنيزك بياورد و كمند بكنگره حصار آن انداخته ، بفراز قصر شد و از آنجا بساحت خانه فرود آمد . همه كنيزكان را ديد كه هريك بتختى خوابيده‌اند و تختى ديد از مرمر كه كنيزكى بر او خفته . عارضش مانند ماه شب چهارده ،\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nدرخشانست . قصد آن كنيزك كرده ، در نزد سر او بنشست . ديد كه دو شمع عنبرين در شمعدانهاى زرين در نزد سر و پاى كنيزك همىسوزد و در زير و ساده ، حقه‌ايست سيمين . همه زيورهاى آن كنيزك در آن حقه است . پس مرد زرگر ، كارد بدرآورد و بازوى كنيزك را به آن كارد مجروح ساخت . كنيزك ، ترسان و هراسان بيدار گشت . چون مرد بيگانه در بالين خود يافت ، از بيم جان ، آوازش برنيامد و خاموش شد و گمان كرد كه آن دزد است و قصد بر آن مال دارد . به او گفت : من در پناه توام . اين حقه را با آنچه در آنست بگير و مرا مكش .\r\nكه كشتن من ترا سودى ندهد . درحال ، زرگر ، حقه را گرفته ، بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و هفتم برآمد\r\nگفت : اى ملك جوان‌بخت ، زرگر ، حقهء كه زيورهاى كنيزك درو بود ، گرفته ، بازگشت . چون بامداد شد ، جامهء خود بپوشيد و حقهء را كه زيورها در آن بود ، برداشته ، پيش ملك آن شهر درآمد و زمين ببوسيد و به او گفت : اى ملك ، من ترا ناصح و مهربان هستم و من از سرزمين خراسانم . چون حسن اخلاق و معدلت ترا شنيدم ، خواستم كه در زير لواى تو باشم . از خراسان مهاجرت كرده ، به حضرت تو آمدم . هنگام شام بدين شهر رسيدم . دروازهء شهر ، بسته يافتم . در خارج شهر خفته بودم كه ناگاه در ميان خواب و بيدارى ، چهار تن از زنان بديدم كه يكى از ايشان بجاروب و ديگرى ببادزن سوار بودند . اى ملك ، دانستم كه ايشان ساحرانند كه به شهر تو مىروند . يكى از ايشان به من نزديك شد و پاى بر من زد و با دم روباهى كه در دست داشت ، مرا بزد . من نيز از الم آن ضربت در خشم شده ، كاردى كه با خود داشتم ، بگرفته ، زخمى منكر ببازوى او بزدم . در حال ، او پشت به من كرده ، بگريخت و هنگام گريختن ، اين حقه با آنچه در اوست ، ازو بيفتاد . من اين حقه برداشته ، بگشودم . اين زيورهاى گران‌قيمت درو\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nديدم . اى ملك ، اين را از من بستان كه مرا به آن حاجتى نيست . من مردى سياح و صحرانوردم . محبت دنيا را از دل بدر كرده‌ام و از مال دنيا چشم پوشيده‌ام و جز خداى تعالى ، مقصودى ندارم . پس حقه را در پيش ملك گذاشته ، بازگشت .\r\nنگاه ملك ، حقه را گشوده ، زيورها ازو بدرآورد . و در ميان زيورها ، عقدى كه خود بخواجهء كنيزك بخشيده بود ، پديد شد . درحال ، ملك ، وزير را بخواست . چون وزير حاضر آمد ، به او گفت : اين عقد را خوب ببين . كه اين نه همان عقديست كه من از بهر تو بهديت فرستاده بودم ؟ چون وزير عقد را ديد ، بشناخت . بملك گفت : آرى . اين همان عقد است . من نيز او را بكنيزك مغنيه كه در نزد منست ، هديت كرده‌ام . ملك گفت : همين ساعت آن كنيزك را نزد من حاضر آور . وزير ، كنيز را در پيشگاه ملك حاضر آورد . آنگاه ملك بوزير گفت :\r\nبازوى كنيزك را نظر كن كه زخمى در آن هست يا نه ؟ وزير ، بازوى او را بگشود . زخم كارد درو بديد . بملك گفت : ايها الملك ، در او زخم كاردى هست . پس بوزير گفت : اين كنيز ، جادوست و آنچه مرد زاهد به من گفت ، راست بوده است . پس ملك فرمود كنيزك را بچاه ساحران درافكنند . همان‌روز ، كنيزك را بچاه ساحران درافكندند .\r\nمرد زرگر از حادثه آگاه بود . چون شب شد ، بنزد پاسبان چاه درآمد . بدرهء كه هزار دينار زر سرخ در آن بود ، با خود بياورد و با پاسبان تا ثلث اول شب حديث هميكرد . آنگاه به او گفت : اى برادر ، بدان كه اين كنيزك از اين جرم بريست و من او را به اين ورطه انداخته‌ام . پس قصه را از آغاز تا انجام فروخواند و به او گفت : اى برادر ، اين هزار دينار زر بگيرد و كنيزك به من ده كه من او را بسوى شهر خود برم كه اين زرها از براى تو از نگاهداشتن كنيزك سودمندتر است .\r\nچون پاسبان ، حكايت او را شنيد ، از آن حيلت تعجب كرد و بدرهء زر بستد و كنيزك به دو داد و با او شرط كرد كه در آن شهر ، ساعتى نماند . درحال ، مرد زرگر ، كنيزك را گرفته ، روان شد و همىشتابيد تا اينكه به شهر خود برسيد و با كنيزك بعيش و نوش بسر برد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nاى ملك ، اكنون نظر كن و كيد و مكر مردان ببين . كه اگر امروز وزراء تو از گرفتن حق من ترا باز ميدارند ، لكن فردا من و تو در پيش حاكم عادل بايستيم و او حق مرا از تو بگيرد . چون ملك ، سخنان كنيزك بشنيد ، بكشتن پسر خود بفرمود .\r\nآنگاه وزير پنجم در پيشگاه ملك حاضر گشته ، پايه تخت ملك را بوسه داد و به او گفت : اى ملك ، شتاب مكن كه شتاب كردن ، پشيمانى از پى دارد . و من بر تو ميترسم كه پشيمان شوى ، چون پشيمان شدن مردى كه در بقيت عمر نخنديد . ملك گفت : اى وزير ، چگونه بوده است حكايت ؟ وزير گفت : اى ملك ، شنيدم :\r\n\r\nحكايت\r\nمردى از دودمان بزرگ كه خداوند مال و خدم و حشم و بندگان بود ، بمرد و فرزندى برجاى گذاشت . چون آن كودك بزرگ شد ، به خوردن و نوشيدن و سماع و طرب و صرف مالى كه از پدر مانده بود ، مشغول شد . تا اينكه همه مال\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و هشتم برآمد\r\nگفت : اى ملك جوان‌بخت ، آن كودك ، مال پدر بتمامت تلف كرد . غلامان و كنيزكان نيز بفروخت و همه را صرف كرد تا اينكه بيچيز شد . با مزدوران به كار ميرفت . سالها نيز حال بدين منوال بود . تا اينكه روزى از روزها در پاى ديوارى نشسته ، چشم به راه انتظار داشت كه او را اجير كنند . ناگاه مردى نيكوروى و نظيف‌جامه پديد شد و به او نزديك گشته ، سلامش داد . جوان به او گفت : اى عم ، پيش از اين مرا ميشناختى ؟ آن مرد گفت : لا و اللّه . اى فرزند ، ترا هرگز نميشناختم . و لكن آثار نعمت و بزرگ‌زادگى در تو ديدم . بدان سبب سلام دادم .\r\nجوان گفت : اى عم ، آيا ترا كارى هست كه مرا بدان كار بدارى و بخدمت‌گزارى خود بگزينى ؟ آن مرد گفت : اى فرزند ، همىخواهم كه ترا از براى كارى آسان بخدمت‌گزارى بگزينم . جوان گفت : اى عم ، آن كار كدام است ؟ آن مرد گفت :\r\nاى فرزند ، در نزد من ده تن از مشايخ هستند كه بيك خانه اندرند و در نزد ما كسى نيست كه حاجت ما را برآورد . اگر تو به خدمت قيام نمائى ، ترا خوردنيهاى لذيذ و جامه‌هاى فاخر دهم و زياده بر آنچه كه تمناى تست ، بجاى تو نكوئى كنم و اميدوارم كه خداى تعالى دولت ترا بسبب ما به تو رد كند . جوان گفت : سمعا و طاعة . آنگاه شيخ به او گفت : مرا با تو شرطى است . جوان گفت : اى عم ، شرط كدام است ؟ شيخ گفت : اى فرزند ، بايد راز ما بپوشى و هرچه از ما ببينى ، آشكار نكنى و هروقت ما را گريان بينى ، از سبب گريستن سؤال نكنى . جوان گفت : اى عم ، چنين كنم . پس شيخ گفت : با من بيا . جوان از دنبال شيخ برفت تا بگرمابه برسيدند . آن شيخ ، جوان را بگرمابه اندر برد و تن او بشست . آنگاه خادمى را فرستاد ، حلهء زيبا و نيكو آورده ، به آن جوان بپوشانيد و او را به منزل خويش برد .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nچون جوان داخل شد ، خانهء ديد بلند بنيان و محكم اركان كه غرفهاى روبرو و وسيع دارد و او را ايوانهاست و در هر ايوان ، حوضى از آب روانست و از هرسو منظره‌ها بسوى باغ گشوده مىشود . شيخ ، آن جوان را بيكى از غرفها درون برد . جوان ، آن غرفه را ديد كه با رخامهاى رنگ‌رنگ ، زمين او را فرش كرده‌اند و سقف او را بلاجورد و قلم زرين نقش بسته‌اند و فرشهاى حرير آنجا گسترده‌اند و در آنجا ده تن از مشايخ حلقه زده‌اند و جامهء حزن و اندوه پوشيده ، گريان و نالانند . جوان را كارشان عجيب آمد و خواست كه از شيخ سؤال كند .\r\nشرطى كه كرده بود ، بخاطرش رسيد . زبان دركشيد . پس از آن ، شيخ ، صندوقى كه سى هزار دينار زر سرخ در آن بود ، بجوان سپرد و به او گفت : اى فرزند ، از اين صندوق از بهر ما و خويشتن صرف كن . كه تو امير مائى و عهدى را كه با تو كرده‌ام ، نگاهدار . پس آن جوان به خدمت ايشان قيام نمود و از آن زرها صرف ميكرد تا يكى از ايشان بمرد . ياران ، او را غسل داده ، كفن كردند و در باغى كه پشت آن قصر بود ، بخاكش سپردند و پيوسته مرگ ، ايشان را يكىيكى ميگرفت . تا اينكه جز آن شيخ كه آن جوان را از بهر خدمت آورده بود ، كسى باقى نماند و او با جوان در آنجا بماندند و جز ايشان كسى نبود .\r\nسالها بدينسان بود تا اينكه شيخ بيمار گشت . چون جوان از زندگانى او نوميد شد ، روى به دو آورده ، به او گفت : اى عم ، من شما را خدمت كردم و در اين دوازده سال در خدمتهاى من كوتاهى نشد . شيخ گفت : آرى . اى فرزند ، به خدمت ما قيام كردى ، چندانكه مشايخ وفات كردند . و من نيز از مرگ ناگزيرم . جوان گفت : اى خواجه ، همىخواهم بدانم كه سبب گريستن و ناليدن شما چيست و اين حزن و اندوه و حسرت و ندامت از بهر كيست ؟ شيخ گفت : اى فرزند ، ترا به اين كار ، كارى نباشد . مرا به چيزى كه طاقت آن ندارم ، تكليف مكن . كه من از خداى تعالى سؤال كرده‌ام كه هيچكس را بمحنتى كه من دارم ، گرفتار نكند . و اگر خواهى كه از ورطهء كه ما در آن افتاده‌ايم ، بسلامت برهى ، اين در باز مكن . و بدست خود ، اشارت بسوى درى كرده ، از آن در ، او را بترسانيد و گفت : اگر\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nميخواهى آنچه بما رسيده ، به تو نيز برسد ، اين در را باز كن . كه سبب آنچه از ما ديدى ، بر تو آشكار گردد . و لكن پشيمان شوى و پشيمانى ، ترا سود نبخشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و هشتاد و نهم برآمد\r\nگفت : اى ملك جوان‌بخت ، پس از آن ، شيخ را بيمارى افزون گشته ، بمرد .\r\nآن جوان ، او را غسل داده ، كفن كرد و در نزد يارانش به خاك سپرد و در آن مكان تنها نشست و در كار شيوخ بفكرت اندر بود . روزى از روزها سخنان شيخ و سپردن او به نگشودن در بخاطرش برسيد . قصد گشودن آن در كرده ، درحال برخاست و بدان سو رفت و جستجو همىكرد تا اينكه دريچهء ديد كه عنكبوت بر او آشيانه نهاده و چهار قفل پولاد بر اوست . چون آن جوان ، در را بديد ، از ترسانيدن شيخش ياد آمد و از آنجا بازگشت . ولى در گشودن دريچه با خويشتن مجادله ميكرد و خود را از گشودن در باز ميداشت . تا هفت روز بدين منوال گذشت .\r\nدر روز هشتم ، نفس برو چيره گشته ، گفت : ناچار بايد اين در بگشايم .\r\nآنگاه برخاسته ، قفلها بشكست و در بگشود . دهليزى تنگ بديد . سه ساعت در آن دهليز هميرفت تا اينكه بكنار نهرى بزرگ رسيد و در كنار نهر همىرفت و به چپ و راست خود همىدويد كه ناگاه عقابى بزرگ از هوا فرود آمده ، جوان را بچنگال گرفت و به هوا همىپريد تا در ميان دريا بجزيرهء رسيد و جوان را در آن جزيره افكنده ، بازگشت . آن جوان در كار خود حيران بود و نميدانست كه بكدام سوى رود . و شبانروز در آن جزيره بسر ميبرد . روزى از روزها نشسته بود . ناگاه بادبان كشتى در ميان دريا نمودار شد ، چنان كه ستاره در آسمان بنمايد . پس جوان را خاطر بر آن كشتى متعلق شد كه شايد نجاتش در آن كشتى باشد و چشم بدان كشتى دوخته بود تا اينكه كشتى بنزديك او برسد . چون نزديك شد ، زورقى از\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nعاج و آبنوس اندوده بديد و در آن زورق ، ده تن كنيزكان ماه‌روى بودند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نودم برآمد\r\nگفت : اى ملك جوان‌بخت ، در آن زورق ده تن كنيز ماه‌روى بودند . چون كنيزكان را نظر بدان جوان افتاد ، از زورق بدرآمده و به او گفتند : تو پادشاه ماها هستى .\r\nپس از آن ، كنيزكى آفتاب لقا پيش آمد و دستارچه حرير كه خلعتى ملوكانه و تاجى زرين و مرصع بگونه‌گونه ياقوتهاى قيمتى بود ، بياورد و بر آن جوان بپوشاند . و او را بزورق اندر بگذاشتند . پس از آن ، بادبان گشوده ، در لجه‌هاى دريا همىرفتند . جوان گفته است كه : چون من با ايشان برفتم ، گمان كردم كه خواب همىبينم و نميدانستم كه مرا بكجا مىبرند . چون بساحل نزديك شدند ، ديدم كه بيابان از لشكر پر شده كه شمارهء ايشان جز خدا ، كس نميدانست . آنگاه پنج اسب داغ كرده با زينهاى زرين مرصع پيش آوردند . من يكى از پنج اسب گرفته ، سوار شدم و چهار ديگر ، مرا جنيبت بودند . پس چون من سوار شدم ، علمها بر سر من بگشودند و طبلها بزدند و لشكريان از چپ و راست صف كشيدند و من ترديد داشتم كه بخواب هستم يا به بيدارى . و بدينسان هميرفتيم .\r\nولى من آن موكب را باور نمىكردم و گمان من اين بود كه اضغاث احلامست . تا اينكه بمرغزارى سبز و خرم برسيدم كه در آنجا قصرها و باغها و درختان و چشمهاى روان و مرغان نغمه‌سنج بودند كه خداى يگانه را تسبيح همىكردند .\r\nكه ناگاه لشكرى از ميان قصرها و باغها مانند سيلى كه از فراز به زير آيد ، پديد شدند و آن مرغزار از سپاه پر گشت . چون به من نزديك شدند ، لشكريان بايستادند و ملك ايشان تنها سواره بود . چند تن از خاصان در پيش او پياده بيامدند . چون ملك بجوان نزديك شد ، از اسب فرود آمد . چون جوان ديد كه ملك از اسب فرود آمد ، او نيز از اسب فرود آمد . يكديگر را سلام داده ، بر\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاسبها سوار شدند . ملك با جوان گفت : با من بيا كه مهمان منى . پس جوان با او روان گشته ، حديث همىكردند . لشكريان از چپ و راست ايشان همىرفتند تا بقصر ملك برسيدند . پس از آن فرود آمده ، جملگى بقصر اندر شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nچون شب پانصد و نود و يكم برآمد\r\nگفت : اى ملك جوان‌بخت ، ملك با آن جوان بقصر اندر شدند و ملك ، او را بكرسى زرين نشانده ، خود در نزد او بنشست . آنگاه نقاب از رخ بركشيد .\r\nدختركى بود آفتاب‌روى . چون جوان او را بديد ، در حسن و جمال او خيره ماند . ملكه با جوان گفت : اى ملك ، بدان كه من ملكهء اين زمينم و همهء اين لشكريان از سواره و پياده كه تو ايشان را ديدى ، زنان بودند . مردى در ميان ايشان نبود . و در نزد ما مردان ، زراعت و حراثت ميكنند و بعمارت زمينها و شهرها مشغول ميشوند و خداوندان كسب و حرفتند . و اما زنان ، حاكمان و خداوندان مناصب هستند . جوان را از اين سخن ، عجب آمد . و ايشان در حديث بودند كه وزير درآمد . و او پيرزنى بود باحشمت و خداوند هيبت . ملكه با او گفت : اى وزير ، قاضى و شهود حاضر آور . درحال ، عجوز برفت . و ملكه رو بجوان آورده ، با او منادمت ميكرد و بسخنان نرم و لطيف ، بيم و وحشت او ميبرد . پس از آن به او گفت : آيا راضى هستى كه من زن تو باشم ؟ درحال ، جوان برپاى خاسته ، پيش ملكه ، زمين ببوسيد و با ملكه گفت : يا سيدتى ، من از اين خادمانى كه خدمت تو ميكنند ، كمترم . چگونه شايستهء همسرى تو خواهم بود ؟\r\nملكه با او گفت : اين خادمان و لشكريان كه ديدى ، با مال و ذخيره‌ها از آن تو خواهند بود . آنگاه ملكه بدرى بسته اشارت كرده ، گفت : هرچه مرا هست ، تصرف كن ، مگر اين در را باز مكن . كه اگر اين در باز كنى ، پشيمان شوى و پشيمانى سودى ندهد .\r\nو ملكه را هنوز سخن بانجام نرسيده بود كه وزير ملكه ، قاضى و شهود حاضر آورد . و همهء ايشان عجوزكان و سپيدموى بودند . چون ايشان در نزد ملكه حاضر شدند ، ملكه ، ايشان را ببستن كابين فرمود . ايشان ملكه را به آن جوان تزويج كردند . آنگاه ملكه ، وليمها بداد و خوانها بنهاد . پس از آن ، جوان ، هفت\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nسال با ملكه در لذيذترين عيشها و گواراترين نعمتها بسر برد . تا اينكه روزى از روزها گشودن درى كه ملكه ، او را از او منع كرده بود ، بخاطرش آمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و دوم برآمد\r\nگفت : اى ملك جوان‌بخت ، جوان را گشودن آن در بخاطر آمد و با خود گفت : اگر در آنجا ذخيره‌هاى بزرگ و بهتر از آنچه كه من ديده‌ام نمىبود ، ملكه ، مرا از گشودن آن منع نمىكرد . درحال ، برخاسته ، در بگشود . ناگاه همان عقاب كه جوان را از ساحل دريا گرفته ، بجزيره درافكنده بود ، پديد شد . چون عقاب را بدان جوان نظر افتاد ، به او گفت : نفرين بر آن كسى كه هرگز پس از اين‌روى شادى نخواهد ديد . چون جوان او را بديد و سخن او را شنيد ، از او بگريخت و عقاب از پى او بشتابيد و او را ربوده ، بر هوا بپريد . و ساعتى نگذشت كه او را در همان مكان نخست كه از آن مكانش ربوده بود ، بگذاشت و ازو غايب شد .\r\nپس جوان در آن مكان بنشست و آنچه از نعمت و عزت و فرمانروائى ديده بود ، بخاطر آورده ، بگريست و بناليد . و در كنار آن دريا كه پرنده او را در آنجا گذاشته بود ، مدت دو ماه مكث كرد . و او را آرزو اين بود كه بسوى زن خود بازگردد . كه ناگاه شبى از شبها آن جوان ، بيدار و محزون ، در كار خود بفكرت اندر بود كه گويندهء بآواز بلند ندا درداد و اين مقالت همىگفت كه : چه لذتهاى بزرگ از تو فوت شد . هيهات هيهات ، ديگر به آن لذتها نخواهى رسيد .\r\nجوان ، اين ندا بشنيد . از لقاء ملكه و از بازگشتن به آن نعمتهاى بزرگ ، نوميد شد .\r\nآنگاه بخانهء كه مشايخ در آنجا بودند ، درآمد و دانست كه بايشان نيز همين ماجرى رفته و سبب گريه ايشان همين بوده است . پس آن جوان پيوسته ميگريست و نوحه ميزد و خوردن و نوشيدن و خنديدن ترك كرد تا وقتى كه بمرد و در پهلوى مشايخ به زير خاك شد .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nتو نيز اى ملك ، بدان‌كه شتاب كردن ، پسنديده نيست و پشيمانى همىآورد . و من اين پند به تو گفتم . ديگر خود دانى ، و السلم . چون ملك آن سخن بشنيد ، پند گرفته ، موعظت بپذيرفت و از كشتن پسر خود بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و سوم برآمد\r\nگفت : اى ملك جوان‌بخت ، چون روز ششم برآمد ، كنيزك در پيشگاه ملك حاضر گشت و كاردى بركشيده در دست داشت و گفت : اى ملك ، بدان كه اگر شكايت من قبول نكنى و حق من از پسر ستمكارت نگيرى و سخنان وزراى خود را كه زنان را بحيلت و خديعت نسبت ميدهند ، بنيوشى ، به اين كارد ، خود را بكشم . و من اكنون از حكايت غلامكى به تو بنمايم كه مردان را مكر و حيلت ، بيش از زنانست . ملك گفت : ماجراى غلامك چيست ؟ كنيزك گفت : اى ملك شنيده‌ام كه :\r\n\r\nحكايت\r\nمردى ثروتمند و ظريف ببازار رفته ، ديد غلامى را هميفروشند . او را بخريد و به خانه آورده ، بزن خويشتن‌اش بسپرد . غلامك ديرگاهى به خدمت قيام كرد . روزى از روزها مرد با زن خود گفت : فردا از بهر تفرج بباغ اندر شو . چون غلامك اين سخن بشنيد ، همان شب ، طعام و شربت و نقل و ميوه مهيا كرده ، روى بباغ گذاشت . در سر راه خاتون ، طعام را در پاى درختى و شربت را در پاى درختى ديگر و نقل و ميوه را در پاى درختى ديگر پنهان كرد .\r\nچون بامداد شد ، خواجه ، غلام را فرمود كه با خاتون بسوى باغ رود . آنگاه\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nخاتون بيرون آمده ، سوار گشت و غلامك با او هميرفت تا اينكه بباغ برسيدند .\r\nچون بباغ اندر شدند ، غرابى بانگ برزد . غلامك به او گفت : اى غراب ، راست گفتى . خاتون به او گفت : غراب چه ميگويد ؟ غلامك گفت : اى خاتون ، ميگويد كه در زير اين درخت ، طعامى هست . بيائيد و طعام بخوريد . خاتون گفت : ترا مىبينم كه زبان پرندگان ميدانى . غلامك گفت : آرى . اى خاتون ، زبان پرندگان را دانم . درحال ، خاتون پيش درخت رفته ، طعامى آماده يافت . چون طعام بخوردند ، خاتون را بسى عجب آمد و چنان دانست كه غلام ، زبان پرندگان ميداند . پس بتفرج مشغول بودند كه غراب ، بانگى ديگر زد . غلامك گفت : اى غراب ، راست گفتى . خاتون بغلام گفت : غراب چه مىگويد ؟ گفت : اى خاتون ، ميگويد كه در زير فلان درخت ، آبى سرد و صافست . آنگاه خاتون با غلامك بسوى آن درخت رفته ، آب و شربت دريافتند . خاتون را تعجب ، زياده شد و رتبت غلام در نظر او افزون گشت و با غلام بنشست . چون شربت بنوشيدند ، بتفرج برخاستند . آنگاه غراب بانگ ديگر زد . غلامك گفت : آرى اى غراب ، راست گفتى . خاتون بغلامك گفت : غراب چه ميگويد ؟ غلام گفت : اى خاتون ، همىگويد كه در زير فلان درخت ، نقل و ميوه هست . آنگاه بسوى آن درخت رفتند و نقل و ميوه در آنجا يافتند . از آن نقل و ميوه بخوردند . و در ميان باغ همىرفتند تا اينكه غراب ، بار ديگر بانگ برزد . درحال ، غلام سنگى گرفته ، به دو بينداخت . خاتون گفت : از بهرچه او را به سنگ زدى ؟ غلامك گفت : اى خاتون ، سخنى ميگويد كه من آن را با تو نيارم گفت . خاتون گفت : بگو و از من شرم مكن كه ميان من و تو بيگانگى نيست . غلام گفت : لا و اللّه نتوانم گفت .\r\nخاتون گفت : بگو . پس از آن غلامك را سوگند داد . غلام گفت : اى خاتون ، غراب ميگويد كه :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nچون شب پانصد و نود و چهارم برآمد\r\nگفت : اى ملك جوان‌بخت ، غلام گفت : اى خاتون ، غراب مىگويد كه : از خاتون بخواه تا آزادى تو را از خواجه بخواهد . چون خاتون اين سخن بشنيد ، بخنديد ، چندانكه بر پشت بيفتاد . پس از آن بغلام گفت : اين كار ، كاريست آسان و در اين كار با تو مخالفت نتوانم كرد . آنگاه خاتون بپاى يكى از درختان درآمد و آنجا را فرش گسترد و شروع بگريستن كرد . ناگاه خواجه در آن مكان حاضر شد و بغلام گفت : خاتون را چه روى داده كه در زير آن درخت افتاده و گريانست ؟ غلام گفت : ندانم . پس خاتون برخاسته ، همچنانكه مىگريست ، به خواجه گفت : بدان كه در خواب ديدم كه اگر اين غلام را آزاد نكنى ، به زودى خواهى مرد . چون خواجه چنين شنيد ، سخن زن را باور كرد و غلام را كه مال زيادى از بابت خريدنش صرف كرده بود ، بيدرنگ آزاد كرد و فريب بخورد .\r\nكنيزك چون سخن بدين مقام رسانيد ، گفت : اى ملك ، اين از جمله مكرهاى مردانست . مبادا وزراى تو ترا از گرفتن حق من بازدارند . پس از آن بگريست . چون ملك گريستن او را بديد و سخنان او بشنيد ، بكشتن پسر خود بفرمود .\r\nآنگاه وزير ششم درآمد و زمين بوسيده ، ملك را دعا كرد و به او گفت : اى ملك ، من پندگوى توام و از مهربانى ، ترا اشارت ميكنم كه در كار پسر صبر كن .\r\nكه باطل بتاريكى ماند و حق ، تاريكى باطل را ببرد و بدان كه مكر زنان ، بزرگست . و خداى تعالى در كتاب عزيز خود فرموده :  إِنَّ كَيْدَكُنَّ عَظِيمٌ .  اى ملك ، من اين سخن گفتم تا مكر زنان بر تو آشكار شود كه سخنان ايشان ننيوشى و پسر خود را كه پارهء دلت است ، نكشى و نام خود را از صفحهء روزگار محو نكنى . چون وزير ، سخن باينجا رسانيد ، ملك بند او پذيرفت و از كشتن پسر خود بازگشت .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nچون روز هفتم برآمد ، كنيزك ، فريادزنان در پيش ملك حاضر شد و آتش بزرگ بيفروخت و گفت : اى ملك ، اگر بانصاف داورى نكنى ، خويشتن به اين آتش درفكنم . كه از زندگى سير گشته‌ام و اكنون كه ميخواستم بآستان ملك حاضر شوم ، وصيتهاى خود بگذاشتم و مال بمسكينان بذل كردم و تن بمرگ بنهادم . ولى تو داد من ندهى ، پشيمان خواهى شد ، چنان كه پادشاهى از آزردن زنى نيكوكار پشيمان شد . ملك پرسيد : چگونه بوده است حكايت ؟ كنيز جواب داد : اى ملك ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و پنجم برآمد\r\n\r\nحكايت\r\nشنيده‌ام زنى پرهيزكار ، پيوسته پرستش پروردگار ميكرد . گاهى نيز بقصر ملكى از ملوك ميرفت كه از دم قدمش ، متبرك ميشدند و از انفاس قدسيه‌اش ،\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nذخيره‌ها مياندوختند . روزى به عادت معهود به همان قصر درآمد و در پهلوى زن ملك بنشست . زن ملك ، عقدى كه هزار دينار قيمت داشت ، به دو داده ، گفت : اى فلانه ، اين را نگاه دار تا من بگرمابه رفته ، بيرون آيم . زن پرهيزكار ، عقد گرفته ، در منزل ملكه بنشست . ملكه بگرمابهء كه در قصر بود ، برفت و آن زن ، عقد در پيش سجاده گذاشته ، خود به نماز برخاسته ، نماز همىكرد كه پرندهء آمده ، آن عقد بربود و در يكى از شكافهاى قصر بگذاشت و آن زن بر آن آگاه نشد . چون زن ملك از گرمابه بدرآمد ، عقد بخواست . آن زن ، عقد برجا نيافت و جستجو كرد .\r\nاثرى ازو پديد نشد . بزن ملك گفت : اى دختر ، به خدا سوگند كه هيچكس بدين مكان نيامد و من عقد را گرفته ، در پيش سجاده گذاشته بودم . نميدانم كسى از خادمان ، او را ديده ، مرا غافل كرده ، برداشته يا نه . غيب را جز خداى تعالى كس نميداند . چون اين خبر بملك رسيد ، زن خود را فرمود كه آن پرهيزكار بىگناه را بيازارد و داغش بنهد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و ششم برآمد\r\nگفت : اى ملك جوان‌بخت ، ملكه ، آن زن پرهيزكار را با گونه‌گونه آزارها بيازرد و آن پاك‌فطرت به چيزى اعتراف نكرد و به كسى تهمت نبست . پس از آن ملك فرمود كه او را بزندان اندر كردند و قيدها بر دست و پايش بگذاشتند . پس از آن ، ملك روزى در ميان قصر با زن خود نشسته بود كه چشمش بپرندهء افتاد كه آن عقد را از شكاف ديوار همىكشيد . درحال ، ملك بانگ بكنيزكان زد .\r\nكنيزكان ، عقد از پرنده بازگرفتند . آنگاه ملك دانست كه آن زن ، مظلومه بوده . از كردهء خود پشيمان شد و بحاضر آوردنش بفرمود . چون حاضر آوردند ، ملك از او معذرت خواست و مالى بسيار به او داد . آن بىگناه از دنيا گذشته ، مال نگرفت و از نزد ملك ، دل‌آزرده بيرون رفت و سوگند ياد كرد كه تا زنده است ، به منزل\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nكسى قدم ننهد و در كوهها و بيابانها بسر برد . و همچنان ميكرد تا اينكه بمرد . و نيز اى ملك ، از مكر و كيد مردان شنيده‌ام كه :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و هفتم برآمد\r\n\r\nحكايت\r\nگفت : اى ملك جوان‌بخت ، دخترى از دختران ملوك در نيكوئى و خوبروئى ، نظير و مانند نداشت و ميگفت كه در اين زمان ، چون من لعبتى نيست .\r\nو پادشاه‌زادگان از هر ولايت ، او را خواستگارى ميكردند . او دعوت هيچ‌كدام از ايشان اجابت نميكرد و ميگفت : كس مرا تزويج نتواند كرد ، مگر اينكه در ميدان جنگ بر من چيره شود . اگر كسى بر من غلبه كند ، من از روى ميل ، او را شوى خود گيرم . و اگر من بر او غلبه كنم ، اسب و سلاح او گرفته ، بر جبينش بنويسم كه اين آزادكردهء فلانه دختر است . القصه ، پسران پادشاهان از هر سوى\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nميآمدند ولى آن دختر ، ايشان را غلبه ميكرد و اسلحهء ايشان گرفته ، داغ بر جبين ايشان مينهاد . تا اينكه ملك‌زادهء از ملك‌زادگان عجم كه بهرام نام داشت ، آوازهء حسن آن قمرمنظر بشنيد . ذخيره‌هاى ملوكانه و مالى بسيار و سپاهى انبوه برداشته ، به قصد آن دخترك روان شد . چون به شهر پدر او رسيد ، هديتى گران‌مايه به پدر او بفرستاد . پس از آن ، وزير خود را بخواستگارى دختر او روان كرد . ملك بپاسخ جواب داد : اى فرزند ، دختر من بفرمان من نيست و او قسم ياد كرده كه شوى خود نگيرد ، مگر كسى را كه در ميدان جنگ بر او چيره شود . ملكزاده جواب داد : من نيز اين دانسته ، از شهر خود بيرون آمده‌ام . ملك گفت : چون چنين است ، فردا با او ملاقات خواهى كرد .\r\nچون فردا شد ، ملك نزد دختر فرستاد و او را جواز ميدان بداد . درحال ، دختر ملك ، جنگ را آماده گشت و سلاح بپوشيده ، بميدان درآمد و ملكزاده نيز به قصد جنگ بيرون شتافت . مردمان چون اين بشنيدند ، از دور و نزديك ، گروه‌گروه بديشان گرد آمدند . ملكه را ديدند كه لباس جنگ پوشيده و نقاب بر رخ افكنده و ملكزاده نيز با اسلحه تمام بمبارزت او برآمده . پس ايشان به يكديگر حمله كردند و ديرزمانى بمجادله مشغول شدند . دختر ملك از ملكزاده شجاعتى مشاهده كرد كه چنان دليرى از كسى نديده بود و دانست كه اگر حيلتى به كار نبرد ، ملك‌زاده برو چيره خواهد شد . آنگاه از روى نيرنگ ، نقاب از رخ بركشيد .\r\nروئى چون آفتاب پديد شد . ملكزاده را از ديدن او عقل برفت و قوتش نماند .\r\nملكه چون سستى او را بديد ، برو حمله كرد و از خانهء زينش بربود . و ملكزاده در دست او بسان گنجشكى بود كه در چنگال باز اسير شود و از غايت مدهوشى ، راه خلاصى نميدانست . پس ملكه ، اسب و سلاح و جامهء او را بگرفت و به آتش ، علامتى بجبينش نهاده ، رها كرد .\r\nچون ملكزاده از بيخودى خلاص شد ، چند روزى از غايت اندوه ، بيخواب و خور بزيست و از عشق دخترك ، حالتش دگرگون گشت . آنگاه خادمان خود را بسوى پدر بازگردانيد و كتابى به او نوشت كه : اميد بازگشتن از من\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمدار ، كه يا كام برآرم و يا به سختى جان دهم . چون كتاب بملك برسيد ، برآشفت و از بهر پسر محزون شد و خواست كه لشگر به يارى پسر بفرستد . وزرا از آن قصد ، منعش كردند .\r\nپس از آن ، ملك‌زاده ، كاميابى را حيلت آغاز كرد و خود را به صورت پير سالخوردهء برآورده ، بباغى كه ملكه بسى روزها در آن باغ بسر ميبرد ، درآمد و باغبان را سلام كرده ، به او گفت : من مردىام غريب . از شهرهاى دور آمده‌ام و از آغاز جوانى تاكنون كار من فلاحت و تربيت درختان و ازهار و رياحين بود و هيچكس از اين كارها چون من نيك نداند . چون باغبان اين سخن بشنيد ، فرحناك شد و او را بباغ اندرآورده ، زيردستان خود را بفرمانبردارى او سپرد . و ملكزاده در هيئت باغبانان ، خدمت باغ و تربيت اشجار و ازهار و رياحين هميكرد .\r\nتا اينكه روزى از روزها خادمان را ديد كه بباغ اندر شدند و فرشها و ظرفها باستران بار بسته بياوردند . ملكزاده سبب را جويان گشت . گفتند : دختر ملك همىخواهد كه از بهر تفرج به اين باغ درآيد . درحال ، ملكزاده بيرون رفته ، پارهء زيورهاى زرينه و مرصع كه از شهر خود آورده بود ، برداشته ، بباغ آورد و در جائى نشسته ، آن زرينه‌ها در پيش خود فروچيد . و اندامش هميلرزيد و چنان مينمود كه از غايت پيرى و ناتوانى است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و هشتم برآمد\r\nگفت : اى ملك جوان‌بخت ، پسر پادشاه عجم مينمود كه از غايت پيرى و ناتوانى ، لرزانست . چون ساعتى بگذشت ، كنيزكان و دختر ملك ، چون ماه در ميان ستارگان بباغ درآمدند و در باغ همىگشتند و ميوه‌ها همىچيدند . كه مردى را ديدند در پاى درختى نشسته . چون به او نزديك شدند ، ديدند سالخورده پيريست\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nكه از غايت پيرى ، دست و پاى او همىلرزد و زرينه‌ها و گوهرها در پيش دارد .\r\nچون اين حالت بديدند ، شگفت ماندند و ازو پرسيدند كه : اين ذخيره‌ها ملوكانه از بهر چيست ؟ ملكزادهء پيرنما بايشان گفت : همىخواهم كه به اينها يكى از شما را تزويج كنم . كنيزكان برو بخنديدند و به او گفتند : اگر يكى از ما تزويج كنى ، چه خواهى كرد ؟ جواب داد : هيچ ، بيدرنگ او را رها كنم . دختر ملك اشارت بكنيزكى كرده ، به او گفت كه : اين كنيز را به تو دادم . درحال ، ملكزاده ، لرزان‌لرزان بعصا تكيه‌كنان برخاسته ، آنچه در پيش خود فروچيده بود ، به آن كنيزك داد .\r\nآن كنيزك فرحناك شد و كنيزكان برو بخنديدند و بازگشتند . چون دختر ملك ديد كه آن همه زرينها و گوهرها به كنيزكان داد ، با خود گفت : من بدين ذخيرها سزاوارترم و اگر او با من ازدواج كند ، مرا نيز همچون اين كنيزك ، بيدرنگ رها خواهد كرد و كارى با من نخواهد داشت .\r\nپس چون روز ديگر شد ، دختر ملك به صورت كنيزكى تنها بدرآمده ، پيش شيخ رفت و به او گفت : اى شيخ ، من دختر ملك هستم . آيا ميخواهى كه مرا تزويج كنى ؟ ملك‌زاده گفت : بجان منت دارم . آنگاه گوهرهاى نيكوتر و گران‌قيمت‌تر بيرون آورده ، به دو داد و برخاست و به او گفت : مرا مىشناسى يا نه ؟\r\nملكه گفت : تو كيستى ؟ ملك‌زاده گفت : من بهرام ، پادشاه‌زاده عجمم كه از بهر تو صورت خود را دگرگون كردم و از مملكت و سلطنت خويش دورى گزيدم .\r\nدختر پادشاه چون اين بشنيد ، از حيلت آن پسر بحيرت اندر بود و از غايت شرمسارى ، سخن نميگفت و با خود گفت كه : اگر من اين را بكشتن دهم ، سودى به من ندارد و علاج اين واقعه ، چيزى ديگر نخواهد بود بجز اينكه با او بگريزم و به شهر او روم . پس درحال ، بازگشت و مال و ذخاير خود جمع آورد و رسولى نزد ملك‌زاده فرستاده و او را از قصد خود بياگاهانيد . او نيز آماده گشته ، ميان بستند كه شبى باهم سفر كنند .\r\nچون هنگام موعود رسيد ، سوار گشته ، روان شدند و همهء شب را برفتند .\r\nهنوز روز نشده بود كه مسافتى دور و دراز طى كردند . و بدينسان همىرفتند تا\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nنزديك شهر پدر ملك‌زاده برسيدند و ملك را آگاه كردند . ملك با لشكرى بسيار بيرون آمده ، ايشان را ملاقات كرد و فرحناك شد . و پس از روزى چند ، رسولى بنزد پدر دختر روانه كرده ، هديتهاى گرانمايه فرستاد و كتاب به دو نوشته ، او را آگاه كرد كه دختر تو در نزد منست و جهيز خود همىخواهد . چون فرستاده نزد او رسيد و هديتها بگذاشت ، ملك ، فرستاده را بسى بنواخت و از مضمون كتاب ، فرحناك شد و قاضى و شهود آورده ، دختر خويشتن ببهرام ملك‌زاده تزويج كرد و رسولان را خلعتها داده و جهيز دختر بسوى او فرستاد . و ملك‌زاده عجم با دختر ملك در عيش و كامرانى بسر ميبردند تا اينكه مرگ ، ايشان را از هم جدا كرد . فسبحان من لا يموت .\r\nكنيزك چون اين حكايتها حديث كرد ، گفت : اى ملك ، مكر و كيد مردان را نظر كن و حق من ضايع مگردان . پس ملك بكشتن پسر خويش فرمان داد .\r\nآنگاه وزير هفتم بآستانه ملك حاضر گشته ، پايهء تخت را بوسه داد و گفت : اى ملك ، چندان مهلت ده كه من اين يك پند با تو بگويم . كه هركس در كارى صبر كند ، بتمناى خود برسد . و هركه شتاب كند ، پشيمان شود . اى ملك ، اين كنيزك نيرنگ‌ساز از راه كيد و مكر ، ترا بكارى بزرگ همىدارد كه هميخواهد كه پسر ترا بكشتن داده ، آتش حسرت در دل تو بنهد . و لكن اى ملك ، من بنده كه پروردهء نعمت و احسانم ، ترا پندگوى مهربان هستم و از مكر زنان قصه‌ها دانم كه جز من كسى نداند . كه از جملت آنها حديث عجوز و بازرگان‌زاده است . ملك گفت : حديث چگونه بوده ؟ وزير گفت : اى ملك ، شنيده‌ام :\r\n\r\nحكايت\r\nبازرگانى خداوند مال ، پسرى داشت كه در نزد او بسى عزيز بود . روزى از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nروزها پسر با پدر گفت : اى پدر ، مرا از تو تمنائى هست كه خاطر من ازو بگشايد . پدر گفت : اى فرزند ، تمناى تو چيست تا بجا آورم ؟ و اگر بايد روشنى چشم خود بدهم ، ترا به مقصود خواهم رسانيد . پسر گفت : همىخواهم كه قدرى مال به من دهى كه با بازرگانان به شهر بغداد سفر كنم و قصر خليفه را ببينم و دجله را تفرج نمايم . كه بازرگانزادگان ، صفت بغداد بسى گفته‌اند و من اكنون بديدن آنجا مشتاقم . پدر گفت : اى فرزند ، بجدائى تو چگونه شكيبا توان بود ؟ پسر گفت : من اين سخن به تو گفتم و ناچار بايد بسوى بغداد سفر كنم . اگر بخوشى نباشد ، بناخوشى خواهم رفت . كه مرا در دل ، شوقيست كه آن شوق بدر نميشود ، مگر اينكه ببغداد برسم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانصد و نود و نهم برآمد\r\nگفت : اى ملك جوان‌بخت ، پسر بازرگان با پدر گفت : ناچار بايد ببغداد سفر كنم . چون پدر دانست كه او از سفر ناگزير است ، از براى او سى هزار دينار بضاعت خريده ، او را با بازرگانان معتمد روانه كرد . و آن پسر با بازرگانان\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nهميرفتند تا به شهر بغداد برسيدند . بازرگانزاده ببازار درآمد كه خانه كرايه كند . در راه گذر ، خانهء ديد بزرگ و نيكو كه زمين او را گونه‌گونه رخام گسترده و سقفهاى غرفها را بلاجورد و آب زر نقش كرده‌اند . از دربانان ، مقدار اجرت خانه بازپرسيد . گفتند : اجرت خانه در هر ماهى ده دينار است . بازرگانزاده گفت :\r\nراست هميگوئيد يا مرا استهزا ميكنيد ؟ گفتند : به خدا سوگند جز براستى سخن نگفتيم . و لكن هركسى كه در اين خانه منزل كند ، يك هفته يا دو هفته بيشتر نخواهد كشيد . آن پسر ، سبب را جويان گشت . دربانان گفتند : اى پسر ، هركه در اين خانه نشيند ، يا بيمار شود يا بميرد . اين خانه در نزد همه كس به اين صفت معروف است و بدين سبب ، هيچ‌كس بنشستن اين مكان اقدام نمىكند و اينست كه اجرت او بدين مقدار گشته .\r\nچون پسر اين مقالت بشنيد ، او را غايت شگفت روى داد و به او گفت :\r\nهمانا در اين خانه چيزى هست كه سبب بيمارى و مرگ ميگردد . آنگاه از شر شياطين و جنيان بخداى تعالى پناه برده ، بيم از دل بيك سو كرد و در آن خانه ساكن گشت و ببيع و شرى بنشست . چند روز برفت . او را رنجى و بيمارى روى نداد و از آن علامات كه دربانان گفته بودند ، اثرى پديد نشد . تا اينكه روزى بدر خانه نشسته بودند كه عجوزى بر او بگذشت كه تسبيح و تقديس همىكرد و سنگ از سر راه مسلمانان بيك سو مىانداخت . چون پسر را بر در آن خانه نشسته ديد ، تعجب كرد و خيره‌خيره برو نظر كرد . آن پسر گفت : اى مادر ، مرا ميشناسى و يا اينكه مرا به كسى مانند و شبيه كردى ؟ عجوز چون سخن او بشنيد ، بسوى او رفته ، سلامش داد و به او گفت : اى فرزند ، چند وقتست كه در اين خانه نشستهء ؟ گفت : مدتيست . عجوز گفت : اى فرزند ، نه ترا ميشناسم و نه كسى را مانند هستى . و لكن مرا از اين عجب آمد كه جز تو هركس در اين خانه نشست ، يا بمرد و يا رنجور بدرآمد . اى فرزند ، مگر تو بفراز قصر نرفته و از منظرهء كه در آنجاست ، نظر نكردهء ؟ عجوز ، اين بگفت و از پى كار خود برفت .\r\nچون عجوز از آنجا دور گشت ، بازرگان‌زاده بفكرت فرورفت و با خود\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nگفت : من تا اكنون بفراز قصر نرفته‌ام و بمنظرهء كه در آنجاست ، راه نبرده‌ام . در حال ، برخاسته ، در اطراف خانه هميگشت تا اينكه در يكى از گوشهاى خانه ، درى ديد لطيف كه عنكبوت بر او آشيانه بسته . چون پسر ، او را بديد ، با خود گفت كه : آشيانه بستن عنكبوت ، علامت اينست كه مرگ بدرون اين درست .\r\nبقول خداى تعالى كه فرموده است :  قُلْ لَنْ يُصِيبَنا إِلَّا ما كَتَبَ اللَّهُ لَنا .  2 چنگ زده ، در بگشود . از نردبانى كه در آنجا بود ، فراز رفته ، به بالاى قصر برسيد و در آنجا منظرهء يافت . از بهر راحت و تفرج در آن منظره بنشست . بمكانى لطيف و نظيف نظر كرد . در بالاى آن مكان ، غرفهء ديد بلند كه بتمامى بغداد مشرف بود . در آن غرفه ، دختركى نشسته كه بحور العين همىمانست . چون چشمش بر آن دختر افتاد ، دلش طپيدن گرفت و عقلش برفت و برنج ايوب و حزن يعقوب گرفتار شد . و با خود گفت : شايد كه مرگ و رنجورى ساكنان اين خانه را سبب ، همين دختر حورنژاد بوده است . اى كاش ميدانستم كه من چگونه خلاص خواهم يافت . كه عقل من برفت و طاقتم نماند .\r\nپس از آن از قصر به زير آمده ، ساعتى در خانه بنشست و در كار خود بفكرت اندر شد . قرار نتوانست گرفت . برخاسته ، بيرون آمد و بر در خانه نشسته ، در كار خود حيران بود . كه ناگاه همان عجوز ، تسبيح‌گويان در رسيد . چون پسر ، او را ديد ، برپاى خاسته ، سلامش داد و به او گفت : اى مادر ، خدا ترا خير دهاد كه مرا بگشودن در اشارت كردى و منظره را به من بنمودى . كه من در بگشودم و از منظره نگاه كرده ، چيزى ديدم كه مرا مدهوش كرد . و مرا اكنون گمانست كه هلاك خواهم شد و ميدانم كه جز تو طبيبى ندارم . عجوز چون اين سخن بشنيد ، بخنديد و بجوان گفت : انشاء اللّه تعالى بر تو باكى نخواهد بود . پسر چون اين سخن از عجوز بشنيد ، برخاسته ، به خانه اندر شد و فى الفور بازگشت . يكصد دينار زر سرخ در آستين بياورد و با عجوز گفت : اى مادر ، اينها را بگير و با من چنان كن كه خواجگان با بندگان كنند و به زودى مرا درياب ، كه اگر بميرم ، خون مرا در رستخيز از تو طلب كنند . عجوز جواب داد : حبا و كرامة . 3 ولى بايد تو مرا يارى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكنى تا به مقصود برسى . بازرگان‌زاده گفت : اى مادر ، هرچه گوئى ، همان كنم .\r\nعجوز گفت : ببازار حريريان شو و دكه ابو الفتح بن فيدام را بازپرس . چون ترا بدكان او دلالت كنند ، او را سلام كرده ، بنشين و به او بگو از مقنعه‌هاى مطرز بطراز زرّين كه در نزد تو هست ، همىخواهم . چون مقنعه بيرون آورد ، او را بقيمتى گران خريده ، بياور تا من فردا در نزد تو حاضر شوم . پس از آن عجوز بازگشت .\r\nو آن پسر ، شب را بروز آورد .\r\nچون بامداد شد ، هزار دينار در جيب گذاشته ، ببازار حريرفروشان رفت و از دكان ابو الفتح بن فيدام باز پرسيد . مردى از بازرگانان بسوى ابو الفتح دلالتش كرد . چون بدكان رسيد ، مردى باوقار نشسته يافت كه خادمان و بندگان در پيش او ايستاده بودند . آنگاه بازرگان‌زاده پيش رفته ، سلامش داد . او نيز رد سلام كرد و بنشستن اشارتش كرد . آن پسر در نزد او نشسته ، گفت : اى بازرگان ، فلان مقنعه را كه تو دارى ، همىخواهم . بازرگان ، غلامكى را بآوردن بقچهء حرير بفرمود .\r\nغلامك از صدر دكان ، بقچهء بياورد . بازرگان ، بقچه را گشوده ، مقنعهء چند بدر آورد كه پسر در خوبى آنها خيره ماند و بحيرت بدان مقنعه‌ها همىنگريست تا اينكه همان مقنعه را كه عجوز سپرده بود ، در ميان آنها بديد . او را از بازرگان به پنجاه دينار زر سرخ خريده ، فرحناك شد و بخانهء خود بازگشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصدم برآمد\r\nگفت : اى ملك جوان‌بخت ، بازرگان‌زاده به خانه خود بازگشت . درحال ، عجوز از در درآمد . پسر چون او را ديد ، برپاى خاسته ، مقنعه به او داد . عجوز گفت : آتش بياور . پسر آتش حاضر آورد . گوشه مقنعه را بر آتش بسوزانيد . پس از آن مقنعه را برداشته ، بسوى خانهء ابو الفتح رفت . چون بخانهء او رسيد ، در بكوفت . دخترك پرىپيكر بدرآمده ، در بگشود . چون عجوز با مادر دخترك آشنائى داشت ،\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nبدان سبب دختر ، او را ميشناخت . به او گفت : اى مادر ، چه حاجت دارى ؟ اگر با مادر من كار دارى ، ساعتى پيش ازين بخانهء خود رفته . گفت : اى دختر ، ميدانم كه مادرت اينجا نيست و من اكنون در نزد او بودم . و بدينجا نيامدم مگر از بيم اينكه وقت نماز فوت شود . همىخواهم كه در نزد تو دست نماز بگيرم . از آن‌كه ميدانم تو نظيفى و منزلت پاك است . پس دخترك ، او را جواز دخول داد .\r\nعجوز به خانه اندر شد و او را سلام داده ، دعايش گفت . پس از آن ابريق برداشته ، بآبخانه رفت و وضو گرفته ، به نماز ايستاد . آنگاه بدخترك گفت : اى دختر ، گمان من اين است كه اين مكان ، خوب نباشد و خادمانى كه پاك از ناپاك نشناسند ، پاى بدين مكان نهاده باشند . بدين سبب ، من نماز خود را شكستم و همىخواهم كه جائى ديگر به من بنمائى كه در آنجا نماز گزارم . دخترك دست او را گرفته ، به روى سجادهء شوهر برد و در آنجا بداشت . عجوز به نماز برخاسته ، بقيام و قعود و ركوع و سجود بپرداخت . در آن هنگام دخترك را غافل كرده ، همان مقنعه را در زير متكا بگذاشت و نماز بانجام رسانيده ، دخترك را دعا گفت و از نزد او بيرون آمد .\r\nچون هنگام شام شد ، بازرگان از بازار بيامد و خوردنى خورده ، دست بشست و تكيه بر و ساده كرده ، بنشست . آنگاه گوشهء مقنعه را گرفته ، بيرون آورد و مقنعه را بشناخت و بدخترك گمان بد برده ، او را ندا در داد و به او گفت : اين مقنعه از كجاست ؟ دخترك سوگندها ياد كرد . ليك بازرگان كه دختر را دروغگو پنداشته بود ، به روى خود نياورد . و آن دختر ، مخطيه نام داشت . او را آواز داده ، گفت : شنيدم كه مادرت از درد دل رنجور گشته و همه زنان در نزد او جمع آمده‌اند و برو گريه ميكنند . تو نيز اكنون نزد مادر شو . دختر درحال برخاسته ، بسوى مادر رفت . او را تندرست يافت .\r\nساعتى نرفته بود كه حمالان بيامدند و چيزهاى دخترك را از خانهء شوهر بياوردند . چون مادر دخترك اين بديد ، گفت : اى دختر ، ميانهء تو و شوهر چه روى داده ؟ دختر ، ماجرى از او پوشيده داشت . آنگاه مادرش بگريست و بر\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nجدائى دختر از شوى خود محزون گشت .\r\nپس از چند روز ، عجوز بسوى دخترك و مادر او بيامد و ايشان را سلام داده ، شوقمندى باز نمود و گفت : اى خواهر ، دختر ترا با شوهر چه در ميان گذشته كه شوهرش او را طلاق داده و كدام گناه ازو سر زده كه مستوجب چنين عقوبت گشته ؟ مادر دختر بعجوز گفت : شايد شوهر او از بركت قدوم تو به او رجوع كند . كه تو پيوسته در قيام و صيام هستى . آنگاه عجوز روى بدخترك آورده ، به او گفت : اى دختر ، اندوهگين مباش . كه انشاء اللّه در همين روزها ميانهء تو و شوهرت جمع كنم .\r\nپس از آن عجوز بيرون آمده ، نزد آن پسر رفت و به او مژده داد كه سرانجام ، دختر از شوهرش جدا شد . چون بازرگان‌زاده باخبر شد كه آن دختر ، شوهر داشته است ، بر خود بلرزيد و سخت اندوهگين گشت و از عذاب رستخيز بترسيد . چندى نگذشت كه به بستر بيمارى افتاد و روزبروز بر رنجوريش افزوده شد . عجوز كه از زنده ماندن وى نااميد گشته بود ، از آنچه كرده بود ، پشيمان گشت و به بازرگان‌زاده گفت : اى فرزند ، بيا تا آنچه فاسد كرده‌ايم ، باصلاح بياوريم و اين دختر را به شوهر خود رد كنيم . كه سبب طلاق او ما بوده‌ايم .\r\nبازرگان‌زاده گفت : هرچه گويى ، همان كنم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و يكم برآمد\r\nگفت : اى ملك جوان‌بخت ، بازرگانزاده گفت : هرچه گويى ، همان كنم . عجوز گفت : بدكان همان بازرگان رفته ، در نزد او بنشين . و من از آنجا خواهم گذشت .\r\nچون مرا ببينى ، بسرعت برخيز و مرا گرفته ، دشنامم ده و مرا بترسان و بسوى دكان كشيده ، مقنعه از من بخواه . و ببازرگان بگو : اى خواجه ، مقنعهء كه از تو به پنجاه دينار گرفته بودم ، زن من او را بر سر كرده ، گوشهء او سوخته بود . و من\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمقنعه بدين عجوز دادم كه او را برفوگر دهد . و عجوز از آن روز كه مقنعه گرفته ، ناپديد گشته و من او را هرگز نديده‌ام . بازرگان‌زاده گفت : هرچه گفتى ، چنان كنم . درحال ، برخاسته ، بدكان بازرگان رفت و در نزد او بنشست . ساعتى نرفته بود كه عجوز سبحه در دست ، تسبيح‌گويان از دكان بگذشت . بازرگان‌زاده چون او را بديد ، از دكان برخاسته ، او را بگرفت و دشنامش داد . و او به نرمى سخن ميگفت و ميگفت : اى فرزند ، تو معذورى . بازاريان برايشان گرد آمدند و سبب منازعت باز پرسيدند .\r\nآن جوان گفت : اى قوم ، من ازين بازرگان ، مقنعهء به پنجاه دينار خريدم . و زن من آن را ساعتى پوشيده ، در كنار آتش بنشست . شررى بمقنعه افتاده ، يك گوشهء آن بسوخت . او را به اين عجوز دادم كه به كسى دهد كه او را رفو نمايد و بما رد كند . از آن وقت تاكنون عجوز را نديده‌ام . عجوز گفت : راست ميگويد . من مقنعه را از او گرفته ، بخانهائى كه مرا عادت بود ، رفتم . در يكى از آن خانها ، مقنعه فراموش كرده ، برجاى گذاشتم و نميدانم كه در كجا گذاشته‌ام . چون من فقير و بىچيز بودم ، از بيم رسوائى ، خود را به اين جوان ننمودم و نزد او نرفتم .\r\nعجوز ، اين مقالات همىگفت و آن بازرگان را گوش بسخنان ايشان بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و دوم برآمد\r\nگفت : اى ملك جوان‌بخت ، چون بازرگان از قصهء كه عجوز نيرنگ‌ساز حيلت باز به آن پسر تدبير كرده بود ، آگاه شد ، سخن ايشان را راست پنداشته ، در حال برخاست و گفت : سبحان اللّه ، چه خيال باطل كرده و گمان بد به پاكدامنى زن خود برده بودم . از گناه خود بخداى تعالى پناه ميبرم و طلب آمرزش ازو ميكنم . و لكن حمد خداى را كه اين سخن از دل من برداشت و حقيقت كار به من آشكار كرد . آنگاه بازرگان روى بعجوز كرده ، گفت : آيا به خانه ما نيز آمد و شد\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nداشتى ؟ عجوز گفت : اى فرزند ، من از براى ثواب بهرجا آمد و شد ميكردم .\r\nبازرگان گفت : سراغ مقنعه از خانهء ما نيز گرفتهء يا نه ؟ عجوز گفت : يا سيدى ، من به خانه شما رفته ، از خانگيان جويان شدم . گفتند : سيد ابو الفتح ، زن خود را طلاق گفته . من بازگشتم و ديگر پس از آن تا امروز از كسى نپرسيده‌ام . آنگاه بازرگان روى بدان جوان كرده ، به او گفت : اين عجوز رها كن . كه مقنعهء تو در دست منست . پس مقنعه را از دكان بيرون آورده ، در پيش حاضران برفوگر داد . و بنزد زن خويش رفته ، مالى بسيار به او داد و او را بخانهء خود بازآورده ، اعتذار همىجست و استغفار همىكرد و مكرى را كه عجوز به كار برده بود ، نميدانست .\r\nاى ملك ، اين از جملهء مكرهاى زنانست . تو مكر ايشان ببين و بر آنچه با مردان ميكنند ، نظر كن و گوش بسخنان اين كنيز بىثمر مدار و مكر زنان را ببين و از كشتن پسر خود پرهيز كن . ملك ، چون اين حكايت از وزير بشنيد ، از كشتن پسر بازگشت .\r\nچون بامداد روز هشتم شد ، ملك بايوان درآمد و بر سرير نشسته بود كه حكيم سندباد ، دست ملك‌زاده را گرفته ، در پيشگاه ملك حاضر شد .\r\nملك‌زاده ، زمين ببوسيد و با زبان فصيح ، پدر را مدحت گفت و شكر احسان وزراى پدر بجا آورد . و در آن مجلس ، عالمان و اميران و سرهنگان سپاه حاضر بودند . از فصاحت و بلاغت ملكزاده تعجب كردند . و ملك نيز از لقاى پسر فرحناك شد و جبين او را ببوسيد و از حكيم سندباد ، سبب خاموشى پسر را در آن هفت روز جويان شد . حكيم گفت : اى ملك ، صلاح درين بود كه اين مدت را خاموش نشيند ، و گرنه كشته ميشد . و من روز ولادت او اين حكم دانسته بودم .\r\nاكنون منت خداى را كه از اقبال ملك ، همهء بديها ازو بازگشت . ملك از اين سخن فرحناك گشت و با وزراى خود گفت : اگر من پسر خود ميكشتم ، گناه از من بود يا از كنيزك و يا از سندباد حكيم ؟ حاضران خاموش شدند و پاسخ نگفتند . آنگاه سندباد حكيم بملكزاده گفت : اى فرزند ، جواب بازگو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nچون شب ششصد و سيم برآمد\r\n\r\nحكايت\r\nگفت : اى ملك جوان‌بخت ، ملكزاده گفت : شنيده‌ام كه مردى از بازرگانان را مهمانان در رسيد . بازرگان ، كنيز خود را كاسهء داده ، ببازار فرستاد كه شير از بهر مهمانان بياورد . كنيز ، بازار رفته ، شير بخريد و همىخواست كه بنزد خواجه بازگردد . ناگاه در ميان راه ، پرندهء بر او بگذشت كه مارى بچنگال داشت . او را همىفشرد و از آن مار ، قطرهء بچكيد و بر او آگاه نشد . چون كنيز ، شير به منزل رسانيد ، خواجه ، او را گرفته ، با مهمانان خود از آن شير بخوردند . هنوز شير در شكم ايشان جاى نگرفته بود كه همگى هلاك شدند . بازگوئيد كه در اين حادثه ، گناه از كيست ؟ يكى از حاضران گفت : گناه از مهمانان است كه آن شير بخوردند .\r\nيكى ديگر گفت : گناه از كنيزك است كه كاسه را نپوشيده بياورد . سندباد معلم گفت : اى فرزند ، راى تو درين قضيه چيست ؟ ملكزاده گفت : من ميگويم كه گناه\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nنه از آن كنيز بود و نه از آن جماعت . بلكه روزى ايشان نمانده و روزشان بسر رسيده بود و تقدير چنين بوده است كه مرگشان بدين سبب باشد . چون حاضران پاسخ او را بشنيدند ، بسيار تعجب كردند و بدعاى ملكزاده زبان بگشودند و به او گفتند : اى ملكزاده ، جوابى گفتى كه كس نتواند گفت . امروز تو بدانش از همه كس برترى . ملكزاده چون اين بشنيد ، بايشان گفت : من داناتر نيستم . شيخ نابينا و كودك پنج ساله از من داناترند . حاضران گفتند : حكايت ايشان بازگوى . ملكزاده گفت :\r\n\r\nحكايت\r\nشنيده‌ام كه : بازرگانى خداوند مال بشهرها سفر ميكرد . روزى بشهرى سفر كرده ، از كسانى كه بر آن شهر آگاهى داشتند ، پرسيد كه : كدام متاع در آن شهر سود بسيار دارد ؟ گفتند : چوب صندل از همه بضاعتها گرانبهاتر است . بازرگان ، تمامت مال را چوب صندل خريده ، به آن شهر سفر كرد و هنگام غروب بدان شهر رسيد . عجوزى را ديد كه گوسپندان چند هميبرد . عجوز را چون به آن بازرگان نظر افتاد ، به او گفت : اى مرد ، تو كيستى ؟ گفت : مردىام غريب و بازرگان . عجوز گفت : اى مرد ، از مردمان اين شهر برحذر باش كه مكار و دزد هستند و غريبان بفريبند و مال ايشان بخورند . مرا بغريبى تو رحمت آمده ، پندى گفتمت ، و السلام .\r\nپس چون بامداد شد ، مردى از اهل شهر ، بازرگان را ملاقات كرده ، سلامش داد و به او گفت : يا سيدى ، از كجا آمدهء ؟ بازرگان گفت : از فلان شهر آمده‌ام . پرسيد : چه آوردهء ؟ گفت : چوب صندل آورده‌ام . كه شنيده‌ام او در اين شهر ، قيمتى گران دارد . آن مرد گفت : هركس اين را به تو گفته ، خطا كرده است .\r\nكه در اين شهر ، او را بجاى هيزم به كار برند . چون بازرگان سخن آن مرد شنيد ،\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبندامت اندر گشته ، افسوس خورد . پس از آن در يكى از كاروانسراهاى شهر فرود آمده ، از چوبهاى صندل در زير ديگ همىسوخت . همان مرد كه نخست با او ملاقات كرده بود ، بكاروانسرا آمده ، بازرگان را ديد كه چوبهاى صندل همىسوزاند . به او گفت : اين چوبها را بيك صاع از هرچه خواهى ، به من فروش .\r\nبازرگان گفت : فروختم . درحال ، آن مرد ، چوبها از منزل او بيرون برد . و قصدش اين بود كه اگر به قيمت چوبها زر سرخ دهد ، زيادتى نخواهد كرد و او را سود ، يك بر ده خواهد بود .\r\nآنگاه بازرگان از كاروانسرا بدرآمده ، در ميان شهر هميرفت كه مردى ازرق‌چشم اعور با او ملاقات كرد و به روى بياويخت و گفت كه : يك چشم مرا تو تلف كردهء و من هرگز ترا رها نكنم . بازرگان انكار كرد . مخاصمتشان درگرفت . مردمان بر ايشان گرد آمدند و از اعور يك روز مهلت خواستند كه بازرگان ، ديت چشم او را بدهد . آنگاه اعور از بازرگان ضامن گرفته ، او را رها كرد .\r\nچون بازرگان از چنگ اعور خلاص يافت ، بدر دكان پاره‌دوز رفته ، كفش به دو داده ، گفت : اين را باصلاح بياور كه ترا چيزى دهم كه راضى شوى . اين بگفت و از ايشان درگذشت . بجماعتى رسيد كه قمار ميباختند . از غايت اندوه در\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nپهلوى ايشان بتفرج بنشست . ايشان او را ببازى بخواندند . او نيز مسئلت ايشان پذيرفته ، با ايشان ببازى مشغول شد . برو غلبه كردند و به او گفتند : يكى از دو كار كن : يا دريا را بنوش و يا از همه مال خويشتن بيرون شو . بازرگان يك روز مهلت خواسته ، برخاست و محزون و اندوهناك ، سر اندر گريبان فكرت هميرفت كه با عجوز ملاقات كرد .\r\nعجوز چون اندوه و فكرت او بديد ، به او گفت : گمان دارم مردمان اين شهر ، ترا فريب داده‌اند و به تو چيره گشته‌اند . كه ترا اندوهناك همىبينم . بازرگان ، تمامت ماجراى خويش بعجوز بيان كرد . عجوز به او گفت : كيست كه صندل از تو بدينسان برده ؟ كه در شهر ما صندل ، رطلى بده دينار است . و لكن من ترا چيزى بياموزم و اميدوارم كه خلاص تو در آن باشد . و آن اينست كه بفلان خانه رو كه در آنجا شيخى است نابينا و او سالخورده و داناست و شناسايى تمام بكارها دارد . و مردمان در نزد او حاضر گشته ، كارهاى خويشتن از او سؤال كنند . او هر كس را به چيزى كه صلاح او در آن باشد ، اشارت كند . از آن‌كه او همهء فنون مكر و خديعت را نيك داند . و او سر عيارانست . هر شب عياران در نزد او جمع آيند .\r\nتو بدان مكان رفته ، خود را از خصمان خود پوشيده دار ، چنان كه ترا نبينند و تو آواز ايشان بشنوى . كه چون پير نابينا صلاح از فساد بنمايد و غالب و مغلوب را بگويد ، شايد تو از او سخنى بشنوى كه ترا از خصمان تو خلاص كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهارم برآمد\r\nگفت : اى ملك جوان‌بخت ، بازرگان از نزد عجوز بازگشته ، بدان مكان كه عجوز گفته بود ، روان شد . و در آنجا بشيخ نابينا نزديك‌تر نشسته ، خود را پوشيده داشت . و ساعتى نرفته بود كه جماعتى نزد شيخ آمده ، او را سلام دادند و در پهلوى او بنشستند . بازرگان بديشان نظر كرده ، چهار تن خصمهاى خود را در\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nميان آن جماعت بديد . پس شيخ از براى ايشان خوردنى آورده ، بخوردند .\r\nآنگاه حاضران روى بشيخ كرده ، يك‌يك ، ماجراى روز را بيان مىكردند . در آن حال ، مردى كه صندل خريده بود ، پيش آمده ، بشيخ بنمود كه صندلى را ارزان خريده‌ام و در ميان ما بيع و شرى بدينگونه گذشته كه يك صاع از هر چيزى كه بايع بخواهد ، بستاند . شيخ نابينا گفت كه : خصم تو بر تو غالبست . آن مرد گفت : چگونه مرا غلبه كند ؟ شيخ گفت : اگر از تو يك صاع زر و سيم بخواهد ، خواهى داد يا نه ؟ آن مرد گفت : مىدهم و سود هم ميبرم . شيخ گفت :\r\nاگر بگويد كه يك صاع كيكهاى نر و ماده از تو ميخواهم ، در جواب چه خواهى گفت ؟ آن مرد دانست كه مغلوب خواهد شد .\r\nآنگاه اعور پيش آمده ، گفت : اى شيخ ، امروز مردى را ديدم غريب . به او درآويخته ، گفتم يك چشم مرا تو تلف كردهء . دست ازو برنداشتم تا اينكه ازو ضامن گرفتم كه بازگردد و مرا راضى كند كه ديت چشم من بدهد . شيخ به او گفت :\r\nاگر آن مرد غريب بخواهد ، هر آينه ترا غلبه كند . آن مرد گفت : ايها الشيخ ، چگونه غلبه تواند كرد ؟ شيخ گفت : او با تو ميگويد چشم خويشتن بركن و من نيز يك چشم خود بركنم و هردو را بسنجيم . اگر چشم من و چشم تو برابر آيند ، دعوى تو راست است . و گرنه ديت چشم من بايد بدهى . آنگاه هردو چشم برابر نخواهد شد . و آن مرد غريب ، ديت خود را از تو بگيرد و تو از هردو چشم نابينا شوى و او را يك چشم برجاى خواهد ماند . پس مرد اعور دانست كه مغلوب خواهد شد .\r\nآنگاه پاره‌دوز پيش آمده ، گفت : اى شيخ ، امروز مردى غريب نزد من آمده ، كفش به من داد و گفت : اين را اصلاح كن . من مزد خواستم . گفت : چيزى دهم كه راضى شوى . و من تا همهء مال او را نگيرم ، راضى نخواهم شد . شيخ به او گفت : اگر آن مرد غريب بخواهد كه كفش از تو بگيرد و هيچ‌چيز به تو ندهد ، ميتواند گرفت . پاره‌دوز گفت : چگونه ميتواند گرفت ؟ شيخ گفت : به تو ميگويد كه دشمن سلطان شكست يافت و بدخواهانش بمحنت گرفتار گشتند و سپاه او\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمنصور گرديد . آيا راضى شدى يا نه ؟ اگر گوئى راضى شدم ، كفش خود را گرفته ، باز خواهد گشت . و اگر بگوئى راضى نشدم ، كفش را گرفته ، با آن بقفا و روى تو بزند . پاره‌دوز چون اين سخن بشنيد ، دانست مغلوب خواهد شد .\r\nپس از آن مردى كه با بازرگان ، قمار باخته بود ، گفت : اى شيخ ، كسى را ملاقات كرده ، با او گرو بسته‌ام و به دو چيره گشته‌ام و به او گفتم كه يا آب دريا بنوش ، من از مال خود بيرون شوم . و يا تو از همهء مال خود بيرون شو . شيخ گفت : اگر بخواهد ترا غلبه كند ، تواند كرد . آن مرد گفت : چگونه غلبه تواند كرد .\r\nشيخ گفت : به تو ميگويد دهانهء دريا را بدست گرفته ، به من ده تا من او را بنوشم . تو دهان دريا نتوانى پديد آورد و ندانى گرفت . آنگاه به تو غلبه خواهد كرد .\r\nچون بازرگان اين سخنان از شيخ نابينا بشنيد ، دانست كه بخصمهاى خود چگونه غلبه كند . آنگاه حاضران از نزد شيخ برخاستند و بازرگان نيز برخاسته ، به مكان خود بازگشت .\r\nچون بامداد شد ، نخستين كسى كه بنوشيدن دريا گرو بسته بود ، بيامد .\r\nبازرگان به او گفت : دهانهء دريا را پديد آورده ، به من ده كه بنوشم . آن مرد ، دهانهء دريا نتوانست گرفت . بازرگان ، او را غلبه كرد و صد دينار ازو بگرفت . پس از آن ، پاره‌دوز در رسيد و از بازرگان چيزى طلبيد كه او را خشنود كند . بازرگان گفت : بدان كه پادشاه بدشمنان خود غلبه كرد و بدخواهانش هلاك شدند و فرزندانش بسيار گرديدند . آيا راضى شدى يا نه ؟ پاره‌دوز گفت : راضى شدم .\r\nبازرگان ، كفش خود را بىمزد بگرفت . پس از آن اعور درآمد و از بازرگان ، ديت چشم بخواست . بازرگان به او گفت : تو چشم خويش بركن . من نيز چشم خود بركنم و آنها را بسنجيم . اگر برابر آيند ، تو راست ميگوئى . ديت چشم خود از من بگير . و گرنه من ديت چشم خود از تو بستانم . آنگاه اعور ، مهلت خواست .\r\nبازرگان مهلت نداد تا اينكه بيكصد دينار صلح كردند . پس از آن مردى كه صندل خريده بود ، بيامد و بازرگان را گفت : قيمت صندل بستان . بازرگان گفت :\r\nقيمت صندل چه خواهى داد ؟ آن مرد گفت : با تو بيك صاع اتفاق كرده‌ايم . اگر\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبخواهى يك صاع زر و سيم بستان . بازرگان گفت : من نستانم مگر يك صاع كيكهاى نر و ماده . آن مرد گفت : من اينكه تو ميخواهى ، نيارم داد . پس بازرگان برو غلبه كرده ، صندلها ازو پس گرفته ، بهر قيمتى كه ميخواست ، صندلها بفروخت و از آن شهر به شهر خويشتن سفر كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجم برآمد\r\nگفت : اى ملك جوان‌بخت ، پس از آن ، ملكزاده گفت : اما حكايت كودك پنج ساله اين است كه :\r\n\r\nحكايت\r\nچهار تن از بازرگانان در هزار دينار شريك بودند و زرها درهم آميخته ، در هميانى كردند و هميرفتند كه بضاعت بخرند . در ميان راه به باغى رسيده ، بدرهء\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nزر بزنى باغبان سپردند و بباغ اندر گشته ، هميگشتند تا بلب جوى آبى رسيدند و در آنجا بنشستند و خوردنى كه با خود داشتند ، بخوردند . آنگاه يكى از ايشان گفت : عطرى با خود دارم . بيائيد سر و روى خويشتن از اين آب روان بشوئيم و از آن عطر به كار بريم . يكى ديگر گفت : شانه ضرور است . ديگرى گفت : از باغبان بازپرسيم . شايد كه شانه داشته باشد . پس درحال ، يكى از ايشان برخاسته ، بسوى باغبان رفت و به او گفت : بدرهء زر به من ده . باغبان گفت : همهء ياران خود حاضر كن و يا اينكه ياران تو مرا آواز دهند و به من بگويند كه بدره به تو رد نمايم . و ياران آن مرد در مكانى بودند كه باغبان ، ايشان را ميديد و آوازشان مىشنيد . آن مرد ، ياران خود را آواز داده ، گفت كه : اين باغبان چيزى به من نميدهد . ايشان باغبان را آواز داده ، گفتند كه : هرچه ميخواهد ، بده . چون باغبان سخن ايشان بشنيد ، بدرهء زر به او داد . آن مرد بدره بگرفت و از باغ بدر رفته ، بگريخت .\r\nچون آمدن او بنزد ياران دير شد ، ايشان بنزد باغبان رفته ، به او گفتند : چرا شانه نميدهى ؟ گفت : رفيق شما از من جز بدرهء زر ، چيزى نخواست و من تا اجازت شما نشنيدم ، بدره ندادم . و او بدره از من گرفته ، بيرون رفت . چون بازرگانان سخن باغبان بشنيدند ، طپانچه بر سر و روى خويش بزندند و باغبان را گرفته ، به او گفتند كه : ما جز شانه از تو چيزى نخواستيم و رد كردن بدره را اجازت نداده‌ايم . باغبان گفت : رفيق شما هرگز نام شانه نبرد . پس بازرگانان آن زن را گرفته ، بسوى قاضى بردند . چون در نزد قاضى حاضر شدند و قصه بر وى فروخواندند ، قاضى حكم كرد كه باغبان ، غرامت كشد . آنگاه بازرگانان بر او آويخته ، بدرهء زر همىخواستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nچون شب ششصد و ششم برآمد\r\nگفت : اى ملك جوان‌بخت ، باغبان حيران همىرفت و راه از بيراهه نمىشناخت . كودك پنج ساله ، حيرت او را بديد . به او گفت : اى مادر ، از بهرچه حيرانى ؟ باغبان پاسخ نداد و او را خوردسال و حقير شمرد . آن كودك ، همان سؤال مكرر كرد . باغبان به آن كودك گفت : جماعتى بتفرج باغ درآمدند و بدرهء هزار دينار زر به من سپردند و با من شرط كردند كه تا همگى حاضر نشوند ، من بدره ندهم . پس از آن بباغ اندر شده ، تفرج همىكردند . كه يكى از ايشان بيرون آمده ، به من گفت : بدرهء زر بده . من گفتم : تا همگى حاضر نشويد ، نخواهم داد .\r\nگفت : از ياران خود اجازت دارم . من سخن او را نپذيرفتم و بدره ندادم . او بانگ بياران خود زد كه : باغبان چيزى نميدهد . ياران او مرا آواز داده ، به من گفتند : هر چه ميخواهد ، بده . آنگاه من بدره به دو دادم . چون بدره بستد ، از باغ بدرآمده ، از پى كار خويش رفت . پس از ساعتى ، ياران او بسوى من آمده ، به من گفتند : از بهر چه شانه نميدادى ؟ من گفتم : او شانه از من نخواست و جز بدره ، سخنى ديگر بر زبان نياورد . من نيز بدره به دو دادم . چون ايشان اين سخن از من بشنيدند ، مرا گرفته ، نزد قاضى بردند . قاضى ، مرا بغرامت بدره امر كرد .\r\nكودك گفت : اى مادر ، يك درم به من ده كه حلوا بگيرم و سخنى بگويم كه خلاص تو در آن باشد . باغبان يك درم به آن كودك بداد و به او گفت : آن سخن كه مرا خلاص كند ، بازگو . كودك گفت : اى مادر ، بسوى قاضى بازگرد و به او بگو كه شرط من با ايشان اين بود كه بدره را ندهم مگر وقتى كه ايشان همگى حاضر شوند . هروقت كه چهار تن باهم حاضر آيند ، من بدره بازپس دهم .\r\nدرحال ، باغبان بسوى قاضى بازگشت و آنچه از كودك آموخته بود ، بقاضى گفت : قاضى از بازرگانان پرسيد كه : اين شرط در ميان شما هست يا نه ؟\r\nگفتند : آرى چنين شرط كرده‌ايم . قاضى گفت : چون شرط چنين است ، رفيق\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nخودتان را حاضر ساخته ، بدره بستانيد . آنگاه باغبان از دست ايشان خلاص يافته ، از پى كار خويش رفت .\r\n\r\nخاتمه حكايت\r\nچون حاضران اين سخنان از ملك‌زاده شنيدند ، گفتند : اى ملك ، پسر تو از ابناى زمان ، برتر و داناتر است . پس ملك پسر خود را به سينه گرفته ، جبين او را ببوسيد و از قضيت كنيزك بازپرسيد . ملكزاده به خدا و رسول سوگند ياد كرد كه :\r\nكنيزك ، مرا بخويشتن دعوت ميكرد . ملك سخن او را باور كرده ، بملك‌زاده گفت : داورى او را به تو دادم . خواهى بكش و خواهى آزاد كن . ملكزاده گفت : از شهر بيرونش كنم . پس ملكزاده او را از شهر بيرون كرده ، با پدر خود بكامرانى بسر ميبردند تا اينكه لشكر مرگ بديشان بتاخت . فسبحان من لا يموت .\r\n\r\nحكايت جوذر\r\nو نيز اى ملك ، شنيده‌ام كه : بازرگانى عمر نام ، سه پسر داشت كه نامشان سليم و سالم و جوذر بود . بازرگان ، ايشان را تربيت همىكرد تا بزرگ شدند .\r\nو لكن پدر ، جوذر را بيشتر دوست ميداشت . برادران بجوذر رشك مىبردند و او را ناخوش ميداشتند . چون بازرگان سالخورده بود ، بيم آن داشت كه بميرد و جوذر از برادران برنج اندر افتد . جماعتى از پيوندان خود با امناى قاضى حاضر آورد و تمامت مال خود را جمع كرده ، بايشان گفت : اين مال ، چهار بخش كنيد .\r\nايشان مال را بخش كردند . بازرگان بهر يكى بخشى از آن بداد و بخشى را خود برداشته ، گفت : من در حيات ، مال بايشان بخش كردم كه پس از من منازعت در ميان نيفتد . و اين بخشى كه من خود برداشتم ، از براى معيشت خود و زن خود ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمخصوص است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتم برآمد\r\nگفت : اى ملك جوان‌بخت ، بازرگان ، مال بفرزندان خود بخش كرده ، بخشى خود برداشت . چندگاهى نرفت كه بازرگان درگذشت . فرزندان بقسمت پدر راضى نشدند . بجوذر آويخته ، مال ازو هميخواستند و همىگفتند كه : مال پدر در نزد تست . او را پيش حكام بردند . كسانى كه هنگام قسمت حاضر بودند ، بگواهى برآمدند . جوذر بسى مال ، خسارت برد و برادرانش بسبب منازعه ، بسيار زيان كردند تا حاكم ، ايشان را از يكديگر بازداشت . چون زمانى بگذشت . باز منازعت از سر گرفتند و زيانها كردند . و پيوسته آن دو برادر در آزار جوذر درميكوشيدند و او را از حاكمى بحاكمى ديگر همىبردند تا همهء مال خويشتن بحاكمان دادند و هر سه محتاج شدند .\r\nآنگاه برادران جوذر نزد مادر آمده ، به روى او بخنديدند و مال او را گرفته ، او را براندند . مادر نزد جوذر آمده ، او را از كردار برادران آگاه كرد و گفت : مرا\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبزدند و براندند و مال مرا بگرفتند . اين سخنان ميگفت و ميگريست و بر ايشان نفرين همىكرد . جوذر گفت : اى مادر ، نفرين مكن . كه خداى تعالى ، پاداش كردار ايشان بخواهد داد ، چنانچه شاعر گفته :\r\n تو راستى بكن و كار با خداى انداز * كه مكر هم بخداوندِ مكر گردد باز \r\nپس از آن بمادر گفت : تو در نزد من بنشين . قرصهء نانى كه پديد آورم ، با تو بخورم . تو نيز مرا دعاى خير كن . كه خداى تعالى به من و تو روزى ، فراخ گرداند . آنگاه مادر از سخنان او خشنود گشته ، در نزد او بنشست و جوذر دامى پديد آورده ، بسوى دريا و بركه‌ها ميرفت و همه روز ، ده درم يا بيست درم و يا سى درم ماهى گرفته ، فروخته ، صرف مادر ميكرد و همواره خوشوقت بودند .\r\nولى برادران او صنعتى و بيع و شرائى نداشتند و چيزى كه از مادر گرفته بودند ، تلف كردند . بسان دريوزگان شدند . با تن عريان دربدر هميگشتند . گاهى نزد مادر آمده ، او را فروتنى ميكردند و شكايت از گرسنگى مينمودند . مادر را دل بر ايشان ميسوخت و اگر طعامى از شب مانده بود ، بايشان ميداد و ميگفت :\r\nبسرعت بخوريد و پيش از آن‌كه برادر شما بيايد ، برويد . كه او بودن شما را در اينجا هموار نميتواند كرد و با من نامهربان خواهد شد . پس ايشان به زودى طعام خورده ، بيرون ميرفتند .\r\nروزى از روزها برادران جوذر نزد مادر آمدند . مادر ، طعام از بهر ايشان بياورد و همىخوردند كه برادر ايشان جوذر درآمد . مادر بشرم اندر شد و ترسيد كه جوذر بر او خشم گيرد . سر به زير افكنده ، از پسر خجلت هميبرد . ولى جوذر به روى ايشان بخنديد و بر ايشان تحيت گفت و از آمدن ايشان منت‌پذير گشته ، گفت : عجب روز مباركيست . چگونه شد كه امروز مرا بنواختيد ؟ آنگاه ايشان را در آغوش گرفته ، مهربانى كرد و گفت : گمان من اين نبود كه از من دورى كنيد و مهر از من برداريد و من و مادر را ننوازيد . گفتند : اى برادر ، به خدا سوگند كه ما بسى به تو مشتاق بودم و لكن از آنچه در ميان ما و تو گذشته ، شرم داشتيم و اكنون\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nپشيمانيم و هرچه رفت ، از شيطان بود ، كه ما را جز تو و مادر ، كسى نيست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هشتم برآمد\r\nگفت : اى ملك جوان‌بخت ، جوذر چون به خانه آمد ، برادران را سلام داده ، بايشان گفت : ما را جز شما بركتى نيست . مادرش گفت : اى فرزند ، خدا ترا روسفيد كناد و ترا بركت دهاد . جوذر با برادران گفت : شما نيز در نزد من بمانيد . كه خداى تعالى ، روزىدهنده است . پس با همديگر صلح كردند و برادران آن شب را در نزد جوذر بسر بردند و روز ديگر چاشت خوردند . جوذر دام برداشته ، بصيد ماهيان رفت و برادرانش نيز برفتند و تا ظهر غايب بودند . هنگام ظهر نزد مادر آمده ، خوردنى خوردند و برفتند . شامگاهان بازگشتند . جوذر نيز بازگشت . گوشت و نان حاضر آورد و تا يك ماه بدين حالت بودند . جوذر صيد ماهيان كرده ، هميفروخت و قيمت آن صرف مادر و برادران ميكرد .\r\nاتفاقا روزى از روزها جوذر دام برداشته ، بسوى دريا شد و دام به دريا انداخته ، پس از ساعتى دام بدرآورد و صيدى بدام درنيافت . از آنجا بمكانى ديگر رفته ، دام بينداخت . صيدى برنيامد . با خود گفت : گويا در اين مكان ، ماهى نيست . آنگاه بمكانى ديگر رفته ، دام بينداخت . چون دام بيرون آورد ، صيدى در دام نديد . بمكانى ديگر شتافت . و پيوسته از مكانى بمكانى همىرفت تا هنگام شام شد و صيدى نكرد . با خود گفت : سبحان اللّه . مگر دريا از ماهيان خالى گشته يا سبب چيست ؟ پس دام بدوش انداخته ، اندوهگين بازگشت و از براى مادر و برادران ، محزون و بفكرت اندر بود كه چه خواهند خورد . و بدانسان همىآمد تا بدكهء خباز رسيده ، جمعى را ديد كه از بهر نان ، بر دكه گرد آمده‌اند و خباز بايشان نگاه نمىكند . پس جوذر ، دور از خلق بايستاد .\r\nخباز را چون چشم به جوذر افتاد ، او را آواز داده ، مرحبائى زد و گفت :\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاى جوذر ، مگر نان همىخواهى ؟ جوذر پاسخ نداد . خباز گفت : اگر تو را درمى نباشد ، سهل است . هر قدر كه ميخواهى ، نان بگير . جوذر گفت : ده درم نان همىخواهم . خباز ، نان داده ، ده درم ديگر نقد بشمرد و گفت : فردا بيست درم را از براى من ماهى بياور . جوذر نان برداشته ، نقد را گوشت بخريد و با خود گفت :\r\nاگر امروز روزى من به سختى رسيد ، انشاء اللّه فردا خداى تعالى گشايش عطا كند .\r\nپس نان و گوشت را به منزل آورده ، مادرش گوشت پخته ، بخوردند و بخفتند .\r\nبامداد برخاسته ، دام بگرفت . مادرش گفت : بنشين چاشت بخور . گفت : تو با برادران من چاشت بخوريد . كه من بصيد ماهيان همىروم . آنگاه بسوى دريا رفته ، يك بار و دو بار و سه بار دام در دريا انداخت . دام خالى برآمد و تا عصر از مكانى بمكانى همىرفت و دام همىانداخت و لكن صيد بدام اندر نمىافتاد .\r\nمحزون و اندوهگين ، دام برداشته ، بازگشت و راه از پيش دكهء خباز داشت . چون بدانجا رسيد ، خباز را چشم بر وى افتاد . درحال ، ده درم نان و ده درم نقد به او بشمرد و گفت : اگر امروز صيد نياورده ، فردا خواهى آورد . جوذر خواست معذرت گويد . خباز گفت : برو . حاجت بعذرخواهى نيست . اگر صيدى كرده بودى ، با خود مياوردى . چون ترا تهىدست ديده ، دانستم كه صيد نكردهء . اگر فردا نيز صيد نكنى ، بيا نان و درم بستان و شرم مدار . كه ترا مهلت دهم . چون روز سيم برآمد ، جوذر آن روز را ببركه رفته ، تا وقت عصر بكوشيد . در آنجا چيزى نيافت . بسوى خباز بازگشته ، نان و درم ازو بستد . و تا هفت روز حال بدين منوال گذشت .\r\nپس از آن با خود گفت : امروز ببركهء قارون شوم . شايد چيزى صيد كنم .\r\nآنگاه دام برداشته ، ببركهء قارون شد و همىخواست كه دام ببركه اندازد كه يكى مرد مغربى پديد شد كه حله‌هاى فاخر پوشيده ، بر استرى سوار بود كه آن استر ، جل حرير زرين طراز داشت و خرجينى زرين بر استر نهاده بود . آن مرد از استر فرود آمد و جوذر را سلام داده ، به او گفت : اى پسر عمر ، مرا به تو حاجتى است .\r\nاگر آن حاجت روا كنى ، از من سودهاى گران ببرى و مرا بندهء خود گردانى .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nجوذر گفت : يا سيدى ، حاجت بازگو كه فرمان ترا ببرم و با تو مخالفت نكنم .\r\nمغربى گفت : اى جوذر ، فاتحة الكتاب برخوان . جوذر فاتحه بخواند . آنگاه مغربى بندى ابريشمين بدرآورده ، بجوذر گفت : بازوان مرا به اين بند ، استوار ببند و مرا در بركه بيفكن و ساعتى صبر كن . اگر ديدى كه دست من بيرون آمد ، دام انداخته ، مرا بسرعت بدر آور . و اگر ببينى كه پاى من از آب بيرون شد ، بدان كه من مرده‌ام . مرا به حال خويشتن بگذار و استر و خرجين برداشته ، ببازار بازرگانان شو . و در آنجا يهودى شميعه نام را درياب و استر به او سپار . كه او يكصد دينار زر ، ترا بدهد . زرها ازو بگير و از پى كار خويشتن رو . ولى اين راز پوشيده دار .\r\nپس جوذر بازوان او را ببست و ببركه‌اش بينداخت . مغربى در آب فروشد .\r\nجوذر ساعتى بانتظار او بايستاد . ناگاه ديد كه پاهاى مغربى از آب بيرون آمد . جوذر دانست كه مغربى مرده است . درحال ، استر گرفته ، مغربى را به آب اندر بگذاشت و ببازار بازرگانان درآمد ، يهودى را ديد كه بكرسى نشسته . چون يهودى را چشم بر استر افتاد ، گفت : بيقين كه آن مرد هلاك گشته و او را هلاك نكرد مگر حرص او . پس استر از جوذر بستد و يكصد دينار به او بداد و پوشيدن راز به دو بسپرد . جوذر ، زرها گرفته ، برفت و از خباز ، نان خريده ، يك دينار به او داد . خباز ، وام خود را كه در ذمت جوذر داشت ، حساب كرد و به او گفت : نان دو روز تو در نزد منست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نهم برآمد\r\nگفت : اى ملك جوان‌بخت ، پس از آن جوذر نزد قصاب رفته ، يك دينار به دو داده ، گوشت بخريد و تتمهء دينار در نزد قصاب بگذاشت و نان و گوشت برداشته ، به خانه درآمد . برادران خود را ديد كه از مادر ، خوردنى همىخواهند و او ميگويد صبر كنيد تا برادر شما بازآيد . در آن ساعت ، جوذر به خانه درآمد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nبرادران را بديد و نان و گوشت داد . ايشان بسان غولان به خوردن بيفتادند . آنگاه جوذر بقيت زرها بمادر داده ، گفت : اى مادر ، اين زرها بگير . هروقت كه برادران من بيايند ، از برايشان خوردنى شرا كن كه تا آمدن من گرسنه نمانند .\r\nپس جوذر شب را بروز آورده ، بامدادان دام برداشت و بسوى بركهء قارون همىشتافت و همىخواست كه دام بيندازد . مردى مغربى پديد شد كه بر استر سوار بود . او را تهيه ، بيش از مغربى روز نخستين بود . بر پشت استر ، خورجينى داشت كه در دو چشم خورجين او دو حقه بود . پس جوذر را سلام داد . جوذر گفت : يا سيدى ، عليك السلام . مغربى پرسيد كه : دى مغربى جز من كه بچنين استرى سوار بود ، بدين مكان آمد يا نه ؟ جوذر بيم كرده ، ماجرى پوشيده داشت و گفت : كسى درين مكان نديده‌ام . مغربى گفت : اى جوذر ، او برادر من بود كه پيش از من بدين مكان آمد . جوذر گفت : مرا ازو خبرى نيست . مغربى گفت :\r\nمگرنه تو بازوان او را بستى و ببركه‌اش بينداختى و او به تو گفت كه اگر دستهاى من از آب بيرون آيد ، دام بر من انداخته ، بسرعت مرا از آب بدر آور و هرگاه پاهاى من از آب بيرون آيد ، مرا بگذار و استر گرفته ، بشميعهء يهودى ببر كه او ترا صد دينار دهد ؟ چون تو او را ببركه انداختى ، پاهاى او از آب بيرون آمد و تو استر گرفته ، نزد يهودى بردى و او ترا يكصد دينار داد . جوذر گفت : اكنون كه تو همهء اينها ميدانى ، سؤال از بهر چيست ؟ مغربى گفت : قصد من اينست كه آنچه با برادر من كردهء ، با من نيز چنان كنى . آنگاه بند ابريشمين بدرآورده ، بجوذر بداد و گفت : بازوان مرا ببند و ببركه‌ام بيفكن . اگر مرا نيز آن رود كه ببرادرم رفت ، تو استر گرفته ، نزد يهودى شو . كه او يكصد دينار زر ، تو را بدهد . جوذر چون اين بشنيد ، گفت : پيش من آى . مغربى پيش آمده ، جوذر ، بازوان او را استوار بست و ببركه‌اش بينداخت . مغربى در آب فرورفت . جوذر ساعتى بانتظار او بايستاد . ناگاه پاهاى مغربى از آب بدرآمد .\r\nجوذر گفت : اين هم سپرى شد . اگر خدا بخواهد ، هرروز يكى از مغربيان نزد من آيد كه من او را بازوان بسته ، ببركه در افكنم و او در بركه بميرد و از هر\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمرده ، يك صد دينار عايد من شود . آنگاه استر گرفته ، برفت . چون شميعهء يهودى را بديد ، به او گفت : يكى ديگر نيز بمرد . يهودى گفت : از مردن او باكى نيست . تو زنده بمان . كه پاداش خداوندان حرص و طمع ، همين است . پس يهودى ، استر گرفته ، صد دينار زر بداد . جوذر زرها بدامن كرده ، بسوى مادر شتافت و زرها بوى داد . مادر گفت : اين زرها از كجاست ، جوذر او را از واقعه بياگاهانيد . مادرش گفت : ديگر ببركهء قارون قدم منه . كه من از مغربيان بر تو بيم دارم . جوذر گفت : اى مادر ، من ايشان را ببركه در نيفكنم مگر برضاى ايشان .\r\nچگونه من از اين صنعت دست كشم كه در اندك زمانى يكصد دينار ، سود منست ؟ به خدا سوگند ازين كار بازنگردم و از بركهء قارون پاى نكشم تا اينكه اثر مغربيان بريده شود و كس از ايشان برجاى نماند .\r\nپس روز سيم ببركهء قارون رفته ، بايستاد . ناگاه مغربى ديگرسوار استر پديد شد . و لكن از دو مغربى نخستين ، تهيه بيش داشت . و آن مغربى روى بجوذر كرده ، به او گفت : السلام عليك اى جوذر و اى پسر عمر . جوذر با خود گفت :\r\nچونست كه مغربيان مرا همىشناسند ؟ چون جوذر رد سلام كرد ، مغربى گفت :\r\nبازگو كه از مغربيان ، كس از اينجا درگذشت يا نه ؟ جوذر گفت : آرى . دو تن از ايشان را ديدم . مغربى گفت : كجا شدند ؟ جوذر گفت : ايشان را بازوان بسته ، در اين بركه افكندم و ايشان در اينجا غرق شدند . اكنون نوبت از آن تست . مغربى از سخن او بخنديد و از استر فرود آمده ، بجوذر گفت : با من چنان كن كه بايشان كردهء . و بندى ابريشمين بدرآورده ، بجوذر گفت : پيش من آى و زودتر بازوان مرا ببند كه وقت همىگذرد . جوذر پيش آمده ، بازوان او استوارتر از مغربيان نخستين بسته ، در بركه‌اش بينداخت و خود بانتظار او ايستاده بود كه دستهاى مغربى از آب بيرون شد و بجوذر گفت : دام بر من بينداز . جوذر دام بر وى انداخته ، از آبش بدرآورد . ديد كه مغربى ، دو ماهى سرخ بسان شاخهء مرجان در دو كف دارد و بجوذر گفت : آن دو حقه از خرجين بياور و سر آنها بگشا .\r\nجوذر ، حقه‌ها پيش آورده ، سر آنها بگشود . مغربى هر ماهى را بحقه گذاشت و\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nسر حقه محكم ببست و جوذر را در آغوش گرفته ، جبين او را بوسه داد و به او گفت : خداى تعالى ترا از هر سختى نجات دهد . به خدا سوگند اگر تو دام بر من نميانداختى و مرا بيرون نميآوردى ، هر آينه من دست از اين دو ماهى نميداشتم تا اينكه در آب فرورفته ، غرق ميشدم . جوذر گفت : يا سيدى ، ترا به خدا سوگند مىدهم كه مرا از كار دو مغربى كه غرق شدند ، بياگاهان و حقيقت اين دو ماهى بازگو و از كار آن يهودى ، مرا خبر ده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و دهم برآمد\r\nگفت : اى ملك جوان‌بخت ، جوذر چون قضيت مغربيان و حقيقت ماهيان بازپرسيد ، مغربى گفت : اى جوذر ، بدان كه آن دو مغربى كه نخست غرق شدند ، برادران من بودند . يكى را نام ، عبد السلام و ديگرى را عبد الاحد بود و مرا نام ، عبد الصمد است و نام يهودى ، عبد الرحيم است : او ما را برادر است . يهودى نيست و او مسلمان مالكى مذهبست . 4 پدر ما حل رموز و فتح كنوز و علم كهانت بما بياموخت . و ما را علم ، بپايهء بود كه جنيان و عفريتان ، ما را اطاعت ميكردند . و ما چهار تن برادر بوديم . پدر ما عبد الودود نام داشت . چون درگذشت ، مالى بسيار از براى ما بگذاشت . ما همه مال را قيمت كرديم و كتاب‌ها نيز بخش نموديم . و از بهر كتابى در ميان ما اختلاف پديد گشت .\r\nاستاد پدر ما كه كهين الابطن نام داشت ، در مجلس مخاصمت حاضر گشته ، گفت : آن كتاب بياوريد . كتاب پيش برديم . آن كتاب را اساطير الاولين ميگفتند و او نظير نداشت و هيچ قيمت با او برابرى نميكرد ، از اينكه نامهاى تمامت گنجها و حل رموز و همهء علوم كهانت و ساحرى در آن كتاب بود . پس خلاف در ميان ما پديد گشت . استاد گفت : شما فرزندان پسر منيد . من بهيچيك از شما ستم نكنم . هركس ميخواهد كه اين كتاب از آن او باشد ، بايد كه گنج\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nشمردل بگشايد . دائرة الفلك و مكحله و خاتم و سيف را كه در آن گنج است ، بياورد . كه آن خاتم ، عفريتى دارد كه رعد قاصفش گويند . هركس به آن خاتم ، مالك شود ، هيچ پادشاهى برو غلبه نتواند كرد . و اگر بخواهد همهء روى زمين مسخر كند ، تواند كرد . و اما سيف ، اگر او را كسى از غلاف بركشد و بسوى لشكرى اشارت كرده ، بجنباند ، درحال ، بلشكر شكست آيد . و اگر حامل آن سيف در وقت جنبانيدن بگويد كه : اين لشگريان را بكش ، همان لحظه از سيف ، برق آتش بجهد . و اما دائرة الفلك را خاصيت اينست كه هركس برو مالك شود و بخواهد كه جميع شهرها از مشرق تا مغرب ببيند ، تواند . و هر سوئى را كه قصد كند ، دائره بدانسوى كرده ، در دايره نظر كرده ، شهرهاى آن سوى را با مردمان شهرها ببيند . و اگر بشهرى خشم آورد ، دايره را بقرص آفتاب گرفته ، قصد سوختن آن شهر كند . درحال ، آن شهر بسوزد . و اما هركس از آن كحل در چشم كشد ، گنجهاى زير زمين ببيند . و لكن مرا بر شما شرطيست و آن اينست كه هركس از گشودن اين گنج عاجز ماند ، او را از اين كتاب ، بهرهء نخواهد بود . و هر كس كه آن گنج بگشايد و اين چهار چيز نزد من آورد ، كتاب را او از من بستاند .\r\nچون استاد پدر اين سخن گفت و شرط باز نمود ، ما به شرط راضى شديم . پس از آن گفت : اى فرزندان ، بدانيد كه گنج شمردل در زير حكم فرزندان ملك احمر است و پدر شما در گشودن اين گنج ، بسيار كوشيد . ولى نتوانست گشود . و فرزندان ملك احمر در سرزمين مصر ببركهء كه او را بركهء قارون گويند ، برفتند و پدر شما را عصيان كردند ، پدر شما بسوى آن بركه رفت . بر ايشان دست نتوانست يافت . از آن‌كه بركه قارون ، طلسم گشته بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و يازدهم برآمد\r\nگفت : اى ملك جوان‌بخت ، كهين الابطن با فرزندان عبد الودود گفت كه : چون پدر\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشما از گشودن گنج شمردل عاجز ماند ، حكايت پيش من آورده و من از براى او حسابى نوشته ، ديدم كه اين گنج گشوده نميشود ، مگر به روى پسرى جوذرنام . كه او سبب دست‌گيرى فرزندان ملك احمر شود و آن پسر ، صياد است و با او در بركهء قارون ملاقات شود و از آن بركه ، طلسم گشوده نشود مگر اينكه جوذر ، بازوان طلب‌كنندهء آنها را ببندد و در بركه بيندازد و آن شخص با آنها محاربت كند . اگر از گشودن گنج شمردل بهره دارد ، فرزندان ملك احمر را بگيرد . و اگر بهره نداشته باشد ، هلاك شود و پاهاى او از آب بيرون آيد . و آن‌كس كه سالم بماند ، دست‌هاى او از آب بيرون آيد . و ميبايد كه جوذر ، دام بر او انداخته ، او را از بركه بيرون آورد . چون كهين الابطن اين سخنان بازگفت : آن دو برادر من گفتند : ما ميرويم و فرزندان ملك احمر را بگيريم . من نيز به همين قصد بيرون آمدم . و لكن آن برادر ما كه در هيئت يهوديست ، او گفت : مرا نه بكتاب ، حاجتى هست و نه از پى گشودن گنج خواهم شد . پس ما سه تن برادر با او اتفاق كرديم كه او در هيئت يهودى بازرگان بمصر درآيد . اگر يكى از ما در بركه بميرد ، خرجين و استر را گرفته ، يكصد دينار بدهد . نخست كه برادر من نزد تو آمد ، او را فرزندان ملك احمر بكشتند . و برادر ديگر مرا نيز بكشتند . ولى بر من نتوانستند ظفر يافت . من آنها را بگرفتم . جوذر گفت : كجايند آنها كه تو گرفتى ؟\r\nمغربى گفت : مگر نديدى كه در آن دو حقه در زندان كردم ؟ جوذر گفت : آنها ماهيان بودند . مغربى گفت : آنها عفريتانند كه به صورت ماهى هستند . و لكن اى جوذر ، بدان كه گنج شمردل را نتوان گشود مگر به روى تو . آيا فرمان ميبرى و با من به شهر فاس و مكناس 5 ميروى كه گنج بگشائى تا من نيز ترا بىنياز گردانم و با دل شادگين بسوى پيوندان خود بازگردى ؟ جوذر گفت : يا سيدى ، كفالت مادر و برادران در ذمت منست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nچون شب ششصد و دوازدهم برآمد\r\nگفت : اى ملك جوان‌بخت ، جوذر با مغربى گفت : كفالت مادر و برادران در ذمت منست . اگر من با تو بروم ، كس نيست كه بديشان نان دهد . مغربى گفت : اين عذريست ناپذيرفته . اگر اين عذر از بهر معيشت ايشانست ، من به تو هزار دينار دهم . تو آنها را بمادر بسپار كه تا هنگام بازگشتن تو صرف كنند و ذهاب و اياب تو بيش از چهار ماه نخواهد بود . چون جوذر نام هزار دينار بشنيد ، گفت : اى خواجه ، هزار دينار بياور تا نزد مادرم برم . مغربى ، هزار دينار از بهر جوذر بدرآورد . جوذر زرها را گرفته ، بسوى مادر شد و آنچه ميانهء او و مغربى گذشته بود ، بمادر بيان كرد و به او گفت : اين هزار دينار بستان و صرف خود و برادران من كن . كه من با مغربى ببلاد غرب سفر خواهم كرد و تمامت سفر من بيش از چهار ماه نخواهد شد و درين زمان قليل ، سودى بسيار به من خواهد رسيد . تو نيز اى مادر ، مرا دعا كن . مادر جوذر گفت : اى فرزند ، مرا بوحشت اندر مكن . كه من بر تو بيم دارم . جوذر گفت : كسى را كه خداى تعالى نگاه دارد ، برو باكى نيست و مغربى هم مرديست نيكوكار . مادرش گفت : خدا دل مغربى را به تو مهربان كناد .\r\nاى فرزند ، با او برو شايد كه ترا چيزى دهد .\r\nآنگاه جوذر ، مادر را وداع كرده ، نزد عبد الصمد مغربى رفت . و عبد الصمد گفت : با مادر مشورت كردى يا نه ؟ جوذر گفت : آرى . مرا وداع نمود .\r\nپس مغربى به او گفت : باستر سوار شو . جوذر با مغربى رديف گشته ، از ظهر تا عصر همىرفتند . جوذر گرسنه شد و با مغربى چيزى از خوردنى نميديد . به او گفت : يا سيدى ، گويا تو فراموش كردى كه توشه بياورى ؟ مغربى گفت : مگر گرسنهء ؟ جوذر گفت : آرى . گرسنه‌ام . درحال ، مغربى با جوذر از پشت استر فرود آمد و خرجين زير آورده ، با جوذر گفت : اى برادر ، چه ميخواهى ؟ جوذر گفت :\r\nهرچه دست دهد ، نيكوست . مغربى گفت : ترا به خدا سوگند مىدهم كه هرچه\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nخواهى ، با من بازگوى . جوذر گفت : نان و پنير همىخواهم . مغربى گفت : اى مسكين ، نان و پنير اكنون نه شايسته تست . خوردنى نيكو بخواه . جوذر گفت :\r\nاكنون در نزد من ، همه چيز نيكو و گواراست . مغربى گفت : اى جوذر مرغ بريان گشته ميخواهى ؟ جوذر گفت : آرى . مغربى گفت : برنج با شكر آميخته ميخواهى ؟\r\nجوذر گفت : آرى . مغربى گفت : فلان‌گونه خوردنى ميخواهى ؟ تا بيست و چهار گونه خوردنى بشمرد . جوذر گفت : مگر اين ديوانه است ؟ اين همه خوردنى از كجا خواهد آورد كه در نزد او نه مطبخ و نه طباخ است و من هيچ‌چيز با او نمىبينم ؟ درحال ، مغربى دست بخرجين گذاشته ، ظرفى زرين كه دو مرغ بريان درو بود ، بدرآورد . دوباره دست به خرجين برده ، ظرفى زرين كه كباب در او بود ، بدرآورد . و پيوسته از خرجين ، ظرفى پس از ظرفى بيرون ميآورد تا بيست و چهار لون طعام را كه گفته بود ، بدرآورد جوذر از ديدن اين حالت مبهوت شد . مغربى گفت : اى مسكين ، بخور . جوذر گفت : اى خواجه ، مگر تو در اين خرجين ، مطبخ بنا نهادهء و طباخان در اينجا هستند ؟ مغربى از سخن او بخنديد و به او گفت : اين خرجين ، طلسم است و او را خادمى هست كه اگر يك ساعت هزارگونه طعام ازو بخواهى ، پديد آورد . پس از آن ، ايشان طعام خوردند و آنچه در ظرفها از خوردنى برجاى ماند ، مغربى آنها را دور ريخته ، ظرفها بخورجين بازگردانيد و دست بخرجين برده ، ابريقى بيرون آورد . آب ازو بخوردند و وضو گرفته ، نماز عصر بجا آوردند . و ابريق بخرجين بازگردانيد ، خرجين در پشت استر جاى داد و بر استرى سوار شده ، بجوذر گفت : سوار شو .\r\nآنگاه از جوذر پرسيد كه : ميدانى از مصر تا اين مكان چه مقدار مسافت طى كرده‌ايم ؟ جوذر گفت : لا و اللّه . نميدانم . مغربى گفت : يك ماهه راه بريده‌ايم .\r\nجوذر در عجب شد . مغربى گفت : اى جوذر ، عجب مدار و بدان كه اين استر از جنيان است . در هرروز ، يك ساله راه طى همىكند . و لكن من بپاس خاطر تو آهسته‌اش براندم .\r\nپس از آن روان شدند و تا هنگام شام همىرفتند . آنگاه فرود آمدند . از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخوردنى ، چيزى بيرون آورده ، بخوردند و هنگام چاشت نيز خوردنى بدر آورده ، بخوردند . و پيوسته ، حال بدين منوال بود . تا چهار روز كه روزها تا نيمهء شب ميرفتند و از نيمهء شب تا صبحگاهان ميخفتند . و آنچه كه جوذر از مغربى تمنا ميكرد ، مغربى درحال ، از خرجين بيرون مياورد .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nچون روز پنجم شد ، به شهر فاس و مكناس رسيدند و به شهر اندر شدند . و هركس با مغربى ملاقات ميكرد ، او را سلام داده ، دست او ميبوسيد . تا اينكه بدرى رسيده ، در بكوفت . چون در گشوده شد ، دخترى قمرمنظر پديد گشت .\r\nمغربى به او گفت : اى رحمت ، اى دخترك ، در بگشاى . دخترك پيش افتاد و جوذر را از ديدن او عقل برفت و با خود گفت : اين از دختران ملوك است . پس چون دخترك ، در قصر بگشود ، مغربى خرجين از پشت استر گرفته ، به او گفت : باز گرد . ناگاه زمين بشكافت و استر به زمين فرورفت و زمين به هوا در پيوست . جوذر بهراس اندر شد . مغربى گفت : اى جوذر ، هراس مكن و بقصر اندر شو . چون بقصر درآمدند ، جوذر از بسيارى فرشهاى فاخر و تحفهاى لايق و گوهرهاى گران‌قيمت كه در آنجا ديد ، مدهوش گشت . آنگاه مغربى با دختر گفت : اى رحمت ، فلان بقچه پيش من آور . دخترك بقچه بياورد . مغربى ، حلهء را كه هزار دينار قيمت داشت ، از بقچه بدرآورد و با جوذر گفت : اين حله بپوش . جوذر ، حله را بپوشيد . مانند يكى از ملوك مغرب شد . پس از آن مغربى دست بخرجين برده ، گونه‌گونه خوردنيها در ظرف زرين بيرون آورد و در سفره فروچيد تا اينكه چهل لون طعام فروچيد و با جوذر گفت : بخور و بر ما مگير .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سيزدهم برآمد\r\nگفت : اى ملك جوان‌بخت ، مغربى گفت : از هر طعام خواهى ، بخور و بر ما مگير . كه ما نميدانيم تو بكدام طعام مايلى و اگر طعام ديگر نيز ميخواهى ، بگو تا حاضر آوريم . جوذر گفت : يا سيدى ، به خدا سوگند كه من همهء طعامها دوست ميدارم و هيچ‌چيز ناخوش ندارم . تو از من سؤال مكن و آنچه ترا بخاطر ميرسد ، حاضر آور . پس از آن جوذر بيست روز در نزد مغربى بسر برد . هرروز حله به دو پوشانيده ، خوردنيهاى گوناگون از خرجين بدر ميآورد و چيزى نميخريد و\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nطعامى نمىپخت .\r\nچون روز بيست و يكم برآمد ، مغربى گفت : اى جوذر ، برخيز كه امروز ، روز موعود است تا گنج شمردل بگشائيم . جوذر با مغربى برخاسته ، از شهر بيرون شدند . جوذر به استرى و مغربى باسترى سوار گشتند و تا هنگام ظهر همىرفتند تا اينكه بنهر آبى روان برسيدند . عبد الصمد مغربى از استر فرود آمده ، جوذر را گفت : تو نيز فرود آى . جوذر نيز به زير آمد . مغربى به دو غلامك اشارت كرد . هريك استرى برداشته ، براهى شدند . پس از زمانى يكى از آن دو غلام ، خيمهء آورده ، در آنجا بزد و ديگرى فرش آورده و در خيمه بگسترد و وسادها در هر سوى خيمه فروچيد . و يكى از آن دو غلام رفته ، آن دو حقهء كه دو ماهى در آن بودند ، بياورد . و ديگرى خرجين حاضر كرد . مغربى برخاسته ، از خرجين ، ظرفهاى طعام بيرون آورده ، چاشت بخوردند . آنگاه مغربى حقه‌ها برداشته ، عزيمت همىخواند تا اينكه حقها بشكستند و پاره‌پاره شدند و از ميان آنها دو تن بازوان بسته پديد گشتند و ميگفتند : الامان يا كهين الدنيا . 6 قصد تو چيست و با ما چه خواهى كرد ؟ مغربى گفت : يا شما را بسوزانم يا اينكه از شما بگشودن گنج شمردل ، عهد بگيرم ؟ گفتند : ما با تو عهد ميكنيم كه گنج شمردل بگشائيم ، به شرط آن‌كه جوذر صياد را حاضر كنى . كه گنج گشوده نميشود ، مگر به روى او و كسى جز جوذر بن عمر بگنج اندر نتواند شد . مغربى به آنها گفت : كسى را كه شما ميخواهيد ، آورده‌ام . و او در همين مكانست . سخن شما را مىشنود و شما را مىبيند . پس آنها عهد بستند كه گنج شمردل بگشايند . مغربى آنها را رها كرد .\r\nپس از آن قصبه و لوحهائى از عقيق سرخ بدرآورد و لوحها بر آن قصبه آويخت و مجمرى را حاضر كرده ، آتش درو بيفروخت و بخور نيز حاضر آورده ، با جوذر گفت : من وقتى كه بعزيمت شروع كنم ، سخن نيارم گفت : كه عزيمت ، باطل گردد . اكنون من ترا بياموزم چه بايدت كرد كه به مقصود برسيم .\r\nجوذر گفت : بياموز .\r\nمغربى گفت : بدان كه چون من عزيمت بخوانم و بخور در آتش افكنم ،\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآب اين نهر بخشكد و از براى تو درى زرين ببزرگى در شهر پديد شود كه دو حلقه گوهرين بر آن در است . تو بنزد آن در رفته ، او را سه كرّت از پى هم بكوب . آنگاه آوازى خواهى شنيد كه مىگويد : كيست كه در گنج‌ها همىكوبد ؟\r\nتو در جواب بگو كه : من جوذر صياد ، پسر عمرم . درحال ، در را به روى تو بگشايد و شخصى تيغ در كف بيرون آيد و با تو بگويد : اگر تو جوذرى ، گردن خود را بدار تا سر از تنت جدا سازم . تو بيم مدار و گردن پس مكش . اگر او دست بلند كند كه ترا بزند ، خود در پيش تو مرده بيفتد و ترا المى ازو نرسد . و اگر مخالفت بكنى ، او ترا بكشد . پس چون تو سحر او را باطل كنى ، از در بدرون شو و درى ديگر خواهى ديد . آن در نيز بكوب . سوارى نيزه بر دوش ، بيرون آيد و به تو بگويد : از بهرچه بدين مكان آمدى ؟ كه از انسيان و جنيان ، كس بدين مكان نتواند آمد . آنگاه نيزه بر تو حواله كند . تو سينهء خود بگشا . چون او ترا بزند ، درحال ، خود مرده بيفتد . ولى اگر مخالفت كنى ، او ترا بكشد . پس از آن از در بدرون شو . يكى آدميزاد ، تير و كمانى در دست پديد شود و تير بسوى تو اندازد و تو از بهر او سينه سپر كن . چون ترا بزند ، درحال ، خود قالب بيجان شود . ولى اگر مخالفت كنى ، او ترا بكشد . پس از آن از در بدرون شو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهاردهم برآمد\r\nگفت : اى ملك جوان‌بخت ، مغربى بجوذر گفت : از در بدرون شو و در چهارمين را بكوب . چون در گشوده شود ، درندهء بزرگ جثهء بدر آيد . تو دست به دهان او ببر . وقتى كه دست ترا بخايد ، درحال ، خود مرده بيفتد و ترا از او آسيبى نرسد .\r\nپس از آن بدر پنجمين رفته ، بگو : اى عيسى ، بموسى بگو در بگشايد . چون در گشوده شود ، در آنجا دو اژدها خواهى ديد كه دهان باز كرده ، بسوى تو خواهند شتافت . تو از آنها بيم مدار و دستهاى خويشتن به دهان آنها ببر . كه چون دست ترا\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nدندان گيرند ، خويشتن بيجان شوند . و اگر مخالفت كنى ، ترا بكشند . پس از آن بدر هفتمين رفته ، در بكوب . مادر تو بدر آيد و به تو گويد : مرحبا اى فرزند ، بنزديك من آى تا ترا سلام دهم . تو بگو : از من دور شو و جامهء خود بركن . او به تو گويد : اى فرزند ، من مادر توام . مرا بر تو حق تربيت است . چگونه مرا برهنه ميكنى ؟ تو به او بگو : اگر جامه برنكنى ، ترا بكشم . آنگاه بسوى دست راست نظاره كن . تيغى از ديوار آويخته بينى . آن تيغ گرفته ، بركش و به او بگو : جامهء خود را بكن . او بر تو لابه كند و با تو خدعه نمايد . تو برو رحمت منماى . اگر او يك جامه بكند ، تو بگو باقى را نيز بكن و او را بكشتن همىترسان تا تمامت جامهء خود بكند . آنگاه بيجان خواهد افتاد و تو همهء سحرها باطل كرده ، از همهء خطرها در امان خواهى شدن . پس از آن بگنج اندر شو . زر و سيم در آنجا بخروار ريخته ، بينى . به آنها اعتنا مكن . كه در صدر گنج ، تختى است كه پردهء بر او آويخته .\r\nپرده از آن فروكش . شمردل ساحر بر آن تخته نشسته . در سر او چيزيست مدور كه چون ماه درخشانست . آن دائرة الفلك است و در كمر ، شمشيرى و انگشترى در انگشت دارد و بر گردن او سلسلهء است و مكحلهء در آن سلسله است . اين چهار چيز را بياور . و مبادا اينكه از اينها كه با تو گفتم ، چيزى را فراموش كنى . كه پشيمان شوى و بر تو بيم زوال باشد . و مغربى ، وصيت اعادت هميكرد تا اينكه جوذر گفت : همه را ياد گرفتم . و لكن كرا طاقت ديدن اين صورتهاى هولناكست و چگونه برين خطرهاى بزرگ صبر توان كرد ؟ مغربى گفت : اى جوذر ، هيچ هراس مكن . كه همهء اينها قالب بيجانند .\r\nجوذر توكل بخداى تعالى كرده ، مغربى بخور در آتش افكند و عزيمت همىخواند تا آب نهر بخشكيد و در گنج پديد شد . جوذر بر در آمده ، او را بكوفت . آوازى شنيد كه ميگفت : كيست كه حل رموز ندانسته و درهاى گنج همىكوبد ؟ جوذر گفت : من جوذر بن عمرم . درحال ، در بگشود و شخصى بدر آمده ، تيغ بجوذر بركشيد و به او گفت : گردن خود بدار . جوذر ، گردن دراز كرد .\r\nچون آن مرد تيغ به گردن او زد ، خود بيجان بيفتاد . و همچنان بر در دوم و سيم تا\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nششمين چنان كرد كه مغربى سپرده بود . چون در هفتمين بگشاد ، مادرش بيرون آمده ، او را سلام داد و گفت : مرحبا اى فرزند . جوذر گفت : تو كيستى ؟ آن صورت گفت : من مادر توام . مرا بر تو حق پستان و حق تربيتست . اى فرزند ، نه ماه به تو آبستن شدم و رنجها بردم . جوذر به او گفت : جامه بركن . او گفت : تو فرزند منى . چگونه مرا برهنه ميسازى ؟ جوذر دست برده ، تيغ بگرفت و بركشيد و گفت :\r\nجامه بركن و گرنه ترا به اين تيغ بكشم . پس از گفتگوى بسيار ، عجوز ، يكى از جامه‌هاى خود بركند . باز جوذر ، او را بترسانيد تا اينكه در تن او يك جامه بيش نماند . آنگاه گفت : اى فرزند ، مگر دل از آهن و روى دارى كه مرا ميخواهى رسوا كنى و عورت من بگشائى ؟ مگر اى فرزند ، اين حرام نيست ؟ جوذر گفت :\r\nراست گفتى . شلوار برمكن . چون اين سخن بگفت ، عجوز فرياد زد و گفت :\r\nجوذر خطا كرد . او را بزنيد . پس خادمان گنج بر او جمع آمدند و ضربت از همه سوى مانند قطرهء باران برو همىريخت تا اينكه بى خود گشت . او را برداشته ، بيرون گنج بگذاشتند و درهاى گنج بربستند . چون او را بدر انداختند ، مغربى او را برداشت . و آب بدانسان كه بود ، از نهر روان شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پانزدهم برآمد\r\nگفت : اى ملك جوان‌بخت ، چون خادمان كنوز ، جوذر را بزدند و بخارج درانداخته ، درهاى گنج بربستند و آب نهر بدانسان كه بود ، روان گشت ، عبد الصمد مغربى برخاسته ، عزايم خوانده ، جوذر را به خود آورد و باز گفت : اى مسكين ، چه كردى ؟ جوذر گفت : تمامت موانع برداشتم و همه طلسمها بشكستم تا بمادرم برسيدم و در ميانه من و او سخن دراز كشيد و او جامهاى خود ، يك‌يك بدرآورد و در تن او جز شلوارى نماند . پس به من گفت : مرا رسوا مكن كه گشودن عورت ، حرام است . من به دو رحمت آورده ، شلوار ازو برنكندم . ناگاه او بانگ برزد كه : جوذر بخطا اندر\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nشد . او را بزنيد . درحال ، جمعى به من گرد آمدند كه من ندانستم ايشان در كجا بودند . مرا چندان بزدند كه بمرگ نزديك شدم و از خود برفتم . مغربى گفت :\r\nنگفتمت كه وصيت مرا مخالفت مكن ؟ كه اگر تو شلوار ازو بركنده بودى ، مقصود ما ميآمد . ولى اكنون كه خطا كردى ، تا سال آينده از بهر چنين روزى در نزد من بمان . آنگاه مغربى و جوذر باستران سوار گشته ، به شهر فاس بازگشتند .\r\nجوذر در نزد مغربى بعيش و نوش بسر ميبرد و هرروز حلهء فاخر همىپوشيد تا اينكه سال تمام شد و روز ميعاد برسيد . مغربى با جوذر گفت :\r\nامروز ، روز موعود است . بيا تا بگشودن گنج شمردل برويم . جوذر گفت : ترا اطاعت كنم . پس مغربى او را گرفته ، بخارج شهر برد . در آنجا دو غلامك را ديدند كه دو استر نگاه داشته‌اند . درحال ، باستران نشسته ، برفتند تا بنزديك نهر آب رسيدند . غلامكان ، خيمه برپا كرده ، فرش بگستردند و مغربى ، سفره از خرجين بدرآورده ، چاشت بخوردند . پس از آن قصبه و لوحها بيرون آورد و آتش بيفروخت و بخور حاضر كرده ، با جوذر گفت : بيا تا گفتنيها بگوئيم و سپردنيها بسپاريم . جوذر گفت : يا سيدى ، اگر دبوسها از خاطر رفته ، وصيتهاى تو نيز از ياد من رفته است . مغربى گفت : جان خود نگاه دار و گمان مكن كه آن عجوز ، مادر تست . بلكه او به صورت مادر تو طلسمى است . و قصد او اينست كه ترا بخطا بيندازد . اگر آن دفعه زنده برآمدى ، اين‌بار اگر خطا كنى ، هلاك خواهى شد . جوذر گفت : اگر خطا كنم سزاوارترم كه مرا بسوزانند .\r\nپس از آن مغربى ، بخور در آتش نهاده ، عزيمت هميخواند تا اينكه آب نهر بخشكيد و در پديد شد . جوذر بسوى در رفته ، در بكوفت . در را گشوده ، طلسمهاى هفتگانه را باطل كرد و بمادر خود برسيد . مادر به او گفت : مرحبا اى فرزند . جوذر گفت : كجا من فرزند توام ؟ اى پليدك ، جامه بركن . عجوز او را خدعه ميكرد و جامهاى خود يك‌يك مىكند تا اينكه جز شلوارى نماند . جوذر گفت : اى پليدك ، شلوار نيز بكن . پس او شلوار بكند و درحال ، قالب بيجان گشت . جوذر بگنج اندر شد . زر و سيم ، مانند تل ريخته يافت . اعتنا نكرده ، از\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nآنها درگذشت . در صدر گنج بغرفهء درآمد . شمردل ساحر را ديد كه شمشير برميان بسته و انگشترى در انگشت كرده و مكحله از گردن آويخته و دائرة الفلك بر سر نهاده است . آنگاه جوذر پيش رفته ، شمشير از ميان او بگشود و انگشترى از انگشتش بدرآورد و مكحله و دائرة الفلك نيز برداشته ، بيرون\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nآمد . آواز طبلى شنيد كه همىكوبند و خادمان گنج ميگويند : اى جوذر ، مبارك باد ترا آنچه كه به تو عطا كردند . و طبل را همىكوفتند تا اينكه جوذر از گنج بدرآمد و بمغربى برسيد .\r\nآنگاه مغربى ، بخور و عزيمت يك سو نهاده ، برپاى خاست و جوذر را در آغوش گرفت و جوذر چهار چيز را كه از گنج بدرآورده بود ، به دو داد . مغربى آنها را گرفته ، بانگ بر غلامان زد . غلامكان ، خيمه برداشته ، برفتند و استران بياوردند . مغربى و جوذر باستران سوار گشته ، به شهر فاس بازگشتند . مغربى دست بخرجين برده ، گونه‌گونه طعامها بيرون آورد تا اينكه همه خوردنى در سفره حاضر شد و با جوذر گفت : اى برادر ، بخور . جوذر به قدر كفايت ، طعام خورد .\r\nآنگاه مغربى ، بقيت طعامها در ظرفى ديگر نهاده ، ظرفهاى خالى بخرجين بازگردانيد و با جوذر گفت : اى برادر ، تو بخاطر من از شهر و پيوندان خويش دور گشتى و حاجت من روا كردى . اكنون هرچه خواهى ، تمنا كن . كه تو بهرچه خواهى ، سزاوارى .\r\nجوذر گفت : اى خواجه ، تمناى من از خداست و از تو اين خرجين همىخواهم . مغربى ، خرجين به دو داده ، گفت : اگر چيزى بهتر از اين مىخواستى ، مضايقت نميكردم . و لكن اى مسكين ، اين خرجين بجز خوردن ، سودى نمىبخشد و تو بسيار رنج برده‌اى و من ترا وعده داده بودم كه دلشاد بسوى پيوندانت بازگردانم . اكنون از اين خوردنى بخور و ترا خرجين ديگر هم كه پر از زر و گوهر باشد ، مىدهم . و چون به شهر خويش روى ، در آنجا بازرگانى كن . و چگونگى آوردن خوردنيها از اين خرجين چنانست كه : دست بر اين خرجين دراز كرده ، ميگوئى : اى خادم خرجين ، ترا بنامهاى بزرگى كه در اين خرجين است ، سوگند مىدهم كه فلان گونه طعام بياور . درحال ، او آنچه كه خواسته‌اى ، بياورد . و اگر در روزى هزار طعام بخواهى ، سستى نكند . پس از آن ، غلامكى را حاضر آورد كه استرى با او بود و خرجينى را پر از زر و گوهر كرده ، با جوذر گفت : بر اين استر سوار شو و غلامك در پيش تو روان خواهد بود و ترا براهى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nكه بخانهء تو برساند ، دلالت خواهد كرد . پس چون به خانه برسى ، خرجين از استر برداشته ، استر بغلامك بسپار و هيچكس را از راز خود آگاه مكن و ترا به خدا سپارم . جوذر گفت : خداى تعالى ، ترا بركت دهد .\r\nآنگاه جوذر ، خرجين بر استر نهاده ، خود نيز سوار شد و غلامك پيش پيش همىرفت تا اينكه آن روز را با تمامت شب برفتند . فردا هنگام بامداد از دروازهء مصر داخل شدند . جوذر ، مادر خود را ديد كه بدريوزگى نشسته . از ديدن او عقلش برفت . درحال ، از استر به زير آمد و خويشتن را در پاى مادر افكند .\r\nمادر چون او را بشناخت ، بگريست . آنگاه جوذر او را بر استر سوار كرده ، خود در ركاب او همىرفت تا به خانه برسيدند . مادرش از استر فرود آمده ، جوذر ، خرجين از استر بگرفت و استر بغلامك سپرد . غلامك ، استر برداشته ، نزد خواجهء خود بازگشت . و او و استر ، هردو عفريت بودند .\r\nو اما جوذر را دريوزگى مادر ، دشوار نمود و به او گفت : اى مادر ، برادران من خوشوقت هستند يا نه ؟ گفت : خوشوقتند . پرسيد : از بهرچه سؤال ميكردى ؟\r\nگفت : اى پسر ، از گرسنگى بود كه سؤال ميكردم . جوذر گفت : هزار و سيصد دينار زر به تو دادم . مادر جوذر گفت : اى فرزند ، برادرانت با من كيد و مكر كردند و زرها از من بگرفتند و به من گفتند : قصد ما اينست كه با او بضاعت خريده ، بازرگانى كنيم . چون زرها از من بستدند ، مرا براندند . من از غايت گرسنگى بدريوزگى بنشستم . جوذر گفت : اى مادر ، اكنون كه من آمده‌ام ، ترا اندوهى نخواهد بود . اين خرجين كه با من است ، پر از زر و گوهر و جز اين با من اين چيزهاست .\r\nمادرش گفت : اى فرزند ، تو نيك‌بخت هستى . خدا از تو راضى شود و بر جلال تو بيافزايد . و الحال ، برخيز از براى من خوردنى پديد آور كه دوش گرسنه خفته‌ام . جوذر از سخن او بخنديد و به او گفت : اى مادر ، هرچه ميخورى درخواست كن كه همين ساعت از بهر تو حاضر آورم . كه نه حاجت بشراى آن دارم و نه حاجت به كسى كه او را بپزد . مادرش گفت : اى فرزند ، من با تو چيزى\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nنميبينم . جوذر گفت : در اين خرجين ، همه‌گونه خوردنىهاست . مادرش گفت :\r\nاى فرزند ، هرچيزى كه سد رمق كند ، مرا كافى است . جوذر گفت : اى مادر ، به چيز كم قناعت كردن خوبست ، زمانى كه چيز دست ندهد . اكنون كه همه چيز به آسانى مهيا مىشود ، نه جاى قناعت خواهد بود . بلكه هرچه گواراتر است ، آن بايد خورد . و در نزد من تمامت خوردنيها مهياست . تو بهركدام مايلى ، طلب كن .\r\nمادرش گفت : اى فرزند ، نانى گرم با پنير همىخواهم . جوذر گفت : اى مادر ، مقام تو نه اينست كه بنان و پنير قناعت كنى . مادرش گفت : اى فرزند ، تو مقام من همىشناسى . آنچه كه بر من سزاوار است ، همان بياور . جوذر گفت : اى مادر ، مقام تو اينست كه گوشت بريان و برنج شكر آميخته و عسل نحل و بقلا و طعام مفلفل و مزعفر بخورى . مادرش گمان كرد كه جوذر به او مزاح مىكند . به او گفت :\r\nمرا از اين سخنان تو عجب آمد . مگر خواب همىبينى و يا ديوانه گشته‌اى ؟\r\nجوذر گفت : چه كرده‌ام و چه گفتم كه ديوانه‌ام هميخوانى ؟ مادرش گفت : تو همه گونه طعامهاى فاخر از براى من همىشمرى كه نه كس به قيمت آنها قادر است و نه كس آنها را تواند پخت .\r\nجوذر جواب داد : اى مادر ، بجان تو سوگند در همين ساعت همهء آنچه به تو بيان كردم ، حاضر آورم . مادرش گفت : من چيزى با تو نمىبينم . جوذر گفت :\r\nخرجين بياور . مادرش خرجين برداشته ، او را خالى يافت و بنزد جوذر آورد .\r\nجوذر دست بخرجين برده ، ظرفهاى پر از طعام بدرآورد تا اينكه تمامت آنچه بمادر گفته بود ، حاضر آورد . مادرش گفت : اى فرزند ، درين خرجين كوچك چيزى نبود . تو اين همه ظرفها از كجا بيرون آوردى ؟ جوذر گفت : اى مادر ، اين خرجين را مغربى به من داده و او طلسم است و او را خادمى هست كه اگر چيزى بخواهد ، نامها برو تلاوت كند و بگويد اى خادم ، خرجين فلان لون طعام بياور .\r\nاو درحال ، حاضر آورد . مادرش گفت : من نيز دست بخرجين برده ، طعام از او بخواهم يا نه ؟ جوذر گفت : دست ببر و طعام بياور . پس مادر جوذر دست بخرجين برده ، گفت : اى خادم خرجين ، بنامهائى كه در خرجين نقش گشته ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nسوگندت مىدهم كه فلان طعام از براى من بياور . درحال ، ديد كه ظرفى در خرجين پديد شد . آن را بدرآورد . ديد همان لونست كه خواسته بود . پس از آن طعام مىطلبيد و پديد همىگشت . آنگاه جوذر بمادر گفت : اى مادر ، پس از آن كه خوردن بانجام رسيد ، بقيت طعامها در ظرفى ديگر كن و اين ظرفها را بخرجين بازگردان . كه اين خرجين را شرط همين است و خرجين را نگاه دار و راز از همگان بپوش و بهرچيز كه محتاج شوى ، از خرجين بدرآورده ، بخور و ببخش و صدقه ده و برادران مرا نيز از اين خرجين ، طعام ده . خواه من حاضر باشم و خواه غايب .\r\nپس جوذر با مادر خود نشسته ، طعام همىخوردند كه برادرانش از همسايگان ، خبر آمدن جوذر را شنيده ، از در درآمدند . جوذر باكرام ايشان بر پاى خاست و سلام داده ، بايشان گفت : بنشينيد و بخوريد . بنشستند و بخوردند . و از رنج گرسنگى ، نزار گشته بودند و ديرگاهى طعام همىخوردند تا اينكه سير شدند . جوذر بايشان گفت : هنگام شام ، بيش از اين خوردنى از بهر شما حاضر خواهد شد . پس برادران جوذر بقيت طعامها را بيرون برده ، هر فقيرى كه بديشان ميگذشت ، بخشى به او ميدادند تا اينكه در ظرفها چيزى برجاى نماند . آنگاه ظرفها بازگرداندند . جوذر ظرفها گرفته ، بمادر بداد و به او گفت : اى مادر ، ظرفها بخرجين بنه .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شانزدهم برآمد\r\nگفت : اى ملك جوان‌بخت ، جوذر بمادر گفت : ظرفها در خرجين بنه . چون هنگام شام شد ، جوذر به خانه بازگشت و از خرجين ، چهل لون طعام بدرآورد و خود بيرون آمده ، در ميان مادر و برادران بنشست و بمادر گفت : از بهر ما عشا بياور .\r\nچون مادرش بدان مكان كه خرجين در آنجا بود ، رفت ، ظرفها را پر از طعام\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nيافت . آنگاه سفره گسترده ، ظرفها را يك‌يك همىآورد تا چهل ظرف طعام بياورد . چون خوردنى بخوردند ، جوذر گفت : طعامها را برداشته ، بفقيران و مسكينان دهيد . ايشان بقيه طعام برداشته ، بفقيران بخش كردند . و پس از آن ، جوذر ، حلوا از براى ايشان از خورجين بدرآورد . چون بخوردند ، گفت : بقيت او را بهمسايگان دهيد . روز ديگر چاشت به همين منوال گذشت و تا ده روز ، پيوسته چاشت و عشا بدانسان بود .\r\nپس از آن سالم با سليم گفت : اى برادر ، سبب اين كار چيست كه برادر ما هر صبح و شام ، طعامهاى گوناگون بيرون ميآورد و حلوا چندانكه خواهد ، فروچيند و بقيت آنها را بفقيران بخش كند ؟ و اين كار به كار پادشاهان همىماند .\r\nنميدانم اين نيك‌بختى ، او را از كجا روى داده كه نه چيزى شرى مىكند و نه آتشى ميافروزد و نه مطبخ دارد و نه مطبخى ؟ سليم بپاسخ گفت : اى برادر ، به خدا سوگند من نيز حيرانم و حقيقت اين حال را بجز مادر ، كسى بما نخواهد گفت .\r\nپس در وقتى كه جوذر غايب بود ، سليم و سالم بحيلتى نزد مادر شدند و به او گفتند : گرسنه‌ايم . مادر ، ايشان را بنشاند و خود به مكان خرجين رفت و از خادم خرجين ، طعام طلبيد . طعامهاى گرم از بهر ايشان حاضر آورد . گفتند : اى مادر ، اين طعامها گرم است و تو آتش نيفروختى و چيز نپختى . مادر بايشان گفت : اين طعامها از خرجين طلسمست . پس همهء ماجرا بايشان بگفت و ايشان را از واقعه آگاه كرد و بايشان گفت : راز پوشيده داريد . گفتند : اى مادر ، راز پوشيده داريم .\r\nو لكن كيفيت خرجين بما بياموز . مادر ، كيفيت بايشان بياموخت . ايشان نيز دست بخرجين برده ، طعام آوردند و هرچه مىخواستند ، درحال ، پديد ميشد .\r\nپس چون خاصيت خرجين بدانستند ، سالم با سليم گفت : اى برادر ، تا چند در نزد جوذر به صورت چاكران بسر بريم و صدقهء او را بخوريم ؟ چرا نبايد حيلتى به كار برده ، اين خرجين بدربريم ؟ سليم گفت : اى برادر ، چه حيلت بايد كرد ؟ گفت : جوذر را برئيس دريا بفروشيم . پس سالم و سليم نزد رئيس شدند و به او گفتند : اى رئيس ، با تو حاجتى داريم كه ترا سبب مسرت است . رئيس گفت :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nكدام است ؟ گفتند : ما دو برادريم و برادرى ديگر هم داريم كه بسى شرير است .\r\nچون پدر ما بمرد ، مال بسيار بميراث گذاشت . مال را قسمت كرديم . او نصيب خود را گرفته ، در فسق و فساد صرف كرد . چون محتاج شد ، روى بما آورد و شكايت ما پيش حكام برد و گفت : شما مال پدر را برده‌ايد . ما نيز با او بمخاصمت برآمده ، مرافعه كرديم و خسارتها برديم . مدتى دست از ما بازداشت .\r\nبار ديگر شكايت كرد تا اينكه ما را محتاج نموده . و از ما دست برنميدارد و ما ازو باضطراب و تشويش اندريم . قصد ما اينست كه او را از ما شرى كنى . رئيس بايشان گفت : آيا ميتوانيد كه حيلتى كرده ، او را نزد من آوريد كه من او را بسرعت بسوى كشتى فرستم ؟ گفتند : ما نتوانيم او را نزد تو آوريم . و لكن تو مهمان ما شو و با خود ، دو تن ديگر بياور . چون برادر ما بخسبد ، ما پنج تن يار گشته ، او را بگيريم و بند بر دهان او بگذاريم . آنگاه در تاريكى شب ، تو او را از خانه بيرون كن و بهرجا كه خواهى ، ببر . و لكن تو هنگام مغرب بفلان محلت بيا كه يكى از ما در سر آن محلت خواهى يافت كه بانتظار ايستاده . رئيس بايشان گفت : برويد .\r\nپس ايشان نزد جوذر شدند . ساعتى بنشستند . پس از آن سالم پيش آمده ، دست جوذر ببوسيد . جوذر گفت : اى برادر ، چه روى داده ؟ گفت : اى برادر ، ما را رفيقى است كه چند بار ما را در خانهء خود مهمان كرده و هزار نيكى بجاى ما نموده . امروز او را سلام دادم . مرا بمهمانى دعوت كرد . گفتم : من نتوانم كه از برادر خود جدا شوم . گفت : برادر را نيز با خود بياور . گفتم : او بمهمانى كس نميرود . اگر تو با برادران خود مهمان ما شويد ، منت‌پذير هستم . مرا گمان اين بود كه او دعوت من اجابت نخواهد كرد . و لكن دعوت مرا اجابت كرده . گفت : در سر محلت بانتظار من باش كه من با برادران خود خواهم آمد . اكنون بيم من از آنست كه ايشان بيايند و شرم همىداريم كه زحمت به تو زيادت كنيم . آيا خاطر مرا بدست آورده ، امشب ايشان را ضيافت ميدهى يا نه ؟ و اگر راضى نخواهى شد ، اجازت ده كه بخانهء يكى از همسايگان برم . جوذر گفت : چرا به خانه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nهمسايگان بايد برد ؟ مگر خانهء ما تنگست و يا اينكه در نزد ما چيزى نيست ؟ ترا عيبست كه با من مشورت كنى . اگر خداى تعالى بخواهد ، چندان طعام و حلوا ترا دهم كه اگر گروهى را مهمان بياورى ، نيمهء طعامها و حلواها باقى بماند . و اگر من غايب باشم ، همه چيز از مادر بخواه كه هرچه خواهى ، حاضر آورد . اكنون برو و مهمان خود بياور . آنگاه سالم دست او را بوسيده ، برفت و در سر محلت بنشست .\r\nچون هنگام شام شد ، ايشان پديد گشتند . سالم ، ايشان را به خانه اندرآورد .\r\nچون جوذر ايشان را ديد ، مرحبا گفت و ايشان را بنشاند . ولى آنچه در غيب بود ، نمىدانست . آنگاه از مادر ، عشا طلبيد . مادرش از خرجين ، طعام بيرون ميآورد و جوذر پىدرپى ميگفت كه : فلان لون طعام بياور و فلان كباب بده . تا اينكه چهل لون خوردنى فروچيدند . چون طعام صرف شد ، سفره برچيدند و بحريان گمان ميكردند كه اين ضيافت از آن سالم است . پس چون سه پاس از شب بگذشت ، حلوا از بهر ايشان بياوردند و سالم ايستاده ، خدمت همىكرد و جوذر و سليم نشسته بودند . تا اينكه هنگام خواب رسيد ، بخفت . آنگاه ايشان برخاسته ، به يارى يكديگر بند بر دهان جوذر بنهادند و بازوان او را بسته ، از خانه بدرآوردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفدهم برآمد\r\nگفت : اى ملك جوان‌بخت ، جوذر را گرفته ، از قصر بيرون بردند . رئيس ، او را به خدمت بداشت . جوذر را كار باينجا رسيد . و اما برادران جوذر چون بامداد شد ، نزد مادر آمدند و به او گفتند : اى مادر ، ما بخواب بوديم كه جوذر با مهمانان رفته است . اى مادر ، برادر ما بغربت عادت كرده و بگشودن گنجها رغبت نموده و ما شنيديم كه او با مغربيان سخن ميگفت و ايشان به او ميگفتند كه : هنگام رفتن ، ترا با خود ميبريم كه گنجى بگشائيم . مادر جوذر بايشان گفت : مگر جوذر امشب با\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمغربيان بود ؟ گفتند : مگر ندانستى كه مغربيان در نزد ما مهمان بودند ؟ بيقين كه جوذر با ايشان رفته است . و لكن خداى تعالى او را به راه راست دلالت كند . كه او نيك‌بخت است . باز از براى ما بسى چيزها خواهد آورد . و آنگاه مادر بجدائى جوذر بگريست . برادران جوذر گفتند : اى پليدك ، جوذر را اين همه دوست ميدارى . اگر چنانچه ما غايب شويم ، محزون نمىگردى و اگر حاضر شويم ، شادگين نباشى . مگر ما پسران تو نيستيم ؟ مادر جوذر گفت : شما نيز مانند جوذر ، پسران منيد . و لكن شما شقى هستيد و شما را بر من احسانى نيست و از آن روز كه پدر شما درگذشته ، هرگز از شما نكوئى نديده‌ام . و اما از جوذر ، بسى نيكيها ديده‌ام و به من بسيار احسان كرده . اكنون سزاست كه من بجدائى او گريان شوم كه احسان او به من و شما هميرسيد .\r\nچون برادران جوذر اين سخن بشنيدند ، او را دشنام دادند و بزدند و به خانه اندرآمده ، خرجين بگرفتند و خرجين طلسم نيز برداشتند و با مادر گفتند : اينها مال پدر ماست . پس برادران ، زرها قسمت كردند و در خرجين طلسم اختلاف ميان ايشان پديد گشت . سالم گفت : اين را من خواهم گرفت . سليم گفت : من خواهمش برد . كار ايشان بمخاصمت انجاميد . مادر گفت : اى پسران ناخلف ، خرجين زر و گوهر بخش نموديد . اكنون همىخواهيد كه اين خرجين نيز بخش كنيد . اين خرجين ، قسمت شدنى نيست و هيچ مال با اين برابرى نميكند و اگر اين را از ميان ببرند ، طلسم او باطل خواهد شد و خاصيت ازو خواهد رفت . اين را نزد من بگذاريد . من از براى شما هروقت خواسته باشيد طعام بخوريد ، طعام بدر آورم و من نيز بلقمه‌اى خشنودم . اگر جامه به من بپوشانيد ، آن هم از فضل و احسان شما خواهد بود . شما پسران منيد و من نيز مادر شما هستم . براى شما بسى رنج و محنت برده‌ام . مرا به حال خود بگذاريد . بسا هست برادر شما جوذر بيايد ، شما در پيش او رسوا شويد . ايشان سخن مادر نپذيرفتند و آن شب را بمخاصمت بسربردند .\r\nمردى از سپاهيان ملك در پهلوى خانهء جوذر مهمان بود . مخاصمت\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nايشان بشنيد و واقعه بدانست . چون بامداد شد ، آن مرد سپاهى نزد ملك درآمد .\r\nو ملك را نام ، شمس الدوله و در آن عصر ، ملك مصر بود . او را از واقعه آگاه كرد . درحال ، ملك ، برادران را حاضر آورد و ايشان را همىآزرد تا بخرجين اعتراف كردند . ملك ، خرجين از ايشان بستد . ايشان را بزندان اندر كرد و از براى مادر جوذر به قدر كفايت ، جيره معين نمود . ايشان را كار بدينجا رسيد .\r\nو اما جوذر يك سال به خدمت رئيس قيام كرد . پس از يك سال كه در كشتى بودند ، بادى تند بر ايشان بيامد . كشتى را بكوهى بر زد و كشتى بشكست و هركس در كشتى بود ، غرق شدند . بجز جوذر كه بساحل رسيد و از آنجا سفر كرده ، بقبيله‌اى از عرب برسيد . ماجراى او بازپرسيدند . او ماجراى خود بايشان حديث كرد . و در آن قبيله ، از اهل جده ، مردى بود بازرگان . به حالت جوذر رحمت آورد و به او گفت : اى جوان مصرى ، در نزد من بخدمتگذارى باش تا من ترا نان و جامه دهم و ترا جده برم . جوذر به خدمت او قيام نمود و با او سفر كرد تا بجده برسيدند . بازرگان ، او را بسى اكرام كرد .\r\nچون موسم حج رسيد ، بازرگان قصد زيارت كعبه كرد و جوذر را با خود به مكه برد . جوذر از بهر طواف در حرم شد . ناگاه رفيق مغربى خود ، عبد الصمد را ديد كه طواف مىكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هيجدهم برآمد\r\nگفت : اى ملك جوان‌بخت ، جوذر ، عبد الصمد را ديد كه طواف همىكند . مغربى چون او را ديد ، سلامش كرد و حالت بازپرسيد . جوذر بگريست و او را از ماجراى خود بياگاهانيد . مغربى او را با خود به منزل برد و گراميش بداشت و حلهء بىنظير بر وى بپوشانيد و به او گفت : خرسند باش كه بديها از تو دور گشت . و تختهء رملى حاضر آورده ، رمل بزد . آنچه ببرادران جوذر روى داده بود ، بيان كرد و\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nگفت : اكنون ايشان در زندان ملك مصر هستند . و تو حج بجا آور ، كه ترا جز خير و خوبى روى نخواهد داد . جوذر گفت : يا سيدى ، من ناگزيرم از اينكه نزد بازرگان جده رفته ، او را وداع گويم . پس از آن نزد تو آيم . مغربى گفت : برو و خاطر او بدست آورده ، بازگرد .\r\nپس جوذر برفت و ببازرگان گفت : برادر خود را در طواف بديدم . بازرگان گفت : برو و او را به اين منزل بياور و از بهر او ضيافت كن . جوذر گفت : او خداوند مال و نعمت است و در نزد او بسى خادمانند . حاجت بضيافت ندارد . بازرگان بيست دينار به دو داده ، گفت : ذمت من برى كن . آنگاه جوذر او را وداع كرده ، از نزد او بيرون آمده ، در راه بمرد فقيرى برسيد . بيست دينار به آن فقير داده ، بسوى عبد الصمد مغربى روان شد . چند روزى با او بود تا حج بجاآوردند . آنگاه مغربى ، خاتمى را كه از گنج شمردل بيرون آورده بود ، بجوذر داد و به او گفت :\r\nاين خاتم بگير كه ترا به مقصود رساند . از آن‌كه او را خادمى است . رعد قاصف نام دارد . هروقت كه تو دست بر نقش خاتم نهى ، خادم نزد تو حاضر آيد و هر چه فرمائى ، درحال ، بجاى آورد . پس مغربى در پيش چشم او دست بنقش خاتم نهاد . درحال ، خادم پديد گشت و ميگفت : لبيك يا سيدى ، چه مىخواهى كه اكنون بجا آورم ؟ آيا شهرى خراب را همىخواهى آباد كنم و يا شهرى آباد را خراب سازم و يا ملكى را همىخواهى بكشم و سپاه او را برشكنم ؟ مغربى گفت : اى رعد قاصف ، اين جوان ، خواجهء تو شد . هرچه فرمان دهد ، اطاعت كن . پس خادم بازگشت . جوذر گفت : اى خواجه ، آرزوى وطن دارم . مغربى گفت : خادم را بخواه . چون حاضر آيد ، بدوش او سوار شو . و اگر بگوئى امروز مرا به شهر خود برسان ، او ترا مخالفت نكند . آنگاه جوذر ، مغربى را وداع كرده ، دست بنقش خاتم بماليد . درحال ، رعد قاصف حاضر آمد و گفت : لبيك يا سيدى ، هرچه بفرمائى بجا آورم . جوذر به او گفت : امروز مرا بمصر برسان . خادم ، او را بدوش گرفته ، بر هوا بپريد . از آغاز ظهر تا نيمهء شب هميپريد تا اينكه او را در ميان ساحت خانهء خود فرود آورد . آنگاه جوذر نزد مادر شد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nچون مادر ، او را بديد ، برخاسته ، بگريست و آنچه از ملك ببرادران او رفته بود ، بجوذر گفت كه چگونه ايشان را بيازرد و خرجين طلسم و خرجين زر و گوهر از ايشان بستد . جوذر اين حكايت به خود هموار نكرده ، بمادر گفت : بر گذشته محزون مباش كه اكنون به تو بنمايم كه چه خواهم كرد و برادران خود را چگونه خواهم آورد . آنگاه دست بخاتم بماليد . خادم حاضر آمد و گفت : لبيك يا سيدى ، چه ميخواهى ؟ جوذر گفت : همىخواهم كه برادران مرا از زندان ملك بدر آورى . درحال ، خادم به زمين فرورفت و از ميان زندان بيرون آمد . و سالم و سليم در محنتى سخت و اندوهى بزرگ بودند و تمناى مرگ ميكردند و به يكديگر ميگفتند : رنج و محنت ما دير كشيد . تا كى درين زندان خواهيم بود ؟\r\nاكنون مرگ از براى ما راحت است . ايشان درين گفت‌وشنود بودند كه زمين بشكافت و رعد قاصف پديد شد و ايشان را برداشته ، به زمين فرورفت . و ايشان از غايت بيم ، بى خود شدند . چون به خود آمدند ، خويشتن را در خانهء مادر بنزد برادر خود ، جوذر ديدند . جوذر بايشان مرحبا گفت . ايشان سر به زير افكنده ، بگريستند .\r\nجوذر بايشان گفت : گريه مكنيد . كه شيطان و طمع ، شما را بر آن داشت كه مرا فروختيد . و لكن من از يوسف عليه السلم تسلى ميگيرم كه برادران او با وى بيش از آن كردند كه شما با من كرديد ، كه او را بچاه درافكندند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نوزدهم برآمد\r\nگفت : اى ملك جوان‌بخت ، جوذر با برادران گفت : اكنون توبه كنيد و از خداى تعالى طلب آمرزش نمائيد كه او بخشنده و رحيم است . و من از شما درگذشتم . شما را باكى نيست . پس جوذر ايشان را دلجوئى همىكرد تا خاطر ايشان برآسود . و جوذر ، رنجهائى كه از رئيس كشتى برده بود ، همه را بيان كرد و جمع آمدن خود را با شيخ عبد الصمد مغربى بازگفت و ايشان را از قضيهء خاتم\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nآگاه كرد . ايشان گفتند : اى برادر ، اين‌بار بر ما مگير . اگر بار ديگر به كارهاى بد خويشتن بازگرديم ، بهر عقوبت كه ما را سزاوار دانى ، بكن . جوذر گفت : هراس مكنيد . و لكن از آنچه ملك با شما كرده ، مرا بياگاهانيد . گفتند : ما را بيازرد و خرجين از ما بستد .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nآنگاه جوذر دست بخاتم بماليد . درحال ، خادم حاضر آمد . برادران جوذر چون او را بديدند ، ازو بترسيدند و گمان كردند كه خادم را بكشتن ايشان خواسته . بسوى مادر بگريختند و گفتند : اى مادر ، ما را در پناه خود جاى ده و ما را شفاعت كن . مادر گفت : هراس مكنيد . كه برادر بشما از من مهربان‌تر است .\r\nآنگاه جوذر با خادم گفت : آنچه كه در خزانهء ملك است ، همه را نزد من آور و چيزى برجا مگذار و خرجين طلسم و خرجين زر و گوهر نيز بياور . خادم در حال برفت و خرجين‌ها را با آنچه در خزانه بود ، بياورد و گفت : يا سيدى ، چيزى بخزينه اندر نگذاشتم . جوذر ، خرجين زر و گوهر بمادر سپرد و خورجين طلسم در برابر خود بنهاد و بخادم گفت : همىخواهم كه امشب قصرى بلند بنا كنى و به آب زر ، نقشها در وى بنگارى و فرشهاى حرير بر آن بگسترى و تا روز نيامده ، اين كارها بانجام رسانى . خادم پذيره شد و به زمين فرورفت . آنگاه جوذر ، طعامها از خرجين بيرون آورده ، بخوردند و بخفتند .\r\nو اما خادم ، اعوان خود را جمع آورده ، به بنا كردن قصر مشغول شدند .\r\nبعضى از ايشان سنگ ميآورد و بعضى بنا ميكرد و بعضى سپيد مينمود و پاره‌اى فرش ميگسترد . و هنوز روز برنيامده بود كه قصر بانجام رسيد و خادم نزد جوذر آمده ، به او گفت : يا سيدى ، قصر بانجام رسيد . اگر خواهى آن را تفرج كنى ، قدم رنجه دار . آنگاه جوذر با مادر و برادران بقصر اندر شدند . قصرى ديدند بس عالى و وسيع كه از حسن نظام او عقول ، حيران ميشد . جوذر فرحناك گشت و بمادر گفت : اين قصر از براى تو بنا كرده‌ام . مادر ، او را دعا كرده ، در قصر ساكن شد .\r\nآنگاه جوذر دست بخاتم نهاد . خادم حاضر آمد و به او گفت : هزار تن كنيزكان سپيد نكوروى و چهل تن كنيزكان سياه و چهل تن مملوك و چهل غلام حاضر آور . درحال ، خادم با چهل تن از اعوان خود ببلاد هند و عجم رفتند و هرجا دخترى و پسرى خوبروى مىيافتند ، او را مىربودند تا اينكه كنيزكان و غلامكانى كه جوذر گفته بود ، تمام شد و ايشان را به خانه آوردند و بجوذر\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبنمودند . جوذر ايشان را پسنديد و با خادم گفت : از براى هر يكى از اينها حلهء فاخر بياوريد و از براى من و مادرم حله‌ها بياوريد . خادم ، تمامت آنچه جوذر خواسته بود ، بياورد و بكنيزكان بپوشاند . جوذر نيز حله‌هاى ديبا دربر كرد و برادرانش را خلعت بداد . آنگاه جوذر نشسته ، كنيزكان و غلامان از چپ و راست بايستادند . جوذر بپادشاهان ، و برادرانش بوزيران همىمانستند . ايشان را كار بدينجا رسيد .\r\nو اما خازن ملك مصر چون بخزينه اندر شد ، چيزى در آنجا نديد .\r\n بگشت بيهش و از بيم جان چنان پنداشت * كه هست افعى پيچانش بر ميان زنار \r\nدرحال ، صيحه زد و بى خود بيفتاد . چون به خود آمد ، از خزانه بيرون شد و بنزد ملك درآمد و گفت : اى ملك ، بدان كه خزانه را تهى كرده‌اند . ملك گفت :\r\nچگونه مال خزانهء من توان برد ؟ خازن گفت : به خدا سوگند ديروز در خزانه ، همه چيز برجاى بود . امروز چون در خزانه شدم ، او را تهى يافتم . ولى درها بسته بود و نقبى هم بخزانه نديدم و دزدى بدانجا نيامده . نمىدانم سبب اين كار چيست ؟\r\nملك پرسيد : خرجين‌ها نيز از آنجا برده‌اند يا نه ؟ خازن گفت : آرى . ملك را عقل از سر بپريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيستم برآمد\r\nگفت : اى ملك جوان‌بخت ، ملك سراسيمه برپاى خاسته ، با خازن بخزانه اندر شدند . چيزى در خزانه نيافتند . ازين حادثه محزون گشت و گفت : كيست كه از سطوت من بيم نكرده ، خزانهء من بغارت برده ؟ آنگاه در غضب شد و بيرون آمد . بديوان برنشست . بزرگان لشگر بيامدند و از خشم ملك همىترسيدند .\r\nملك گفت : اى لشگريان ، دوش خزانهء مرا بغارت برده‌اند . نميدانم كيست كه از\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمن هراس نكرده و خزانهء من برده است ؟ لشگريان از خازن پرسيدند . خازن گفت : دوش خزانه را همه چيز بر جا بود . امروز خزانه را تهى يافتم و نقبى در آنجا نديدم و او را قفل ، نشكسته بود . لشگريان ازين سخن در عجب شدند و هيچيك جوابى نگفتند . مگر همان مرد سپاهى كه نمامى از سليم و سالم كرده بود ، گفت : اى ملك ، من تمامت شب ، بناها ديدم كه قصر بنا ميكردند . چون روز برآمد ، معموره‌اى يافتم كه نظير ندارد . از خداوند او جويان شدم . گفتند : جوذر آمده و اين قصر بنا كرده و در نزد او كنيزكان و بندگان هستند و مالى بسيار از اين سفر آورده و برادران خود را از زندان خلاص داده . او را در خانهء خويشتن ، سلطنتى است . ملك گفت : در زندان نظاره كنيد . چون نظاره كردند ، سليم و سالم را در زندان نيافتند و ماجرا بملك حديث كردند .\r\nملك گفت : خصم من آشكار شد . هركس سليم و سالم را از زندان بيرون كرده ، همانا او خزانهء من بيغما برده . وزير پرسيد : يا سيدى ، آن كيست ؟\r\nملك گفت : جوذر كه برادران خود را با خرجين‌ها برده است . و لكن اى وزير ، اميرى را با پنجاه تن از دليران بفرست كه او را با برادران او بگيرند و مهر بر همه مال او بگذارند و ايشان را نزد من آورند تا عبرت مردمانش كنم . وزير گفت : اى ملك ، در خشم مشو . كسى كه در يك شب قصرى بنا كند ، در دنيا كس با او برابرى نتواند كرد . و من ميترسم كه اگر اميرى بفرستى ، امير ترا محنتى روى دهد . تو اكنون صابر باش تا من تدبيرى كنم و حقيقت كار بدانم . ملك گفت : اى وزير ، تدبير كن . وزير گفت : او را بمهمانى بطلب و دوستى بر وى آشكار كن و از حالت او بازپرس . اگر او را زورمند يافتى ، در گرفتن او حيلتى بايد كرد . و اگر ضعيف بينى ، درحال ، بگرفتن او فرمان ده . ملك گفت : اميرى بفرست و او را بمهمانى دعوت كن .\r\nپس وزير ، اميرى را كه عثمان نام داشت و بسيار احمق و خودپسند و متكبر بود ، بسوى جوذر روانه كرد كه او را بضيافت بخواند . چون امير عثمان بقصر جوذر برسيد ، بر در قصر ، خواجه‌سرائى را ديد كه بكرسى نشسته .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخواجه‌سراى از بهر امير عثمان برنخاست . امير عثمان با پنجاه تن دليران كه با او بودند ، پيش رفته ، به او گفت : اى غلامك ، خواجهء تو كجاست ؟ گفت : بقصر اندر است . و آن غلام سخن ميگفت ولى تكيه زده بود . راست نمىنشست . امير عثمان از آن حالت در خشم شد و به او گفت : اى غلامك پليد ، مگر از من شرم ندارى كه من با تو سخن ميگويم و تو چون زنان آبستن بيك پهلو افتاده‌اى ؟\r\nغلام گفت : سخن دراز مكن و به راه خود شو . چون امير عثمان اين سخن بشنيد ، خشمگين گشته ، تيغ بركشيد و خواست خواجه‌سراى را بزند . و نميدانست كه او عفريتى است از جنيان . پس چون خواجه‌سرا تيغ بركشيدن او را بديد ، برخاسته ، تيغ ازو بگرفت و با پشت تيغ چند بار او را بزد . اين كار بتابعان امير دشوار شد كه غلامكى خواجهء ايشان را بزند . آنگاه تيغها بركشيدند . غلام درحال ، دبوسى برداشته ، بهر يكى از ايشان كه دبوسى ميزد ، در خون خود غرق ميكرد . پس ايشان همىگريختند و غلام ، ايشان را همىزد تا اينكه از قصر دور شدند . و غلامك بازگشته ، بر كرسى نشست و از هيچكس باك نداشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و يكم برآمد\r\nگفت : اى ملك جوان‌بخت ، خواجه‌سرا بازگشت و بر كرسى بنشست و امير عثمان و تابعان با حالت زبون بازگشته ، در پيشگاه ملك شمس الدوله بايستادند و از آن چه روى داده بود ، ملك را بياگاهانيدند . و امير عثمان بملك گفت : اى ملك جهان ، چون من بدر قصر برسيدم ، خواجه‌سرا را در كنار در به كرسى زرين نشسته يافتم كه بسيار متكبر بود . چون مرا بديد ، بيك پهلو بيفتاد و مرا حقير شمرد و از براى من برنخاست . من با او سخن ميگفتم و او بيك پهلو افتاده ، مرا پاسخ ميداد . من در خشم شدم و دبوس بركشيده ، قصد او كردم . او دبوس از من بگرفت . مرا و جماعت مرا به آن دبوس بزد و جمعى را با خاك يكسان كرد . مرا\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nطاقت مقاومت نماند . از پيش او بگريختم . ملك را از اين سخن ، خشم افزون گشته ، گفت صد تن از دليران روى بر وى گذارند . درحال ، صد تن روى بسوى خواجه‌سراى كردند . چون خواجه‌سرا را چشم بديشان افتاد ، دبوس به كف گرفته ، بسوى ايشان برخاست و ايشان را همىزد تا اينكه از پيش او بگريختند . و خادم بازگشته ، بر كرسى بنشست . و اما صد تن دليران كه از خادم گريخته بودند ، بسوى ملك بازگشتند و او را از حادثه آگاه كردند و گريختن خويشتن بملك بازگفتند . ملك گفت دويست تن بروند . دويست تن برفتند . شكست خورده ، با خوارى و مذلت بازگشتند . ملك به وزير گفت : از تو هميخواهم كه با پانصد تن رفته ، بسرعت او را نزد من آورى و خواجهء او جوذر و برادران وى را نيز گرفته ، نزد من آورى . وزير گفت : اى ملك ، مرا حاجت بلشگر نيست . من تنها بسوى او شوم . ملك گفت : برو و آنچه را كه راى تست ، بكن .\r\nپس وزير ، سلاح دور انداخته ، جامه سپيد در بر كرد و سبحهء بدست گرفت و تنها همىرفت تا بقصر جوذر برسيد . خواجه‌سرا را ديد كه به كرسى نشسته . پيش رفت و با ادب در پهلوى او بنشست و او را سلام داد . خواجه‌سرا رد سلام كرد و گفت : اى آدميزاد ، چه مىخواهى ؟ چون وزير شنيد كه او وزير را آدميزاد خطاب كرد ، دانست كه آن غلام از جنيانست . از بيم او اندامش لرزيدن گرفت و به او گفت : يا سيدى ، خواجهء تو جوذر در اينجاست يا نه ؟ گفت : آرى .\r\nبقصر اندر است . وزير گفت : يا سيدى ، نزد او رفته ، بگو كه ملك شمس الدوله از براى او بزمى فروچيده و او را بمهمانى طلبيده . سلامش هميرساند و ميگويد كه منزل ما را شرف از قدوم تست . خواجه‌سرا گفت : تو در اين مكان بايست تا من با خواجه مشورت كنم . وزير در آنجا بايستاد . خواجه‌سراى جن بقصر اندرآمد و بجوذر گفت : اى خواجه ، بدان كه ملك ، اميرى را با پنجاه تن سوار بسوى تو فرستاد . من او را بزدم و بشكستم . پس از آن صد تن بفرستاد . باز ايشان را گريزاندم . آنگاه دويست مرد فرستاد . ايشان را نيز شكست دادم . پس از آن وزير را فرستاده ، ترا بمهمانى هميخواند . ترا جواب چيست ؟\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nجوذر گفت : وزير را بدينجا بياور . خواجه‌سرا از قصر بدرآمد و وزير را نزد جوذر برد . وزير ، جوذر را از ملك ، بزرگتر يافت و از حسن بناى قصر حيران شد و خود را نسبت بجوذر بسيار پست دانست . آنگاه زمين ببوسيد و او را دعا گفت . جوذر گفت : اى وزير ، چه كار دارى ؟ وزير گفت : يا سيدى ، ملك شمس الدوله دوستدار تست . ترا سلام مىرساند و بسى ترا مشتاقست . بزمى فروچيده ، قصد مهمانى تو دارد . جوذر گفت : چون دوستدار منست ، از من او را سلام برسان و بگو كه او نزد من آيد . وزير همىخواست كه بازگردد . جوذر ، خاتم بدرآورده ، دست برو بماليد و خادم را بخواست و به او گفت : حله از بهترين حله‌ها براى من بياور . خادم ، حلهء فاخر بياورد . جوذر بوزير گفت : اين حله بپوش .\r\nوزير حله بپوشيد . جوذر گفت : اكنون برو و ملك را از آنچه گفتم ، آگاه كن .\r\nوزير بيرون آمد . آن حله كه مانند او را نپوشيده بود ، دربر داشت . چون نزد ملك درآمد ، حالت جوذر به او بازگفت و خوبى قصر و آنچه كه در قصر بود ، بملك بنمود و گفت : جوذر ، ترا مهمان همىخواند . ملك با همهء سپاه سوار گشته ، رو بسوى خانهء جوذر گذاشتند .\r\nو اما جوذر ، خادم خاتم را فرمود كه از اعوان خود ، گروهى را به صورت انسيان حاضر آورد كه در ساحت خانه ، مانند لشكر صفها بركشند تا ملك از ايشان هراس كند و بداند كه سطوت من از سطوت او بيشتر است . درحال ، خادم ، دويست تن از عفريتان به صورت لشگريان حاضر آورد كه همگى تيغهاى گران‌قيمت بر ميان بسته بودند . چون ملك بقصر جوذر رسيد و آن قوم را بديد ، از ايشان بهراس اندر شد . آنگاه بنزد جوذر رفته ، او را ديد چون پادشاهان نشسته است . او را سلام داد . جوذر از براى او برخاسته و مقامى از بهر او نگذاشت و او را جواز نشستن نداد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nچون شب ششصد و بيست و دويم برآمد\r\nگفت : اى ملك جوان‌بخت ، چون ملك نزد جوذر شد ، او را نشستن نفرمود تا اينكه بيم بر ملك غالب شد . نشستن نيارست و بيرون آمدن نتوانست و با خود گفت :\r\nبسا هست كه آزار منش اندر خاطر است . از آن‌كه من برادران او را اذيت كرده‌ام . پس از آن جوذر گفت : اى ملك ، امثال تو نشايد كه مردمان را ستم كند و مال ايشان بگيرد . ملك گفت : يا سيدى ، بر من مگير . كه حرص و طمع ، مرا به اين كار بداشت و اگر گناه نمىبود ، بخشايش نمىشد . و ملك از گذشته ، معذرت همىخواست و اين شعر همىخواند :\r\n بنده‌وار آمدم بزنهارت * كه ندارم سلاح پيكارت \r\nو پيوسته فروتنى ميكرد تا اينكه جوذر گفت : من بر تو بخشودم . آنگاه جواز نشستن داد . ملك بنشست . جوذر او را خلعت امان عطا كرد و برادرانش را بگستردن سفره بفرمود . چون طعام بخوردند ، خادمان و لشگريان را يكسره خلعت ببخشود و ايشان را گرامى بداشت و ملك را ببازگشتن اشارت كرد . ملك از خانهء جوذر بدرآمد .\r\nپس از آن ، همه روزه بخانهء جوذر ميرفت و او را ديوان برپاى نبود مگر در خانهء جوذر . و در ميان جوذر و ملك ، مودت افزون گشت و ديرگاهى بدين حالت بودند . روزى ملك با وزير خود خلوت كرد و به او گفت : اى وزير ، من هميترسم كه جوذر مرا بكشد و مملكت از من بگيرد . وزير گفت : اى ملك ، اگر از او بيم دارى ، دختر خود به دو تزويج كن كه ترا با او يگانگى پديد شود . ملك گفت : اى وزير ، تو در ميان من و او توسط كن . وزير گفت : او را بمهمانى بطلب .\r\nپس از آن دختر خود را بفرما كه خويشتن را با زيورها بيارايد و از برابر منظره بگذرد و خود را به دو نمايد . چون جوذر او را ببيند ، برو مايل شود . آنگاه من او\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nرا باخبر كنم كه آن دختر ، دختر ملك است . و با او همه روزه سخن گويم ، چنانچه او نداند كه تو ازين كار آگاهى . تا اينكه او دختر تو را خواستگارى كند .\r\nچون تو دختر به دو تزويج كنى ، در ميان شما بيگانگى نماند و تو ازو ايمن باشى و اگر او بميرد ، تو او را وارث شوى . ملك گفت : اى وزير ، راست گفتى . آنگاه ضيافتى ساخته ، جوذر را مهمان خواست . جوذر بسراى سلطان درآمد و آن روز را با انس تمام بحديث بنشستند . و ملك ، زن خود را سپرده بود كه دختر را بيارايد و از در مجلس بگذراند . زن نيز چنان كرد كه ملك سپرده بود . چون جوذر را بر وى نظر افتاد ، رگهاى او سست شد و عشقش سخت گشت و رنگش بپريد . وزير گفت : اى خواجه ، چونست كه ترا دگرگون همىبينم ؟ جوذر گفت :\r\n كه برگذشت كه بوى عبير ميآيد * كه ميرود كه چنين دل‌پذير ميآيد \r\nاى وزير ، اين دخترك كه بود كه هوش از من ببرد و عقل از من بربود ؟\r\nوزير گفت : اين دختر شمس الدوله است . اگر ترا پسند افتاد ، من بملك سخن گويم تا او را به تو تزويج كند . جوذر گفت : اى وزير ، بملك سخن بگو . بجان خودم سوگند كه ترا هرچه خواهى ، بدهم و ملك نيز هرآنچه در مهر دختر بخواهد ، مضايقت نكنم تا ما را دوستى و پيوند ، استوار گردد . وزير به او گفت :\r\nخاطر آسوده دار كه مقصود دست دهد . پس از آن وزير بملك حكايت بازگفت و او را آگاه كرد كه : در مهر دختر ، هرچه از جوذر بخواهى ، مضايقت نكند .\r\nملك گفت : مهر دختر به من رسيده و دختر از كنيزكان اوست . من دختر را به دو تزويج ميكنم . اگر او بپذيرد ، احسان به من كرده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و سيم برآمد\r\nگفت : اى ملك جوان‌بخت ، گفت : اگر او بپذيرد ، احسان كرده است . پس آن شب\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nرا بخرسندى بروز آوردند . چون بامداد شد ، ملك شمس الدوله بديوان بنشست .\r\nشيخ الاسلام و جوذر حاضر آمدند . جوذر ، خواستگارى دختر كرد . ملك گفت :\r\nمهر دختر به من رسيده است . كتاب تزويج بنوشتند . جوذر بحاضر آوردن خرجينى كه زر و گوهر در آن بود ، بفرمود . چون خرجين بياوردند ، او در مهر دختر بملك بداد . پس طبل‌ها بكوفتند و مزمارها بنواختند و بزم عيش فروچيدند . جوذر در نزد دختر ملك شد و او را با ملك ، يگانگى پديد گشت و ديرگاهى با يكديگر بعيش و شادى سلطنت راندند .\r\nپس از آن ، ملك سپرى شد و سلطنت از جوذر خواستند و او را ترغيب همىكردند تا اينكه راضى شد و بسلطنت بنشست . و فرمود كه بقعه بر خاك ملك شمس الدوله بنا كردند و از بهر او اوقاف ترتيب داد . و سراى جوذر در محلت يمانيه بود . پس چون بسلطنت بنشست ، تكايا و مساجد بنا كرد و آن محلت بنام او موسوم گشت و او را جوذريه ميناميدند . يك سال پادشاهى كرد و سليم و سالم ، برادران او ، وزير ميمنه و ميسره بودند .\r\nچون سال به آخر رسيد ، سالم بسليم گفت : اى برادر ، تا كى حال بدين منوال خواهد بود ؟ و تا جوذر زنده است ، ما را از بزرگى و سعادت ، بهره نخواهد بود .\r\nسليم گفت : چه حيلت سازيم كه او را بكشيم و خاتم و خرجين ازو بستانيم ؟\r\nگفت : تو از من داناترى . سالم گفت : اگر تدبير كنم و او را بكشم ، آيا تو راضى خواهى شد كه من سلطان شوم و ترا وزير ميمنه گردانم و خاتم از من و خرجين از آن تو باشد ؟ سليم گفت : من به اين قسمت راضيم . پس هردو برادر از بهر مال دنيا و رياست ، بكشتن جوذر اتفاق كردند و بجوذر از راه حيلت گفتند : خاطر ما بدست آورده ، بخانهء ما اندر آى و مهمان شو تا بر سرهنگان افتخار كنيم . جوذر گفت : مضايقت نكنم . ولى بخانهء كدام يك از شما درآيم ؟ سالم گفت : بخانهء من اندر آى . پس از ضيافت من ، بخانهء برادرم سليم شو . جوذر گفت : چنان كنم . پس بخانهء سليم رفت . و از بهر او خوردنى فروچيدند و زهر بر آن خوردنيها كردند .\r\nچون جوذر طعام زهرآلود خورد ، درحال ، گوشت او بپاشيد . و سالم خواست كه\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخاتم از انگشت او درآورد ، نتوانست . آنگاه با كارد ، انگشت او ببريد و دست بنقش خاتم بماليد . درحال ، رعد قاصف حاضر آمد و به او گفت : لبيك يا سيدى ، هرچه خواهى بطلب . سالم گفت : برادر من سليم را بكش و مسموم و مقتول را برداشته ، در پيش چشم لشگريان بينداز . پس خادم خاتم ، سليم را گرفته ، بكشت\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو هردو را بيرون آورده ، پيش بزرگان لشگريان بينداخت . چون ايشان جوذر و سليم را كشته يافتند ، بهراس اندر شدند و بخادم گفتند : با ملك و وزير ، كه اين كار كرده ؟ خادم گفت : برادر ايشان سالم كرده است . كه ناگاه سالم روى بديشان كرده ، گفت : اى بزرگان لشگر ، من خاتم از برادر خود ، جوذر گرفتم و اينكه در پيش شما ايستاده ، عفريتى است كه خادم خاتم است و من او را بكشتن برادر خود ، سليم بفرمودم تا در ملك ، كسى با من منازعت نكند . اكنون كه پادشاه شما مقتول گشته ، من سلطان شما هستم . اگر بسلطنت من راضى نخواهيد شد ، خادم خاتم را بفرمايم تا خرد و بزرگ شما را بكشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و چهارم برآمد\r\nگفت : اى ملك جوان‌بخت ، سالم چون بلشگريان گفت خادم خاتم را بگويم تا خرد و بزرگ شما را بكشد ، همگى بيك بار گفتند : ما بسلطنت تو راضى هستيم . پس از آن فرمان داد كه برادرانش را به خاك سپارند . گروهى با جنازه برفتند و گروهى با سالم بگاه سلطنت روان شدند . سالم بكرسى بنشست . بزرگان دولت ، او را بيعت كردند . آنگاه گفت : همىخواهم كه زن برادر را تزويج كنم . گفتند : باش تا مدت عدت بگذرد . گفت : من عدت نميشناسم . كه امشب بايد با او ازدواج كنم . پس تزويج‌نامه بنوشتند و دختر ملك شمس الدوله ، زن جوذر را از اين قضيت آگاه كردند . گفت : بگذاريد تا بنزد من آيد .\r\nچون شب برآمد ، سالم نزد زن برادر شد . دختر شمس الدوله ، خرسندى بر او آشكار كرد و با جبين گشاده با او سخن گفت و زهر كارگر در آب كرده ، او را بكشت و خاتم برداشته ، بشكست و خرجين طلسم را بريده ، دو نيمه كرد تا كس بر آنها مالك نشود . پس از آن كسى نزد شيخ الاسلام فرستاد و او را از حادثه آگاه كرد تا كسى را بسلطنت بگزينند . اينست آنچه از حكايت جوذر بما\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nرسيده بود .\r\n\r\nحكايت عجيب و غريب\r\nو نيز اى ملك ، بما رسيده است كه : در زمان گذشته ، ملكى بود بزرگوار كه ملك گندم نان داشت . و آن پادشاهى دلير و كهن‌سال بود و در حالت پيرى ، خداى تعالى ، او را پسرى عطا فرمود . و آن پسر را بسبب زيادتى حسن و جمال ، عجيب نام گذاشت . و او را بدايگان بسپردند تا اينكه نشوونما كرد و بهفت سالگى برسيد . پدرش از براى او دانشمندى از اهل مملكت بگماشت . دانشمند ، شريعت و آئين خويشتن در مدت سه سال به دو بياموخت تا آن‌كه در آئين دين ، ماهر شد . با عالمان ، مناظره ميكرد و با حكيمان ، مجالست مىنمود . پس از آن فنون سوارى به او بياموخت تا اينكه سوارى شد دلير . و او را سال از ده فزون نگشته بود كه در همه كارها باهل زمان خود برترى يافت و فنون جنگ بشناخت .\r\nو هرگاه كه از بهر صيد سوار ميشد ، هزار سوار دلير با خود ميبرد . قبيله‌ها غارت مىكرد و راه قافله‌گان ميزد و دختران ملوك را باسيرى ميآورد تا اينكه از\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nهر سوى ، شكايت او را پيش پدر بردند . پدرش بپنج تن از غلامان فرمود كه او را بگيرند . غلامان برو گرد آمده ، او را بگرفتند و بازوان او را بسته ، بفرمان ملك در مكانى بزندانش كردند . يك شبانروز در زندان بود . آنگاه اميران نزد ملك شدند و زمين بوسه دادند و شفاعت عجيب كردند . ملك او را رها كرد . عجيب ده روز صبر كرد .\r\nپس از آن شبى بر پدر داخل شد و او خفته بود . تيغ بركشيده ، سر او را از تن جدا كرد . چون روز برآمد ، عجيب بكرسى برنشست و مردان خود را فرمود كه پولادپوش گشته ، در پيش او بايستند و شمشيرهاى برهنه در كف گيرند . پس چون اميران درآمدند ، ملك را كشته يافتند و پسر او را ديدند كه بر كرسى مملكت قرار گرفته . عقولشان حيران شد . عجيب بايشان گفت : اى قوم ، ديديد كه سلطان شما را چه روى داده . هركس كه مخالفت من كند ، با او چنان كنم كه با ملك كرده‌ام . اميران ازو هراس كردند و به او گفتند : تو پادشاه و پادشاه‌زادهء مائى .\r\nو در پيشگاه او زمين بوسه دادند و او را ثنا گفتند . عجيب از اطاعت ايشان فرحناك شده ، فرمود درهاى خزاين بگشودند و خواستهء بىشمار و خلعتى فاخر بديشان داد . ايشان ميان بطاعت بستند . عجيب ، خلعت‌ها بمشايخ عرب فرستاد و بلاد را به تصرف آورد . و عباد ، طاعت او واجب شمردند . مدت پنج ماه بحكمرانى بنشست .\r\nپس از آن خوابى ديد كه هراسان از خواب بيدار شد و ديگر خوابش نبرد . چون بامداد شد ، برگاه سلطنت قرار گرفت . لشگريان بار يافتند . پس از آن ملك ، معبران و منجمان را بخواست و بايشان گفت : دوش در خواب ديدم كه پدرم پيش من ايستاده و چيزى مثل زنبور از سر او بيرون آمد و بزرگ همىشد تا به مقدار يكى از درندگان گرديد . و او را چنگالها بود مانند خنجر . من ازو بيم كردم و مبهوت ماندم . ناگاه روى به من آورده ، چنگال به من زد و شكم من بدريد .\r\nدرحال ، من از خواب ، هراسان بيدار شدم . خواب مرا تعبير كنيد . معبران به يكديگر نظاره كردند و در رد جواب بفكرت اندر ماندند و به او گفتند : اى ملك ،\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nاين خواب دلالت مىكند بر اين‌كه از پدر تو مولودى هست كه آشكار خواهد شد و ميان تو و او عداوت پديد خواهد آمد . تو از او برحذر باش . عجيب چون سخن معبران بشنيد ، گفت : مرا برادرى نيست كه من ازو هراس كنم . اين تعبير ، خطاى محض است . معبران گفتند : نگفتيم ملك را ، جز آن‌كه دانستيم .\r\nپس ملك ايشان را بيازرد و از درگاه براند . و خود برخاسته ، بقصر پدر آمد و همسران پدر را آزمون كرده ، كنيزى را آبستن يافت كه هفت ماه برو گذشته بود . درحال ، دو تن غلام از غلامان خود خواسته ، بايشان گفت : اين كنيز را بگيريد و او را ببيشه برده ، او را سر ببريد . غلامكان ، كنيز را بگرفتند و روزى چند برفتند تا از شهر دور شدند و او را ببيشه‌اى كه درختان بسيار در آنجا بود ، بردند . ناگاه گروهى از زنگيان پديد آمدند . شمشيرها كشيده ، بر ايشان حمله كردند . آن دو غلام را بكشتند و كنيز در بيشه تنها ماند . از ميوه‌هاى آنجا مىخورد و از چشمه‌هاى آنجا مىآشاميد تا اينكه پسرى خوبروى بزاد . و او را بسبب غربتش ، غريب ناميد و ناف او را ببريد و در جامه‌اى از جامه‌هاى خود فروپيچيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و پنجم برآمد\r\nگفت : اى ملك جوان‌بخت ، كنيزك با خاطر ناشاد در بيشه بسرميبرد و پسر خود را شير ميداد كه ناگاه سوارى پديد شد كه جمعى پيادگان با او بودند و سگان شكارى و يوزها همراه داشتند . چون ايشان ببيشه درآمدند ، كنيزكى را ديدند كه پسرى در كنار دارد . با او گفتند : از انسيانى يا از جنيان ؟ كنيز گفت : اى بزرگان عرب ، از انسيانم . پس ايشان امير خويشتن را از كنيز آگاه كردند . و نام او امير مرداس بود و بزرگى بنى قحطان 7 داشت . با پانصد تن از شجاعان قبيله و عم‌زادگان بنخجير آمده بود كه بكنيزك برسيدند . كنيزك ، حكايت خود را آغاز\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nتا انجام حديث كرد .\r\nامير از كار او در عجب شد و او را گرفته ، بازگشتند . چون بنى قحطان رسيدند ، امير مرداس ، كنيزك را در مكانى جداگانه جاى داد و پنج تن كنيزكان بخدمتگذارى او بگماشت و او را بسى دوست داشت . تا اينكه با او ازدواج كرد و كنيز آبستن شد . چون مدت آبستنى بسر رسيد ، پسر قمر منظرى بزاد . و او را سهيم الليل نام نهاده ، بدايگان سپردند . با برادر خود ، غريب تربيت يافته ، بزرگ شد . امير مرداس ، ايشان را بدانشمندى سپرد كه علم و ادب به ايشان بياموزد .\r\nپس از آن بشجاعان عرب سپرد كه فنون سوارى بايشان بياموزند . هنوز پانزده ساله نبودند كه همه كارها ياد گرفتند و بشجاعان قبيله‌ها برترى جستند و هر يكى به هزار سوار حمله ميكرد .\r\nو مرداس ، دشمنان بسيار داشت . و در همسايگى او اميرى بود حسان بن ثابتش ميگفتند كه با مرداس ، صداقتى داشت . و او را دخترى بود كه به يكى از بزرگان قبيله تزويج كرده ، امير مرداس را بضيافت خوانده بود . امير دعوت او را اجابت كرده ، پانصد سوار با خود برد و چهارصد سوار دلير از بهر پاس حريم خود برجاى گذاشت . رفتند تا بحسان برسيدند . حسان او را استقبال كرده ، به منزل برد و در برترين مقامى بنشاند و بزرگان و سواران قبايل نيز بيامدند . امير حسان از بهر ايشان وليمه‌ها داد تا اين‌كه ايام عيش بنهايت رسيد . عربهاى قبايل به منزل‌هاى خويشتن بازگشتند . امير مرداس چون بازگشت و بقبيلهء خود برسيد ، دو تن كشته در آنجا يافت كه پرندگان بر ايشان گرد آمده بودند . دلش لرزيدن گفت . چون داخل قبيله شد ، غريب را ملاقات كرد كه با اسلحه و زره ايستاده بود .\r\nامير مرداس گفت : اى غريب ، اين چه حالتست ؟ غريب گفت : حمل بن ماجد با پانصد دلير از قوم خود بر ما هجوم آورد .\r\nو سبب اين بوده است كه امير مرداس ، دخترى داشت مهديه نام كه هيچ ديده نيكوتر از او نديده . حمل بن ماجد ، بزرگ بنى تيهان 8 چون آوازهء حسن او بشنيد ، با پانصد دلير سوار گشته ، بسوى مرداس آمد و دختر او را خواستگارى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nكرد . مرداس او را نااميد بازگردانيد و خواهش او نپذيرفت . و پيوسته حمل بن ماجد در كمين مرداس نشسته ، انتظار همىكشيد . تا اين‌كه مرداس بمهمانى حسان رفته ، از قبيله دور شد . حمل بن ماجد فرصت يافته ، با مردان شجاع سوار گشته ، رو ببنى قحطان گذاشت و جمعى از سواران قبيله را كشت و بقية السيف بكوه‌ها بگريختند و غريب و برادرش سهيم الليل با صد تن سوار شجاع بنخجيرگاه رفته بودند . وقتى بازگشتند ، حمل بن ماجد را ديدند كه بقبيله غالب گشته‌اند و دختران قبيله را گرفته‌اند و مهديه دختر مرداس را نيز گرفته ، به اسيرى هميبردند . چون غريب اين حالت بديد ، از صواب دور شد و بانگ ببرادر خود ، سهيم الليل زد و به او گفت : اى تخمهء ناپاك ، مگر نمىبينى كه مال قبيله را غارت كرده ، دختران او را به اسيرى مىبرند ؟ درحال ، سهيم و غريب با صد تن سوار شجاع بدشمنان حمله كردند و غريب را هر لحظه ، خشم افزون مىشد و سرهاى دليران را از تن جدا مىكرد و جام اجل بر ايشان همىنوشانيد تا اينكه بحمل بن ماجد برسيد . ديد كه مهديه را هميبرد . آنگاه برو حمله آورده ، نيزه‌اى برو گذاشته ، او را از زين بگردانيد . چون سواران بنى تيهان اين حالت بديدند ، بگريختند . و غريب ، اسيران را خلاص كرده ، اين ابيات همىخواند :\r\n جهاندار پيروز يار منست * سر اختر اندر كنار منست\r\nبه مردى نيايد كسى همرهم * اگر جان ستانم وگر جان دهم\r\nبدشمن نمايم همىهرچه هست * ز مردى و پيروزى و زور دست \r\nو هنوز ابيات به انجام نرسيده بود كه مرداس در رسيد و از ديدن آن حالت مدهوش گشت . غريب ، او را تسلى داد و سلامت او را تهنيت گفت و تمامت آن‌چه بقبيله رفته ، با او بيان كرد . مرداس كردار او را بپسنديد و شكر نيكوئيهاى او به جا آورده و گفت : الحمد للّه كه تربيت من در تو ضايع نشد . آن‌گاه مرداس در سرادق خود فرود آمد و مردان پيش او بايستادند و اهل قبيله بغريب ثنا گفتند و با مرداس گفتند : اى امير ، اگر غريب نمىبود ، كسى از قبيله سالم\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nنمىماند . پس مرداس ، شكر نيكوئيهاى غريب را بجاآورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nچون شب ششصد و بيست و ششم برآمد\r\nگفت : اى ملك جوان‌بخت ، اما غريب چون مهديه دختر مرداس را از اسيرى حمل بن ماجد خلاص داد و حمل را بكشت ، خود اسير عشق مهديه شد و تير مژگان او به سينه‌اش كارگر آمد و در دام عشقش بيفتاد و هيچ‌گاهى خيال مهديه از خاطر غريب بدر نمىرفت . خواب و خور برو حرام شد . همه روزه سوار گشته ، بكوهها مىرفت و اشعار مىخواند تا اينكه آثار عشق درو پديد شد . راز خود ببعضى از ياران آشكار كرد و خبر او در ميان قبيله انتشار يافت . تا اين حكايت بمرداس رسيد .\r\nمرداس خشمگين گشت و از غايت خشم برخاست و بنشست و ماه و خورشيد را دشنام داد و گفت : هركس كه تخمكان ناپاك بپرورد ، پاداش او همين است . و لكن اگر من غريب را نكشم ، در زير ننگ بخواهم ماند . پس از آن با مردى از خردمندان قبيله در كشتن غريب مشورت كرد و راز خود بر او آشكار نمود . آن مرد دانا گفت : اى امير ، دو روز بيش نيست كه غريب ، دختر ترا از اسيرى خلاص كرده . اگر از كشتن او ناگزيرى ، چنان كن كه در دست ديگرى كشته شود . تا كسى بر تو گمان بد نبرد . مرداس راى او را بپسنديد و از شجاعان قبيله ، يكصد و پنجاه سوار برگزيد و ايشان را بكشتن غريب ترغيب همىكرد . تا اين‌كه غريب بنخجيرگاه شد . مرداس ، سواران را برداشته ، در راه غريب بكمين نشستند . از قضا در آن هنگام كه مرداس با سواران خود در ميان درختان كمين كرده بودند ، پانصد سوار شجاع بر ايشان هجوم آوردند . شصت تن از ايشان را كشته و نود تن اسير كردند و بازوان امير مرداس را نيز ببستند . و سبب اين بوده است كه چون حمل بن ماجد با قوم خود كشته شدند ، بقيه بگريختند و برادر حمل بن ماجد را از حادثه آگاه كردند . جهان در چشمش تار گشت . سواران قبيله را جمع آورده ، پانصد تن شجاع از ايشان برگزيده و بخونخوارى برادران\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nروان گشت و در آن مكان كه امير مرداس كمين كرده بود ، به او رسيد . جمعى را كشته و جمعى را با امير مرداس اسير كردند . دو سه فرسنگى رفته ، در جائى از بهر راحت فرود آمدند . و با سواران خود ميگفت : ما را اصنام يارى كردند و خونخواهى را بما آسان نمودند . اكنون از مرداس پاس داريد تا او را ببدترين عقوبت بكشم . پس قبيلهء حمل بن ماجد فرحناك بخفتند و مرداس با ياران خود گرفتار و از زندگانى نوميد بودند . برادر حمل بن ماجد را با مرداس كار بدينگونه شد .\r\nو اما سهيم الليل نزد خواهر خود ، مهديه رفت . و او مجروح بود . مهديه بر پاى خاسته ، دستهاى او را ببوسيد و گفت : دستهاى تو شل مباد و بشماتت دشمنان گرفتار نگردى . كه اگر تو و غريب نبوديد ، ما از اسيرى خلاص نمىيافتيم . و لكن اى برادر ، بدان كه پدرت با پانصد سوار بغريب كمين كرده و قصد كشتن او دارد . تو ميدانى كه كشتن غريب ، زيانيست بزرگ . كه او عرض شما نگاه داشته و مال شما را خلاص كرده است . سهيم چون اين سخن بشنيد ، خشمگين گشت و درحال ، اسلحه جنگ پوشيده ، سوار شد و بنخجيرگاهى كه برادرش رفته بود ، برفت . برادر را ديد كه نخجير بسيار صيد كرده . پس سهيم پيش رفته ، برادر را سلام داد و به او گفت : اى برادر ، عهد و وفاى تو چنين نبود .\r\nچرا مرا آگاه نكرده بنخجيرگاه درآمدى ؟ غريب گفت : به خدا سوگند چون تو مجروح بودى ، من خواستم كه براحت اندر باشى . سهيم گفت : اى برادر ، از پدرم برحذر باش كه او با پانصد تن سوار به قصد كشتن تو بيرون آمده . غريب گفت :\r\nخداى تعالى او را گرفتار كيد و مكر خويش خواهد كرد .\r\nآنگاه غريب و سهيم بسوى شهر بازگشتند و در تاريكى شب همىراندند كه بباديه‌اى برسيدند كه قبيلهء بن ماجد در آنجا بودند . چون شيههء اسبان قبيله به گوش غريب و سهيم آمد ، سهيم گفت : اى برادر ، گمان من اينست كه پدرم با سواران خود در اين مكان در كمين تو نشسته‌اند . درحال ، غريب از اسب فرود آمد و لگام ببرادر سپرده ، گفت : تو در همين جاى قرار گير تا من خبر باز آورم .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nپس غريب پياده برفت و بقبيله نزديك شد . ديد كه قبيله مرداس نيستند . ولى از ايشان شنيد كه نام مرداس همىبرند و ميگويند او را در ميان قبيلهء خود خواهيم كشت . غريب از اين سخن دانست كه مرداس گرفتار گشته . با خود گفت كه : بجان مهديه سوگند تا مرداس را خلاص نكنم ، از اين مكان نخواهم گذشت . كه مبادا خاطر مهديه را ملالى رسد . آنگاه بجستجوى مرداس همىگشت تا اينكه او را بستهء كمند دشمنان يافت . در پهلوى او نشسته ، گفت : اى عم مهربان ، اين چه حالتست و از بهرچه گرفتارى ؟ مرداس چون غريب را بديد ، از فرحناكى برفت و به او گفت : اى فرزند ، بآئين و كيش خودم سوگند كه مهديه از آن تست . در حال ، غريب بند ازو برداشت و گفت : بسوى سواران شو . كه پسرت سهيم الليل نيز در آنجاست . مرداس بسوى سواران روان گشت و بپسر خود سهيم الليل برسيد . و غريب ، گرفتاران را يكىيكى همىگشود تا اينكه همه را گشود و ايشان را از ميان دشمنان دور كرد و اسب و اسلحه از براى ايشان فراهم آورده ، بايشان گفت : اكنون سوار گشته ، بگرد دشمنان پراكنده شويد و بانگ بر ايشان بزنيد .\r\nايشان بانگ برزدند كه : آيا آل قحطان . آواز ايشان بكوهها فروپيچيد . دشمنان گمان كردند كه قوم مرداس بر ايشان هجوم آورده . آنگاه اسلحهء خويشتن بگرفتند و به يكديگر بيفتادند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و هفتم برآمد\r\nگفت : اى ملك جوان‌بخت ، اسلحهء خويش برداشته ، يكديگر را كشتند تا آفتاب برآمد . در اين حال ، غريب با سواران خود بر ايشان حمله كرده ، جمعى را بكشت و بازماندگان بگريختند . بنى قحطان ، غنيمت بسيار از اسب و اسلحه بدست آورده ، بازگشتند تا بميان قبيله برسيدند . آنان كه مقيم بودند ، بملاقات ايشان بيرون آمدند و بسلامت ايشان فرحناك شدند . و هركس در خيمهء خود\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nقرار گرفت . غريب نيز در خيمهء خويش قرار گرفت و جوانان قبيله برو جمع شدند و خرد و بزرگ برو تحيت ميگفتند . چون مرداس ، غريب را ديد كه جوانان برو گرد آمده‌اند ، بيش از پيش با او دشمن گشت و كينهء او را در دل گرفت و روى بعشيرت خود كرده ، بايشان گفت : كينهء غريب در دل من افزون گشت و از جمع آمدن اين جوانان برو اندوهگين شدم . كه فردا او بقهر و غلبه ، مهديه را از من خواهد گرفت . مشيرى به او گفت : اى امير ، از او چيزى بخواه كه به دادن آن قدرت نداشته باشد . مرداس را تدبير او پسند افتاد و آن شب ، فرحناك بخفت .\r\nچون روز برآمد ، در مرتبت خويش بنشست و وجوه عرب برو گرد آمدند . و غريب نيز با جوانان بيامد . در پيش او زمين بوسه داد و امير مرداس ، انبساط آشكار كرد و برپاى خاسته ، او را در پهلوى خويش بنشاند . غريب گفت :\r\nاى عم ، وعدهء خود را وفا كن . امير مرداس گفت : مهديه جز تو كسى را نشايد .\r\nو لكن تو بضاعتى ندارى و ترا مال نيست . غريب گفت : اى عم ، هرچه خواهى طلب كن تا ببزرگان قبايل و پادشاهان شهرها غارت زنم و چندان مال از بهر تو بياورم كه در شمار نگنجد . امير مرداس گفت : اى فرزند ، من بجميع اصنام سوگند ياد كرده‌ام كه مهديه را ندهم مگر به كسى كه انتقام از دشمنان من بكشد و ننگ از من بردارد . غريب گفت : اى عم ، بگو كه كدام پادشاه ، ترا دشمنست ؟ تا تخت او بشكنم و او را اسير كنم . امير مرداس گفت : اى فرزند ، مرا پسرى بود دلير . با يكصد تن سوار گشته ، بنخجيرگاه شد و از آبادانى دور گشته ، بوادى ازهار و قصر حام بن شيث بن شداد 9 رسيدند . در آن مكان ، مردى بود سياه كه هفتاد ذراع بلندى او بود كه درختان بزرگ را از زمين برمىكند و با آن جنگ مىنمود . چون پسرم به آن وادى برسيد ، آن سياه ستمكار ، او را و سواران او را هلاك كرد و جز سه تن سالم نماند . كه بازگشته ، مرا از حادثه آگاه كردند . دليران جمع آورده ، بجنگ او بشتافتم . برو دست نيافتم و چون پسر نتوانستم گرفت ، پس از آن عهد كردم كه دختر خود را تزويج نكنم مگر به كسى كه خون پسر من\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاز او بخواهد و ننگ از من بردارد .\r\nچون غريب سخن امير مرداس بشنيد ، گفت : اى عم ، من بسوى او شوم و به يارى خداى تعالى ، خون پسر تو ازو بگيرم . مرداس گفت : اى غريب ، اگر بر وى ظفر يا بى ، غنيمتى بىشمار بدست خواهى آورد . غريب گفت : تو به تزويج دختر اعتراف كن و مشايخ قبيله را گواه گير تا خاطر من برآسايد و قوت من بيفزايد .\r\nامير مرداس اعتراف كرد و بزرگان قبيله را گواه گرفت . غريب فرحناك از نزد مرداس بيرون آمد و بنزد مادر شد و او را از واقعه بياگاهانيد . مادر غريب گفت :\r\nاى غريب ، مرداس با تو كينه دارد و ترا بر آن كوه خطرناك نمىفرستد مگر اينكه ترا هلاك كند . تو مرا با خويشتن بردار تا از ديار اين ستم‌كار دور شويم .\r\nغريب گفت : اى مادر ، از اين ديار بدر نشوم تا بدشمن خود چيره شوم و مقصود پديد آورم . پس غريب آن شب را بروز آورد .\r\nچون بامداد شد ، جوانان قبيله كه دويست سوار دلير بودند ، حاضر آمدند و همگى اسلحهء جنگ پوشيده بودند . با غريب گفتند : ما را با خود ببر تا ترا يارى كنيم . غريب از سخنان ايشان فرحناك شد و بايشان گفت : خداى تعالى شما را پاداش نيكو دهاد . آنگاه غريب با ياران خود سوار گشته ، روان شدند و تا سه روز اسب همىراندند . چون هنگام شام شد ، در دامنهء كوهى بلند فرود آمدند . غريب تنها بر آن كوه بر شد و در آن كوه همىگشت كه بغارى برسيد و در آن غار ، روشنائى پديد بود . و در غار ، شيخى ديد كه سيصد و چهل سال داشت و ابروان و سبلتش از بس پيرى ، بچشمان و لبانش فروآويخته بود .\r\nچون غريب را بر آن شيخ نظر افتاد ، مهابتى در دلش پديد گشت و آن شيخ را بزرگ شمرد . آنگاه شيخ گفت : اى فرزند ، تو از كافران بت‌پرستى و پروردگارى را كه زمين و آسمان و مهر و ماه را آفريده ، ستايش نمىكنى . غريب چون سخن شيخ بشنيد ، اندامش بلرزيد و به او گفت : اى شيخ ، اين خدائى كه تو برگفتى ، كجاست تا من او را ببينم و او را بپرستم ؟ شيخ گفت : اى فرزند ، اين خداى بزرگ را كس نتواند ديد . او ميبيند و ديده نميشود . و او با آثار قدرت\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nخود در هر مكان حاضر است . و اوست كه عالم بيافريده و انسيان و جنيان را جان داده و پيغمبران را از بهر راهنمونى بندگان فرستاده . كه هركس كه فرمان برد ، ببهشتش فرستد و هركس كه عصيان ورزد ، در دوزخ افكند . غريب گفت :\r\nاى شيخ ، پرستندهء اين خدا كه تو گفتى ، چه بايد بگويد ؟ شيخ گفت : اى فرزند ، من از قوم عاد هستم كه طغيان كردند . خداى تعالى پيغمبرى ، هود نام بديشان برانگيخت . او را تكذيب كردند . خداى تعالى ايشان را بريح عقيم هلاك كرد . و من با جماعتى از قوم خود ايمان آورده بوديم . بدان سبب ما از عذاب رستيم .\r\nپس از آن قوم ثمود را ديديم و آنچه بايشان از پيغمبر خود ، صالح ، نام گذشت ، مشاهده كردم . پس از آن پيغمبرى ، ابراهيم خليل نام بسوى نمرود بن كنعان برانگيخته شد . و در ميان ايشان ، رفت آنچه رفت . و جماعتى كه از قوم من ايمان آورده بودند ، يك‌يك بمردند . من در اين غار بپرستش پروردگار مشغول شدم و خداى تعالى از جائى كه گمان ندارم ، به من روزى ميدهد . غريب گفت : اكنون من چگويم كه از پرستندگان اين خداى بزرگ باشم ؟ شيخ گفت : بگو لا إله الا اللّه ابراهيم خليل اللّه تا مسلمان شوى . 10 غريب از دل و زبان ، مسلمان شد . پس از آن ، شيخ پاره‌اى از فرايض و كلماتى چند از صحف 11 بر وى بياموخت و به او گفت : نام تو چيست ؟ گفت : نام من غريب است . شيخ گفت : قصد كجا دارى ؟\r\nغريب ، ماجراى خود را سر تا پا بيان كرد تا اينكه بحديث غول كوهى برسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و هشتم برآمد\r\nگفت : اى ملك جوان‌بخت ، بحديث غول كوهى برسيد . شيخ به او گفت : مگر تو ديوانه‌اى كه تنها بسوى غول كوهى همىروى ؟ غريب گفت : دويست سوار دلير با منست . شيخ گفت : اى غريب ، اگر ده هزار سوار با تو باشند ، بر او چيره نتوانى شد . كه او غول است و گوشت آدميان همىخورد و از اولاد حام است كه\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمعمورهء هند بنا نهاده . و غول را نام ، سعدانست . و اى فرزند ، اين شيطانيست ستمكار كه خورش او گوشت آدميانست و پدرش او را از اين كار منع كرد . او سخن نپذيرفت و روزبروز طغيان او بيفزود . پدرش او را از پيش براند و پس از جنگها و رنجهاى بسيار ، او را از بلاد هند بيرون كرد . و بدين سرزمين آمده ، مسكن گرفت . راه بكاروانيان ميزد و به مسكن خود بازميگشت . او را پنج تن فرزندان دلير است كه هريك بهزار سوار حمله مىكند . و چندان مال و چارپايان جمع آورده كه در شمار نيايد . و من بر تو ازو بيم دارم و از خدا همىخواهم كه ببركت كلمهء توحيد ، ترا بر وى نصرت دهد . ولى هروقت كه بكافران حمله كنى ، بگو اللّه اكبر . كه كافران را خوار ميگرداند . پس از آن ، شيخ ، عمودى از پولاد بغريب بداد كه وزن آن يكصد رطل بود و آن عمود ، ده حلقهء زرين داشت كه هروقت او را مىجنبانيدند ، از آن حلقه‌ها آوازى چون رعد بلند ميشد . و او را شمشيرى درخشنده‌تر از برق بداد كه طول آن سه ذرع و عرض آن سه وجب بود كه اگر به سنگ سختش ميزدند ، دو نيمه ميكرد . و زرهى و سپرى و مصحفى نيز به او داد و به او گفت : اكنون برو و اسلام بقوم عرضه كن .\r\nدرحال ، غريب از نزد شيخ بيرون آمد و از اسلام خود فرحناك بود و بسوى قوم خود همىرفت تا بديشان برسيد . ايشان سبب دير كردن او را بپرسيدند . غريب ماجراى خويش بر ايشان فروخواند و اسلام بر ايشان عرضه داشت . همگى مسلمان شدند و آن شب را بخفتند .\r\nعلى الصباح ، غريب سوار گشته ، از بهر وداع بنزد شيخ شد . او را وداع كرده ، با سواران هميرفتند . كه ناگاه سوارى كه در آهن غرق بود ، بغريب حمله كرد و به او گفت : اى پستترين اعراب ، جامه‌هاى خود را بر كن و گرنه بخونت غلطان سازم و با خاكت يكسان كنم . آنگاه غريب برو حمله كرد . جنگى سخت در ميان ايشان روى داد كه جوانان از بيم آن جنگ ، پير شدند و سنگها از هول بگداخت . پس از آن ، سوار نقاب از رخ بركشيد و او سهيم الليل ، برادر غريب ، پسر امير مرداس بود .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو سبب آمدن او بدان مكان اين بوده است كه غريب در وقتى كه بسوى غول كوهى روان شد ، سهيم غايب بود . چون بازگشت ، غريب را نديد . نزد مادر رفته ، او را گريان يافت . از سبب گريستن بازپرسيد . مادرش ماجرى بيان كرد .\r\nسهيم الليل تاب نياورده ، اسلحهء جنگ در پوشيد و سوار گشته ، از پى غريب\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nهميراند تا ببرادر رسيد . در ميان ايشان ، رفت آنچه ذكر شد .\r\nپس چون سهيم ، روى خود بگشود و غريب ، او را بشناخت ، با او گفت :\r\nاى برادر ، از بهرچه خود را از من پوشيده داشتى و با من جنگ كردى ؟ سهيم گفت : تا مقدار خويشتن بر تو معلوم كنم . پس از آن هردو برادر با سواران روان گشتند و غريب ، اسلام بسهيم الليل عرض كرد . سهيم نيز مسلمان شد و شادمان هميرفتند تا بوادى كه غول كوهى را منزل بود ، نزديك شدند .\r\nچون سعدان ، گرد سواران بديد ، گفت : اى فرزندان ، سوار شويد و اين غنيمت بياوريد . هر پنج تن فرزندان او سوار شدند و بسوى گرد برفتند . چون غريب ايشان را بديد ، اسب بر ايشان برانگيخت و گفت : شما از كدام جنس هستيد و از ما چه ميخواهيد ؟ فلحون ، بزرگترين فرزندان سعدان پيش آمده ، با غريب گفت : از اسبان خويشتن فرود آئيد و بازوان يكديگر ببنديد تا شما را بسوى پدر برانيم كه پاره‌اى از شما را بريان كند و پاره‌اى را در ديگ بپزد . كه ديرگاهى است گوشت آدمى نخورده . غريب چون اين بشنيد ، بفلحون حمله كرده ، عمود بجنبانيد . از حلقه‌هاى عمود ، آواز رعد بلند گشت . فلحون بدهشت اندر شد . غريب ، عمودى به او بزد . عمود بر كتف فلحون بيامد . فلحون مانند نخل بريده بيفتاد . سهيم الليل فرود آمده ، بازوان او را ببست و رسنى بگردنش افكنده ، مانند گاوش هميكشيد . چون برادران فلحون برادر بزرگ را اسير ديدند ، بغريب حمله كردند . غريب سه تن از ايشان را نيز اسير كرد . و پنجمين ايشان بگريخت و بنزد پدر شد . سعدان گفت : اى فرزند ، ترا چه روى داده و برادرانت كجا شدند ؟\r\nگفت : اى پدر ، جوانى كه چهل ذراع قامت اوست و هنوز خط بعذارش نرسته ، برادران من اسير كرد . چون غول كوهى از پسر خود اين سخن بشنيد ، گفت :\r\nآفتاب بر شما نتابد و آتش ، شما را بركت ندهد . پس از دز فرود آمده ، درختى بزرگ از جاى بركنده ، و پياده روى بغريب گذاشت . و پسرش نيز از پى او روان بود . چون بغريب نزديك شد ، سخنى بر زبان نراند . بقوم غريب حمله كرد و با درختى كه در دست داشت ، ايشان را بزد . پنج تن از ايشان را با خاك يكسان\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nكرد . پس از آن بسهيم الليل حمله كرد . سهيم بيك سو رفت و درخت ازو دور گشته ، به زمين آمد . غول غضبناك شد و درخت از دست بينداخت و روى بسهيم آورده ، او را بگرفت ، بدانسان كه باز ، گنجشگ ، بچنگال آورد . چون غريب برادر خود را در دست غول ديد ، بانگ اللّه اكبر بلند كرد و زبان بنام ابراهيم بگشود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و بيست و نهم برآمد\r\nگفت : اى ملك جوان‌بخت ، غريب بغول حمله كرده ، عمود بجنبانيد . آواز طنين از حلقه‌هاى عمود بلند گشت و عمود را به پهلوى غول زد . غول بى خود بر زمين افتاد . سهيم الليل از دست او بيرون جست و غول به خود نيامد مگر اينكه خود را بازوان بسته و بقيد اندر يافت . چون پسرش حالت پدر بديد ، از ميدان بگريخت . غريب اسب بر وى تاخت و عمود بر ميان كتف او زد . درحال ، پسر غول از اسب بيفتاد . غريب ، بازوان او را بسته ، نزد پدر و برادرانش بياورد و رسن در ميان گردن ايشان همىكشيدند تا بدز برسيدند . آنجا را پر از زر و سيم و حله‌ها و گوهرها يافتند و در آنجا هزار و دويست عجمى ديدند كه در قيد بودند .\r\nآنگاه غريب بكرسى غول كوهى كه اصلش از صاص بن شيث بن شداد بن عاد 12 بود ، بنشست . سهيم در دست راست و ساير دليران در دست چپ او بايستادند . پس از آن غريب با غول كوهى گفت : اى پليدك ، خود را چگونه مىبينى ؟ غول گفت : يا سيدى ، خويشتن را با فرزندان خود با ذلت و خوارى ، بستهء رسنها همىبينم . غريب گفت : ميخواهم بدين اسلام داخل شوى و به يگانگى آفرينندهء شب و روز و به پيغمبرى ابراهيم عليه السلام اعتراف كنى .\r\nسعدان غول با فرزندان ، اسلام قبول كردند . غريب گفت بند از ايشان برداشتند .\r\nآنگاه غريب گفت : اى سعدان ، اين عجمها كيستند ؟ سعدان گفت : يا\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nسيدى ، ايشان از بلاد عجم ، شكار منند و ايشان تنها نيستند . دختر شاپور پادشاه عجم كه فخرتاج نام دارد ، با يكصد تن كنيزكان ماه‌روى نيز در قيد من هستند .\r\nغريب گفت : اى سعدان ، ايشان را چگونه دستگير كردى ؟ سعدان گفت : يا سيدى ، من با پنج تن فرزند و پنج تن از غلامان خود ميرفتم و از بهر غنيمت همىگشتيم كه گردى پديدار شد . غلامى از غلامكان را فرستادم كه سبب گرد معلوم نمايد . غلامك ساعتى غايب شد . پس از آن بازگشته ، گفت : اى خواجه ، اين ملكه فخرتاج ، دختر شاپور پادشاه عجم و ترك و ديلم است و با او دو هزار سوار است . پس من و فرزندان من به عجمها حمله كرديم . سيصد تن از ايشان بكشتيم و باقى را اسير كرديم و دختر شاپور را با مالها و تحفه‌ها كه با او بود ، غنيمت آورديم . چون غريب اين سخن بشنيد ، بسعدان گفت : با ملكه فخر چه كرده‌اى ؟ سعدان گفت : بدينى كه به او داخل شده‌ام سوگند كه به چشم خيانت ، او را نديده‌ام . غريب گفت : خوب كار كرده‌اى . از آن‌كه پدر او شاپور پادشاه هفت اقليم است . ناچار از پى او لشگرها خواهد فرستاد و شهرها ويران خواهد كرد و اسيركنندگان او را دستگير خواهد كرد . هركس در عاقبت كار انديشه نكند ، برنج ابدى گرفتار خواهد شد . اى سعدان ، بازگو كه آن دخترك در كجاست ؟ سعدان گفت : او را با كنيزكان او در قصرى جاى داده‌ام . غريب گفت : مكان او به من بنماى .\r\nدرحال ، سعدان غول برخاسته ، با غريب بسوى قصر ملكه روان شدند .\r\nچون بقصر او رسيد ، غريب در حسن دختر خيره مانده ، در كمال بيچون بحيرت اندر شد كه چندان جمال ، چگونه در بشرى آفريده شده است ؟ و ملكه فخرتاج را نيز نظر به غريب افتاد . او را دليرى ديد كه شجاعت از جبين او آشكار است .\r\nدرحال ، ملكه از بهر او برپاى خاسته و در پايش افتاده ، گفت : اى سرور دليران ، من در پناه توام . مرا از دست اين غول برهان . كه مرا بيم از آنست كه مرا بخورد .\r\nو تو مرا بجاى يكى از كنيزكان خود گير . غريب گفت : تو در امان منى تا وقتى كه به پدر خود برسى . ملكه ، او را دعا گفت . پس غريب فرمود بند از عجمها\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nبرداشتند . آنگاه روى بفخرتاج كرده ، به او گفت كه : از بهر چه از قصر خود بكوه و هامون بيرون آمده بودى كه اين غول راهزن ، ترا بگيرد ؟ فخرتاج گفت : اى خواجه ، پدر من و اهل مملكت او و بلاد ترك و ديلم ، مجوس‌اند و پرستش آتش ميكنند و در مملكت ، ديرى هست كه او را دير النار گويند و در هر عيد ، دختران مجوس و پرستندگان آتش بدان دير جمع آيند و يك ماه در آنجا مقيم شوند . پس از آن بشهرهاى خويشتن بازگردند . من نيز به عادت معهود با كنيزكان خود بسوى دير بيرون آمده و پدرم دو هزار سوار از بهر پاس من با من بفرستاد كه ناگاه اين غول بر ما تاخت . بعضى را بكشت و بعضى را اسير كرد و در اين قلعه بزندان افكند . و مرا ماجرا همين است . غريب گفت : بيم مدار . كه من ترا بقصر خودت و بنزد پدرت ميرسانم . فخرتاج ، او را دعا كرد . پس از آن ، غريب از نزد او بيرون شد و آن شب را در منزل سعدان بسر برد .\r\nبامدادان دست نماز گرفته ، دوگانه بجاى آورد و همچنان غول و قوم غريب يكسره با غريب نماز بجاآوردند . پس از آن غريب رو بسعدان كرده ، گفت : مرا بتفرج وادى ازهار ببر . درحال ، سعدان برخاسته ، با غريب و دليران او و فخرتاج و سواران او همگى بيرون آمدند . سعدان ، غلامان به ذبح كردن گوسفند و طبخ نمودن چاشت بفرمود و او را صد و پنجاه كنيزك بود و هزار تن غلامان داشت كه اشتران و گوسفندان ميچرانيدند . پس غريب بسوى وادى ازهار روان شد و همه آن جماعت با او بودند . چون بوادى ازهار رسيدند ، غريب را از حسن آن مكان عجب آمد و آنجا را چنان يافت كه شاعر گفته :\r\n روضة ماء نهرها سلسال * دوحة سجع طيرها موزون 13\r\nآن پر از لاله‌هاى رنگارنگ * وان پر از ميوه‌هاى گوناگون \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nچون شب ششصد و سىام برآمد\r\nگفت : اى ملك جوان‌بخت ، چون غريب با آن جماعت بوادى ازهار شدند ، ديدند كه مكانى است خرم و مرغان نغمه‌سنج ، هر يكى بر سر شاخى نغمه همىسرايند و درختان ميوه‌دار از هرگونه ميوه چندانست كه در وصف سخندان نيايد . و شاعر ، اين دو بيت را در وصف چنان مكان گفته است :\r\n گوئى كه بوستان بهشتست در زمين * رضوان به ماه و مشترى آكنده بوستان\r\nمرجان عود سوز درو شاخ نسترن * ميناى مشك ساى درو برگ ضيمران \r\nآن وادى ، غريب را پسند افتاد . فرمود كه سرادق كسرويهء فخرتاج را بزدند و خيمه‌ها در ميان درختان نصب كردند و فرشهاى فاخر در آنها بگستردند .\r\nغريب بنشست و ياران را جواز نشستن بداد . آنگاه طعام حاضر آوردند . چون طعام بخوردند ، غريب گفت : اى سعدان ، در نزد تو از شربت چيزى هست يا نه ؟\r\nسعدان گفت : آرى اى امير . شربتهاى رنگين بسيار دارم . سعدان ، ده تن از غلامان را فرمود كه چيزى بسيار از شربت خوشگوار حاضر آوردند و بنوشيدن بنشستند .\r\nغريب را طرب ، افزون گشت و مهديه را بخاطر آورده ، اين دو بيت برخواند :\r\n ياد باد آن‌كه سر كوى توام منزل بود * ديده را روشنى از خاك درت حاصل بود\r\nدر دلم بود كه بىدوست نباشم هرگز * چه توان كرد كه سعى من و دل باطل بود \r\nالقصه تا سه روز در لهو و لعب و تفرج بسر بردند . پس از آن بدير بازگشتند . غريب ، برادر خود ، سهيم را بنزد خود خوانده ، به او گفت : يكصد سوار برداشته ، بسوى پدر و مادر و قبيلهء خويشتن سوار شو و ايشان را بدين مكان بياور تا بعيش و نوش بسربرند . و من ، ملكه فخرتاج را بسوى پدر او خواهم برد . و اى سعدان ، تو با فرزندان خود در همين قلعه مقيم باش تا من بسوى تو بازگردم .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nسعدان گفت : از چه رهگذر مرا با خود نميبرى ؟ گفت : از آن‌كه تو دختر ملك شاپور را اسير كرده‌اى . اگر چشم او بر تو افتد ، گوشت تو بخورد و خون تو بنوشد . چون غول كوهى اين سخن بشنيد ، بلند بخنديد و گفت : يا سيدى ، بزندگى تو سوگند كه اگر تمامت عجم و ديلم بر من جمع آيند ، ساغر هلاكت بهمهء ايشان بنوشانم . غريب گفت : تو بدينسان هستى كه گفتى . و لكن تو در قلعهء خويشتن باش تا من بسوى تو بازگردم . سعدان گفت : سمعا و طاعة .\r\nپس سهيم الليل بسوى قبيلهء بنى قحطان روان شد و غريب با قوم خود و سواران عجم ، فخرتاج را برداشته بسوى ملك عجم روان شدند . ايشان را كار بدينگونه شد .\r\nو اما ملك شاپور بانتظار آمدن دختر خود از دير النار بنشست تا اينكه ميعاد بسرآمد و فخرتاج بازنگشت . ملك شاپور چهل وزير داشت . بزرگترين ايشان را به پيشگاه بخواست و به او گفت : اى وزير دانشمند ، دخترم بازنگشت و ميعاد بگذشت . تو اكنون رسولان بسوى دير نار بفرست تا خبر او را تحقيق كرده ، بازگرداند . درحال ، وزير ، سرهنگى را حاضر آورده ، بسوى دير نار بفرستاد .\r\nفرستاده بدير برسيد و از راهبان ، فخرتاج را جويان گشت . راهبان گفتند : امسال ما او را نديده‌ايم . فرستاده بسرعت بازگشت . وزير را از آنچه شنيده بود ، بياگاهانيد .\r\nوزير به پيشگاه ملك بشتافت . او را از واقعه آگاه كرد . حالت ملك دگرگون شد و تاج از سر بينداخت و موى خويش بكند و بى خود بيفتاد . گلابش همىفشاندند تا به خود آمد و با دل محزون بگريست و گفت :\r\n من نور ديدگان ز لقاى تو داشتم * يك سينه پر ز مهر و هواى تو داشتم\r\nمن جان و زندگى خود اى جان و زندگى * گر دوست داشتم ز براى تو داشتم\r\nبا اين دل شكسته و اين جان ناشكيب * كى طاقت فراق لقاى تو داشتم \r\nپس از آن ، ده تن از سرهنگان را بخواست و فرمود كه ده هزار لشگر سوار شوند و هر سرهنگى بكشورى رفته ، ملكهء فخرتاج را جستجو كنند و از\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nخبر او آگاهى يابند . درحال ، سرهنگان ، هريك بسوى اقليمى سوار شدند .\r\nايشان را كار بدينجا رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سى و يكم برآمد\r\nگفت : اى ملك جوان‌بخت ، ملك شاپور ، لشگريان بجستجوى فخرتاج بفرستاد . و اما غريب ، ده روز همىراه سپرد . روز يازدهم ، گردى بزرگ پديد شد . چون غريب آن گرد بديد ، اميرى را از عجم فرمود كه خبر آن گرد باز آورد . فرستاده ، اسب بسوى گرد رانده ، جويان شد . گفتند : ما از قبيلهء بنى هطال 14 هستيم و امير ما صمصام بن جراح است و پنج هزار سواريم و از بهر غنيمت همىگرديم . فرستاده بازگشت و خبر بغريب بازگفت . غريب بمردان بنى قحطان و سواران عجم بانگ برزد كه : بجنگ آماده شويد . ايشان آماده گشتند و همىرفتند كه اعراب برسيدند و الغنيمه الغنيمه همىگفتند . آنگاه غريب بانگ بر ايشان زد و گفت : يا كلاب العرب ، خداى تعالى شما را ذليل و خوار خواهد كرد .\r\nپس از آن بر ايشان حمله كرد و نام خداى بزرگ بر زبان راند و از دين ابراهيم خليل عليه السلام يارى جست . پس در ميان آن دو گروه ، قتالى سخت و جنگى بزرگ واقع شد و تا هنگام شام ، يكديگر را همىزدند و همىكشتند .\r\nچون تاريكى ، جهان را بگرفت ، دليران از هم جدا گشتند . غريب ، قوم خود را تفقد كرد . پنج تن از بنى قحطان و هفتاد و سه تن از عجم كشته يافتند و از قوم صمصام بيش از پانصد تن هلاك شده بودند . صمصام با خود گفت : من در تمامت عمر ، قتالى چون قتال اين جوان نديده بودم كه گاهى با شمشير و گاهى با عمود مقاتله مىكرد . و لكن فردا من در ميدان با او مبارزت كنم و اين جدال از ميان بردارم . و اما غريب چون بميان قوم خود بازگشت ، ملكه فخرتاج ، او را ملاقات كرد و از وقوع اين حادثه ، محزون و گريان و هراسان بود . پيش\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nآمده ، ركاب غريب را ببوسيد و به او گفت : اى سر دليران و اى سرور شجاعان ، دستهاى تو شل مباد و دشمنانت روى خوشى مبيناد . منت خداى تعالى را كه بسلامت از اين ورطه بازآمدى و من بر تو بسى بيم داشتم . چون غريب اين سخن بشنيد ، بخنديد و او را دل‌دارى بداد و به او گفت : اى ملكهء جهان ، هراس مكن . كه اگر اين باديه از دشمنان مالامال شود ، همه را به يارى خداى بزرگ هلاك كنم . فخرتاج ، او را سپاس گفت و بنصرت او دعا كرد . و غريب از اسب فرود آمده ، گرد از رخسار پاك و دست از خون كافران بشست و پاسبانان بموكب گماشته ، آن شب را بخفتند .\r\nچون بامداد شد ، هردو گروه سوار گشته ، بميدان برآمدند و نخستين كسى كه اسب در ميدان راند ، غريب بود كه بكفار نزديك شد و فرياد هل من مبارز بلند كرد . از آن طرف ، دليرى از دليران بمبارزت بدرآمد و بغريب حمله كرد و او دبوس آهنين بيست منى در دست داشت . دبوس بلند كرده ، خواست كه غريب را بزند . ازو ميل كرده ، به زمين آمد و يك ذراع به زمين فروشد . و هنوز آن دلير ، دبوس بلند نكرده بود كه غريب ، عمودى بر وى زد و جبههء او بشكافت و روانش بسوى دوزخ شتافت . آنگاه غريب ، مبارز ديگر خواست . ديگرى بمبارزت قدم نهاده ، كشته شد . تا ده تن از كافران بمبارزت برآمده ، كشته شدند .\r\nچون كافران ، شجاعت غريب را نظر كردند ، طاقت نياورده ، بگريختند .\r\nامير ايشان در خشم شد و خود بمبارزت برآمد و در برابر غريب بايستاد و به او گفت : يا كلب العرب ، ترا مقدار بدينجا رسيد كه مردان مرا همىكشى ؟ غريب گفت : دهان فروبند و دست بخون‌خواهى گشا . درحال ، صمصام بغريب حمله كرد . غريب نيز با دلى سخت‌تر از سنگ بمقاومت شتافت . هردو باهم دليرانه جنگ كردند و بيش از هفتاد طعن در ميان ايشان ردوبدل شد و هردو گروه در مجادلهء ايشان حيران بودند كه ناگاه عمودى از جانب غريب بر فرق وى آمد و او را با خاك يكسان كرد . آنگاه قوم بغريب حمله آوردند . غريب بر ايشان حمله كرد و بآواز بلند همىگفت : اللّه اكبر خذل من كفر . 15\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سى و دوم برآمد\r\nگفت : اى ملك جوان‌بخت ، غريب ، ايشان را همىكشت . چون كافران ، نام خداوند سبحان شنيدند ، با يكديگر گفتند كه : اين سخن چيست كه دلهاى ما را بلرزه درآورده و قوت بازوى ما را ببرد ؟ و در تمام عمر ، اين نام را نشنيده‌ايم .\r\nپس از آن با يكديگر گفتند : راى اينست كه دست از قتال بازداريم و ده تن پيش اين جوان فرستاده ، از آن نامى كه بر زبان راند ، جويان شويم . پس ده تن از نامداران سپاه فرستادند . فرستادگان بسوى غريب رفته ، در برابر او زمين ببوسيده و او را دعا گفتند . غريب بايشان گفت : شما از بهر چه از قتال بازگشتيد ؟ گفتند :\r\nاى امير ، تو ما را از آن كلمه كه برگفتى ، بهراس اندر افكندى و دل‌هاى ما بپريد .\r\nغريب گفت : شما را پرستش بكيست ؟ گفتند : بيغوث و يعوق 16 همىپرستيم .\r\nغريب گفت : ما را پرستش بخداى يگانه است كه بر همه چيز قادر است . كه همه چيز را او آفريده و بندگان را هم او روزى دهد و آسمان را او برافراشته و زمين را او پهن گسترده . چون آن قوم سخن غريب بشنيدند ، دل‌هاى آنان بگشود و به گفتن كلمهء توحيد ، رغبتى تمام پيدا كردند و گفتند : پروردگار حق و خداى مطلق همين است . آنگاه با غريب گفتند : چگوئيم كه مسلمان شويم ؟ غريب گفت : بگوئيد لا إله الا اللّه ابراهيم خليل اللّه . پس از آن ده تن مسلمان شدند . و غريب بايشان گفت : اكنون بسوى قوم خويش برويد و اسلام بر ايشان عرضه داريد و راه حق و ايمان درست را بر ايشان شرح دهيد . درحال ، ايشان بسوى قوم خويش رفتند و اسلام بر ايشان عرضه كردند و راه حق بايشان نمودند . ايشان از دل خالص ، مسلمان شدند و آستان‌بوسى غريب را پذيره گشتند و همىآمدند تا بنزد غريب برسيدند و او را بدوام عزت دعا گفتند . پس از آن گفتند : يا سيدى ، اكنون ما بندگان تو هستيم . بهرچه خواهى ، ما را بفرماى . كه فرمان ترا بپذيريم و\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nحكم ترا اطاعت كنيم و هرگز از تو جدا نخواهيم شد . از آن‌كه خداى تعالى ، ترا سبب هدايت ما گردانيد . غريب ، ايشان را بنواخت و گفت : بمنزل‌هاى خويشتن بازگرديد و مال‌ها و فرزندان خويشتن را برداشته ، بوادى ازهار روان شويد . كه من ملكه فخرتاج را بنزد پدرش شاپور رسانيده ، بازگردم . ايشان گفتند : سمعا و طاعة . پس از آن كوچ كرده ، بسوى قبيله خويش رفتند و از اسلام خودشان فرحناك بودند . چون بقبيله رسيدند ، پيوندان خود را باسلام بخواندند . ايشان نيز اسلام را قبول كردند . آنگاه مال‌ها و خيمه‌هاى خود را برداشته ، بوادى ازهار روان شدند . بدان مكان نزديك شدند . غول كوهى با فرزندان خود باستقبال ايشان برآمد و بايشان بخوشى ملاقات كرد و حالت ايشان بپرسيد . ايشان ماجراى خود بيان كردند . سعدان غول از آمدن ايشان فرحناك شد و ايشان را در جاى نيكو فرود آورد و بايشان احسانهاى بىاندازه كرد . ايشان را ماجرى بدين سان شد .\r\nو اما غريب با ملكهء فخرتاج از آن مكان كوچ كرده ، بشهرستانى روان شد .\r\nپنج روز همىرفتند . در روز ششم كه ملك شاپور بجستجوى ملكه فخرتاج فرستاد ، چون غريب از اين واقعه آگاه شد ، قوم خود را فرمود كه فرود آيند و خيمه‌ها برپا كنند . دليران بنى قحطان و سواران عجم فرود آمدند و خيمه‌ها بزدند تا اينكه لشگر ملك شاپور برسيدند . و مردان عجم كه سواران ملكه فخرتاج بودند ، ايشان را استقبال كردند و سرهنگ ايشان را از آمدن ملكه آگاه كردند و نيكوئيها كه از امير غريب مشاهده كرده بودند ، بازگفتند . سرهنگ لشگر نزد ملك غريب آمد و زمين ببوسيد و از حالت ملكهء فخرتاج بازپرسيد . ملك غريب او را بخيمهء ملكه بفرستاد . سرهنگ بسوى سرادق ملكه برفت و آستانهء او را ببوسيد و آنچه از جدائى ملكه به پدر و مادر او رفته ، همه را بازگفت . ملكه نيز ماجراى خود را كه چگونه ملك غريب او را از غول خلاص كرده بود ، بيان كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nچون شب ششصد و سى و سيم برآمد\r\nگفت : اى ملك جوان‌بخت ، ملكه گفت : اگر فضل الهى و يارى غريب نمىبود ، غول ، مرا مىخورد . اكنون به پدر من واجبست كه نيمى از مملكت خود را به او دهد . پس از آن سرهنگ برخاسته ، نزد غريب شد و دست و پاى او را بوسيده ، شكر احسان او بجاآورد و گفت : اى امير ، ميخواهم باجازت تو به شهر اسبانبر 17 بازگشته ، ملك را بشارت گويم . غريب گفت : برو مژدگانى ازو بگير . در حال ، سرهنگ روان شد . پس از آن غريب نيز بكوچيد . و لكن سرهنگ همىشتابيد تا اينكه باسبانبر مداين برسيد و بقصر ملك درآمد و دستورى خواسته ، در پيشگاه ملك حاضر گشت و در پيش ملك ، زمين ببوسيد . ملك گفت : اى بشير ، چه خبر دارى ؟ سرهنگ گفت : تا مژدگانى نگيرم ، بشارت ندهم .\r\nملك گفت : تو بشارت بازگوى كه من ترا خشنود خواهم كرد . سرهنگ گفت :\r\nاى ملك جهان ، چشم تو روشن باد كه ملكه فخرتاج در رسيد . چون شاپور نام دختر خود ، فخرتاج را بشنيد ، بى خود گشت . گلابش بفشاندند تا به خود آمد و بانگ بسرهنگ زد و او را نزديك خود خواند و حديث بازپرسيد . سرهنگ ، شرح ماجراى ملكه فخرتاج را با ملك بازگفت . چون ملك اين سخن بشنيد ، دستهاى خود بر يكديگر بسود و به حالت فخرتاج افسوس خورد . پس از آن ده هزار دينار زر سرخ بمژدگانى بداد و حكمرانى صفاهان و نواحى او را بسرهنگ واگذاشت . پس از آن اميران و سرهنگان را فرمود كه سوار گشته ، باستقبال ملكه پذيره شوند . و خواجه‌سرايان بنزد مادر ملكه رفتند و او را بشارت گفتند . مادر ملكه فرحناك گشته ، خلعتى گران‌قيمت با هزار دينار زر سرخ ، مژده‌گوى را مژدگانى داد . چون اهل شهر مداين ، خبر بشنيدند ، بازارها و محلها بياراستند و بطرب و نشاط در پيوستند .\r\nو ملك شاپور سوار گشته ، همىرفت تا اينكه غريب را بديد . درحال ،\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nپياده گشت و گامى چند باستقبال ، پياده رفت . غريب نيز پياده گشته ، بسوى ملك بيامد . چون به يكديگر برسيدند ، هم‌آغوش گشتند و غريب ، خم گشته ، دست ملك ببوسيد و ملك ، شكر احسان او بجاآورد . و خيمه‌ها در برابر يكديگر برافراشتند . و ملك شاپور بنزد دختر خويش رفته ، او را در آغوش گرفت و ملكهء فخرتاج ، حكايت خود به پدر حديث كرد و خلاص دادن غريب ، او را از دست غول بازگفت . پدرش به او گفت ، اى سر خوبان و اى شمسهء نيكوان ، بجان تو سوگند كه او را چندان چيز دهم و به او چنان احسان كنم كه در وصف نيايد . ملكه گفت : اى پدر ، او را داماد خود گير تا در هلاك دشمنان ، ترا يار شود . كه او بسى شجاع است . و اين سخن را ملكه نگفت مگر اينكه شيفتهء حسن و شجاعت غريب گشته بود . ملك گفت : اى دختر ، مگر نمىدانى كه پادشاه شيراز ، ديباها بگسترد و يكصد هزار زر ببخشود و او خداوند مملكت و لشگر بىپايانست .\r\nملكه گفت : اى پدر ، آن كسى را كه گفتى ، من او را نمىخواهم و اگر مرا به تزويج او مجبور كنى ، خود را بكشم . آنگاه ملك از نزد فخرتاج بيرون آمده ، بخيمهء غريب رفت . غريب برپاى خاست و ملك بنشست . ولى چشم از روى غريب برنميداشت و از ديدن او سير نمىشد . با خود گفت : به خدا سوگند كه دختر من در محبت اين جوان معذور است . پس از آن طعام حاضر آورده ، بخوردند و بخفتند .\r\nچون بامداد شد ، سوار گشته ، بسوى شهر روان شدند . چون به شهر رسيدند ، ملك شاپور و غريب باهم از دروازهء شهر ، درون شدند . و در آن روز ، شادمانى بزرگ داشتند و فخرتاج و كنيزكان او از لقاى او شادمان شدند و نشاط و طرب آغاز كردند . ملك شاپور بتخت سلطنت نشسته ، غريب را در پهلوى خود بنشاند .\r\nوزرا و نواب و حجاب از چپ و راست ، صفها بركشيدند و ملك را به آمدن ملكه تهنيت گفتند . ملك با بزرگان دولت گفت : هركس مرا دوست ميدارد ، غريب را خلعتى دهد . پس خلعتها بسوى او مانند باران فروميريخت . و تا ده روز ، بزم ضيافت از بهر غريب فروچيدند . پس از آن غريب قصد سفر كرد .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nملك او را خلعتى بخشوده ، او را بدين خود سوگند داد كه سفر نكند مگر پس از يك ماه . غريب گفت : اى ملك ، من دخترى از دختران عرب خواستگارى كرده‌ام . همىخواهم كه به آنجا رفته ، بزم عروسى فروچينم و آن دخترك را بياورم . ملك گفت : نامزد تو بهتر است يا فخرتاج ؟ غريب گفت : اى ملك جهان ، جان پاك كجا و عالم خاك كجا ؟ كنيزك را با خاتون چه نسبتست ؟ ملك شاپور گفت : فخرتاج از كنيزكان تو شد . كه تو او را از چنگال غول خلاص كرده و او را جز تو شوهرى نيست . درحال ، غريب برخاسته ، زمين ببوسيد و گفت : اى ملك ، تو پادشاهى و من از خيل گدايانم . بسا هست كه تو از من مهرى گران خواهى كه مرا به دادن او مكنت نباشد . ملك گفت : اى فرزند ، بدان كه پادشاه شيراز ، فخرتاج را خواستگارى كرد و از بهر او يكصد هزار دينار بداد . و لكن من ترا بهمهء مردان برگزينم و ترا تيغ مملكت و سپر حادثات كردم . پس از آن رو ببزرگان دولت كرده ، گفت : اى بزرگان مملكت من ، گواه باشيد كه من فخرتاج را بغريب تزوج كردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سى و چهارم برآمد\r\nگفت : اى ملك جوان‌بخت ، آنگاه غريب با ملك گفت : مهرى با من شرط كن كه از بهر تو بياورم . كه مرا در قلعهء صاص بن عاد بن شداد ، مال و ذخاير بيشمار است . شاپور گفت : اى فرزند ، من از تو مال نمىخواهم و از تو مهر نمىگيرم مگر سر جمرقان ، ملك دشت اهواز را . غريب گفت : اى ملك جهان ، من نزد قوم خود رفته ، به زودى ايشان را بياورم و بر سر دشمن بتازم و مملكت او را ويران سازم . ملك ، او را ثنا گفت . و گمان ملك اين بود كه اگر غريب بسوى جمرقان رود ، زنده باز نخواهد گشت .\r\nپس چون بامداد شد ، ملك سوار گشت و غريب را بسوارى فرمود و\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nلشگريان نيز سوار شدند و بميدان درآمدند . ملك ، دليران را فرمود كه نيزه‌بازى كنند . شجاعان عجم با يكديگر ببازى مشغول شدند . غريب گفت : اى ملك ، قصد من اينست كه با يلان عجم بازى كنم . ولى مرا شرطى هست و آن شرط اينست كه نيزهء بىسنان به من دهند و كهنهء زعفران آلوده بر سر نيزهء من بيندازند و هر شجاعى كه ترا هست ، بمبارزت برآيد و نيزهء با سنان بردارد . و اگر او بر من غالب آيد ، من خون خود بر وى حلال كنم و اگر به دو چيره شوم ، در سينهء او با زعفران ، علامتى بگذارم . آنگاه ملك بانگ به نقيب لشگر زد كه نامداران لشگر را جدا كند . هزار و دويست تن از بزرگان لشگر برگزيد و ملك به زبان مخصوص بايشان گفت : هركس اين بدوى را بكشد ، آنچه تمنا دارد ، بجا آورم . آنگاه دليران پيش رفتند و بغريب حمله كردند . غريب ، توكل بخداى يگانه كرده ، از ابراهيم خليل يارى جست . دليرى كه بغريب حمله كرده بود ، طاقت جنگ نياورد . غريب ، علامتى با آن زعفران در سينهء او بگذاشت . وقتى كه خواست از برابر غريب بگريزد ، غريب با نيزه از گردن او زد . از اسبش به زير انداخت .\r\nغلامان ، او را از زمين برداشتند . دليرى ديگر بمبارزت برآمد . علامتى به سينه او بگذاشت . سيمين و چهارمين و پنجمين بمبارزت برآمدند . و پيوسته يلان ، يكى يكى همىآمدند و غريب بر همهء ايشان علامتى ميگذاشت تا اينكه بر همه نصرت يافت و از ميدان بدرآمد . و در ايوان بنشستند .\r\nسفرهء طعام گسترده ، طعام بخوردند . آنگاه ملك ، شربت بخواست و بنوشيدن مشغول شدند . در آن هنگام ، غريب را خرد بزيان رفت و از مجلس بدر شد و همىرفت تا بقصر ملكه فخرتاج درآمد . ملكه چون او را بديد ، هوشش از تن بپريد . بانگ بر كنيزكان زد كه : بمنزل‌هاى خويشتن رويد . كنيزكان درحال ، پراكنده شدند . آنگاه ملكه برخاسته ، به او گفت : آفرين بخواجه‌اى كه مرا از غول خلاص كرد . و من تا هستم ، كنيزك او خواهم بود .\r\nچون بامداد شد ، غريب نزد ملك شد . ملك از بهر او برپاى خاست و او را پهلوى خود بنشاند . پس از آن ، بزرگان دولت در پيشگاه ملك حاضر آمدند و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاز چپ و راست بايستادند . و در شجاعت غريب حديث ميكردند و مىگفتند :\r\nپاك است آن خدائى كه چندين شجاعت درين خردسالى بر وى عطا فرموده . و ايشان درين گفتگو بودند كه ناگاه از منظرهاى قصر ، گردى ديدند كه بسوى شهر همىآيد . ملك بانگ برزد و گفت : خبر اين گرد بياوريد . سوارى بسوى گرد بشتابيد و ازو آگاه گشته ، بازگشت و گفت : اى ملك ، در زير گرد ، يكصد تن سوارانند كه امير ايشان سهيم الليل نام دارد . چون غريب اين سخن بشنيد ، گفت :\r\nاى ملك ، او برادر منست . درحال ، غريب سوار گشته ، صد سوار از بنى قحطان و هزار سوار از دليران عجم با او رفتند تا بسهيم الليل رسيدند . آنگاه هردو پياده گشته ، يكديگر را در آغوش كشيدند . پس از آن سوار گشتند . غريب گفت : اى برادر ، پيوندان خود را در قلعهء صاص بن عاد و نزهتگاه وادى ازهار رسانيدى يا نه ؟ سهيم الليل گفت : اى برادر ، آن سگ غدار يعنى مرداس چون شنيد كه تو قلعهء غول كوهى را مالك شدى ، بملالتش بيفزود و از بيم آن‌كه تو دختر او مهديه را بگيرى ، پيوندان و نزديكان خود را برداشته ، قصد سرزمين عراق كرد و از ملك عجيب حمايت جست . و همىخواهد كه دختر خود ، مهديه را بملك عجيب تزويج كند .\r\nچون غريب سخن سهيم الليل را بشنيد ، نزديك شد كه از غايت غضب ، روانش از تن برود . آنگاه گفت : بابراهيم خليل سوگند كه به زودى سوى عراق شوم و در آنجا جنگها برپا كنم . پس داخل شهر گشته ، با برادر خود بقصر ملك درآمدند . ملك از بهر غريب برپاى خاست . پس از آن غريب ، ملك را از ماجرى آگاه كرد و از ملك اجازت خواسته ، كوچ نمود و همىرفت تا بقلعه صاص بن شداد بن عاد برسيد . غول كوهى با فرزندان خود بملاقات غريب بيرون آمدند و پياده شدند و قدم‌هاى غريب ببوسيدند . غريب ، ماجرى بغول كوهى حكايت كرد . سعدان غول گفت : اى خواجه ، تو در قلعه بنشين تا من با فرزندان خود بسوى عراق شوم و آنجا را ويران كنم و همه لشگريان را دستگير كرده ، به پيش تو آرم . غريب گفت : اى سعدان ، همه باهم روان شويم . پس\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nسعدان بسيج سفر ديده ، هزار سوار بپاسبانى قلعه بگماشت . پس از آن همگى به قصد عراق روان شدند . غريب را كار بدينجا رسيد .\r\nو امير مرداس با قوم خود روان گشته ، بسرزمين عراق رسيد و هديتى نيكو ترتيب داده ، آن هديت در كوفه بنزد عجيب حاضر كرد و زمين ببوسيد و ازو پناه خواست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سى و پنجم برآمد\r\nگفت : اى ملك جوان‌بخت ، چون مرداس از عجيب پناه خواست ، عجيب گفت : ترا كه ستم كرده ؟ تا من ستم او از تو بردارم ، اگرچه ملك شاپور ، پادشاه عجم و ديلم باشد . مرداس گفت : اى ملك جهان ، مرا ستم نكرده مگر كودكى كه من او را در كنار خود پرورده‌ام و او را در كنار مادر خود در بيابانى يافتم و مادر او را تزويج كردم و آن زن از من پسرى آورد كه او را سهيم الليل نام نهادم .\r\nو پسر آن زن ، غريب نام داشت و آن پسر در كنار من نشوونما كرد . اكنون برقى است سوزنده و محنتى است بزرگ . امير حسان ، سيد بنى تيهان را كشته و مردان را هلاك كرده ، بدليران چيره شده . و مرا دختريست كه جز تو كسى را سزاوار نيست . غريب ، آن دختر را از من بخواست . من سر غول كوهى به مهر دختر بطلبيدم . آن پسر بسوى غول كوهى رفته ، او را اسير كرد . و اكنون غول كوهى نيز از جملهء خادمان اوست . و شنيده‌ام كه آن پسر ، مسلمان گشته و مردمان را بدين خود همىخواند . دختر ملك شاپور را از دست غول خلاص كرده . و بقلعهء صاص بن شيث بن شداد بن عاد مالك شده كه در آنجا ذخيره‌هاى اولين و آخرين است و گنجهاى پيشينيان در آنجا جمع است . و آن پسر ، دختر ملك شاپور را به شهر پدر او برده و از آنجا باز نخواهد گشت مگر با مال‌هاى بسيار .\r\nچون عجيب سخن مرداس بشنيد ، گونه‌اش زرد شد و حالش دگرگون\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nگشت و بهلاك خويشتن آماده شد . آنگاه گفت : اى مرداس ، مادر اين جوان در نزد تست يا در نزد او است ؟ مرداس گفت : اكنون در خيمهء من است . عجيب گفت : نام او چيست ؟ مرداس جواب داد : نام او نصرت است . عجيب گفت : او را حاضر كن . چون او را حاضر آوردند ، عجيب بسوى او نظر كرده ، او را بشناخت و گفت : اى پليدك ، كجا شدند آن دو غلام كه با تو فرستادم ؟ نصرت گفت : از بهر من يكديگر را كشتند . درحال ، عجيب تيغ بركشيده ، او را به دو نيمه ساخت . پس از آن وسواس اندر دلش گرفت و گفت : اى مرداس ، دختر خود را به من تزويج كن . مرداس گفت : او كنيزيست از كنيزكان تو و من نيز از بندگان توام .\r\nعجيب گفت : قصد من اينست كه آن تخمهء ناپاك ، غريب را ببينم و گونه‌گونه رنجها به دو بچشانم و از آن پس او را بكشم . آنگاه سى هزار دينار مهر دختر مرداس را بوى بداد و يكصد شقه حرير زرين طرازش عطا كرد . و مرداس ، آن مهر گران را برداشته ، بجهاز مهديه مشغول شد . ايشان را كار بدينجا رسيد .\r\nو اما غريب از قلهء غول كوهى روان گشته ، به جزيره كه از بلاد عراق بود ، رسيد . و آنجا شهرى بود بزرگ و استوار . غريب ، سواران را فرمود كه در آنجا فرود آيند . چون مردمان شهر فرود آمدن لشگر بديدند ، دروازه‌ها را فروبستند و برجها محكم كردند و ملك را از حادثه آگاه نمودند . ملك از منظر نظاره كرده ، لشگرى ديد انبوه . گفت : اى قوم ، اين عجمها چه مىخواهند ؟ گفتند : نمىدانيم . و آن ملك را ملك دامغ نام بود و در ميدان ، سرهاى دليران مىشكست و بشجاعان غلبه ميكرد . و از جمله خادمان او مردى عيار بود كه سبع قفار نام داشت و او را رفتار ، بتندباد همىمانست . ملك به او گفت : در ميان لشگر شو و خبر بازآور . آن مرد عيار چون تندباد برفت و بخيمه‌هاى غريب رسيد . جماعتى برخاسته ، به او گفتند : تو كيستى و چه ميخواهى ؟ گفت : از نزد خداوند اين شهر بسوى امير شما رسولم . او را بنزد خرگاه غريب بردند و غريب را از آمدن او آگاه كردند . غريب ، او را بخواست . چون در پيشگاه غريب حاضر شد ، زمين ببوسيد و او را دعا كرد . غريب از حاجت او بازپرسيد . گفت : من از نزد خداوند\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nجزيره ، برادر ملك گندم رسولم . چون غريب سخن رسول بشنيد ، سرشك از ديده بباريد و برسول گفت : نام تو چيست ؟ گفت : نام من سبع قفار است . غريب گفت : بسوى ملك دامغ بازگشته ، به او بگو كه خداوند اين خيمه‌ها غريب بن ملك گندم است كه از بهر خونخواهى پدر بسوى ملك ستمكار ، ملك عجيب آمده . درحال ، رسول بيرون رفته ، بسوى ملك دامغ بشتابيد . چون نزد ملك دامغ شد ، شادان شادان زمين ببوسيد . ملك دامغ گفت : اى سبع قفار ، چه خبر دارى ؟ گفت : اى ملك ، خداوند اين لشگر ، پسر برادر تست . پس هرچه از غريب شنيده بود ، بملك دامغ بازگفت . ملك دامغ گمان كرد خواب همىبيند و بسبع قفار گفت : ترا به خدا سوگند مىدهم اين‌كه گفتى راست بود يا نه ؟ سبع قفار گفت : بزندگانى تو سوگند كه بجز راستى نگفتم . در آن هنگام ، ملك دامغ ، بزرگان قوم را بسوارى فرمان داد . بزرگان دولت سوار شدند و ملك نيز سوار گشته ، همىرفتند تا بخيمه‌ها برسيدند . چون غريب از آمدن ملك دامغ آگاه گشت ، از بهر ملاقات او بيرون آمده ، او را ملاقات كرد و يكديگر را در آغوش گرفتند و بخيمه‌ها بازگشتند و به فرحناكى بنشستند . پس از آن ملك دامغ روى به غريب كرده ، به او گفت : مرا حسرت خون‌خواهى پدرت در دل بود . ولى با برادرت ياراى مقابله نداشتم . از آن‌كه لشگر بسيار داشت . غريب گفت : اى عم ، اينك من بخون‌خواهى برآمده‌ام كه ننگ از خويشتن بردارم . ملك گفت : اى پسر برادر ، تو را دو خونخواهى بايد : يكى خونخواهى پدر و يكى خونخواهى مادر . غريب گفت : به مادرم چه روى داده ؟ ملك گفت : برادر تو ، عجيب او را نيز بكشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سى و ششم برآمد\r\nگفت : اى ملك جوان‌بخت ، ملك دامغ ، ماجراى مادر به او حديث كرد و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nگفت : مرداس ، دختر خود بعجيب تزويج كرد و اكنون قصد عروسى دارد . غريب چون سخن عم خود بشنيد ، عقل از سرش برفت و بى خود بيفتاد و نزديك بود كه هلاك شود . پس از ساعتى به خود آمد و بانگ بر لشگر زد و بايشان گفت : سوار شويد . ملك دامغ گفت : اى پسر برادر ، صبر كن تا من نيز مهيا شوم و با مردان خود در ركاب تو باشم . غريب گفت : اى عم نيكو خصال ، مرا مجال صبر نماند .\r\nتو مهيا گشته ، در كوفه خود را به من برسان .\r\nپس غريب بشتاب هرچه تمامتر روان شد تا به شهر بابل رسيد . مردمان آن شهر از آمدن غريب هراس كردند . و نام ملك آن شهر ، ملك جمك بود . بيست هزار سوار دلير در زير حكم داشت . غريب در داخل شهر بابل ، لشگران را بفرود آمدن بفرمود و كتابى بملك شهر بابل نوشته ، بفرستاد . چون رسول به شهر درآمد ، بانگ برزد كه : من رسول ملك غريبم . دربانان ، او را بسوى ملك جمك بردند و ملك را از آمدن رسول بياگاهانيدند . ملك ، او را بخواست . چون رسول در نزد ملك حاضر شد ، زمين ببوسيد و كتاب ملك غريب بوى بداد .\r\nملك ، كتاب گشوده ، بخواند ، و مضمون كتاب اين بود كه : پس از ثناى پروردگار ، بدان كه اين كتاب از نزد غريب بن ملك گندم ، خداوند عراق و پادشاه كوفه است بسوى ملك جمك كه در ساعت رسيدن اين كتاب بسوى تو ، ترا جوابى نبايد بجز اينكه بت‌ها بشكنى و بخداى يگانه پرستش كنى و گرنه امروز را بر تو بدترين روزها كنم .  وَ السَّلامُ عَلى مَنِ اتَّبَعَ الْهُدى .  18 چون ملك جمك كتاب بخواند ، چشمانش بگرديد و گونه‌اش زرد گشت و بانگ بر رسول زد و به او گفت كه : بسوى امير خود بازگرد و به او بگو كه : فردا هنگام بامداد ، من و او را جدال است . درحال ، رسول بازگشت و غريب را از ماجرى آگاه كرد .\r\nو غريب ، قوم خود را بتهيهء قتال بفرمود . پس از آن ملك جمك فرمود خيمه‌ها در برابر خيمه‌هاى ملك غريب بزدند . و لشگر از شهر بسان درياى مواج بدرآمد و آن شب را هردو گروه بآهنگ جنگ بخفتند . چون بامداد شد ، هر دو گروه سوار شدند و صفها بياراستند و طبل‌هاى جنگ فروكوفتند . نخستين\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكسى كه بمبارزت بدرآمد ، غول كوهى بود و درختى بر دوش داشت . در ميان دو گروه بانگ برزد كه : من سعدان غولم . اگر كسى بمبارزت من خواهد آمد ، به زودى برآيد . آنگاه سعدان غول بانگ بفرزندان خود زد و گفت : هيزم و آتش آوريد و بيفروزيد كه من بسى گرسنه‌ام . هيزم جمع آورده ، در ميان ميدان ، آتش بيفروختند . آنگاه دليرى از كافران بمبارزت غول برآمد و عمودى آهنين چهل منى بر دوش داشت . بر سعدان حمله كرد و به او گفت : اى سعدان ، مادرت بر تو بگريد . چون سعدان سخن او بشنيد ، برآشفت و درختى را كه بر دوش داشت ، بر هوا برده ، بر آن دلير فرود آورد . و درخت بعمود برآمد و درخت و عمود ، هر دو بر سر دلير برآمدند . استخوانهاى او را درهم شكستند . و آن دلير ، مانند ، نخل بريده بر زمين افتاد . سعدان غول بانگ بغلامان زد كه : اين گوسالهء فربه را بر آتش نهيد و او را بريان كنيد . غلامان سعدان به زودى پوست از آن كافر برداشته ، او را در آتش بريان كردند و پيش سعدان غول بياوردند . سعدان او را پاك بخورد و استخوان او را بمكيد .\r\nچون كافران ، حال سعدان بديدند ، اندامشان بلرزيد و حالشان دگرگون شد و گونهء ايشان متغير گشت . با يكديگر بگفتند : هركس كه بمبارزت اين غول رود ، غول ، او را بخواهد خورد و استخوانهاى او را بخواهد مكيد . پس لشگريان كفار از قتال بازايستادند و از سعدان غول و فرزندانش بهراس اندر شدند و بسوى شهر خويشتن گريختند . آنگاه غريب بانگ بر قوم خود زد و بايشان گفت :\r\nبگريختگان هجوم آوريد . سواران عرب و دليران عجم ، روى بملك شهر بابل و لشگر او گذاشته ، تيغ بر ايشان بنهادند و بيست هزار تن از ايشان بكشتند و به شهر اندر شدند و بقصر ملك جمك هجوم آوردند . سعدان غول با عمودى آهنين روى بقصر نهاد . ملك جمك پيش آمد . سعدان غول ، عمود بوى بزد و او را به زمين انداخت و بهركس كه پيش ميآمد ، عمودى بيش نمىزد . در آن هنگام از مردمان ، آواز الامان الامان بلند شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nچون شب ششصد و سى و هفتم برآمد\r\nگفت : اى ملك جوان‌بخت ، مردمان شهر امان خواستند . سعدان بايشان گفت ملك جمك را بازوان ببستند . و سعدان غول ، ايشان را چون گوسفند همىراند تا بنزد ملك غريب برسيد و ايشان را در پيش غريب بداشت . چون ملك جمك به خود آمد ، خويشتن را بستهء رسن يافت كه سعدان غول بر سر او ايستاده ، ميگفت كه : امشب از گوشت ملك جمك خواهم خورد . چون ملك جمك ، سخن غول بشنيد ، روى بملك غريب كرده ، به او گفت : اى ملك ، مرا در پناه خود جاى ده . ملك غريب جواب داد : مسلمان شو تا از غول بسلامت برهى و از عذاب پروردگار نجات يا بى . درحال ، ملك جمك از دل و زبان مسلمان شد و ملك غريب بگشودن بازوان او بفرمود و اسلام را بر قوم او عرضه داشت .\r\nتمامت قوم او مسلمان شدند و به خدمت ملك غريب قيام كردند . و ملك جمك به شهر خويش داخل شد و طعام و شربت از بهر ملك غريب و لشگريان او بيرون فرستاد . و آن شب را در آن مكان بسر بردند . چون بامداد شد ، غريب ، فرمان رحيل داد و همىرفتند تا بميافارقين 19 برسيدند . و آنجا را از ساكنان خالى يافتند .\r\nكه ساكنان آنجا ماجراى بابل را شنيده ، بسوى كوفه گريخته و ملك عجيب را از ماجرى آگاه كرده بودند .\r\nملك عجيب ، از شنيدن آن حكايت خشمگين گشته ، دليران خود را جمع آورد و ايشان را از آمدن غريب آگاه كرد و فرمود مهياى قتال شوند . و ملك عجيب ، سى هزار سواره و ده هزار پياده داشت . از نواحى كوفه نيز لشگر بخواست . پنجاه هزار سوار و پياده برو جمع آمدند . آنگاه با لشگرى گران سوار گشته ، روان شد . تا پنج روز همىرفت كه بلشگر برادر خود ، غريب برسيد كه در موصل فرود آمده بودند . عجيب نيز با لشگريان فرود آمدند و خيمه‌ها در برابر خيمه‌هاى غريب بزدند . آنگاه غريب ، كتابى نوشته ، روى بمردان كرد و گفت : در\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nميان شما كيست كه اين كتاب بعجيب رساند ؟ درحال ، سهيم الليل برپاى خاسته ، و گفت : اى ملك جهان ، من كتاب تو را ببرم و جواب بياورم . ملك غريب ، كتاب به او داد . درحال ، سهيم الليل روان شد تا بخيمه ملك عجيب برسيد .\r\nملك عجيب را از آمدن او آگاه كردند . ملك ، او را بخواست . چون سهيم در نزد ملك حاضر آمد ، ملك به او گفت : از كجائى ؟ سهيم الليل گفت : از نزد پادشاه عرب و عجم ، داماد ملك شاپور آمده‌ام . و او كتاب به تو نوشته . كتاب بخوان و جواب رد كن . عجيب به او گفت : كتاب او پيش من آور . سهيم الليل ، كتاب پيش برد . ملك ، كتاب گشوده ، بخواند . ديد كه نوشته است : بسم اللّه الرحمن الرحيم السلم على ابراهيم الخليل . اما بعد ، در ساعتى كه اين كتاب به تو رسيد ، پرستش اصنام ترك كن و بيگانگى ملك علام اعتراف كن . اگر مسلمان شدى ، برادر منى و از جرمى كه از تو بر پدرم و مادرم رفته ، درگذرم . و اگر آنچه گفتم ، بجا نياورى ، تو را بكشم و شهر تو را ويران كنم . و اين پندى بود كه با تو گفتم ، و السلم .\r\nچون ملك كتاب غريب بخواند ، سخت غضبناك شد و كتاب بدريد . اين كار به سهيم الليل دشوار شد . بانگ بر ملك زد و به او گفت : دستت بريده باد .\r\nآنگاه ملك بقوم خود فرمود كه : اين پليدك را نگاه داريد . درحال ، ايشان بسهيم هجوم كردند . سهيم نيز شمشير بركشيد و بر ايشان حمله كرد و بيش از از پنجاه نفر دليران از ايشان بكشت و از ميان ايشان بگريخت تا بنزد برادر رسيد . و تن و جامه‌اش خون‌آلود بود . غريب گفت : اى سهيم ، اين چه حالتست ؟ سهيم ، ماجرى بر وى فروخواند . ملك در خشم شد و آواز باللّه اكبر بلند كرد و بكوبيدن طبل جنگ بفرمود و خود سوار گشته ، مردان صف كشيدند و دليران جمع آمدند و آهن در پوشيدند و شمشيرها بر ميان بسته ، نيزه‌ها بر دوش گرفتند .\r\nعجيب نيز با قوم خود سوار شدند و هردو گروه به يكديگر حمله آوردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nچون شب ششصد و سى و هشتم برآمد\r\nگفت : اى ملك جوان‌بخت ، هردو گروه به يكديگر حمله كردند . آتش جنگ بالا گرفت و خون از هر سوى چون سيل روان شد و پيوسته در قتال و جدال بودند تا روز بپايان رسيد و ظلمت شب ، جهان را فروگرفته ، هردو گروه از يكديگر جدا شدند و بخيمه‌هاى خويشتن بازگشتند و آن شب را زنده همىداشتند تا بامداد شد . آنگاه اسلحهء جنگ بپوشيدند و طبلهاى جنگ بكوفتند . هردو گروه بر اسبان پيلتن بنشستند . چون درياى موج‌زن در برابر يكديگر بايستادند . نخستين كسى كه بميدان شد ، سهيم الليل بود كه گاهى با شمشير و گاهى با نيزه و چندى با عمود ، جدال همىكرد . نظار در شجاعت او خيره ماندند . پس از آن دليرى از كافران بمبارزت او برآمد . سهيم الليل ، او را مهلت نداده ، با طعن نيزه ، او را نزد يارانش فرستاد . پس از آن دليرى ديگر و دليرى ديگر تا دويست تن از دليران ايشان بمبارزت برآمدند و همگى كشته شدند . نيمى از روز برفت . آنگاه عجيب بانگ بر قوم خود زد و ايشان را بهجوم آوردن بفرمود . دليران يكسره حمله آوردند . ازين سوى نيز دليران بر ايشان بتاختند . جنگ در ميان ايشان بزرگ شد .\r\nخون بجاى سيل روان گشت و سرهاى دليران ، لگدكوب اسبان گرديد و پيوسته نايرهء جنگ ، شعله‌ور بود تا اين‌كه روز بپايان رسيد و ظلمت شب ، جهان را فروگرفت . هردو لشگر از يكديگر جدا شدند و به خيمه‌هاى خويشتن بازگشتند و آن شب را بروز آوردند .\r\nچون بامداد شد ، هردو طايفه آمادهء جنگ بايستادند و مسلمانان در انتظار غريب بودند كه به عادت خويش سوار گشته ، در زير علم سرخ درآيد . ساعتى برفت و از غريب ، اثرى پديد نشد . سهيم الليل بسوى خرگاه برادر رفته ، برادر خود را در آنجا نيافت . از خادمان سؤال كرد . ايشان گفتند : ما را برو آگاهى نيست . سهيم الليل سخت غمين و ملول شد . بيرون آمده ، لشگر را از حادثه آگاه\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nكرد . لشگريان از جنگ باز ايستادند و گفتند : اگر ملك غريب حاضر نباشد ، دشمنان او ما را هلاك كنند .\r\nو غيبت غريب ، سببى داشت عجيب . و آن اين بود كه چون ملك عجيب از جنگ برادر بازگشت ، مردى از خادمان خود را كه سيار نام داشت ، بخواست .\r\nگفت : اى سيار ، من تو را ذخيره نكرده‌ام مگر از بهر چنين روزى . بايد اكنون بلشگرگاه غريب شوى و او را بنزد من آورى و عيارى خود را به من بنمائى . سيار گفت : فرمان برم و طاعت كنم . آنگاه سيار روان شد و بخرگاه غريب برسيد . و در آن وقت ، هركس در خوابگاه خود جاى گرفته بود . سيار در پشت خرگاه بانتظار فرصت بايستاد . آنگاه ملك غريب تشنه شد و آب خواست . درحال ، سيار ، كوزهء آب برداشته ، داروى بيخودى بر وى بياميخت و كوزه بدست غريب داد .\r\nغريب او را بنوشيد و كوزه از دست ننهاده بود كه بى خود بيفتاد . سيار او را برداى خود فروپيچيد . بلشگرگاه عجيب بازگشت و بخرگاه عجيب درآمد و غريب را در پيش روى ملك بينداخت . عجيب گفت : اى سيار ، اين سبب چيست ؟ گفت :\r\nاين برادر تو غريبست . عجيب را غايت فرح و شادى روى داد و بسيار گفت :\r\nاصنام ، تو را يارى كردند . اكنون او را بگشاى و به خويشتن بياور . سيار ، سركه كهن بخواست و غريب را به خود آورد . چون غريب چشم بگشود ، خويشتن را در\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nخيمه‌اى جز خيمهء خود ، بسته يافت . گفت : سبحان اللّه . اين چه حالتست ؟ عجيب بانگ بر وى زد و به او گفت : اى تخمهء ناپاك ، همىخواستى مرا بكشى و خون پدر و مادر از من بگيرى . من اكنون تو را نزد ايشان بفرستم و دنيا را از شر تو آسوده كنم . غريب گفت : يا كلب الكفار ، زود خواهى ديد كه پروردگار يگانه ، چگونه انتقام خواهد كشيد . تو بجان خويشت رحمت آور و با زبان فصيح بگو لا إله الا اللّه ابراهيم خليل اللّه . چون عجيب اين سخن از غريب بشنيد ، درياى غضبش موج‌زن شد . جلاد بخواست و نطع بگسترد . آنگاه وزير عجيب كه در باطن مسلمان بود ، برخاسته ، زمين ببوسيد و گفت : اى ملك ، شتاب مكن تا غالب از مغلوب بشناسيم . كشتن اين مرد بر ما آسانست . و اگر مغلوب شويم ، شايد زندگى او سودى بما ببخشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و سى و نهم برآمد\r\nگفت : اى ملك جوان‌بخت ، آنگاه عجيب فرمود برادر خود را با دو زنجير و دو غل محكم ببستند و هزار دلير بپاسبانى او بگماشت .\r\nچون قوم غريب شب را بروز آوردند و ملك را نيافتند ، مانند رمهء بىشبان بودند و نميدانستند كه چكار كنند . سعدان غول بانگ بر ايشان زد كه : اى قوم ، توكل بخداى يگانه كنيد . كه او همهء بديها از شما دور گرداند . آنگاه عرب و عجم ، آهن‌پوش گشتند و باسبان پيل‌پيكر سوار شدند . نخستين كسى كه بمبارزت شتافت ، غول كوهى بود و عمود آهنين دويست منى در دست داشت .\r\nبانگ بر كافران زد كه : اى پرستندگان اصنام ، بمبارزت من برآئيد . كه امروز روز هلاك شماست . و هركس مرا ميشناسد ، خود را از شر من نگاه دارد و هركس مرا نميشناسد ، من خويشتن برو بشناسانم كه من سعدان غول ، كمين غلام ملك غريبم . اگر مبارزى هست ، بدرآيد . در آن حال ، دليرى از كافران بمبارزت\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبرآمد و بسعدان حمله كرد . سعدان حملهء او را رد نمود و با عمود ، چنانش بكوفت كه استخوانهاى او درهم شكست . پس از آن سعدان بانگ بفرزندان خود زد و بايشان گفت كه : آتش بيفروزيد و هركدام از كافران كشته شوند ، بريان كرده ، نزد منش آوريد تا من او را بخورم . فرزندان و خادمان غول در ميان\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nميدان ، آتش بيفروختند و همان كشته را در آتش بريان كرده ، بنزد غول آوردند .\r\nسعدان غول ، گوشت او را بخورد و استخوان‌هاى او را بمكيد .\r\nكفار چون كار سعدان مشاهده كردند ، ازو سخت بهراس اندر شدند . آنگاه عجيب بانگ بر قوم خود زد كه : برين غول حمله كنيد . درحال ، بيست هزار سوار بسعدان حمله كردند و او را تيرباران نمودند . بيست و چهار زخم كارى بر تن او برسيد . در آن هنگام ، دليران اسلام بمشركان حمله كردند و از پروردگار زمين و آسمان يارى جستند و پيوسته در جدال و قتال بودند تا روز بپايان رسيد و هردو گروه از يكديگر جدا شدند . و سعدان غول دست‌گير گشت و از بس كه خون ازو رفته بود ، بمردگان هميمانست . پس بازوان او را ببستند و در زندان ، نزد ملك غريبش فرستادند . چون غريب ، سعدان را دستگير يافت ، به او گفت : اى سعدان ، اين چه حالتست ؟ سعدان گفت : اى امير ، همه‌كس را شدت و فرج و نشيب و فراز در پيش است . غريب گفت : اى سعدان ، راست گفتى . و عجيب ، آن شب را شادمان بود و با قوم خود ميگفت : چون فردا شود ، بلشگر اسلام هجوم آوريد و از ايشان يك تن زنده نگذاريد . ايشان گفتند : سمعا و طاعة .\r\nو اما لشگريان اسلام ، ملول و اندوهگين بودند و از بهر ملك غريب و سعدان همىگريستند . سهيم الليل بايشان گفت : اى قوم ، اندوهگين نباشيد كه فرج خداى تعالى بشما نزديكست . پس سهيم الليل تا نيمهء شب صبر كرد . آنگاه روى بلشگرگاه عجيب آورد . در ميان خيمه‌ها همىگشت تا اينكه عجيب را بر تخت مملكت نشسته يافت كه بزرگان دولت در گرد او بودند . و سهيم به صورت فراشان پيش رفته ، گل شمع بگرفت و او را با بنگ طيار روشن كرد و از خرگاه بيرون آمد و ساعتى صبر كرد تا اينكه دود بنگ بر مشام عجيب و حاضران پيچيده ، همگى مانند مردگان بيفتادند . سهيم ، ايشان را به حال خود گذاشته ، بسوى زندان روان شد . غريب و سعدان را ديد كه هزار دلير بر ايشان گماشته‌اند و خواب بپاسبانان غلبه كرده . سهيم بانگ بپاسبانان زد و گفت : واى بر شما ، بيدار شويد و مشعلها روشن كنيد . و سهيم ، خود ، مشعلى برداشته ، پر از بنگ ساخت و او را\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nروشن كرد . دود مشعل بمشام پاسبانان برآمد . همهء ايشان از دود بنگ ، چون مردگان بيفتادند . در جل‌بند ، خود ، سركه و كندر داشت . غريب و سعدان را به خود آورد و بند از ايشان برداشت . چون ايشان سهيم را بديدند ، فرحناك شدند و او را دعا كردند . سهيم بايشان گفت : اكنون بلشگرگاه خود رويد . و اما سهيم الليل بنزد عجيب شد و او را در پرده فروپيچيده و بر دوش گرفته ، بلشگرگاه اسلاميان بشتافت . چون بنزد غريب رسيد ، پردهء فروپيچيد پيش غريب انداخت . غريب پرده گشوده ، برادرش عجيب را بازوان بسته و بى خود افتاده ديد . سهيم الليل را دعا كرد و به او گفت : اى سهيم ، او را به خود آور . سهيم پيش رفته ، سركه و كندر بمشام او بچكانيد . عجيب به خود آمد و چشم بگشود و خويشتن را بازوان بسته يافت و از غايت حزن و شرمسارى سر به زير افكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهلم برآمد\r\nگفت : اى ملك جوان‌بخت ، عجيب از غايت شرم و اندوه ، سر به زير افكند . غريب به او گفت : اى پليدك ، سر از زمين بردار . عجيب سر برداشته ، خود را در ميان عرب و عجم يافت و برادرش غريب را ديد كه بر سرير عزت نشسته . هيچ سخن نگفت .\r\nغريب بانگ بر زد و گفت : اين سگ را برهنه كنيد . پس او را برهنه كردند و تازيانه‌اش همىزدند تا اينكه تنش فكار گشت و بىخود بيفتاد . چون غريب از آزردن او فارغ شد ، آواز تهليل و تكبير از طرف خيمه‌هاى كفار بشنيدند . و سبب اين بوده است كه ملك دامغ ، عم غريب پس از آن‌كه ملك غريب از نزد او بكوچيد ، او ده روز در مكان خود اقامت كرده ، پس از آن با بيست هزار سوار بكوچيد و شبانروز همىآمد تا بلشگرگاه نزديك شد . آنگاه عيارى را از بهر آگاهى بفرستاد . و مرد عيار ، يك روز برفت و بازگشت و ملك دامغ را از ماجرا آگاه كرد . ملك دامغ صبر كرد تا شب برآمد . آنگاه تكبيرگويان به لشگر كفار\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nحمله كرده ، شمشير بر ايشان بنهاد . چون غريب آواز تكبير بشنيد ، بانگ بسهيم الليل زد كه : از خبر اين لشگر و سبب تكبير آگاه گشته ، به زودى مرا بياگاهان درحال ، سهيم الليل بسوى لشگرگاه كافران رفت و از حادثه جويان شد . او را خبر دادند كه ملك دامغ ، عم ملك غريب با بيست هزار سوار بلشگر كفار حمله كرد . سهيم الليل بسوى برادر بازگشت و ماجراى عم را به او حديث كرد .\r\nملك غريب بانگ بر قوم خويش زد و بايشان گفت : اسلحهء خويشتن برداريد و به يارى عم بشتابيد . لشگريان بسرعت سوار شدند و بكفار هجوم آوردند و شمشيرها بر ايشان بنهادند و هنوز صبح نشده بود كه از كفار ، پنجاه هزار تن كشته شد و سى هزار تن دستگير گشت و باقى بگريختند و مسلمانان با ظفر و نصرت بازگشتند . ملك غريب از بهر ملاقات عم خود ، ملك دامغ سوار گشت و او را ملاقات كرده ، شكر كردار او بجاآورد . ملك دامغ گفت : نميدانم برين سگ ستمكار ، ازين جنگ چه رسيد ؟ غريب گفت : اى عم ، او در نزد من دستگير است . ملك دامغ را فرحى سخت روى داد . آنگاه هردو پياده گشته ، بخرگاه غريب اندر شدند . عجيب را در آنجا نيافتند . غريب اندوهگين شد . ملك دامغ گفت : اى فرزند ، اندوهگين مباش كه او به جائى نتواند رفت .\r\nو سبب گريختن عجيب اين بوده است كه عيار او سيار در لشگرگاه غريب پنهان گشته بود . در آن ساعت كه غريب سوار گشت و از پاسبانان نيز كسى بر جاى نماند ، او نزد عجيب شد و او را برداشته ، از لشگرگاه بيرون برد و آن شب تا روز ديگر او را همىبرد تا اينكه بچشمهء آبى برسيدند كه در نزد آن چشمه ، درخت سيبى بود . عجيب را از دوش بر زمين نهاد و روى او بشست . آنگاه چشم گشوده ، سيار را بر سر خود يافت . گفت : اى سيار ، مرا بسوى كوفه ببر تا لشگر خود جمع آورم و از دشمن خود انتقام كشم . و اى سيار ، بدان كه من بسى گرسنه‌ام . سيار به نيستانى كه در آنجا بود ، اندر شد و بچهء شترمرغى صيد كرده ، بنزد عجيب آورد و او را ذبح كرد و هيزم جمع آورده ، آتش بيفروخت و او را بريان كرده ، پيش عجيب بگذاشت . عجيب او را بخورد و از آب چشمه بنوشيد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nروان رفته‌اش به تن باز آمد . آنگاه سيار بسوى قبايل عرب كه در آنجا بودند ، بشتافت و اسبى از ايشان دزديده ، بياورد و عجيب را سوار كرده ، بسوى كوفه برد .\r\nنايب ملك عجيب از آمدن او آگاه گشته ، باستقبال او بيرون رفت . و او را بسبب عذابى كه برادرش كرده بود ، رنجور يافت و بشهرش درآورده ، حكيمان را بخواست . ملك بحكيمان گفت : تا ده روز ، مرا معالجت كنيد . ايشان در معالجه او بكوشيدند تا اينكه از رنجورى خلاص يافت . پس از آن وزير خود را فرمود كه بهمهء نايبان آن نواحى ، كتاب بنويسند . وزير ، بيست يك و كتاب بنايبان بلاد نوشته ، بفرستاد . ايشان تهيهء لشگر ديده ، بشتاب هرچه تمامتر قصد كوفه كردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و يكم برآمد\r\nگفت : اى ملك جوان‌بخت ، چون رسول عجيب ، كتاب بنايبان بلاد رسانيد ، ايشان تهيهء لشگر ديده ، قصد كوفه كردند و در نزد عجيب حاضر شدند . و اما ملك غريب از گريختن عجيب محزون شد و هزار دلير بپديد آوردن او بفرستاد . سواران بهر سوى پراكنده شدند و يك شب و روز بگشتند و ازو خبرى نيافته ، بسوى غريب بازگشتند . ملك غريب ، برادر خود ، سهيم را بخواست و او را نيافت . بر وى بترسيد و اندوهگين شد . ناگاه سهيم پديد آمد و زمين ببوسيد .\r\nغريب را چون نظر بر وى افتاد ، برپاى خاست و گفت : اى سهيم ، كجا بودى ؟\r\nگفت : اى ملك ، بسوى كوفه رفتم و آن سگ را ديدم كه به محل عزت خود رسيد . بنايبان بلاد خود كتابها نوشت و ايشان با لشگرهاى فزون از ستاره به يارى عجيب برآمده‌اند . آن‌گاه غريب ، لشگريان خود را فرمان رحيل داد . درحال ، لشگريان بسوى كوفه روان شدند . چون بكوفه برسيدند ، در خارج كوفه لشگرى ديدند چون درياى عمان كه ايشان را آغاز و انجام ، بديد نبود . پس غريب با لشگر خود در برابر لشگر كفار فرود آمدند و خيمه‌ها بزدند و علم‌ها برپاى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nكردند . آنگاه ظلمت شب ، جهان را فروگرفت . هردو گروه ، آتش‌ها بيفروختند و پاسبانها بگماشتند تا اينكه روز برآمد .\r\nغريب برخاسته ، وضو گرفت و دو ركعت نماز بقانون ابراهيم عليه السلام بجاآورد و بكوفتن طبل‌هاى جنگ بفرمود . طبل‌هاى جنگ بزدند و علم بيفراشتند و دليران ، اسلحهء جنگ در پوشيده ، سوار شدند و بميدان جنگ برآمدند . نخستين كسى كه قدم به ميدان نهاد ، ملك دامغ ، عم ملك غريب بود كه اسب در ميدان رانده ، مبارز خواست . دليرى از شجاعان كفار بمبارزت او برآمد و سخن ناگفته بملك دامغ حمله كرد . و هنوز او را دست در هوا بود كه ملك دامغ ، نيزه بر سينهء او كوفت و بدوزخش فرستاد . شجاعى ديگر و شجاعى ديگر تا هفتاد مرد بمبارزت برآمدند و همگى هلاك شدند . در آن هنگام ، مردان كفار از مبارزت بازايستادند . عجيب بانگ بر ايشان زد كه : اگر همه شما يك‌يك بمبارزت او رويد ، همهء شما را هلاك خواهد كرد . شما بيك دفعه برو حمله كنيد و اثر او را از روى زمين برداريد . در آن هنگام ، بيرق پيش بردند و هر دو گروه به يكديگر برآميختند و خون مانند سيل روان شد و دليران ، داد دليرى بدادند و بىدلان ، پشت بخصم كرده ، بگريختند . و پيوسته آتش جنگ شعله‌ور بود تا اينكه شب برآمد و طبل بازگشت بزدند . ملك غريب ، راضى نگشته ، دوباره بمشركان هجوم آورد و دليران اسلاميان بر اثر او روان شدند . بسيار از گردنها بزدند و كمرها بشكستند و خيمه‌ها بتاراج بردند و بسى پيران و جوانان اسير كردند .\r\nو هنوز صبح ندميده بود كه كفار ، آهنگ گريز كردند و لشگريان اسلام تا هنگام صبح بر اثر ايشان روان بودند و بيش از بيست هزار تن اسير كردند . و غريب در دروازهء كوفه فرود آمد و منادى را فرمود در شهر ، نداى امان دردهد و بگويد : هركس پرستش اصنام بگذارد و بيگانگى پروردگار اعتراف كند ، در امان ملك غريبست . منادى در كوچه‌هاى شهر ، نداى امان داد و خرد و بزرگ شهر ، مسلمان شدند و همگى بيرون آمده ، اسلام خود را بملك غريب عرضه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nنمودند . ملك غريب را غايت فرح روى داد و خاطرش بگشود . آن‌گاه از مرداس و دختر او مهديه جويان گشت . گفتند : او به پشت جبل احمر گريخته .\r\nملك غريب ، برادر خود ، سهيم را بخواست و به او گفت : خبر پدر خود از بهر من بياور .\r\nدرحال ، سهيم سوار شد و نيزهء خطى به كف گرفته ، بسوى جبل احمر روان شد . از مرداس و قوم او در آن مكان اثرى نيافت و شيخى كهن‌سال از عرب در آنجا ديد . مرداس را ازو بازپرسيد . آن شيخ گفت : اى فرزند ، چون مرداس ، ظفر يافتن غريب بشنيد ، دختر خود برداشته ، با قبيله راه بيابان پيش گرفت . نمىدانم كه بكدام سوى رفت . چون سهيم ، سخن بشنيد ، بسوى برادر بازگشته ، قصه بر وى فروخواند . ملك غريب در مملكت پدر بر تخت بنشست و خزينه‌ها بگشود و مال بدليران ببخشود و جاسوسان از بهر عجيب بهر سوى بفرستاد و بزرگان دولت و سران شهر را بخواست و خلعتى فاخر بديشان بداد و رعيت را بايشان بسپرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و دوم برآمد\r\nگفت : اى ملك جوان‌بخت ، غريب سوار گشته ، با يكصد تن از سواران به قصد نخجير بيرون رفت تا بمرغزارى خرم برسيد . و آن روز در آن مكان رحل اقامت انداخت و شب را نيز در آنجا بروز آورد . چون بامداد شد ، وضو گرفته ، دوگانه بگزارد و حمد خداى تعالى بجاآورد . ناگاه از يك سوى مرغزار ، آواز فرياد بلند شد . غريب بسهيم گفت : خبر اين حادثه از بهر من بازآور . درحال ، سهيم روان شد . مال‌ها ديد تاراج گشته و زنانى يافت اسير شده . از سبب آن حالت بازپرسيد : گفتند : ايشان كسان مرداس ، بزرگ قبيلهء بنى قحطانند . و اين مال از قبيله اوست كه ديروز جمرقان ، مرداس را كشته و مال او را تاخته و زنان او را\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاسير كرده است . و كار جمرقان ، پيوسته بريدن راه‌ها و تاختن قبايل بود و هيچ ملك برو دست نداشت و فرمان هيچ‌كس نمىبرد .\r\nچون سهيم ، كشته شدن پدر و اسير كردن زنان او را بشنيد ، بسوى ملك غريب بازگشته ، او را از حادثه آگاه كرد . غريب را رگ حميت بجنبيد و از بهر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nخونخواهى و برداشتن ننگ ، سوار شد و همىرفت تا به آن قوم برسيد . و آواز باللّه اكبر بلند كرد و در حملهء نخستين ، بيست تن از ايشان بكشت . پس از آن در ميان ميدان با دلى بىهراس بايستاد و گفت : كجاست جمرقان كه بمبارزت من برآيد ؟ تا جام اجل بر وى بچشانم و جهان را از آن ناپاك ، پاك سازم . هنوز غريب را سخن تمام نشده بود كه جمرقان مانند كوه آهنين پديد شد . و او دليرى بود بلندقامت . سخن ناگفته و سلام ناكرده بغريب حمله كرد . و غريب نيز به او حمله كرد . و جمرقان را عمودى بود آهنين كه اگر بكوهش ميزد ، كوه را فرومىكوفت . آن عمود بلند كرده ، خواست كه بر سر غريب بزند . غريب ، خود را بيك سو كشيد . عمود بر زمين آمد و يك ذراع فروشد . پس از آن غريب ، دبوس بگرفت و بر ساعد جمرقان زد . جمرقان را انگشتان سست شد و عمود از دست او بيفتاد . درحال ، غريب از خانهء زين خم شد و عمود را بربود و بر پهلوى جمرقان زد . جمرقان چون نخل بريده به زمين بيفتاد . آنگاه سهيم الليل ، او را گرفته ، بازوان ببست و رسن در گردن او كرده ، بكشيد . و سواران غريب با سواران جمرقان در آميختند . پنجاه تن از قوم جمرقان كشته شد و بقيت السيف بگريختند و بقبيلهء خويشتن برسيدند و بانگ بر ايشان زدند . هركس در ميان قبيله بود ، سوار شد و خبر بازپرسيدند . ايشان را از ماجرى آگاه كردند . چون ايشان دستگيرى جمرقان بشنيدند ، به يارى او بشتافتند .\r\nملك غريب چون جمرقان را اسير كرد و دليران او را از هم بپاشيد ، از اسب فرود آمد و جمرقان را حاضر آورد . جمرقان فروتنى كرد و گفت : اى دلير زمان ، من در پناه توام . غريب به او گفت : يا كلب العرب ، چرا راه بندگان خدا بسته‌اى و از خداوند زمين و آسمان هراس ندارى ؟ جمرقان گفت : اى امير ، خداوند زمين و آسمان كيست ؟ غريب گفت : اى خدانشناس ، ترا پرستش بكيست ؟ جمرقان گفت : خدائى را كه از روغن و عسل عجين شده همىپرستم و پاره‌اى اوقات او را ميخورم و ديگرى بجاى او بسازم . غريب بخنديد و به او گفت :\r\nاى نادان ، چرا بخداى يگانه پرستش نمىكنى ؟ كه او بر همه چيز قادر است .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nجمرقان گفت : آن خداى بزرگ در كجاست تا من او را پرستش كنم ؟ غريب گفت : اى كم‌خرد ، بدان كه خدا را نام ، اللّه است و اوست كه زمين و آسمان آفريده و درختان و گياهان رويانيده و وحشيان و پرندگان را روزى ميدهد و از ديده‌ها پنهانست . همه چيز را مىبيند . ولى خود ، ديده نمىشود . جمرقان چون سخن غريب بشنيد ، روزنهاى دلش گشوده شد و گفت : اى ملك ، چه گويم تا مسلمان شوم ؟ غريب گفت : بگو لا إله الا اللّه . جمرقان ، زبان بشهادت بگشود و شرف اسلام دريافت . ملك غريب گفت بند ازو برداشتند . آنگاه جمرقان در پيش غريب ، زمين ببوسيد . در آن حال ، گردى برخاست كه جهان تاريك شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و سيم برآمد\r\nگفت : اى ملك جوان‌بخت ، در آن حال ، گردى برخاست . غريب گفت : اى سهيم ، خبر اين گرد به من آور . سهيم چون پرندگان برفت و خبر باز آورده ، گفت : اى ملك زمان ، اين گرد از قبيلهء جمرقانست . ملك غريب گفت : اى جمرقان ، سوار شو و بايشان ملاقات كن و اسلام بر ايشان عرضه دار . اگر ترا اطاعت كنند ، جان در خواهند برد . و گرنه شمشير بر ايشان بنهيم . درحال ، جمرقان سوار گشت و قوم خود را ملاقات كرده ، بانگ بر ايشان زد . ايشان امير خويشتن بشناختند و از اسبان فرود آمده ، پياده استقبال كردند و بسلامت او فرحناك شدند . جمرقان گفت : هركس مرا اطاعت كند ، نجات يابد و هركس مخالفت كند ، به اين شمشير ، دو نيمه‌اش كنم . همه گفتند : اى امير ، بهرچه خواهى ، ما را بفرما . كه فرمان ترا مخالفت نكنيم . جمرقان گفت : بگوئيد لا إله الا اللّه ابراهيم خليل اللّه . ايشان گفتند :\r\nاى امير ، تو كجا و اين سخن كجا ؟ جمرقان ، ماجراى خود را حديث كرد و بايشان گفت : اى قوم ، ميدانيد كه من در ميدان جنگ با همهء شما برابرم . ولى يك تن مرا دستگير كرد .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nچون قوم سخن او بشنيدند ، زبان بكلمهء توحيد بگشودند . آنگاه جمرقان ، ايشان را بسوى غريب برد . آن قوم ، اسلام خويشتن تازه كردند و غريب را بدوام عزت و نصرت دعا گفتند . غريب بايشان گفت : بازگرديد و ببازماندگان ، اسلام عرض كنيد . جمرقان و قوم او گفتند : اى ملك ، پس از اين ما از تو جدا نخواهيم شد . و لكن اكنون بسوى قبيله رويم و به زودى نزد تو بازگرديم . ملك غريب گفت :\r\nروان شويد و اگر بخواهيد كه بسوى من آئيد ، مرا در كوفه خواهيد يافت . در حال ، جمرقان با قوم خود سوار گشته ، برفتند . چون بقبيله رسيدند ، اسلام را بزنان و فرزندان عرضه داشتند . زن و مرد و خرد و بزرگ قبيله ، يكسره مسلمان شدند و خيمه‌ها بيفكندند و اشتران و گوسپندان برداشته ، بسوى كوفه روان شدند .\r\nو اما ملك غريب چون به شهر كوفه رسيد ، بقصر اندرآمد و بر تخت پدر بنشست و سران و سروران از چپ و راست بايستادند . آنگاه جاسوسان برسيدند و او را خبر دادند كه برادرش عجيب بسرزمين يمن رفته و بجلند بن كركر ، خداوند شهر عمان پناه برده . غريب بانگ بر قوم خود زد كه : تا سه روز ، ساز برگ سفر كنيد . و بدان سى هزار تن كه در جنگ نخستين اسير كرده بود ، اسلام عرضه داشت . بيست هزار تن از ايشان مسلمان شدند و آن ده هزار كه اسلام قبول نكردند ، به تيغ اسلاميان كشته شدند . در آن حال نيز جمرقان با قوم خود برسيدند و آستان ملك را بوسه دادند . ملك غريب ، خلعتى فاخر بهمهء ايشان بداد و جمرقان را به پيش جنگى لشكر بنواخت و گفت : اى جمرقان ، با بنى اعمام خود سوار شو و بيست هزار سوار برداشته ، پيشاپيش لشكر بسوى بلاد جلند بن كركر همىرو . جمرقان فرمان بپذيرفت . زنان و فرزندان خود را در كوفه گذاشته ، همان‌روز از كوفه روان شدند .\r\nآنگاه ملك غريب بتفقد زنان مرداس برآمد . چشمش در ميان زنان بمهديه افتاد . درحال ، بى خود شد . گلاب بر وى همىفشاندند تا به خود آمد . و او را با خود به منزل خويشتن برد و بپاك‌دامنى با او بخفت . چون بامداد شد ، دوگانه بجاى آورده ، بيرون آمده ، بر تخت مملكت نشست . و عم خود ، ملك دامغ را\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nخلعت فاخر داد و او را در عراق ، نايب خود گردانيد و مهديه را به او بسپرد . پس از آن با بيست هزار سواره و ده هزار پياده روان گشت و به شهر عمان و سرزمين يمن روان شد .\r\nو اما عجيب چون با شكست‌يافتگان قوم خود به شهر عمان رسيد ، جلند بن كركر از آمدن عجيب بسرزمين او در عجب شد و با قوم خود بملاقات او بيرون دويد . قوم جلند بيرون رفته ، عجيب را ملاقات كردند . عجيب ، گريان و محزون بنزد جلند درآمد . و دختر عجيب ، زن جلند بود و جلند از آن دختر ، فرزندان داشت . چون جلند ، عجيب را در آن حالت بديد ، به او گفت : حكايت خود با من بازگو . عجيب ، حكايت خود را از آغاز تا انجام بر وى فروخواند و آنچه از غريب بر وى رفته بود ، همه را بازگفت و گفت : اى ملك ، برادرم غريب ، مردمان را بپرستش خداى آسمان همىخواند و ايشان را از پرستيدن اصنام منع مىكند .\r\nچون جلند اين سخن بشنيد ، برآشفت و بخروشيد و گفت : به آسمان سوگند كه از قوم برادرت در روى زمين ، كسى باقى نگذارم . تو بازگو كه ايشان را در كجا گذاشتى و ايشان چند هزارند ؟ عجيب گفت : من ايشان را در كوفه گذاشتم و ايشان پنجاه هزار بودند . آن‌گاه جلند ، وزير خود ، جوانمرد را بخواست و به او گفت : صد هزار سوار دلير با خويشتن بردار و بسوى مسلمانان شو و ايشان را\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nزنده دستگير كرده ، نزد من آور تا بايشان گونه‌گونه عذاب كنم . درحال ، جوانمرد با لشگرى فزون از ستاره سوار گشته ، بسوى كوفه روان شد . روز هفتم بسرزمينى كه درختان بسيار و نهرهاى روان داشت ، برسيدند و جوانمرد ، قوم خود را بفرود آمدن بفرمود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و چهارم برآمد\r\nگفت : اى ملك جوان‌بخت ، جوانمرد چون بر آن سرزمين خرم برسيد ، لشگريان را بفرود آمدن بفرمود . تا نيمه‌شب در آن مكان بودند . پس از آن ، جوانمرد ، فرمان رحيل داد و خود نيز سوار گشته ، در پيش روى ايشان همىرفت . هنگام سحر بمرغزارى رسيدند كه شكوفه‌هاى آنجا تازه دميده ، مرغان نغمه‌سنج در شاخ درختان ، نغمه‌سرا بودند . آنگاه جوانمرد را رگ دلاورى بجنبش آمده ، رجزخوانى آغاز كرد و اين ابيات برخواند :\r\n نخواهد ز من جنگ ديو سياه * سر جادوان اندر آرم بچاه\r\nهمان پيل و ببر و پلنگ و نهنگ * نجسته است از چنگ من روز جنگ\r\nهزاران هزاران بكشتم به تيغ * مبارز كه شاهانش گفتى دريغ \r\nو هنوز جوانمرد ، ابيات بانجام نرسانيده بود كه از ميان درختان ، سوارى آهن‌پوش پديد شد و بانگ بر جوانمرد زد و گفت : اى پستترين اعراب ، جامه و اسلحهء خويشتن بركن و از اسب فرود آى تا از هلاك شدن نجات يا بى . چون جوانمرد اين سخن بشنيد ، ستاره به چشم اندرش تيره شد . درحال ، تيغ برآهيخت و بجمرقان حمله كرد و به او گفت : اى پستترين مردمان ، اين توئى كه راه بر من همىگيرى ؟ كه من پيش جنگ لشگر جلند بن كركرم و همىروم كه غريب را با قوم او دست بسته بياورم . چون جمرقان اين سخن بشنيد ، بجوانمرد حمله كرد و\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاين ابيات برخواند :\r\n يكى نامدارى ز ايران منم * كه خو كردهء جنگ شيران منم\r\nبسى سر جدا كرده دارم ز تن * كه جز خاك تيره نبودش كفن\r\nبسى شهرياران كه بستم ببند * ز پيلان گرفتم بخم كمند \r\nو سبب آمدن جمرقان اين بوده است كه چون او با قبيلهء خود از كوفه بدر آمده ، ده روز كوه و صحرا همىنورديد . كه روز يازدهم در منزلى فرود آمدند .\r\nچون نيمهء شب شد ، جمرقان ، قوم خود را فرمان رحيل داد و خود نيز سوار گشته ، در پيش روى قوم خود همىرفت كه بدان مرغزار رسيده ، با جوانمرد ملاقات كرد . و آن ابيات بخواند و شمشير به جوانمرد برآهيخت و او را دو نيمه كرد و ساعتى در آن مكان بايستاد تا سواران او برسيدند . ايشان را از ماجرى بياگاهانيد و بايشان گفت : در اطراف اين سرزمين پراكنده شويد و من با مردان بنى عامر در اين مكان بايستم . چون لشگريان دشمن برسند ، من بر ايشان حمله كنم و آواز اللّه اكبر برآورم . چون شما آواز من بشنويد ، از هر سوى ، تكبيرگويان حمله آوريد . لشگريان پراكنده شدند و در اطراف آن سرزمين هميگشتند كه صبح بدميد . آنگاه لشگر جوانمرد را ديدند كه چون رمهء گوسپندان برآمدند و كوه و صحرا از ايشان مالامال شد . در آن هنگام ، جمرقان با مردان بنى عامر ، آواز بتكبير بلند كردند و لشگريان اسلام از هر سوى برآمدند . كافران مدهوش ماندند و تيغ بر يكديگر بنهادند و اسلاميان نيز از چهار سوى بر ايشان حمله آوردند . نيمى از لشگريان كفار كشته شدند و نيمى ديگر راه گريز در پيش گرفتند . مسلمانان بر اثر ايشان برفتند . تا نيمهء روز ، ايشان را كشتند و دستگير كردند . هنگام ظهر ، اسلاميان با هفت هزار اسير بازگشتند و كافران جز بيست و شش هزار تن كه بسيارى از ايشان مجروح بودند ، بازنگشتند . جمرقان ، غنيمت‌ها را با هزار سوار بسوى كوفه فرستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nچون شب ششصد و چهل و پنجم برآمد\r\nگفت : اى ملك جوان‌بخت ، جمرقان ، اسلام باسيران عرضه داشت . ايشان از دل و زبان مسلمان شدند . جمرقان ايشان را از بند بگشود و يك شبانه روز در آن مكان بودند . پس از آن فرمان رحيل داده ، بسوى عمان بكوچيدند . و آن هزار سوار غنيمت را برداشته ، بسوى كوفه همىرفتند تا بكوفه برسيدند و ماجرى بملك غريب بازگفتند . ملك غريب فرحناك شد و رو بسعدان غول كرده ، به او گفت با بيست هزار سوار ، خود را به جمرقان برساند . سعدان غول با فرزندان خود و بيست هزار سوار بسوى عمان روان شدند . و گريختگان كفار ، گريان و نالان به شهر عمان برسيدند . جلند بن كركر بدهشت اندر شد و بايشان گفت : شما را چه روى داده ؟ ايشان ماجرى بازگفتند . ملك جلند ، شمارهء لشگر اسلام بپرسيد . گفتند : اى ملك ، بيست بيرق داشتند و در زير هر بيرقى ، هزار سوار بودند . چون جلند اين سخن بشنيد ، گفت : آفتاب ، شما را بركت ندهد . چگونه بيست هزار تن بشما چيره شدند ؟ كه شما هفتاد هزار بوديد و جوانمرد در ميدان با سه هزار دلير برابرى ميكرد . آنگاه از غايت خشم بحاضران گفت : تيغ بر اين گريختگان نهيد . حاضران ، تيغ بركشيده ، گريختگان را همه بكشتند . پس از آن ملك جلند بانگ بپسر خويش زد كه : با صد هزار بسوى عراق شو و عراق را يكسره ويران كن . و پسر ملك جلند ، قورجان نام داشت و در ميان لشگر ازو دليرتر ، كس نبود و در ميدان جنگ بسه هزار دلير حمله ميكرد . درحال ، قورجان ، خيمه به بيرون شهر فرستاد و لشگر از هر سوى گرد آمدند . و در روز دويم بكوچيدند . و قورجان در پيش روى لشگريان هميرفت و در ستايش خويش اين ابيات همىخواند :\r\n سوارى چو من پاى بر زين نگاشت * كسى تيغ و گرز مرا برنداشت \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n يكى ابر دارم بچنگ اندرون * كه هم‌رنگ آبست و بارانش خون\r\nهمى آتش افروزد از گوهرش * همى مغز پيلان بسايد سرش \r\nپس ايشان دوازده روز بيابان همىنورديدند كه ناگاه گردى بزرگ برخاست كه آفاق بگرفت . قورجان بانگ بر خادمان زد كه : خبر اين گرد از بهر من بياوريد . خادمان برفتند . پس از ساعتى بازگشتند و گفتند : اى ملك ، اين گرد لشگريان اسلامست . قورجان فرحناك شد و بايشان گفت : بدين خودم سوگند كه از ايشان زنده‌اى نگذارم و تنها بر ايشان بتازم و سرهاى ايشان را لگدكوب اسب سازم .\r\nو آن گرد از جمرقان بوده است . چون بلشگر كفار نظر كرد ، ايشان را از ستاره افزون يافت . آنگاه قوم خود را فرمود كه فرود آيند و خيمه‌ها زنند . قوم اسلام فرود آمدند و علمها برپا كردند و نام خداى يگانه همىبردند . و لشگريان كفار نيز فرود آمدند و خيمه‌ها بزدند و قورجان بايشان گفت : اسلحه از خويشتن دور نسازيد و چون نيمهء شب برود ، سوار گشته ، اين جماعت قليل را پاك بكشيد . در آن ساعت كه قورجان اين سخن ميگفت ، جاسوس جمرقان ايستاده بود . جاسوس بسوى جمرقان بازگشته ، جمرقان را از تدبير كفار آگاه كرد . ايشان صبر كردند تا كافران در خواب شدند . آنگاه جمرقان ، قوم خود را بسوارى بفرمود . قوم جمرقان سوار گشته ، بخداى يگانه توكل كردند و اشتران و چارپايان را جرس آويخته ، بسوى كفار براندند . صداى جرسها و زنگها بلند شد و مسلمانان در دنبال ايشان تكبيرگويان روان بودند . كوه و صحرا از آواز ايشان و صداى جرسها پر شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nچون شب ششصد و چهل و ششم برآمد\r\nگفت : اى ملك جوان‌بخت ، جمرقان در حالتى كه لشگر كفار در خواب بودند ، با لشگريان و اسبان و اشتران خود بر ايشان هجوم كرد . كفار از خواب بيدار شدند و با دهشت تمام ، تيغها بركشيدند و يكديگر را همىزدند و همىكشتند تا بسيارى از ايشان كشته شد . آنگاه نظر كرده ، از مسلمانان ، كشته‌اى در ميان خود نيافتند . دانستند كه اسلاميان بايشان حيلت كرده‌اند . پس قورجان بانگ ببازماندگان قوم خود زد و گفت : اى تخمگان ناپاك ، كارى كه خواستيم بايشان كنيم ، با ما كردند . اكنون به اسلاميان حمله آوريد . در آن حال ، گردى برخاست و از زير گرد ، زره‌ها و مغفرها بدرخشيد و دليران پديد شدند كه تيغهاى هندى بر ميان بسته داشتند و نيزه‌هاى خطى در كف داشتند . چون كافران ، گرد ديدند ، از قتال باز ايستادند . و آن گرد از غول كوهى بوده است . چون غول با لشگر خود باسلاميان درپيوست ، جمرقان با قوم خود بكفار حمله كردند و شمشير بر ايشان نهادند . از بسيارى گرد ، جهان تاريك شد و دليران ، داد دليرى بدادند و خون در زمين موج‌زن گرديد . و پيوسته در جدال و قتال بودند كه روز بپايان رسيد و هردو گروه از يكديگر جدا شدند و در خيمه‌هاى خويشتن فرود آمدند .\r\nچون شب سپرى شد و روز برآمد ، مسلمانان ، دوگانه بجاآوردند و هردو گروه سوار گشته ، تيغها بركشيدند و صفها بياراستند . نخستين كسى كه در جنگ بگشود ، قورجان بن جلند بود كه بميان ميدان برآمد و مبارز خواست . و جمرقان و سعدان در زير علمها ايستادند كه سرهنگى از بنى عامر به مبارزت قورجان بشتافت و به يكديگر حمله كردند و ديرگاهى در زد و خورد بودند . پس از آن قورجان برو هجوم كرده ، ساعد او بگرفت و از خانهء زين برداشته ، به زمين زد .\r\nكافران ، بازوان او را بسته ، بسوى خيمه‌هاى خويشتن بردند . پس از آن قورجان\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبه چپ و راست جولان كرد و مبارز خواست . سرهنگى ديگر بمبارزت او بشتافت . او را نيز اسير كرد . تا هفت تن از سرهنگان اسلاميان اسير كرد . آنگاه جمرقان فريادى بلند برآورد كه ميدان از آواز او پر شد و دلهاى هردو گروه بلرزيد و بقورجان حمله آورده ، اين ابيات برخواند :\r\n هر آنگه كه جوشن ببر دركشم * ستاره فروريزد از تركشم\r\nچو سر پيش دارد سنانم بجنگ * بگيرد ز خونش دل سنگ رنگ \r\nچون قورجان ، رجز جمرقان بشنيد ، برآشفت و بخروشيد و به ماه دشنام داد و بجمرقان حمله كرده ، اين ابيات همىخواند :\r\n كجا ديده‌اى جنگ جنگ‌آوران * كجا ديده‌اى بار گرز گران\r\nهم‌اكنون ببرم بخوارى سرت * بسوزم دل مهربان مادرت \r\nچون جمرقان سخن او را بشنيد ، با دلى سخت‌تر از سنگ پيش رفته ، ديرگاهى بشمشير با يكديگر حمله كردند . پس از آن نيزه‌ها به كف گرفته و پيوسته در جنگ بودند تا هنگام عصر شد . آنگاه جمرقان بقورجان هجوم آورده ، بر سينهء او بزد . مانند نخله او را به زمين انداخت . درحال ، مسلمانان بر وى گرد آمده ، بازوان او را بسته و رسن در گلويش افكنده ، مانند اشتر بكشيدند . چون لشگريان كفار ، امير خويشتن را اسير ديدند ، حميت جاهليت ، ايشان را گرفت . از بهر خلاص او بجمرقان حمله كردند . لشگريان اسلام بمقابله بشتافتند و خلقى انبوه از ايشان بكشتند . بقيت السيف ، راه گريز پيش گرفتند و مسلمانان از عقب ايشان همىتاختند تا اينكه در كوه و صحرا پراكنده گرديدند و غنيمت بزرگ بدست آوردند . آنگاه جمرقان ، اسلام بقورجان عرضه داشت و قورجان مسلمان نشد .\r\nبند از بند او ببريد و سر او را به نيزه كرده ، از آن مكان بسوى شهر عمان بكوچيدند .\r\nو اما گريختگان كفار ، ملك جلند را از هلاك لشگر و پسر باخبر كردند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nملك ، تاج بر زمين انداخت و طپانچه بر سر زد ، چنان كه خون از بينى او برفت و بى خود افتاد . چون به خود آمد ، بانگ بر وزير زد و گفت : بهمهء نواحى كتابها بنويس كه هيچ شمشيرزن و نيزه‌بردار و خداوند تير و كمان برنماند و همگى بنزد من آيند . وزير ، كتابها نوشته ، رسولان بهر سوى فرستاد . نايبان شهرها لشگر آماده كرده ، با لشگرى فزون از شماره روان شدند و با صد و هشتاد هزار سوار نزد ملك جلند حاضر آمدند و همىخواستند كه بسوى اسلاميان روان شوند . ناگاه جمرقان و سعدان غول با چهل هزار سوار برسيدند . چون جلند از آمدن لشگر اسلام آگاه شد ، خرسند گرديد و گفت : بآفتاب سوگند از ايشان جنبنده‌اى در روى زمين زنده نگذارم و خون پسر خود بگيرم . آنگاه روى بعجيب كرده ، گفت : يا كلب العراق ، اين حادثه را سبب ، توئى . بآفتاب سوگند كه اگر من از خصم انتقام نكشم ، ترا ببدترين عقوبت بكشم . چون عجيب اين سخن بشنيد ، محزون شد و خويشتن را ملامت كرد . ولى صبر نمود تا مسلمانان فرود آمدند و خيمه‌ها برپا كردند .\r\nچون ظلمت شب ، جهان را فروگرفت ، عجيب ، بازماندگان عشيرت خود را گفت كه : من از مسلمانان هراس دارم و دانسته‌ام كه جلند ، مرا از شر برادرم ، غريب نگاه نتواند داشت . اكنون مرا راى اينست كه چون سپاهيان بخوابند ، ما از اين مكان كوچ كرده ، بمملكت يعرب بن قحطان 20 پناه بريم . كه او را لشگرى بسيار و سلطنتش قوى است . عشيرت عجيب ، راى او را پسنديدند و گفتند : راه خلاص همين است . چون سه يك شب بگذشت ، عجيب با عشيرت خود ، راه گريز پيش گرفته ، برفتند .\r\nچون بامداد شد ، ملك جلند با دويست و شصت هزار دلير زره‌پوش سوار شدند و طبل‌هاى جنگ فروكوفتند . و از آن سوى نيز جمرقان و سعدان با چهل هزار مرد شجاع سوار شدند . هردو گروه ، صفها بياراستند . نخستين كسى كه در جنگ بگشود ، سعدان غول بود كه مانند كوه آهنين بميدان شتافت . دليرى از كافران بمبارزت او برآمد . سعدان غول ، او را بكشت و بانگ بفرزندان و غلامان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nخود زد كه : آتش بيفروزيد و اين كشته را بريان كرده ، پيش من آوريد . ايشان چنان كردند . غول ، گوشت او را بخورد و استخوانهاى او را بمكيد . كافران از دور ايستاده ، بر وى مىنگريستند و مىگفتند : اى آفتاب ، ما را از اين ديو نجات ده .\r\nآنگاه جلند ، بانگ بر قوم خود زد كه : اين نابكار را بكشيد . سرهنگى از كافران بمبارزت برآمد . سعدان او را نيز بكشت و پيوسته كافران را يك‌يك همىكشت تا چهل تن از ايشان بدوزخ فرستاد . كافران از قتال سعدان باز ايستادند و گفتند : با غولان و جنيان ، مقاتله نتوان كرد . جلند بانگ بر زد و گفت : صد سوار برو حمله كنيد و او را كشته يا دستگير كرده ، پيش من آوريد . صد سوار از كافران بسعدان حمله كردند و سعدان با دلى سخت‌تر از آهن بديشان ملاقات كرد و شمشير بر ايشان بنهاد . سرهاى ايشان را گوى ميدان كرد . هفتاد و چهار تن از ايشان بكشت و بقيت السيف بگريختند . آنگاه جلند بانگ بده تن از سرهنگان زد - كه هر سرهنگ ، هزار دلير در زير حكم داشت - و بايشان گفت : اسب اين ستمكار را با تير بزنيد . چون اسب او بيفتد ، او را گرفته ، نزد من آوريد . درحال ، ده هزار سوار بغول حمله آوردند . چون جمرقان ديد كه چندين هزار تن بسعدان حمله آوردند ، بلشگريان اسلام فرمود كه بسعدان يارى كنند . آنگاه اسلاميان ، تكبيرگويان بكفار حمله آوردند و هنوز اسلاميان بسعدان نرسيده بودند كه كافران ، اسب او را بكشتند و او را اسير كردند . در آن حال هردو گروه به يكديگر حمله كردند و شمشير به يكديگر نهادند . و مسلمانان در ميان كافران بحلقهء انگشترى همىمانستند كه در ميان دريا باشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و هفتم برآمد\r\nگفت : اى ملك جوان‌بخت ، اسلاميان در ميان كافران بموئى سفيد همىمانستند كه در تن گاو سياه باشد و پيوسته ايشان در جدال و قتال بودند تا اينكه روز بپايان رسيد و\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nهردو لشگر از يكديگر جدا شدند و خلقى انبوه از كافران هلاك گشت . و جمرقان با قوم خود بازگشتند و بر سعدان غول محزون بودند . كشتگان قوم را تفقد كردند . كمتر از يك هزار بود . آنگاه جمرقان گفت : اى قوم ، فردا من خود بميدان جنگ شوم و دليران را بكشم و انتقام سعدان بكشم . آنگاه اسلاميان ، خوش‌دل و شادمان بخيمه‌هاى خويشتن بازگشتند .\r\nو اما جلند بن كركر بخرگاه اندر شد و بر تخت خويش بنشست و قوم او بر وى گرد آمدند . آنگاه سعدان را بخواست و به او گفت : اى پستترين عرب ، پسر من قورجان را كه كشت ؟ سعدان گفت : جمرقان ، پيش جنگ ملك غريب او را بكشت و من او را با آتش بريان كرده ، بخوردم . ملك جلند در خشم شد و بكشتن سعدان فرمان داد . چون سياف پيش آمد ، سعدان بتوانائى كه داشت ، زنجير بگسلانيد و شمشير از دست سياف بربود و او را سر از تن جدا كرد . پس از آن قصد جلند كرد . جلند ، خود را از تخت به زير انداخته ، بگريخت . سعدان روى بحاضران گذاشته ، بيست تن از خاصان ملك را بكشت . آنگاه روى بكفار گذاشته ، همىزد و همىكشت تا از ميان خيمه‌هاى ايشان بدرآمد و قصد لشگرگاه مسلمانان كرد . چون مسلمانان آواز كافران بشنيدند ، با خويشتن گفتند شايد گروهى به يارى ايشان برآمده‌اند . و ايشان مبهوت بودند كه ناگاه سعدان در رسيد . مسلمانان از آمدن او سخت فرحناك شدند و جمرقان را جان تازه در رسيد و او را سلام كرد . و مسلمانان نيز تهنيت گفتند . مسلمانان را كار بدينجا رسيد .\r\nو اما كافران با ملك جلند بخرگاه بازگشتند . ملك بايشان گفت : اى قوم ، بآفتاب سوگند كه من گمان نداشتم از هلاك سالم بمانم . اگر اين غول مرا ميگرفت ، هر آينه مرا مىخورد . ايشان گفتند : اى ملك ، ما كس نديديم كه مانند اين غول دلير باشد . ملك گفت : چون فردا شود ، اسلحهء خويشتن برداريد و باسبان خود سوار شويد و مسلمانان را پايمال سم اسبان كنيد . و اما مسلمانان ، شادمان شدند و در نزد جمرقان جمع آمدند . جمرقان بايشان گفت : به خدا سوگند\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nكه فردا كافران را يكسر هلاك كنم و چنان تيغ بر ايشان بنهم كه عقول ، حيران شوند . القصه ، هردو لشگر آن شب را بروز آوردند .\r\nچون آفتاب برآمد ، آن دو گروه سوار شدند و صف‌ها بياراستند . نخستين كسى كه در جنگ بگشود ، جمرقان بود كه بميدان برآمد و مبارزه طلبيد . جلند خواست كه با قوم خود بجمرقان حمله كند . ناگاه گردى برخاست و جهان ، تاريك شد و از زير گرد ، تيغ‌هاى هندى و نيزه‌هاى خطى بدرخشيد و مردانى چون شيران گرسنه پديد شدند . چون هردو لشگر ، آن گرد بديدند ، از قتال باز ايستادند و سواران بتحقيق خبر فرستادند . فرستادهء كافران پس از ساعتى بازگشت و ايشان را خبر داد كه : اين لشگر اسلامست و بزرگ ايشان ، ملك غريبست . و فرستادهء مسلمانان نيز بازگشته ، بشارت آمدن ملك غريب با لشگريان بگفت .\r\nايشان فرحناك شدند و باستقبال شتافته ، برو نزديك شدند . آنگاه از اسبان فرود آمده ، زمين ببوسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و هشتم برآمد\r\nگفت : اى ملك جوان‌بخت ، لشگريان اسلام چون ملك غريب را بديدند ، فرحناك شدند و زمين ببوسيدند و بلشگرگاه بازگشته ، خرگاه ملك غريب را برپاى نمودند .\r\nملك غريب بر تخت بنشست و بزرگان دولت از چپ و راست او بايستادند و تمامت ماجراى خويشتن با ملك بازگفتند . و اما كافران جمع آمده ، عجيب را جستجو كردند . او را در ميان خودشان نيافتند . جلند بن كركر را از گريختن عجيب آگاه كردند . جلند برآشفت و انگشت ندامت بدندان گرفت و گفت :\r\nبآفتاب سوگند كه آن سگ غدار با عشيرت خود به بيابانها گريخته . و لكن عزيمت محكم كنيد و دل‌ها قوى داريد و از مسلمانان برحذر باشيد . و اما ملك غريب با قوم خود گفت : از خداى يگانه يارى جوئيد . مسلمانان گفتند : اى ملك ،\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبه زودى خواهى ديد كه در ميدان جنگ چه خواهيم كرد . القصه ، آن دو گروه شب را بروز آوردند .\r\nعلى الصباح ، غريب ، دوگانه بگذاشت . آنگاه كتابى نوشته ، ببرادر خود ، سهيم داد و بسوى كفار بفرستاد . سهيم چون بنزد كفار شد ، گفتند : چه ميخواهى ؟\r\nگفت : پادشاه شما را همىخواهيم . ايشان گفتند : باش تا اجازت گيريم . سهيم بايستاد . ايشان ملك جلند را از آمدن سهيم بياگاهانيدند . ملك جلند ، سهيم را خواست و به او گفت : ترا كه فرستاده ؟ سهيم گفت : من فرستادهء ملك غريبم . كتاب بگير و جواب رد كن . جلند ، كتاب بگرفت و مهر از كتاب برداشته ، بخواند . ديد كه نوشته‌اند :  بِسْمِ اللَّهِ الرَّحْمنِ الرَّحِيمِ *   وَ السَّلامُ عَلَيَّ *  ابراهيم . اما بعد ، اى جلند ، پرستش را نشايد مگر خداى يگانه كه زمين و آسمان بيافريد و پيغمبران بفرستاد و آسمان برافراشت و درختان برويانيد . و او خدائى است كه همه را مىبيند و خود ديده نمىشود . و اى جلند ، بدان كه دينى جز دين ابراهيم خليل نيست .\r\nمسلمان شو تا از عذاب شمشير و عذاب روز رستخيز خلاص شوى . و اگر اسلام قبول نكنى ، هلاك را آماده شو و آن سگ ستمكار ، عجيب را بسوى من بفرست تا خون پدر و مادر خويش را از او بگيرم . جلند بسهيم گفت : بازگرد و با ملك بگو كه : عجيب با عشيرت خود گريخته است . و اما جلند از دين خود باز نخواهد گشت و فردا جنگ را آماده شود كه آفتاب بما يارى خواهد كرد . سهيم بسوى برادر بازگشت و ماجرى فروخواند .\r\nچون بامداد شد ، مسلمانان ، اسلحهء جنگ برداشته ، بر اسبان پيل‌پيكر بنشستند و طبل‌هاى جنگ فروكوفتند و تكبيرگويان بميدان برآمدند . نخستين كسى كه در جنگ بگشود ، جمرقان بود كه اسب در ميدان راند و مبارز خواست و گفت : منم كشندهء قورجان بن جلند . كيست كه بمبارزت من برآيد و خون قورجان از من بخواهد ؟ چون جلند نام پسر بشنيد ، بانگ بر قوم خود زد كه : اين سوار نزد من آوريد تا من گوشت او را بخورم و خون او را بنوشم . درحال ، صد تن از دليران برو حمله كردند . بسيارى از ايشان كشته شد و سرهنگ ايشان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nبگريخت . چون جلند كردار جمرقان بديد ، بانگ بر قوم خود زد و گفت : يكسره بر او حمله كنيد . آنگاه كافران ، علم سرخ برافراشتند و روى به مسلمانان گذاشته ، هردو لشگر به يكديگر برآميختند . تو گفتى كه دو دريا به يكديگر ريختند . سرهاى سران ، پايمال سم اسبان شد . و دليران ، داد دلاورى بدادند . و پيوسته آتش جنگ ، شررافروز بود تا اينكه روز بپايان رسيد . آنگاه هردو لشگر از يكديگر جدا شدند و بسوى خيمه‌هاى خويش بازگشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و چهل و نهم برآمد\r\nگفت : اى ملك جوان‌بخت ، چون روز بپايان رسيد ، هردو لشگر از يكديگر جدا گشته ، بلشگرگاه خويشتن بازگشتند . ملك غريب بر تخت سلطنت بنشست و بزرگان دولتش از چپ و راست بايستادند . ملك غريب با قوم خود گفت : من از اندوه گريختن عجيب ، به هلاكت نزديكم و نميدانم كه او بكجا رفته . اگر او را پديد نياورم و خون پدر و مادر از او نگيرم ، از غصه هلاك خواهم شد .\r\nسهيم الليل پيش رفته ، زمين ببوسيد و گفت : اى ملك ، من بلشكرگاه كفار شوم و خبر آن پليدك ستمكار از بهر تو باز آورم . غريب جواز داده . درحال ، سهيم ، جامهء كافران بپوشيد و خويشتن را به صورت كافران درآورد و قصد لشكرگاه ايشان كرد . چون بلشكرگاه كافران رسيد ، ايشان را خفته يافت . و در ميان ايشان جز پاسبان ، كسى را بيدار نديد . آنگاه روى بخرگاه ملك جلند گذاشت . او را نيز خفته يافت . پيش رفته ، بنگ طيار بمشام او برسانيد و او را بمانند مردگان كرد .\r\nآن‌گاه بيرون آمده ، استرى حاضر آورد . ملك را بگليمى فروپيچيده ، به روى استر بنهاد و استر همىراند تا بخرگاه ملك غريب برسيد . حاضران بتعجب بر وى بنگريستند و با وى گفتند : تو كيستى ؟ سهيم الليل بخنديد و روى خود بگشود و خويشتن را بايشان بشناسانيد . ملك غريب گفت : اى سهيم ، چه در بار دارى ؟\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nسهيم گفت : اى ملك ، اينك جلند بن كركر را آورده‌ام . چون سهيم ، گليم بگشود ، ملك غريب او را بشناخت و گفت : اى سهيم ، او را به خود آور .\r\nسهيم ، سركه و كندر بمشام او بچكانيد و جلند به خود آمد و چشم بگشود .\r\nخويشتن را در ميان مسلمانان يافت . گفت : اين خواب شوم چيست كه من همىبينم ؟ درحال ، چشم برهم نهاد و بخفت . سهيم الليل پاى بر وى زد و گفت :\r\nاى پليدك ، چشم بگشا . جلند چشم بگشود گفت : اين مكان كجاست ؟ سهيم گفت : آستان ملك غريبست . چون جلند اين سخن بشنيد ، گفت : اى ملك ، من در پناه توام و مرا گناهى نيست . برادر تو ، عجيب ، جنگ در ميان من و تو بينداخت و خود از ميان بگريخت . غريب گفت : ميدانى بكدام سوى گريخته ؟\r\nجلند گفت : بآفتاب سوگند نميدانم . ملك غريب فرمود او را در بند كنند و نگاهش دارند . پس از آن هركس بسوى خيمهء خود بازگشت .\r\nو جمرقان با قوم خود گفت : قصد من اينست كه امشب كارى كنم كه سبب روسفيدى من شود . گفتند : هرچه خواهى ، بكن . كه ما در فرمان توايم . جمرقان گفت : اسلحهء خويشتن برداريد و نرم‌نرم روان شويد و بسوى خيمه‌هاى كفار پراكنده گرديد . هروقت كه آواز تكبير من بشنويد ، شما نيز آواز تكبير بلند كنيد و از خيمه‌ها دور شويد . درحال ، قوم جمرقان اسلحه بگرفتند و بسوى خيمه‌هاى كفار پراكنده شدند . پس از ساعتى ، جمرقان آواز بتكبير بلند كرد . كوه و صحرا از آواز ايشان پر شد و كافران با وحشت و دهشت از خواب بيدار شدند و شمشير به يكديگر بنهادند . مسلمانان از ايشان دور گشتند و قصد دروازهء شهر كردند و دروازه‌بان را بكشتند و به شهر اندر شدند و مال و زنان شهر را بدست آوردند .\r\nجمرقان را كار بدين‌گونه شد .\r\nو اما ملك غريب چون آواز تكبير بشنيد ، سوار شد و لشگريان نيز يكسره سوار شدند و سهيم پيش افتاد . بلشكرگاه كافران رسيد . ديد كه جمرقان و قبيلهء بنى عامر 21 ، شبيخون بكافران زده‌اند و ايشان را بورطهء هلاكت انداخته‌اند . پس سهيم بازگشت و ملك غريب را از حادثه آگاه كرد . القصه ، كافران تا هنگام\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبامداد ، شمشير به يكديگر زدند و كوشش فرونگذاشتند . على الصباح ، ملك غريب بانگ بر قوم خود زد و گفت : اى پرستندگان خداى يگانه ، بكافران حمله كنيد .\r\nمسلمانان بكفار حمله كردند و ايشان را طعمهء شمشيرها و تيرها نمودند .\r\nبقية السيف خواستند كه به شهر اندر شوند . جمرقان بيرون آمد و خلقى انبوه از ايشان بكشت و بازماندگان در كوه و هامون پراكنده شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاهم برآمد\r\nگفت : اى ملك جوان‌بخت ، چون لشگريان اسلام بكافران حمله كردند و ايشان را با شمشيرهاى برنده از هم بدريدند ، بقيت السيف در كوه و هامون پراكنده شدند و لشكريان اسلام بسوى شهر عمان بازگشتند . ملك غريب بقصر جلند داخل شد و بر تخت او بنشست و بزرگان دولت در چپ و راست او بايستادند . آنگاه جلند را بخواست و اسلام بر وى عرضه داشت . و اسلام قبول نكرد . ملك غريب فرمود بر دارش كردند و چندان تيرش بزدند كه بخارپشت همىماند . پس از آن ، غريب ، خلعتى بجمرقان بخشود و شهر به او سپرد و گفت كه : اين قلعه ، تو گشوده‌اى . از آن تو باشد . درحال ، جمرقان بر پاى ملك بوسه داد و او را بدوام نصرت و عزت دعا نمود . پس از آن خزينه‌هاى جلند بگشود و تا ده روز زر و مال بسپاهيان همىداد .\r\nپس از آن ، غريب شبى از شبها بخفت و خوابى هولناك ديده ، با هراسى تمام از خواب بيدار شد و برادر خود ، سهيم را بيدار كرد و به او گفت : در خواب ديدم كه من در باديه‌اى هستم . دو پرندهء بزرگ بسوى من آمدند كه ساقهاى آنها مانند نيزه‌ها بود . آن پرندگان بما هجوم كردند . ما از ايشان بهراس اندر شديم .\r\nخوابى كه ديده‌ام ، همين است . سهيم الليل چون خواب او بشنيد ، گفت : اى ملك ، اين دشمنى است بزرگ . ترا از او حذر بايد . ملك غريب ، بقيت آن شب\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nرا بخفت .\r\nچون بامداد شد ، اسب بخواست . سوار گشت . سهيم گفت : اى برادر ، بكجا ميروى ؟ غريب گفت : بسى تنگدلم . قصد من اينست كه ده روز بگردم تا دل من بگشايد . سهيم گفت : هزار سوار دلير با خويشتن بردار . غريب گفت :\r\nنخواهم رفت مگر با تو . پس غريب و سهيم ، سواره قصد بيابانها و مرغزارها كردند . و پيوسته از مكانى بمكانى و از مرغزارى به مرغزارى همىرفتند تا بمرغزارى برسيدند كه درختان بسيار و چشمه‌هاى روان داشت . ايشان را آن مرغزار ، پسند افتاد و از ميوه‌هاى آنجا بخوردند و از آب آنجا بنوشيدند و در زير يكى از درختان بنشستند . خواب ، ايشان را غلبه كرد . ناگاه دو عفريت بر ايشان فرود آمد و هر يكى از عفريتان ، يكى از ايشان را بدوش گرفته ، بر هوا شدند . آنگاه سهيم و غريب بيدار گشتند و خويشتن را در ميان زمين و آسمان ديدند . و حاملان خود را ديدند كه دو عفريتند كه يكى را سر ، مانند سر سگ و ديگرى را مانند سر بوزينه است و موى تن ايشان بدمهاى اسبان همىماند و ايشان را چنگال ، مانند درندگان است . چون غريب و سهيم آن حالت بديدند .\r\nگفتند : سبحان اللّه . اين چه بليتى است كه گرفتار آمديم ؟\r\nو سبب اين حادثه آن بود كه ملكى از ملوك جن را كه مرعش نام داشت ،\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nپسرى بود ، ساعق نام . دخترى از دختران جن را دوست ميداشت كه نام آن دختر ، نجمه بود . و ساعق و نجمه ، هردو به صورت پرندگان در آن مرغزار بودند .\r\nغريب و سهيم چون ايشان را بديدند ، پرندگان گمان كردند . تير بديشان انداختند .\r\nتير بساعق برآمد . نجمه بر وى محزون شد و او را ربوده ، بپريد و بدر قصر پدر ساعق بينداخت . دربانان ، او را برداشته ، بنزد پدر او بردند . چون مرعش را نظر بر پسر افتاد و تير اندر پهلوى او بديد ، فرياد واولدا برآورد و گفت : اى پسر ، اين كار كه كرد كه دمار از وى برآورم ؟ ساعق چشم بگشود و گفت : اى پدر ، در وادى عيون ، مردى از انسيان ، مرا هدف تير ساخت . هنوز ساعق را سخن تمام نگشته بود كه روانش از تن بيرون شد . پدرش طپانچه بر سر و روى خود زد و دو عفريت را گفت : الحال بسوى وادى عيون شويد و هركس كه در آنجاست ، نزد من آوريد . آن دو عفريت بسوى وادى عيون روان شدند . غريب و سهيم را در آنجا خفته يافتند ، ايشان را بربودند و هميآوردند تا بمرعش برسيدند\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و يكم برآمد\r\nگفت : اى ملك جوان‌بخت ، چون آن دو عفريت ، غريب و سهيم را در نزد مرعش ، ملك جنيان حاضر آوردند ، غريب و سهيم ديدند كه مرعش بسان كوه بزرگ بر تخت مملكت نشسته و او چهار سر دارد . يك سر او چون شير و سر ديگر چون پيل و سر سيمين چون پلنگ و سر چهارمينش بسر خرس همىماند .\r\nآنگاه عفريتان گفتند : اى ملك ، ما اين دو تن را در وادى عيون خفته يافتيم .\r\nمرعش به چشم خشم‌آلود بسوى ايشان نگريست و برآشفت و بخروشيد و شرر از دهان او فروريخت و گفت : اى پستترين انسيان ، پسر مرا شما كشته‌ايد و آتش در جگر من شما افروخته‌ايد . غريب گفت : اى ملك ، بخداى بزرگ سوگند ما كسى را نكشته‌ايم . چون مرعش سخن او بشنيد و سوگند او را بخداى يگانه و ابراهيم\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخليل بديد ، دانست كه او مسلمانست . و مرعش پرستش آتش ميكرد . بانگ بر قوم خود زد كه : خداى مرا بياوريد . درحال ، تنور زرين بياوردند و آتش اندرو بيفروختند و عقاقير در وى بريختند . آنگاه ازو شعله‌هاى سبز و زرد و سرخ بالا شد . ملك مرعش و حاضران ، او را سجده كردند . و لكن غريب و سهيم ، تكبير همىگفتند و به يگانگى پروردگار شهادت همىدادند ، كه ملك مرعش سر بركرد . سهيم و غريب را ديد كه ايستاده‌اند و سجده نكرده‌اند . گفت : اى پليدكان ، شما از بهر چه سجده نكرده‌ايد ؟ غريب گفت : اى پليد ، سجده ، جز بخداى يگانه به چيزى نشايد . چون مرعش اين سخن بشنيد ، چشمانش بگرديد و بانگ بر قوم خود زد كه : اين دو سگ را ببنديد و بخداى من نزديك آوريد . درحال ، ايشان را بستند و خواستند كه در تنور افكنند . ناگاه شرفه‌اى از شرفه‌هاى قصر بتنور افتاد . تنور بشكست و آتش فرونشست . غريب آواز بتكبير بلند كرد و مرعش گفت : اى پستترين آدميان ، تو ساحرى و بخداى من سحر كردى كه اين حالت بر وى روى داد . گفت : اى مجنون ، اگر خداى تو كرامت ميداشت ، اين ضرر از خويشتن منع ميكرد . مرعش چون اين سخن بشنيد ، برآشفت و بخروشيد و او را دشنام داد و بغريب گفت : بدين خودم سوگند كه ترا نكشم مگر در آتش . و فرمود كه ايشان را بزندان بردند و صد عفريت را بجمع آوردن هيزم بسيار بفرمود . چون جمع آوردند ، گفت كه آتش بر وى بزنند . آتش بدان هيزم زدند و تا بامدادان ، هيزم شعله‌ور بود .\r\nپس از آن مرعش در تختى زرين و مرصع بر پيلى سوار شد و قبايل جن در چپ و راست او بودند . آنگاه غريب و سهيم را حاضر آوردند . چون ايشان شعلهء آتش بديدند ، از پروردگار يگانه يارى جستند و پيوسته در تضرع و زارى بودند كه ابرى از سوى غرب برآمد و مانند سيل ، باريدن گرفت و آتش بنشست .\r\nملك و لشگر او هراسان شدند و بقصر اندرآمدند . پس از آن ملك روى بوزير و بزرگان دولت كرد و بايشان گفت : در كار اين دو مرد چه ميگوئيد ؟ ايشان گفتند : اى ملك ، اگر ايشان بر حق نبودند ، اين كارها به آتش نمىرفت . ما را سخن\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاينست كه ايشان برحق و راست گويند . مرعش گفت : حق بر من نيز آشكار گشت كه پرستش آتش ، بىحاصل است . اگر او خداى برحق بودى ، اين ضررها از خود منع ميكرد . من بآفرينندهء آتش ايمان آوردم . شما را سخن چيست ؟\r\nگفتند : اى ملك ، ما نيز پيرو توايم . پس از آن ملك ، غريب را بخواست . چون\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nغريب حاضر آمد ، ملك برپاى خاست و او را در آغوش كشيد و جبين او را بوسه داد . و جنيان بغريب و سهيم جمع آمدند و سر و دست ايشان ببوسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و دوم برآمد\r\nگفت : اى ملك جوان‌بخت ، مرعش ، ملك جنيان با قوم خود هدايت يافتند و غريب و سهيم را حاضر آورده ، بر جبين ايشان بوسه دادند . پس از آن ، ملك بر تخت مملكت بنشست و غريب و سهيم را در چپ و راست بنشاند و گفت : اى آدمىزاد ، چگوئيم تا مسلمان شويم ؟ غريب گفت : بگوئيد لا إله الا اللّه . ملك با قوم خود ، شهادتين بگفتند و از دل و زبان ، مسلمان شدند . غريب ، ايشان را آداب نماز بياموخت . پس از آن غريب را از قوم خود ياد آمد و آهى دردناك بركشيد .\r\nملك جنيان به او گفت : اكنون كه دور محنت و اندوه سپرى شده و هنگام شادى و انبساط رسيده ، حزن ترا سبب چيست ؟ غريب گفت : اى ملك ، من دشمنان بسيار دارم و از ايشان بر قوم ترسانم . و حكايت خود و عجيب را از آغاز تا انجام حديث كرد . ملك گفت : اى ملك آدميان ، من كسى بفرستم كه خبر از قوم تو بازآورد . تو درين مكان توقف كن چندان‌كه از ديدن تو سير شوم . آنگاه مرعش ، دو عفريت را بخواست كه يكى را نام ، كليجان و ديگرى را نام ، قورجان بود . چون عفريتان حاضر آمدند ، زمين بوسه دادند . ملك بايشان گفت : بسوى يمن روان شويد و از لشگر غريب و سهيم خبر آوريد . و عفريتان درحال ، روان شدند . غريب و سهيم را كار بدينگونه شد .\r\nو اما لشگر مسلمانان چون بامداد شد ، سوار گشته ، قصد قصر ملك غريب كردند . خادمان بايشان گفتند كه : ملك با برادر خود ، سهيم سحرگاهان سوار گشته ، از قصر بيرون رفتند . سرهنگان لشگر چون بشنيدند ، بكوه و صحرا پراكنده شدند و ايشان را جستجو هميكردند تا اينكه بوادى عيون برسيدند . اسلحهء غريب\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nو سهيم را در آن مكان افتاده ديدند و اسبانشان يله يافتند . دانستند كه غريب و سهيم در آن مكان ناپديد شده‌اند . پس از آن پراكنده گشته ، تا سه روز در كوه و هامون جستجو كردند . اثرى از ايشان نيافتند . جاسوسان عجيب ، خبر ناپديد شدن غريب را بر وى برسانيدند . عجيب فرحناك شد و نزد ملك يعرب بن قحطان درآمد . ملك ، او را دويست هزار دلير بداد . عجيب با لشگرى انبوه روان شد تا به شهر عمان رسيد . جمرقان و سعدان بمقابله برآمدند . خلقى بسيار از مسلمانان كشته شدند و بازماندگان به شهر بازگشته ، دروازه‌هاى شهر ببستند و بقلعه‌دارى بنشستند . در آن هنگام ، كليجان و قورجان برسيدند . مسلمانان را محصور يافتند .\r\nساعتى صبر كردند تا شب درآمد . آنگاه عفريتان با شمشيرهاى برنده كه طول هر يك دوازده ذراع بود ، بكفار حمله كردند و تكبير همىگفتند . كفار از خيمه‌ها بدرآمدند و صورتهاى مهيب ديدند . تن ايشان لرزيدن گرفت و عقولشان برفت .\r\nپس از آن اسلحهء خويشتن گرفته ، به يكديگر بيفتادند . و عفريتان آواز بلند كرده ، ميگفتند كه : ما غلامان ملك غريب هستيم . القصه ، تا نيمه‌شب ، شمشير بر ايشان گذاشتند . و كافران گمان كردند كه كوه و صحرا پر از جنيان است . آنگاه راه گريز پيش گرفتند و نخستين كسى كه گريخت ، عجيب بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و سوم برآمد\r\nگفت : اى ملك جوان‌بخت ، كفار راه گريز پيش گرفتند و نخستين كسى كه گريخت ، عجيب بود . مسلمانان از اين كار شگفت ماندند . و آن دو عفريت از قفاى كافران همىرفتند و ايشان را همىكشتند تا اينكه ايشان را در بيابانها پراكنده كردند و از ايشان جز پنجاه هزار تن سالم نماندند . كه ايشان نيز مجروح و مخذول ، قصد بلاد خود كردند . آنگاه بانگ بر لشگر اسلام زدند كه : اى لشگريان ، ملك شما ، ملك غريب با برادر خود ، سهيم الليل در نزد ملك مرعش ، پادشاه جنيان\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمهمانند و شما را سلام ميرسانند و به زودى در نزد شما خواهند بود . چون لشگريان خبر تندرستى غريب و سهيم بشنيدند ، فرحناك شدند .\r\nپس از آن نزد ملك غريب بازگشته ، ماجرى بازگفتند . ملك غريب را خاطر آسوده گشت . ملك مرعش گفت : اى برادر ، قصد من اينست كه در سرزمين ما تفرج كنى و شهر يافث بن نوح عليه السلام 22 به تو بنمايم . ملك غريب گفت : راى ، راى تست . آنگاه مرعش دو اسب از اسبان خود بخواست و غريب و سهيم سوار شدند و مرعش با هزار تن از عفريتان سوار شدند و در كوه و صحرا تفرج‌كنان همىرفتند تا به شهر يافث بن نوح عليه السلام برسيدند . خرد و بزرگ شهر باستقبال برآمدند . و مرعش با ملك غريب با موكب بزرگ بقصر يافث بن نوح عليه السلام درآمدند و در كرسى او بنشستند . و آن كرسى از مرمر بود و پايه‌هاى زرين مرصع داشت و بلندى او ده ذراع بود . فرشهاى رنگارنگ برو گسترده بودند . چون اهل شهر در پيش مرعش بايستادند ، مرعش بايشان گفت : اى ذريت يافث ، پدران شما پرستش بكه ميكردند ؟ ايشان گفتند : ما خود را پرستندهء آتش يافتيم و خود نيز پيروى ايشان كرديم . مرعش گفت : اى قوم ، من آتش را آفريده‌اى از آفريدگان خداى يگانه دانستم و بپروردگار زمين و آسمان ايمان آوردم . شما نيز مسلمان شويد تا از سخط پروردگار خلاص يابيد .\r\nدرحال ، ايشان از دل و زبان مسلمان شدند .\r\nو مرعش ، آستين غريب گرفته ، در قصر يافث ، او را ميگردانيد و عجايب آن قصر بر وى همىنمود . پس از آن او را بخانهء اسلحه درآورد و سلاح يافث بن نوح بر وى بنمود . غريب را بشمشيرى نظر بيفتاد كه از ميخ زرين آويخته بودند . غريب گفت : اى ملك ، اين شمشير از كيست ؟ مرعش گفت : اين شمشير يافث بن نوح است كه به اين شمشير بانسيان و جنيان ظفر مييافت و اين شمشير را حكيم جردوم ساخته است و برو نامهاى بزرگ نوشته است . اگر اين شمشير را بر كوه بزنند ، كوه را دو نيمه كند . و نام اين شمشير ، ماحق است . غريب چون سخن او بشنيد و فضايل آن شمشير بدانست ، دست برده ، شمشير بگرفت و او را\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبركشيد . آن شمشير مانند آفتاب بدرخشيد . و او را طول ، ده وجب و عرض ، سه وجب بود . غريب خواست كه آن را با خود بياورد ، مرعش گفت : اگر توانى او را به كار برى ، مضايقت نيست . غريب گفت : آرى ، توانم به كار برد . پس از آن او را بدست گرفت و در دست او بعصاى چوبين همىمانست . حاضران را عجب آمد .\r\nگفتند : آفرين بر تو اى امير دليران . آن‌گاه مرعش بغريب گفت : اين ذخيره‌ها كه پادشاهان روى زمين در حسرت او هستند ، از آن تست . اكنون سوار شو تا تفرج كنيم . غريب و مرعش سوار شدند و جنيان و انسيان در خدمت ايشان همىرفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و چهارم برآمد\r\nگفت : اى ملك جوان‌بخت ، ملك غريب و ملك مرعش در شهر همىگشتند و بخانه‌ها و محلها تفرج مىكردند . پس از آن از شهر بدرآمده ، بتفرج باغها بگرائيدند و تا هنگام شام تفرج مىكردند . آنگاه بقصر يافث بن نوح بازگشته ، مائده از بهر ايشان بياوردند . ملك غريب و ملك مرعش و سهيم ، خوردنى بخوردند . آنگاه غريب بملك جنيان گفت : اى ملك ، قصد من اينست كه بسوى قوم خود روم . چون مرعش سخن او بشنيد ، گفت : اى برادر ، به خدا سوگند كه من از تو جدا نخواهم شد و تا يك ماه ترا نخواهم گذاشت كه به روى . غريب با او مخالفت نتوانست كرد . يك ماه در شهر يافث بن نوح بماندند . و ملك مرعش ، هديتها و تحفه‌هاى بزرگ كه يكى از آنها در پيش پادشاهان انسيان يافت نميشد ، بملك غريب بداد . و از براى او تاجى مكلل ببخشود كه هيچ‌چيز با او برابرى نميكرد . پس از آن همهء اين هديتها در صندوقها كرده ، پانزده تن از عفريتان را بخواند و بايشان گفت : آمادهء سفر شويد و ملك غريب و سهيم را ببلاد خودشان برسانيد . آن شب را بخفتند .\r\nچون بامداد شد ، هفتاد هزار عفريت كه بزرگ ايشان برقام نام داشت ، با\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nطبلها و نفيرها برآمدند . و آمدن ايشان سببى داشت عجيب . و آن اين بود كه برقان ، خداوند شهر عقيق و صاحب قصر زرين بود و به پنج قله حكمرانى ميكرد و هر قله ، پانصد هزار عفريت بودند . و او پسرعم مرعش بود . از قوم مرعش ، عفريتى كه در ظاهر ، مسلمان و در باطن ، كافر بود ، از ميان قوم خود گريخته ، بوادى عقيق شد و بقصر ملك برقان درآمد و در پيش او زمين بوسه داد و دعا كرده ، از مسلمان شدن مرعش او را بياگاهانيد . و تمامت حكايت بر وى فروخواند . ملك برقان از شنيدن اين سخن بجوشيد و بخروشيد و به ماه و هور دشنام داد و گفت : بدين خودم سوگند كه پسر عمم را با قوم او و با آن آدمىزادگان بكشم و از ايشان جنبنده‌اى در روى زمين نگذارم . پس از آن بانگ بر قبايل جنيان زد و هفتاد هزار عفريت از ايشان برگزيده ، روان شدند تا به شهر جابرسا 23 برسيدند . ملك برقان در خارج شهر فرود آمد و خيمه‌ها برپا كردند . درحال ، ملك مرعش ، عفريتى بخواست و به او گفت : بسوى اين لشكر شو و به زودى خبر از آن بياور . عفريت بلشكرگاه برقان شد . خادمان برقان به او گفتند : تو كيستى ؟ گفت : رسول ملك مرعشم . او را گرفته ، نزد ملك برقان بردند .\r\nعفريت بملك برقان سجده كرده و گفت : اى ملك ، مرا ملك مرعش فرستاده كه قصد شما را بدانم . ملك برقان گفت : بسوى ملك مرعش بازگرد و به او بگو كه : پسرعم تو ، برقان ، ترا سلام مىرساند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و پنجم برآمد\r\nگفت : اى ملك جوان‌بخت ، ملك برقان گفت : بگو ملك برقان ، ترا سلام مىرساند . در حال ، رسول بازگشت و خبر را بازگفت . مرعش بغريب گفت : تو بر تخت بنشين تا من بر پسرعم خود سلام كنم و بسوى تو بازگردم . آنگاه ملك مرعش سوار گشته ، بسوى خيمه‌هاى ملك برقان روان شد . و برقان حيلتى كرده بود كه چون\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمرعش بيرون آيد ، او را بگيرد . پس عفريتان در پيش خود جمع آورده ، بايشان گفت : هروقت ببينيد كه من پسرعم خودم را در آغوش گرفتم ، او را بگيريد و بازوان او را ببنديد . چون ملك مرعش بخيمهء پسرعم برسيد ، پسرعم او برپاى خاسته و او را در آغوش گرفت . عفريتان بر وى گرد آمدند و بازوان او را ببستند و قيد بر وى بنهادند . مرعش ببرقان نظر كرده ، گفت : اى پليدك ، اين چه حالتست ؟ برقان گفت : اى پستترين جنيان ، آيا تو دين خود و دين پدران ترك ميكنى ؟ مرعش گفت : اى پسرعم ، من دين ابراهيم خليل را بر حق يافتم و اديان ديگر را باطل ديدم . برقان گفت : ترا كه از دين ابراهيم خبر كرده ؟ مرعش گفت :\r\nملك غريب ، پادشاه مملكت عراق ، مرا خبر داده و اكنون در نزد من است .\r\nبرقان گفت : بنار و نور و ماه و هور سوگند كه همهء شما را بكشم .\r\nچون غلام مرعش حالت سيد خود ديد ، بسوى شهر گريخته ، قبايل ملك مرعش را از آنچه روى داده بود ، آگاه كرد . ايشان در حال سوار گشتند . ملك غريب گفت : چه حادثه روى داده ؟ او را از ماجرا آگاه كردند . غريب بانگ بر سهيم زد و به او گفت : زين بر يكى از آن دو اسب كه ملك مرعش بما داده بود ، بگذار . سهيم گفت : اى برادر ، مگر مىخواهى با جنيان مقاتله كنى ؟ عفريت گفت : آرى . با شمشير يافث بن نوح جنگ خواهم كرد و خداى ابراهيم خليل\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nيار من است . درحال ، سهيم ، زين بر اسبى از اسبان جنيان نهاد . ملك غريب ، اسلحهء جنگ بگرفت و بر آن اسب سوار شد و با قبايل جنيان بيرون رفت . برقان نيز با قوم خود سوار شدند . و هردو لشگر بمقاتلت ، صف‌ها بياراستند . نخستين كسى كه در جنگ گشود ، ملك غريب بود كه اسب در ميدان رانده ، شمشير يافث بن نوح بركشيد . چشم‌ها از پرتو آن شمشير خيره گشت و بيم اندر دل دشمنان پديد شد . آنگاه غريب ، اسب بجولان درآورد و آواز بتكبير بلند كرد و گفت : من ملك غريب ، پادشاه عراقم . دينى جز دين ابراهيم خليل نيست . چون برقان سخن غريب بشنيد ، گفت : اين است كه پسرعم مرا از دين بدر برده . بدين خودم سوگند كه بر تخت ننشينم تا او را عبرت نظارگيان كنم و پسرعم خود را با قوم او بدين اصلى بازگردانم . آنگاه ملك برقان بر پيلى بنشست و بانگ بر پيل زد . پيل نعره‌زنان بميدان شتافت و بغريب نزديك شد . برقان به او گفت : اى پست‌ترين انسيان ، تو به زمين ما چگونه آمدى و پسرعم مرا با قوم او چرا از دين بدر بردى ؟ بدان كه امروز پايان زندگى تست . چون غريب اين سخن بشنيد ، گفت : اى پليدك ، لال شو . درحال ، برقان حربهء بگرفت و او را بجنبش آورده و خواست كه غريب را بزند . حربه از غريب ، خطا و به زمين آمد . برقان حربهء ديگر گرفته ، بسوى غريب انداخت . غريب ، او را در هوا بگرفت و او را بجنبش آورده ، بسوى پيل بينداخت . حربه بر پهلوى پيل برآمد و از پهلوى ديگر بدر شد . درحال ، پيل بيفتاد و برقان از روى پيل چون نخل بريده بر زمين غلطيده ، بى خود شد . قوم مرعش برو گرد آمده ، او را گرفته و بازوان او را ببستند . قوم برقان ، ملك خود را بدانسان بديدند . از بهر خلاصى هجوم آوردند . غريب با مؤمنان جنيان بر ايشان حمله كرد و با آن تيغ طلسم گشته ، هركه را ميزد ، دو نيمه ميكرد و درحال ، هردو نيمه خاكستر ميشدند . و مؤمنان جنيان بكافران هجوم آوردند و به يكديگر شهابهاى آتشين ميانداختند . دود ، ساحت ميدان را فروگرفت . و ملك غريب به چپ و راست ميدان جولان همىكرد تا اينكه جنيان را پراكنده ساخت و خود را بخرگاه ملك برقان رسانيد و كليجان و قورجان در\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nركاب او بودند . غريب بانگ بر ايشان زد و گفت : ملك مرعش را از بند رها كنيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و ششم برآمد\r\nگفت : اى ملك جوان‌بخت ، كليجان و قورجان ، قيدها بشكستند و بندها از مرعش برداشتند . ملك مرعش بايشان گفت : اسلحهء مرا با اسب پرندهء من بياوريد . و ملك مرعش را دو اسب بود كه در هوا مانند پرندگان مىپريدند .\r\nيكى را بغريب بخشيده و يكى در نزد خود او بود . آن اسب را بياوردند . ملك مرعش سلاح جنگ بپوشيد و بر اسب بنشست . و غريب نيز بر اسب پرندهء خود سوار شد . ملك مرعش با غريب در هوا هميرفتند و تكبير همىگفتند . پس از آن‌كه از كافران جنيان ، سى هزار عفريت بكشتند ، به شهر يافث بن نوح بازگشتند و بر تخت عزت بنشستند . و برقان را بطلبيدند و او را نيافتند .\r\nو سبب اين بوده است كه ايشان پس از دستگيرى كردن برقان بقتال پرداخته ، از برقان غفلت كرده بودند . و عفريتى از خادمان برقان او را از بند گشوده ، بميان قوم برده بود . چون قوم را ديد كه بعضى كشته و بعضى گريزانند ، درحال ، برقان را به هوا برداشته ، بقية السيف قوم او برسيدند و خلاصى او را تهنيت گفتند . برقان گفت : اى قوم ، چه جاى تهنيت است ؟ كه لشگر مرا بكشتند و مرا اسير كردند و آبروى من در ميان قبايل جنيان بردند . گفتند : اى ملك ، هميشه پادشاهان را نشيب و فراز و شكست و نصرت در پيش است . برقان گفت : ناچار بايد خوانخواهى كنم و ننگ از خويشتن بردارم . پس از آن كتابها نوشته و بنزد قبايل جنيان فرستاد . همگى بفرمان ملك بشتافتند . برقان ، ايشان را تفقد كرده ، سيصد و بيست هزار عفريت يافت . گفتند : اى ملك ، فرمان تو چيست ؟ برقان گفت : تا سه روز ساز برگ سفر كنيد . ملك برقان را كار بدينگونه شد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nاما ملك مرعش چون به شهر يافث بن نوح بازگشت ، برقان را بخواست و او را نيافت . اين كار برو دشوار شد و گفت : اگر صد تن از عفريتان به دو گماشته بوديم ، گريختن نمىتوانست . و لكن از دست ما به جائى نتواند رفت . پس از آن مرعش بغريب گفت : اى برادر ، بدان كه برقان از خونخواهى باز نخواهد گشت و ناچار قبايل جنيان جمع آورده ، بسوى ما خواهد آمد . اكنون قصد من اينست كه تا او قوت نگرفته ، خويشتن را بوى برسانيم . غريب گفت : رأى صواب همينست .\r\nآنگاه مرعش بغريب گفت : اى برادر ، خوبست عفريتان ، ترا برداشته ، به زمين يمن برسانند و جنگ كافران به من بگذارى . غريب گفت : به خداوند سوگند كه از اين ديار بدر نروم تا همهء كافران جنيان را نابود كنم . و لكن سهيم را بسوى شهر عمان بفرستم كه شايد از رنجورى خلاص يابد . و سهيم در آن روزها رنجور بود . در حال ، مرعش بانگ بعفريتان زد و بايشان گفت سهيم را با اين مالها و هديتها برداشته ، بسوى شهر عمان شوند . عفريتان ، سهيم را با هديتها و تحفه‌ها برداشته ، بسوى عمان شدند . پس از آن ، مرعش ، كتابها بهمهء اطراف نوشت . جنيانى كه در حكم او بودند ، جمع آمدند . شمارهء ايشان يكصد و شصت هزار بود . آنگاه بسوى شهر عقيق روان شدند و در يك روز ، يك ساله راه رفتند و بباديهء برسيدند . از بهر راحت در آن مكان فرود آمدند و آن شب را در آنجا بروز آوردند . بامداد همىخواستند بكوچند كه طليعهء جنيان پديد گشت . از دنبال ايشان ، عفريتان و جنيان مانند درياى موج‌زن برآمدند و هردو لشگر به يكديگر برسيدند . قتالى بزرگ و جنگ سخت در ميان ايشان پديد شد . و غريب بهر سوى حمله ميكرد ، سرهاى دشمنان بر خاك همىغلطيد . تا اينكه هنگام شام شد و از كافران ، هفتاد هزار نفر كشته بودند . آنگاه طبل بازگشت بزدند و هردو لشگر از يكديگر جدا شدند .\r\nچون قصه بدينجا رسيد ، بامداد شد و شهرزاد ، لب از داستان فروبست . خواهر او ، دنيازاد گفت : اى خواهر ، چه خوش حديث راندى و چه نيكو حكايت گفتى . شهرزاد گفت : اى خواهر ، اگر ملك ، مرا نكشد و زنده بمانم ، در شب آينده خوشتر از اين حديث خواهم\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nگفت . ملك گفت : به خدا قسم من اين دختر نكشم تا بقيت حديث او بشنوم .\r\n\r\nچون شب ششصد و پنجاه و هفتم برآمد\r\nگفت : اى ملك جوان‌بخت ، چون هردو لشگر از يكديگر جدا شدند ، مرعش و غريب در خيمه‌هاى خويشتن فرود آمدند و شمشيرها از خون دشمنان پاك كردند . پس از آن خوردنى بخوردند و از سلامت خويشتن فرحناك شدند .\r\nو از لشگر ايشان بيش از ده هزار تن كشته شده بودند . و اما برقان در خيمهء خود فرود آمد و از هلاك لشگر خود اندوهگين بود . با قوم خود گفت : اى قوم ، اگر ما سه روز با اين قوم جدال كنيم ، همهء ما را هلاك كنند . قوم گفتند : اى ملك ، چكار كنيم ؟ ملك گفت : اى قوم ، امشب در حالتى كه ايشان خفته باشند ، بر ايشان شبيخون زنيم و از ايشان كسى نگذاريم كه خبر باز برد . اكنون اسلحهء خويشتن بگيريد و بخيمه‌هاى ايشان هجوم آوريد . درحال ، ايشان آمادهء شبيخون شدند .\r\nدر ميان ايشان عفريتى بود جندل نام كه دلش باسلام مايل بود . چون قصد كافران بدانست ، بسوى مرعش و غريب روان شد و ايشان را از تدبير كافران آگاه كرد . آنگاه مرعش روى به غريب كرده ، گفت : اى برادر ، تدبير چيست ؟ غريب گفت : امشب به يارى پروردگار يگانه ، كافران را در اين كوه و صحرا پراكنده كنم .\r\nپس از آن ، سرهنگان جنيان را بخواست و بايشان گفت : اسلحهء خويشتن برداريد . چون تاريكى شب ، جهان گيرد ، از خيمه‌ها بدر شويد و در اين كوه‌ها كمين كنيد . هروقت كه دشمنان بميان خيمه‌ها درآمدند ، شما از چهار سوى بر ايشان حمله كنيد و دلهاى خويشتن قوى داريد و از پروردگار يگانه يارى جوئيد كه ظفر با شما خواهد بود . پس چون شب برآمد ، كافران بخيمه‌ها هجوم آوردند و در ميان خيمه‌ها شدند . مؤمنان از هر سوى بديشان حمله كردند و تكبيرگويان ، تيغ بر ايشان بنهادند . و هنوز صبح ندميده بود كه بيشتر لشگر كفار ، تنهاى بيجان\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبودند و بقية السيف بكوه و هامون بگريختند . و مرعش و غريب بظفر و نصرت بازگشتند و مالهاى كافران را بغارت بردند و آن شب را در آن مكان بروز آوردند . بامدادان بسوى شهر عقيق و قصر زرين روان شدند .\r\nو اما برقان را چون قوم كشته شد ، با بقية السيف بگريخت تا به شهر خود برسيد و بقصر خويش اندر شد و قبايل خود را جمع آورده و بايشان گفت : هر كس را مالى هست ، بردارد و در كوه قاف نزد ملك ازرق ، خداوند قصر ابلق ، خود را به من برساند . كه او انتقام من از خصم خواهد كشيد . پس ايشان زنان و فرزندان و مالهاى خويشتن برداشته ، بكوه قاف روان شدند . پس از آن ، مرعش و غريب به شهر عقيق و قصر زرين رسيدند . دروازه‌ها گشوده يافتند و در شهر ، كسى را نديدند . مرعش و غريب به شهر عقيق تفرج كردند . و بنيان آن شهر از زمرد و درهاى او از عقيق سرخ بود كه مسمارهاى سيمين و زرين بر آنها زده بودند و سقف خانهاى ايشان از عود و صندل بود . و ايشان روان بودند و در آن قصر ، چيزهاى عجيب چندان بديدند كه عقول ، حيران مىشد . و در كنار حوض ، كرسى زرين مرصع با در و گوهر بديدند . آنگاه مرعش و غريب بر تخت برقان بنشستند و لشگريان جنيان در چپ و راست ايشان بايستادند و در آن قصر ، موكبى بزرگ و لشگرى انبوه جمع آمدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و هشتم برآمد\r\nگفت : اى ملك جوان‌بخت ، سران جنيان در چپ و راست بايستادند . پس از آن ، غريب بمرعش گفت : اى ملك ، راى تو چيست ؟ مرعش گفت : اى ملك انسيان ، صد سوار فرستاده‌ام كه خبر برقان از بهر ما بياورند تا بر اثر او روان شويم . چون ايشان سه روز در قصر زرين بنشستند ، فرستادگان بازگشتند و خبر برقان بياورند كه او بكوه قاف رفته ، از ملك ازرق پناه جسته . مرعش با غريب\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nگفت : اى برادر ، رأى تو چيست ؟ غريب گفت : اگر ما بر ايشان نتازيم ، ايشان بسوى ما باز خواهند گشت . آنگاه مرعش و غريب ، لشگر را فرمودند كه تا سه روز آمادهء سفر شوند . لشگريان بسيج سفر ديدند و همىخواستند كه بكوچند كه ناگاه عفريتان كه سهيم را برده بودند ، بازگشتند و در پيش غريب ، زمين ببوسيدند . غريب از قوم خود جويان گشت . گفتند : برادر تو عجيب چون از جنگ بگريخته ، بسوى بلاد هند رفته و از پادشاه آنجا يارى خواسته است و او نيز عجيب را پناه داده و كتابها بنواحى هند نوشته است و لشگرى بىپايان جمع آمده و اكنون قصد مملكت عراق دارند . چون غريب ، سخن او بشنيد ، گفت :\r\nبه زودى پروردگار يگانه ، مرا نصرت خواهد داد و ايشان را هلاك خواهم كرد .\r\nپس از آن مرعش با غريب گفت : اى ملك انسيان ، بنام خداى بزرگ سوگند كه ناچار با تو بيايم و دشمنان ترا هلاك كنم و ترا بآرزوى خويشتن برسانم . غريب ، او را ثنا گفت و آن شب را به نيت رحيل بخفتند .\r\nچون بامداد شد ، كوچ كرده ، بسوى كوه قاف روان شدند . آن روز را برفتند و در روز دوم به قصد قصر ابلق و شهر مرمر روان بودند . و آن شهر را از سنگهاى مرمر ، بارق بن فاتح بنا كرده بود و قصر ابلق نيز از بناهاى او بود . و آن قصر را قصر ابلق از آن ميگفتند كه او را خشتى از زر و خشتى از سيم بود و در روى زمين ، مانند او بنائى نبود . پس چون به شهر مرمر نزديك شدند و در ميانهء ايشان و شهر مرمر ، مسافت نصف روز بيش نماند ، آنگاه از بهر راحت فرود آمدند . مرعش ، عفريتى بمعلوم كردن اخبار فرستاد . چون فرستاده بازگشت ، گفت : اى ملك ، در شهر مرمر از قبايل جنيان ، بيش از برگهاى درختان و قطره‌هاى باران هستند . ملك مرعش با غريب گفت : اى پادشاه انسيان ، تدبير چيست ؟ غريب گفت : اى ملك ، لشگر خود را چهار بخش كن . چون نيمهء شب شود ، هر بخش از يك سوى بكافران هجوم آورند و آوازها بتكبير بلند كنند و از ايشان دور شوند . آنگاه ببين كه بر قبايل جنيان چه خواهد رفت . درحال ، مرعش خود را حاضر كرد و چنان كرد كه غريب گفته بود .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nلشگريان ، اسلحه خويشتن بگرفتند و تا نيمهء شب صبر كردند . پس از آن از چهار سوى بلشگر كفار احاطت كردند و بآواز بلند ، تكبير بگفتند . كافران ، ترسان و هراسان از خواب بيدار شدند و اسلحهء خويشتن بگرفتند و به يكديگر بيفتادند و تا دميدن صبح بسيارى از ايشان كشته شدند . آنگاه غريب با مؤمنان جنيان گفت كه : ببازماندگان كافران حمله كنيد . كه خداى تعالى شما را نصرت خواهد داد . در آن هنگام ، مرعش با قوم خود بكافران حمله كردند و غريب ، تيغ يافث بن نوح را كشيد و صف‌ها از هم بدريد . در آن‌ميان ببرقان در رسيد و او را بكشت و با ملك ازرق نيز بدانسان كردند . و هنوز ظهر نشده بود كه از كافران ، تنى زنده نماند .\r\nپس مرعش و غريب بقصر ابلق درآمدند و آن را خشتى از زر و خشتى از سيم يافتند و در آنجا خواستهء بىشمار ديدند . پس از آن بحرم‌سراى اندر شدند .\r\nملك غريب در ميان زنان ملك ازرق ، دخترى ديد قمرمنظر . حلهء دربر داشت كه صد هزار دينار قيمت داشت و صد تن كنيزكان قمرمنظر در گرد او بود .\r\nغريب چون آن دختر بديد ، عقلش برفت و هوشش نماند . بيكى از كنيزكان گفت كه : اين دختر كيست ؟ كنيزكان گفتند : اين دختر ، كوكب الصباح ، دختر ملك ازرقست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و پنجاه و نهم برآمد\r\nگفت : اى ملك جوان‌بخت ، گفتند كه : اين كوكب الصباح ، دختر ملك ازرق است .\r\nآنگاه غريب روى بمرعش كرده ، گفت : اى ملك جنيان ، قصد من اينست كه اين دختر تزويج كنم . ملك مرعش گفت : اى ملك ، اين قصر با آنچه دروست ، مزد دست تست . كه اگر تو نبودى و اين حيلت نمىساختى ، برقان و ملك ازرق ، قوم ما را هلاك مىساختند . اكنون اين مال تست و اين دختركان ، كنيزكان تواند .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nملك غريب ، گفتار نيك او را شكرگزارى كرد و پيش دختر رفته ، بر وى بنگريست و او را سخت دوست داشت و فخرتاج ، دختر ملك شاپور و مهديه ، دختر مرداس را فراموش كرد . و مادر اين دختر ، دختر پادشاه چين بوده است كه ملك ازرق ، او را از قصر پدر ربوده ، با او ازدواج كرده بود و او به اين دختر\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nحورنژاد ، آبستن گشته . و از غايت نكوئى او را كوكب الصباح و سيدة الملاح نام نهاده بودند . چون اين دختر چهل روزه شده بود ، مادر مرده ، قابلگان و خادمان ، او را تربيت همىدادند تا بهفده سالگى رسيده بود . چون پدر او نيز كشته شد ، غريب بر وى عاشق گشت و همان شب با او ازدواج كرد . و آن دختر ، پدر خود را ناخوش ميداشت و از كشته شدن او فرحناك بود .\r\nآنگاه غريب به ويران كردن قصر ابلق بفرمود . قصر را ويران كردند و خشتهاى زرين و سيمين او را بجنيان بخش كرد و زر و سيم و گوهرهاى بيشمار از آن قصر بيرون آوردند . پس از آن بسوى قلعهء مرعش روان شدند . پنج روز در آنجا راحت يافتند . پس از آن ، غريب تمناى رفتن شهر خويش كرد . مرعش گفت : اى ملك انسيان ، من نيز در ركاب تو خواهم بود تا تو را ببلاد تو رسانم .\r\nغريب گفت : به حق ابراهيم خليل كه نخواهم گذاشت تو در تعب شوى و از قوم تو جز كليجان و قورجان نخواهم برد . مرعش گفت : اى ملك ، ده هزار سوار از جنيان با خود ببر كه در خدمت تو باشند . غريب گفت : نخواهم برد مگر آنها را كه گفتم . پس مرعش ، هزار عفريت را بفرمود كه غنيمتهاى غريب را برداشته ، بملك او رساند و كليجان و قورجان را فرمود كه همواره فرمان غريب ببرند .\r\nآنگاه غريب با عفريتان گفت : شما اين مالها و كوكب الصباح را برداريد و بكوفه ببريد . و غريب خواست كه بر اسب پرندهء خود سوار شود . مرعش گفت : اين اسب جز در سرزمين ما ، زندگانى نتواند كرد . و لكن مرا اسبى است كه مانند او در همهء آفاق نيست . درحال ، آن اسب را حاضر آوردند . غريب چون او را بديد ، در حسن آن اسب خيره ماند . پس از آن مرعش ، غريب را در آغوش گرفت و بجدائى او بگريست و به او گفت : اى برادر ، اگر ترا حادثهء روى دهد كه تو را طاقت دفع آن نباشد ، رسولى بسوى من بفرست كه من لشگرى انبوه از جنيان نزد تو آورم . غريب ، شكر احسانهاى او بجاآورد و او را وداع كرد . و كليجان و قورجان ، غريب را با اسب او برداشتند . در دو روز و يك شب ، پنجاه سال راه رفتند و به شهر عمان نزديك شدند و در آنجا از بهر راحت فرود آمدند . غريب\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nروى بكليجان كرده ، به او گفت : به شهر عمان شو و خبر قوم را به من آور . كليجان برفت و بيك چشم همزدن بازگشت و گفت : اى ملك ، نزديك شهر تو لشگر كفار بيش از ستارگان است و قوم تو با ايشان جدال همىكنند . غريب چون اين سخن بشنيد ، گفت : اى كليجان ، زين بر اسب من نه و اسلحهء مرا پيش آور .\r\nكليجان چنان كرد . ملك غريب اسلحه بپوشيد و شمشير يافث بن نوح بر ميان بست و بر اسب دريائى بنشست و قصد لشگر كافران كرد . كليجان و قورجان گفتند : اى ملك ، تو برآساى و ما را اجازت ده بسوى كفار شويم و ايشان را پراكنده كنيم و از ايشان جنبنده‌اى نگذاريم . غريب گفت : بابراهيم خليل كه شما را نگذارم كه با ايشان مقاتله كنيد و من خود با ايشان جنگ خواهم كرد . و آمدن آن لشگر را سببى بوده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصتم برآمد\r\nگفت : اى ملك جوان‌بخت ، و سبب آمدن آن لشگر اين بوده است كه چون عجيب ، لشگر يعرب بن قحطان را بمحاصرهء مسلمانان بياورد ، جمرقان و سعدان بمقاتله برآمدند و كليجان و قورجان در رسيدند و لشگر كفار را بشكستند .\r\nعجيب از آنجا بگريخت و با عشيرت خود گفت : اگر بسوى يعرب بن قحطان بازگرديد ، چون قوم خود را شكسته بيند ، بشما گويد اى قوم ، اگر شما نبوديد ، قبايل من كشته نمىشدند ، آنگاه همهء شما را بكشد . رأى من اينست كه ببلاد هند شويم و بملك طركنان پناه بريم . عشيرت عجيب گفتند : رأى ، رأى تست .\r\nپس شبانروز برفتند تا ببلاد هند برسيدند . و عجيب اجازت خواسته ، نزد ملك طركنان شد و آستانهء او را بوسه داده ، او را دعا گفت و ازو پناه خواست .\r\nملك هند چون بسوى عجيب نظر كرد ، به او گفت : تو كيستى و چه ميخواهى ؟\r\nگفت : من عجيب ، پادشاه عراقم . برادرم به من جور كرده و پيرو دين اسلام گشته .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nبلاد مرا تصرف كرده و مردمان را بفرمان خويش آورده و مرا از مكانى بمكانى و از سرزمينى بسرزمينى همىدواند و اينك من به پناه تو آمده‌ام . ملك هند چون سخن عجيب بشنيد ، برآشفت و بخروشيد و برخاست و بنشست و گفت :\r\nبنار و نور سوگند كه خونخواهى تو بكنم و جز پرستندگان آتش ، در روى زمين ، كسى نگذارم . پس از آن فرزند خود را بخواست و به او گفت : اى فرزند ، ساز برگ سفر كن و بسوى عراق شو و هركس كه در آنجا هست ، هلاكش كن . پس از آن ، هشتاد هزار سوار جنگجوى و هشتاد هزار دليران پيل‌نشين برگزيد و با پسر خود روان كرد . و پسر ملك ، دليرترين اهل روزگار بود و رعد شاه نام داشت .\r\nايشان تا دو ماه ، كوه و صحرا همىنورديدند تا به شهر عمان برسيدند و آن شهر را احاطت كردند . و عجيب از اين كار فرحناك بود و گمان ميكرد كه ظفر خواهد يافت . و جمرقان و سعدان با تمامت دليران بيرون آمده ، مقاتله همىكردند كه كليجان ، ايشان را بديد و خبر ايشان بملك غريب بياورد . و ملك غريب سوار گشته ، در ميان لشگر كافران شد . در آن هنگام ، سعدان بانتظار مبارز ايستاده بود . دليرى از دليران هندى بمبارزت او برآمد . سعدان ، عمودى بر وى بزد و استخوانهاى او را درهم شكست . مبارز دومين و سيمين برآمدند . سعدان ايشان را نيز بكشت و همواره مبارزان را يك‌يك همىكشت تا سى تن از دليران كفار بكشت . در آن هنگام ، دليرى از هنديان كه بطاش نام داشت و در ميدان جنگ با پنج هزار سوار برابر بود ، بمبارزت برآمد . و او عم ملك طركنان بود . چون نزديك سعدان رسيد ، به او گفت : اى پستترين عرب ، ترا رتبت بدان مقام رسيد كه دليران پادشاه هند بكشى ؟ بدان كه امروز ، ترا آخر زندگى است .\r\nچون سعدان اين سخن بشنيد ، در خشم شد و بر بطاش حمله كرد و با عمود خواست كه او را بزند . عمود از او خطا كرد . سعدان با عمود به زمين آمد و هنوز از جاى برنخاسته بود كه كافران ، بند برو بنهاده ، بسوى خيمه‌هاى خويشتن بكشيدند . چون جمرقان ، سعدان را دستگير ديد ، مهميز بر اسب زد و بر بطاش\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nحمله كرد . بطاش نيز بر وى هجوم آورده ، از كمرگاه او بگرفت و از خانهء زينش ربوده ، بر زمين زد . كافران ، او را نيز ببستند و بخيمه‌هاى خويشتن بكشيدند . و همواره بطاش ، مبارزان اسلام را يك‌يك اسير ميكرد تا بيست و چهار تن سرهنگان ايشان را دستگير كرد . چون مسلمانان اين حالت بديدند ، سخت اندوهگين شدند . پس چون غريب ، حالت دليران خود بديد ، عمود زرين بيست منى كه عمود برقان ، ملك جنيان بود ، از زير ركاب خود بركشيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و يكم برآمد\r\nگفت : اى ملك جوان‌بخت ، غريب ، عمود بركشيد و مهميز بر اسب دريائى زد و تكبيرگويان بر بطاش حمله كرده ، عمودى بر وى بزد . درحال ، بطاش بر زمين بيفتاد . غريب روى به مسلمانان كرده ، برادر خود ، سهيم را بديد . گفت : بازوان اين پليدك به‌بند . چون سهيم آواز غريب بشنيد ، بر بطاش هجوم آورده ، بازوان او را ببست . و لشگريان اسلام از آن سوار در عجب بودند و كافران با يكديگر ميگفتند كه : اين سوار كه بود كه از ميان ما بدرآمد و امير ما را ببست ؟ و هردو لشكر ، حيران بودند كه غريب دوباره مبارز بخواست . سرهنگى از هنود بمبارزت برآمد . غريب ، عمودى بر وى بزد . در حال بر زمين بيفتاد . كليجان و قورجان ، بازوان او را ببستند و بسهيمش بسپردند . و همواره غريب ، دليران را اسير ميكرد تا پنجاه و دو تن از سرهنگان ايشان اسير كرد و روز بپايان رسيد . طبلهاى بازگشت بزدند .\r\nغريب از ميدان بيرون آمده ، در ميان لشگر مسلمانان شد . نخستين كسى كه او را ديد ، برادرش سهيم بود كه پاى او را در ركاب ببوسيد و به او گفت : اى دلير جهان ، ما را خبر ده كه تو كيستى ؟ در آن هنگام غريب ، برقع زره را از روى خود بيك سو كرد . سهيم او را بشناخت و گفت : اى قوم ، اين پادشاه شما ملك\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nغريبست كه از سرزمين جنيان بازگشته . چون مسلمانان نام غريب بشنيدند ، خويشتن را از اسبها به زمين انداختند و بوسه بر ركاب‌هاى او دادند و بسلامت او فرحناك شدند و در ركاب او به شهر عمان درآمدند . غريب بر تخت مملكت بنشست و قوم او در غايت شادى بر وى گرد آمدند و طعام بخوردند . پس از آن غريب ، تمامت آنچه در كوه قاف از قبايل جنيان بر وى روى داده بود ، بازگفت .\r\nايشان از شنيدن آن حكايت شگفت ماندند .\r\nآنگاه غريب ، قوم خود را فرمود كه به منزل خويشتن بازگردند . پس بسوى خانه‌هاى خويشتن پراكنده شدند و در نزد ملك غريب ، جز كليجان و قورجان ، كس نماند . غريب بايشان گفت : آيا مىتوانيد كه مرا به سوى كوفه ببريد تا زن خود را سير ببينم و در آخر شب ، مرا بدين مكان بازگردانيد ؟ ايشان گفتند : اى ملك ، بر ما بسى آسانست . و از كوفه تا عمان ، دو ماه راه بود . كليجان با قورجان گفت : وقت رفتن ، منش ميبرم . وقت آمدن ، تو بياورش . پس كليجان او را برداشت و قورجان با او همىرفت تا اينكه بكوفه رسيدند و ساعتى نرفته بود كه او را از در قصر داخل كردند . ملك غريب نزد عم خود ، دامغ رفت . ملك دامغ چون او را بديد ، برپاى خاست و او را سلام داد . ملك غريب حالت زنان از وى بازپرسيد . ملك دامغ گفت : بعافيت اندرند . آنگاه خادم ، بشارت آمدن ملك\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nغريب نزد زنان برد . ايشان فرحناك شدند و زر و سيم ببشارت‌گو بدادند . آنگاه ملك غريب نزد زنان شد . ايشان برخاستند و سلام دادند . پس از آن بحديث پيوستند و ملك دامغ نيز حاضر آمد . ملك غريب ، ماجراى خود را از آغاز تا انجام فروخواند . حاضران را عجب آمد . ملك غريب ، بقيت شب را در نزد كوكب الصباح ماند . چون صبح نزديك شد ، ملك غريب ، زنان را وداع كرد و عم خود ، ملك دامغ را نيز وداع كرده ، بدوش قورجان سوار شد . هنوز صبح ندميده بود كه به شهر عمان برسيد و اسلحهء حرب بپوشيد و قوم او نيز اسلحهء جنگ بگرفتند . غريب بگشودن دروازه‌ها بفرمود . كه ناگاه سوارى از لشگر كفار برسيد و جمرقان و سعدان را كه اسير شده بودند ، بياورد كه ايشان را از بند رها كرده بود . مسلمانان بسلامت ايشان فرحناك شدند و طبلهاى جنگ فروكوفتند و بطعن و ضرب مهيا شدند . و كافران نيز سوار گشتند و صفها بياراستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و دويم برآمد\r\nگفت : اى ملك جوان‌بخت ، چون لشگر مسلمانان سوار شدند ، نخستين كسى كه در جنگ بگشود ، ملك غريب بود كه شمشير يافث بن نوح را بركشيد و اسب دريائى را بميان دو لشگر راند و ندا در داد كه : هركس مرا مىشناسد ، خود را از شر من نگاه دارد و هركس كه مرا نمىشناسد ، بداند كه من غريب ، پادشاه عراق و يمنم . رعد شاه ، ملك هند چون اين سخن بشنيد ، بانگ بسرهنگان زد و گفت : عجيب را نزد من آوريد . چون عجيب را بياوردند ، ملك به او گفت : تو ميدانى كه سبب اين فتنه ، توئى و اين برادر تست كه در ميان ميدان ايستاده ، مبارز همىخواهد . اكنون تو بمبارزت او بيرون شو و او را دستگير كرده ، نزد من آور تا من او را واژگونه باشتر سوار كنم و او را در بلاد هند بگردانم . عجيب گفت : جز من ، ديگرى را بفرست كه من امروز رنجورم . رعد شاه چون اين سخن بشنيد ،\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبرآشفت و گفت : بنار و نور سوگند كه اگر بمبارزت نروى و برادر خود را به زودى نياورى ، ترا بكشم و جهان را از تو پاك گردانم .\r\nعجيب ناچار بيرون رفت و اسب در ميدان راند و ببرادر خود نزديك شد و به او گفت : يا كلب العرب ، با پادشاهان برابرى ميكنى ؟ به هلاكت آماده باش . ملك غريب چون اين سخن بشنيد ، گفت : تو كيستى ؟ گفت : من برادر تو عجيبم و امروز روز آخرين تست . چون غريب دانست كه او برادرش عجيبست ، بانگ بر وى زد و گفت : خون پدر و مادر من به گردن تست . آنگاه شمشير بكيلجان سپرد و بر وى حمله كرده ، دبوسى بر او بزد كه استخوانهاى پهلوى او درهم شكست .\r\nآنگاه كمرگاه او بگرفت و از زينش ربوده ، بر زمين زد . كليجان و قورجان ، بازوان او ببستند و بمذلت و خوارى بكشيدند . و غريب از دستگير شدن او فرحناك شد و گفت : منت خداى را\r\n كه بر هفت كشور منم پادشا * جهاندار و پيروز و فرمانروا\r\nز هر جاى كوته كنم دست ديو * كه من بود خواهم جهان را خديو\r\nبدان را ز بد دست كوته كنم * روان را سوى روشنى ره دهم \r\nچون رعد شاه ، حالت عجيب بديد ، اسب بخواست و اسلحهء جنگ بگرفت و بميدان برآمد . بملك غريب نزديك شد و بانگ برو زده ، گفت : اى پستترين عرب ، ترا رتبت بدين مقام رسيده كه ملوك و دليران را اسير كنى ؟ از اسب خود فرود آى و پاى مرا بوسه ده و دليران مرا رها كن تا من از تو درگذرم و ترا شيخ قبيله كنم كه در آنجا لقمهء نانى خورى . غريب چون اين سخن بشنيد ، بخنديد و گفت : اى پليدك ، زود خواهى ديد كه بر تو چه ماجرى رود . پس از آن بانگ بر سهيم زد و به او گفت : اسيران نزد من آور . سهيم ، اسيران بياورد و غريب ، شمشير بايشان بنهاد و ايشان را پاك بكشت . در آن هنگام ، رعد شاه بغريب حمله كرد و بقيت روز را با او در كروفر و زدوخورد بودند . چون روز بپايان رسيد ، طبلهاى بازگشت بزدند .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و سيم برآمد\r\nگفت : اى ملك جوان‌بخت ، چون طبل بازگشت بزدند ، ايشان از يكديگر جدا شدند و هردو لشگر به مكان خويشتن بازگشتند . مسلمانان با غريب گفتند : اى ملك ، ترا عادت نبود كه قتال تو دير بكشد . ملك گفت : اى قوم ، من با دليران و جنيان بسيار مقاتله كرده‌ام . مانند اين دلير ، كس نديده بودم . و اگر ميخواستم شمشير يافث بن نوح را كشيده ، او را نابود ميكردم . و لكن قصد من اين بود كه او را زنده دستگير كنم ، شايد او را از اسلام ، بهرهء باشد . ملك غريب را كار بدينگونه شد .\r\nو اما رعد شاه چون بخرگاه اندرآمد و بر تخت بنشست ، بزرگان دولت بر وى گرد آمدند و از خصم او جويان شدند . رعد شاه ، پادشاه‌زادهء هند گفت : بنار و نور سوگند كه من در تمام عمر ، چنان دلير نديده بودم و فردا او را دستگير خواهم كرد . چون آن شب را بروز آوردند ، بامداد ، طبلهاى جنگ بزدند و لشگريان بميدان جنگ بشتافتند . نخستين كسى كه در جنگ بگشود ، شير بيشهء دليرى ، ملك غريب بود كه در ميدان جولان كرد و تكبير گفت و مبارز خواست .\r\nهنوز سخن او تمام نشده بود كه رعد شاه بر پيلى سوار گشته ، برآمد . چون بملك غريب نزديك شد ، اسب او از پيل برميد . ملك غريب از اسب فرود آمد و اسب بكيلجان سپرد و شمشير يافث بن نوح بركشيد و بسوى رعد شاه رفته ، در برابر پيل بايستاد . و رعد شاه را عادت اين بود كه چون خويشتن را مغلوب ميديد ، بر پيل سوار ميگشت . چيزى در هيئت دام با خود برميداشت كه پائين آن فراخ و بالاى آن تنگ بود و در دامن او حلقه‌ها و بندى ابريشمين بر آن حلقها بود و آن چيز ، وهو نام داشت . رعد شاه ، وهو را بسوى سوار مىانداخت و سوار را در ميان او جاى مىداد و بند ابريشمين گرفته ، مىكشيد و او را دستگير مىكرد\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nو به اين حيلت بر بسيارى از دليران غلبه كرده بود . پس چون غريب به او نزديك شد ، رعد شاه دست بوهو برده ، او را بغريب بگسترد و غريب را بنزد خود بكشيد و بانگ بر پيل زد كه به لشگرگاه خويشتن بازگردد . كليجان و قورجان كه از غريب جدا نمىشدند ، چون اين حالت بديدند ، پيل را گرفته ، نگاه داشتند . و اما\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nغريب ، خميازه كشيده ، وهو را از هم بدريد . كليجان و قورجان برعد شاه هجوم آوردند و او را گرفته ، ببستند . آنگاه لشگريان چون دو دريا بيك‌ديگر ريختند و مانند دو كوه برهم خوردند و همواره در جدال سخت بودند تا روز بپايان رسيد و طبلهاى بازگشت بزدند . هردو لشگر از هم ديگر جدا شدند .\r\nخلقى بسيار از مسلمانان در آن روز كشته شدند و بسيارى هم مجروح بودند و جراحتهاى ايشان از پيلان و وحشيان بود . اين كار بر غريب دشوار شد و بمعالجت زخمداران بفرمود . آنگاه روى ببزرگان قوم كرده ، بايشان گفت : راى شما چيست ؟ ايشان گفتند : اى ملك ، بيم ما از پيلان و وحشيانست . اگر آنها نباشند ، ما بر خصم چيره خواهم شد . كليجان و قورجان گفتند : ما شمشيرها بركشيم و پيلان و وحشيان بكشيم . آنگاه مردى از عمانيان كه در نزديك ملك جلند ، خداوند رأى بود ، پيش آمد و گفت : اى ملك ، اگر تو سخن من بپذيرى ، من بدين لشگر ضامنم . غريب روى بسرهنگان كرد و گفت : اين معلم هرچه بشما بگويد ، او را اطاعت كنيد . گفتند : سمعا و طاعة .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و چهارم برآمد\r\nگفت : اى ملك جوان‌بخت ، آنگاه آن مرد ده تن از سران برگزيد و پرسيد :\r\nچقدر لشگر در زير حكم داريد ؟ گفتند : ده هزار سوار داريم . آن مرد ايشان را برداشت و به بيت السلاح جلند درآمد . پنج هزار تفنگ بايشان بداد و تفنگ‌اندازى بايشان بياموخت . چون بامداد شد ، لشگر كفار آماده شدند و پيلان و وحشيان بداشتند . و غريب با دليران خود سوار شدند و صفهاى خويشتن بياراستند . سران كفار ، وحشيان و پيلان را پيش راندند . آن مرد بانگ بتفنگ‌اندازان زد . چون گلولهاى تفنگ بر پاى وحشيان آمد ، وحشيان فريادزنان بازگشته ، لشگريان خود را پايمال كردند . و مسلمانان نيز بكفار حمله كردند و از\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nچپ و راست بر ايشان گردآمدند و پيلان ايشان را پايمال هميكردند تا اينكه در كوه و صحرا پراكنده شدند . و مسلمانان از قفاى ايشان بتاختند و از پيلان و وحشيان ، جز قليلى زنده نماندند . و ملك غريب با نصرت و ظفر ، خرسند و شادمان بازگشت . چون بامداد شد ، غنيمتها بخش كردند و پنج روز در آن مكان بنشستند .\r\nپس از آن ملك غريب ، برادر خود ، عجيب را بخواسته و به او گفت : اى پليدك ، از بهر چه پادشاهان بر ما همىشورانى ؟ مگر نمىدانى كه خداوند يگانه ، يار منست ؟ اكنون مسلمان شو تا بسلامت برهى و از خون پدر و مادرم درگذرم و ترا در مملكتى پادشاه كنم . عجيب چون سخن غريب بشنيد ، به او گفت : من از دين خود هرگز بازنگردم . غريب فرمود قيد آهنين بر وى بنهادند و صد تن از غلامان غلاظ و شداد بر او بگماشت و خود روى برعد شاه كرده ، به او گفت : در دين اسلام چه ميگوئى ؟ رعد شاه گفت : اى ملك ، من بدين شما درآيم . كه اگر آن دين برحق نبود ، شما نمىتوانستيد كه بما چيره شويد . و اكنون من شهادت مىدهم كه خدائى جز خداى يگانه و پيغمبرى جز ابراهيم خليل نيست . ملك غريب از اسلام رعد شاه فرحناك شد و به او گفت : اى ملك ، آيا به شهر خويشتن ميروى يا نه ؟ رعد شاه گفت : اى ملك ، من اگر به شهر پدرم بازگردم ، پدرم مرا بخواهد كشت . كه من از دين او بدر شده‌ام . ملك غريب گفت : من با تو بيايم و تو را در آن سرزمين پادشاه گردانم . رعد شاه چون اين سخن بشنيد ، دست و پاى او ببوسيد . غريب روى بكليجان و قورجان كرده ، بايشان گفت : قصد من اينست كه مرا بسوى بلاد هند برداريد . و جمرقان و سعدان را با خويشتن برداشت . و قورجان ، جمرقان و سعدان را بدوش گرفت و كليجان ، غريب و رعد شاه را برداشت و بسوى هند روان شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n\r\nچون شب ششصد و شصت و پنجم برآمد\r\nگفت : اى ملك جوان‌بخت ، چون عفريتان ، آنها را برداشتند و ببلاد هند روان شدند ، آن وقت هنگام غروب بود و هنوز شب بپايان نرسيده بود كه بكشمير رسيدند . عفريتان ، ايشان را در قصر فرود آوردند و از نردبانها به زير رفتند . و طركنان ، گريختن لشگر و ماجراى پسر را شنيده بود كه خواب و خور بر او حرام گشته و روز و شب بزندان اندر است . ملك طركنان در كار پسر بفكرت اندر بود كه جماعت در نزد او حاضر شدند . چون ملك پسر خود را با آن جماعت ديد ، مبهوت شد و از عفريتان هراس كرد . آنگاه پسرش رعد شاه روى به پدر كرده ، به او گفت : اى پرستندهء آتش ، ترك پرستيدن آتش كن و به خداوند يگانه ستايش آور . چون پدر رعد شاه اين سخن بشنيد ، دبوسى كه با خود داشت ، بسوى وى انداخت . دبوس ازو خطا كرده ، بر كن قصر برآمد و ركن قصر را از هم فروريخت . و ملك طركنان با پسر خود گفت : اى پليدك ، لشگريان مرا هلاك كردى و دين خود را از دست بدادى . اكنون آمده‌اى كه مرا از دين خود بدر كنى ؟ درحال ، غريب پيش رفته ، طپانچه از پشت گردن او بزد و او را به زمين انداخت . كليجان و قورجان او را ببستند .\r\nپس از آن غريب بر تخت بنشست و به رعد شاه گفت : پدرت را مسلمان كن . رعد شاه روى به پدر كرده ، گفت : اى پير گمراه ، مسلمان شو تا بسلامت برهى .\r\nطركنان گفت : نخواهم مرد مگر بر دين خود . در آن هنگام غريب ، تيغ يافث بن نوح بركشيد و او را دو نيمه ساخت و فرمود كه او را در قصر بياويزند . پس او را در قصر بياويختند . ملك ، رعد شاه را فرمود كه جامهء سلطنت بپوشد و بر تخت پدر بنشست . ملك غريب در پهلوى او بنشست و كليجان و قورجان و جمرقان و سعدان در چپ و راست بايستادند . غريب بايشان گفت : هركس از سران و سروران بدين مكان درآيند ، او را بگيريد و ببنديد و سرهنگى را نگذاريد كه از\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nدست شما بدر شود . ايشان گفتند : سمعا و طاعة . پس از آن ، سرهنگان و بزرگان دولت قصد قصر ملك كردند . نخستين كسى كه بر قصر رسيد ، سرهنگ بزرگ بود كه ملك طركنان را ديد كه از در قصر ، دو نيمه آويخته است . بدهشت اندر شد و حيران ماند . كليجان پيش رفته ، كمرگاه او بگرفت و بازوان او را بسته ، بقصر اندرآورد . هنوز آفتاب بر نيامده بود كه سيصد و پنجاه تن سرهنگان ملك طركنان را دست بسته در پيش غريب بداشتند . غريب بايشان گفت : اى قوم ، ملك را ديديد كه بر در قصر آويخته ؟ گفتند : آرى . ولى ندانستيم كه با او اين كارها چه كس كرده ؟ غريب گفت : من كرده‌ام . هركس مخالفت من كند ، او را نيز بدانسان كنم . گفتند : از ما چه ميخواهى ؟ گفت : من ملك غريب ، پادشاه عراقم كه دليران شما را هلاك كردم . و رعد شاه در دين اسلام داخل گشته و امروز شما را او پادشا هست . مسلمان شويد تا سالم بمانيد و اگر مخالفت كنيد ، پشيمان خواهيد شد . درحال ، ايشان شهادت بر زبان راندند . غريب بايشان گفت : آيا حلاوت ايمان دريافتيد يا نه ؟ ايشان گفتند : آرى . حلاوت ايمان در دل و زبان ما جاى گرفت . آنگاه ملك غريب فرمود بند از ايشان برداشتند و ايشان را خلعت بداد و بايشان گفت : بسوى قومهاى خويش شويد و اسلام بر ايشان عرضه داريد .\r\nهركه مسلمان نشود ، او را بكشيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و ششم برآمد\r\nگفت : اى ملك جوان‌بخت ، سرهنگان قوم بازگشته ، ماجرى بايشان بازگفتند و اسلام بر ايشان عرضه داشتند . قليلى از ايشان مسلمان نگشته ، كشته گرديدند و باقى مسلمان شدند . ملك غريب گفت : منت خداى را كه اين كار ، بىجنگ و جدال بر ما آسان كرد . و غريب چهل روز در كشمير بماند . آتشخانهاى ايشان را ويران كرد و مسجدها بنا نمود . و رعد شاه ، كشتى كشتى هديتها از براى ملك\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nغريب مهيا كرد . پس از آن ، غريب بدوش كليجان سوار گشت و جمرقان و سعدان بدوش قورجان سوار گشتند و رعد شاه را وداع كرده ، روان شدند . هنوز صبح ندميده بود كه به شهر عمان درآمدند و قوم را ملاقات كردند . لشگريان از آمدن ايشان فرحناك شدند و از آنجا بسوى كوفه روان گشتند . چون غريب بدروازهء كوفه رسيد ، برادر خود ، عجيب را بخواست و فرمود كه او را بر دار كنند و تيرها بر وى زنند . او را بر دار كرده ، چندان تيرش بزدند كه مانند خارپشت گرديد . پس از آن ، غريب بكوفه درآمد و بقصر اندر شد و بر تخت نشسته ، حكمرانى هميكرد تا روز بپايان رسيد . آنگاه نزد زنان رفت . كوكب الصباح بر پاى خاسته ، او را گرامى داشت و كنيزكان تهنيت گفتند . و آن شب را نزد كوكب الصباح بروز آورد .\r\nچون بامداد شد ، برخاسته ، دوگانه بجاآورد و بر تخت مملكت نشسته ، عيش مهديه برپا نمود . و سى هزار گوسپند و دو هزار گاو و پانصد اشتر و چهل هزار مرغ ذبح كردند و در اسلام چنان عيشى تا آن روز برپا نشده بود . پس از آن غريب ، چندى با مهديه بسر برد و ده روز در كوفه بماند . پس از آن عم خود ، ملك دامغ را به عدالت وصيت كرد و زنان و پسران خود برداشته ، همىرفت تا بكشتىهاى هديتها برسيدند . لشكريان را بس كه مال بخش كرد ، همگى بىنياز شدند . و همواره روان بودند تا به شهر بابل برسيدند . برادر خود ، سهيم الليل را خلعت بخشوده ، سلطنت آن شهر بر وى سپرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و هفتم برآمد\r\nگفت : اى ملك جوان‌بخت ، غريب ده روز در بابل بماند . پس از آن كوچ كرده ، همىرفت تا بقلعهء سعدان غول رسيدند . پنج روز از بهر راحت در آنجا بماندند . پس از آن كليجان و قورجان را فرمود كه : بسوى اسبانبر مداين شويد و\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nاز قصر كسرى ، خبر فخرتاج از بهر من بياوريد و مردى از پيوندان ملك شاپور نزد من آوريد كه مرا از ماجرى آگاه كند . درحال ، ايشان بسوى مداين روان شدند و در هوا همىرفتند . ناگاه لشگرى ديدند فزون از شمار . كليجان بقورجان گفت : فرود آى تا خبر اين لشگر بدانيم . درحال ، فرود آمدند . در ميان لشگريان رفته ، از ايشان بازپرسيدند كه : اين لشگريان كيستند و بكجا روانند ؟ گفتند كه :\r\nبمقاتلهء ملك غريب همىرويم كه او را و لشگريان او را بكشيم . چون كليجان و قورجان اين سخن بشنيدند ، بسوى خيمهء امير لشگر كه رستم نام داشت ، برفتند و در آنجا صبر كردند تا لشگريان عجم بخفتند و رستم نيز بخفت . آنگاه رستم را با تخت او برداشتند و بسوى ملك غريب روان شدند .\r\nو هنوز شب از نيمه در نگذشته بود كه به ملك غريب برسيدند و دستورى خواسته ، بخيمه اندر شدند و تخت رستم را در پيش ملك بر زمين نهادند . ملك غريب گفت : اين كيست ؟ گفتند : اى ملك ، اين اميريست از عجم كه با لشگرى انبوه به قصد كشتن تو و قوم تو همىآمدند و ما او را بسوى تو آورديم تا آنچه خواهى ، ترا خبر دهد . غريب گفت صد تن از دليران حاضر آوردند و بايشان گفت : تيغ‌ها بركشيد و بر بالين اين عجم بايستيد . ايشان چنان كردند كه ملك امر داد . آنگاه دستور فرمود رستم را بيدار كردند . چون رستم چشم بگشود و شمشيرهاى كشيده بديد ، چشم برهم نهاد و گفت : اين خواب شوم چيست كه همىبينم ؟ آنگاه كليجان ، سر پائى برو زد .\r\nرستم راست بنشست و گفت : اينجا كجاست ؟ كليجان گفت : در پيشگاه ملك غريب ، داماد ملك شاپور هستى . تو بازگو كه نام تو چيست و قصد كجا دارى ؟ چون رستم نام غريب بشنيد ، بفكرت اندر ماند و با خود گفت : آيا من خفته‌ام يا بيدار ؟ پس سهيم او را بزد و به او گفت : چرا پاسخ نمىدهى ؟ رستم سر بركرد و گفت : مرا كه از خيمه بدرآورد ؟ غريب گفت : ترا اين جنيان آوردند .\r\nچون رستم بكليجان و قورجان نظر كرد ، بهراسى سخت درافتاد . آنگاه كليجان و قورجان ، تيغ‌ها بركشيده ، روى به دو آوردند و گفتند : چرا در پيش ملك ، زمين\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nنمىبوسى ؟ رستم از ايشان بترسيد و دانست كه بيدار است . درحال ، برپاى خاسته ، زمين ببوسيد و گفت : اى ملك ، آتش ، ترا يارى كند و عمر ترا دراز گرداند . غريب گفت : اى سگ پليد ، آتش ، پرستش را نشايد . كه او سود و زيان به كسى نتواند رسانيد . رستم گفت : پروردگار برحق كيست ؟ غريب گفت :\r\nپروردگار ، آنست كه زمين و آسمان بيافريد . رستم گفت : چه گويم كه از پرستندگان آن پروردگار باشم ؟ غريب گفت : بگو لا إله الا اللّه ابراهيم خليل اللّه .\r\nرستم ، شهادتين بر زبان راند و گفت : اى ملك ، بدانكه ملك شاپور قصد كشتن تو دارد و مرا با صد هزار سوار از دليران عجم بسوى تو فرستاده . چون غريب اين سخن بشنيد ، گفت : مگر پاداش من اين بود ؟ كه دختر او را خلاص داده و ننگ ازو برداشتم . خداى تعالى او را پاداش خواهد داد . ولى تو بازگو كه نام تو چيست ؟ گفت : مرا نام ، رستم ، امير لشگر ملك شاپورم . غريب گفت : اكنون امير لشگر منى . بازگو كه حالت ملكهء فخرتاج چونست ؟ رستم گفت : اى ملك ، تو زنده بمان كه او درگذشت . ملك غريب گفت : سبب مرگ او چه شد ؟ رستم گفت : اى ملك ، چون بسوى برادر خود ، عجيب رفتى ، كنيزكى از كنيزكان ملك شاپور بيامد و بملك گفت : اى ملك ، تو گفته‌اى كه ملك غريب با ملكهء فخرتاج ازدواج كند ؟ ملك گفت : بنار و نور سوگند من نگفته‌ام . پس از آن شمشير بركشيد و بنزد فخرتاج شد و به او گفت : اى پليدك ، چگونه اين بدوى را به خود راه دادى كه ترا نه مهر داده و نه از بهر تو عيشى برپا كرده . فخرتاج گفت : اى پدر ، تو او را جواز دادى . ملك گفت : بازگو كه آيا تو هنوز هم مىخواهى همسر او باشى يا نه ؟ فخرتاج خاموش شد و سر به زير افكند . درحال ، ملك بر وى حمله كرد و خواست كه او را بكشد . مادر فخرتاج ، ملك را منع كرد و به او گفت : اى ملك ، او را مكش كه بسرزنش گرفتار آئى . و لكن او را بزندان كن تا در زندان بميرد . ملك او را بزندان فرستاد . چون شب درآمد ، دو تن از خاصان را فرمود كه او را از شهر دور كنند و در رود جيحون بيفكنند و كسى را از اين ماجرى آگاه نكنند . ايشان نيز چنان كردند كه ملك بفرمود و نام فخرتاج از جهان گم\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و هشتم برآمد\r\nگفت : اى ملك جوان‌بخت ، چون غريب سخن او بشنيد ، جهان در چشمش تار شد و برآشفت و گفت : به حق خليل اللّه كه بسوى آن پليدك شوم و او را بكشم و مملكت او را ويران كنم . پس از آن ، كتابها بجمرقان و امير شهر ميافارقين و خداوند شهر موصل بفرستاد و روى برستم كرده ، به او گفت : چند هزار لشگر با تو بودند ؟ رستم گفت : صد هزار سوار از عجم با من بودند . غريب گفت : ده هزار سوار برداشته ، بسوى ايشان روان شو و با قوم خود بمجادله پرداز .\r\nاينكه من نيز بر اثر تو همىآيم . درحال ، رستم با ده هزار دلير سوار شد و بسوى قوم خود روان گشت و گفت : بايد كارى كنم كه سبب روسفيدى من شود . پس رستم هفت روز برفت تا بلشگر عجم نزديك شد و در ميان او و عجمها نصف روز بيش نماند . آنگاه لشگر خود را چهار بخش كرد و بايشان گفت : بلشگر عجم گرد آئيد . چون نيمهء شب شود ، شمشير بر ايشان بگذاريد . لشگريان سوار شدند و نيمهء شب بود كه بلشگر عجم از چهار سوى گرد آمدند و بر ايشان هجوم كردند . لشگريان عجم از خواب برخاسته ، شمشير به يكديگر نهادند و رستم نيز با ايشان آن ميكرد كه آتش سوزنده با هيزم خشك كند . هنوز صبح ندميده بود كه بسيارى از لشگريان عجم كشته و مجروح شدند و بقية السيف ايشان بگريختند . و مسلمانان ، خيمها و مالهاى ايشان بغنيمت آوردند و در آنجا راحت كردند تا ملك غريب برسيد و كردار رستم بدانست . او را خلعت فاخر داده ، گفت : اى رستم ، نخست لشگر عجم را تو شكست دادى . تمامت غنيمت از آن تست .\r\nرستم ، ملك را سپاس گفت و آن روز در آن مكان راحت يافتند . پس از آن بسوى ميدان روان شدند .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nو گريختگان لشگر عجم بنزد ملك شاپور رفته ، او را از حادثه آگاه كردند . ملك شاپور گفت : بشما كه هجوم آورد ؟ گفتند : امير لشگر تو ، رستم كه در دست ملك غريب مسلمان گشته . چون ملك اين را بشنيد ، تاج بر زمين انداخت و روى بپسر خود ، ورد شاه كرده ، گفت : اى فرزند ، دفع اين حادثه جز تو كس نشايد . ورد شاه گفت : اى ملك ، بزندگانى تو سوگند كه غريب را با قوم او رسن بسته بياورم . آنگاه ملك شاپور بشمارهء لشگر برسيد . ايشان را دويست و بيست هزار يافت . شب را به نيت رحيل بخفتند . على الصباح همىخواستند كه بكوچند . ناگاه گردى برخاست كه آفاق فروگرفت . ملك شاپور ، كس از بهر معلوم كردن خبر بفرستاد . فرستاده برفت و بازآمد . گفت : اى ملك ، اينك غريب با دليران خود در رسيد . در آن هنگام ، ايشان عزم رحيل باقامت بدل كردند و قتال را صف كشيدند .\r\nچون غريب بديشان نزديك شد و عجمها را ديد كه آهنگ جنگ دارند ، بيك دفعه بر ايشان حمله كرد . عرب و عجم به يكديگر برآميختند و خون بجاى سيل روان شد و تا هنگام غروب بجدال اندر بودند . آنگاه طبل بازگشت بزدند و هردو لشگر از يكديگر جدا شدند . ملك شاپور فرمود كه خيمها برپا كردند و هردو لشگر در خيمه‌ها فرود آمدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و شصت و نهم برآمد\r\nگفت : اى ملك جوان‌بخت ، دو لشگر در خيمها فرود آمدند . چون بامداد شد ، هر دو گروه سوار گشته ، بميدان قتال برآمدند . نخستين كسى كه در جنگ گشود ، رستم بود كه تكبيرگويان ، اسب بميدان راند و گفت : من امير دليران عرب و عجم ، رستمم . كيست كه بمبارزت من برآيد ؟ دليرى از عجم بمبارزت برآمد و برستم حمله كرد . رستم نيز برو حمله آورد . در ميان ايشان حمله‌ها روى داد .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nآنگاه رستم ، عمود هفتاد منى كه با خود داشت ، بر وى بزد . سر او را تا سينه بشكست و كشته بر زمين افتاد . ملك شاپور اين كار بخويشتن هموار نكرد . قوم خود را بحمله كردن بفرمود . لشگريان عجم به مسلمانان حمله كردند و از نار و نور و ماه و هور يارى خواستند . و مسلمانان از خداى يگانه يارى همىخواستند .\r\nدر آن هنگام ، غريب بانگ برآورد و تيغ يافث بن نوح بركشيد و بلشگريان عجم حمله كرد . و كليجان و قورجان در ركاب او بودند . و همواره به آن شمشير ، لشگران را مىكشت تا اينكه بعلمدار ايشان برسيد . او را با تيغ ، دو نيمه كرد .\r\nچون عجم‌ها ديدند كه علم بيفتاد ، بسوى شهر بگريختند . مسلمانان از پى ايشان بتاختند و ايشان نتوانستند كه دروازه‌ها فروبندند . آنگاه رستم و جمرقان و سعدان و سهيم و دامغ و كليجان و قورجان و تمامت دليران ملك غريب بلشگريان عجم هجوم آوردند و در كوچه‌هاى شهر ، خون از هر سوى روان شد . در آن هنگام ، عجمها امان خواستند . اسلاميان ، شمشير از ايشان برداشتند و ايشان را مانند گوسفندان بسوى خيمه‌ها براندند .\r\nو ملك غريب بخرگاه خود بازگشته ، بر تخت نشست . آنگاه ملك عجم را بخواست . او را حاضر آوردند و در برابر غريب بداشتند . غريب به او گفت : ترا چه بر آن داشت كه با دختر خود بدانسان ستم كردى و از بهر چه مرا بشوهرى او لايق نديدى ؟ ملك گفت : بر من مگير كه اكنون پشيمانم و بقتال تو بيرون نيامدم مگر از بيم تو . چون غريب اين سخن بشنيد ، فرمود كه او را به زمين بيفكندند و چندان بزدند كه نفس او ببريد . پس از آن بزندانش بفرستاد . و لشگريان عجم را حاضر آورده ، اسلام بر ايشان عرضه داشت . صد و بيست هزار مرد از ايشان مسلمان شدند و باقى كشته گشتند . و هركس كه در شهر بود ، مسلمان گشت .\r\nپس از آن ، ملك غريب سوار گشته ، باسپانبر مداين درآمد و بر تخت پادشاهان عجم بنشست . غنيمت بلشگريان عجم بخش كرد و ايشان ثناى ملك بجاى آوردند . پس از آن ، مادر فخرتاج از دختر ياد كرده ، عزاى او بگرفت .\r\nقصر از آواز و فرياد و فغان پر شد . غريب بنزد ايشان درآمد و بايشان گفت : از\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبهر چه گريانيد ؟ مادر فخرتاج گفت : اى ملك ، چون تو حاضر شدى ، از دختر خود ياد كردم . كه اگر او زنده ميبود ، از آمدن تو فرحناك مىشد . ملك غريب نيز گريان شد و بر تخت خود بازگشت و شاپور را بخواست . او را با قيدهاى گران بياوردند . غريب گفت : دختر خود چكار كردى ؟ شاپور گفت : او را بفلان و فلان دادم كه در رود جيحون بيفكنند . ملك آن دو مرد را بخواست و بايشان گفت : آيا آنچه شاپور ميگويد ، راستست يا نه ؟ گفتند : آرى اى ملك ، راست ميگويد . و ليكن ما او را در رود جيحون نيفكنديم و برو رحمت آورده ، در كنار جيحونش بگذاشتيم و به او گفتيم نجات خويشتن بطلب و بسوى شهر بازمگرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتادم برآمد\r\nگفت : اى ملك جوان‌بخت ، چون آن دو مرد ، قصهء فخرتاج با ملك غريب بازگفتند ، ملك غريب ، ستاره‌شناسان حاضر آورد و بايشان گفت : تخت رمل بزنيد و حالت فخرتاج ببينيد كه او زنده است يا هلاك گشته ؟ ايشان تخت رمل بزدند و گفتند : اى ملك ، ملكه زنده است و فرزند نرينه‌اى زاده و اكنون هردو در نزد طايفه‌اى از جنيانند . و لكن بيست سال از تو دور خواهد ماند . ملك غريب ، زمان دورى حساب كرده ، ديد كه هشت سال است از ملكه فخرتاج دور گشته ، آنگاه رسولان بقلعهائى كه در فرمان شاپور بودند ، بفرستاد . همگى از راه فرمان‌بردارى بيامدند .\r\nتا اينكه روزى از روزها در قصر نشسته بود كه گردى بزرگ پديد شد .\r\nكليجان و قورجان را از بهر آگاهى بفرستاد . ايشان بپريدند و سوارى از سواران لشگر را ربوده ، بنزد ملك غريب بياوردند و گفتند : اى ملك ، اين از لشگريان است . خبر ايشان ازين بازپرس . غريب گفت : اين لشگر از كيست ؟ گفت : اى ملك ، اين ورد شاه ، پادشاه شيراز است كه بمقاتلهء تو همىآيد . و سبب آمدن او\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاين بوده است كه چون جنگ در ميان شاپور و غريب واقع شد و بشاپور رفت آنچه رفت ، پسر شاپور با قليلى از لشگريان پدر بسوى شيراز بگريخت و پناه بورد شاه برد و آنچه از غريب بر ايشان رفته بود ، با ورد شاه حديث كرد . ورد شاه ، سخن او را بشنيد . به او گفت : به من بگو كه زن من تندرست است يا نه ؟ پسر شاپور گفت : زن ترا غريب بگرفت در آن هنگام ، ورد شاه گفت : بزندگانى خود سوگند كه در روى زمين از بدويان و مسلمانان ، كس زنده نگذارم . پس از آن كتابها بنايبان بلاد خود بنوشت . ايشان بپذيرفتند . ملك شمارهء لشگر بديد . هشتاد و پنج هزار بودند . درحال ، خزاين بگشود و اسلحهء جنگ بمردان بخش كرد و روز ديگر روان گشت تا باسبانبر مداين برسيدند و در خارج شهر فرود آمدند .\r\nآنگاه كليجان و قورجان پيش آمده ، زانوى ملك غريب ببوسيدند . گفتند : اى ملك ، دل ما را بدست آور و جنگ اين لشگر بما واگذار . ملك گفت : اين لشگر و اين شما . هرچه دانيد ، بكنيد . در آن هنگام ، كليجان و قورجان بر هوا شدند و بخرگاه ورد شاه فرود آمده ، ديدند كه او بر تخت عزت نشسته و پسر شاپور بر دست راست او نشسته و سرهنگان از چپ و راست ايستاده ، در كشتن مسلمانان مشورت همىكنند . آنگاه كليجان پيش رفته ، پسر شاپور را بربود و قورجان نيز ورد شاه را ربوده ، بنزد غريب بياوردند . غريب فرمود ايشان را چندان بزدند كه از خويشتن برفتند . پس از آن كليجان و قورجان تيغها بركشيدند و روى بكفار گذاشتند و ايشان را پاك بكشتند و بسوى غريب بازگشته ، دست او را ببوسيدند . غريب ، كردار ايشان بپسنديد و غنيمت كفار بديشان بخشود . ايشان ملك را دعا گفتند و بازگشته ، مالهاى كافران جمع آوردند . غريب را كار بدينگونه شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nچون شب ششصد و هفتاد و يكم برآمد\r\nگفت : اى ملك جوان‌بخت ، ملك غريب ، كليجان و قورجان را فرمود كه مالهاى كافران از بهر خود جمع آوردند . و اما قليلى از لشگر كفار كه از تيغ كليجان و قورجان رسته بودند ، بسوى شيراز بگريختند و بكشتگان ، عزا بگرفتند .\r\nو ملك ورد شاه برادرى داشت كه سيران ساحرش ميگفتند و در آن زمان ، ساحرتر از او كس نبود . و لكن از برادر خود هميشه دور ميزيست و در قلعهء از قلعه‌هاى جزاير منزل داشت و در ميان او شيراز ، يك نيمه روز راه بود .\r\nگريختگان لشگر كه بشيراز رسيدند ، گريه‌كنان و موىكنان نزد سيران شدند .\r\nساحر سيران بايشان گفت : از بهر چه گريانيد ؟ ايشان ماجرا بازگفتند و ربودن جنيان ، برادر او ورد شاه را بيان كردند . چون سيران اين سخن بشنيد ، آفتاب در چشم او تار شد و گفت : بدين خودم سوگند كه غريب را با مردان او بكشم و از ايشان جنبندهء در روى زمين نگذارم . پس از آن ، عزايم خواندن گرفت و ملك احمر را بخواست . ملك احمر حاضر آمد و به او گفت : بسوى اسبانبر مداين شو و غريب را در حالتى كه بر تخت نشسته باشد ، بازوان ببند . ملك احمر درحال ، فرمان‌پذير شد . با لشگر خود بسوى اسبانبر رفت . چون ملك غريب او را بديد ، تيغ يافث بن نوح را بركشيد و همچنان كليجان و قورجان قصد لشگر ملك احمر كردند . پانصد و سى تن از ايشان بكشتند و ملك احمر را زخمى منكر زدند .\r\nملك احمر با قوم خود ، مجروح بگريختند و در قلعهء فواكه بسيران ساحر برسيدند و به او گفتند : اى حكيم زمان ، ملك غريب ، تيغى طلسم‌گشته دارد و دو تن از عفريتان كوه قاف با او است كه ملك مرعش ، ايشان را به دو داده . و در كوه قاف ، ملك ازرق و ملك برقان را او كشته و گروهى از جنيان هلاك كرده .\r\nچون سيران ساحر سخن ملك احمر بشنيد ، به او گفت : تو از پى كار خويشتن شو . پس از آن ، سيران عزايم بخواند و عفريتى را كه زعازع نام داشت ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحاضر آورد و مقدار يك درم بنگ طيار به دو داده ، گفت : بسوى اسبانبر مداين شو و قصد قصر ملك غريب كن و خويشتن را به صورت عصفورى درآور و بانتظار بنشين تا غريب بخسبد و از خادمان كسى در نزد او نماند . آنگاه بنگ در مشام او بنه و او را نزد من آور . زعازع بفرمان بشتافت تا باسبانبر مداين رسيد و قصد قصر ملك كرد و خود را به صورت عصفورى برآورده ، بر طاق قصر بنشست و تا نيمهء شب صبر كرد كه همهء اميران و سرهنگان از پيش ملك بازگشتند و ملك غريب بر تخت خود بخفت . آنگاه زعازع از طاق قصر فرود آمده ، بنگ در مشام ملك غريب بپراكنيد و درحال ، او را فروپيچيده ، برداشت و مانند تندباد روان شد . و هنوز نيمى از شب نگذشته بود كه بقلعهء فواكه برسيد و نزد سيران شد . سيران ، كردار او را بپسنديد و خواست كه غريب را بكشد . مردى از قوم خود ، او را از كشتن غريب بازداشت و گفت : اى حكيم ، اگر تو او را بكشى ، گروه جنيان ، شهرهاى ما ويران كنند و ملك مرعش بر ما حمله آورد .\r\nسيران گفت : ترا راى چيست ؟ آن مرد گفت : او را در جيحون بيفكن . كه كس را از كار او آگاهى نباشد . آنگاه سيران ، عفريتى را فرمود كه غريب را برداشته ، در جيحون بيفكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتاد و دويم برآمد\r\nگفت : اى ملك جوان‌بخت ، غريب را برداشته ، بكنار رود جيحون شد و خواست كه او را بجيحون افكند ، دلش بر اين كار گواهى نداد و بغريب رحمت آورد و تختها گرفته ، به يكديگر ببست و غريب را بر آن تخته‌ها گذاشته ، در جيحون افكند . و موج ، غريب را گرفته ، همىبرد . غريب را كار بدينگونه شد .\r\nو اما قوم غريب ، صبح برخاسته ، قصد خدمت غريب كردند و او را نيافتند و سبحهء او را در روى تخت ديدند . بانتظار بايستادند تا بدر آيد . چون بيرون\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنيامد ، حاجب را بخواستند و به او گفتند : خبر ملك باز آور . كه او را عادت چنين نبود كه تا اين وقت غايب شود . حاجب از خواجه‌گان حرم بپرسيد . گفتند : ما از دوش تا حال او را نديده‌ام . حاجب بازگشته ، ايشان را بدين كار آگاه كرد . ايشان بحيرت درماندند و با يكديگر گفتند : باغ‌ها ببينيم . شايد بتفرج رفته باشد . پس ايشان بسوى باغبانها آمده ، ملك را از ايشان بازپرسيدند . ايشان گفتند : ما ملك را نديده‌ايم . پس ايشان ملول و اندوهگين شدند و هنگام شام بازگشتند . و كليجان و قورجان ، همه شهرها بگشتند و از ملك اثرى نيافتند . آنگاه مردمان و لشگريان شهر ، جامهء سياه بپوشيدند . ايشان را كار بدينجا رسيد .\r\nو اما ملك غريب تا پنج روز بر روى تخته‌ها افتاده ، آب او را همىبرد .\r\nپس از آن به بحر مالح برسيد و از اثر بادها بنگ از مشام او بپريد . غريب چشم بگشود و خود را در ميان دريا ديد . با خود گفت : سبحان اللّه . اين كار با من كه كرد ؟ پس در هنگامى كه او حيران بود ، يك كشتى پديد شد . غريب بآستين خود بساكنان كشتى اشارت كرد . درحال ، ايشان بيامدند و غريب را بگرفتند و به او گفتند : تو كيستى و از كدام شهرى ؟ غريب گفت : اول مرا طعام دهيد تا جان بتن من بازگردد و حكايت خويش با شما حديث كنم . آنگاه ساكنان كشتى ، طعام و شربت از براى غريب بياوردند . غريب چون خوردنى بخورد و نوشيدنى بنوشيد ، گفت : اى قوم ، شما چه گروهيد و دين شما چيست ؟ گفتند : ما از شهر گرجيم 24 و بصنمى كه منقاش نام دارد ، پرستش كنيم . غريب بايشان گفت : نفرين حق بر شما و معبود شما باد . اى پليدكان ، پرستش نتوان كرد مگر خدائى را كه همه چيز را آفريده . در آن هنگام ، ايشان بغريب هجوم آوردند و خواستند كه او را بگيرند .\r\nاو بهركدام از ايشان مشتى همىزد و درحال ، او را همىكشت تا اينكه چهل تن از ايشان بكشت . ايشان يكسره بر وى هجوم آوردند و او را بازوان ببستند و گفتند : ما اين را نكشيم مگر در سرزمينى كه ملك ما در آنجا است . پس از آن كشتى همىراندند تا به شهر گرج برسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nچون شب ششصد و هفتاد و سيم برآمد\r\nگفت : اى ملك جوان‌بخت ، ساكنان كشتى به شهر گرج برسيدند . و آن شهر را يكى از سرهنگان دلير بنا كرده ، بهر دروازهء آن ، شخصى از مس بحكمت برگماشته بود . اگر بيگانه ميخواست كه به شهر اندر آيد ، آن شخص بوق ميزد و هركس كه در آن شهر بود ، آواز او مىشنيد . درحال ، آن شخص بيگانه را ميگرفتند . اگر بدين ايشان درنمىآمد . او را مىكشتند . پس چون غريب به شهر اندرآمد ، آن شخص مسين نفير بركشيد ، بدانسان كه دل ملك بهراس اندر شد . برخاسته ، به خانه درآمد . ديد كه از دهان بت ، آتش و دود برمىآيد . و شيطان بدرون آن بت فرو شده بود و با زبان آن بت سخن ميگفت . آنگاه آواز از بت برآمد كه : اى ملك ، كسى به شهر تو برآمد كه غريب نام دارد و او پادشاه عراقست و مردم را از دين خود باز ميگرداند . وقتى كه او را نزد تو آرند ، تو او را بكش . درحال ، ملك از بتخانه بدرآمد و بر تخت بنشست . ايشان غريب را بياوردند و در پيش تخت ملك بداشتند و گفتند : اى ملك ، ما اين جوان را غريق يافتيم . چون او را از غرقاب بدرآورديم ، ديديم كه خداى ما منكر است . پس حكايت غريب بازگفتند . ملك گفت : او را به خانه بريد و در برابر بزرگ بتان ، او را ذبح كنيد .\r\nشايد كه او از ما خشنود باشد . وزير گفت : اى ملك ، ذبح كردن او نه خوبست . كه در همان ساعت ، هلاك شود . بهتر اينست كه او را در زندان كنيم و هيزم جمع آورده ، آتش بزرگ بيفروزيم و او را در آتش افكنيم . پس خادمان ، هيزم جمع آورده ، آتش بر وى بزدند . تا بامداد همىسوخت .\r\nعلى الصباح ، ملك بيرون آمد و مردمان شهر جمع آمدند و خادمان بحاضر آوردن غريب بشتافتند و او را در زندان نيافتند . بازگشته ، ملك را از گريختن او آگاه كردند . ملك گفت : چگونه با آن همه بندهاى گران و درهاى بسته گريخته است ؟ ملك را عجب آمد و گفت : او به آسمان بپريد و يا بر زمين\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nفرورفت ؟ گفتند : لا يعلم الغيب الا اللّه . 25 پس از آن ملك گفت : من بسوى خداى خود شوم و غريب را از او بپرسم . كه او مرا خبر دهد . درحال ، ملك برخاسته ، به بتخانه درآمد كه بت را سجده آورد . بت را نيز در آنجا نيافت . چشمهاى خويشتن بماليد و گفت : اينكه مىبينم ، در خوابست يا به بيدارى ؟ آنگاه روى بوزير كرده ، گفت : اى وزير ، خداى من كجاست و اسير چه شد ؟ اى وزير پليد ، اگر تو بسوزاندن او اشارت نمىكردى ، من او را درحال ، كشته بودم . و اوست كه خداى مرا دزديده و از زندان گريخته . ناچار بايد خون خداى خود بگيرم . پس شمشير بركشيد و وزير را بكشت . و گريختن غريب را سببى بوده است عجب . و آن اين بود كه چون غريب را در پهلوى بتخانه در زندان كردند ، غريب بذكر پروردگار مشغول شد و شيطانى كه بر بتها موكل بود و با زبان آنها سخن ميگفت ، نام پروردگار بشنيد . دلش نرم شد و گفت : زهى خجالت من از كسى كه او مرا مىبيند و من او را نمىبينم . آنگاه برخاسته ، در پاى غريب افتاد و گفت : اى خواجه ، چگويم تا بدين تو درآيم ؟ غريب گفت : بگو لا إله الا اللّه ابراهيم خليل اللّه . آن شيطان ، شهادتين بر زبان راند . و نام او زلزال بن مزلزل و پدرش از بزرگان ملوك جان بود . پس از آن غريب را از بند بگشود و او را با صنم برداشته ، بر هوا شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتاد و چهارم برآمد\r\nگفت : اى ملك جوان‌بخت ، پادشاه ، وزير را بكشت . چون سپاه ملك ماجرى بدانستند ، پرستش صنم ناخوش داشته ، شمشيرها كشيده ، ملك را بكشتند و بيك‌ديگر حمله كردند و شمشير به يكديگر بنهادند . تا سه روز يكديگر را هميكشتند تا اينكه از ايشان جز دو مرد ، كسى زنده نماند . يكى از آن دو ديگرى را بكشت . آنگاه كودكان به آن مرد حمله كردند و او را بكشتند . و كودكان نيز\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبه يكديگر درافتادند تا همهء ايشان هلاك شدند . آنگاه زنان و دختران از شهر بيرون آمده ، هر يكى بسوئى رفتند و شهر از ساكنان خالى ماند . و ايشان را كار بدين‌گونه شد .\r\nو اما ملك غريب چون زلزال بن مزلزل او را برداشت ، به قصد شهر\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nخويش كه جزاير كافور و قصر بلور بود ، روان شد . و در نزد ملك مزلزل ، گوسالهء بود كه حلى و حلل بر وى پوشانده ، به دو ستايش ميكرد . روزى مزلزل با قوم خود بپرستش گوساله درآمدند . او را هراسان يافتند . ملك به او گفت : اى خداى من ، از براى چه هراسانى ؟ شيطان از درون گوساله پاسخ داد و گفت : اى مزلزل ، پسر تو بدين ابراهيم خليل ميل كرده و در دست غريب ، پادشاه عراق ، مسلمان شده . پس تمامت حكايت با ملك بازگفت . چون ملك سخن گوساله بشنيد ، حيران شد و از بت‌خانه بدر شد و بر تخت مملكت بنشست و بزرگان دولت بخواست . چون بزرگان دولت حاضر آمدند ، ملك آنچه از صنم شنيده بود ، بيان كرد . ايشان در عجب شدند و گفتند : اى ملك ، چكار كنيم ؟ ملك گفت : چون پسر من درآيد و شما ببينيد كه من او را در آغوش گرفتم ، او را بگيريد و ببنديد .\r\nچون روز دوم از اين واقعه بگذشت ، زلزال با غريب و صنم پادشاه گرج به شهر پدر برسيد . چون بقصر درآمد ، خادمان برو و غريب حمله كردند . ايشان را گرفته و در پيشگاه ملك مزلزل بردند . ملك به چشم غضب بپسر خود نگاه كرد و گفت : اى پليدك ، از دين خود و دين پدران خود جدا گشته‌اى ؟ پسر گفت :\r\nآرى . دينى حق برگزيدم . و تو نيز مسلمان شو تا از سخط پروردگار ، سالم بمانى .\r\nملك بپسر خشم آورده ، به او گفت : اى تخمهء ناپاك ، ترا رتبت بدين مقام رسيد كه با من اين‌گونه سخنان گوئى ؟ پس از آن فرمود كه او را در زندان كنند و روى بغريب آورده ، به او گفت : اى پستترين انسيان ، چگونه عقل پسر مرا دزديدى و او را از دين خود بدر بردى ؟ غريب گفت : او را از ضلالت بسوى هدايت بردم .\r\nملك بانگ بعفريتى زد كه سيار نام داشت و به او گفت : اين پليدك را بگير و در وادى آتش بگذار تا در آنجا هلاك شود . و آن وادى از غايت گرمى ، قسمى بود كه هركس در آنجا فرود ميآمد ، درحال هلاك مىشد و ساعتى زنده نميماند . و به آن وادى ، كوهى بلند احاطت كرده بود كه از آن كوه ، راه بدر نمىرفت . سيار عفريت پيش آمده ، غريب را برداشت و بر هوا شد و به قصد آن\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nوادى هميرفت تا اينكه در ميانهء او و آن وادى ، فرسنگى بيش نماند . و عفريت از برداشتن غريب ، آزرده گشته ، او را در مرغزارى سبز و خرم كه درختان بسيار و چشمهاى روان داشت ، فرود آورد و پس از آن از تعبى كه برده بود ، بخفت . و غريب در گشودن قيدهاى خود همىكوشيد تا اينكه قيد بگشود و سنگى گران بر گرفت و بر سر عفريت بينداخت . درحال ، عفريت هلاك شد و غريب در آن وادى همىرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتاد و پنجم برآمد\r\nگفت : اى ملك جوان‌بخت ، غريب ، و آن وادى همىرفت تا در ميان دريا بجزيرهء رسيد كه در آن جزيره از همه‌گونه ميوه‌ها بود . پس غريب از ميوه‌هاى آن جزيره بخورد و از نهرهاى آنجا بنوشيد و ماهيان دريا گرفته ، همىخورد و همواره در اين حالت بسر ميبرد تا هفت سال برو بگذشت . روزى از روزها نشسته بود كه از هوا دو عفريت فرود آمدند كه با هر عفريت ، مردى بود . چون بغريب نظر كردند ، گفتند : تو كيستى و از كدام قبيله‌اى ؟ چون موهاى سر غريب فروآويخته بود ، او را از جنيان انگاشتند . غريب بايشان گفت : من از جنيان نيستم .\r\nپس حكايت خود را از آغاز تا انجام بايشان گفت . ايشان برو محزون شدند .\r\nيكى از آن دو عفريت بغريب گفت : در همين مكان بنشين تا ما اين دو آدميزاد را بملك برسانيم كه ايشان را در چاشت و شام خود بخورد . آنگاه بسوى تو بازگشته ، تو را به شهر خود برسانيم . غريب ، ايشان را سپاس گفت و پناه بابراهيم خليل برد و از خداى يگانه يارى جست . پس از آن عفريتان بر هوا شدند و غريب بانتظار ايشان بنشست .\r\nپس از دو روز عفريت بازآمد و جامه آورده ، بغريب بپوشانيد و او را برداشت و چندان بر هوا بپريد كه آواز تسبيح فرشتگان به گوش غريب بيامد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nآنگاه شهابى از آتش بسوى عفريت آمد . عفريت ازو بسوى زمين بگريخت و در ميانه عفريت و زمين ، صد ذراع بيش نمانده بود كه شهاب ، او را بگرفت . در حال ، خاكستر شد . و غريب فرود آمد و به دريا اندر افتاد . مقدار دو قامت در آب فرورفت . پس از آن از آب بيرون آمده ، تا دو روز بر روى آب شنا ميكرد تا اينكه بازوانش برنجيد و هلاك را يقين كرد .\r\nچون روز سيم برآمد ، كوهى بلند پديد شد . غريب بسوى آن كوه برآمد و از گياهان آن كوه بخورد . يك شبانه روز در آنجا برآسود . پس از آن بفراز كوه رفت و بدان سوى كوه فرود آمد و دو روز همىرفت تا بدروازه شهرى بزرگ رسيد . دربانان برخاسته ، او را بگرفتند و بنزد ملكهء شهر بياوردند . و آن ملكه ، جانشاه نام داشت و پانصد سال عمر كرده بود . هركس كه به آن شهر درميآمد .\r\nملكه او را يك شب پيش خود نگاه مىداشت و سپس او را ميكشت . و خلقى بسيار بدانسان كشته بود . چون غريب را بنزد ملكه آوردند ، ملكه ، او را بپسنديد و حسن او را خوش داشت . به او گفت : نام تو چيست و از كدام شهرى و در كدام ملت هستى ؟ گفت : نام من غريب و پادشاه عراقم و دين من اسلام است . ملكه گفت : از دين خود بدر شو و بدين من آى تا من ترا شوى خود گيرم و پادشاهى ، ترا دهم . غريب خشم‌آلود بسوى او بنگريست و به او گفت : نفرين حق بر تو و بر دين تو باد . ملكه بانگ بر وى زد و به او گفت : صنم مرا دشنام همىدهى ؟ كه او از عقيق سرخ و با در و گوهر مرصع است . پس از آن ملكه با خادمان گفت كه : اين را در بتخانه در زندان كنيد . شايد دلش نرم شود . پس او را به بتخانه حبس كردند و درهاى بتخانه ببستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتاد و ششم برآمد\r\nگفت : اى ملك جوان‌بخت ، درها برو بستند . غريب بصنمى كه از عقيق احمر\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nبود ، بنگريست و در گردن او قلادهاى در و گوهر بديد . نزديك رفته ، او را برداشت و بر زمين زد و درهم شكست . و تا بامداد بخفت . چون بامداد شد ، ملكه بر تخت نشسته و غريب را بخواست . خادمان به بتخانه درآمده ، بتها درهم شكسته يافتند . طپانچه بر سر و روى خويشتن زدند ، چندانكه خون از دهان و بينى ايشان روان شد . پس از آن خواستند كه غريب را بگيرند . غريب ، يكى از ايشان را با مشتى بكشت . و ديگرى پيش رفت . او نيز كشته شد . تا بيست و پنج تن از ايشان كشته گشتند و باقى بسوى ملكه بگريختند و فرياد هميزدند . ملكه ، خبر ايشان بازپرسيد . گفتند : اى ملكه آفاق ، اسير ، صنم را شكسته و مردان ترا بكشت .\r\nدرحال ، ملكه ، تاج بر زمين انداخت و گفت : ديگر اصنام را مقدارى نماند . پس از آن ملكه با هزار دلير ، قصد صنم‌خانه كرد . غريب را ديد كه از صنم‌خانه بدرآمده ، تيغى در كف دارد كه دليران همىكشد . چون جانشاه ، شجاعت غريب بديد ، با خود گفت : مرا بصنم حاجتى نيست و جز اين جوان مقصودى ندارم كه در بقيت عمر او را به همسرى خود بگيرم . آنگاه ملكه ، عفريت را گفت كه : ازو دور شويد . و خود پيش رفته ، فسونى بر وى بخواند .\r\nساعد غريب سست گشته ، شمشير از دست او بيفتاد . آنگاه او را گرفته ، بازوان او را ببستند . جانشاه بازگشته ، بر سرير نشست و مكان را خلوت كرده و بغريب گفت : اى پستترين عرب ، ترا رتبت بدين مقام رسيده كه صنم مرا بشكنى و مردان مرا بكشتى ؟ غريب گفت : اى پليدك ، اگر آن صنم ، خداى برحق بودى ، ضرر از خويشتن دفع كردى . ملكه گفت : تو با من ازدواج كن تا ترا بگذارم كه هرچه خواهى بكنى . و گرنه بدين خودم سوگند كه بعذابهاى سخت ، ترا بيازارم .\r\nپس از آن ملكه ، آبى گرفته ، فسونى بخواند و بر وى بدميد و آب بر غريب بپاشيد . غريب ، بوزينه شد . ملكه او را در مكانى حبس كرد و او را نان و آب ميداد . تا دو سال بزندان اندر بود .\r\nپس از آن روزى از روزها او را حاضر آورد و به او گفت : آيا سخن من\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nمىپذيرى يا نه ؟ غريب باشارت گفت : آرى . ملكه فرحناك شد و سحر ازو برداشت و خوردنى بخواست . و با او خوردنى بخوردند . چون شب برآمد ، ملكه بخفت . غريب برخاسته ، بر سينهء او بنشست و حلقوم او را گرفت و از سينهء او برنخاست تا اينكه ملكه هلاك شد . پس از آن مخزنى را گشوده ، در آنجا شمشيرى آويخته يافت . آن شمشير را گرفته ، بر ميان بست و تا بامداد صبر كرد .\r\nعلى الصباح بيرون آمد . بر در قصر بايستاد . اميران به قصد خدمت ملكه درآمدند و خواستند كه بقصر اندر شوند ، غريب را ديدند كه جامهء جنگ پوشيده و شمشير بر ميان بسته . غريب بايشان گفت : اى قوم ، پرستش اصنام ترك كنيد و پروردگار يگانه بپرستيد . چون كافران اين سخن بشنيدند ، برو هجوم آوردند و غريب نيز بديشان حمله كرد و خلقى بسيار از ايشان بكشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتاد و هفتم برآمد\r\nگفت : اى ملك جوان‌بخت ، غريب ، خلقى از ايشان بكشت تا اينكه شب برآمد و ايشان يكسره بغريب هجوم آوردند و همىخواستند كه او را بگيرند كه ناگاه هزار عفريت با تيغ‌هاى بركشيده بكافران هجوم آوردند . و بزرگ ايشان زلزال بن مزلزل بود . پس عفريتان ، تيغ بر ايشان بنهادند و از آن قوم كسى را زنده نگذاشتند . پس از آن زلزال بغريب سلام داد و به سلامت او تهنيت گفت . غريب به او گفت : ترا كه از حالت من آگاه كرد ؟ زلزال گفت : اى ملك ، چون پدر من مرا زندان كرد و ترا بوادى آتش بفرستاد ، من دو سال در زندان بماندم . پس از آن مرا رها كرد . من سالى در نزد او بماندم و او را بكشتم . لشگريان به من اطاعت كردند . و اكنون چند سال است كه در ميان لشگر حكمرانى ميكنم . شبى از شب‌ها بخفتم و تو در خاطر من بودى . ترا خواب ديدم كه با قوم جانشاه مقاتله ميكنى . درحال ، اين هزار عفريت برداشته ، بسوى تو آمدم . غريب را اين كار ،\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nعجب آمد . پس از آن مالهاى جهانشاه جمع آورده ، حاكمى در آن شهر بگماشت . و عفريت‌ها مالها با غريب برداشته ، روان شدند .\r\nهنوز صبح ندميده بود كه در شهر زلزال فرود آمدند . و تا شش ماه ، غريب در شهر زلزال مهمان بود . آنگاه قصد رفتن كرد . زلزال هديت‌ها از بهر او تربيت داد و سه هزار عفريت بخدمت‌گزارى او بگماشت و ايشان را فرمود كه هديت و اموال بردارند . و زلزال ، خود ، غريب را برداشته ، باسبانبر مداين روان شدند .\r\nهنوز نيمى از شب نرفته بود كه باسبانبر برسيدند . غريب به شهر مداين نظر كرده ، لشگرى ديد فزون از ستاره كه به شهر احاطت كرده‌اند . غريب بزلزال گفت : اى برادر ، اين محاصره را سبب چيست و اين لشگر از كجاست ؟ پس غريب در بام قصر فرود آمد و ندا در داد كه : يا كوكب الصباح و يا مهديه . ايشان از خواب ، بدهشت برخاستند و گفتند : كيست كه در اين وقت ، ما را ندا درمىدهد ؟ غريب گفت : منم پادشاه جن و انس . چون كوكب الصباح و مهديه سخن او را بشنيدند ، فرحناك شدند . آنگاه ملك غريب فرود آمد . كنيزكان بپاى او درافتادند و آواز بنشاط و انبساط بلند كردند . قصر از آواز ايشان پر شد . خادمان ، سبب بازپرسيدند . كنيزكان گفتند : بشارت باد شما را كه ملك غريب دررسيد . امرا و سرهنگان ، فرحناك شدند . آنگاه ملك بيرون آمده ، بر تخت بنشست و سرهنگان بخواست و از لشگرى كه به شهر احاطه كرده بودند ، جويان شد .\r\nگفتند : اى ملك ، سه روز است كه ايشان بخارج شهر فرود آمدند و با ايشان جنيان و انسيان هستند . نمىدانيم كه قصد ايشان چيست ؟ و تاكنون در ميان ما قتال روى نداده و سخنى نرفته . غريب گفت : فردا بسوى ايشان بفرستم تا قصد ايشان بدانم . پس از آن گفتند كه : نام ملك ايشان ، مراد شاه است و صد هزار سوار و سيصد هزار پياده و دويست تن از قبايل جن در زير حكم دارد . و آمدن آن لشگر ، سببى داشت عجيب .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nچون شب ششصد و هفتاد و هشتمين برآمد\r\nگفت : اى ملك جوان‌بخت ، آمدن آن لشگر به شهر مداين ، سببى عجيب داشته است . و آن اين بود كه چون ملك شاپور ، دختر خود ، فخرتاج را با دو تن از خادمان بفرستاد و بايشان گفت كه اين دختر را بجيحون درافكنيد ، ايشان فخرتاج را بيرون برده ، به او گفتند كه : از پى كار خويش رو و خود را بپدرت آشكار مكن كه ما را و ترا هلاك سازد . آنگاه فخرتاج حيران ماند . نمىدانست كه بكجا رود .\r\nآهى دردناك برآورده ، گفت : اى غريب ، كجائى كه حال من ببينى ؟ و همواره از جائى به جائى و از وادى بوادى همىرفت تا اينكه بباديه‌اى رسيد كه در خرمى ، بباغ بهشت ميمانست . و در ميان او حصارى بود بلندبنيان . فخرتاج بدرون آن حصار رفت و فرشهاى حرير در آنجا گسترده يافت و ظرفهاى زرين و سيمين در آن مكان بسيار بود و صد تن كنيزكان خوب‌روى در آن حصار بودند . چون كنيزكان ، فخرتاج بديدند ، بسوى او برخاسته ، او را سلام دادند . و ايشان را گمان اين بود كه فخرتاج از طايفه پريانست . از حالت او بپرسيدند . فخرتاج به ايشان گفت : من دختر پادشاه عجمم . و حكايت خويش بر ايشان فروخواند . چون كنيزكان اين سخن بشنيدند ، برو محزون شدند و تسلى دادند و گفتند : خاطرت شاد و چشمت روشن باد كه تو هرچه بخورى و بنوشى ، همه مهياست و ما همه كنيزكان توايم . فخرتاج ، ايشان را دعا گفت . آنگاه دختركان ، طعام از بهر او حاضر آوردند . فخرتاج طعام بخورد و با دختركان گفت : اين قصر را خداوند ، كيست ، و شما در فرمان كيستيد ؟ گفتند : ما در زير حكم ملك صلصال بن دال هستيم و او در هر ماهى يك شب در اين مكان آيد و بامدادان از بهر حكمرانى در ميان قبايل جان برود .\r\nفخرتاج پنج روز در نزد ايشان بماند و هنگام زادنش برسيد . پسرى چون قمر بزاد . ناف او را ببريدند و سرمه در چشمانش كردند و او را مراد شاه نام\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nنهادند . مادرش او را تربيت ميكرد . چون روزى چند بگذشت ، ملك صلصال بازآمد . و به پيلى سپيد سوار بود و قبايل جان در يمين و يسار او بودند . چون بقصر درآمد ، صد تن كنيزكان پيش رفته ، زمين ببوسيدند . و فخرتاج نيز با ايشان بود . چون ملك او را بديد ، با كنيزكان گفت : اين دخترك كيست ؟ گفتند : دختر شاپور ، ملك عجم و ديلم است . ملك گفت : او را كه بدين مكان آورد ؟\r\nدختركان ، ماجراى فخرتاج با ملك بازگفتند . ملك گفت : ملول مباش و صبر كن تا پسر تو بزرگ شود . آنگاه ترا ببلاد عجم روان كنم و سر پدر ترا از تن جدا سازم و پسر ترا بپادشاهى عجم و ديلم بنشانم . درحال ، فخرتاج برخاسته و او را دعا گفت و بپرورش فرزند خويش پرداخت تا اينكه پسر هفت ساله شد . با فرزندان ملك سوار گشته ، بنخجيرگاه ميشدند و درندگان صيد ميكردند و از گوشت آنها ميخوردند .\r\nتا اينكه مراد شاه را دل از سنگ ، سخت‌تر شد . چون عمر او بپانزده سال رسيد ، با مادر خود گفت : اى مادر ، پدر من كجاست ؟ فخرتاج گفت : اى فرزند ، پدر تو ملك غريب ، ملك عراق است . و من دختر ملك شاپورم . پس از آن حكايت با پسر بازگفت . مراد شاه گفت : آيا جد من بكشتن تو و پدرم فرمان داد ؟\r\nفخرتاج گفت : آرى . مراد شاه گفت : بتربيت‌هاى تو سوگند كه بسوى ملك شاه‌پور شوم و سر او را ببرم و نزد تو آورم . فخرتاج از سخن او فرحناك شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هفتاد و نهم برآمد\r\nگفت : اى ملك جوان‌بخت ، مراد شاه با دويست تن از عفريتان سوار گشته ، راه‌ها همىزدند و غارت‌ها همىكردند تا اينكه به شهر شيراز برسيدند و بر آن شهر هجوم آوردند . مراد بقصر ملك هجوم آورد . او را بر تخت خود بكشت و از سپاه او خلقى بسيار هلاك شدند و بازماندگان ، امان خواستند و ركاب مراد شاه\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nببوسيدند . ملك ، ايشان را بشمرد . ده هزار سوار بودند كه در ركاب او سوار گشته ، بسوى بلخ روان شدند . پادشاه آنجا را نيز بكشتند و سپاهيان را هلاك كردند . با هزار سوار بسوى نورين 26 روان شدند . و خداوند نورين بطاعت درآمده ، مالى بسيار بايشان داد . و با سى هزار سوار به قصد شهر سمرقند روان شدند . آنجا را نيز بگرفتند . بسوى اخلاط 27 رفتند . آنجا را نيز بگرفتند . پس از آن روان شدند و به هيچ شهر نمىرسيدند مگر اين‌كه آن شهر را ميگرفتند . و بمراد شاه ، لشگرى بىپايان جمع آمد و آنچه مال و تحف بدست او ميآمد ، بلشگريان بخش ميكرد . لشگريان بسبب شجاعت و كرم ، او را دوست ميداشتند .\r\nتا اينكه باسبانبر مداين برسيد . بلشگريان گفت : صبر كنيد تا باقى لشگر حاضر آيند و جد خود را گرفته ، بسوى مادر برم و از كشتن او آتش دل مادر فرونشانم .\r\nو بدين سبب ، قتال در ميان ايشان تا سه روز روى نداده بود .\r\nچون ملك غريب با زلزال و چهل هزار عفريتان كه مالها و هديت‌ها برداشته بودند ، بمداين برسيد ، از لشگرى كه شهر را احاطه كرده بودند ، جويان شدند . گفتند : نميدانيم ايشان كيستند ؟ سه روز است كه درين مكان فرود آمده‌اند و مقاتله در ميان ما و ايشان روى نداده . و اما مراد شاه ، مادر خود ، فخرتاج را گفت : تو در خيمه بنشين تا من پدر ترا از بهر تو بياورم . فخرتاج او را بنصرت و ظفر ، دعا گفت .\r\nچون بامداد شد ، مراد شاه با دويست تن از عفريتان و ملوك انسيان سوار گشت . طبلها بزدند . غريب آواز طبل شنيده ، سوار شد و قوم خود را بمقاتله بخواند . لشگر جنيان از يمين و لشگر انسيان از يسار او بايستادند . مراد شاه در اسلحهء جنگ غوطه خورده ، از بهر مبارزت ، اسب در ميدان راند و ندا در داد كه :\r\nاى قوم ، بمبارزت من برنيايد مگر پادشاه شما . اگر او بر من چيره شود ، پادشاهى هردو لشگر با اوست و اگر من او را بكشم ، مثل ديگران است كه تاكنون كشته‌ام . چون غريب سخن مراد شاه بشنيد ، گفت : يا كلب العرب ، خاموش شو .\r\nپس از آن به يكديگر حمله آوردند ، چندانكه نيزه‌ها شكسته شد و شمشيرها از\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nكار بماند . و همواره در كر و فر بودند تا اينكه نيمى از روز بگذشت . اسبهاى ايشان از كار بماند . هردو بر زمين فرود آمدند و يكديگر را بگرفتند . در آن هنگام ، مراد شاه بغريب هجوم آورده ، او را بربود و بلند كرد . همىخواست كه بر زمين زند . غريب ، هردو گوش مراد شاه بگرفت و آنها را سخت بماليد . مراد شاه چنان دانست كه آسمان بر سر او فروريخت . آنگاه بآواز بلند ، بانگ بركشيد .\r\nگفت : اى دلير زمان ، من در پناه توام . پس ملك غريب ، بازوان او را ببست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هشتادم برآمد\r\nگفت : اى ملك جوان‌بخت ، غريب ، بازوان او را ببست . و عفريتانى كه با مراد شاه بودند ، خواستند كه از بهر خلاصى مراد شاه هجوم آورند . درحال ، غريب با هزار تن از عفريتان حمله كرد . ايشان امان خواستند و اسلحه دور انداختند . ملك غريب ، ايشان را امان داد و بازگشته ، در خرگاه بنشست و مراد شاه را بخواست .\r\nاو را در قيد و زنجير حاضر آوردند . مراد شاه از شرم سر به زير افكند . غريب گفت : ترا چه برين داشت كه بملوك ياغى شدى ؟ گفت : اى ملك ، مرا معذور دار . غريب گفت : عذر تو چيست ؟ مراد شاه گفت : اى ملك ، قصد من خونخواهى پدر و مادر خويش از ملك شاپور بود . كه او قصد كشتن ايشان داشته ، ولى مادرم از او خلاص گشته . پدرم را نمىدانم كشته است يا نه ؟ غريب گفت : به خدا سوگند تو معذورى . بازگو كه پدر و مادر تو كيستند و نام ايشان چيست ؟ مراد شاه گفت : نام پدرم غريب ، ملك عراق و نام مادرم فخرتاج ، دختر ملك شاپور ، پادشاه عجم است .\r\nچون غريب سخن او را بشنيد ، فريادى بلند برآورده ، بى خود بيفتاد . گلابش همىفشاندند تا به خود آمد و بمراد شاه گفت : تو پسر غريب و فخرتاج هستى ؟\r\nگفت آرى . گفت : تو فارس بن فارسى . آنگاه بانگ بر زد كه : بند از پسر من\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nبرداريد . سهيم و كليجان پيش رفته ، بند ازو برداشتند . ملك غريب ، پسر را در آغوش كشيد و در پهلوى خويشتن بنشاند و از مادرش بازپرسيد . مراد شاه گفت :\r\nدر خيمهء منست . ملك گفت : برخيز و او را نزد من آور . مراد شاه بسوى خيمهء خود روان شد . اصحاب مراد شاه او را ملاقات كردند و بسلامت او فرحناك\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nشدند و حالت او بازپرسيدند . مراد شاه گفت : هنگام پرسش نيست . پس بنزد ما و ماجرى بر وى حديث كرد . فخرتاج فرحناك شد و بسوى ملك غريب بشتافت .\r\nچون به يكديگر رسيدند ، فخرتاج و ملك مراد شاه ، مسلمان شدند و اسلام بلشگريان عرضه داشتند . ايشان نيز از دل و زبان ، مسلمان شدند . غريب از اسلام ايشان فرحناك شد . پس از آن ملك شاپور را حاضر آوردند و او را سرزنش كرده ، اسلام برو عرضه داشتند . او اسلام قبول نكرد . او را در خارج شهر بر دار كردند . و شهر را زيور بستند و مردمان شهر ، نشاط و انبساط كردند . و مراد شاه را تاج كسروى بر سر بنهادند و او را پادشاه عجم و ديلم دانستند . و ملك غريب ، عم خود ، دامغ را بپادشاهى عراق بگماشت . و همواره در عيش و نوش ، روزگار همىسپردند تا اينكه سپرى شدند . فسبحان من لا يموت .\r\n\r\nحكايت عبد الله بن معمر قيسى\r\nو نيز حكايت كرده‌اند كه : عبد اللّه بن معمر قيسى گفته است كه : سالى به زيارت بيت الحرام شدم . چون مناسك حج بجاآوردم ، به زيارت قبر پيغمبر\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nعليه السلام بازگشتم . شبى از شبها در روضه ميان قبر و منبر نشسته بوديم كه نالهء حزينى شنيدم كه ميگفت :\r\n نگارا وقت آن آمد كه دل با مهر پيوندى * كه ما را بيش از اين طاقت نمانده است آرزومندى\r\nتو خرسند و شكيبائى چنانت در خيال آيد * كه ما را همچنين باشد شكيبائى و خرسندى\r\nنگفتى بىوفا يارا كه از ما نگسلى هرگز * مگر در دل چنين بودت كه خود با ما نپيوندى \r\nپس از آن آواز او ببريد و ندانستم كه آن آواز از كجاست و حيران بودم كه دوباره آن آواز حزين به گوش من آمد كه همىگفت :\r\n نديدمت كه بكردى وفا بدانچه بگفتى * طريق وصل گشادى من آمدم تو برفتى\r\nتو دست عهد گرفتى كه پاى مهر بدارم * به چشم خويش بديدم خلاف هرچه بگفتى\r\nوفا و عهد نمودى دل سليم ربودى * چو خويشتن به تو دادم تو ميل باز گرفتى\r\nهزار چاره بكردم كه هم‌عنان تو گردم * تو پهلوانتر از آنى كه در كمند من افتى \r\nعبد اللّه گفته است : چون خداوند آواز بابيات شروع كرد ، من بسوى آواز برفتم . و هنوز ابيات بانجام نرسانده بود كه بنزد او رسيدم . پسرى ديدم در غايت نكوئى كه هنوز خط بعارضش نرسته و سرشك در دور رخسار او جاى كرده بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n\r\nچون شب ششصد و هشتاد و يكم برآمد\r\nگفت : اى ملك جوان‌بخت ، عبد اللّه گفته است كه : چون نزد آن پسر شدم و او را سلام دادم ، گفت : تو كيستى ؟ گفتم : عبد اللّه بن معمر قيسى هستم . گفت : ترا با من حاجتى هست ؟ گفتم : من در روضه نشسته بودم . چون آواز حزين ترا شنيدم ، نزد تو آمدم . آن پسر با من گفت : بنشين . من بنشستم . گفت : من عتبة بن جنان ابن منذر انصارى هستم . بسوى مسجد احزاب رفته و در آنجا اعتكاف كرده بودم .\r\nناگاه زنانى قمرسيما بديدم كه در ميان ايشان دختركى بود بديع الجمال كه بنزد من بيامدند . و آن دخترك با من گفت : اى عتبه ، كسى كه همسرى ترا بخواهد ، تو نيز همسرى او بخواه . پس از آن مرا گذاشته ، برفت و تا اكنون از او خبرى نشنيده و بر اثر او آگاه نشده‌ام و از مكانى بمكانى حيران همىروم . اين بگفت و فريادى برآورده و بى خود بيفتاد . پس از ساعتى به خود آمد . گويا كه گونهء او از زعفران ، رنگ گشته بود و اين دو بيت را برخواند :\r\n بخوارى در رهش افتاده بودم * سحرگه آن قرار بىقراران\r\nز من بگذشت چون باد بهارى * مرا بگذاشت چون ابر بهاران \r\nمن به او گفتم : اى عتبه ، بسوى پروردگار بازگرد كه ترا رستخيز در پيش است . عتبه گفت : هيهات كه من شكيبا شوم . پس من آن شب را با او بودم . چون صبح بدميد ، گفتم : برخيز تا به مسجد شويم . برخاسته ، به مسجد شديم و در مسجد بنشستيم تا اينكه فريضه ظهر بجاآورديم . ناگهان همان زنان بازآمدند و دخترك در ميان ايشان نبود . گفتند : اى عتبه ، دختركى كه همسرى تو هميخواست ، پدرش او را بسوى سماوه برد . من از نام آن دخترك پرسيدم . گفتند : نام او ريا ، دختر غطريف سليمى است . آنگاه عتبه سر بر كرد و اين دو بيتى برخواند :\r\n از دوست بهر رهگذرى ميپرسم * وز هركه ببينم خبرى ميپرسم \r\n\r\n","description":"","footnote":"","page_name":" 228 ","page_number":228},
  {"content":"\r\n\r\n تا دشمن بدسگال آگه نشود * درد دل خود از دگرى ميپرسم \r\nمن به او گفتم : اى عتبه ، مرا مالى است بسيار . همىخواهم كه آن مال در راه تو صرف كنم و در راه تو بكوشم تا تو از من خوشنود شوى . برخيز تا بمجلس انصار 28 شويم . درحال ، برخاستيم و بمجلس انصار شديم . ايشان را سلام داديم .\r\nايشان جوابى نيكو دادند . پس از آن من گفتم : اى قوم ، در عتبه و پدر او چه ميگوئيد ؟ گفتند : او از سادات عربست . گفتم : بدانيد كه او بمصيبت عشق گرفتار آمده . از شما همىخواهم كه بسوى سماوه با من يار شويد . گفتند : سمعا و طاعة .\r\nپس ما سوار گشتيم و قوم نيز با ما سوار شدند تا به مكان بنى سليم 29 رسيديم .\r\nغطريف ، رسيدن ما بدانست . باستقبال ما بدرآمد و ما را تحيت گفت . ما گفتيم :\r\nمهمان توايم . پس غطريف فرود آمد و بانگ بخادمان زد كه : فرود آئيد . خادمان فرود آمدند و طعامها بگستردند و چارپايان بكشتند . ما گفتيم : طعام تو نخواهيم چشيد تا حاجت ما برآورى . گفت : حاجت شما چيست ؟ گفتيم : دختر خود را بعتبة بن جبان بن منذر كه از اكابر قوم است ، تزويج كن . غطريف گفت : اى برادران ، دخترى كه شما او را خواستگارى ميكنيد ، كار او با خود است . من اكنون نزد او روم و او را آگاه كنم . آنگاه خشمگين برخاسته ، بنزد ريا شد . ريا گفت : اى پدر ، چه حادثه روى داده كه ترا خشمگين همىبينم ؟ غطريف گفت :\r\nقومى از انصار به من وارد شده‌اند و ترا از من خواستگارى ميكنند . ريا گفت :\r\nانصار ، سادات و عزيزند . پيغمبر عليه السلام از بهر ايشان طلب آمرزش كرده .\r\nبازگو كه خواستگارى از بهر كدام يك از ايشان است ؟ غطريف گفت : از براى جوانى است كه عتبة بن جبان بن منذر نام دارد . دختر گفت : شنيده‌ام كه همين جوان عتبه نام بوعدهء خود وفا كند و از پى هر كارى كه شود ، آن را بپايان مىرساند . غطريف گفت : سوگند خورده‌ام كه ترا هرگز به او تزويج نكنم . زيرا كه پارهء حديثهاى تو با او به من رسيده است . ريا گفت : چنين كار روى نداده . و لكن من سوگند ياد كرده‌ام كه جواب زشت بانصار ندهم . تو نيز ايشان را به خوبى رد\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكن . غطريف گفت : ايشان را با چه چيز رد كنم ؟ ريا گفت : مهر بر ايشان گران كن كه ايشان از اين تمنا بازگردند . غطريف گفت : نيكو گفتى .\r\nآنگاه بسرعت بيرون آمده ، گفت : دخترم دعوت شما را اجابت كرد .\r\nو لكن مهر مثل خود همىخواهد . باز گوئيد كه مهر بذمهء كيست ؟ عبد اللّه گفت : با منست . غطريف گفت : هزار دست‌بند از زر سرخ و پنج هزار درم از سكهء پس از هجرت 30 و صد حله از برد يمانى و پنج حقه عنبر در مهر او همىخواهم .\r\nعبد اللّه گفت : من اينها را قبول كردم . آيا تو نيز دعوت ما اجابت كردى يا نه ؟\r\nغطريف گفت : اجابت كردم . درحال ، عبد اللّه شخصى از انصار را بمدينهء منوره فرستاد و همهء آنچه را كه ضمانت كرده بود ، باز آورد . آنگاه چارپايان و گوسفندان بكشتند و مردمان به خوردن وليمه گرد آمدند . عبد اللّه گفته است كه : ما چهل روز بدين حال در آنجا بمانديم . پس از آن غطريف گفت : اگر بخواهيد ، عروس را برداشته ، برويد . پس ما عروس را در هودجى بگذاشتيم . و غطريف ، سى شتر از تحفه‌هاى گران‌قيمت ، جهاز بست . پس ما او را وداع كرده ، بسوى مدينه روان شديم و همىآمديم تا ميانهء ما و مدينه ، منزلى بيش نماند .\r\nآنگاه گروهى از راهزنان بر ما بتاختند . عتبة بن جبان بر ايشان حمله كرد .\r\nمردانى چند از ايشان كشته ، بازگشت . و او را زخم منكرى بود . ما از ساكنان آن سرزمين يارى خواستيم . ايشان راهزنان از ما دور كردند . ولى عتبه مرده بود . ما فرياد وا عتبا را بلند كرديم . دخترك چون اين بشنيد ، خود را از هودج بدر انداخت و نالهء سوزناك برآورد و اين دو بيت برخواند :\r\n آزمودم من هزاران بار بيش * بى تو شيرين مىنبينم عيش خويش\r\nكشته و مرده به پيشت اى قمر * به كه شاه زندگان جاى دگر \r\nپس از آن فريادى بركشيده ، درگذشت . ما از بهر ايشان يك قبر بكنديم و ايشان را در يك‌جا به خاك سپرديم . و من بسوى قوم خود بازگشتم و هفت سال در ميان قوم بماندم . پس از آن قصد حجاز كردم و بمدينهء منوره درآمدم و با\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nخود گفتم : به خدا سوگند كه بسوى قبر عتبه بايدم شد . آنگاه بسوى قبر عتبه بيامدم و در آنجا درختى بلند يافتم . برگهاى سرخ و زرد و سبز داشت . از ساكنان آنزمين پرسيدم كه : اين درخت چه نام دارد ؟ گفتند : اين را شجر العروسين گويند .\r\nپس من يك شبان و روز در آن مكان بماندم . پس از آن بازگشتم . و آن ، بازگشتن بازپسين من بود .\r\n\r\nحكايت هند دختر نعمان\r\nو نيز حكايت كرده‌اند كه : هند ، دختر نعمان ، نيكوترين زنان آن روزگار بود . حجاج ( 31 ) صفت حسن و جمال او بشنيد . او را خواستگارى كرد و مالى بسيار از بهر او فرستاده ، او را تزويج كرد و دويست هزار درم ، مهر او قرار داد . و ديرگاهى با او بسر برد . پس از آن روزى از روزها بنزد او درآمد . ديد كه او در آئينه نظاره مىكند و اين دو بيت ميخواند :\r\n من همىمانم بتازى ماديان خوش‌نژاد * ليك باشد مر مرا مانند استر همسرى \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n گر ز من مادينه آيد از غزال آيد غزال * ور نرينه زايم از استر چه زايد استرى \r\nچون حجاج اين بشنيد ، بازگشت و قصد طلاق او كرد و عبد اللّه بن طاهر را بسوى او فرستاد كه او را طلاق گويد . عبد اللّه بن طاهر نزد هند درآمد و به او گفت كه : حجاج همىخواهد ترا طلاق گويد و مرا در طلاق ، وكيل كرده و دويست هزار درم از مهر تو در ذمت اوست . اينك حاضر است . هند گفت : اى عبد اللّه ، ديرگاهى بود كه من با او بودم . به خدا سوگند هرگز ازو فرحناك نشدم .\r\nاگر اكنون از هم جدا شويم ، پشيمان نخواهم شد . و اين دويست هزار درم ، مژدگانى تست كه از آن پليدك ثقفى بخلاص من بشارت آوردى . پس از آن خبر هند بعبد الملك مروان رسيد و حسن و جمال او بشنيد . بخواستگارى او فرستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هشتاد و دويم برآمد\r\nگفت : اى ملك جوان‌بخت ، عبد الملك بخواستگارى هند بفرستاد . هند كتابى بخليفه نوشت كه در آن كتاب ، بعد از ثناى پروردگار و صلوات محمد عليه السلام اين بود كه : بدان ايها الخليفه ، ان الكلب ولغ فى الاناء . يعنى ظرف را سگ ، دم كشيد . چون خليفه كتاب هند بخواند ، از سخن او بخنديد و بر او نوشت كه : پيغمبر عليه السلام فرمود : اذا ولغ الكلب فى اناء احدكم فليغسله سبعا .\r\nيعنى اگر ظرف يكى از شماها ، سگ دم شود ، او را هفت بار بشوئيد . چون هند كتاب خليفه بخواند ، مخالفت نتوانست كرد . كتابى برو نوشت كه در آن كتاب بعد از ثناى پروردگار ، اين بود : اى خليفه ، بدان كه من عقد جارى نخواهم كرد مگر به اين شرط كه حجاج ، پاى برهنه و همان جامه‌هاى امارتش در بر ، محمل مرا تا به شهر تو بكشد . چون عبد الملك كتاب بخواند ، بلند خنديد و رسول نزد حجاج\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nفرستاد . او را به آن كار فرمود .\r\nچون حجاج كتاب خليفه بخواند ، مخالفت نتوانست كرد . آنگاه كسى بسوى هند فرستاده ، او را بمهيا شدن بفرمود . هند محملى ترتيب داد . حجاج با خادمان خود بدر خانهء هند بيامد . چون هند بمحمل بنشست و كنيزكان و خادمان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاو از چپ و راست او سوار شدند ، حجاج پياده گشت و كفش‌ها بدرآورد و مهار شتر گرفته ، همىكشيد . و هند دختر نعمان ، او را مسخره ميكرد و بر او ميخنديد و كنيزكان نيز برو ميخنديدند . پس از آن هند ، كنيزكى را گفت كه : پردهء محمل را بردار . كنيزك پردهء محمل برداشت و هند را چشم بر چشم حجاج افتاد . بر وى بخنديد . حجاج اين دو بيت بخواند :\r\n در عشق توام دلِ تعب‌ناكى نيست * جانِ غمى و سينهء صد چاكى نيست\r\nبس شب كه گذاشتم ترا من گريان * امروز بخندى ار به من باكى نيست \r\nهند ، او را به اين دو بيت جواب گفت :\r\n هرچند كه بر من از تو بيداد برفت * بس محنت و غم بر دل ناشاد برفت\r\nصد شكر كه عيش آمد و شادى و نشاط * وان محنت و غم يكسره از ياد برفت \r\nو پيوسته هند برو ميخنديد و او را مسخره ميكرد تا اينكه به شهر خليفه برسيدند . آنگاه هند ، دينارى بر زمين انداخت و بحجاج گفت : اى شتربان ، از من درمى افتاد . او را پديد آورده ، به من ده . حجاج به زمين نگاه كرد . دينارى بر زمين ديد . به او گفت : اى خاتون ، اين دينار است . هند گفت : لا و اللّه . او درم است .\r\nحجاج گفت : اينك دينار است . هند گفت : حمد خدا را كه درم مرا بدينار مبدل كرد . حجاج از گفتهء او خجل شد و دينار بوى داد و او را بقصر خليفه رسانيد . و هند را در نزد خليفه ، مقامى بلند بهم رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nچون شب ششصد و هشتاد و سيم برآمد\r\n\r\nحكايت خزيمه\r\nگفت : اى ملك جوان‌بخت ، در عهد سليمان بن عبد الملك ، 31 از قبيلهء بنى اسد ، 32 مردى بود خزيمه نام كه از خداوندان مروت و احسان بود و پيوسته در تنگى و سختى بسرميبرد تا اينكه پريشان روزگار گشت . به كسانى كه احسان كرده بود ، محتاج شد . ايشان با او مواسات نكردند . خزيمه ، گره جبين ايشان بديد . بسوى زن خود كه دختر عمش بود ، برفت و به او گفت : اى دختر عم ، از ياران خود وفا نديدم و قصد كرده‌ام كه در گوشهء خانهء خويش بنشينم تا مرگ در رسد . آنگاه در خانهء خويشتن ببست و بر آنچه داشت قناعت ميكرد تا اينكه او را چيزى نماند و در كار خود حيران شد .\r\nعكرمهء فياض ربعى ، او را مىشناخت . روزى در مجلس عكرمه ، سخنى از خزيمة بن بشر در ميان آمد . عكرمه از حالت او از حاضران بپرسيد . گفتند :\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nحالتى دارد كه نتوان گفت و اكنون در بر خويشتن بسته و به خانه اندر نشسته است .\r\nعكرمه گفت : اين حالت از بسيارى كرم او بر وى روى داد . پس چون شب برآمد ، عكرمه چهار هزار دينار زر در هميانى كرده ، فرمود كه اسب او را زين كنند . چون زين كردند ، سوار شد و هميان بغلامى از غلامان خود بداد و از همه كس پوشيده بيرون رفت تا بدر خزيمه برسيد . هميان از غلام گرفته و او را از خود دور كرد و خود تنها پيش رفته ، در بكوفت . درحال ، خزيمه بدرآمد .\r\nعكرمه هميان زر به دو داده ، گفت : اين زرها بخويشتن صرف كن . چون خزيمه هميان بگرفت ، او را سنگين ديد . هميان از دست بنهاد و لگام اسب بگرفت و به او گفت : فداى تو شوم . تو كيستى ؟ عكرمه گفت : من تنها اينجا نيامدم ، مگر اينكه تو مرا نشناسى . خزيمه گفت : تا خود را به من نشناسانى ، لگام اسب رها نكنم .\r\nعكرمه گفت : من جابر عثرات كرامم . يعنى پيوندكنندهء شكستهاى كريمانم .\r\nخزيمه گفت : بيان ، زيادت كن . عكرمه بيش از آن سخنى نگفت و بازگشت . و خزيمه هميان برداشته ، نزد دختر عم شد و او را بگشايش بشارت داد و گفت :\r\nاگر اينها همگى درم باشند ، بسيار باشد . برخيز و چراغ روشن كن . زن خزيمه گفت : راه بچراغ ندارم . پس خزيمه دست بر آنها بسود و خشونت زرها بدانست ولى باور نداشت كه آنها زر باشند .\r\nو اما عكرمه بسوى منزل خود بازگشته ، ديد كه زن ، او را جستجو كرده و از سوارى او آگاه شده و گمان بد به او برده . چون زن ، او را بديد ، گفت : والى جزيره ، پاسى از شب رفته ، تنها بيرون نخواهد رفت ، مگر بسوى زنى يا كنيزكى .\r\nعكرمه به او گفت : علم اللّه كه من از بهر هيچ كدام از اينها كه گمان كرده‌اى ، نرفته‌ام . زن گفت : مرا خبر ده كه از بهر چه بيرون رفته‌اى ؟ عكرمه گفت : من اين وقت بيرون نرفتم مگر آن‌كه كسى از كار من آگاه نشود . زن گفت : بايد مرا آگاه كنى . عكرمه گفت : اگر پوشيده دارى ، بگويم . زن گفت : آرى بپوشمش . آنگاه عكرمه ، قصه بر وى فروخواند و گفت : اگر ميخواهى ، سوگند ياد كنم . زن گفت :\r\nنىنى ، كه مرا دل ، آرام گرفت و بسخن تو اعتماد كردم .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nو اما خزيمه چون بامداد شد ، وامها ادا كرد و خويشتن باصلاح آورد و به قصد زيارت سليمان بن عبد الملك مهيا شد . و در آن روز ، سليمان در فلسطين بود . چون بر در او بيامد ، از حاجب دستورى خواست . حاجب درون رفته ، اجازت خواست . سليمان جواز داد . چون خزيمه در پيشگاه خليفه حاضر شد ، او را سلام داد . سليمان گفت : اى خزيمه ، ديريست كه از ما دور گشته‌اى . بازگو كه سبب چه بوده است ؟ خزيمه گفت : سبب ، بدحالى و پريشانى روزگار من بود .\r\nخليفه گفت : از بهر چه بسوى ما نيامدى و چه چيز ترا از آمدن بسوى ما منع كرد ؟ خزيمه گفت : ايها الخليفه ، ضعف من مرا از آمدن منع كرد . سليمان گفت :\r\nاكنون چگونه آمدى ؟ خزيمه گفت : ايها الخليفه ، من پاسى از شب رفته در خانهء خود بودم كه مردى در بكوفت و هميان زر به من داد . سليمان گفت : آيا آن مرد را ميشناسى يا نه ؟ خزيمه گفت : لا و اللّه ايها الخليفه . كه او بس بزرگوار بود و از او جز اين سخن نشنيدم كه گفت كه من جابر عثرات كرامم . آنگاه سليمان افسوس خورد و گفت : اگر او را مىشناختيم ، هر آينه پاداش مروت او را مىداديم . پس از خليفه ، لواى عاملى جزيره بخزيمه داد كه جاى عكرمهء فياض بنشيند .\r\nخزيمه به قصد جزيره بيرون رفت . چون بجزيره نزديك شد ، عكرمه بيرون آمده ، با او ملاقات كرد و اهل جزيره نيز بملاقات او بيرون آمدند و به يكديگر سلام دادند و همىرفتند تا به شهر اندر شدند . خزيمه در دار الاماره فرود آمد و فرمود كه از وزير عكرمه ، حساب خواهند . چون حساب ديدند ، مالى بسيار بذمت عكرمه يافتند . خزيمه مطالبت كرد . عكرمه گفت : من به چيزى راه‌بردار نيستم . گفت : ناچار بايد مال ادا كنى . عكرمه گفت : مرا مالى نيست . هرچه خواهى كرد ، بكن . آنگاه خزيمه فرمود كه عكرمه را در زندان كنند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nچون شب ششصد و هشتاد و چهارم برآمد\r\nگفت : اى ملك جوان‌بخت ، چون عكرمه را در زندان كردند ، خزيمه كس بمطالبت مال نزد او فرستاد . عكرمه جواب داد كه : من آنم كه مال را سپر آبرو كنم . هرچه خواهى كرد ، بكن . خزيمه امر كرد كه قيد آهنين برو بگذارند . پس عكرمه ، ماهى بلكه زيادت در زندان بماند تا اينكه رنجور گشت .\r\nپس از آن خبر او به دختر عمش برسيد . دختر عمش از اين حادثه محزون شد . او را كنيزكى بود خداوند عقل . او را بخواست و به او گفت : همين ساعت بدر امير خزيمه ابن بشر شو و بگو كه در نزد من پندى هست . اگر كسى آن پند از تو بازپرسد ، بگو كه من او را نخواهم گفت مگر بامير خزيمه . آنگاه امير ، ترا بخواهد . ازو خلوت مسئلت كن . چون با او خلوت كنى ، بگو كه پاداش جابر عثرات كرام اين نبود كه او را در زندان كردى و قيدى آهنين برو بنهادى . كنيزك چنان كرد كه خاتون گفت .\r\nچون خزيمه سخن او بشنيد ، بآواز بلند فرياد زد و در حال فرمود زين بر اسب بنهادند و اكابر شهر را بخواست و با ايشان بسوى زندان شد و در زندان بگشود . خزيمه با حاضران بزندان اندر شدند . عكرمه با حالتى دگرگون نشسته و از رنج زندان نزار گشته بود . چون عكرمه را چشم بر خزيمه افتاد ، خجل شد و سر به زير انداخت . آنگاه خزيمه پيش رفته ، سر او را ببوسيد . عكرمه سر بسوى او برداشت و به او گفت : سبب اين كار تو چيست ؟ خزيمه گفت : كردارهاى خوب تو و پاداش دادن من با بدى . عكرمه گفت : خداى تعالى بر من و تو خواهد بخشيد .\r\nپس از آن خزيمه ، زندان‌بان را بگشودن قيدها بفرمود و گفت كه : قيد در پاى من نهيد . عكرمه گفت : قصد تو چيست ؟ خزيمه گفت : قصد من اينست كه با من آن كنى كه من با تو كرده‌ام . عكرمه گفت : ترا به خدا سوگند مىدهم كه اين كار مكن .\r\nپس از آن همگى بيرون آمدند تا بخانهء خزيمه رسيدند . عكرمه ، خزيمه را وداع\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nگفته ، قصد بازگشت كرد . خزيمه او را منع كرد . عكرمه گفت : منع ترا سبب چيست ؟ خزيمه گفت : هميخواهم كه حالت ترا تغيير دهم . از آن‌كه شرم من از دختر عم تو بيش از خجلتى است كه از تو دارم . آنگاه خزيمه بخلوت كردن گرمابه امر كرد و هردو بگرمابه اندر شدند و خزيمه ، خود به خدمت او قيام كرد .\r\nچون بيرون آمدند ، خلعتى فاخر بر عكرمه داد و او را سوار كرده ، مالى بسيار با او برداشتند . و خود نيز با او بسوى خانهء او روان شد و از دختر عم عكرمه معذرت خواست . او نيز عذر خزيمه بپذيرفت .\r\nپس از آن خزيمه از عكرمه تمنا كرد كه با او بسوى سليمان بن عبد الملك روان شود . عكرمه دعوت او اجابت كرد و هردو روان شدند تا بنزد سليمان بن عبد الملك برسيدند . حاجب ، خليفه را از آمدن خزيمه آگاه كرد . خليفه گفت :\r\nچونست كه خزيمه والى جزيره ، بىفرمان من آمده ؟ اين نخواهد بود مگر بسبب حادثهء بزرگ . پس او را جواز دخول داد . چون خزيمه حاضر آمد ، پيش از آن كه سلام دهد ، خليفه گفت : اى خزيمه ، چه حادثهء روى داده و سبب آمدنت چيست ؟ خزيمه گفت : ايها الخليفه ، نيامدم مگر بسبب اينكه جابر عثرات كرام را پديد آورده‌ام . چون ترا ديده بودم كه بشناختن او مايل و شوقمند ديدار او هستى ، خواستم ترا از ديدار او مسرور كنم . خليفه گفت : او كيست ؟ خزيمه جواب داد : عكرمه فياض است . خليفه بحاضر آمدن او جواز داد . عكرمه حاضر آمد . خليفه ، او را بنواخت و نزديك خود خواند و به او گفت : اى عكرمه ، نكوئى تو خزيمه را و بال شد . پس از آن ، سليمان بن عبد الملك به عكرمه گفت : تمامت حاجتهاى خويش بنويس . عكرمه حاجتهاى خود بنوشت . خليفه درحال ، حاجتهاى او بجاى آورد و ده هزار دينار زر سرخ و بيست تخت جامه ، زياده بر آنچه نوشته بود ، به دو داد و لواى ولايت جزيره و ارمانيه 33 را بوى سپرد و به او گفت : كار خزيمه با تست . اگر خواهى ، معزول كن و اگر خواهى ، در شغل خود برجاى بگذار . عكرمه گفت : ايها الخليفه ، او را بجاى خويشتن بازگردانم . آنگاه هردو بسوى جزيره بازگشتند و در عهد خلافت سليمان ، نايب او بودند .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nحكايت يونس كاتب\r\nو نيز حكايت كرده‌اند كه : در عهد خلافت هشام بن عبد الملك ، مردى بود يونس كاتبش ميگفتند . به قصد سفر شام از خانه بيرون شد . و كنيزكى بديع الجمال با خود داشت كه آن كنيزك را صد هزار درم جامه و زرينه در بر بود . چون بشام نزديك شد ، قافله در بركهء آبى فرود آمد و خوردنى كه با خود داشت ، با مشكى بيرون آورد . در آن هنگام ، جوانى نكوروى و سروقامت كه بر اسبى اشقر سوار بود ، با دو خادمك درآمد و او را سلام داد و به او گفت :\r\nبمهمان مايلى يا نه ؟ يونس گفت : آرى . درحال ، آن جوان در نزد او فرود آمد و به او گفت : از شربت خود به من بده . يونس ، پيالهء به دو داد و گفت : از بهر ما نغمه بسراى . درحال ، آن جوان اين بيت برخواند :\r\n خيز اى بت بهشتى آن جام مى بيار * كاردى بهشت كرد جهان را بهشت‌وار \r\nيونس را طربى سخت روى داد تا اينكه از خود ، بى خود شد . آنگاه با\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nيونس گفت : كنيزك خود را بگو كه آوازى براى ما بخواند . كنيزك اين بيت بخواند :\r\n غلطان ميان تودهء گل عاشقان مست * از غم كناره كرده و معشوق در كنار \r\nآن جوان در طرب شد . پس از آن با يونس گفت : از بهر چه بدين شهر آمده‌اى ؟ گفت : از بهر آن‌كه وام خود ادا كنم و از پريشانى بدر آيم . آن جوان گفت : آيا اين كنيزك ، بسى هزار درم ميفروشى يا نه ؟ گفت : از فضل خدا نوميدانيم . گفت : آيا بچهل هزار درمش ميفروشى يا نه ؟ گفت : چهل هزار درم بوام‌خواهان بايدم داد و خود ، تهىدست خواهم ماند . گفت : به پنجاه هزار درمش خريدم و نفقه و كسوهء تو نيز با منست . يونس گفت : كنيزك را به تو فروختم . آن جوان گفت : بر من اعتماد دارى كه كنيز ببرم و قيمت او را فردا به تو باز فرستم و يا كنيز در نزد تو باشد كه قيمت فرستاده ، او را ببرم . يونس را شرم و بيم بر آن داشت كه گفت : آرى بر تو اعتماد دارم . كنيزك را ببر . خدا او را به تو مبارك گرداند . آنگاه جوان بيكى از آن دو غلام گفت : كنيزك را باسب خويش سوار كن و او را ببر . و جوان ، خود نيز سوار گشته ، يونس را وداع كرد و بازگشت .\r\nساعتى نرفت كه يونس بفكرت فرورفت و دانست كه خطا كرده . با خود گفت : چه كار بود اين‌كه كردم و كنيزك را به كسى دادم كه او را نميشناسم و نميدانم كه بكجا رفت . تا هنگام صبح با حيرت و فكرت بنشست . على الصباح ، دوگانه بجاآورد و ياران او بدمشق اندر شدند و او حيران بنشست و نميدانست كه چكار كند . القصه ، چندان نشست كه آفتابش بسوزانيد و از نشستن ، آزرده گشت . خواست كه بدمشق اندر شود ، با خود گفت : اگر من بدمشق روم ، شايد قيمت كنيزك بياورند و مرا در اين مكان نيابند و از رفتن بدمشق ، ستمى ديگر بخويشتن خواهم كرد . آنگاه برخاسته ، در سايهء ديوارى بنشست .\r\nچون روز بپايان رسيد ، يكى از آن دو خادم را كه با آن جوان بودند ، ديد\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nكه همىآيد . از ديدن خادمك خرسند گشت و با خود گفت : تا اكنون از چيزى چنان خرسند نگشته بودم كه از ديدن آن خادمك خرسند شدم . پس چون خادم برسيد ، گفت : اى خواجه ، دير كرديم . آيا جوانى را كه كنيزك از تو شرى كرده ، مىشناسى يا نه ؟ يونس گفت : لا و اللّه . نمىشناسم . خادم گفت : او وليد بن سهل ، وليعهد خليفه است . پس از آن گفت : برخيز ، سوار شو . و اسبى با خود آورده بود . يونس را بر آن اسب سوار كرد . هميرفتند تا بخانه‌اى برسيدند و به خانه اندر شدند . چون كنيزك ، يونس را بديد ، برپاى خاسته ، او را سلام داد . يونس به او گفت : ترا كار با خواجه‌ات چگونه شد ؟ كنيزك گفت : مرا درين حجره بنشانيد و فرمود كه بهرچيز محتاج باشم ، حاضر آورند . پس يونس ساعتى در نزد او بنشست . ناگاه خادم درآمد و بيونس گفت : برخيز . يونس برخاسته ، با خادم بسوى خواجهء او رفت . ديد مهمان دوشينه است كه بر تخت نشسته . بيونس گفت : تو كيستى ؟ گفت : من يونس كاتبم . گفت : هزاران آفرين بر تو . به خدا سوگند كه مشتاق ديدار تو بودم و نام ترا همىشنيدم . بازگو كه دوش بر تو چه گذشت ؟\r\nيونس گفت : فداى تو شوم ، به خوبى گذشت . پس از آن گفت : شايد تو از كردهء خود پشيمان شدى و با خود گفتى كه من كنيزك را به كسى دادم كه نام او نميشناسم و شهر او را نميدانم ؟ يونس گفت : معاذ اللّه ايها الامير كه پشيمان شده باشم . اگر من آن كنيز بهديت بامير ميدادم ، هر آينه هديتى بود نالايق .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هشتاد و پنجم برآمد\r\nگفت : اى ملك جوان‌بخت ، آنگاه وليد گفت : به خدا سوگند در گرفتن كنيز از تو پشيمان شدم و گفتم كه او مرديست كه مرا نمىشناسد . من گرفتن كنيز از او بد كردم . اكنون اى يونس ، بازگو كه آنچه در ميان من و تو بود ، ياد دارى يا نه ؟\r\nيونس گفت : آرى . وليد گفت : اين كنيز را بپنجاه هزار درم مىفروشى يا نه ؟\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nيونس گفت : آرى ميفروشم . وليد گفت : اى غلام ، قيمت كنيز بياور . غلام ، پنجاه هزار درم حاضر آورد . وليد گفت : هزار و پانصد دينار ديگر نيز حاضر آور .\r\nآنگاه وليد گفت : اى يونس ، اين قيمت كنيز تست و اين هزار دينار به جهت حسن ظنى است كه به من كردى و اين پانصد دينار زر ، نفقهء راه تو و سوقاتى است كه از بهر پيوندان خود خواهى خريد . آيا از من خشنود شدى يا نه ؟ يونس جواب داد :\r\nآرى ، خشنودم . آنگاه دست وليد را ببوسيد و گفت : به خدا سوگند دست و چشم و دل مرا پر و سير كردى . پس از آن وليد گفت : به خدا سوگند من با آن كنيز خلوت نكرده‌ام و از او سير نگشته‌ام . او را نزد من آوريد . كنيزك را حاضر آوردند . جواز نشستن داد و به كنيزك گفت : تغنى كن . كنيزك اين شعر بخواند :\r\n مويت رها مكن كه چنين درهم اوفتد * كاشوب حسن روى تو در عالم اوفتد\r\nگر در خيال خلق پرىوار بگذرى * فرياد در نهاد بنىآدم اوفتد\r\nافتادهء تو شد دلم اى دوست دستگير * در پاى مفكنش كه چنين دل كم اوفتد \r\nوليد در طرب شد و شكر حسن تعليم و تأديب يونس ، مر آن كنيزك را بجاآورد . پس از آن گفت : اى غلام ، اسبى را از بهر سوارى يونس زين بنه و استرى از براى حمل حوايج او بياور . آنگاه گفت : اى يونس ، هروقت بدانى كه امر خلافت به من رسيده ، نزد من آى . كه به خدا سوگند ، قدر ترا بلند كنم و ترا بىنياز گردانم . يونس ، مال گرفته ، بازگشت . يونس گفته است كه : چون دور خلافت بوليد رسيد ، من بسوى او رفتم . به خدا سوگند هرچه با من وعده كرده بود ، همه را وفا كرد و باكرام من بيفزود . و با او در غايت خوشوقتى بسرميبردم تا اينكه مال من بسيار شد و حالتم نيكو گشت و پيوسته با من نيكوئىها ميكرد تا كشته شد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nحكايت هارون الرشيد و دخترك\r\nو نيز حكايت كرده‌اند كه : خليفه هارون الرشيد ، روزى از روزها با جعفر وزير برمكى از جائى ميگذشت . دختركانى چند بديدند كه آب بمردم همىدهند . خليفه بسوى ايشان رفته ، آب خواست . يكى از ايشان اين دو بيت برخواند :\r\n اى مقرر به تو رسوم كمال * اى منور به تو نجوم جمال\r\nبوستانى است صدر تو ز نعيم * آسمانى است قدر تو ز جلال \r\nخليفه را ملاحت و فصاحت آن دخترك ، پسند افتاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nچون شب ششصد و هشتاد و ششم برآمد\r\nگفت : اى ملك جوان‌بخت ، خليفه عجب آمدش و به او گفت : يا ابنة الكرام ، اين شعر نغز از طبع تو سر زد يا از ديگرى خواندى ؟ دخترك گفت : خود گفته‌ام .\r\nخليفه گفت : اگر سخن تو راستست ، شعرى كه درو صنعت جناس باشد ، برخوان .\r\nدرحال ، دخترك اين بيت برخواند :\r\n فغان من همه زان زلف و غمزگان كه همى * بدان ز ره ببرى و بدين زره ببرى \r\nخليفه گفت : اين بيت نيز سرقت كرده‌اى . دختر جواب داد : نه من خود گفته‌ام . خليفه پرسيد : اگر سخن تو راستست ، شعرى كه درو صنعت قلب باشد ، برخوان . دخترك برگفت :\r\n بكنج اندرون ساخته ساخته * بجنگ اندرون لشكر آراسته \r\nخليفه گفت : اين نيز مسروقست . دخترك جواب داد : نه . من گفته‌ام . خليفه گفت : اگر تو گفته‌اى ، شعرى بگو كه صنعت تضاد در آن باشد . درحال ، دخترك گفت :\r\n از آبدار خنجر آتش‌فشان تو * چون باد گشته دشمن ملك تو خاكسار \r\nخليفه پرسيد : اى دختر ، درين قبيله از كدامين طايفه‌اى ؟ دختر جواب داد :\r\nاز آنان كه خيمه اندر ميان خيمه‌ها دارند و ستون ايشان بلندتر است . دانست كه دختر بزرگ قبيله است . پس از آن دخترك با خليفه گفت : تو از كدام طايفه‌اى ؟\r\nخليفه جواب داد : از آنان كه درختشان بلندتر و ميوهء ايشان لذيذتر است . در حال ، دخترك زمين ببوسيد و ثنا خوانده ، بازگشت و با دختركان عرب روان شدند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nآنگاه خليفه با جعفر وزير گفت : ناچار بايد اين دختر تزويج كنم . جعفر وزير بسوى پدر او رفت و به او گفت : خليفه ، دختر ترا همىخواهد . پدر دخترك گفت : بجان ، منت‌پذير هستم . كنيزكى است كه به حضرت خليفه هديت خواهم فرستاد . پس از آن ، دختر را تجهيز كرده ، بسوى خليفه برد . خليفه عقد خوانده ، با او ازدواج كرد . و در نزد خليفه از عزيزترين زنان او بود و خليفه ، پدر او را مالى بىشمار داد .\r\nپس از چندگاه ، پدر دخترك درگذشت . خليفه خبر وفات او بشنيد . ملول و محزون نزد دخترك آمد . دخترك چون حزن او را بديد ، برخاسته ، بحجره درون رفت و جامه‌هاى فاخر بركند و لباس ماتم بپوشيد و بعزا بنشست . و سبب اين حالت از او پرسيدند . جواب داد : پدرم درگذشته . خليفه را از كار او آگاه كردند . خليفه بسوى او آمد . ازو پرسيد : اين خبر كه گفته ؟ دخترك گفت :\r\nايها الخليفه ، اين خبر با من سيماى تو گفت . خليفه پرسيد : سيماى من ترا چگونه آگاه كرد ؟ دخترك جواب داد : از وقتى كه من در حضرت تو منزلت يافته‌ام ، ترا جز اين دفعه نديده بودم كه ملول و محزون نزد من آئى و مرا نيز كسى از پدر ، سال‌خورده‌تر نبود . خليفه را فطانت او پسند آمد و ديدگان پر از اشك كرده ، او را تسلى داد . دختر گفت : زندگى خليفه دراز باد . پس از آن چندى از بهر پدر محزون زيست و با همان حزن ، سپرى شد .\r\n\r\nحكايت شعر سه دختر\r\nو نيز حكايت كرده‌اند كه : خليفه هرون الرشيد را شبى از شب‌ها بىخوابى سخت روى داد و از خواب‌گاه برخاسته ، از قصرى بقصرى همىگشت تا بامداد شد . آنگاه اصمعى 34 را بخواست چون اصمعى را حاضر آوردند ، او را بنشاند و به او گفت : اى اصمعى ، از تو همىخواهم كه بهترين آنچه در زنان و اشعار ايشان\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nشنيده‌اى ، با من حديث كنى . اصمعى گفت : از زنان ، شعر بسيار شنيده‌ام . و لكن جز سه بيت كه از سه دختر شنيده‌ام ، هيچ‌كدام را نپسنديده‌ام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هشتاد و هفتم برآمد\r\nگفت : اى ملك جوان‌بخت ، اصمعى گفت : جز سه بيت نپسنديده‌ام . خليفه گفت :\r\nحديث دختران با من بگو . اصمعى گفت : ايها الخليفه ، من سالى در بصره بودم .\r\nگرمى هوا سخت شد . من بطلب آرامگاهى همىگشتم كه گذرگاهى را ديدم رفته و آب زده‌اند و در آنجا دكه‌اى ديدم از چوب كه از آن دكه ، منظرها بهرسوى گشوده بود و رايحهء مشك برو ميوزيد . من بنشاط اندر شدم و بر دكه بنشستم .\r\nخواستم كه بخسبم . گفتارى شيرين از دختركى شنيدم كه همىگفت : اى خواهران ، ما امروز از بهر مؤانست نشسته‌ايم . بيائيد سيصد دينار بگذاريم و هر يكى از ما شعرى گويد . شعر هركدام نغزتر و مليح‌تر باشد ، آن سيصد دينار از آن او باشد . دختركان ديگر سخن او بپذيرفتند . آنگاه بزرگترين دختركان ، بيتى\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nگفت و آن اين بود :\r\n در خواب بديدار من آمد بت مه‌روى * اى كاش به بيدارى باز آيدم از در \r\nو دختر خردتر ازو بيتى ديگر بگفت و آن اينست :\r\n در خواب خيال بت من كرد ز من ياد * هستم بخيالى خوش از آن لعبت دلبر \r\nو دختر خردسال‌تر از ايشان بيتى بگفت و آن اين بود :\r\n جان باد فداى صنمى كز سر زلفش * شب تا بسحر بستر من بود معطر \r\nمن با خود گفتم : اگر اين دختركان با چنين كمال ، جمال نيز داشته باشند ، كار بغايت نيكو است . آنگاه از دكه به زير آمدم و هميخواستم كه بازگردم كه در گشوده شد و كنيزكى بيرون آمد و به من گفت : اى شيخ ، بنشين . من دوباره بفراز دكه شدم و بنشستم . ورقهء به من داد . من نظاره كردم . در آن ورقه ، خطى در نهايت خوبى ديدم . و مضمون ورقه اين بود كه : ايها الشيخ ، بدان كه ما سه دختر با يكديگر خواهريم و از بهر مؤانست نشسته ، سيصد دينار گذاشته‌ايم و شرط كرده‌ايم كه هريك از ما شعرى نغز و ملح بگويد ، آن سيصد دينار از آن او باشد . و ترا بداورى خواسته‌ايم . بهرچه مىبينى ، حكم كن ، و السلام . من كنيزك را گفتم : دواتى و كاغذى نزد من آور . كنيزك اندكى غايب شد . پس از آن ، دواتى سيمين با قلمهاى زرين بياورد . من اين ابيات بنوشتم :\r\n ديدم بيكى منظره امروز سه دختر * مه‌روى و سمن‌بوى و دل‌آرا و سخنور\r\nهريك برِ من خواند يكى شعر دلاويز * كردند مرا هر سه در اين واقعه داور\r\nاين بيت فروخواند نخستين ببر من * آن دختر مه‌روى كه بود از همه مهتر\r\nدر خواب بديدار من آمد بت مهروى * اى كاش به بيدارى باز آيدم از در\r\nزان پس دومين دختر پيش آمد و بر من * بگشود بدين بيت يكى حقهء گوهر\r\nدر خواب خيال بت من كرد ز من ياد * هستم بخيالى خوش از آن لعبت دلبر \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n وانگه سِيُمين دختر اين بيت سرائيد * كز خواندن آن كام شود معدن شكر\r\nجان باد فداى صنمى كز سر زلفش * شب تا بسحر بستر من بود معطر\r\nالقصه من اين بيت پسنديدم از ايشان * كز هجر بود وصل نكورويان خوشتر \r\nاصمعى گفته است كه : چون ابيات نوشتم ، ورقه بكنيزك دادم . كنيزك بقصر بازگشت كه ناگاه قصر از رقص و آواز خواندن ، پر از نشاط شد . من با خود گفتم : ديگر مرا اقامت نشايد . درحال ، از دكه به زير آمده ، قصد بازگشت كردم .\r\nناگاه كنيزك را ديدم كه ندا در ميدهد و همىگويد : اى اصمعى ، بنشين . من گفتم :\r\nترا كه خبر داد از اينكه من اصمعى هستم ؟ گفت : اى شيخ ، اگر نام تو بر ما پوشيده باشد ، نظم تو بر ما پوشيده نيست . پس من بنشستم . در آن حال ، در گشوده شد و كنيزك نخستين ، طبقى از ميوه و حلوا در دست گرفته ، بدرآمد . من ميوه و حلوا ميخوردم و شكر احسان او بجاآوردم و خواستم كه بازگردم . ناگاه كنيزك ندا در داد و گفت : اى اصمعى ، بنشين . من چشم بسوى او برداشتم . كفى سرخ در آستين زر بديدم . گمان كردم كه بدر از زير ابر نمايان است . و بدره‌اى كه سيصد دينار زر در آن بود ، بسوى من انداخت و به من گفت : اين هديتى است از من به سوى تو .\r\nخليفه باصمعى گفت : از بهر چه شعر دخترك خردسال پسنديدى ؟\r\nاصمعى جواب داد : ايها الخليفه ، خداى تعالى زندگانى ترا دراز كند . از آن‌كه دختر بزرگ گفته بود : اى كاش به بيدارى باز آيدم از در . اين تمنى و آرزو است .\r\nگاه دست دهد و گاه دست نمىدهد . و اما دخترك ميانى را خيالى روى داده . و اما دخترك خردسال در شعر گفته است كه او با معشوق بيك جا اندر شده و انفاس پاكيزه‌تر از مشك بمشام او رسيده و خود را به معشوق فدا كرده و كسى نفس خود را فدا نكند ، مگر به كسى كه از جان عزيزتر باشد . خليفه گفت : احسنت اى اصمعى . پس سيصد دينار باصمعى بداد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n\r\nحكايت منادمت شيطان با ابراهيم موصلى\r\nو نيز حكايت كرده‌اند كه : ابو اسحق ابراهيم موصلى 35 گفته است كه : من از هرون الرشيد دستورى خواستم كه روزى از روزها را بر من ببخشايد كه با پيوندان و برادران خلوت كنم . خليفه روز شنبه را جواز داد . من به منزل خود بازآمدم و طعام و شربت و هرچه كه حاجت به آن داشتم ، حاضر آوردم و با دربانان گفتم كه درها ببندند و كس را نگذارند نزد من آيد . پس در آن هنگام كه من نشسته و زنان بر من گرد آمده بودند ، شيخى خداوند هيبت و جمال كه جامه‌هاى سفيد در بر و طيلسان بر سر و عصائى كه قبضهء آن سيمين بود ، در دست دارد و رايحهء طيب و گلاب ازو همىآيد ، آمد . مرا از ديدن او خشمى بزرگ روى داد و نيت آزردن دربان كردم . پس از آن ، شيخ ، مرا سلام داد . من رد سلام كرده ، او را بنشستن دستورى دادم . شيخ بنشست و با من احاديث عرب همىگفت و اشعار ايشان هميخواند تا اينكه خشم من برفت و گمان كردم كه چون غلامان من ادب و ظرافت او را دانسته‌اند ، بعمد او را بمجلس راه داده‌اند كه عيش بر من تمام شود . آنگاه بشيخ گفتم : تو را در طعام ، ميلى هست ؟ جواب داد : من حاجت بطعام ندارم . پس از آن به من گفت : اى ابو اسحق ، آيا سر آن دارى كه تغنى كنى تا از حسن صنعت تو چيزى بشنوم ؟ من از سخن او در خشم شدم . پس از آن ، سخن او را هموار كرده ، عود بگرفتم و بزدم و بخواندم . گفت :\r\nآفرين بر تو اى ابو اسحق . ابراهيم گفته است كه : مرا از اين سخن ، خشم فزونتر شد كه بىاجازت آمدن او بس نبود كه مرا با نام خود مخاطب همىكند ؟ پس از آن با من گفت : سر آن دارى كه بار ديگر بخوانى ؟ كه ما نيز ترا پاداش خواهيم داد . من عود گرفته ، تغنى كردم و تمامت راهها از بهر او بزدم از آن‌كه گفته بود ترا پاداش خواهم داد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و هشتاد و هشتم برآمد\r\nگفت : اى ملك جوان‌بخت ، تغنى كردم . او در طرب شد و گفت : آفرين بر تو .\r\nپس از آن گفت : مرا دستورى ميدهى تا تغنى كنم ؟ گفتم : اختيار ، تراست . ولى عقل او را ضعيف شمردم كه در نزد من هميخواهد تغنى كند . پس عود گرفته ، تارهاى آن محكم كرد . به خدا سوگند گمان كردم كه عود به زبان فصيح به سخن آمد و به آواز مليح بخواند . آنگاه شيخ ، تغنى كرده ، اين ابيات بخواند :\r\n ساقى سيمتن چه خسبى خيز * آب شادى بر آتش غم ريز\r\nبوسه‌اى بر كنار ساغر نه * پس بگردان شراب شهدآميز\r\nشاهدان ميكنند خانهء زهد * مطربان ميزنند راه حجيز \r\nابو اسحق گفته است كه : به خدا سوگند گمان كردم كه در و ديوار از خواندن او برقص آمدند و از حسن آواز او مبهوت ماندم و ياراى سخن گفتن نداشتم .\r\nپس از آن ، اين ابيات برخواند :\r\n آن حيات منست خاك سر كوى دوست * گر دو جهان خرميست ما و غم روى دوست\r\nولوله در شهر نيست جز شكن زلف يار * فتنه در آفاق نيست جز خم ابروى دوست\r\nداروى مشتاق چيست زهر ز دست نگار * مرهم عشاق چيست زخم ز بازوى دوست \r\nپس از آن راهى ديگر بزد و اين ابيات بخواند :\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n كمان سخت كه داد آن لطيف بازو را * كه تير غمزه تمامست صيد آهو را\r\nهزار صيد دلت بيش در كمند آيد * بدين صفت كه تو دارى كمان ابرو را\r\nتو خود بجوشن و برگستوان چه محتاجى * كه روز معركه بر خود زره كنى مو را \r\nآنگاه به من گفت : اى ابراهيم ، اين آوازه كه شنيدى ، برخوان و بكنيزكان خود بياموز . من گفتم : آوازه به من اعادت كن . گفت : حاجت به اعادت نيست . و از من غايب شد .\r\nمن شگفت ماندم و شمشير گرفته ، بسوى در بشتافتم . در را بسته يافتم و با كنيزكان گفتم : چه شنيديد ؟ گفتند : آوازهء بهتر از همه آوازها بشنيديم . من حيران مانده ، بسوى در سراى بشتافتم . آن در را نيز بسته يافتم . از دربانان ، شيخ را بازپرسيدم . گفتند : شيخ كدام است ؟ به خدا سوگند امروز كسى از در بدرون نيامده است . من بازگشته ، در كار او بفكرت اندر شدم كه ناگاه از يك سوى خانه ، آوازى برآمد و گفت : اى ابو اسحق ، هراس مكن . كه من ابليس بودم كه امروز نديم تو گشتم . آنگاه من سوار گشته ، بسوى خليفه رفتم و حكايت به او فروخواندم . گفت : اى ابو اسحق ، آوازه را كه از او آموخته‌اى ، برخوان . من عود گرفتم و بزدم و آوازه برخواندم . خليفه در طرب شد و گفت آن شيخ ، يك روز ، خود ، ما را بنواخت ، چنان كه تو را نواخته است . پس از آن صله از بهر من بداد .\r\nمن جايزه گرفته ، بازگشتم .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nحكايت عاشق محروم\r\nو نيز مسرور خادم حكايت كرده است كه : شبى هرون الرشيد را بىخوابى سخت درگرفت و به من گفت : اى مسرور ، از شعرا ، كه بر در است ؟ من بيرون آمده ، جميل بن معمر عذرى را در دهليز يافتم . به او گفتم : دعوت خليفه را اجابت كن . درحال ، با من بنزد خليفه آمد . خليفه او را جواز نشستن داد و به او گفت : اى جميل ، در پيش تو چيزى از احاديث عجبيه هست يا نه ؟ گفت : ايها الخليفه ، كدام يك دوست‌تر دارى ؟ چيزى را كه ديده‌ام يا حكايتى كه شنيده‌ام ؟ خليفه گفت :\r\nآن‌چه ديده‌اى ، بازگوى . جميل گفت : ايها الخليفه ، من شيفتهء دخترى بودم و او را دوست ميداشتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n\r\nچون شب ششصد و هشتاد و نهم برآمد\r\nگفت : اى ملك جوان‌بخت ، گفت : او را دوست مىداشتم . پس از آن ، پيوندان دخترك ، او را برداشته ، بناحيهء ديگر كوچيدند . من ديرگاهى او را نديدم . شوق او مرا مضطرب كرد و خاطرم برفتن سوى او مايل شد . تا اينكه شبى از شبها شوق ، مرا بسوى او برانگيخت . برخاسته ، بار بر اشتر بستم و دستار بر سر بنهادم و شمشير بر ميان بسته ، نيزه برداشتم و بر استر سوار گشته ، بيرون آمدم و بسرعت همىراندم . تا شبى از شبهاى تاريك كه من از نشيب و فراز كوه و هامون برنج اندر بودم و آواز شيران و گرگان و وحشيان از هر سو بلند ميشد و از غايت بيم ، عقل من رفته و پيوسته نام خداى تعالى مرا در زبان بود و با اين حالت همىرفتم كه خواب ، مرا در ربود و اشتر ، مرا به بيراهه كشيد . و من در خواب بودم كه چيزى بر سر من بخورد . من هراسناك بيدار شدم . مرغزارى ديدم كه درختان بسيار و نهرهاى روان داشت و درختان آن مرغزار به يكديگر بافته بودند . من از اشتر به زير آمدم و مهار اشتر بدست گرفته ، خلاصى همىجستم تا اينكه از ميان درختان بباديه درآمدم . بار بر اشتر محكم كرده ، سوار شدم و نميدانستم كه بكدام سوى روم .\r\nچشم بنواحى آن باديه انداخته ، در سينهء صحرا آتشى ديدم . اشتر بسوى آن براندم . چون به آتش نزديك شدم ، ديدم كه آتش در خيمه است و نيزهء در پيش خيمه برپاست و اسبى ايستاده و اشترى خفته است . با خود گفتم : اين خيمه ، قصهء بزرگ خواهد داشت ، از آن‌كه درين صحرا كسى نيست . پس از آن بسوى خيمه رفته ، سلام دادم . پسرى نوزده ساله از خيمه بدرآمد كه جبينش مانند بدر درخشان بود و شجاعت از سيماى او آشكار ميشد . رد سلام كرده ، گفت : يا اخ العرب ، گمان من اينست كه راه گم كرده‌اى ؟ گفتم : آرى . مرا به راه دلالت كن . گفت : يا اخ العرب ، اين سرزمين ، خوابگاه شيرانست و امشب شبى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nاست تاريك . من از وحشيان بر تو ايمن نخواهم بود . يك امشب در نزد من فرود آى . چون فردا شود ، راه بر تو بنمايم . من از اشتر فرود آمده ، زانوى اشتر ببستم و جامهء سفر را بركندم و ساعتى بنشستم . كه آن جوان برخاسته ، گوسپندى را ذبح كرد و آتشى بيفروخت و بخيمه اندرآمد . سيخهائى نظيف و نمكى سفيد برداشته ، از آن گوشت ، پاره‌پاره همىبريد و در آتش پخته ، به من همىداد . ولى ساعتى ميناليد و ساعتى ميگريست . پس از آن فرياد برآورده ، سخت بگريست و اين ابيات برخواند :\r\n شب دراز نخواهم دواج ديبا را * كه شب دراز بود خوابگاه تنها را\r\nز دست رفتن ديوانه عاقلان دانند * كه احتمال نمانده است ناشكيبا را\r\nدو چشم باز نهاده نشسته‌ام همه شب * چو فرقدين كه نگه مىكند ثريا را \r\nجميل گفت : ايها الخليفه ، من دانستم كه آن پسر ، عاشق است . و عاشق را نمىشناسد مگر كسى كه طعم عشق چشيده باشد . من با خود گفتم كه از كار او جويا شوم . بازگفتم : چگونه من در منزل او نشسته‌ام ، حالت او بازپرسم ؟ خيال از سر بيرون كرده ، به خوردن گوشت بپرداختم . چون از خوردن فارغ شدم ، آن جوان برخاسته ، طشتى نظيف و ابريقى نيكو و دستارچهء حرير بياورد . چون دست بشستم ، گلاب حاضر آورد . خويشتن بگلاب معطر ساختم و ساعتى حديث گفتم . پس از آن ، جوان برخاسته ، پرده‌اى از ديبا در ميان خيمه بكشيد و با من گفت : يا اخ العرب ، بخوابگاه اندر شو . من در خوابگاه رفتم . خوابگاهى از ديباج گسترده يافتم . جامه بركنده ، بخوابگاه اندر شدم و چنان شبى در عمر خود نديده بودم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nچون شب ششصد و نودم برآمد\r\nگفت : اى ملك جوان‌بخت ، جميل گفته است : در كار آن پسر بفكرت اندر شدم . تا سه پاس از شب گذشت . ناگاه آوازى رقيق شنيدم كه لطيف‌تر از آن آوازى نشنيده بودم . آنگاه پرده را كه در ميان بود ، برداشتم . دختركى ديدم كه ازو نكوروىتر ، كس نديده بودم و آن دختر در پهلوى جوان نشسته ، با يكديگر شكايت هميكردند و همىگريستند . من با خود گفتم : سبحان اللّه . اين دخترك كيست ؟ وقتى كه من بدين مكان آمدم ، جز اين جوان ، كس را نديدم . پس از آن با خود گفتم : شك نيست كه اين دختر از دختران جنيانست كه اين جوان را دوست ميدارد . پس از آن چشم بدخترك بگماشتم . ديدم كه او از انسيان و از طايفهء عربست . پس پرده فروانداختم و روى خود پوشيده ، بخفتم .\r\nچون بامداد شد ، دوگانه بجاآوردم و به او گفتم : يا اخ العرب ، احسان بر من تمام كن و راه بر من بنماى . او بسوى من نگاه كرده ، گفت : يا وجه العرب ، ضيافت ، سه روز است و من تا سه روز ، ترا نخواهم گذاشت كه ازين مكان بيرون روى . جميل گفته است كه : من سه روز در نزد او بماندم . چون روز چهارم شد ، بحديث گفتن بنشستيم . من نام و نسب او بپرسيدم . گفت : من از قبيلهء بنى عذره 36 و نام من فلان بن فلانست . ايها الخليفه ، من ديدم كه پسر عم منست و از اشراف قبيلهء بنى عذره است . آنگاه خود را به او بشناساندم و از او پرسيدم : كه ترا به اين كار واداشته و از بهر چه درين باديه تنهائى ؟\r\nايها الخليفه ، او اين سخن از من شنيد . ديدگانش پر از سرشك شد و به من گفت : اى پسر عم ، من دختر عم خود را دوست ميداشتم و بر وى شيفته بودم و طاقت جدائى او نداشتم . او را از عم خود خواستگارى كردم . عم من دعوتم را اجابت نكرده و او را بمحلتى ديگر برد . چون آن دخترك از من دور گشت و مرا ديدار او ميسر نشد ، شوق ، مرا به ترك پيوندان و مفارقت عشيرت بداشت . درين\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nباديه ، تنهائى بگزيدم و از همه‌كس دورى كردم . پس من گفتم : خانهء ايشان در كجاست ؟ گفت : در سر اين كوه است و بدين مكان نزديك است و آن دخترك هر شب ، چون نيمى از شب بگذرد ، پوشيده از ميان قبيله بدر شود و نزد من آيد و با يكديگر به حديث گفتن بپردازيم . و من بدين حالت نشسته ، در هر شبى بيك ساعت سخن گفتن با او خشنودم تا اينكه جان از تنم برود و يا اينكه كار برغم حاسدان شود . جميل گفت : ايها الخليفه ، چون آن جوان مرا از كار خود آگاه كرد ، از كار او غمين شدم و به او گفتم : اى پسرعم ، ميخواهى كه ترا بحيلتى اشارت كنم كه صلاح تو در آن باشد و بسبب آن اندوه تو برود ؟ آن جوان گفت :\r\nاى پسرعم ، اشارت كن . من به او گفتم كه : چون شب شود و آن كنيزك نزد تو آيد ، او را بر اشتر من بينداز و خود بر اسب خويشتن سوار شو و من نيز بر يكى از اشتران سوار شوم و همه شب اشتر همىرانم و هنوز صبح ندميده باشد كه مسافتى دور و دراز طى كنيم و تو بمراد خويشتن برسى . و جهان‌آفرين را جهان فراخ است و من نيز به خدا سوگند تا زنده‌ام ، با جان و مال و شمشير ، ترا يارى خواهم كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و يكم برآمد\r\nگفت : اى ملك جوان‌بخت ، چون آن جوان سخن جميل بشنيد ، به او گفت : اى پسرعم ، بايد با او مشورت كنم . كه او خردمند و از كار ، آگاه است . جميل گفته است كه : چون شب ، تاريك گشت و هنگام آمدن او شد ، آن پسر بانتظار او بنشست . دخترك از عادتى كه داشت ، دير كرد . آنگاه جوان از خيمه بدر شد و روى بسوى نسيمى كه از جانب آن دختر ميوزيد كرده ، اين دو بيت برخواند :\r\n اى باد بهارى خبر از يار چه دارى * پيغام گل سرخ سوى باغ كى آرى \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n زلف بت من داشته‌اى دوش در آغوش * نه‌نه تو هنوز آن دل و آن زهره ندارى \r\nو باز بخيمه اندر شد و ساعتى بگريستن بنشست . پس از آن با من گفت :\r\nاى پسرعم ، دخترعم مرا حادثهء روى داده . و گرنه تا اين زمان دير نمىكرد . تو در اين مكان بنشين تا من خبر او از بهر تو بازآورم . آنگاه شمشير و سپر بگرفت\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nو ساعتى از من غايب شد .\r\nچون بازآمد ، ديدم چيزى در دست دارد و بانگ بر من همىزند . من بسوى او بشتافتم . گفت : اى پسرعم ، ميدانى چه حادثه روى داد ؟ گفتم : لا و اللّه نمىدانم . گفت : دختر عمم بسوى ما روان گشته ، شيرى سر راه بر وى گرفته ، او را از هم دريده است و از وى چيزى برجا نگذاشته مگر همين‌كه مىبينى . پس آنچه در دست داشت ، بر زمين نهاد . ديدم كه آن گيسوان و استخوانهاى سر دختر است . پس آن جوان ، سخت بگريست و به من گفت : از جاى خود برمخيز تا بسوى تو بازگردم . ساعتى نيز از من غايب شد . چون بازآمد ، سر شير را بازآورد .\r\nاو را به زمين افكند و آب خواست . من آب حاضر آوردم . دهان شير بشست و او را همىبوسيد و همىگريست و اين ابيات همىخواند :\r\n اى دريغا صبح ظلمت‌سوز من * اى دريغا نور روزافروز من\r\nاى دريغا اى دريغا اى دريغ * كانچنان ماهى نهان شد زير ميغ\r\nچون زنم دم كاتش دل تيز شد * شير هجر آشفته و خونريز شد \r\nپس از آن گفت : اى پسرعم ، ترا به خدا و به قرابتى كه ميانهء من و تست كه وصيت من بنيوش و پوشيده دار . كه من همين ساعت هلاك خواهم شد . چون من بميرم ، مرا غسل ده و با اين استخوانها كفن كن و در يك قبر به خاك بسپار و اين دو بيت بقبر ما بنويس :\r\n من آن كسم كه مرا هركه ديد ميگفتى * سهيل مشكين زلفى و ماه زهره ذقن\r\nكنون به زير زمينم چو صد هزار غريب * گرفته اين تن مسكين من بگِل مسكن \r\nپس از آن سخت بگريست و بخيمه درون رفت و ساعتى از من غايب شد . چون بيرون آمد ، فريادى بركشيده ، درگذشت . من چون اين حالت بديدم ، اندوه من زيادت شد و از غايت حزن ، از هلاكم چيزى نماند . آنگاه پيش رفته ، او را در آغوش گرفتم و آنچه با من گفته بود ، چنان كردم و سه روز در سر قبر\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nايشان بسربرده . پس از آن راه صحرا در پيش گرفتم و تا دو سال زيارت ايشان ترك نميكردم .\r\n\r\nحكايت اعرابى و مروان حكم\r\nو نيز حكايت كرده‌اند كه : روزى معاويه در دمشق بر تخت خلافت نشسته بود و از آن مكان ، منظره‌ها بهر چهار سوى داشت كه نسيم از هر سوى برو ميوزيد . و آن روز ، روزى سخت گرم بود . كه ناگاه مردى را ديد كه پابرهنه همىآيد و از اثر گرما برنج اندر است . معويه با حاضران گفت : آيا خداى تعالى بدبخت‌تر از آن كسى آفريده كه درين ساعت گرما به بيرون آمدن محتاج باشد ، چنان كه اين مرد در اين ساعت پابرهنه همىآيد ؟ حاضران گفتند كه : شايد او بسوى خليفه همىآيد ؟ معويه گفت : به خدا سوگند اگر او قصد من كرده باشد ، هر آينه او را مالى بسيار دهم و اگر ستمى بر وى رسيده باشد ، او را يارى كنم . اى غلام ، بر در بايست . اگر اين اعرابى ، اجازت خواهد ، او را جواز ده و از آمدن او بسوى من منع مكن . غلام بيرون آمده ، با اعرابى ملاقات كرده ، به او گفت : چه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nميخواهى ؟ گفت : خليفه را هميخواهم . غلام گفت : در پيشگاه خليفه حاضر شو و بر وى سلام كن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و دويم برآمد\r\nگفت : اى ملك جوان‌بخت ، چون خادم ، اعرابى را جواز داد ، اعرابى در مجلس معويه حاضر آمد و او را سلام داد . معويه به او گفت : از كدام قبيله‌اى ؟ گفت : از بنى تميمم . گفت : درين وقت از بهر چه آمده‌اى ؟ جواب داد : بشكايت آمده‌ام و پناه به تو آورده‌ام . گفت : شكايت تو از كيست ؟ گفت : از مروان بن حكم 37 است .\r\nپس از آن ، اين ابيات برخواند :\r\n خداترس را بر رعيت گمار * كه معمار ملكست پرهيزكار\r\nرياست بدست كسانى خطاست * كه از دستشان دستها بر خداست\r\nسر گرگ بايد هم اول بريد * نه چون گوسفندان مردم دريد \r\nمعويه چون ابيات او بشنيد و ديد كه از دهان او آتش همىريزد ، به او گفت :\r\nيا اخ العرب ، قضيهء خود فروخوان و مرا از قصد خود آگاه كن . اعرابى گفت :\r\nايها الخليفه ، مرا زنى بود كه او را دوست ميداشتم و او روشنى چشم من بود .\r\nاشتران چند داشتم كه به آنها معيشت همىگزاردم . خشك‌سالى بما رسيد . كه اشتران من هلاك شدند و من بىچيز ماندم . چون مال من برفت و حالتم دگرگون گشت ، ذليل و خوار شدم و به كسانى كه به زيارت من رغبت داشتند ، گران گشتم .\r\nچون پدرزن من بدحالى من بدانست ، آن زن از من بگرفت و مرا براند . من نزد عامل تو ، مروان حكم آمدم و از او اميد يارى داشتم . چون پدرزن مرا حاضر آورد ، شكايت من به او گفت . آن مرد گفت : من هرگز او را نمىشناسم . گفتم :\r\nاصلح اللّه الامير . زن را حاضر آور و حديث از او بازپرس تا حق بر تو آشكار\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nشود . آنگاه زن را حاضر آورد . و چون زن در پيشگاه او جاى گرفت ، حسن آن زن ، او را پسند افتاد . او نيز با من خصم شد و به من خشم آورده ، بسوى زندانم بفرستاد . پس از آن با پدر آن زن گفت كه : آيا دختر به من تزويج ميكنى ؟ كه من هزار دينار زر و ده هزار درم نقره به تو دهم و دختر را از اين اعرابى خلاص كنم .\r\nآن مرد در مال طمع كرده ، دعوت او را اجابت كرد . آنگاه مروان مرا حاضر آورده ، خشمگين با من گفت : اى اعرابى ، سعاد را طلاق گو . من گفتم : طلاقش نخواهم گفت . جمعى از خادمان را بر من بگماشت . با گونه‌گونه عذابها مرا بيازردند . من ناگزير مانده ، طلاقش گفتم . دوباره مرا بسوى زندان بفرستاد . در زندان بودم تا ايام عدت درگذشت . آنگاه زن تزويج كرده ، مرا از زندان رها كرد .\r\nو من باميد تو برآمدم و پناه به تو آوردم . پس اين ابيات برخواند :\r\n گر نيابم ز نزد تو من داد * در سحر نزد حق كنم فرياد\r\nآخر از حشر ياد بايد كرد * شاه را عدل‌وداد بايد كرد\r\nگر تو انصاف من نخواهى داد * روزى از ملك خود نباشى شاد \r\nپس از آن اعرابى مضطرب شد و دندانها به يكديگر سود و بى خود بيفتاد و مانند مار زخم‌خورده ، درهم پيچيده . معاويه چون ابيات بشنيد و آن حالت بديد ، گفت : پسر حكم از حدود دين تجاوز نموده و بزنان مسلمانان جرأت كرده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و سيم برآمد\r\nگفت : اى ملك جوان‌بخت ، پس از آن گفت : اى اعرابى ، حديثى گفتى كه من هرگز چنان حديث نشنيده بودم . آنگاه دوات و كاغذ بخواست و به مروان حكم بنوشت كه : اى مروان ، به من رسيده است كه تو بر رعيت خود ستم كرده‌اى . و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nكسى سزاوار ولايتست كه چشم خود از شهوتها فروبندد و خويشتن را از لذتها بازدارد . پس از آن سخنى دراز نوشت كه من او را در ضمن اين ابيات ، مختصر كردم :\r\n اين چه رسمى و چه ستم‌كاريست * اين چه فرعونى و چه جباريست\r\nآه مظلوم در سحر بيقين * بتر از تير و ناوك زوبين\r\nاى بسا تيره‌هاى جباران * تارتار از دعاى غمخواران\r\nاى بسا نيزه‌هاى گنجوران * شاخ‌شاخ از دعاى رنجوران \r\nپس از آن ، كتاب فروپيچيده ، كميت و نصر ابن ذبيان را بخواند كه ايشان امين او بودند . پس ايشان كتاب گرفته ، بسوى مروان رفتند و كتاب به دو داده و او را از ماجرى آگاه كردند . مروان ، كتاب هميخواند و همىگريست . چون مخالفت نتوانست ، بسوى سعاد رفته ، او را از ماجرى آگاه كرد و در محضر كميت و نصر بن ذبيان ، طلاقش گفت و او را در صحبت آن دو امين بسوى معاويه فرستاد و كتابى بمعويه نوشته ، اين ابيات درو بنگاشت :\r\n حاش للّه كه من كنم بيداد * يا ز ناموس مردم آرم ياد\r\nبر من از كردگار بادا خشم * گر بناموس خلق آرم چشم\r\nنيست ممكن زنا ز مثل منى * اين صنم را گرفته‌ام بزنى\r\nطاعتت را ز دست ننهادم * سوى درگاه تو فرستادم \r\nو كتاب ، مهر كرده ، به آن دو رسول داد . ايشان نيز نزد معاويه بازگشتند و كتاب به دو دادند . معويه ، كتاب بخواند و گفت : فرمانبردارى نكو كرده . پس از آن به حاضر آوردن آن زن بفرمود . آن زن را بسى نكوروى يافت كه در حسن و جمال ، مانند او نديده بود . با آن زن سخن گفت . زبان او را فصيح و بيانش را مليح ديد . آن‌گاه اعرابى را بخواست . اعرابى حاضر آمد . ولى از گردش روزگار ، هراسان بود . معويه گفت : اى اعرابى ، آيا ميتوانى از اين زن شكيبا شوى تا تو را\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nكنيزكان ماه‌روى دهم و با هر كنيزكى هزار دينار بسوى تو بفرستم و از بهر تو از بيت المال ، چيزى كه تو را بىنياز گرداند ، قرار دهم ؟ اعرابى چون سخن معويه بشنيد ، فريادى بركشيده ، بى خود بيفتاد . معاويه گمان كرد كه اعرابى درگذشت .\r\nچون اعرابى به خود آمد ، معويه به او گفت : اى اعرابى ، تو را چه روى داد ؟ اعرابى گفت : من از جور مروان بن حكم به تو پناه آورده بودم . اكنون از جور تو بسوى كه پناه برم ؟ اين بگفت و اين ابيات برخواند :\r\n اى بباطل ز ديو برده سبق * سايهء باطلى نه سايهء حق\r\nز آب چشم من گداى بترس * ورنه از آتش خداى بترس\r\nچند خواهى به درد ما را سوخت * كه نه ما را خداى بر تو فروخت \r\nپس از آن گفت : ايها الخليفه ، اگر همهء مال به من دهى ، جز سعاد چيزى نخواهم گرفت .\r\n دوست به دنيا و آخرت نتوان داد * صحبت يوسف به از دراهم معدود \r\nمعويه گفت : اى اعرابى ، تو خود اعتراف دارى كه او را طلاق گفته‌اى و مردان نيز به طلاق او اعتراف دارند . ما اكنون آن زن را مختار كنيم . اگر او جز تو كسى را اختيار كند ، به او تزويجش كنيم . و گرنه بسوى تو رد نمائيم . اعرابى گفت :\r\nاختيار از آن خليفه است . معويه با زن گفت : اى سعاد ، چه ميگوئى ؟ كداميك دوست‌تر دارى ؟ خليفه را با اين شرف و عزت و سلطنت يا مروان حكم را به آن ستم‌كارى و جفاكارى يا اين اعرابى را با گرسنگى و پريشان‌روزگارى ؟ سعاد در اين حال ، اين دو بيت برخواند :\r\n من اندر خود نمييابم كه روى از دوست برتابم * بدار اى خواجه دست از من كه طاقت رفت و پا تابم\r\nمرا از دنيى و عقبى همينم بس و ديگر نه * كه پيش از رفتن دنيا دمى با دوست دريابم \r\n\r\n","description":"","footnote":"","page_name":" 264 ","page_number":264},
  {"content":"\r\n\r\nپس از آن سعاد گفت : ايها الخليفه ، به خدا سوگند من او را از بهر حادثه روزگار ، خوار نخواهم داشت و صحبت و محبت او با من ديرين است . با شير اندرون شد و با جان بدر شود . معاويه را از وفا و مودت و عقل او عجب آمد و او را ده هزار درم بداد و با اعرابى گفت : زن خود بگير و با خرمى بازگرد .\r\n\r\nحكايت ضمرة بن مغيره\r\nو نيز حكايت كرده‌اند كه : شبى هرون الرشيد را بيخوابى سخت بگرفت .\r\nاصمعى را با حسين خليعى حاضر آورد و بايشان گفت : با من حديث گوئيد . و اى حسين ، تو بحديث گفتن ابتدا كن . حسين گفت : ايها الخليفه ، سالى از سالها قصيده‌اى در مدح محمد بن سليمان ربيعى گفته ، بسوى بصره رفتم . محمد بن سليمان ، قصيده را تحسين كرده ، مرا باقامت بفرمود . من روزى بيرون آمده ، از راه مهاليه بسوى مريد روان شدم . گرمى هوا در من اثر كرد . بدرى بزرگ نزديك شدم كه آبى بنوشم . ناگاه دختركى ديدم چون سرو خرامان كه تودهء عنبر بر ارغوان شكسته و از سنبل بر سمن پيرايه بسته . نرگس از حسرت چشمانش\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nبيخواب و سنبل از رشك زلفانش در تاب بود . عارضى چون ماه دو هفته و رشتهء لؤلؤ در عقيق نهفته . واله و حيران در دهليز به اين سوى و آن سوى همىرفت و همىآمد . و او در نكوئى چنان بود كه شاعر گفته :\r\n تا سر زلف تو آن‌گونه پريشان باشد * هيچ دل نيست كه وى را سر و سامان باشد\r\nراستى را لب و دندان ترا شايد گفت * اگر از لعل و ز گوهر لب و دندان باشد\r\nروز رخسار و شب زلف تو هركس كه بديد * زان سبب روز و شب او همه يكسان باشد \r\nايها الخليفه ، چون در بگشودم كه آن آهو خرام را سلام كنم ، كوى و برزن از بوى مشك و عنبر پر شد . پس او را سلام دادم . بآوازى خفيف و دلى حزين ، رد سلام كرد . با وى گفتم : اى خاتون ، شيخى هستم غريب . تشنگى بر من غالب شده . آيا بيك آب ، مرا مىنوازى يا نه ؟ گفت : اى شيخ ، از من دور شو كه من از آب و نان بمحنت مشغولم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و چهارم برآمد\r\nگفت : اى ملك جوان‌بخت ، دخترك گفت : من از آب و نان بمحنت مشغولم . گفتم :\r\nاى خاتون ، سبب چيست ؟ گفت : از آن‌كه من به كسى عشق دارم كه انصاف نمىكند و كسى را ميخواهم كه او مرا نميخواهد . گفتم : اى خاتون ، آيا در روى زمين كسى هست كه تو او را بخواهى و او ترا نخواهد ؟ گفت : آرى . نخواستن او بسبب فزونى حسن و جمالى است كه دارد . گفتم : درين دهليز از بهر چه ايستاده‌اى ؟ گفت : راه او از اينجاست . و اين وقت ، هنگامى است كه او از اينجا\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nبگذرد . من به او گفتم : اى خاتون ، آيا هيچ وقتى در يك جا با يكديگر حديث كرده‌ايد ؟ آهى بركشيده ، سرشك از ديده روان ساخت و گفت : او همسر من بود و ديرگاهى باهم بسربرده‌ايم . گفتم : اى خاتون ، ترا عشق بدين جوان بكدام پايه است ؟ گفت : اگر گاهى من او را ناگهان ببينم ، خون و روح از تن من دور شوند .\r\nيك هفته و دو هفته صورت بيجان باشم . گفتم : اى خاتون ، سبب جدائى در ميان شما چه شد ؟ گفت : گردش كردن روزگار ، ما را از هم جدا كرده . و حديث من و او طرفه حديثى است . و آن اينست كه من دختران بسيارى را بدوستى خود برگزيده بودم و پيوسته با ايشان در آمدوشد بودم . ديرى نگذشت كه همسرم از اين اعمال من ، ناراضى گشت . ليك من دست برنداشتم و همچنان بيشتر روزگار خود را با دوستانم بسر ميبردم . تا اينكه سرانجام ، روزى همسرم را طاقت بپايان رسيد و از منزل برفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و پنجم برآمد\r\nگفت : اى ملك جوان‌بخت ، آن دخترك گفت : اكنون من ازو معذرت همىخواهم . ولى او بگوشهء چشم بر من نگاه نميكند و حرفى به من نمىنويسد و رسولى پيش من نمىفرستد . گفتم : اى خاتون ، اين جوان كه ميگوئى ، از عربست يا از عجم ؟ گفت : اى شيخ ، از جملهء بزرگان بصره است . به او گفتم : آيا پير است يا جوان ؟ خشمگين بسوى من نظر كرده ، گفت : تو مگر كم‌خردى ؟ او جوانى است ماهروى و هنوز خط بعارضش نرسته است و او را عيبى نيست بجز اينكه با من نامهربانست . پس من به او گفتم : نام او چيست ؟ گفت : ترا با نام او چكار است ؟\r\nگفتم : همىخواهم كه با او ملاقات كنم و در وصل شما بكوشم . دخترك گفت :\r\nنام او به شرطى گويم كه رقعهء از من بسوى او ببرى . گفتم : چنين كنم . گفت : نام او ضمرة بن مغيره است و كنيت او ابو السخا و او را خانه در مريد است . پس از آن\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدخترك ، دوات و كاغذ خواسته ، بعد از نام خدا بنوشت : اى خواجه ، در آغاز رقعه ترك دعا كردم كه اگر مرا دعا باجابت ميرسيد ، تو از من جدا نميشدى . و اكنون مرا از تو تمنائى جز اين نيست كه در وقت گذشتن ازين راه ، من از دهليز بسوى تو نظرى كنم كه از آن نظر ، روان رفته بسوى من بازآيد . و از آن بزرگتر تمناى من اينست كه با دست خود ، خطى به من بنويسى كه من آن خط را بدل ايام همسرى با تو گيرم كه آن ايام ، ترا نيز بخاطر اندر است . اى خواجه ، اگرچه من لايق دوستارى تو نيستم ولى اگر مسئلتم را اجابت كنى ، شكر تو بجاى آرم و خداى تعالى را حمد گويم ، و السلام .\r\nپس دخترك ، رقعه به من داده ، بيرون رفتم و بدر خانهء محمد بن سليمان روان شدم . در آنجا مجلسى ديدم كه همهء بزرگان در آنجا جمع آمده‌اند و در ميان ايشان پسرى ديدم كه بزم ازو آراسته . من نام آن پسر جويان گشتم . او ضمرة بن مغيره بود . با خود گفتم : حق بجانب آن دختركست كه در جدائى چنين ماه‌روى شكيبا نتوان شد . پس از آن برخاسته ، قصد مريد كردم و بدر ضمرة بن مغيره بايستادم تا اينكه او با غلامان و خادمان انبوه بازگشت . من برخاسته ، او را دعا گفتم و رقعه به دو دادم . چون رقعه بخواند و مضمون بدانست ، گفت : اى شيخ ، ما همسر ديگرى بجاى او گرفته‌ايم . اگر سر آن دارى كه بدل او ببينى ، بدرون آى . من بدرون رفتم . آن جوان ، دختركى را آواز داد . چون دخترك بيامد ، ديدم دخترى است آفتاب‌روى و سروقامت . ضمرة بن مغيره رقعه به دو داد و به او گفت : جواب اين بازگوى . چون آن دختر رقعه بخواند ، گونه‌اش زرد شد و به من گفت : اى شيخ ، از كردار استغفار كن .\r\nايها الخليفه ، درحال ، من بيرون آمدم و لنگ‌لنگان همىرفتم تا بخانهء دخترك رسيدم . دستورى خواسته ، بنزد او شدم . خبر بازپرسيد . گفتم : جز نوميدى ، خبرى ندارم . دخترك گفت : باكى نيست . از قدرت خداى تعالى غافلى ؟\r\nآنگاه پانصد دينار زر به من داد . من از خانه بدرآمدم .\r\nچون روزى چند بگذشت ، من از آن مكان درمىگذشتم كه غلامان و\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nسواران بر در آن خانه ديدم كه از جانب ضمرة بن مغيره آمده بودند و از آن دخترك تمنى ميكردند كه بسوى ضمره بازگردد و آن دختر قمرمنظر ميگفت :\r\nلا و اللّه ، كه به روى او نگاه نخواهم كرد . و من از بهر شماتت ضمرة بن مغيره سجدهء شكر بجاآوردم و نزد دختر شدم . آن ماه‌روى ، رقعه به من داد كه آن رقعه ، همه ، عجز و نياز و عذرخواهى بود . پس از آن دختر مشترى طلعت ، هديتهائى كه ضمرة بن مغيره به دو فرستاده بود ، به من بنمود . سى هزار دينار قيمت داشت .\r\nپس از چندى همان دخترك را ديدم كه بار ديگر بضمرة بن مغيره تزويج كرده بودند . هرون الرشيد گفت : اگر ضمره بر من سبقت نميكرد ، من آن دخترك را تزويج ميكردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و ششم برآمد\r\n\r\nحكايت اسحق موصلى و غلام\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nگفت : اى ملك جوان‌بخت ، حكايت كرده‌اند كه ابراهيم بن اسحق موصلى 38 گفته است كه : من روزى در منزل خود نشسته بودم كه در كوفته شد . غلام من بيرون رفت و بازگشته ، با من گفت : بر در ، جوانى است نكوروى كه دستورى همىخواهد . من دستورى دادم . جوان درآمد و بر وى اثر بيمارى بود . به من گفت : ديرگاهى است كه ملاقات تو همىطلبم و مرا با تو احتياجى است . گفتم :\r\nحاجت تو چيست ؟ درحال ، سيصد دينار بيرون آورده ، در پيش من بگذاشت و گفت : همىخواهم كه اينها از من قبول كنى و لحنى در آن دو بيت كه گفته‌ام ، به من بياموزى . گفتم : آن دو بيت كدام است ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و هفتم برآمد\r\nگفت : اى ملك جوان‌بخت ، ابراهيم به آن جوان گفت : دو بيت كدام است ؟ آن جوان ، اين دو بيت برخواند :\r\n گر نگيرد روى و پشت اندر جوانى چين و خم * اين دو حال اندر جوانى من چرا دارم بهم\r\nجعد دلبندان مگر روى مرا داده است چين * زلف بت‌رويان مگر پشت مرا داده است خم \r\nمن از براى اين دو بيت ، لحنى چون لحن نوحه ساخته ، بخواندم . آن جوان ، بى خود شد . گمان كردم كه او بمرد . چون به خود آمد ، به من گفت : دو بيت دوباره برخوان . من او را به خدا سوگند دادم كه نخوانم و گفتم : بيم آن دارم كه تو بميرى . گفت : كاش بميرم . و پيوسته تضرع و زارى ميكرد تا مرا برو رحمت آمد و دو بيت ، دوباره برخواندم . فريادى سخت‌تر از نخستين بركشيد و بىخود شد .\r\nمن مردن او را يقين كردم و گلاب برو فشاندم تا به خود آمد و بنشست . من\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبسلامت او شكرگويان شدم و زرهاى او را در پيش او بنهادم و به او گفتم : مال خود بگير و از من بازگرد . گفت : مرا حاجت بدين مال نيست و دو برابر او مال ، تو را بدهم ، اگر آن لحن اعادت كنى . مرا از وعدهء مال ، خاطر بگشود . گفتم : لحن اعادت كنم و لكن بسه شرط : يكى اينكه در نزد من بنشينى و طعام بخورى تا تنت قوى شود و شرط ديگر اينكه شربت بنوشى كه حزن از تو دور كند و شرط سيم اينكه حكايت خود با من بازگوئى .\r\nپس هر سه شرط بجاآورد و گفت : من مردى هستم از مدينه . به قصد تفرج بيرون آمدم و از راه عقيق روان شدم . دختركى در ميان دختران ديدم كه بدان خوبى ، صورتى نديده بودم . كه آن روز را در آن نزهتگاه بسر بردند . پس از آن بازگشتند . مرا در دل ، زخمى پديد آمد كه به شدنى نبود . پس من از زنان جستجو همىكردم . كسى نيافتم كه خبر ايشان با من بگويد . من از غايت اندوه بيمار شدم و حكايت خود با يكى از خويشاوندان بازگفتم . او گفت : بر تو باكى نيست كه اين ايام ، ايام بهار است و در اين زودى ، بارش ببارد . آنگاه من با تو بيرون رويم و تو را به مقصود برسانم . دل من از اين سخن آرام گرفت . تا اين‌كه باران بباريد .\r\nمردم بتفرج عقيق برآمدند . من نيز با ياران و پيوندان بيرون رفتم و در همان مكانى كه نخست نشسته بودم ، بنشستم . ساعتى نرفت كه همان دختران پديد شدند . من بدختركى از پيوندان خود گفتم كه : بنزد اين دخترك شو و به او بگو كه اين مرد ميگويد كه شاعر اين بيت ، نكو گفته :\r\n ز ديدنت نتوانم كه ديده بردوزم * اگر معاينه بينم كه تير ميآيد \r\nآن دخترك بسوى آن پرىروى رفت . آنچه من گفته بودم ، به او گفت . او در جواب گفت كه : به آن مرد بگو كه شاعر به اين بيت ، نكو جواب داده :\r\n مشغول عشق جانان گر عاشقيست صادق * در روز تيرباران بايد كه سر نخارد \r\n\r\n","description":"","footnote":"","page_name":" 271 ","page_number":271},
  {"content":"\r\n\r\nپس من از سخن گفتن خاموش نشستم و از رسوائى هراس كردم و در حال برخاستم . آن دخترك آفتاب‌روى از برخاستن من برپاى شد . من بر اثر او روان شدم و منزل او بشناختم . پس از آن خبر ما شايع شد و پدر او قضيت عشق من بدانست . آن‌گاه پيوندان من به خواستگارى دخترك بسوى پدر او برفتند . پدر او گفت : اگر پيش از آن‌كه خبر عشق شما شايع شود ، به من گفته بوديد ، مضايقت نميكردم . و لكن اكنون اين كار شهرت يافته . اگر من او را به پسر شما تزويج كنم ، سخنان مردمان راست خواهد شد .\r\nابراهيم گفته است كه : من آوازه به او اعادت كردم و او منزل خود به من بشناسانيد و بازگشت . روزى در نزد جعفر بن يحيى حاضر آمدم و شعر آن جوان بخواندم . جعفر در طرب شد و به من گفت كه : اى ابراهيم ، اين شعر از كيست ؟ من حديث آن جوان به او گفتم . مرا بحاضر آوردن آن جوان بفرمود و برآوردن حاجت او را وعده داد . من بسوى آن جوان رفته ، او را حاضر آوردم . جعفر ، حديث دوباره پرسيد . آن جوان حديث خود بازگفت . جعفر گفت : در ذمت منست كه آن دختر به تو تزويج كنم . پس آن جوان خوشوقت شد و با ما بنشست .\r\nچون بامداد شد ، جعفر بسوى هرون الرشيد خليفه سوار گشت و حديث شبانه با او بازگفت . خليفه ، همهء ما را بخواست و باعادت همان آوازه بفرمود . من آوازه بخواندم . خليفه در طرب شد . پس از آن كتابى به عامل حجاز نوشته ، پدر دخترك را بخواست . زمانى نرفت كه پدر دختر با پيوندان خود حاضر آمدند . خليفه ، او را فرمود كه دختر به آن جوان تزويج كند و صد دينار زر سرخ بر وى عطا فرمود و پيوسته آن جوان از نديمان جعفر بود تا اينكه حادثهء جعفر روى داد . 39 آنگاه آن جوان بمدينه بازگشت . و اللّه اعلم .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nحكايت وزير ابى عامر\r\nو نيز حكايت كرده‌اند كه : ابو عامر بن مروان را غلامى از نصارى بهديت آورده بودند كه هيچ ديدهء بنيكوئى او نديده بود . ملك ناصر را چشم بر آن غلام بيفتاد و بخواجهء او گفت كه : اين غلام از كجاست ؟ وزير گفت : او از نزد پروردگار است . ملك ناصر گفت : آيا مرا بستارگان همىترسانى و با قمرها اسير ميكنى ؟ وزير ، معذرت خواست و هديتى با آن غلام بسوى ملك فرستاد و به او گفت : تو نيز از جمله هديتها هستى و اگر ضرورت نميبود ، من از جان درنمىگذشتم . و اين بيت به او نوشت :\r\n فرستادم يكى سروت بمجلس * كه جاى سرو اندر بوستان به \r\nملك ناصر ، غلامك را خوش داشت و مالى بسيار به دو داد . پس از آن از براى وزير ، دختركى بهديت بياوردند . وزير ، هديتى بزرگتر از هديت نخستين با كنيزك بسوى ملك ناصر بفرستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nچون شب ششصد و نود و هشتم برآمد\r\nگفت : اى ملك جوان‌بخت ، وزير ، كنيزك بسوى ملك ناصر فرستاد و اين بيت بنوشت :\r\n يكى ماهت فرستادم بايوان * كه جاى ماه اندر آسمان به \r\nكنيزك را در نزد ملك ، جايگاه ، بلند شد و رتبت ، افزون گشت . پس از آن يكى از دشمنان ابو عامر وزير در نزد ملك ناصر بدگوئى كرد و گفت : ابو عامر را هنوز آن غلامك در ياد است و از بخشيدن آن پشيمان شده است . آنگاه ناصر ، كتابى از زبان غلام بدين مضمون بنوشت كه : اى خواجه ، من از آن تو بودم و من اكنون اگرچه در نزد سلطان هستم ، و لكن دوست ميدارم كه باز با تو باشم . ولى از سطوت ملك بيم دارم . تو با حيلتى مرا از او بخواه . پس ملك ، اين كتاب بغلامكى خردسال داده ، او را بسپرد كه بوزير بگويد كه : اين كتاب از فلان غلام است . غلامك برفت و نامه بداد . چون ابو عامر از مضمون كتاب آگاه شد ، در پشت او اين ابيات بنوشت :\r\n منم نيك و بد ديدهء روزگار * نيايد ز من اين‌چنين زشت‌كار\r\nطمع كى كنم در تو من خيرخير * كه نخجير نتوان گرفتن ز شير\r\nترا هديه دادم بايوان شاه * كه در چرخ و بستان سزد سرو و ماه\r\nگرفتم كه بودى تو خود جان من * چو جان رفت هرگز نيايد بتن \r\nچون ناصر بر جواب آگاهى يافت ، از فطانت ابو عامر وزير شگفت ماند و سخنان بدگويان را پس از آن ننيوشيد .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nحكايت احمد دنف و حسن شومان با دليلهء محتاله و دخترش\r\nو نيز حكايت كرده‌اند كه : در عهد خلافت هرون الرشيد ، دو مرد بودند .\r\nيكى احمد دنف نام داشت و ديگرى را حسن شومان مىگفتند . و هردو خداوند مكر و حيلت بودند و كارهاى عجيبه از ايشان سر ميزد و بدان سبب ، خليفه ، ايشان را خلعت داده ، احمد را مقدم ميمنه و حسن شومان را مقدم ميسره كرده بود . و بهر يكى از ايشان در ماهى هزار دينار ميداد . و ايشان هر يكى چهل مرد در زير حكم داشتند . روزى احمد دنف با حسن شومان و هشتاد تن زيردستان ايشان سوار هميرفتند و منادى به حكم خليفه ندا در ميداد كه : جز احمد دنف ، مقدم ميمنه ، كس نيست و بجز حسن شومان ، كسى بسرهنگى ميسره نشايد و ايشان مسموع الكلمه و محفوظ الحرمة هستند .\r\nو در شهر بغداد ، عجوزى بود دليلهء محتاله نام و دختر او را زينب نصابه\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nميگفتند . چون اين ندا بشنيدند ، زينب بمادر خود گفت : اى مادر ، ببين كه اين احمد دنفست كه از مصرش براندند . اكنون در بغداد بوسيلت كيد و حيلت ، از نزديكان خليفه و مقدم ميمنه گرديده . و اينك حسن شومان كه پسرى بود كل و اكنون مقدم ميسره گرديده . و ايشان را در هر صبح و شام ، سفره‌اى است نهاده و هر يكى از ايشان در هر ماهى هزار دينار از خليفه بستانند . و ما در اين خانه نشسته‌ايم . نه رتبتى داريم و نه مقامى و هيچ‌كس نام ما نميپرسد . و شوهر دليلهء محتاله ، پيش از آن در بغداد ، مقدم ميمنه بود . چون او بمرد ، او را دو دختر بر جاى ماند . يكى از آن دختران ، شوهر داشت و او را پسرى بود احمد لقيط نام . و دختر ديگرش شوهر نداشت و او را زينب نصابه مىگفتند . و همانا دليله ، خود ، خداوند حيلت و خديعت بود و با كيد و مكر ، افعى از سوراخ بدر ميآورد و ابليس را مكر مىآموخت . و شوهر او در ماهى هزار دينار از خليفه وظيفه داشت و كبوترانى كه كتب و رسايل ميبردند ، تربيت ميكرد . و در نزد خليفه ، هر پرنده در وقت حاجت از فرزندان او عزيزتر بود . پس زينب بمادر خود گفت : برخيز و حيلتى برانگيز شايد كه بدان سبب ، آوازهء ما در بغداد بلند شود و وظيفهء پدر بما دهند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششصد و نود و نهم برآمد\r\nگفت : اى ملك جوان‌بخت ، زينب نصابه بمادر گفت : برخيز و حيلتى بساز كه شايد بدان سبب ، نام ما در زبان‌ها بيفتد . دليله گفت : اى دختر ، بجان تو سوگند امروز در بغداد ، حيلتهاى بزرگتر از حيلت احمد دنف و حسن شومان پديد آورم . درحال ، دليله برخاسته ، نقابى بر رخ بياويخت و جامهء فقرا و صوفيان درپوشيد و جبهء پشمين در بر كرد و منطقهء عريض بر ميان بست و ابريقى برداشته ، پر از آب كرد و سه دينار زر در دهان ابريق بگذاشت و دهان ابريق را\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nببست و سبحهء هزار دانه از گردن آويخت و علمى را كه كلاله‌هاى سرخ و زرد داشت ، گرفته ، بيرون آمد . نام خدا بر زبان همىراند و تسبيح همىگفت . و لكن در دل ، خيال حيلتى داشت و از كوئى بكوئى همىرفت تا اينكه بكوچه‌اى رسيد كه آن كوچه را رفته و آب زده بودند . و در آنجا درى ديد بلند كرياس كه عتبهء او را رخام و مرمر گسترده‌اند و مردى مغربى ، دربان آن در است . و آن خانه ، خانهء امير حسن شر الطريق بود .\r\nو او زنى نيكوروى داشت و در شب عروسى ، آن زن ، شوهر را سوگند داده بود كه جز او زنى نگيرد و بجز خانهء خود در خانه‌اى نخسبد . روزى از روزها امير حسن بديوان برآمد . هر اميرى را ديد كه يك پسر يا دو پسر همراه دارد . چون از ديوان بازگشت ، آينهء خواسته ، در آينه نظر كرد . سفيدى موى زنخ را بسياهى آن غالب ديد . خشمگين بنزد زن خود درآمد . زن ، او را سلام داد .\r\nامير حسن گفت : از من دور شو كه من از روزى كه ترا ديده‌ام ، خوشى از من دور گشته . زن گفت : اين سخن از بهر چيست ؟ امير حسن گفت : در شب نخست ، مرا سوگند دادى كه جز تو زنى نگيرم . امروز امرا را ديدم كه هر يكى پسرى همراه دارد . مرگ را بخاطر آوردم و از اينكه مرا پسرى و دخترى نيست ، محزون شدم .\r\nو هركس كه پسر ندارد ، نام او از صفحهء روزگار سترده شود . و سبب غم من اينست كه تو عقيم هستى . زن به او گفت : جرم از من نيست . كه تو خود ، سترونى .\r\nامير حسن گفت : چون از سفر بازگردم ، زنى خواهم گرفت . اين بگفت و از نزد زن بيرون شد .\r\nدر آن هنگام ، دليلهء محتاله بر آن در رسيد و چشمش بر آن زن افتاد . با خود گفت : اى دليله ، به از اين نيست كه اين زن را از خانه بيرون برى و جامه‌ها و زرينه‌هاى او را بستانى . پس در آنجا ايستاده ، نام خدا همىبرد و تسبيح همىگفت كه زن امير حسن را چشم بر عجوزى افتاد كه جامه‌هاى پشمينه پوشيده ، بقبهء نور همىماند . زن امير حسن بگريست و با كنيزك خود گفت : بيرون شو و شيخ ابو على دربان را بگو كه اين شيخه را بدرون خانه راه دهد كه از دم و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nقدم او بركت يابم . درحال ، كنيزك فرود آمد و دربان گفت : خاتون فرمود كه اين شيخه را بدرون خانه راه ده تا از دم و قدمش متبرك شويم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصدم برآمد\r\nگفت : اى ملك جوان‌بخت ، چون كنيزك ، گفتهء خاتون با دربان بازگفت ، دربان پيش رفته ، خواست كه عجوز را تعظيم كند . عجوز به او گفت : از من دور شو كه ميترسم بر وضوى من شكست آيد . دربان ، بسيار پريشان روزگار بود و اجرت سه ماهه در ذمت امير حسن داشت و نميتوانست كه اجرت از امير بستاند . پس بعجوز گفت : ايها الشيخه ، مرا از ابريق خود ، آبى ده كه ازو متبرك شوم . عجوز ، ابريق از دوش بگرفت و دهان ابريق بگشود و آن سه دينار كه در ابريق گذاشته بود ، بر زمين افتاد . دربان ، دينارها برچيده ، بنزد عجوزك آورد و به او گفت : اى مادر ، اين سه دينار از ابريق تو بر زمين افتاد . اينها را پس گير . عجوز گفت : آنها را از من دور كن كه من از دينار درگذشته‌ام . تو آنها را در معيشت خود صرف كن و بدل گير به آن كه ترا در ذمت امير است . دربان گفت : سبحان اللّه . اين شيخه از خداوندان مكاشفه و تصرف است كه حالت من بدانست . آنگاه كنيزك پيش آمده ، دست دليله ببوسيد و او را بقصر اندر برد .\r\nچون دليله نزد خاتون رفت ، خاتون برخاسته ، او را سلام داد و دست او را ببوسيد و طعام حاضر آورد . دليله گفت : اى دختر ، من جز طعام بهشت ، چيزى نميخورم و همه سال روزه مىدارم ، مگر پنج روز . و لكن اى دختر ، ترا محزون همىبينم . قصد من اينست كه سبب حزن با من بازگوئى . زن امير حسن گفت : اى مادر ، من در شب نخستين ، شوهر خود را سوگند داده بودم كه جز من ، ديگرى تزويج نكند . اكنون پسران مردم را ديده ، بر ايشان رشك برده است و با من ميگويد كه تو عقيم هستى . من به او گفتم : جرم از من نيست كه تو سترونى . و از\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمن در خشم گشته ، بيرون رفت و گفت چون از سفر بازگردم ، زنى ديگر تزويج كنم . اى مادر ، بيم من از آنست كه مرا طلاق گويد و زن ديگرى تزويج كند . كه او را مال و ضياع و عقار بسيار است . اگر او را پسر از زن ديگر بهم رسد ، مال از آن او خواهد بود .\r\nدليله گفت : اى دختر ، مگر تو از بركت شيخ ابو الحملات غافلى ؟ كه اگر مديون ، او را زيارت كند ، دين او ادا شود و اگر عقيم ، او را زيارت كند ، آبستن گردد . زن امير حسن گفت : اى مادر ، من از روزى كه اين خانه آمده‌ام ، بتعزيت و تهنيت بيرون نرفته‌ام . دليله گفت : اى دختر ، من ترا با خود ببرم تا زيارت ابو الحملات كنى و از او آبستنى خواهى و از بهر او نذر گوئى كه اگر شوهر تو از سفر آيد و تو به پسرى يا دخترى آبستن شوى ، آن فرزند را بخدمتگذارى شيخ ابو الحملات دهى .\r\nدرحال ، زن امير حسن برخاست و زرينهاى خود ، آنچه در صندوق داشت ، بپوشيد و با كنيزك خود گفت : خانه نگهدار تا من بازگردم . آنگاه از قصر خود فرود آمد . شيخ ابو على دربان پيش رفته ، گفت : اى خاتون ، قصد كجا كرده‌اى ؟ گفت : اى دربان ، به زيارت ابو الحملات همىروم . دربان گفت : به خدا سوگند كه اين شيخه از اوليا است . از آن‌كه سه دينار به من بداد و من از او مسئلت نكرده ، بدانست كه من محتاجم . القصه ، عجوز ، زن امير حسن شر الطريق را بيرون آورده ، به او گفت : اى دختر ، چون شيخ ابو الحملات را زيارت كنى ، انشاء اللّه آبستن شوى و از بركت اين شيخ ، شوهرت بر تو مهربان شود و از او سخنى كه خاطر تو برنجد ، نخواهى شنيد . و عجوز با خود ميگفت كه : من اين را در كجا غارت كنم ؟ كه مردم در هر رهگذر ، گروه‌گروه هستند . آنگاه با او گفت : اى دختر ، چون من بروم ، تو از دنبال من بيا و از من چندان دور شو كه مرا ببينى . كه خداوندان نذر و حاجت ، همىخواهند دست من ببوسند و حاجت از من بطلبند .\r\nپس عجوز از پيش و آن زن دور تر همىرفتند تا در بازار بدكان بازرگان سيد حسن نام برسيدند كه آن پسر را خط بعارض نرسته بود و جمالى رشك قمر\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nداشت . آن پسر ، صداى خلخال آن زن بشنيد و خراميدن او بديد . چشم بر وى دوخته ، حيران همينگريست عجوز چون اين حالت بدانست ، به آن زن اشارت كرد كه : در برابر اين دكان بنشين تا من بسوى تو بازگردم . زن امير حسن در برابر دكان بازرگان‌زاده بنشست و بازرگان‌زاده بحيرت بسوى او همىنگريست . كه عجوز پيش رفته ، بازرگان‌زاده را سلام داد و به او گفت : ترا نام ، سيد حسن و پسر خواجه محسن هستى . آن پسر گفت : آرى . مرا نام ، سيد حسن است . تو نام من از كجا دانستى ؟ عجوز گفت : مرا اهل خير بسوى تو دلالت كردند . بدان كه اين دخترك ، دختر من است و او پدرى داشت توانگر . چون پدر او بمرد ، مالى بسيار بميراث بگذاشت و او اكنون بزرگ شده . و خردمندان گفته‌اند كه : از بهر دختر خود ، شوهر بجوى . و اين دخترك در تمامت عمر جز امروز بيرون نيامده و اكنون همىخواهم كه باشارت خداوندان خير ، او را به تو تزويج كنم . و اگر سرمايه كم داشته باشى ، ترا سرمايه دهم و بجاى يك دكان ، دو دكان از بهر تو بگشايم .\r\nبازرگان‌زاده با خود گفت : من از خدا يك چيز خواسته بودم و سه چيز به من رسانيد . من زن از او خواسته بودم . او زر و زن و خانه به من رسانيد . پس از آن بعجوز گفت : اى مادر ، مادرم ديرگاهى است همىخواست از بهر من تزويج كند ولى من راضى نميشدم و به او ميگفتم كه من زن نخواهم گرفت مگر كسى را كه بعيان ببينم . آنگاه عجوز به او گفت : چون چنين است ، برخيز و بر اثر من بيا تا من دخترك را به تو بنمايم . درحال ، بازرگان‌زاده برخاست و بدره‌اى كه هزار دينار زر داشت ، با خود بگرفت و با خود گفت : شايد كه مرا حاجت بزر و سيم افتد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و يكم برآمد\r\nگفت : اى ملك جوان‌بخت ، عجوز با سيد حسن گفت : كمى دور تر ازين دخترك بيا چنان كه او را ببينى . پس از آن عجوز با خود گفت كه : بازرگان‌زاده را\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبا اين دخترك بكجا برم و ايشان را چگونه غارت كنم ؟ القصه ، عجوز روان شد و زن امير حسن بر اثر او و بازرگان‌زاده از پى آن زن همىرفتند . تا اينكه عجوز بدكان صباغى برسيد كه حاج محمد نام داشت و آن صباغ ، پسران و دختران دوست ميداشت . ديد كه عجوزى ميآيد و بر اثر او دخترى و پسرى همىآيند .\r\nپس عجوز در نزد او بنشست و او را سلام داد و به او گفت : حاجى محمد صباغ توئى ؟ گفت : آرى . چه ميخواهى ؟ عجوز گفت : اين دختر نكوروى با اين پسر قمرمنظر ، پسر و دختر من هستند . من ايشان را تربيت كرده‌ام و مالى بسيار برايشان صرف نموده‌ام . و مرا خانه‌اى هست بزرگ . اكنون آن خانه شكست يافته . مهندس با من گفته است كه در جاى ديگر بنشين و اين خانه تعمير كن . من بجستجوى خانه بيرون آمدم . اهل خبر ، مرا بسوى تو دلالت كردند . قصد من اينست كه پسر و دختر مرا در خانهء خود جاى دهى . صباغ با خود گفت : زهى بخت سازگار كه اين هردو نعمت را به من راهنمائى كرد . و بعجوزه گفت : راست گفته‌اند . مرا خانه‌اى هست . و لكن آن خانه مرا در كار است . عجوز گفت : اى فرزند ، من بيش از يك ماه در خانهء تو نخواهم بود و اگر ترا مهمانى رسد ، من بضيافت ايشان قيام كنم . درحال ، صباغ ، كليد خانه بدرآورده ، بعجوزه داد .\r\nعجوزه ، كليد گرفته ، روان شد .\r\nو زن امير حسن با بازرگان‌زاده بر اثر او همىرفتند تا بكوچه برسيدند .\r\nعجوز ، در خانه بگشود و خود به خانه اندر شد . و زن امير حسن نيز از پى او به خانه درآمد . عجوز به او گفت : اى دختر ، اين خانه ، خانهء شيخ ابو الحملات و محل برآمدن حاجات است . و به او گفت : بغرفه اندر شو و چادر بيك سو نه تا من بنزد تو آيم . دختر بغرفه درآمد و بنشست . آنگاه بازرگان‌زاده برسيد . عجوز پيش رفته ، به او گفت كه : در ساحت خانه بنشين تا دختر خود بياورم و به تو بنمايم . پسر در ساحت خانه بنشست . و عجوز نزد دختر شد و به او گفت : اى دخترك ، همىخواهم كه شيخ ابو الحملات را پيش از آن‌كه زائران هجوم آورند ، زيارت كنى . و لكن اى دختر بر تو بيمى دارم . زن امير حسن گفت : بيم تو بر من از بهر\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nچيست ؟ عجوز گفت : پسر من مجذومست و زمستان از تابستان نشناسد و پيوسته در اينجا ايستاده و او نقيب شيخ ابو الحملات است . اگر دخترى چون تو به زيارت شيخ ابو الحملات آيد ، آن پسر ، او را بگيرد و از شورى كه در سر دارد ، جامه‌هاى او پاره كند . اكنون تو زرينه بيك سو نه تا من از بهر تو نگاه دارم . در حال ، آن زن و زرينه‌ها بيرون آورده ، بعجوز گفت : كجاست دختر تو كه من او را ببينم ؟ درحال ، عجوز ، طپانچه بر سر و سينهء خود زد . بازرگان‌زاده به او گفت : چه حادثه روى داده ؟ عجوز گفت : همسايه بد مباد كس را . كه همسايگان من چون ترا با من بديدند ، از من بازپرسيدند . گفتم كه : دختر خود به دو تزويج خواهم كرد .\r\nايشان را بر تو رشك آمده ، با دختر من گفته‌اند مگر مادر تو از مؤنهء تو برنج اندر است كه ترا به كسى كه مجذوم است ، تزويج مىكند ؟ من به او سوگند ياد كردم كه ترا بدون بالاپوش بر وى بنمايم تا بداند كه تو از جذام ، برى هستى . اكنون بيم مدار كه چنانچه تو او را خواهى ديد ، ترا نيز برو بنمايم . بازرگان‌زاده ، بالاپوش بركند و بدرهء هزار دينار در ميان جامه بگذاشت و با عجوز گفت : دخترك را بياور تا مرا ببيند . عجوز به او گفت : بالاپوش خود را به من بسپار تا از بهر تو نگاه دارم . بازرگان‌زاده ، بالاپوش خويش با بدرهء زر بعجوز داد . عجوز آنها را گرفته ، بر روى چادر و زرينه‌هاى دخترك گذاشته ، از خانه بدرآمد و در بر ايشان ببست و از پى كار خويشتن شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و دوم برآمد\r\nگفت : اى ملك جوان‌بخت ، چون عجوز ، زرينهء دخترك با بالاپوش و زرهاى بازرگان‌زاده بدرآورد ، آنها را در نزد مردى عطار بسپرد و خود بسوى صباغ رفت . او را ديد كه در انتظار عجوز نشسته . چون عجوز را ديد ، به او گفت :\r\nانشاء اللّه خانه ، شما را پسند افتاده . عجوز گفت : ترا خانه آباد باد كه خانهء با بركتى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاست و اكنون من ميروم كه حمال بياورم تا چيزهاى خانهء خود در آنجا نقل كنم .\r\nو ليكن فرزندان من آرزوى چاشت دارند . تو اين دينار از من بگير و از بهر ايشان چاشت مهيا كن و خود نيز با ايشان چاشت همىخور تا من بازگردم . صباغ گفت :\r\nمن دكان بكه سپارم ؟ عجوز گفت : بشاگرد بسپار . آنگاه صباغ ، دكان بشاگرد سپرده ، ظرفى برداشت و از بهر تهيهء چاشت روان گشت . صباغ را كار بدينجا رسيد .\r\nو اما عجوز ، چيزهائى كه بعطار وديعت سپرده بود ، بگرفت و بدكان صباغ درآمد و بشاگرد صباغ گفت : تو از پى استاد رو . من در همين مكان بانتظار شما نشسته‌ام . چون شاگرد از پى استاد برفت ، عجوز ، همهء آنچه در دكان بود ، جمع آورد . ناگاه مردى هيزم‌فروش كه درازگوشى در پيش داشت ، برسيد . عجوز به او گفت : آيا تو صباغ را مىشناسى يا نه ؟ هيزم‌فروش گفت : مىشناسم . عجوز گفت :\r\nآن مسكين ، مفلس گشته و وامى بسيار دارد . پيوسته او را در زندان كنند و من او را خلاص دهم . اكنون قصد من اينست كه بىچيزى او ثابت كنم و همىخواهم كه متاعهاى دكان را بخداوندان آنها برسانم . و از تو ميخواهم كه درازگوش به من دهى تا متاعهاى مردم بر آن بار كنم . و تو اين يك دينار كرايهء درازگوش بستان و پس از رفتن من سنگ بدست گرفته ، آنچه خمره و طغار در دكان هست ، بشكن كه اگر امناى قاضى از بهر تحقيق برآيند ، در دكان چيزى نيابند . هيزم‌فروش گفت : صباغ را بر من بسى احسانست . من بپاداش احسانهاى او اين كار بكنم .\r\nآنگاه عجوز ، متاعهاى دكان گرفته ، بدرازگوش بار كرد و بسوى خانهء خود روان شد .\r\nچون به خانه برسيد ، دختر او گفت : اى مادر ، دلم در نزد تو بود . بازگو كه چه حيلت كرده‌اى ؟ عجوز گفت : به چهار تن چهار حيلت كرده‌ام . زن امير حسن و بازرگان‌زاده و صباغ و هيزم‌فروش را حيلت كرده ، همه چيزهاى ايشان را بدرازگوش هيزم‌فروش بار كرده ، آورده‌ام . زينب گفت : اى مادر ، مگر درين شهر زندگانى نخواهى كرد كه زن امير حسن را غارت كرده‌اى ؟ عجوز گفت : اى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nدختر ، من از هيچ‌كدام باك ندارم مگر از هيزم‌فروش ، كه او مرا مىشناسد . دليله را كار باينجا رسيد .\r\nو اما صباغ ، تهيهء چاشت ديد و بر سر خادم بگذاشت و بر دكان بگذشت .\r\nديد كه هيزم‌فروش ، خمره و طغار همىشكند و در آنجا از متاع مردم ، چيزى بر جاى نمانده . بانگ بر هيزم‌فروش زد . هيزم‌فروش را چون چشم بر وى افتاد ، به او گفت : اى استاد ، الحمد للّه على السلامة . دلم در نزد تو بود . صباغ گفت : مرا چه روى داده كه دل تو در نزد من بود ؟ هيزم‌فروش گفت : تو بىچيز گشته‌اى .\r\nمىخواستند در بىچيزى تو حجتى بنويسند . صباغ گفت : اين سخن با تو كه گفت ؟ هيزم‌فروش گفت : اين سخن از مادر تو شنيدم و او مرا بشكستن خمره‌ها و طغارها بفرمود كه مبادا امناى قاضى در دكان تو چيزى دريابند . صباغ گفت : اى مجنون ، چه ميگوئى ؟ مادر من ديرگاهى است مرده . پس طپانچه بر سر و سينهء خود زد و گفت : اى تلف‌كنندهء مال من و مردم . آنگاه هيزم‌فروش نيز گريستن آغاز كرد و گفت : اى تلف‌كنندهء درازگوش من . پس از آن هيزم‌فروش بصباغ درآويخته كه : درازگوش من بيار . و صباغ برو آويخته ، مشت بر وى زد و به او گفت : عجوز حاضر آور . مردمان بر ايشان گرد آمدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سيم برآمد\r\nگفت : اى ملك جوان‌بخت ، صباغ و هيزم‌فروش به يكديگر بياويختند . مردمان بر ايشان گرد آمدند و حكايت از صباغ بازپرسيدند . هيزم‌فروش گفت : من حكايت از بهر شما حديث كنم . پس ماجرى بر ايشان بيان كرده و گفت : مرا گمان اين بود كه من بصباغ ، خوبى ميكنم . چون او مرا بديد ، طپانچه بر سر و سينهء خود زد و با من گفت : مرا مادر ، ديرگاهى است كه درگذشته . و من نيز درازگوش ازو همىخواهم ، كه درازگوش من بسبب او تلف گشته . مردمان گفتند : اى صباغ ، تو\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاين عجوز را ميشناسى ، از آن‌كه ازو ايمن گشته ، دكان بر وى سپرده‌اى . صباغ گفت : لا و اللّه . من او را نميشناسم و او امروز با پسر و دختر خود نزد من آمد و از من خانه كرايه كرد . يكى از مردمان گفت كه : غرامت درازگوش بعهدهء صباغ است . از آن‌كه هيزم‌فروش اگر نميديد كه صباغ ، دكان بعجوز سپرده ، او نيز درازگوش بوى نمىداد . يكى ديگر گفت : اى صباغ ، چون او در خانهء تو منزل گرفته ، بايد از غرامت درازگوش برائى . پس ايشان بسوى خانهء صباغ روان شدند .\r\nو تتمهء سخن ايشان باز خواهيم گفت .\r\nو اما بازرگانزاده بانتظار آمدن عجوز بايستاد . عجوز نيامد و دختر را نياورد . و اما زن امير حسن بانتظار عجوز بنشست و عجوز بازنگشت . زن برخاست كه به زيارت شيخ ابو الحملات رود . بازرگان‌زاده چون او را بديد ، به او گفت : كجاست مادرت كه مرا آورد تا ترا به من تزويج كند ؟ زن امير حسن جواب داد : مادر من مرده است . تو مگر پسر عجوز و نقيب شيخ ابو الحملات نيستى ؟\r\nبازرگان‌زاده جواب داد : او مادر من نبود . او عجوزى بود حيلت‌گر كه دام بر من نهاده و بالاپوش مرا با هزار دينار برده است . بازرگانزاده با زن گفت : من بالاپوش خود را با هزار دينار از تو همىخواهم . زن جواب داد : من چادر و زرينه‌هاى خود را جز تو از كسى نميخواهم . و ايشان به يكديگر ناسزا مىگفتند كه صباغ به خانه اندر شد و دختر و پسر را در خانه يافت و بايشان گفت : مادر شما كجاست ؟ زن ، تمامت حكايت به او بازگفت و بازرگان‌زاده نيز ماجرا بيان كرد .\r\nآنگاه صباغ فرياد برآورد و گفت : اى طلب‌كنندهء مال من و مال مردم . و هيزم‌فروش بانگ بر صباغ زد كه : درازگوش من بازپس ده . صباغ جواب داد :\r\nاين عجوز حيلت‌گرى بوده است . اكنون از خانه بدرآئيد تا در ببندم . بازرگانزاده به او گفت : بر تو عيب است كه ما با جامه بخانهء تو درآئيم و برهنه از آنجا بدر شويم . آنگاه صباغ ، جامه بر وى بپوشانيد و چادرى بزن امير حسن پوشانيده ، او را بخانهء خويش فرستاد . و او را بعد از آمدن شوهر او حكايتى است كه باز خواهيم گفت .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو اما صباغ ، در خانه فروبست و با بازرگانزاده گفت : بيا تا بجستجوى عجوز رويم . پس صباغ و بازرگانزاده و هيزم‌فروش شكايت بوالى بردند . والى بايشان گفت : عجوز در شهر بسيار است و شما او را پديد آوريد تا من مال شما از او بگيرم . آنگاه ايشان بجستجوى عجوز روان شدند . و اما عجوز با دختر\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nخود ، زينب گفت : همىخواهم كه حيلتى ديگر آغاز كنم . زينب جواب داد : اى مادر ، بر تو بيم دارم . دليلهء محتاله جواب داد : از آب و آتش بر من باكى نيست .\r\nآنگاه برخاسته ، جامهء كنيزكان در پوشيد و به قصد حيلت از خانه بيرون شد . و همىرفت تا به محلى رسيد كه رفته و آب زده بودند و آواز دف و تغنى از خانه بلند بود . كنيزكى را ديد كه پسرى بر دوش گرفته كه آن پسر ، جامه‌هاى زرين در بر و تاجى مكلل با در و گوهر بر سر دارد و طوقى زرين و مرصع از گردن آويخته است . و آن خانه ، خانهء شاه‌بندر بازرگانان و آن پسر ، پسر او بوده است . و او دخترى داشته است كه آن روز ، عيش دختر برپا كرده بودند و جمعى از زنان مغنيان در نزد مادر دختر بودند . هروقت كه مادر دختر بيرون مىرفت و درون ميآمد ، آن كودك بر وى همىآويخت . بدان سبب كودك را بكنيزك سپرده بودند كه او را مشغول كند تا مجلس تمام شود . چون عجوزك دليله نام ، آن كودك را بر دوش كنيزك بديد ، با كنيزك گفت : امروز در نزد خاتون چه عيش برپا است ؟ كنيزك گفت : خاتون امروز بعيش دختر خويش مشغول است . و در نزد او مهمانان و مغنيان هستند . دليله با خود گفت : حيلتى به ازين نيست كه كودك از اين كنيزك بگيرم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nچون شب هفتصد و چهارم برآمد\r\nگفت : اى ملك جوان‌بخت ، آنگاه دليله از جيب خود ، برقه‌هاى زرد كه بدينار همىمانستند ، بدرآورد و بكنيزك گفت : اين دينارها بگير و بنزد خاتون شو و به او بگو : ام الخير ، ترا سلام مىرساند و ميگويد فردا با دختران خود در بزم عيش حاضر خواهم بود . كنيزك به او گفت : اى مادر ، اگر اين كودك را بدرون برم و مادر خود را ببيند ، به دو بياويزد . دليله گفت : كودك به من سپار . كنيزك ، برقه بگرفت و كودك بدليله داده ، به خانه اندر شد . و اما عجوز ، كودك را برداشته ، بكوچهء ديگر رفت و زرينه‌هاى او را بدرآورده و با خود گفت : اى دليله ، حيلت آنست كه اين كودك را گرو گذاشته ، هزار دينار بگيرى . پس آن كودك را ببازار گوهرفروشان برد . زرگرى را ديد قفسى پر از زرينه‌ها در پيش دارد . با خود گفت : به از آن نيست كه با اين زرگر ، حيلت كنم و ازو زرينه‌ها گرفته ، اين كودك در نزد او بگذارم . چون زرگر ، عجوز را بديد و كودك در آغوش او يافت ، كودك را بشناخت كه پسر شاه‌بندر بازرگانانست . ترسيد كه مبادا او از همسايگان ، چيزى شرى كند . پس روى بعجوز كرده ، گفت : اى خاتون ، چه ميخواهى ؟ عجوز گفت :\r\nتو استاد عذره زرگر هستى ؟ زرگر گفت : آرى . عجوز گفت : خواهر اين كودك ، دختر شاه‌بندر ، نامزد بود و امروز عيش برپاست و بزرينه‌هاى مرصع محتاجند . تو از براى من يك جفت دستبند و عقدى و گردن‌بند و خاتمى گران‌قيمت بياور .\r\nپس عجوز ، هزار دينار زرينه از او بگرفت و به او گفت : بايد من اينها بخاتون بنمايم . هركدام بپسندد ، قيمت او از بهر تو باز آورم . تو اين كودك گرفته ، نگاه دار . زرگر چنان كرد .\r\nپس عجوز ، زرينها گرفته ، بخانهء خود روان شد . دختر او زينب گفت : اى مادر ، چه حيلت كردى ؟ عجوز گفت : پسر شاه‌بندر را گرفته ، برهنه كردم . و هزار دينار زرينه گرفته ، او را رهن گذاشتم . زينب به او گفت : اى مادر ، ديگر درين شهر\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nراه نتوانى رفت .\r\nو اما كنيزك شاه‌بندر چون نزد خاتون شد ، گفت : اى خاتون ، ام الخير ، ترا سلام مىرساند و فردا با دختران خود در بزم عيش حاضر خواهند بود . خاتون گفت : اى كنيزك ، كودك در كجاست ؟ كنيز گفت : او را در نزد ام الخير بگذاشتم كه مبادا بر تو بياويزد و ام الخير ، دينارى چند از بهر مغنيان ، شباش فرستاده . چون دينار بمغنيان داد ، ديدند كه برقه‌ايست سيمين . آن‌گاه خاتون به او گفت : اى پليدك ، بيرون شو و كودك را درياب . كنيزك بيرون رفته ، از عجوز و كودك اثرى نيافت . فرياد برآورد و بر زمين افتاد . عيش ايشان باندوه بدل شد . در آن هنگام ، شاه‌بندر بازآمد و از ماجرى آگاه شد . غمين و محزون در جستجوى پسر از خانه بدر شد و جستجو هميكرد تا اينكه پسر را در دكان زرگر ، برهنه يافت .\r\nگفت : اى عذره ، اين فرزند منست . زرگر گفت : آرى . فرزند تست . آنگاه شاه‌بندر ، كودك را برداشت و از غايت فرحناكى ، از جامهء او نپرسيد . و لكن زرگر ديد كه شاه‌بندر ، پسر خود را همىخواهد ببرد . بر وى پناه بجست . شاه‌بندر گفت :\r\nاى زرگر ، ترا چه روى داده ؟ زرگر گفت : عجوزى از من هزار دينار زرينه از بهر دختر تو گرفته ، اين پسر در نزد من گروگان گذاشته و اگر پسر نميبود ، هرگز بعجوز چيز نميدادم . شاه‌بندر گفت : دختر من حاجت بزرينه ندارد . جامه‌هاى پس من بازپس ده . زرگر فرياد زد و گفت : اى مسلمانان ، مرا دريابيد . و ايشان بكشاكش اندر بودند كه هيزم‌فروش و صباغ و بازرگان‌زاده كه در جستجوى عجوز ميگرديدند ، برسيدند و سبب منازعت بازرگان و زرگر بازپرسيدند . ايشان حكايت فروخواندند . صباغ و ياران او گفتند : اين عجوز حيلت‌گريست كه پيش از شما دام بر ما نهاده . پس حكايتهاى خويشتن بزرگر و بازرگان حديث كردند .\r\nشاه‌بندر گفت : اكنون كه من پسر يافته‌ام ، از جامهء او درگذشتم . اگر عجوز را پديد آورم ، جامه‌ها بازپس خواهم گرفت . پس شاه‌بندر ، پسر بسوى مادر برد .\r\nمادرش از سلامت فرزند شادان گشت . و اما زرگر از آن سه تن پرسيد كه : شما بكجا خواهيد رفت ؟ گفتند : ما بجستجوى عجوز روانيم . زرگر گفت : من او را\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nمىشناسم . آنگاه زرگر بايشان گفت : اگر همه باهم برويم ، او را نتوانيم يافت .\r\nبهتر اينست كه هر يكى براهى رويم و در دكان حاجى مسعود دلال مغربى جمع آئيم . پس هر يكى براهى شدند .\r\nو عجوز از بهر حيلتى ديگر بيرون آمده بود . هيزم‌فروش او را بشناخت و بر وى بياويخت . عجوز گفت : چه ميخواهى ؟ هيزم‌فروش گفت : درازگوش خود همىخواهم . عجوز گفت : درازگوش ترا بدلاك مغربى سپرده‌ام . تو در همين مكان بايست تا من نزد او رفته ، به او بگويم كه درازگوش تو بازپس دهد .\r\nهيزم‌فروش در همان مكان بايستاد و عجوز نزد مغربى رفته و بگريست . دلاك مغربى گفت : گريستنت از بهر چيست ؟ عجوز گفت : اى استاد ، اين پسر منست كه ايستاده . او را عقل ، فاسد گشته . چون برميخيزد ، ميگويد كه درازگوش من بيار و اگر مينشيند ، ميگويد درازگوش من بيار . طبيبى به من گفته است كه عقل او فاسد گشته ، علاج او اينست كه دو دندان او را بكشند و بر دو جبين او داغ بنهند . تو اين يك دينار بگير و او را نزد خود بخوان و به او بگو درازگوش تو نزد من است .\r\nمغربى گفت : به خدا سوگند من اكنون درازگوش او را در كف او بنهم . و آن دلاك ، دو خدمتكار تنومند داشت . بيكى از ايشان بگفت : برو و دو مسمار آهنين در آتش سرخ كن . دلاك ، خود ، هيزم‌فروش را ندا در داد و به او گفت : اى مسكين ، درازگوش تو در نزد منست . بيا تا او را به تو رد كنم .\r\nچون هيزم‌فروش پيش آمد ، دلاك مغربى او را گرفته ، بسردابهء تاريك برد و مشتى بر وى زده ، او را بينداخت . آنگاه دست و پاى او را ببستند . دلاك مغربى ، دو دندان او را بكشيد و داغ بر دو جبين او بنهاد . پس از آن او را رها كرد . هيزم‌فروش گفت : اى مغربى ، اين كار با من از بهر چه كردى ؟ مغربى گفت :\r\nمادر تو با من گفت كه عقل تو فاسد گشته ، هروقت كه برمىخيزى ، درازگوش خود همىخواهى و هروقت كه مىنشينى ، درازگوش خود همىخواهى . اين درازگوش تو بود كه در كف تو بنهادم . هيزم‌فروش به او گفت : اين ستم كه با من كردى ، به زودى خداى تعالى ترا پاداش خواهد داد . مغربى گفت : من بگفتهء مادر\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nتو اين كار كردم . و آنچه عجوز گفته بود ، با هيزم‌فروش بازگفت . هيزم‌فروش گفت : خداى تعالى انتقام از آن عجوز بكشد . آنگاه هيزم‌فروش و دلاك مغربى با يكديگر درآويختند . وقتى كه مغربى بسوى دكان خود بازگشت ، در دكان خود چيزى برجاى نيافت . زيرا كه عجوز ، مغربى را بهيزم‌فروش مشغول كرد . آنچه در دكان او بود ، همه را برده بود . چون مغربى دكهء خود را خالى يافت ، بهيزم فروش درآويخت و به او گفت : مادر خود را حاضر كن . هيزم‌فروش گفت : او مادر من نيست . حيلت گريست كه دام بمردمان نهاده ، درازگوش مرا نيز برده است .\r\nايشان درين گفتگو بودند كه صباغ و زرگر و بازرگان‌زاده برسيدند . مغربى را ديدند كه بهيزم‌فروش درآويخته و هيزم‌فروش را جبينها داغ گشته . بايشان گفتند : اين چه حالتست ؟ هيزم‌فروش ، حكايت خود بايشان بازگفت و مغربى نيز قصه بر ايشان فروخواند . ايشان گفتند : اين عجوز حيلت‌گرى است كه ما را در دام افكنده . پس حكايت خويشتن با مغربى بازگفتند . مغربى ، دكان فروبست و با ايشان بسوى خانهء والى رفت . با والى گفتند : ما غرامت مال خود را از تو مىخواهيم . والى گفت : در شهر ، عجوز كان بسيارند . آيا كسى هست كه عجوز بشناسد ؟ هيزم‌فروش گفت : من او را ميشناسم . و لكن ده تن از خادمان خود به من ده . پس هيزم‌فروش با ده تن از خادمان والى بدرآمد . و ياران هيزم‌فروش نيز از پى ايشان روان بودند و در جستجوى عجوز همىگشتند كه ناگاه عجوز پديد شد .\r\nهيزم‌فروش با خادمان والى ، عجوز را گرفته ، بسوى والى بردند و در پاى ديوار والى بداشتند كه تا والى بدر آيد . آنگاه خادمان والى را بسبب رنجى كه برده بودند ، خواب درربود و عجوز نيز خود را بخواب زد . هيزم‌فروش نيز با ياران خود بخفتند . عجوز چون همه را خفته يافت ، برخاسته ، نزد زن والى رفت . دست او ببوسيد و به او گفت : والى كجاست ؟ زن جواب داد : والى خفته است . از او چه ميخواهى ؟ عجوز گفت : شوهر من بنده‌فروش است . پنج تن از مملوكان به من داد كه من ايشان را بفروشم و خود به سفر رفت . چون والى ، مرا ديده ، آن بندگان از من بهزار دينار بخريد و دويست دينار نيز اجرت من قرار داد و با من گفت ايشان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nرا بسوى خانهء من بياور اينك ايشان را آورده‌ام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجم برآمد\r\nگفت : اى ملك جوان‌بخت ، عجوز از راه حيلت با زن والى آن سخنان ، بگفت .\r\nاتفاقا والى هزار دينار زر بزن خود سپرده ، گفته بود كه به اين زرها بنده شرى خواهم كرد . چون زن والى از عجوز اين سخنى بشنيد ، چنان دانست كه سخن شوهر راست بوده است . آنگاه از عجوز پرسيد كه : مملوكان كجاست ؟ عجوز جواب داد : در پاى همين قصرى كه تو نشسته‌اى ، خفته‌اند . زن والى سر از منظر بيرون برده ، مغربى و هيزم‌فروش و بازرگانزاده و صباغ و زرگر را بديد . با خود گفت كه : اين بندگان ، هر يكى هزار دينار بيشتر ارزش دارند . درحال ، صندوق بگشود و آن هزار دينار كه والى سپرده بود ، بعجوز داد و به او گفت : برو . چون والى بيدار شود ، دويست دينار ترا نيز از وى بستانم . عجوز گفت : اى خاتون ، از آن دويست دينار ، يكصد دينار بكنيزكان بخش كن و يكصد دينار ديگر را خود نگاه دار تا من بازآيم . پس از آن گفت : اى خاتون ، مرا از در خلوت بيرون كن .\r\nزن والى گفت او را از در خلوت بيرون كردند . بسوى دختر خود بشتافت . دختر با وى گفت : اى مادر ، چكار كردى ؟ جواب داد : حيلتى به كار برده ، هزار دينار از زن والى بگرفتم و هيزم‌فروش و زرگر و صباغ و بازرگانزاده و دلاك را بوى بفروختم . و لكن اى دختر ، جز هيزم‌فروش از هيچ‌كس باكى ندارم ، كه او مرا ميشناسد . دخترش گفت : اى مادر ، بنشين . اين‌كه كرده‌اى بس است . فما كل مرّة تسلم الجرة . يعنى : كوزه پيوسته از آب سالم درنيايد . ايشان را كار بدينجا رسيد .\r\nو اما والى چون از خواب بيدار شد ، زن والى به او گفت : اين پنج مملوك كه از عجوز شرى كرده‌اى ، به تو مبارك باد . والى پرسيد : كدام مملوك را\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخريده‌ام ؟ زن والى جواب داد : چرا از من پوشيده ميدارى ؟ اگر خدا بخواهد ، همهء ايشان چون تو خداوند منصب خواهند بود . والى گفت : بجان خودم سوگند كه مملوك نخريده‌ام . اين سخن با تو كه گفته ؟ زن جواب داد : عجوز دلاله كه قيمت بندگان با او بريده و وعده كرده بودى كه هزار دينار قيمت بندگان بدهى و دويست دينار اجرت بر وى عطا كنى . والى پرسيد : مگر تو چيزى به او داده‌اى ؟\r\nجواب داد : آرى . هزار دينار كه به من سپرده بودى ، بدادم و به چشم خويش مملوكان را ديدم . درحال ، والى از قصر بيرون شد . زرگر و هيزم‌فروش و صباغ و بازرگانزاده و مغربى را بديد . از خادمان پرسيد : آن پنج تن بندگان كه ما از عجوز خريده‌ايم ، كجا هستند ؟ خادمان گفتند : جز اين پنج تن كه عجوز را گرفته بودند ، كس در اينجا نديده‌ايم . و آن عجوز پس از آن‌كه ما خفته بوديم ، بحرمسراى رفته . والى گفت : به خدا سوگند نيرنگ بزرگ اينست كه با من باخته است . آن پنج تن گفتند : ما چيزهاى خود را جز تو از كسى نمىخواهيم . والى گفت : عجوز ، شما را بهزار دينار به من فروخته است . ايشان گفتند : ايها الوالى ، ما آزاد هستيم . بيع و شرى ما در شرع ، جايز نيست . اكنون بيا كه ما با تو بسوى خليفه شويم . والى جواب داد : راه خانهء من بعجوز ، جز شما كس نشان نداد . من شما را بهزار دينار بفروشم .\r\nو ايشان در گفتگو بودند كه امير حسن شر الطريق بازگشت و زن خود را غارت شده يافت و زن امير ، حكايت به او بازگفت . امير حسن گفت : خصم من جز والى ، ديگرى نيست . درحال ، برخاسته ، بسوى والى روان گشت . چون چشمش بوالى بيفتاد ، به او گفت : توئى كه عجوزكان آموخته‌اى كه در خانه‌هاى شهر بگردند و مردمان را در دام افكنده ، مال ايشان بگيرند . بدان كه من زرينه‌هاى زن خود را جز تو از كسى نخواهم گرفت . پس از آن روى بر آن پنج تن كرده ، بايشان گفت : حديث شما چيست ؟ ايشان تمامت ماجرى حكايت كردند . امير حسن بايشان گفت : شما مظلوم هستيد . روى بوالى كرده ، به او گفت : اين مظلومان از بهر چه گرفته‌اى ؟ والى گفت : عجوز را بخانهء من جز اين پنج تن ، كس دلالت\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nنكرده . ايشان بامير حسن گفتند : اى امير ، در اين دعوى ، تو وكيل ما هستى . آنگاه والى بامير حسن گفت : همهء مال را من ضامنم . و لكن بازگوئيد كه كدام يك از شما عجوز را ميشناسد ؟ همگى گفتند كه : ما او را ميشناسيم . والى ده تن از خادمان بايشان بداد . هيزم‌فروش بخادمان گفت : شما بر اثر من بيائيد كه من او را از چشمهاى كبود او همىشناسم .\r\nپس ايشان روان گشتند و بنخستين محلتى كه قدم گذاشتند ، عجوز را در آنجا يافتند . او را بگرفتند و بسوى خانهء والى بردند . چون والى او را بديد ، مال مردم ازو بخواست . عجوز گفت : من هيچكس را نديده‌ام و مال از كسى نبرده‌ام .\r\nوالى بزندانبان گفت كه : او را بزندان بر تا فردا شود . زندانبان گفت : من او را در زندان نبرم كه با من نيز حيلتى خواهد كرد . درحال ، والى سوار گشته ، عجوز را با آن جماعت برداشت و بكنار دجله روان شد و بسياف گفت كه عجوز را از گيسوان او بر دار كند . سياف ، او را بر دار كرده و ده تن پاسبانان برو بگماشت .\r\nآنگاه والى بخانهء خود بازگشت .\r\nچون شب برآمد ، خواب بر پاسبانان چيره شد . از اتفاقات ، مردى بدوى از كسى شنيد كه با رفيق خود گفت : كجا بودى ؟ آن مرد گفت : در بغداد بودم و در آنجا زلوبيا و عسل خوردم . بدوى چون مقالت ايشان بشنيد ، با خود گفت : ناچار بايد ببغداد روم و زلوبيا و عسل خورم . و آن بدوى در تمامت عمر ببغداد نرفته و زلوبيا و عسل نخورده بود . در حال باسب خود سوار گشت و بسوى بغداد روان شد و با خود هميگفت كه : خوردن زلوبيا بسيار خوبست و من عهد كرده‌ام كه جز زلوبيا و عسل نخورم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و ششم برآمد\r\nگفت : اى ملك جوان‌بخت ، بدوى اين سخنان همىگفت و همىرفت تا بپاى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nدار برسيد . دليلهء محتاله ، مقالات او را بشنيد . دانست كه او عربيست بيابانى كه نه بغداد را ديده و نه زلوبيا خورده . بانگ بر وى زد كه : يا شيخ العرب ، من در پناه توام . بدوى به او گفت : خداى تعالى ترا پناه دهد . بگو كه تو كيستى و سبب دار شدن تو چيست ؟ دليله گفت : مرا خصمى هست كه زلوبيا همىپزد . من از دكان\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاو ميگذشتم . در آن حال ، آب دهن بينداختم . آب دهانم بديگ زلوبيا درافتاد .\r\nآن مرد شكايت به حاكم برد . حاكم فرمود كه مرا بر دار كنند و گفت اگر ده رطل زلوبيا و عسل خورم ، مرا رها كنند و اگر نخورم ، بر دار آويخته ، بگذارند تا بميرم .\r\nو مرا از حلوا نفرتى است تمام . نميدانم كه عاقبت كار من چون خواهد شد .\r\nبدوى گفت : من از قبيلهء خود بيرون نيامده‌ام مگر اينكه زلوبيا و عسل بخورم . تو بيم مدار كه من بجاى تو زلوبيا و عسل خواهم خورد . دليله گفت : زلوبيا و عسل ، كس نتواند خورد مگر اينكه بجاى من آويخته باشد . پس حيلت عجوز در وى بگرفت . درحال ، بدوى او را گرفته ، خويشتن در جاى او بياويخت .\r\nو عجوز ، جامه‌هاى او را پوشيده ، دستار وى بر سر نهاد و اسب او را سوار گشته ، بنزد دختر خود بازگشت . دخترش به او گفت : اين چه حالت است ؟ مادرش تمامت حكايت به او بيان كرد . او را كار بدينجا برسيد .\r\nو اما پاسبانان چون از خواب بيدار شدند ، ديدند كه آفتاب برآمده . يكى از ايشان چشم بگشود و گفت : يا دليله . بدوى او را جواب داد و گفت : به خدا سوگند من بليله نخواهم خورد . آيا زلوبيا و عسل آورده‌ايد يا نه ؟ پاسبانان ديدند كه مردى است بدوى . گفتند : اى بدوى ، دليله كجاست و او را كه از دار رها كرد ؟\r\nگفت : من او را از دار گشودم . نفس او بزلوبيا و عسل مايل نبود . پاسبانان دانستند كه بدوى او را نشناخته و او بدوى را در دام افكنده است . و با يكديگر ميگفتند كه : آيا ما بگريزيم و يا بنشينيم ؟ و درين سخن بودند كه والى با جماعتى حاضر آمدند . آنگاه والى بخادمان گفت : برخيزيد دليله را بياوريد . بدوى گفت : من بليله نخواهم خورد . آيا زلوبيا و عسل آورده‌ايد يا نه ؟ والى چشم بر دار كرده ، بدوى را در جاى عجوز ديد . خادمان را فرمود كه : اين كيست ؟ پاسبانان ، امان خواستند و حكايت با والى بيان كردند . والى گفت : شما در امان هستيد . كه اين عجوز بسى حيلت‌گر است . بدوى را از دار بگشودند . بدوى بوالى درآويخت و گفت : اسب و جامه و دستار من بازپس ده . والى ، حكايت از او پرسيد . بدوى قصه بر وى فروخواند . والى را عجب آمد و به او گفت : تو چرا عجوز از دار بگشودى ؟ بدوى\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nجواب داد . من ندانستم كه آن عجوز ، مكاره حيلت‌گر است . آنگاه جماعتى كه عجوز با ايشان حيله كرده بود ، بوالى درآويخته ، به او گفتند كه : عجوز بدست تو سپرده بوديم . در ميان ما و شما اكنون حكم از خليفه بايد .\r\nو حسن شر الطريق در ديوان بانتظار والى نشسته بود كه والى و بدوى با آن پنج تن درآمدند و از خليفه ، داورى خواستند . خليفه گفت : شما را كه ستم كرده ؟\r\nهر يكى از ايشان ماجراى خود بخليفه بيان كرد . والى گفت : ايها الخليفه ، او مرا در دام افكنده و اين پنج تن را كه از جملهء آزادگانند ، به من فروخته و هزار دينار از من گرفته است . خليفه گفت : هرچه از شما برده‌اند ، من ضامنم . و بوالى گفت :\r\nبايد عجوز را پديد آورى . درحال ، والى شمشير از ميان بگشود و گفت : من پس از آن‌كه او را بر دار كرده‌ام و او با بدوى اين‌گونه حيلت باخت ، من او را نتوانم پديد آورد . خليفه گفت : من او را جز تو از كه بخواهم ؟ والى گفت : او را از احمد دنف بخواه كه در هر ماهى از خليفه هزار دينار ميگيرد و چهل و يك تن عيار در زير حكم دارد كه از بهر هر يكى از ايشان در هر ماهى صد دينار مقرر است . آنگاه خليفه امر كرد احمد دنف حاضر آمد . خليفه فرمود : عجوز را از تو همىخواهم . احمد دنف ، پديد آوردن عجوز را بذمت گرفت . خليفه ، بدوى را با آن پنج تن در نزد خود نگاه داشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتم برآمد\r\nگفت : اى ملك جوان‌بخت ، احمد دنف چون حاضر آوردن عجوز بذمت گرفت ، از نزد خليفه بيرون شد و تابعان او و حسن شومان بر وى گرد آمدند . احمد ، ماجرى بديشان بگفت و بايشان فرمود : در اين شهر ، عجوز بسيار است . ما اين عجوز چگونه پديد آوريم ؟ يكى از زيردستان احمد كه على كتف الجمل نام داشت ، باحمد دنف گفت : تو از بهر چه با حسن شومان مشورت ميكنى ؟ حسن\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nشومان گفت : اى على ، چگونه مرا حقير ميشمرى ؟ بنام بزرگ خدا سوگند كه من درين كار با شما موافقت نكنم . اين بگفت و خشمگين برخاست . احمد دنف روى بزيردستان كرده ، گفت : هر ده تن از شما بكوئى رفته ، دليله را جستجو كنيد .\r\nآنگاه على كتف الجمل با ده تن برفتند و پيش از آن‌كه پراكنده شوند ، با يكديگر گفتند كه : در فلان محلت در يك جا جمع آئيم . پس در شهر شايع شد كه احمد ، پديد آوردن دليلهء محتاله را بذمت گرفته .\r\nآنگاه زينب با مادر خود گفت : اى مادر ، اگر حيلت‌گر و عيارى ، بايد حيلتى باحمد دنف ببازى . دليله گفت : اى دختر ، من جز از حسن شومان از كسى نميترسم . زينب گفت : بگيسوان خودم سوگند كه جامه‌هاى چهل و يك تن عيار از بهر تو حاضر آورم . درحال ، برخاسته ، جامهء فاخر بپوشيد و نقابى بر رخ بياويخت و بنزد عطارى شد كه آن عطار داراى خانه‌اى بود دو درى . يك دينار به آن عطار داده ، به او گفت : خانهء خود را يك امروز به من كرايه ده . عطار ، كليدهاى خانه به دو سپرد . زينب بخانهء خويش بازگشته ، فرشها بدرازگوش هيزم‌فروش نهاد و بدان خانه بياورد و فروش در خانه گسترده ، سفرهء طعام و شربت بنهاد و خود ، روگشاده بر در بايستاد . كه ناگاه على كتف الجمل با تابعان خود برسيدند . زينب پيش رفته ، زمين ببوسيد . على كتف الجمل ديد دختركيست خوبروى . مهرش برو بجنبيد و به او گفت : چه ميخواهى ؟ زينب گفت : تو احمد دنف هستى ؟ على گفت :\r\nنه . من از زيردستان اويم و نام من على كتف الجمل است . زينب گفت : بكجا ميرويد ؟ على گفت : از بهر عجوز حيلت‌گر كه مال مردم برده ، همىگرديم . تو بگو كه كيستى و از بهر چه درين مكان ايستادهء ؟ زينب گفت : پدر من در موصل بود . چون او بمرد ، مالى بسيار بميراث گذاشت . من بدين شهر آمدم و از مردم پرسيدم : كيست كه درين شهر ، مرا حمايت تواند كرد ؟ گفتند : جز احمد دنف ، كس ترا حمايت نتواند كرد . على گفت : زيردستان او نيز ترا حمايت توانند كرد .\r\nپس زينب بايشان گفت : پاس خاطر من لقمهء نان بخوريد و جرعهء آب بنوشيد .\r\nايشان دعوت زينب را اجابت كردند و به خانه اندر شده ، خوردنى بخوردند و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nشربت بنوشيدند . زينب بنگ در پيالهء شربت كرده ، ايشان را بى خود كرد و بالاپوش ايشان بركند و با ساير زيردستان احمد نيز بدانسان كرد . تا اينكه دور باحمد دنف رسيد كه او دليله را جستجو كرده ، نيافته و از تابعان خود نيز كسى را نديده بود . چون بنزد دخترك رسيد ، زينب پيش رفته ، زمين ببوسيد . او را مهر بزينب بجنبيد . زينب به او گفت : تو كيستى ؟ گفت : من احمد دنفم . تو بازگو كه كيستى ؟ زينب گفت : من غريبى هستم از موصل . پدر من بمرد و مالى بسيار بميراث گذاشت . من از بيم دزدان بدين شهر آمدم و اكنون قصد من اينست كه در پناه تو باشم . احمد دنف به او گفت : رعايت تو بر ما لازم است . زينب گفت :\r\nخاطر من بدست آورده و لقمهء از طعام من بخور . احمد دنف به خانه اندر شد .\r\nطعام خورده و شربت بنوشيد و دخترك ، او را مدهوش ساخته ، بالاپوش او بگرفت . و همهء آنها را باسب بدوى و درازگوش هيزم‌فروش بار كرده ، على كتف الجمل را به هوش آورد و خود روان گشت . چون على به خود آمد ، خويشتن را غارت شده ديد و احمد دنف و تابعان او را بى خود يافت . ايشان را به خود آورد .\r\nچون ايشان خويشتن را غارت شده ديدند ، احمد دنف گفت : اى جوانان ، اين چه حالتست ؟ ما از بهر عجوز ميگشتيم كه او را بدست آوريم . اينك اين پليدك بما حيلت كرده و ما را در دام افكنده است . اى كاش حسن شومان در ميان ما مىبود . اكنون بايد در اين مكان صبر كنيم تا ظلمت شب درآيد و ما بسوى منزل توانيم رفت . ايشان را كار بدينجا رسيد .\r\nو اما حسن شومان هنگام شام به خانه بازآمده ، ياران خود را در خانه نيافت و از دربان خود جويان بود كه ناگاه ايشان درآمدند . حسن بايشان گفت :\r\n هركه بىمشورت كند تدبير * غالبش بر هدف نيايد تير\r\nبيخ بىمشورت كه بنشانى * ندهد بر جز از پشيمانى \r\nپس از آن بايشان گفت : شما را كه غارت كرده ؟ گفتند : ما پديد آوردن عجوز را بذمت گرفتيم . دختركى ما را غارت كرد . حسن شومان گفت : خوب كرد\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nآن‌كه با شما اين كار كرد . ايشان گفتند : اى حسن ، مگر تو او را مىشناسى ؟\r\nحسن گفت : او و عجوز ، هردو را ميشناسم . ايشان بحسن گفتند : خليفه را چه جواب گوئيم ؟ شومان گفت : اى دنف ، تو در پيش خليفه به عجز اعتراف كن و به او بگو كه من عجوز را نميشناسم . تو حسن شومان را بر اين كار بگمار . پس آن شب را بخفتند .\r\nبامدادان بديوان خليفه برآمدند و زمين بوسه دادند . خليفه گفت : اى احمد ، عجوز كجاست ؟ درحال ، احمد شمشير از ميان بگشود و گفت : من عجوز را نمىشناسم . تو حسن شومان را بر اين كار بگمار . كه او عجوز و دختر او همىشناسد . و لكن عجوزى كه اين حيلت‌ها كرده ، از بهر طمع مال نيست و او را قصد اين بوده است كه عيارى خود و دختر خود را بخليفه آشكار كند تا اينكه خليفه ، شغل شوهر او بوى سپارد . پس شومان ، آوردن عجوز را ضامن گشته ، از كشتن او شفاعت كرد . خليفه گفت : بروح پدران پاكم سوگند كه اگر آن عجوز ، چيزهاى مردم بازپس دهد ، او در امانست و شفاعت حسن را بپذيرم . آنگاه خليفه ، دستارچهء امان بحسن شومان بداد . 40 حسن شومان بسوى خانهء دليله روان گشت و بانگ بر دليله زد . دختر دليله جواب داد . حسن پرسيد : مادرت كجاست ؟ بگو كه چيزهاى مردم بازآورد و با من در دستگاه خليفه حاضر آيد .\r\nكه از بهر او دستارچهء امان آورده‌ام . اگر بخواهد بدر نيايد ، جز خويشتن كسى را ملامت نكند . درحال ، دليله بيرون آمد و چيزهاى مردم را بدرازگوش هيزم‌فروش و اسب بدوى بار كرد . حسن شومان به او گفت : چيزى كه در نزد تو باقى ماند ، جامه‌هاى احمد دنف و زيردستان اوست . عجوز گفت : بنام بزرگ خدا سوگند كه من ايشان را غارت نكرده‌ام . حسن گفت : راست ميگوئى . اين حيلت‌ها از دختر تو زينب است .\r\nپس حسن با دليله بسوى خليفه روان شدند . حسن پيش رفته ، چيزهاى مردم را در پيشگاه خليفه حاضر كرد . چون خليفه آنها را بديد ، فرمود كه عجوز را در زندان ، مخلد دارند . دليله گفت : اى شومان ، من در پناه توام . حسن شومان\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nآستان خليفه ببوسيد و گفت : اى خليفه ، تو او را امان داده‌اى . بر وى ببخشاى .\r\nخليفه گفت : او را به تو بخشيدم . آنگاه خليفه روى بعجوز كرده ، نام او بپرسيد .\r\nعجوز گفت : نام من دليله است . خليفه گفت : تو محتاله‌اى . بدين سبب دليلهء محتاله ، لقب او گشت . پس از آن خليفه پرسيد : اين كارها از بهر چه كردى ؟\r\nدليله جواب داد : اى خليفه ، من از اين حيلتها قصد طمع نداشتم . و لكن چون حيلتهاى احمد دنف و حسن شومان را شنيدم ، خواستم كه هنر خويش آشكار كنم و حيلت‌گرى خود ظاهر سازم . در آن هنگام ، هيزم‌فروش برخاسته ، دادخواهى كرد و با دليله گفت : گرفتن درازگوش من بس نبوده كه دلاك مغربى را بر من گماشتى كه دندانهاى من بدرآورد و جبينهاى من داغ كرد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هشتم برآمد\r\nگفت : اى ملك جوان‌بخت ، چون هيزم‌فروش دادخواهى كرد و ستمى كه بر وى رفته بود ، بازگفت ، خليفه يكصد دينار زر ، ديت دندانها به او عطا كرد و يكصد دينار ديگر بصباغ داد كه خمره و طغار گرفته ، دكه معمور سازد . ايشان خليفه را دعا كرده ، بازگشتند . و بدوى جامه‌هاى خود گرفته ، بر اسب سوار شد و گفت : زن بر من حرام باشد اگر پس از اين ببغداد آيم و زلوبيا و عسل بخورم .\r\nآنگاه خليفه با دليله گفت : از من تمنائى بكن . دليله گفت : ايها الخليفه ، پدر من كبوتران نامه‌بر تربيت ميداد و شوهر من در بغداد ، سرهنگ بود . تمناى من اينست كه جاى پدر به من دهى و جاى شوهر ، دختر من بگمارى . خليفه ، تمناى ايشان بجاى آورد . پس از آن دليله با خليفه گفت : تمناى ديگر اينست كه دربانى كاروانسرا به من بسپارى . و خليفه ، كاروانسرائى سه در ساخته بود كه بازرگانان در آنجا مىنشستند و چهل تن غلامان و چهل تن سگ شيرگير بپاسبانى آنجا گماشته بودند . و خليفه ، آن سگان را از مملكت سليمانيه آورده بود و آن سگان ،\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nطوقهاى زرين داشتند . و در آن كاروانسرا غلامكى بود طباخ كه از بهر پاسبانان و سگان ، طعام مىپخت . خليفه گفت : اى دليله ، ضمانت كاروانسرا بخويشتن بنويس كه اگر چيزى از آنجا تلف شود ، تو از عهده بدرآئى . دليله گفت : آرى چنين كنم . و لكن دخترم را در قصرى كه در كاروانسراست ، جاى ده كه در آنجا كبوتران تربيت كند . خليفه تمناى او بجاآورد . و عجوز ، دختر خود ، زينب را در قصر جاى داد و چهل كبوتر نامه‌بر بر وى سپرد . و اما زينب ، جامه‌هاى چهل عيار با جامه‌هاى احمد دنف در قصر بنزد خود برد . و خليفه ، دليلهء محتاله را به آن چهل تن پاسبانان ، رئيس كرد و ايشان را بفرمانبردارى او بفرمود .\r\nو دليله در دالان كاروانسرا مكانى از براى خود ترتيب داد . در آنجا بنشست و همه روزه بديوان خليفه حاضر ميشد و هنگام غروب بازميگشت و چهل تن غلامان بحراست كاروانسرا ميگماشت . و چون برآمدى ، سگان نيز رها ميكردند كه كاروانسرا را حراست كنند . دليلهء محتاله را كار در بغداد بدينجا رسيد .\r\n\r\nحكايت دليله محتاله و على زيبق\r\nو اما على زيبق مصرى در مصر از جملهء عياران بود . و در آن عهد ، مردى كه صلاح مصرى نام داشت ، مقدم ديوان مصر بود و چهل تن در زير حكم داشت . و تابعان صلاح با على زيبق ، حيلتها مىباختند و دامها بوى مىگستردند و چنان مىپنداشتند كه على در دام خواهد افتاد . ولى على از آن دام ميگريخت ، چنانچه زيبق هميگريزد و بدين سبب ، او را زيبق لقب كردند .\r\nالقصه ، روزى على زيبق مصرى با تابعان خود نشسته بود . خاطرش بگرفت و دلش تنگ گشت . يكى از حاضران به او گفت : اگر تو دلگير گشته‌اى ، از خانه بيرون رو و بتفرج مصر مشغول شو كه اندوه از تو برود . درحال ، على زيبق\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nبرخاسته ، از بهر تفرج بيرون رفت . و هرچه ميگشت ، اندوهش فزونتر ميشد . در كوچهاى بهشت همىگشت تا اينكه بدروازهء احمر برسيد و آنجا سقائى ديد كه آب بمردم همىدهد و همىگويد كه : شراب نباشد مگر از زبيب و وصال نيست مگر از حبيب و در صدر ننشيند مگر لبيب . على زيبق مصرى به او گفت : مرا آب ده . سقا ، شربه پر از آب كرده ، به دو داد . على زيبق بشربهء آب نگاه كرده ، او را بريخت . سقا گفت : مگر آب نميخواهى ؟ على زيبق گفت : شربهء ديگر ده . سقا ، شربهء ديگر آب كرده ، به او داد . على زيبق شربه گرفته ، بريخت . و بار سيم نيز چنان كرد . سقا گفت : اگر آب نخواهى نوشيد ، من بروم . على زيبق گفت : شربه ديگر ده . سقا ، شربه آب كرده ، به دو داد . على زيبق آب گرفته ، بنوشيد و دينارى زر به دو عطا كرد . آنگاه سقا بسوى او نظر كرد و او را حقير شمرد و به او گفت :\r\nآفرين بر تو اى غلام .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نهم برآمد\r\nگفت : اى ملك جوان‌بخت ، على زيبق چون ديد كه سقا با چشم حقارت برو بنگريست ، برجسته ، كمر سقا بگرفت و خنجر بركشيده ، گفت : اى شيخ ، چرا خردمندانه سخن نمىگوئى ؟ اگر اين مشك تو قيمت گران داشته باشد ، سه درهم خواهد بود . و اين شربه‌هائى كه من به زمين فروريختم ، مقدار يك رطل از آب داشتند و من يك دينار زر به تو دادم . تو از بهر چه مرا حقير شمردى ؟ مگر از من شجاع‌تر و كريم‌تر ديده‌اى ؟ سقا گفت : آرى . زنان ، پيوسته شجاعان و كريمان بزايند . على زيبق مصرى گفت : كرا از من شجاع‌تر و كريم‌تر ديده‌اى ؟\r\nسقا گفت : من طرفه حديثى دارم . و آن اينست كه پدر من در مصر ، شيخ سقايان بود . چون او درگذشت ، از براى من پنج اشتر و يك استر و دكه و خانه بميراث گذاشت . من با خود گفتم كه بسوى حجاز شوم . آنگاه برخاسته ، پانصد\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nدينار وام گرفتم و اشتران برداشته ، روانهء حجاز شدم . چون بحجاز رسيدم ، زرها و شترها از من تلف شدند . من با خود گفتم اگر بسوى مصر بازگردم ، وام‌خواهان ، مرا در زندان كنند . آنگاه با حاجيان شام روان شدم تا بحلب برسيدم و از حلب بسوى بغداد رفتم و از شيخ سقايان جويان گشتم . مرا بسوى او دلالت كردند . من\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nنزد او رفته ، فاتحه خواندم . او از حالت من بازپرسيد . من ماجراى خود بوى بازگفتم . دكه جداگانه به من بداد و مشك و ساير اسلحه سقائى به من عطا كرد . من آن روز در شهر بغداد بگشتم . يكى را شربه آبى دادم . گفت : هنوز چيز نخورده‌ام كه آب بنوشم . و شربه ديگر پيش ديگرى بردم . او به من گفت : خدا بدهد . من بدين حالت تا هنگام ظهر بگشتم . كسى چيزى به من نداد . من با خود گفتم : كاش كه بسوى بغداد نيامده بودم . و در اين خيال بودم كه ناگاه گروهى ديدم كه شتابان همىروند . من از پى ايشان برفتم . موكبى ديدم بزرگ . از يكى پرسيدم كه : اين موكب از كيست ؟ گفتند كه : اين موكب از احمد دنف است . من به او گفتم : منصب احمد چيست ؟ گفت : احمد در بغداد ، سرهنگ ديوان خليفه است و در هر ماهى از خليفه هزار دينار از بهر او و صد دينار بهريك از تابعان او مقرر است و بحسن شومان نيز هزار دينار از خليفه هميرسد و اكنون ايشان از ديوان بازگشته ، بسوى منزل روانند .\r\nدر آن هنگام ، احمد دنف مرا بديد و به من گفت : شربه آبى به من ده . من شربه را آب كرده ، به دو دادم . او شربه را دست گرفته ، بريخت . بار دوم و بار سيم نيز بدانسان كرد . و در دفعه چهارم مثل تو جرعهء بنوشيد و به من گفت : اى سقا ، از كجائى ؟ گفتم : از مصر . گفت : خدا مصر را آباد و اهل مصر را زنده كناد . بازگوى از بهر چه به اين شهر آمده‌اى ؟ من قصه به او بازگفتم و او را آگاه كردم كه من از وام‌خواهان گريخته‌ام . آنگاه دست در جيب برده ، پنج دينار به من بداد و تابعان خود را گفت : بسقا احسان كنيد . ايشان نيز هر يكى يك دينار به من بدادند . آن‌گاه احمد دنف به من گفت : اى شيخ ، هروقت كه بما آب دهى ، همين مقدار زر ، ترا خواهيم داد . پس من با ايشان آمد و شد ميكردم و از مردمان ديگر نيز احسانى مييافتم . چون روزى چند بگذشت ، من زرهاى خود بشمردم . ديدم كه هزار دينار است . با خود گفتم : اكنون كار صواب اين است كه بسوى شهر خويش روم .\r\nآنگاه بخانهء احمد دنف رفته ، دست او را ببوسيدم . با من گفت : چه ميخواهى ؟\r\nگفتم : قصد سفر دارم و اين دو بيت را برخواندم :\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n چرا نه درپى عزم ديار خود باشم * چرا نه خاك كف پاى يار خود باشم\r\nغم غريبى و غربت چو برنميتابم * به شهر خود رَوم و شهريار خود باشم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و دهم برآمد\r\nگفت : اى ملك جوان‌بخت ، سقا گفت كه : احمد دنف از من پرسيد : تو اهل مصر را مىشناسى يا نه ؟ گفتم : آرى ، مىشناسم . گفت : اين كتاب بگير و بعلى زيبق مصرى برسان و به او بگو : احمد ، ترا سلام مىرساند و او اكنون در نزد خليفه است . من كتاب ازو گرفته ، بسوى مصر آمدم . وام بر وام‌خواهان رد كردم و شغل سقائى پيش گرفتم . و تا اكنون كتاب نرسانده‌ام از آن‌كه خانهء على را نمىشناسم . على زيبق مصرى به او گفت : اى شيخ ، چشم تو روشن باد كه من على زيبق مصرى هستم . كتاب به دو دادم . چون گشوده ، بخواند ، اين دو بيت بر ورقه نبشته ديد :\r\n گرچه يادم نكنى هيچ فراموش نه‌اى * كه مرا با تو و ياد تو فراوان كار است\r\nروزگارت همه خوش باد كه بىديدن تو * روزگار و سركارم همه ناهموار است \r\nپس از آن نوشته بود كه : احمد دنف ببزرگترين فرزندان خود ، على زيبق مصرى سلام مىرساند . كه من با صلاح الدين مصرى ، حيله‌ها باختم و او را گم‌نام كردم و زيردستان او را بفرمان خويش درآوردم . كه از جمله ايشان ، على كتف الجمل است . و اكنون در ديوان خليفه ، مقدم بوزرا هستم . اگر در سر عهد و پيمان خود هستى ، بسوى من بيا كه شايد تو نيز بوسيلت عيارى بخليفه تقرب يا بى ، و السلام .\r\nچون على زيبق كتاب بخواند ، او را بوسيده ، بر سر نهاد و ده دينار زر بسقا بداد و بسوى خانه بازگشت . تابعان خود را از ماجرى بياگاهانيد و بايشان گفت :\r\nشما را به يكديگر سپردم . آنگاه جامه‌اى كه دربر داشت ، بركند و جامهء سفر در\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nپوشيد و همه‌گونه اسلحه با خويشتن برداشت . نقيب خانه گفت : آيا سفر همىخواهى بكنى ؟ زيبق گفت : آرى ، سفر خواهم كرد . نقيب گفت : مرا در انبارها چيزى نمانده . على زيبق مصرى گفت : چون بشام رسم ، مؤنه از بهر شما بفرستم . اين بگفت و روان گشت .\r\nبقافلهء رسيد كه هميخواستند سفر كنند و شاه‌بندر بازرگانان را با چهل تن بازرگان قافله ديدند . ولى بازرگانان ، بار بسته و بارهاى شاه‌بندر به زمين بمانده بود .\r\nو مقدم شاه‌بندر را ديد كه مرديست شامى و او بخادمان ميگويد كه : يكى از شما به من يارى كند . خادمان ، او را دشنام همىدهند . على زيبق با خود گفت : مرا سفر ، مبارك نخواهد بود مگر با اين مقدم . و على زيبق ، پسرى بود نكوروى . آنگاه نزد مقدم رفته ، او را سلام داد . مقدم به او گفت : چه ميخواهى ؟ على زيبق گفت :\r\nاى عم ، ترا ميبينم تنها هستى و چهل بار دارى . از بهر چه جمعى را با خود نياورده‌اى كه ترا يارى كنند ؟ مقدم گفت : اى فرزند ، من دو پسر اجير گرفتم و ايشان را جامه دادم و در جيب هر يكى از ايشان دويست دينار زر بنهادم . ايشان تا بيرون شهر با من همراهى كردند و از آنجا بگريختند . على زيبق ازو پرسيد كه :\r\nبكجا خواهى رفت ؟ آن مرد گفت : بسوى حلب روانم . على زيبق گفت : من ترا تا حلب يارى كنم . آنگاه با مقدم يار گشته ، حملها بار كردند و روان شدند . و مرد شامى از على فرحناك شد و برو مايل گشت تا اينكه شب برآمد . در جائى فرود آمدند و بخوردند و بنوشيدند و بخفتند .\r\nچون روز فرارسيد ، روان شدند تا بسرزمينى برسيدند كه در آنجا بيشه و در آن بيشه ، شيرى بود كه هروقت قافله بدان مكان ميرسيد ، قرعه مىانداختند .\r\nقرعه بنام هركس كه برمىآمد ، او را پيش شير انداخته ، خلاص ميشدند . پس ايشان قرعه بزدند . بنام شاه‌بندر تجار برآمد . شاه‌بندر را اندوه سخت روى داد و به آن مرد شامى گفت : خداى تعالى ، سفر بر تو مبارك نكند كه من از شومى تو در اين ورطه افتادم و لكن به تو وصيت ميكنم كه بارهاى مرا پس از مرگ من بفرزندان من برسان . على زيبق مصرى گفت : اين حكايت را سبب چيست ؟ قصه\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nبر وى فروخواندند . او گفت : از بهر چه از گربهء صحرائى هراسانيد ؟ من كشتن او را بذمت خود ميگيرم . شاه‌بندر گفت : اگر تو او را بكشى ، ترا هزار دينار دهم . و بقيت بازرگانان نيز هر يكى وعده كردند . درحال ، على زيبق برخاسته ، اسلحه بر خود راست كرد و عمودى از پولاد بدست گرفت و تنها در برابر شير بايستاد و بانگ بر وى زد . شير بر وى هجوم آورد . على مصرى شمشير بركشيد و او را دو نيمه ساخت . و آن مرد شامى و بازرگانان ، نظاره همىكردند . آنگاه شاه‌بندر برخاسته ، او را در آغوش گرفت . و جبين او را ببوسيد و هزار دينار زر بر وى عطا كرد . و هر يكى از بازرگانان ، بيست دينار زر بوى بدادند . او همه مال بشاه بندر سپرد و آن شب را بخفتند .\r\nبامدادان به قصد بغداد روان شدند . بمكانى كه زمين شيران و وادى سگان نام داشت ، برسيدند . و در آنجا مردى بود بدوى كه راه براهروان مىبريد و قبيلهء داشت انبوه . آن بدوى سر راه بر قافله گرفت و مردان قافله بگريختند و فرياد برآوردند . در آن هنگام ، على زيبق مصرى روى براهزنان كرده ، بيكى از سواران ، حربه بينداخت و او را با خاك يكسان كرد . آنگاه اسب او را گرفته ، سوار شد و با بدوى گفت : بمبارزت من برآى . چون بدوى بمبارزت برآمد ، على زيبق مصرى جرس‌هائى را كه با خود داشت ، بجنبانيد . اسب بدوى از جرس‌ها\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nبرميد و پشت بعلى مصرى كرد . على زيبق حربه از عقب بينداخت . حربه بر قفاى او آمد . قوم بدوى چون اين حالت بديدند ، بعلى زيبق جمع آمدند . على زيبق بر ايشان حمله كرد . ايشان بگريختند . آنگاه على زيبق سر بدوى را در نيزه كرده ، بسوى بازرگانان بياورد . بازرگانان ، مال‌ها به او بذل كردند و او را ثنا گفتند . و همىرفتند تا ببغداد برسيدند . على مصرى ، مال از شاه‌بندر گرفته ، به آن مرد شامى بداد و گفت : چون بمصر شوى ، منزل من بازپرس و اين مال بنقيب خانهء من ده .\r\nپس آن شب بخفتند .\r\nبامدادان ، على زيبق به شهر اندر شد و از بهر خانهء دنف همىگشت . پارهء كودكان بديد كه بازى ميكردند و در ميان ايشان كودكى بود احمد لقيط نام . على زيبق گفت : خبر شهر از كودكان بايد پرسيد . اتفاقا در آنجا حلوافروشى بود .\r\nعلى زيبق از او حلوا خريده ، بانگ بكودكان زد . احمد لقيط ، كودكان از او دور كرده ، خود پيش رفت و با على زيبق گفت : چه ميخواهى ؟ على جواب داد : مرا پسرى بود . او بمرد و او را در خواب ديدم از من حلوا همىخواهد . بدين سبب حلوا خريده‌ام كه بهر كودكى ، پاره‌اى از آن بدهم . آنگاه پاره‌اى از حلوا باحمد لقيط بداد . احمد لقيط يك دينار به آن حلوا چسبيده يافت . با على زيبق گفت : برو كه من پول حرام نميگيرم . تو اگر سخنى دارى ، از من سؤال كن . على زيبق گفت : اى فرزند ، من از بهر خانهء احمد دنف همىگردم . تو اين يك دينار از من بگير و مرا بخانهء او دلالت كن . آن كودك گفت : من از پيش و تو از دنبال ميرويم تا اينكه من در برابر خانهء احمد دنف بايستم و بپاى خود ريگى برداشته ، بر در خانه بيندازم . تو آن در بشناس . پس كودك از جلو و على زيبق از دنبال همىرفتند تا اينكه كودك بايستاد و ريگى بپاى خود برداشته ، بدر خانه بيانداخت . على زيبق ، خانه را بشناخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nچون شب هفتصد و يازدهم برآمد\r\nگفت : اى ملك جوان‌بخت ، چون على زيبق ، در خانه بشناخت ، كودك را بگرفت و خواست كه دينار ازو بستاند . نتوانست . آنگاه به او گفت : برو كه عجب خردمند و دلير هستى . هروقت در نزد خليفه ، سرهنگ شوم ، ترا از زيردستان خود كنم . كودك برفت و على زيبق در بكوفت . احمد دنف گفت : اى نقيب ، در بگشاى كه على مصريست . نقيب ، در بگشود . على زيبق به خانه درآمد و احمد دنف را سلام داد . احمد دنف برپاى خاسته ، او را در آغوش گرفت . احمد دنف حله بر وى بپوشانيد و به او گفت : وقتى كه خليفه مرا مقدم خويش ساخت ، زيردستان مرا خلعت‌ها بخشيد و من خلعت از بهر تو نگاهداشتم . پس او را در صدر مجلس بنشاندند و طعام و شربت حاضر آوردند و به حديث گفتن مشغول شدند . آنگاه احمد دنف با على مصرى گفت : زينهار كه از خانه بيرون آئى . كه بغداد نه چون مصر است . امروز بغداد ، محل خلافتست و در اينجا عياران هستند .\r\nپس على زيبق سه روز در خانه بنشست . احمد دنف به او گفت : همىخواهم كه ترا به پيشگاه خليفه برم ، از بهر تو جيره و جامه بنويسند . ولى انتظار وقت هميكشم .\r\nروزى احمد دنف ، او را در خانه گذاشته ، بيرون رفت . و على مصرى تنگدل گشته ، با خود گفت : برخيز و در بغداد تفرج كن . شايد دلت بگشايد . در حال ، برخاسته ، از كوچهء بكوچه هميرفت تا اينكه در ميان سوق بدكهء برسيد . در آن دكه داخل شد و در آنجا چاشت خورده ، بيرون آمد كه دست بشويد . ناگاه چهل تن غلامان پولادپوش را ديد كه هميروند و دليلهء محتاله از دنبال ايشان بر استرى سوار است و مغفرى زراندود بر سر و زرهى پولاد دربر دارد . و در آن وقت از ديوان خليفه بازگشته ، بكاروانسرا هميرفت . چون دليله را چشم بعلى مصرى افتاد ، درو تأمل كرده ، ديد جوانيست كه در درازى و پهنى باحمد دنف\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nهمىماند و شجاعت از جبين او آشكار است . بسوى كاروانسرا رفت و در نزد دختر خود ، زينب فرود آمد . درحال ، تخت رمل بخواست . از بهر آن جوان كه ديده بود ، رمل بزد . ديد كه نام او على مصريست و اقبال او باقبال خود و دخترش زينب غالبست . زينب گفت : اى مادر ، از اين تخت رمل بر تو چه ظاهر شد ؟ دليله گفت : اى دختر ، امروز جوانى ديدم كه باحمد دنف همىمانست و مرا بيم از آنست كه او بشنود كه تو احمد دنف و زيردستان او را غارت كرده‌اى . آنگاه بكاروانسرا آمده ، با ما حيلتى كند . و گمان من اينست كه او در خانهء احمد دنف منزل دارد . زينب گفت : اين سخنان چيست كه ميگوئى ؟ گمان من اينست كه تو ازو بهراس اندر شده‌اى .\r\nآنگاه زينب برخاسته ، جامهء فاخر بپوشيد و بيرون آمده ، در شهر هميگشت . هركس او را ميديد ، مفتون ميشد . و او بهرسو همىگشت تا اينكه على زيبق مصرى را ديد كه همىآيد . به او گفت : خداى تعالى اهل نظر را پاينده بدارد . و على زيبق به او گفت : چه نيكومنظرى ؟ بازگوى كه از آن كيستى ؟ زينب گفت : من دختر بازرگانم و در تمامت عمر جز امروز بيرون نيامده بودم . و سبب آمدن امروز اين بود كه طعام پخته بودم كه تنها نتوانستم كه آن طعام بخورم .\r\nچون بيرون آمدم و ترا ديدم ، مهر تو اندر دلم جاى گرفت . آيا ميتوانى كه دل من بدست آورده ، لقمهء از طعام من بخورى ؟ على زيبق گفت : هركه را دعوت كنند ، بايدش اجابت كرد . پس دخترك برفت و على زيبق بر اثر او از كوچه بكوچه هميرفت . آنگاه با خود گفت : تو درين شهر غريبى . شايد بورطهء درافتى . به از آن نيست كه اين دخترك را بحيلتى از خود دفع كنى . پس دينارى بدرآورده ، با زينب گفت : اين يك دينار بگير و برو . زينب گفت : بنام بزرگ خدا سوگند ، محالست كه دست از تو بردارم . بايد همين ساعت با من به خانه درآئى و از خوراك من بخورى . على زيبق ناچار از پى او روان شد . زينب بدر خانهء بسته‌اى برسيد . با على زيبق گفت : اين قفل بگشا . على زيبق گفت : كليد او كجاست ؟\r\nزينب گفت : كليد او گم گشته . على زيبق گفت : هركس در بىكليد گشايد ،\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nگناهكار خواهد بود و از حاكم آزار خواهد ديد . من بىكليد ، در نتوانم گشود .\r\nآنگاه زينب ، چادر از روى خود بيك سوى كرد و روى خويشتن بر وى بنمود و آتش حسرت در دل او بيفروخت و گوشهء چادر بر روى قفل انداخته ، نام مادر موسى بر قفل بخواند . قفل گشوده شد . زينب بدرون رفت . على زيبق نيز\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبر اثر او برفت . ديد كه شمشيرها و اسلحهء پولاد آويخته‌اند . آنگاه زينب با او بنشست . پس برخاسته ، سفرهء بگسترد . بخوردند و بنوشيدند . پس از آن ابريق از چاه آب كرده ، بدست على زيبق هميريخت و او دست همىشست . كه ناگاه زينب طپانچه بر سر و سينهء خود زدن گرفت و گفت : پدر من انگشترى ياقوت در پيش من داشت . چون دلو در چاه فروآويختم ، انگشترى بچاه اندر افتاد . تو بيك سوى شو تا من بچاه اندر فرورفته ، انگشترى پديد آورم . على زيبق گفت : بر من عيب است كه من در اينجا باشم و تو بچاه اندر فروشوى . درحال ، على زيبق ، جامه‌ها بركند و رسن بر ميان بست و در چاه فروشد . زينب به او گفت : اين رسن كوتاه است . رسن از خود بگشا و خود بچاه اندر رو . على زيبق ، رسن بگشود .\r\nمقدار دو قامت در آب فرو شد . و اما زينب ، چادر بر سر كرده ، جامه‌هاى او بگرفت و بسوى مادر رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و دوازدهم برآمد\r\nگفت : اى ملك جوان‌بخت ، زينب ، جامه‌هاى على را گرفته ، بسوى مادر روان شد و به او گفت : على مصرى را غارت كردم و در خانهء امير حسن ، او را بچاه افكندم و هيهات كه او خلاصى يابد .\r\nو اما امير حسن ، خداوند خانه در ديوان خليفه بود . چون بسوى خانه بازگشت و در خانه را گشوده يافت ، روى بخادم كرده ، گفت : از بهر چه قفل نبسته‌اى ؟ گفت : اى خواجه ، من خود ، قفل بسته بودم . امير حسن به خانه شد . در خانه كسى نيافت و چيزهاى خانه برجاى ديد . بخادم گفت : ابريق آب كن تا وضو سازم . خادم ، سطل گرفته ، در چاه فروآويخت . چون سطل بركشيد ، گرانش يافت . سر در چاه برده ، چيزى را در سطل نشسته ديد . رسن از دست در چاه بيفكند و گفت : اى خواجه ، عفريتى بچاه اندراست . امير حسن گفت : برو و چهار\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nتن قارى بياور كه قرآن بر آن عفريت تلاوت كنند تا او از پى كار خويش رود .\r\nچون قاريان حاضر آمدند ، امير حسن بايشان گفت : به اين چاه گردآئيد و بر اين عفريت ، قرآن تلاوت كنيد . آنگاه خادمان ، دلو در چاه فروآويخته و على مصرى خويشتن در دلو پنهان كرده ، صبر كرد تا بديشان نزديك شد . آنگاه از دلو برجسته ، در ميان فقيهان بنشست . امير حسن ديد پسرى است آدميزاد . به او گفت : تو دزد هستى ؟ على مصرى گفت : لا و اللّه . امير حسن گفت : بچه سبب در اين چاه فرورفته‌اى ؟ على مصرى گفت : در دجله فرورفتم كه غسل كنم . آب ، مرا از زير زمين بكشيد تا اينكه بدين چاه برسيدم . امير حسن گفت : سخن براستى گوى . على مصرى ، تمامت حكايت به او حديث كرد . آنگاه امير حسن ، او را با جامهء كهن از خانه بيرون كرد .\r\nعلى زيبق بسوى خانهء احمد روان شد و حكايت خود باحمد دنف فروخواند . احمد دنف گفت : نگفتمت كه در بغداد ، زنانى هستند كه با مردان حيلت كنند و ايشان را بفريبند ؟ و على كتف الجمل گفت : عجبست كه چگونه مقدم ديوان مصر را دختركى غارت كرده . اين سخن بعلى زيبق ناهموار شد و از كردار خود پشيمان گشت . احمد دنف ، حلهء ديگرى بر وى بپوشانيد . پس از آن حسن شومان بعلى مصرى گفت : آيا تو آن دخترك مىشناسى ؟ على مصرى گفت : لا و اللّه نمىشناسم . حسن گفت : او زينب ، دختر دليلهء محتاله است . پس اى على ، اين دختر ، جامهء بزرگ‌تر از جامه‌هاى زيردستان او را نيز برده است . على مصرى گفت : اين بر شما ننگ است كه دخترى به او چنين كارى كند . حسن شومان گفت : مقصود چيست ؟ على مصرى گفت : قصد من اينست كه او را تزويج كنم . حسن شومان گفت : از اين خيال درگذر . محال است . على مصرى گفت : اى شومان ، من از تزويج او ناگزيرم . تو بازگو كه چه حيلت كنم ؟ شومان گفت : اگر از دست من بنوشى و در زير علم من به روى ، من ترا ازو به مقصود برسانم . على مصرى گفت : آرى ، چنين كنم . آنگاه شومان به او گفت : اى على ، جامهء خود بكن . على جامه بركند . و شومان ديگى را بر آتش نهاده ، چيزى مانند\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nقير در وى بجوشانيد و او بر تن على بماليد . على مانند غلامكى شد و لبان و گونه‌هاى او را نيز سياه كرد و سرمه در چشمش كشيد و جامهء سياهان در وى بپوشانيد و در سفره ، كباب و شربتى به او داده ، گفت : در كاروانسرا غلامكى است طباخ . تو اكنون شبيه او شدى . و او از بازار ، جز گوشت و سبزى به چيزى حاجت ندارد . تو بسوى آن غلام شو و با او به نرمى مانند سياهان سخن بگوى و به او بگوى : ديرگاهى است كه با تو در يك جا نشسته‌ايم و چيزى نخورده‌ايم . او به تو گويد : مرا مشغله بسيار است و خرج چهل تن غلام در ذمت من است كه بايد از بهر ايشان در چاشت و شام طبخ كنم و سگان را نيز خورش دهم و سفره از براى زينب و دليله مهيا كنم . تو به او بگو : بيا تا كباب بخوريم و شربت بنوشيم . و تو او را به خانه اندر كن و داروى بيخودى بر وى بنوشان . آنگاه از او بپرس كه : چه طبخ خواهيد كرد و چند گونه طعام ضرور است ؟ و از او خورش و كليد مطبخ را سؤال كن كه او اينها با تو بگويد . پس از آن ، چون او بى خود شود ، جامه‌هاى او را بپوش و كاردهاى او بر ميان بزن و لنگ برداشته ، ببازار شو . و گوشت و سبزى خريده ، بمطبخ بازگرد و خورشها طبخ كن و طعام برداشته ، نزد دليله شو و بنگ در طعام بنه تا سگان و غلامان و دليله و دختر او را بى خود كنى . آنگاه بقصر فراز رفته ، همهء جامه‌ها از قصر بياور و اگر قصد تو اينست كه زينب را تزويج كنى ، كبوتران نامه‌بر را نيز بتمامت بياور .\r\nدرحال ، على زيبق بسوى كاروانسرا شد و بغلامك طباخ سلام داد و به او گفت : ديرگاهى است كه با تو چيزى نخورده‌ايم . غلامك گفت : از بهر غلامان بطبخ خورش مشغولم . على مصرى بسخنان نرم ، او را به خانه آورده ، داروى بيخودى خورانيد و از طعام و از گونه‌هاى او بازپرسيد . غلامك گفت : هرروز پنج لون در چاشت و پنج لون در شام مهيا كنم . و ديروز لونى ديگر كه او حب الرمان است ، از من خواسته‌اند . على مصرى گفت : نخست سفره از بهر كه ميبرى ؟ طباخ گفت : نخست سفره از بهر زينب بگسترم . پس از آن سفرهء دليله را ببرم . چون ايشان طعام بخوردند ، غلامان را سفره بنهم و سگان را نيز طعمه دهم .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nو هر سگى را يك رطل گوشت همىدهم . على مصرى اين سخنان از او بازپرسيد و از قضا پرسش كليدها فراموش كرد . آنگاه او را بى خود ساخت و جامه‌هاى او بركنده ، خود بپوشيد و لنگ برداشته ، ببازار روان شد و گوشت و سبزى بگرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سيزدهم برآمد\r\nگفت : اى ملك جوان‌بخت ، على مصرى ، گوشت و سبزى گرفت و پس از آن بازگشته ، از در كاروانسرا درون شد . دليلهء محتاله چون او را بديد ، بشناخت و به او گفت : اى رئيس دزدان ، بازگرد . آيا ميخواهى كه با من حيلت كنى ؟ على مصرى در هيئت غلامك طباخ روى بدليله كرده ، گفت : اى خاتون ، اين سخنان چيست ؟\r\nدليله گفت : بازگو كه غلامك طباخ را كشته‌اى و يا بى خود ساخته‌اى ؟ على مصرى پرسيد : طباخ كدام است ؟ مگر در اينجا جز من غلام طباخى هست ؟ دليله گفت :\r\nدروغ گفتى . تو على زيبق مصرى هستى . على مصرى به زبان زنگيان به او گفت : اى خاتون ، مصريان ، سپيد هستند يا سياه ؟ من ديرگاهيست كه خدمت تو همىكنم .\r\nآنگاه غلامان با على گفتند : اى پسر عم چه ميگوئى ؟ دليله گفت : اين پسرعم شما نيست . اين على زيبق مصرى است . گويا پسرعم شما را بى خود كرده يا كشته است . ايشان گفتند : اى خاتون ، اين پسرعم ماست . دليله گفت : او على زيبق مصريست كه تن خود را سياه كرده . على زيبق پرسيد : اى خاتون ، على مصرى كدام است ؟ من سعد اللّه طباخم . دليله گفت : در نزد من روغنى است كه به او آزمايش كنند . درحال ، روغنى حاضر آورده ، بساعد او بماليد . سياهى بر طرف نشد . غلامان گفتند : اى خاتون ، بگذار برود و از براى ما چاشت مهيا كند . كه او پسر عم ما سعد اللّه است . دليله بايشان گفت : اگر او سعد اللّه طباخ است ، خواهد دانست كه شما دوش از او چه خواسته‌ايد و خواهد دانست كه در هرروز ، چند\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nگونه طعام طبخ خواهد كرد . پس ايشان از لونهاى طعام بازپرسيدند . او پنج لون طعام بشمرد و گفت : دوش لون ديگر از من خواسته‌ايد كه حب الرمان است .\r\nغلامان گفتند : او راست ميگويد . دليله گفت : شما با او برويد . اگر او مطبخ بشناسد ، او پسر عم شماست و گرنه او را بكشيد . اتفاقا گربه‌اى طباخ داشت كه هر وقت طباخ درون ميشد ، آن گربه بر در مطبخ بايستادى و بر دوش طباخ بالا ميرفت . چون على زيبق درون رفت ، گربه او را بديد . بدوش او برشد . على زيبق ، گربه از دوش بينداخت . گربه در پيش روى على زيبق بسوى مطبخ بدويد و بر در مطبخ بايستاد . على زيبق بدر مطبخ بيامد و كليدها در آنجا ديد . كليد برداشته ، در مطبخ بگشود . غلامان نزد دليله بازگشتند و با دليله گفتند : اگر اين سياه ، پسرعم ما نميبود ، كليد نمىشناخت و مطبخ نمىيافت . همانا اين پسرعم ما سعد اللّه است . دليله گفت : به خدا سوگند كه او مطبخ را از گربه شناخت و كليد را از قرينه دانست .\r\nالقصه ، على زيبق بمطبخ اندر شد و طعام طبخ كرده ، سفره از براى زينب بيرون برد و همه جامه‌ها را در قصر زينب بديد . آنگاه فرود آمده ، سفره از براى دليله بنهاد و غلامان را چاشت داده ، سگان را نيز طعمه بنهاد و در شام نيز بدينسان كرد . و در كاروانسرا گشوده نمىشد مگر هنگام غروب . پس از آن ، على زيبق برخاسته ، در كاروانسرا ندا درداد كه : اى ساكنان كاروانسرا ، غلامان بحراست برخاستند و سگان را رها كرديم . هركس بيرون آيد ، جز خويشتن ، ديگرى را ملامت نكند . و على زيبق ، طعمهء سگان را به آخر انداخته و طعمهء آنها را مسموم ساخته بود . چون طعمه به آنها بخورانيد ، همگى بمردند . و غلامان را با دليله و دختر او بى خود كرد . آنگاه بقصر درآمد . جامه‌ها را با كبوتران نامه‌بر برداشته ، در كاروانسرا بگشود و بيرون آمده ، بسوى منزل روان گشت . چون حسن شومان او را بديد ، به او گفت : چكار كردى ؟ على زيبق ، حكايت به او حديث كرد و شكر نيكوئيهاى او بجاآورد . آنگاه حسن شومان گياهى بجوشانيد و تن على را به او بشست . سياهيش برفت و چنان شد كه بود . و بسوى كاروانسرا رفته ،\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nجامهء غلامك طباخ را بپوشانيد و او را به خود آورد . على زيبق را كار بدينجا رسيد .\r\nو اما دليلهء محتاله چون صبح بدميد ، بازرگانى از ساكنان كاروانسرا بيرون آمد . در كاروانسرا را گشوده ديد و غلامان را بى خود و سگان را كشته يافت .\r\nبسوى دليله رفته ، او را نيز بى خود يافت . ورقه‌اى را ديد كه از گردن او آويخته‌اند و در بالين او شيشه‌اى يافت كه در آن شيشه ، ضد بنگ بود . بازرگان از آن شيشه بدماغ دليله فروريخت . دليله به خود آمده ، گفت : من در كجا هستم ؟ بازرگان گفت : چون بيرون آمدم ، ترا و غلامان را بى خود يافتم و سگان را كشته ديدم . پس دليله ، ورقه برداشته ، او را بخواند و در آن ورقه نوشته بودند كه : اين كار ، كار على مصرى است . آنگاه دليله ، غلامان و دختر خود ، زينب را به خود آورد و بايشان گفت : من با شما نگفتم كه اين على مصريست ؟ پس گفت : اين كار پوشيده داريد . و به دختر خود گفت : چند بار با تو گفتم كه با على مصرى برمياويز كه او انتقام خود از ما خواهد كشيد . اكنون اين كار را در عوض كار تو كرده و او ميتوانست كه با تو كار ديگر كند و ليكن احسان كرده و بهمين‌قدر اكتفا نموده و قصدش اين بوده است كه در ميان ما دوستى باشد . آنگاه دليله ، لباس مردان بركند و لباس زنان بپوشيد و محرمهء امان در گردن خود بست 41 و قصد خانهء احمد دنف كرد .\r\nوقتى كه على زيبق به خانه آمده ، جامه‌ها را با كبوتران آورده بود ، حسن شومان قيمت چهل كبوتر به نقيب داده ، به او گفته بود كه : چهل كبوتر خريده ، طبخ كن . چون دليله در بكوفت ، احمد دنف گفت : اين در كوفتن دليله است . اى نقيب ، برخيز و در بگشاى . نقيب برخاسته ، در بگشود . دليله به خانه درآمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n\r\nچون شب هفتصد و چهاردهم برآمد\r\nگفت : اى ملك جوان‌بخت ، نقيب چون در بگشود ، دليله به خانه درآمد . حسن شومان به او گفت : اى عجوزك پليد ، از بهر چه بدين مكان آمدى ؟ دليله گفت : اى سرهنگ ، اينك گردن من و اينك تيغ شما . و لكن بازگو كه كدام يك از شما با من اين حيلت باخته ؟ احمد دنف گفت : او سر زيردستان منست . دليله باحمد گفت : ترا به خدا سوگند مىدهم تو به او بگو كبوتران نامه‌بر بياورد و با من احسان كند . حسن شومان گفت : اى على ، خدا ترا پاداش نيكو دهد . كبوتران از بهر چه ذبح كردى ؟ على زيبق گفت : من ندانستم كه آنها كبوتران نامه‌بر هستند . آنگاه احمد گفت : اى نقيب ، از گوشت كبوتران از براى دليله نمونه بياور . نقيب ، پاره‌اى از گوشت كبوترانى كه خود طبخ كرده بود ، بدليله داده و دليله گوشت بر دهان نهاده ، بخائيد و گفت : اين گوشت كبوتران نامه‌بر نيست . كه من آنها را از حبة المسك ، دانه هميدادم . حسن شومان بدليله گفت : اگر قصد تو اينست كه كبوتران نامه‌بر بگيرى ، حاجت على مصرى برآور . دليله گفت : حاجت او چيست ؟ حسن گفت : دختر خويشتن به دو تزويج كن . دليله گفت : من بايد با دختر مشورت كنم . آنگاه حسن شومان بعلى مصرى گفت : كبوتران به دو بازپس ده .\r\nعلى مصرى ، كبوتران بداد . دليله ، كبوتران گرفته ، فرحناك شد . حسن به او گفت :\r\nبه زودى جواب از بهر ما بفرست . دليله گفت : اگر مقصود على مصرى اينست كه زينب را تزويج كند ، اين حيلت كه باخته ، حيلتى نيست . عيارى آنست كه زينب را از خالوى او زريق خواستگارى كند كه زريق ، وكيل اوست . چون ايشان اين سخن را از دليله بشنيدند ، به او گفتند : اى پليدك ، اين سخنان چيست ؟ مگر همىخواهى كه برادر ما على مصرى را بكشتن دهى ؟\r\nپس از آن دليله از نزد ايشان بدرآمده ، بكاروانسرا رفت و به دختر خود گفت : على مصرى ترا از من خواستگارى كرد . زينب فرحناك شد ، كه بسبب\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپاكدامنى على مصرى برو مايل گشته بود . زينب ، ماجرى بازپرسيد . دليله ، آنچه روى داده بود ، حكايت كرد و گفت : با او شرط كردم كه ترا از خالوى تو ، زريق خواستگارى كند . و قصدم اين بود كه او را در ورطهء هلاكت اندازم .\r\nو اما على مصرى روى بياران خود كرده ، بايشان گفت : زريق كيست و كار او چيست ؟ گفتند : زريق ، رئيس جوانان عراق است و او ميتواند كه نقب بر كوه زند و ستاره از آسمان به زير آورد و سرمه از چشم بيرون برد و او در عيارى ، مانند ندارد . و لكن از اين كار توبه كرده ، دكان ماهىفروشى گشوده و از آن كار دو هزار دينار جمع آورده . و آنها را در هميانى كرده و بند ابريشمين بر آن هميان بسته و زنگهاى مسين از آن بند آويخته و آن بند را بدرون دكان بميخى فروبسته است . هروقت دكان بگشايد ، آن هميان از پيش دكان بياويزد و ندا در دهد كه : اى عياران مصر و اى جوانان عراق و اى دليران عجم ، در كجا هستيد ؟\r\nكه زريق سماك ، هميانى از پيش دكان آويخته . هركس كه دعوى عيارى دارد ، اين هميان را بحيلت ببرد كه آن زرها را برو حلال كنم . پس عياران و جوانان بطمع آن زرها رفته ، همىخواهند كه او را غافل كرده ، هميان بگيرند . زريق ، رغيف مسين در پيش دارد و به آتش افروختن ماهى بريان كردن نشسته است .\r\nچون خداوندان طمع خواهند كه او را غافل كرده ، هميان بگيرند ، زريق ، رغيف\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nمسين بر وى بزند و او را بكشد . اى على ، اگر تو بزريق متعرض شوى ، در هلاك خويشتن شتاب خواهى كرد . تو از مخاصمت زريق بگذر ، كه ترا به تزويج زينب حاجتى نيست .\r\nعلى گفت : اى ياران ، اين سخن از براى من عيبست و ناچار بايد كه من آن هميان بگيرم . و لكن از براى من جامهء زنان بياوريد . درحال ، جامه‌اى حاضر آوردند . على مصرى ، جامهء زنانه درپوشيد و نقابى بر رخ بياويخت و بزغاله‌اى را بكشت و خون او در دو روده كرده ، سر روده‌ها گره زد و روده‌ها بر ران خود ببست و شلوار از روى آن بپوشيد . و از براى خويشتن دو چيز مانند دو پستان بساخت و آن‌ها را پر از شير كرده و بر سينهء خود ببست . آنگاه حمالى را ديد كه درازگوشى دارد . يك دينار به آن حمال بداد . حمال ، او را بدرازگوش سوار كرده ، بسوى دكان زريق سماك برد . على مصرى ، هميان را ديد كه از دكان فروآويخته و زريق ، ماهى بريان همىكند . على مصرى گفت : اى حمال ، اين رايحه چيست ؟\r\nحمال گفت : اين رايحهء ماهيان زريق است . على مصرى به حمال گفت : من آبستنم . خود ميدانى كه رايحه بر من ضرر دارد . پاره‌اى از گوشت ماهى از بهر من بياور . آن‌گاه حمال پيش زريق رفت و به او گفت : اى زريق ، على الصباح برخاسته ، بزنان آبستن بوى همىدهى ؟ اكنون زن امير حسن شر الطريق با من است و او اين رايحه شنيده ، همىترسم كه به حمل او زيان رسد . پاره‌اى از گوشت اين ماهى بده تا بر وى بچشانم . درحال ، زريق پاره‌اى از گوشت گرفته ، خواست كه در آتش سرخ كند . آتش فرونشست . زريق دور شد كه آتش بيافروزد .\r\nعلى مصرى بر در نشسته ، بر آن دو روده تكيه كرد . روده‌ها پاره شد و خون از ميان هردو پايش برفت . آنگاه فرياد برآورد : وا ظهرى وا ظهرى . يعنى :\r\nواى كمرم واى كمرم . حمال روى به دو كرده ، ديد كه خون از زير او روان است .\r\nبه او گفت : اى خاتون ، چه روى داده ؟ على مصرى در صورت زنان به او گفت :\r\nبچه انداختم . زريق سر پيش برده ، ديد كه از زير او خون همىرود . بهراس اندر\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nگشته ، بدرون دكان بگريخت . حمال گفت كه : اى زريق ، خدا از تو انتقام كشد كه اين زن ، بچه انداخته . تو جواب شوهر او نتوانى داد . تو را چه شده است كه صبحگاهان ، رايحهء ماهى بر مشام كسان همىرسانى و من هرچه پاره گوشت از تو ميخواهم ، نمىدهى ؟ آنگاه حمال ، درازگوش برداشته ، از پى كار خود رفت و در هنگامى كه زريق بدرون دكان بگريخت ، على مصرى دست بسوى هميان دراز كرد كه او را بگيرد . آواز حلقه‌ها و جرس‌ها بلند شد . زريق گفت : اى زن آبستن ، ترا حيلت آشكار شد . همىخواهى كه با من در صورت زنان ، كيد كنى .\r\nاكنون آماده باش . پس رغيف مسين برداشته ، بر وى بيانداخت . رغيف از او خطا كرده ، به ديگرى برآمد . مردم بزريق جمع آمدند و به او گفتند : تو بازارى هستى و يا سپاهى ؟ اگر بازارى هستى ، اين هميان از اينجا فرود آور و شر خود از مردم دور گردان . زريق گفت : چنين كنم .\r\nو اما على مصرى به سوى ياران بازگشت . شومان گفت : چكار كردى ؟\r\nعلى مصرى حكايت بازگفت و جامهء زنان بركند و گفت : اى شومان ، جامهء خادمان از بهر من بياور . شومان آنچه على مصرى خواسته بود ، حاضر آورد .\r\nعلى مصرى ، جامهء خادمان پوشيده ، ظرفى با پنج درم برداشته ، بسوى زريق رفت . به او گفت : چه ميخواهى ؟ درم‌ها بزريق بنمود . زريق خواست آن ماهيان كه در طبله داشت ، به او بدهد . على مصرى در صورت خادمان گفت كه : من ماهى گرم هميخواهم . زريق ، ماهى در تابه گذاشت و خواست كه بريان كند . آتش فرو نشست . زريق درون رفت كه آتش بيفزود . على مصرى دست بسوى هميان برد .\r\nآواز جرسها و حلقه‌ها بلند گشت . زريق گفت : حيلت تو بر من نميگيرد ، اگرچه به صورت خادمان بيائى . و من تو را از آن ظرف و درمها كه در دست داشتى ، شناختم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nچون شب هفتصد و پانزدهم برآمد\r\nگفت : اى ملك جوان‌بخت ، آنگاه زريق ، رغيف مسين بسوى او بينداخت .\r\nعلى مصرى خود را بيك سوى كشيد . رغيف بديگى كه پر از گوشت پخته بود ، برآمد . ديگ بشكست و چربى او بدوش قاضى كه از آنجا ميگذشت ، برسيد .\r\nقاضى گفت : كدام شقى با من اين كار كرد ؟ مردمان گفتند : ايها القاضى ، شايد كودك خردسال سنگ انداخته ، بر ديگ آمده ؟ پس از آن نگاه كردند . رغيف مسين بديدند . درحال ، رو بزريق كردند و به او گفتند : اى زريق ، از خدا بترس و اين هميان فرود آور . زريق جواب داد : انشاء اللّه فرود آورم .\r\nو اما على مصرى بنزد ياران شد و از هميان بازپرسيدند . حكايت بر ايشان فروخواند و جامه‌هاى خود بركند و جامهء بازرگانى پوشيده ، بيرون آمد .\r\nبمارگيرى ملاقات كرد كه او را انبانى بود و در آن انبان ، دو كلاغ بود و جلبندى داشت كه متاع‌هاى او در آن بود . على مصرى به او گفت : قصد من اينست كه فرزندان من كلاغ‌هاى تو تفرج كنند و من احسانى با تو بكنم . پس او را به خانه آورده ، طعام بنگ آميخته بر وى داده ، بيخودش كرده ، جامهء او را بپوشيد و بسوى زريق سماك رفت . چون بدكان او برسيد ، ناى برزد . زريق به او گفت : خدا بدهد . آنگاه كلاغها از انبان بدرآورد و در پيش زريق بيانداخت . از قضا زريق از كلاغ ميترسيد . چون كلاغ بديد ، بدرون دكان بگريخت . على مصرى ، كلاغ گرفته ، در انبان نهاد و دست بهميان برد . آواز جرس‌ها و حلقه‌ها بلند گشت .\r\nزريق به او گفت : پيوسته همىخواهى كه با من حيلت كنى و خويشتن را هر دفعه به صورتى ديگر همىآورى . آنگاه زريق ، رغيف مسين بسوى او انداخت . از قضا يكى سپاهى با خادمك خود از آنجا درمىگذشت . رغيف بخادم او برآمد .\r\nخادم را سر بشكست . سپاهى گفت : اين سنگ كه انداخت ؟ مردمان گفتند : اين سنگ از سقف فرود آمد . چون سپاهى برفت ، مردمان نگاه كرده ، رغيف مسين\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدر آنجا ديدند و بزريق گفتند : كيسه فرود آور . زريق جواب داد : ان شاء اللّه فرود آورم .\r\nالقصه ، على زيبق ، حيلت همىباخت تا اينكه هفت حيلت در يك روز به كار برد و هميان نتوانست گرفت . آنگاه على زيبق بازگشته ، جامه‌هاى مارگير به دو بازپس داد و درمى چند بر وى عطا كرد و بدكان زريق بازگشت . شنيد كه زريق ميگويد : اگر من امشب هميان در دكان بگذارم ، نقب بر دكان زده و هميان را خواهند برد . بايد امشب هميان به خانه برم . پس از آن زريق برخاسته ، هميان بگشود و دكان فروبست و هميان برداشته ، بسوى خانه روان شد . و على زيبق نيز از پى او برفت . چون زريق به خانه نزديك شد ، ديد كه خانهء همسايه ، عيش برپاست . با خود گفت : به خانه روم و هميان بزن خود داده ، جامه‌هاى فاخر بپوشم و ببزم عيش بازگردم . القصه ، او برفت و على از پى او روان شد .\r\nو زريق ، زنى داشت از كنيزكان زنگى كه از آزادكرده‌هاى جعفر وزير برمكى بود . و زريق را از آن كنيزك ، پسرى بود عبد اللّه نام و همواره زريق به آن كنيزك وعده ميداد كه از زرهاى هميان ، عبد اللّه را ختنه خواهم كرد و از براى او عيش برپا خواهم نمود . پس چون زريق با جبين درهم كشيده نزد زن خود رسيد ، زن به او گفت : سبب اندوه تو چيست ؟ زريق گفت : امروز بعيارى دوچار گشتم كه از بهر گرفتن هميان ، هفت حيلت با من باخت . ولى هميان نتوانست گرفت و من هميان از دكان گشوده ، بياوردم . زن او گفت : هميان بياور تا من او را از براى عيش عبد اللّه نگاه دارم . زريق ، هميان به دو داد . و اما على مصرى در جائى پنهان بود و سخن ايشان مىشنيد و ايشان را ميديد . آنگاه زريق برخاسته ، جامه‌هائى كه دربر داشت ، بركند و جامهء فاخر بپوشيد و با زن خود گفت : اى مادر عبد اللّه ، هميان نگاهدار كه من ببزم عيش همىروم . زن به او گفت : ساعتى بخسب . پس از آن ببزم عيش هميرو . زريق بخسبيد . على مصرى برخاسته ، نرم نرم برفت و هميان بگرفت و روى ببزم عروسى آورده ، بتفرج بايستاد .\r\nو اما زريق در خواب ديد كه پرنده‌اى هميان بگرفت . با هراسى تمام از\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nخواب بيدار شد و به مادر عبد اللّه گفت : برخيز هميان بياور . مادر عبد اللّه برخاسته ، هميان نيافت . طپانچه بر سر و سينهء خود زد . زريق گفت : اى مادر عبد اللّه ، هميان را همان عيار گرفته . ناچار من بايد هميان بازآورم . مادر عبد اللّه گفت : اگر هميان بازنياورى ، در بر تو نگشايم و بخانه‌ات راه ندهم . پس زريق بسوى بزم عيش رفت . على مصرى را ديد كه بتفرج ايستاده . با خود گفت : هميان را اين برداشته . و لكن او را منزل ، خانهء احمد دنفست . پس زريق بسوى خانهء احمد دنف سبقت كرده ، به بام خانه فراز رفت و بساحت فرود آمده ، ديد كه ساكنان خانه خفته‌اند . ناگاه على مصرى در بكوفت . زريق گفت : كيست كه در همىكوبد ؟ على مصرى گفت : منم . زريق گفت : هميان آورده‌اى يا نه ؟ على مصرى گمان كرد كه او حسن شومان است . گفت : آرى ، هميان آورده‌ام . در بگشاى . زريق گفت : تا هميان نبينم ، در نگشايم . كه من و احمد دنف گرو بسته‌ايم . على مصرى گفت : دست دراز كن . زريق از پهلوى پاشنهء در دست دراز كرده ، هميان بگرفت و از مكانى كه فرود آمده بود ، فراز رفت و از بام به زير آمده ، بسوى بزم روان گشت . و اما على مصرى ديرگاهى بر در بايستاد . كس از بهر او در نگشود . آنگاه در را سخت بكوفت . ياران او بيدار شدند و گفتند : اين در كوفتن على مصرى است . پس نقيب در بگشود و بعلى گفت : هميان آورده‌اى يا نه ؟ على مصرى گفت : مزاح بس است . من هميان از پاشنهء در به تو دادم . از آن كه تو گفتى من سوگند خورده‌ام كه تا هميان نبينم ، در نگشايم . شومان گفت :\r\nبه خدا سوگند من هميان نگرفته‌ام و او زريق بوده است كه هميان از تو گرفته . على مصرى گفت : ناچار بايد هميان بازآورم . آنگاه بسوى عيش روان شد . در آنجا شنيد كه مغنيان مىگويند : اى پدر عبد اللّه ، شباش ده كه پس از اين عيش پسر تو برپا خواهيم كرد . على مصرى دانست كه زريق در آنجاست . خوشوقت گشته ، رو بسوى خانهء زريق نهاده و از پشت در بفراز رفت و بساحت خانه فرود آمد .\r\nكنيزك را خفته يافت . او را بى خود كرد و جامه‌هاى او را از صندوق بيرون آورد و بپوشيد و كودك را برداشته ، در دامن گذاشت . و در ميان خانه همىگشت كه\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدستارچه‌اى را ديد كه نان عيد درو فروبسته‌اند . آنگاه زريق بسوى خانهء خود بيامد . در بكوفت . على مصرى خويشتن را مانند كنيزكان كرده ، او را جواب داد و گفت : كيست كه در همىكوبد ؟ زريق گفت : ابو عبد اللّه . على مصرى گفت : من سوگند ياد كرده‌ام كه تا هميان نياورى ، در نگشايم . زريق گفت : هميان بازپس آورده‌ام . على مصرى گفت : پيش از آن‌كه در بگشايم ، هميان به من ده . زريق گفت : دستارچه فرو آويز تا هميان در دستارچه نهم . على مصرى دستارچه بياويخت . زريق ، هميان در دستارچه فروبست . على مصرى ، هميان گرفته ، كودك را با داروى بيخودى ، بى خود كرد و كنيزك را به خود آورده ، از راه بام ، قصد خانهء احمد دنف كرد .\r\nچون بياران برسيد ، هميان را با كودك بديشان بنمود و از نانهائى كه از خانهء زريق آورده بود ، بايشان بداد و بشومان گفت : اين پسر زريق است . اين را بگير و نزد خود پنهان دار . حسن ، كودك را گرفته ، پنهان كرد و بزغاله‌اى را ذبح كرده ، بنقيب گفت : اين را كفن كن و مانند مردگانش بساز .\r\nو اما زريق ، ديرگاهى بر در بام بايستاد . پس از آن در را سخت بكوفت .\r\nكنيزك به او گفت : هميان آورده‌اى يا نه ؟ زريق به او گفت : مگر تو نبودى كه دستارچه فروآويخته ، هميان بگرفتى ؟ كنيزك گفت : من دستارچه نياويخته‌ام و\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nهميان نگرفته‌ام . زريق گفت : به خدا سوگند على مصرى به من سبقت كرده . آنگاه به خانه نظر كرد . نانهاى عيد را با كودك ، ناپديد ديد . درحال ، فرياد وا ولدا بركشيد و كنيزك طپانچه بر سر و سينهء خود زد و گفت : در ميان من و تو حكم از جعفر وزير بايد . كه سبب كشته شدن پسر ، تو بوده‌اى . زريق به او گفت : پسر را من ضامنم .\r\nآنگاه بيرون آمده ، محرمه در گردن افكند و بخانهء احمد دنف روان شد و در بكوفت . نقيب ، در بگشود . زريق بنزد ايشان درآمد . شومان گفت : اى زريق ، از بهر چه آمده‌اى ؟ زريق گفت : از على مصرى هميخواهم كه فرزند مرا بازپس دهد و من از هميان درگذشتم . شومان گفت : اى على ، خدا ترا پاداش دهد . چرا ما را آگاه نكردى از اين‌كه كودك ، پسر زريق است ؟ زريق گفت : مگرچه روى داده ؟ شومان گفت : ما او را كشمش هميخورانديم كه ناگاه گلوگير گشته ، بمرد و او اينست كه كفن كرده‌ايم . آنگاه زريق فرياد وا ولدا برآورد و برخاسته ، كفن بگشود . بزغاله در كفن بديد . گفت : اى على ، مرا شاد كردى . پس از آن پسر او را بياوردند . زريق ، پسر بگرفت و احمد دنف به او گفت : تو هميان آويخته و همواره ميگفتى كه هركس هميان بگيرد ، زرها مزد دست اوست و اكنون آن هميان از آن على مصرى است . زريق گفت : من زرها بعلى مصرى حلال كردم . على مصرى به او گفت : تو اين زرها از بهر كار دختر خواهرت زينب از من قبول كن .\r\nزريق زرها قبول كرد . پس شومان گفت : ما زينب را هميخواهيم كه بعلى مصرى تزويج كنيم . آيا قبول ميكنى يا نه ؟ زريق گفت : اگر مهر او را تواند داد ، قبول كردم . شومان گفت : مهر او چيست ؟ زريق گفت : او سوگند ياد كرده كه با او ازدواج نكند مگر كسى كه جامه و زرينه‌هاى قمر ، دختر عذرهء زرگر را از بهر او بياورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nچون شب هفتصد و شانزدهم برآمد\r\nگفت : اى ملك جوان‌بخت ، على مصرى گفت : همين امشب بياورم ، و الا از تزويج او درگذشتم . شومان گفت : اى على ، اگر باز حيلت كنى ، هلاك شوى .\r\nعلى سبب هلاكت جويان شد . گفتند كه : عذرهء زرگر ، ساحر است و جنيان تسخير كرده و او را در خارج شهر ، قصريست كه خشتى از زر و خشتى از سيمست . و آن زرگر تا در آن قصر نشسته ، آن قصر نمايانست و هروقت كه از قصر بيرون ميآيد ، قصر ناپديد شود . و او را دختريست قمر نام كه جامه او را از گنجهاى پادشاهان بيرون آورده . و جامهء او را در طبقى زرين بنهد و درهاى قصر بگشايد و ندا در دهند كه : اى عياران مصر و جوانان عراق و دليران عجم ، هركس كه اين طبق را با اين جامه‌ها ببرد ، طبق و جامه ، او را حلال باشد . پاره‌اى از عياران بطمع مال ، قصد او كرده‌اند و لكن بر وى دست نيافته‌اند . و آن زرگر ، ايشان را بجادو ، بوزينه‌گان و خران كرده . على مصرى گفت : ناچار بايد او را بياورم كه زينب در شب عروسى ، او را دربر كند .\r\nپس از آن على مصرى روى بدكان زرگر گذاشت ديد كه مردى است زشت و بدخوى و زر و سيم و ميزان در پيش دارد و استرى در نزد اوست .\r\nآنگاه زرگر برخاسته ، دكان فروبست . زر و سيم را در دو چشم خرجين كرده ، بر استر بنهاد و خود نيز سوار گشته ، هميرفت تا بخارج شهر رسيد . و على مصرى از پى او روان گشت ، ولى او نميدانست . آنگاه زرگر ، كيسه آورده ، خاكى از آن كيسه بگرفت و فسونى بر آن خاك خوانده ، بر هوا بپراكنيد . در آن حال ، قصر نمايان گشت . على مصرى ، قصرى ديد كه مانند آن قصرى نديده بود . آنگاه استر ، زرگر را از پله‌هاى قصر فراز برد و آن استر از جنيان بود كه زرگر ، او را مسخر كرده بود . چون زرگر ، خرجين از استر بگرفت ، استر ناپديد گشت و زرگر در قصر بنشست . على مصرى بكردارهاى او نظاره ميكرد . آنگاه زرگر ، جامه\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nزرينهء دختر را بطبقى زرين نهاده ، با زنجير زرين در برابر منظره فروآويخت و على مصرى از پشت در ، او را مىديد . و زرگر ندا در داد كه : كجايند عياران مصر و جوانان عراق و دليران عجم ؟ كه هركس اين طبق با جامه‌ها بگيرد ، اينها برو حلال كنم . پس از آن زرگر فسونى برخواند . سفرهء طعام نهاده شد . زرگر ، طعام خورد . سفره خودبخود برچيده گشت . على مصرى با خود گفت : اى على ، تو اين طبق نتوانى گرفتن مگر در وقتى كه او بى خود باشد .\r\nپس على از پشت سر او نرم‌نرم بيامد و عمود پولاد در دست داشت .\r\nزرگر ، او را بديد و فسونى بر وى خواند و بدست او گفت : در هوا بايست . دست على در هوا بايستاد . آنگاه دست چپ دراز كرد . دست چپ او نيز در هوا بايستاد و همچنين پاى راست او در هوا بايستاد و على مصرى بر يك پا ايستاده بود كه زرگر ، طلسم از او برداشت و او به حالت نخستين بازگشت . آنگاه زرگر ، تخت رمل بزد . نام على زيبق مصرى بيرون آمد . زرگر روى به دو كرده ، گفت : بيا و باز گو كه تو كيستى و كار تو چيست ؟ على مصرى جواب داد : من زيبقم كه دختر دليلهء محتاله خواستگارى كرده‌ام و در مهر او جامهء دختر ترا از من خواسته‌اند .\r\nاگر تو سلامت همىخواهى ، جامهء او به من ده و خود سالم بمان . زرگر پرسيد :\r\nپس از مرگ تو جامهء او را به تو دهم . كه گروهى بسيار از بهر بردن اين جامه‌ها با من حيلت كرده‌اند و نتوانسته‌اند كه اين جامه از من بگيرند . اگر تو پند من بنيوشى ، جان خويشتن خلاص مىدهى كه ايشان اين جامه از تو نخواسته‌اند مگر اينكه خواسته‌اند ترا بورطهء هلاكت اندازند . و اگر من در تخت رمل نديده بودم كه اقبال تو بر اقبال من غالب است ، هر آينه سر ترا از تن جدا ميكردم . على مصرى از اين سخن فرحناك شد كه زرگر ، اقبال او را بر اقبال خود غالب دانسته ، آنگاه زرگر گفت : ناچارم از اين‌كه جامه از تو بگيرم . زرگر جواب داد : قصد تو بناچار همين است ؟ على مصرى گفت : آرى جز اين قصدى ديگر ندارم . در حال ، زرگر ، طاسكى پر از آب كرده ، فسونى بر وى خواند و با على مصرى گفت : از صورت آدميت به صورت خريت درآى . اين بگفت و آب بر وى بپاشيد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nدرحال ، على زيبق ، درازگوشى گشته ، مانند خران عرعر همىكرد . پس از آن خطى بگرد او بكشيد . آن خط بر وى حصار شد . و زرگر تا بامداد به خوردن بنشست .\r\nآنگاه به او گفت : من امروز ترا سوار شوم و استر را آسوده بگذارم . پس زرگر ، جامه و طبق را در پستوئى بگذاشت و خود بيرون آمد و خرجين بر دوش على زيبق نهاد و خود نيز برو سوار گشت و قصر ناپديد شد . زرگر ، سواره همىرفت تا بدكان فرود آمد و هميانهاى زر و سيم در پيش بنهاد . و اما على زيبق در صورت درازگوش ، بستهء رسن بود . ميشنيد و ميدانست ولى گفتن نميتوانست . ناگاه بازارگانزاده‌اى كه روزگار برو ستم كرده بود و او صنعتى سبك جز سقائى نيافت ، دست‌بند زن خود گرفته ، بنزد زرگر آمد و به او گفت : قيمت اين دست‌بند به من ده تا درازگوشى بخرم . زرگر گفت : درازگوش چه خواهى كرد ؟\r\nگفت : اى زرگر ، همىخواهم كه به آن درازگوش ، مشك‌مشك آب از دريا كشيده ، بمردمان بفروشم . زرگر به او گفت : اين درازگوش از من شرى كن .\r\nبازرگانزاده ، دست‌بند بفروخت و بقيمة او آن درازگوش بخريد و على زيبق را در صورت درازگوش برداشته ، بسوى خانهء خود برد . على مصرى با خود گفت :\r\nاگر اين مرد ده بار مشك بدوش من گذاشته ، از دريا به شهر آورد ، مرا زندگى نخواهد ماند . به از آن نيست كه حيلتى كنم .\r\nدر آن هنگام ، زن سقا از بهر او عليق برد . على زيبق با دماغ خود ، آن زن را بر پشت افكند . زن فرياد زد . همسايگان ، او را دريافتند و درازگوش را زده ، ازو دور كردند . آنگاه شوهر آن زن به خانه بازآمد . زن به او گفت : يا مرا طلاق گوى يا اين درازگوش رد كن . آن مرد گفت : چه روى داده ؟ زن به او گفت : اين شيطان است كه به صورت درازگوش برآمده و او ميخواست كه مرا بكشد . اگر همسايگان ، او را از من دور نكرده بودند ، هر آينه آنچه ميخواست ، كرده بود . در حال ، آن مرد درازگوش گرفته ، بسوى زرگر برد . زرگر گفت : از بهر چه او را باز پس آوردى ؟ آن مرد حكايت بازگفت . زرگر درمهاى او رد كرد و بعلى زيبق\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nگفت : اى ميشوم ، باز از در حيلت برآمدى و به اين مرد مكر كردى كه او ترا بسوى من رد كرد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفدهم برآمد\r\nگفت : اى ملك جوان‌بخت ، زرگر گفت : اكنون كه بدرازگوش بودن راضى نگشتى ، من با تو كارى كنم كه خرد و بزرگ بتفرج تو آيند . آنگاه او را سوار گشته ، بخارج شهر برآمد و خاكسترى را گرفته ، افسون بوى بخواند و او را به هوا بپراكنيد . درحال ، قصر نمايان شده ، زرگر بقصر درآمد و خرجين از دوش درازگوش بگرفت و طبقى را كه جامه در آن بود ، بيرون آورد و مانند روز نخستين ندا درداد كه : كيست اين طبق با جامه بگيرد ؟ پس از آن عزيمت برخواند ، سفره گسترده شد . خوردنى بخورد . و طاسكى را آب كرده ، عزيمت بر وى خواند و آن آب بعلى زيبق كه به صورت درازگوش بود ، برفشاند و به او گفت :\r\nازين صورت به صورت نخستين درآى . درحال ، على مصرى به صورت آدمى شد .\r\nزرگر گفت : اى على ، پند من بنيوش و از شر من دور شو و از تزويج زينب بگذر كه گرفتن جامهء دختر من دشوار است و گرنه ترا بجادوئى بوزينه كنم يا عفريتى را بر تو بگمارم كه ترا بر پشت كوه قاف براندازد . على مصرى گفت : اى عذره ، من بردن جامه را بذمت گرفته‌ام . بناچار بايد جامهء دختر ترا ببرم . زرگر گفت : اى على ، تو بگردو همىمانى كه تا نشكنند ، نتوان خورد . آنگاه طاسك آبى گرفته ، عزيمت بر وى بخواند و آب به او بپاشيد و به او گفت : به صورت خرس درآى . در حال ، على زيبق به صورت خرس درآمد . زرگر ، زنجير به گردن او بنهاد و ميخ آهنين از بهر او بكوفت و او را با آن ميخ بست و به خوردن بنشست و گاهى لقمه‌اى بسوى او ميانداخت تا اينكه بامداد شد .\r\nزرگر ، طبق برداشته ، در پستو گذاشت و بدكان روان شد . و على زيبق\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبه صورت خرس از پى او همىرفت تا بدكان رسيدند . زرگر ، زنجير خرس فروبسته ، خود بدكان بنشست و على مصرى مىشنيد و ميدانست ولى گفتن نمىتوانست . كه ناگاه مرد بازرگانى نزد زرگر آمده ، به او گفت : اى عذره ، اين خرس به من به فروش كه مرا زنى است رنجور و طبيب گفته است كه او گوشت خرس بخورد و روغن او بخويشتن بمالد . زرگر ، فرحناك شد و به او گفت : اين را از بهر ذبح بفروشم و آسوده شوم . على مصرى با خود گفت : اين مرد همىخواهد كه مرا ذبح كند . خلاصى من جز خداى تعالى از ديگرى نيست .\r\nزرگر به آن مرد گفت : اين خرس را بهديت به تو دادم . درحال ، بازرگان او را گرفته ، روان شد و بر قصاب بگذشت و به او گفت : كارد برداشته ، با من بيا . قصاب ، كارد برداشته ، از پى بازرگان رفت . چون بخانهء بازرگان رسيدند ، قصاب دست و پاى او را ببست و كارد تيز همىكرد . على مصرى از برابر او بگريخت و به آسمان همىپريد تا در قصر زرگر فرود آمد .\r\nو سبب اين بوده است كه زرگر چون او را ببازرگان داد ، بقصر خويش رفت . دخترش از على مصرى جويان شد . زرگر ، حكايت به او حديث كرد .\r\nدخترك گفت : يكى از جنيان حاضر كن و از او بپرس كه مردى كه او را به صورت خرس درآورده‌اى ، همان على مصرى است يا مردى ديگر است كه با ما حيلت همىبازد ؟ زرگر ، عزيمت برخواند . عفريتى حاضر آمد . زرگر از او پرسيد كه : آيا اين مرد كه من او را به صورت خرس درآورده‌ام ، او على مصريست يا مرد ديگر است كه با ما حيلت همىكند ؟ درحال ، آن جن بسوى على مصرى آمده ، او را بربود و در نزد زرگر آورد و به او گفت : همين خرس ، على مصريست كه قصاب ، او را با رسن بسته و از بهر ذبح او كارد تيز ميكرد ، كه من او را ربوده ، پيش تو آوردم . آنگاه زرگر ، طاسى آب خواسته ، عزيمت بر وى بخواند و بعلى مصرى برفشاند و به او گفت : به صورت نخستين بازگرد . على مصرى به صورت آدمى برآمد .\r\nدختر زرگر او را ديد كه جوانيست بديع الجمال . مهرش به دو بجنبيد و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nمحبت دخترك نيز در دل على مصرى جاى گرفت . دختر زرگر به او گفت : اى ميشوم ، از بهر چه جامه‌هاى مرا ميخواهى تا اينكه پدرم با تو اين كارها كند ؟ على مصرى جواب داد : بذمت گرفته‌ام كه جامه‌هاى ترا بزينب نصابه ببرم و او را تزويج كنم . دخترك گفت : ديگران قبل از تو با پدرم حيلتها كرده‌اند كه جامه‌هاى من ببرند . ولى نتوانستند . تو اين طمع ترك كن . على گفت : ناچار بايد جامه‌هاى ترا ببرم تا پدر تو زنده بماند . و گرنه او را بكشم . زرگر با دختر خود گفت : اى دخترك ، اين ميشوم را ببين كه هلاك خود همىجويد . پس از آن زرگر گفت :\r\nاكنون ترا بجادو ، سگ كنم . آنگاه طاسكى آب گرفته ، فسون بر وى بخواند و از آب او بعلى مصرى برفشاند و به او گفت : به صورت سگ درآى . درحال ، على مصرى سگ شد . و زرگر با دختر خود به خوردن بنشستند .\r\nچون بامداد شد ، زرگر بر استر سوار گشته ، فسونى بر سگ خواند كه او در پى زرگر بيفتاد و سگان روى به او كرده ، عف‌عف ميكردند تا اينكه بدكان سقطى برسيدند . سقطى برخاسته ، سگان از او دور كرد . على در پيش او بخفت . پس از ساعتى زرگر نگاه كرده ، او را در دنبال خود نيافت . آنگاه سقطى دكان فروچيده ، بخانهء خود روان گشت و سگ بر اثر او برفت تا بخانهء سقطى داخل شد . چون دختر سقطى او را بديد ، روى خود بپوشيده ، گفت : اى پدر ، مرد بيگانه از بهر چه به خانه آورده‌اى ؟ سقطى جواب داد : اى دختر ، اينكه سگ است . مرد بيگانه كجا بود ؟ دختر سقطى جواب داد : اى پدر ، اين على زيبق مصرى است كه زرگر ، او را بجادو سگ كرده . سقطى رو بسگ آورده ، گفت : تو على مصرى هستى ؟\r\nسگ باشارت گفت : آرى . آنگاه سقطى به دختر خود گفت : زرگر از بهر چه اين را جادو كرده ؟ دختر جواب داد : بسبب جامهء دخترش قمر ، او را سگ كرده و من ميتوانم كه او را خلاص كنم . سقطى گفت : اگر احسانى بايد ، اكنون وقتست .\r\nدختر گفت : اگر مرا تزويج كند ، من او را خلاصى دهم . على زيبق با سر خود اشارت كرد كه : آرى . درحال ، دختر سقطى طاسكى را پر از آب كرد و عزيمت بر وى بخواند . ناگاه فريادى بلند برآمد كه طاس از دست دخترك بيفتاد و دختر\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nنگاه كرد و ديد خداوند فرياد ، كنيز پدر اوست كه به دختر گفت : اى خاتون ، پيمان من و تو نه اين بود . ساحرى را جز من كسى به تو نياموخته و تو با من پيمان بستى كه بىمشورت من كار نكنى و كسى كه ترا تزويج كند ، مرا نيز تزويج كند . دختر سقطى گفت : آرى ، عهد ما چنين است .\r\nچون سقطى اين سخن بشنيد ، با دختر گفت : اين كنيزك ، ساحرى از كه آموخته ؟ دختر گفت : اى پدر ، من ساحرى ازو آموختم . ازو سؤال كن كه ساحرى از كه آموخته ؟ سقطى از كنيزك سئوال كرد . كنيز گفت : اى خواجه ، من در نزد عذرهء زرگر بودم . هروقت كه او بدكان ميرفت ، من كتابهاى او گشوده ، ميخواندم تا اينكه روحانيان مسخر كردم و همه‌گونه جادو بياموختم . روزى از روزها او خواست كه با من ازدواج كند . من نپذيرفتم و به دو گفتم : مرا به فروش . او مرا به تو بفروخت . تو مرا به منزل خويشتن آوردى . من ساحرى به خاتون خود بياموختم و با او شرط كردم كه بىمشورت من كار نكند و هركس كه او را تزويج كند ، مرا نيز تزويج كند . آنگاه كنيزك ، طاسك آب بگرفت و عزيمت بر وى خوانده ، بسگ برفشاند و به او گفت : به صورت آدميان بازگرد . درحال ، سگ ، آدمى شد . سقطى او را سلام داد و از سبب آن حالت بازپرسيد . على مصرى تمامت ماجرى با سقطى بازگفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هجدهم برآمد\r\nگفت : اى ملك جوان‌بخت ، على مصرى تمامت حكايت بازگفت . سقطى گفت : آيا دختر من و كنيز ، ترا بس است يا نه ؟ على مصرى گفت : از تزويج زينب ناگزيرم .\r\nناگاه در كوفته شد . كنيزك گفت : بر در كيست ؟ قمر ، دختر زرگر گفت : آيا على مصرى در نزد شماست ؟ دختر سقطى گفت : اگر در نزد ما باشد ، با او چه خواهى كرد ؟ دختر سقطى گفت : اى كنيزك ، در بگشاى . كنيزك در بگشود . قمر به خانه\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاندرآمد . على مصرى او را بديد . ازو پرسيد كه : از بهر چه بدين مكان آمدى ؟\r\nقمر گفت : من گواهى مىدهم كه خداى تعالى شريك ندارد و محمد عليه السلام ، او را پيغمبر است . و بعلى مصرى گفت : آيا در دين اسلام ، مهر با مردانست يا زنان ؟ على مصرى گفت : مردان ، زنان را مهر هميدهند . دختر گفت : من مهر خود\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nرا آورده‌ام و آن جامه‌هاى من و دماغ پدر منست . آنگاه دماغ پدر خود را پيش على مصرى بينداخت و گفت : اينك دشمن تو و دشمن خدا را كشته‌ام . و سبب كشتن او پدر را اين بود كه چون زرگر ، على را بجادوئى سگ كرد ، دختر در خواب ديد كه كسى به او گفت : مسلمان شو و از جادو دست بردار . دختر مسلمان شد . چون از خواب بيدار شد ، اسلام بر پدر عرض كرد . مسلمان نشد . دختر ، او را بى خود كرد و او را بكشت و جامه‌هاى خود گرفته ، با دماغ پدر نزد على مصرى درآمد . آنگاه على مصرى با سقطى گفت : فردا وعده‌گاه ما ديوان خليفه است كه دختر ترا با كنيزك تو تزويج كنم . پس على ، جامه‌هاى دختر زرگر را برداشته ، شادان به منزل احمد دنف روان شد .\r\nناگاه مرد حلوائى را بديد كه دست بر دست ميسايد و افسوس مىخورد و ميگويد : سبحان اللّه . مردمان را كسب ، حرام گشته و متاع مغشوش همىفروشند .\r\nپس روى بعلى مصرى كرده ، به او گفت : ترا به خدا سوگند مىدهم كه اين حلوا بچش . على مصرى پاره‌اى از آن حلوا گرفته ، بخورد . و داروى بيخودى در آن حلوا بوده است . على مصرى بى خود بيفتاد . مرد حلوائى ، جامه‌هاى دختر زرگر را برداشته ، در صندوق حلوا بگذاشت و صندوق برداشته ، هميرفت كه ناگاه يكى قاضى بانگ برو زد . گفت : اى حلوائى ، نزد من آى . حلوائى پيش رفته ، صندوق بر زمين نهاده و طبق بر روى او گذاشت و بقاضى گفت : چه ميخواهى ؟ قاضى گفت : حلوا همىخواهم . حلوائى ، پاره‌اى حلوا بدست گرفت . قاضى گفت : اين حلوا مغشوش است و خود ، پاره‌اى حلوا از جيب برآورد . بحلوائى داد و به او گفت : اين حلوا ببين . اگر به اين خوبى حلوا دارى ، به من به فروش . حلوائى از آن حلوا بخورد . درحال ، بى خود افتاد . قاضى ، صندوق حلوائى را برداشت و حلوائى نيز در صندوق بنهاد و بسوى خانهء احمد دنف روان شد . و آن قاضى ، حسن شومان بوده است . و سبب اين بود كه چون على مصرى آوردن جامهء دختر زرگر بذمت گرفته ، برفت ، ازو خبرى نشنيدند . احمد دنف گفت : اى عياران ، بجستجوى برادر خود ، على مصرى بدر شويد . عياران بيرون آمده ، بجستجوى\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nعلى مصرى همىگشتند . حسن شومان در هيئت قاضى بدرآمد . حلوائى را بديد و او را بشناخت كه احمد لقيط است . او را بى خود كرده ، با جامه‌هاى زرگر ، او را بخانهء احمد دنف باز آورد . و اما چهل تن زيردستان احمد در جستجوى على مصرى در شهر بغداد ميگشتند كه ناگاه على كتف الجمل با ياران خود ، گروهى را ديد كه در يك جا جمع آمده‌اند . نزد ايشان رفت . على مصرى را در ميان ايشان بى خود يافت . او را به خود آورد . على مصرى گفت : من در كجا هستم ؟ على كتف الجمل گفت : من ترا در اينجا يافتم و ندانستم ترا كه بى خود كرده ؟ على مصرى گفت : يك حلوائى ، مرا بى خود كرد و جامه‌هاى دختر زرگر از من ببرد .\r\nنميدانم كه بكجا رفت ؟ كتف الجمل گفت : من كسى را در اين مكان نديدم .\r\nاكنون بيا تا بنزد احمد دنف شويم .\r\nپس ايشان بسوى خانهء احمد دنف روان شدند . احمد دنف چون ايشان را بديد ، بر ايشان سلام داد و گفت : اى على ، جامه‌هاى دختر زرگر را آوردى يا نه ؟\r\nعلى مصرى گفت : جامه‌هاى دختر زرگر را با سر زرگر آورده بودم . يكى حلوائى ، مرا بى خود كرده ، آنها را از من بگرفت . آنگاه شومان از پستو بدرآمده ، گفت : اى على ، جامه‌هاى دختر زرگر آوردى يا نه ؟ على مصرى ماجرى بگفت .\r\nو از حسن شومان پرسيد : تو مكان آن حلوائى ميشناسى يا نه ؟ حسن شومان گفت : مىشناسم . آنگاه برخاسته ، على مصرى را به پستو اندر برد . على مصرى ، حلوائى را بى خود يافت و او را به خود آورد . چون حلوائى چشم بگشود ، خود را در برابر احمد دنف و على مصرى و چهل تن عياران بديد . بدهشت اندر شد و گفت : من كجا هستم و مرا كه بى خود كرده ؟ حسن شومان گفت : ترا من گرفته‌ام .\r\nعلى مصرى گفت : اى ناپاك ، توئى كه اين كار با من كردى ؟ پس خواست كه او را بكشد . حسن شومان گفت : مكش . كه او اكنون از خويشاوندان تست . على مصرى گفت : چگونه خويشاوند منست ؟ حسن گفت : او احمد لقيط ، پسر خواهر زينب نصابه است . على مصرى به او گفت : اى لقيط ، اين كار از بهر چه كردى ؟\r\nاحمد لقيط گفت : جدهء من ، دليلهء محتاله مرا بدين كار فرموده بود . سبب او نيز\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nاين بود كه زريق سماك با جدهء من گفت كه : على مصرى در عيارى ، تمام است .\r\nاو ناچار زرگر را بكشد و جامه‌هاى دختر او بياورد . آنگاه جدهء من مرا بخواست و به من گفت : اى احمد ، على مصرى را ميشناسى يا نه ؟ من گفتم : آرى ميشناسم .\r\nمن او را بخانهء احمد دنف دلالت كرده‌ام . به من گفت : برو دامى بنه . اگر او جامه‌هاى دختر زرگر بياورد ، او را در دام افكنده ، جامه‌ها ازو بگير . من در خيال حيلتى بودم كه يك حلوائى بديدم . ده دينار به دو داده ، جامها و حلوا و صندوق و طبق او را بگرفتم و مرا با تو رفت آنچه رفت . پس از آن على مصرى به احمد لقيط گفت : اكنون بسوى جدهء خويش و بسوى زريق سماك شو و ايشان را بياگاهان كه من جامه‌هاى دختر زرگر و سر زرگر را آورده‌ام . و بايشان بگو كه فردا در ديوان خليفه حاضر شوند و مهر زينب از من بستانند .\r\nچون بامداد شد ، احمد دنف ، على مصرى را برداشته و جامه‌هاى دختر زرگر را در طبق زرين نهاده ، سر زرگر را در نيزه كرد و بديوان خليفه برآمد . در پيش خليفه ، زمين بوسه داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و نوزدهم برآمد\r\nگفت : اى ملك جوان‌بخت ، على مصرى چون با احمد دنف در پيشگاه خليفه حاضر شد ، زمين ببوسيد . خليفه ، جوانى ديد كه شجاعت از جبين او آشكار است . از احمد دنف ، آن جوان را جويان شد . احمد دنف گفت : ايها الخليفه ، اين على مصريست . خليفه او را دوست داشت . آنگاه على زيبق ، دماغ زرگر را پيش خليفه انداخت و به او گفت : اى خليفه ، اين دشمن تست . خليفه پرسيد : اين كيست ؟ على زيبق جواب داد : اين عذرهء زرگرست . خليفه از كشندهء او بازپرسيد .\r\nعلى زيبق ، ماجرى از آغاز تا انجام بيان كرد . خليفه گفت : من گمان نميكردم كه او را تو كشته باشى . كه او ساحرى بىبدل بود . على مصرى گفت : ايها الخليفه ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nخداى تعالى مرا برو غالب كرد . آنگاه خليفه ، والى را بقصر زرگر بفرستاد . تن زرگر را بىسر در آنجا يافت . تابوت او را در نزد خليفه حاضر آورد . خليفه بسوزاندن او بفرمود . آنگاه قمر ، دختر زرگر پيش آمده ، زمين ببوسيد و خليفه را آگاه كرد كه او دختر زرگر جادوگر است و مسلمان گشته و از خليفه تمنا كرد كه او را به على زيبق مصرى تزويج كند .\r\nخليفه ، او را به على مصرى تزويج كرد و قصر زرگر را با همهء مال او به على مصرى موهبت فرمود و به على مصرى گفت : از من تمنا كن . على مصرى گفت : تمناى من اينست كه مرا در پيشگاه خود بار دهى . خليفه گفت : اى على ، بفرست زيردستان خود را از مصر بياور . پس از آن گفت : اى على ، ترا در شهر بغداد خانه‌اى هست يا نه ؟ على جواب داد : نه ، به خدا مرا خانه‌اى نيست . حسن شومان گفت : من خانهء خود را با آنچه دروست ، به على مصرى بخشيدم . خليفه فرمود : حسن ، خانهء تو ترا باشد . و خازن را فرمود كه ده هزار دينار بمعماران دهد كه از بهر على زيبق خانه بسازند . پس از آن خليفه پرسيد : اى على ، ديگر ترا حاجتى هست تا برآورم ؟ على زيبق جواب داد : ايها الخليفه ، دليلهء محتاله را بفرما تا دختر خود ، زينب به من تزويج كند و جامه‌هاى دختر زرگر در مهر او از من بستاند . خليفه ، دليله را بر آن كار بفرمود . دليله ، فرمان خليفه را پذيرفته ، زينب را به على تزويج كرد و دختر سقطى را نيز با كنيز او به على زيبق تزويج كردند .\r\nعلى زيبق بعيش پرداخت . تا سى روز هنگامهء عيش برپا بود . پس از آن على زيبق رسولى بمصر فرستاد . كتابى بزيردستان خود بنوشت و آنچه از خليفه بر وى روى داده بود ، بديشان بيان كرد و ايشان را بخواست . پس از اندك زمانى حاضر آمدند . على زيبق ايشان را در قصرى كه ساخته بودند ، جاىداد . پس از آن ايشان را بخليفه عرضه داشت . خليفه ، ايشان را يك‌بيك خلعت ببخشود .\r\nاتفاقا شبى از شبها على زيبق در حضرت خليفه بود . خليفه فرمود : همىخواهم كه ماجراى خود از آغاز تا انجام با من حديث كنى . على زيبق ، تمامت ماجراى خود بازگفت . خليفه فرمود كه آن حكايت بنويسند و در خزانه نگاهدارند . پس\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nتمامت حكايت بنوشتند و بيادگار بگذاشتند .\r\n\r\nحكايت اردشير و حيات النفوس\r\nو از جمله حكايت‌ها اينست كه : در شهر شيراز ، پادشاهى بود بزرگوار كه سيف اعظم شاه نام داشت . و او را سال بر پيرى رسيده ولى از فرزند ، بهره‌اى نداشت . حكيمان و طبيبان را حاضر آورده ، بايشان گفت : مرا عمر بپايان رسيده و از پسرى بهره‌مند نگشته‌ام كه پس از من مملكت و رعيت نگاهدارد . گفتند : اى ملك ، ما از بهر تو معجونى بسازيم كه او ترا سودمند افتد . پس ايشان معجونى بساختند . ملك او را به كار برد . بقدرت خداى تعالى ، زن ملك آبستن شد . چون زمان آبستنى بپايان رسيد ، پسرى قمرمنظر بزاد و او را اردشير نام نهاد . او را تربيت همىدادند تا اينكه بزرگ شد و علم و ادب بياموخت و پانزده ساله گشت .\r\nو در عراق ، پادشاهى بود عبد القادر نام و دخترى داشت پرىروى كه او را حيات النفوس ميگفتند . و آن دختر ، مردان ، ناخوش ميداشت و كسى در نزد او نام مردان نميتوانست برد . بسيارى از ملوك اكاسره ، او را خواستگارى كردند .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nپدرش با او بسخن درآمد . او گفت : هرگز اين كار نخواهم كرد . اگر تو مرا در اين كار مقهور كنى ، خويشتن بكشم . چون اردشير ، پسر سيف اعظم شاه ، نام حيات النفوس بشنيد ، پدر خود را بر او آگاه كرد . پدر به حالت او بنگريست و برو رحمت آورد و او را تزويج حيات النفوس وعده داد . پس از آن وزير خود را\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبخواستگارى او بفرستاد . پدر حيات النفوس ، دعوت او را اجابت نكرد . وزير نوميد بازگشته ، ملك را از ماجرى آگاه كرد . سيف اعظم شاه در خشم شد و گفت : چگونه چون من پادشاهى ، حاجتى بخواهم كه دعوت مرا اجابت نكنند ؟\r\nآنگاه منادى را فرمود كه در لشگر ندا دهد كه خيمه‌ها بيرون برند و در كار جنگ بكوشند و گفت : از عراق بازنگردم تا اينكه مردان عبد القادر را بكشم و مملكت او را ويران كنم . چون اين خبر بپسر او اردشير برسيد ، از بستر برخاسته ، نزد پدر شد و در پيش او زمين بوسه داد و به او گفت : اى ملك ، خويشتن بتعب درميفكن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيستم برآمد\r\nگفت : اى ملك جوان‌بخت ، اردشير گفت : خود را در تعب ميفكن و مال صرف كرده ، لشكر بدان سوى برمكش . از آن‌كه ترا قوت از ملك عبد القادر بيش است . چون تو لشكر بسوى او ببرى ، مردان او خواهى كشت و بلاد او ويران خواهى كرد و او خود نيز كشته خواهد شد . چون دختر او اين حادثه ببيند ، او خويشتن را بكشد و من نيز بسبب او هلاك خواهم شد . ملك گفت : اى فرزند ، راى تو چيست ؟ ملك‌زاده گفت : من خود ، جامهء بازرگانان پوشيده ، از پى حاجت خود شوم . ملك گفت : اى فرزند ، راى ، راى تست . آنگاه ملك ، وزير را نزد خود خوانده ، به او گفت : با پسر من سفر كن و در كار او بكوش كه تو در نزد او بجاى منى . گفت : سمعا و طاعة . آنگاه ملك ، سيصد هزار دينار زر با گوهرهاى گران‌قيمت به پسر خود بداد . پس از آن ملكزاده نزد مادر رفته ، دست او را ببوسيد و ازو دستورى خواست . مادر ، او را دعا كرد و صد هزار دينار از زرينه‌ها و قلاده‌هاى قيمتى كه از پادشاهان گذشته ميراث مانده بود ، بوى داد . پس از آن ملك‌زاده ، جامهء بازرگانان پوشيده ، ملك را وداع كرده ، با وزير و خادمان و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nغلامان روان شدند و شبانروز همىرفتند . چون سفر ايشان به طول انجاميد ، ملكزاده اين دو بيت بخواند :\r\n ميروم بيدل و بىيار يقين ميدانم * كه من بيدل و بىيار نه مرد سفرم\r\nچكنم دست ندارم بگريبان اجل * تا بتن در ز غمت پيرهن جان بدرم \r\nچون ابيات بانجام رسانيد ، بى خود افتاد . وزير ، گلاب بر وى فشاند تا به خود آمد . آنگاه وزير به او گفت : اى ملك‌زاده ، صبر كن كه صبر ، كليد همهء گشايشهاست . اكنون تو بسوى مقصود روانى . به زودى به مقصود خواهى رسيد .\r\nالقصه ، وزير ، او را تسلى هميداد تا اينكه اندوه او برفت و بسوى مقصود بشتابيد .\r\nچون سفر ملك‌زاده دراز كشيد ، محبوبهء خود را بخاطر آورده ، اين دو بيت بخواند :\r\n ز هجران بر لب آمد جان غمگين دلفكارى را * رفيقى كو كه بنمايد به من راه ديارى را\r\nگرفتم زنده ماندم چند روزى در فراق او * بسر كى ميتوان بردن بهجران روزگارى را \r\nپس از آن سخت بگريست . وزير ، او را تسلى داد و اندك زمانى برفتند تا به شهر بيضا 42 نزديك شدند . وزير ، ملك‌زاده را بشارت داد و گفت : اينك شهر بيضاست كه تو او را همىطلبى . ملك‌زاده را فرحى سخت روى داد و اين ابيات بخواند :\r\n از آن پس كه بُد اخترم در وبالى * سعادت به دو داد پرى و بالى\r\nازين گونه گشته است پرگار گردون * چنين حكم كرده است ايزد تعالى\r\nكه آيد پى هر فرازى نشيبى * كه باشد پى هر فراقى وصالى \r\nچون به شهر اندر شدند ، در كاروانسرائى فرود آمده ، دو سه روزى در آنجا\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nبرآسودند . آنگاه وزير برخاست كه در كار ملك‌زاده تدبيرى كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و يكم برآمد\r\nگفت : اى ملك جوان‌بخت ، وزير و ملكزاده چون در كاروان‌سرا فرود آمدند و از رنج راه برآسودند ، وزير برخاست كه در كار ملكزاده تدبيرى كند . آنگاه بملك‌زاده گفت : مرا چيزى بخاطر گذشت . گمان دارم كه صلاح تو در آن باشد .\r\nملك‌زاده گفت : اى وزير ، ترا چه بخاطر گذشت ؟ وزير گفت : ميخواهم كه در سوق بزازان ، دكه‌اى از بهر تو بگشايم كه خاص و عام بر آن سوق حاجت دارند .\r\nمرا گمان اينست كه چون در دكه بنشينى و مردم ترا ببينند ، بر تو مايل شوند و بدين سبب به مقصود راه يا بى . ملك‌زاده گفت : اى وزير ، راى ، راى تست .\r\nدرحال ، وزير با ملكزاده برخاسته ، جامهء فاخر بپوشيدند و هزار دينار زر در جيب كرده ، بيرون آمدند و در شهر همىرفتند . و مردمان شهر چون بديشان نظر كردند ، در حسن ملكزاده خيره ماندند و ميگفتند كه : اين پسر از نسل بشر نيست . بلكه از فرشتگان است . و مردم از هر سوى درپى او بيفتادند تا بسوق بزازان رسيدند . در آنجا بايستادند . شيخى باوقار پيش آمده ، ايشان را سلام داد .\r\nايشان رد سلام كردند . شيخ گفت : اى خواجگان ، اگر شما را حاجتى هست ، باز گوئيد . وزير گفت : اى شيخ ، بدان كه اين جوان ، پسر منست و مىخواهم كه در اين سوق از براى او دكه‌اى بسازم كه بيع و شرى بياموزد . شيخ درحال ، كليد دكه‌اى نزد ايشان حاضر آورد و دلالان را فرمود كه دكه را بروبند . دلالان ، دكه بروفتند . وزير ، خادمان بفرستاد . فرش‌هاى حرير زرين طراز بهر حجره حاضر آوردند و از متاعهاى گران‌قيمت ، چندان‌كه بايست ، حاضر آوردند .\r\nچون روز ديگر شد ، غلام دكان بگشود و ملك‌زاده در دكان بنشست و دو مملوك ديباپوش در پيش او بايستادند و در دكان دو خادمك حبشى از بهر\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nخدمت بايستادند . وزير ، ملكزاده را بپوشيده داشتن راز خود وصيت كرد و او را بسپرد كه هرچه از براى او روى مىدهد ، روزبروز وزير را آگاه كند . پس ملكزاده در دكان بنشست . مردمان ، آوازهء حسن او را شنيده ، از هر سوى در سوق حاضر ميشدند و بحسن او نظاره ميكردند و از بسيارى تماشائيان ، آن سوق بر گذريان تنگ گشته بود . و ملك‌زاده به چپ و راست نگاه كرده ، از هجوم مردمان حيران بود و همىخواست كه او را صحبتى از نزديكان حضرت پادشاه اتفاق افتد شايد كه سخنى از دختر ملك در ميان آيد . پيوسته در اين آرزو بود .\r\nولى بآرزوى خود راه نمىيافت و بدين سبب تنگ‌دل بود . و وزير ، همه روزه او را به رسيدن مقصود وعده مىداد .\r\nو ديرگاهى حال بدين منوال بود . تا اينكه روزى از روزها ملكزاده در دكان نشسته بود كه ناگاه عجوزى برسيد كه جامه‌هاى پرهيزكاران دربر داشت و دو كنيزك ماه‌روى در دنبال او بودند . چون بر آن دكه رسيد ، در حسن ملكزاده تأمل كرد و گفت : منزه است آن خدائى كه چنين طلعت آفريده . پس از آن او را سلام داد . ملكزاده رد سلام كرده و او را در پهلوى خويشتن بنشاند . عجوز به او گفت : اى خوب‌روى ، از كدامين شهرى ؟ ملكزاده گفت : اى مادر ، من از نواحى هندم و از بهر تفرج در اين شهر آمده‌ام . عجوز گفت : از متاع‌هاى خود چيزى به من بنماى كه شايستهء ملوك باشد . چون ملك‌زاده سخن او بشنيد ، بگفت : در نزد من همه‌گونه متاع هست . تو بازگوى كه از بهر كه ميخواهى ؟ عجوز گفت : اى فرزند ، من ميخواهم كه گران‌قيمت و خوب‌شكل باشد . ملك‌زاده گفت : ناچار بايد مرا آگاه كنى كه متاع از بهر كه ميخواهى تا من متاع شايستهء او بياورم . عجوز گفت : اى فرزند ، راست ميگوئى . من متاع از بهر خاتون خود ، حيات النفوس ، دختر ملك عبد القادر همىخواهم . چون ملك‌زاده سخن او بشنيد ، از غايت فرح عقلش بپريد . دست برده ، بدره‌اى كه يكصد دينار درو بود ، بدرآورده ، بعجوز بداد و گفت : اين زرها قيمت صابونيست كه جامه‌هاى خويشتن بشوئى .\r\nپس از آن دست بسوى بقچه‌اى برده ، حله‌اى كه بده دينار ارزش داشت ،\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nاز بقچه بدرآورد و بعجوز بداد و گفت : اين از جملهء چيزهاست كه من به اين سرزمين آورده‌ام . چون عجوز ، او را بديد ، در عجب شد و بملكزاده گفت : اى نكوروى ، اين حله را قيمت چند است ؟ ملك‌زاده گفت : اين متاع مختصر ، قيمت ندارد . عجوز سخن اعادت كرد . ملكزاده گفت : به خدا سوگند من اين حله را قيمت نخواهم گرفت . اگر ملكه او را قبول نكند ، به تو بخشيدم . منت خداى را كه مرا با تو شناسا كرد كه اگر مرا حاجتى روى دهد ، تو به من يارى خواهى كرد .\r\nعجوز از سخن گفتن نغز و بسيارى كرم و ادب او خيره مانده ، به او گفت : اى خواجه ، نام تو چيست ؟ ملكزاده گفت : نام من اردشير است . عجوز گفت : به خدا سوگند اين نامى است عجب . كه اين نام بفرزندان ملوك نهند . و ترا مىبينم جامهء بازرگانان دارى . ملكزاده گفت : پدرم با من محبت داشت . اين نام بر من بنهاد . از نام ، پى به نسبت نتوان برد . عجوز گفت : اى فرزند ، قيمت متاع خود بگير . ملكزاده سوگند ياد كرد كه چيزى نگيرد .\r\nآن‌گاه عجوز گفت : اى فرزند ، بدان كه راستى ، بهترين چيزها است و اين كرم كه تو با من ميكنى ، بىغرضى نيست . تو مرا از كار خود بياگاهان ، شايد ترا حاجتى باشد كه من در قضاى آن ترا يارى كنم . در آن هنگام ، ملكزاده با او بپوشيده داشتن راز پيمان بست و حكايت خود به او حديث كرد و محبت خود را با دختر ملك بر وى بنمود . عجوز سر بجنبانيد و بملكزاده گفت : سخن راست همينست . و لكن اى فرزند ، تو امروز از بازرگانان شمرده مىشود . اگر كليدهاى گنج روى زمين با تو باشد ، ترا بازرگان همىگويند . اگر بخواهى كه مقامى از رتبت خويشتن برتر جوئى ، بايد دختر قاضى را بخواهى و يا دختر امير خواستگارى كنى . اى فرزند ، چون است كه تو جز دختر پادشاه ، ديگرى نميخواهى ؟ كه دختريست خردسال و به كارهاى دنيا آگاهى ندارد و در تمامت عمر از قصر خويشتن بيرون نيامده و او با چنان خردسالى ، خردمند و دانا و نكوكار است و پدرش جز او فرزندى ندارد و او در نزد پدر از جان عزيزتر است . و اى فرزند ، گمان مكن كه كسى اين سخن به او تواند گفت . مرا نيز به گفتن\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nاين ماجرا جرئت نيست . و لكن اى فرزند ، من ترا چيزى بياموزم كه شايد ترا سودمند افتد و من نيز جان و مال خود را در راه تو بگذارم تا ترا به مقصود رسانم .\r\nملك‌زاده گفت : اى مادر ، آن چيست ؟ عجوز جواب داد : اى فرزند ، تو دختر وزير را از من خواستگارى كن كه من دعوت ترا اجابت كنم . از آن‌كه كس نتواند بيك جستن از زمين به آسمان رود . ملكزاده گفت : اى مادر ، تو زنى هستى خردمند . همه كارها نيك ميدانى . آيا كسى را ديده‌اى كه اگر سر او به درد آيد ، مرهم بدست خويش نهد ؟ عجوز گفت : لا و اللّه اى فرزند . ملكزاده گفت : كار من بدينسان است . مرا دل به ديگرى مايل نيست . مرا نمىكشد مگر عشق او . به خدا سوگند اگر مرا يارى نكنى ، من هلاك خواهم شد . اى مادر ، تو بغربت من رحمت آور .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و دوم برآمد\r\nگفت : اى ملك جوان‌بخت ، ملك‌زاده گفت : بغربت من رحمت آور . عجوز گفت :\r\nاى فرزند ، به خدا سوگند دل من ازين سخنان تو پاره‌پاره مىشود . و لكن حيلتى در اين كار ندارم . ملكزاده گفت : تمناى من از تو اينست كه ورقه‌اى از من بسوى او برسانى و بجاى من دست او را ببوسى . عجوز را دل بر وى بسوخت . به او گفت :\r\nهرچه مىخواهى ، بنويس تا من ورقه بوى رسانم . چون ملكزاده اين سخن بشنيد ، از فرح ، پريدن گرفت و دوات و كاغذ خواسته ، اين ابيات بنوشت :\r\n اى دل شده مبتلاى عشقت * تا چند كشم بلاى عشقت\r\nجان و دل و عقل و دين بيك بار * درباختم از براى عشقت \r\n\r\n","description":"","footnote":"","page_name":" 347 ","page_number":347},
  {"content":"\r\n\r\n در عشق تو دل ز دست دادم * بر خويش در بلا گشادم « 1 » \r\nچون از نوشتن كتاب فارغ شد ، كتاب فروپيچيده ، بعجوز داد و دست بصندوق برده ، بدرهء ديگر كه يكصد دينار زر در او بود ، بدرآورد . بعجوز داد و به او گفت : اين زرها بكنيزكان بخش كن . عجوز بدره نگرفت و گفت : اى فرزند ، ميل من از بهر زر و مال نيست . ملكزاده گفت : ناچار بايد بدره بگيرى .\r\nآنگاه عجوز ، بدره گرفت و بازگشت . و بنزد ملكه درآمد و به او گفت : اى خاتون ، متاعى آورده‌ام كه در شهر ، چنان متاع يافت نشود . و آن متاع از جوانى است نكوروى كه در روى زمين از او نكوتر كسى نيست . دختر ملك پرسيد : اى دايه ، اين جوان از كجاست ؟ عجوز جواب داد : از نواحى هند است . اين حله زرين طراز مرصع از نزد او آورده‌ام . چون حله بگشود ، قصر از پرتو آن حله روشن شد و هركه بقصر اندربود ، از حسن صنعت آن حله و از آن گوهرهائى كه در آن حله به كار برده بودند ، خيره ماندند . و دختر ملك در آن حله تأمل كرد .\r\nقيمت او را بيش از يك ساله خراج پدر يافت . از عجوز پرسيد : آيا اين حله از آن جوانست يا از ديگرى ؟ عجوز جواب داد : اين حله از نزد آن جوان بديع الجمال آورده‌ام . دختر ملك پرسيد : اى دايه ، اين بازرگان ازين شهرست يا غريبست ؟ عجوز جواب داد : اى خاتون ، غريبست . يك چنديست بدين شهر آمده و اى خاتون ، به خدا سوگند او جوانيست ماهروى و سروقامت و بهشتى خوى كه من از او نيكوتر كسى نديده‌ام مگر ترا . دختر ملك جواب داد : اين كاريست عجب . اين حلّه كه قيمت ندارد ، چگونه مال يكى از بازرگانان خواهد بود ؟ اى دايه ، بازگو كه قيمت اين حله چند گفته ؟ عجوز گفت : اى خاتون ، به خدا\r\n\r\n\r\n","description":"","footnote":"\r\n( 1 ) - ابيات شيرينى كه در اين حكايت نقل شده ، همه از كتاب روضة المحبين ( ده نامه ابن عماد ) است كه در مقام خود از تعريف ، مستغنى و شيرين‌ترين منظومهء عشقى است كه به زبان فارسى سروده شده .\r\n","page_name":" 348 ","page_number":348},
  {"content":"\r\n\r\nسوگند او قيمت حله به من نگفت و به من گفت من از بهر اين متاع مختصر ، قيمت نگيرم و اين از من به دختر ملك ، هديتى است . كه اين حله جز او كسى را نشايد .\r\nو زرهائى كه تو با من فرستاده بودى ، نگرفت و سوگند ياد كرد كه قيمت نگيرد .\r\nو با من گفت اگر دختر ملك او را قبول نكند ، اين حله از آن تو باشد .\r\nدختر ملك گفت : به خدا سوگند اين سخاوتى است بزرگ و كرمى است بىاندازه . من از عاقبت اين كار بيم دارم كه خوب نباشد . اى دايه ، چرا از او نپرسيدى كه اگر حاجتى داشته باشد ، روا كنيم ؟ دايه گفت : اى خاتون ، پرسيدم و گفتم چه حاجت دارى ؟ گفت : حاجتى دارم . و مرا بر آن حاجت آگاه نكرد ، مگر اينكه اين ورقه به من داد و گفت : اين را بملكه برسان . دختر ملك ، ورقه گرفته ، بگشود و بخواند . حالتش دگرگون گشت و گونه‌اش زرد شد و گفت : اى دايه ، اين پليدك بكدام جرأت اين سخنان بدختران ملوك نوشته ؟ در ميان من و اين سگ چه نسبتست كه او با من مكاتبه مىكند ؟ به خدا سوگند اگر من از خدا هراس نميكردم ، بسوى او فرستاده ، مىفرمودم كه بازوانش ببندند و گوش و دماغ او ببرند . بعد از آن در ميان سوق بر دارش كنند . چون عجوز اين سخن بشنيد ، گونه‌اش زرد شد و اندامش بلرزه درآمد و ياراى سخن گفتنش نماند . پس از آن دل قوى داشته ، گفت : اى خاتون ، مگر در ورقه چه بود كه ترا بدينسان دگرگون كرد ؟ گفت : اى دايه ، در ورقه شعرها نوشته و سخنان زشت گفته . و لكن اين پليدك از سه حالت بدر نيست . يا ديوانه است و يا هلاك خويشتن همىطلبد و يا اينكه در رسيدن مراد خود از من به خداوند قدرتى و پادشاهى توسل كرده و يا اينكه شنيده است كه من از بدكاران اين شهرم كه اين اشعار به من نوشته . عجوز گفت : اى خاتون ، به خدا سوگند راست ميگوئى . و لكن به اين پليدك نادان اعتنا مكن . كه تو در قصر خود نشسته‌اى و پرنده بدين قصر نتواند پريد . تو اكنون كتابى برو بنويس و او را ملامت كن و او را از كشته شدن بترسان و به او بگو تو مرا از كجا ميشناسى كه با من مكاتبه ميكنى ؟ اى پستترين بازرگانان ، اى آن‌كه از بهر درم و دينار ، پيوسته كوه و هامون همينوردى ، به خدا سوگند اگر از خواب بيدار\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنشوى و از مستى هشيار نگردى ، ترا در سوق بر دار كنم . دختر ملك گفت : اى دايه ، بيم از آن دارم كه اگر من به او چيزى نويسم ، در من طمع كند . عجوز گفت :\r\nاو چه رتبت دارد و قدر و منزلت او چيست كه در تو طمع كند ؟ نوشتن تو از بهر آنست كه او بهراس اندر شود و طمع از تو ببرد . القصه ، عجوز حيلت همىكرد تا دختر ملك ، دوات و كاغذ خواست و اين ابيات بنوشت :\r\n اى هرزه دراى باد پيماى * وى شيفته راى بىسروپاى\r\nاز خيلِ كه و ترا چه نامست * كاندر سرت اين خيال خامست\r\nزين كوى بلا كه ره بدر نيست * برگرد كه جز ره خطر نيست\r\nاين راه نكرد هيچكس طى * كس زنده برون نرفت ازين حى \r\nآنگاه كتاب فروپيچيده ، بعجوز داد . عجوز ، كتاب گرفته ، بسوى دكان روان شد . چون بدكان رسيد ، كتاب بملكزاده داد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و سوم برآمد\r\nگفت : اى ملك جوان‌بخت ، عجوز ، كتاب بملك‌زاده داد و او را آگاه كرد كه :\r\nدختر ملك چون كتاب تو بخواند ، در خشم شد . من به نرمى ، خشم او را فرونشاندم تا اينكه جواب بنوشت . ملك‌زاده ، شادان‌شادان كتاب بگرفت و بخواند و مضمون آن دانسته ، سخت بگريست . عجوز را دل برو بسوخت و به او گفت : اى فرزند ، خدا چشم تو را نگرياند و دل ترا محزون نگرداند . ملكزاده گفت : اى مادر ، چه حيلت سازم ؟ كه او مرا بكشتن تهديد كرده و مرا از مكاتبه منع نموده . به خدا سوگند با چنين حالت ، مرگ من از زندگانى بهتر است . و لكن از احسان تو همىخواهم كه اين ورقه گرفته ، بسوى او برسانى . عجوز گفت :\r\nبنويس . انشاء اللّه جواب او بازپس آرم . به خدا سوگند اى فرزند ، من خود را\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nبورطهء هلاكت اندازم تا ترا مقصود پديد آيد . ملكزاده ، شكر او بجاآورد و دست او ببوسيد و اين ابيات بنوشت :\r\n دارم ز غم تو اى پريوش * چشمى و دلى پر آب و آتش\r\nپشتم چو كمان ابروى تو * از بار غم فراق خم شد\r\nتا چند بسر دَوَم چو خامه * يك بار بخوان مرا چو نامه \r\nپس از آن كتاب فروپيچيده ، بعجوز داد و دو بدرهء كه دويست دينار در آنها بود ، بعجوز داد . عجوز از گرفتن آنها امتناع كرد . ملكزاده او را بگرفتن زر سوگند داد . عجوز بدرها گرفته ، با ملكزاده گفت : برغم دشمنان ، ترا به مقصود رسانم . اين بگفت و روان شد . چون نزد حيات النفوس درآمد ، كتاب به دو داد .\r\nدختر ملك گفت : اى دايه ، اين چيست كه ما را بمراسله مشغول كردى ؟ تو بسرعت ميروى و همىآئى . مرا بيم از آنست كه رسوا شوم . عجوز گفت : اى خاتون ، چرا رسوا ميشوى ؟ رسوائى از بهر چيست ؟ كرا ياراى آن هست كه به اين سخنان زبان گشايد ؟ پس دختر ملك ، كتاب گرفته ، بخواند و مضمون دانست .\r\nدستها به يكديگر زد و گفت : سبحان اللّه . بطرفه بليتى گرفتار گشتم . نميدانم كه اين پسر از كجا آمد كه بلاى جان من شد ؟ عجوز گفت : اى خاتون ، تو جواب نامهء او بنويس . و لكن سخن بر وى سخت كن و به او بگو اگر پس ازين كتاب بفرستى ، ترا بكشم . دختر ملك گفت : اى دايه ، من ميدانم كه اين كار بنهايت نميرسد و سزاوار اينست كه كتاب ننويسم . اگر اين سگ از تهديد پيشين من بازنگردد ، او را بكشم . عجوز گفت : تو همين سخن بنويس و او را از اين حالت آگاه كن . در حال ، دختر ملك ، دوات و كاغذ بخواست و در تهديد ملك‌زاده ، اين ابيات بنوشت :\r\n اى گمره دل ز دست داده * در دام غم و بلا فتاده\r\nجز درد دل و غمت چه حاصل * زين فكر كج و خيال باطل\r\nعنقا نشود بهر بهانه * با زاغ و زغن هم آشيانه \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n تو چون مگسى و ما هُمائيم * آيا تو كجا و ما كجائيم \r\nآنگاه كتاب فروپيچيده ، بعجوز داد . عجوز ، كتاب گرفته ، روان شد . چون بنزد ملكزاده رسيد ، كتاب به دو داد . ملكزاده كتاب گرفته ، بخواند و سر به زير افكنده ، بانگشت ، خط به زمين همىكشيد و سخن نمىگفت . عجوز از او پرسيد :\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nاى فرزند ، از بهر چه سخن نمىگوئى ؟ جواب داد : اى مادر ، چه گويم ؟ كه سخنان من جز خصومت و نفرت ، بار نمىدهد . عجوز گفت : تو كتابى به او بنويس و هرچه خواهى ، آشكار كن . كه من او را از تو دفع كنم و تو خوشوقت باش كه ناچار ترا با او جمع آورم . ملكزاده ، شكر احسان او بجاآورد و اين ابيات بنوشت :\r\n آخر نظرى فكن بحالم * كز دست فراق پايمالم\r\nكار من بىقرار محزون * بگذشت ز حال زار مجنون\r\nدل بىتو غريق بحر خون شد * وز پردهء عافيت برون شد \r\nآنگاه كتاب فروپيچيده ، بعجوز داد و صد دينار زر بر وى عطا كرد .\r\nعجوز ، او را دعا گفته ، روان شد تا بنزد دختر ملك بيامد و كتاب به دو داد . دختر ملك ، كتاب گرفته ، تا آخر بخواند و او را بيانداخت و برپاى خاسته ، كفشهاى زرين مرصع به پا كرد و همىرفت تا بقصر پدر خويش رسيد و غضب از جبين او هويدا بود . كسى ياراى آن نداشت كه حالت او بازپرسد . چون بقصر پدر رسيد ، پدر را از كنيزكان بازپرسيد . ايشان گفتند : اى خاتون ، ملك بنخجيرگاه رفته .\r\nآنگاه دختر بازگشت و مانند شير همىغريد و با كسى سخن نمىگفت تا ساعتى بگذشت . پس از آن جبينش بگشود و خشمش فرونشست . عجوز چون ديد خشم و اندوه او برفت ، پيش رفته ، در برابر او زمين ببوسيد . به او گفت : اى خاتون ، بكجا رفته بودى ؟ گفت : بقصر پدر رفته بودم كه او را از آن‌چه از سگ بازرگان به من رفته بود ، آگاه كنم تا پدرم او را گرفته ، در پيش دكان خود بر دار كند و از اين پس ، بازرگانان غريب را نگذارد كه به شهر ما درآيند . عجوز گفت : اى خاتون ، به همين سبب نزد پدر رفته بودى ؟ دختر گفت : آرى . از بهر همين رفته بودم . ولى پدرم بنخجيرگاه رفته بود و من انتظار بازگشتن او دارم . عجوز گفت :\r\nاى خاتون ، حمد خدا را كه تو خردمندترين اهل جهانى . چگونه ملك را از اين گونه سخنان بيهوده آگاه ميكنى ؟ كه آشكار كردن اين سخنان از چون توئى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nسزاوار نيست . دختر گفت : اى دايه ، چرا آشكار كردن اين سخنان سزاوار نيست ؟ گفت : اى خاتون ، چنان انگار كه تو با ملك در قصر او ملاقات كردى و او را از اين حادثه آگاه نمودى و او بازرگان را حاضر آورده ، بر دارش كرد .\r\nچون مردم او را ببينند ، از سبب او بازپرسند . در جواب خواهند گفت كه : اين بازرگان در حق دختر ملك ، خيال خيانت داشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و چهارم برآمد\r\nگفت : اى ملك جوان‌بخت ، عجوز گفت : مردم خواهند گفت كه او همىخواست به دختر ملك خيانت كند . آنگاه مردم دربارهء تو حكايتها كرده ، سخنان ديگر خواهند گفت : و اى خاتون ، ناموس زن بشير صاف همىماند كه باندك گرد ، فاسد شود .\r\nزينهار كه ملك را از اين كار آگاه كنى . از آن‌كه ناموس تو بر باد خواهد رفت .\r\nسخن مرا بعقل خود عرضه دار . اگر صواب نبينى ، هركه خواهى كن . چون دختر ملك از عجوز اين سخن بشنيد ، تأمل كرده ، او را نيكو يافت . ازو پرسيد : اى دايه ، راست ميگوئى . و لكن مرا خشم درگرفته بود . عجوز جواب داد : نيت تو پاك است كه كسى را بر اين كار آگاه نكردى . و لكن اى خاتون ، نبايد از جرم بىشرمى اين پستترين بازرگانان درگذريم . تو كتابى به او بنويس و به او بگوى : اى پستترين بازرگانان ، اگر ملك حاضر ميبود ، هر آينه ترا بر دار كرده بودم و هنوز نيز وقت اين كار نگذشته . به خدا سوگند اگر اين‌گونه سخنان ادعا كنى ، اثر تو از روى زمين بردارم . دختر پرسيد : آيا از اين نوشتهء من او باز خواهد گشت ؟ عجوز جواب داد : چگونه بازنمىگردد ؟ كه من با او سخن گويم و او را از آنچه روى داده ، آگاه كنم . آنگاه دختر ملك ، دوات و كاغذ خواسته ، اين ابيات بنوشت :\r\n اى غمزده ترك اين هوس كن * دم دركش و اين حديث بس كن \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n خورشيد جمال ما نبيند * جمشيد خيال ما نبيند\r\nيارى و وفا نبينى از من * جز جور و جفا نبينى از من\r\nهرگز نشوى ز وصل من شاد * وز بند غمم نگردى آزاد \r\nو كتاب پيش عجوز انداخته ، گفت : اى دايه ، اين سگ را منع كن تا خويشتن را بكشتن ندهد و ما را بخطا درنيفكند . عجوز ، كتاب گرفته ، برفت .\r\nچون نزد ملك‌زاده رسيد ، كتاب به او داد . ملك‌زاده ، كتاب گرفته ، بخواند و سر بجنبانيد و گفت : اى مادر ، كار من چگونه خواهد شد ؟ كه مرا شكيبائى نماند .\r\nعجوز گفت : اى فرزند ، شكيبا شو . كه الصبر مفتاح الفرج . 43 تو آنچه دلت ميخواهد ، بنويس . كه من جواب از بهر تو بياورم و خوش‌دل باش كه ميانهء تو و او جمع خواهم كرد . ملكزاده بعجوز دعا كرد و ورقه برداشته ، اين ابيات بنوشت :\r\n اى راحت درد دردمندان * اى هم‌نفس نيازمندان\r\nدر كينه مپيچ و مهربان شو * با يك دل خويش يك زبان شو\r\nبگذر ز جفا و ناز بگذار * اين شيوهء جان‌گداز بگذار \r\nآنگاه كتاب فروپيچيده ، بعجوزه داد بدره‌اى كه چهارصد دينار درو بود ، به او عطا كرد . عجوز ، كتاب و بدره گرفته ، بسوى دختر ملك بازگشت و كتاب به دو داد . دختر ملك ، كتاب نگرفت و گفت : اين ورقه چيست ؟ عجوز جواب داد : اى خاتون ، اين جواب كتابى است كه به آن بازرگان پليد نوشته بودى . دختر ملك پرسيد : اى دايه ، او را بدانسان كه گفته بودم ، منع كردى يا نه ؟ عجوز جواب داد :\r\nآرى منعش كردم و اين كتاب ، جواب او است . دختر ملك ، كتاب گرفته تا آخر بخواند و روى بعجوز كرده ، پرسيد : نتيجهء سخنان تو كجاست ؟ عجوز جواب داد : اى خاتون ، او در جواب گفت كه من توبه كردم و از گذشته‌ها عذر خواست .\r\nدختر ملك گفت : لا و اللّه . او زياده از نخستين ، عشق خود آشكار كرده . عجوز گفت : اى خاتون ، كتابى بدين مضمون بنويس كه به زودى پاداش ترا خواهم داد .\r\nدختر ملك گفت : او را حاجت بجواب نيست . عجوز جواب داد : از جواب\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nناگزير است تا اينكه اميدش بريده شود . دختر ملك گفت : تو خود برو و كتاب نبرده ، او را نوميد كن . جواب داد : در نوميد شدن او كتابى از تو بايد . آنگاه دختر ملك ، دوات و كاغذ خواسته ، اين ابيات بنوشت :\r\n حقا كه نيابى از لبم كام * ضايع چه كنى در اين غم ايام\r\nترك سر خويش بايدت كرد * گر در ره ما همىنهى گام\r\nكامى ز وصال ما نبينى * زين كام طمع ببر بناكام \r\nچون كتاب بانجام رسانيد ، او را بخشم از دست بينداخت . عجوز ، او را گرفته ، بسوى ملكزاده روان شد . ملكزاده كتاب از عجوز گرفته ، بخواند . دانست كه لابه‌هاى او در وى نگرفته ، او را دل به حالت ملكزاده نسوخته و جز خشم ، چيزى زياد نگشته . چنان بخاطرش رسيد كه كتابى به دو نوشته ، او را دعا گويد .\r\nآنگاه اين ابيات بنوشت :\r\n اى رشك پرى و غيرت حور * از روى تو باد چشم بد دور\r\nاى لعبت مهوش دل آرام * يا رب كه خجسته بادت ايام\r\nيا رب كه سعادتت قرين باد * دايم دل دشمنت حزين باد\r\nنزديك تو اى مه دل‌افروز * اين نامه نوشتم از سر سوز\r\nشرح غم خويش با تو گفتم * حال دل ريش با تو گفتم \r\nپس كتاب فروپيچيده ، بعجوز داد و پانصد دينار زر نيز او را عطا كرد . عجوز گرفته ، برفت و ورقه به دختر ملك بداد . چون دختر ملك ، ورقه بخواند و مضمون بدانست ، ورقه از دست بينداخت و بعجوز گفت : اى پليدك ، سبب همهء اينها تو بوده‌اى كه از راه كيد و مكر ، ورقه‌ها به من نويساندى تا اينكه در ميان من و او مكاتبات و حكايات گذشت . و در هر ورقه ميگفتى كه من شر او را از تو دور كنم و او را نوميد گردانم و اين سخنان نمىگفتمى مگر اينكه كتابى به او بنويسم و در ميان ما چندان آمد و شد كردى كه ناموس من ببردى . پس از آن دختر ملك\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nگفت : اى خادمان ، اين پليدك را بگيريد ، خادمان ، او را گرفته ، بفرمان دختر ملك چندان بزدند كه خون از تمامت تن عجوز برفت و بى خود بيفتاد . آنگاه كنيزكان را فرمود كه از پاى او گرفته ، بكشند و كنيزكى را گفت كه در نزد سر او بايستد . هروقت كه او به خود آيد ، به او بگويد كه ملكه سوگند ياد كرده است كه ترا نگذارد پيرامون قصر قدم نهى . اگر تو برين قصر بازگردى ، بكشتن تو فرمان خواهم داد . چون عجوز به خود آمد ، كنيزك پيغام بگزارد . عجوز از قصر بدر شد و بدوش حمالى برنشسته ، بخانهء خود رفت . دختر ملك ، طبيبى از پى او بفرستاد كه او را دارو دهد و مرهم نهد . طبيب ، فرمان را پذيره شد .\r\nدر اندك زمانى عجوز بهبودى يافت و سوار گشته ، بسوى ملك‌زاده رفت و سخت محزون بود . چون ملك‌زاده ، عجوز را بديد ، برپاى خاست و او را سلام داد . چون او را رنجور يافت ، از حالت او پرسيد . عجوز آنچه از ملكه بر وى رفته بود ، بازگفت . كار ملكزاده دشوار شد و افسوس خورده ، گفت : به خدا سوگند ماجراى تو به من دشوار شد . و لكن اى مادر ، با من بگو كه ناخوش داشتن دختر ملك ، مردان را از بهر چيست ؟ عجوز گفت : اى فرزند ، ملكه را باغى است خرم كه در روى زمين ، بهتر از او مكانى نيست . اتفاقا ملكه شبى از شبها خفته بود . در خواب ديد كه بتفرج باغ رفته و در آنجا صيادى است كه دام برنهاده و دانه بر آن ريخته و خود دور تر نشسته است . ساعتى رفت كه پرندگان بر آن دانه گرد آمدند . پرندهء نرينه در دام افتاد . پرندگان ديگر برميدند و مادينهء او نيز در ميان پرندگان بود . آن مادينه بسرعت بسوى او بازگشت و بدام نزديك شد و در خلاصى نرينهء خود همىكوشيد تا او را خلاص كرد و با همهء اينها صياد در خواب بود . چون صياد بيدار گشت ، بدام نظاره كرده ، ديد كه از هم گسيخته است . او را باصلاح آورده ، دوباره بگسترد و دانه فروريخت و دور تر از دام بنشست . پس از ساعتى پرندگان بدانه جمع آمدند و آن پرندهء نرينه و مادينه در ميان پرندگان بودند و دانه همىچيدند كه ناگاه آن پرندهء مادينه در دام افتاد . همهء پرندگان برميدند و نرينهء او نيز برفت و بسوى او بازنگشت . صياد پس از\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nديرگاهى بيدار شد . پرندهء مادينه را در دام يافت . درحال ، او را گرفته ، ذبح كرد .\r\nآنگاه دختر ملك هراسان از خواب بيدار گشت و گفت : مردان را با زنان ، وفادارى همين است كه زن از بهر مرد از جان همىگذرد ولى اگر زن بمشقتى افتد ، مرد ، او را يارى نكند و شرط وفا بجا نياورد . نفرين خدا به كسى باد كه بمردان اعتماد كند . كه ايشان نيكى بجاى كسى روا ندارند . و بدين سبب ، دختر ملك ، مردان را ناخوش ميدارد .\r\nملك‌زاده بعجوز گفت : اى مادر ، مگر دختر ملك هيچ‌گاهى از قصر بيرون نمىآيد ؟ عجوز گفت : اى فرزند ، او هرگز از قصر بيرون نيايد مگر اينكه در سالى يك دفعه در هنگامى كه درختان ببار آيند ، ملكه بتفرج باغ درآيد و يك شب در قصر باغ بخسبد و نيايد مگر از دريچهء خلوت . و من ميخواهم كه ترا چيزى بياموزم كه صلاح تو در آن باشد . و آن اينست كه بآمدن دختر ملك ، ماهى بيش نمانده است . تو از امروز نزد باغبان آن باغ شو و با او الفت و مودت پديد آور كه او كسى را نگذارد اندر شود . از آن‌كه باغ در پهلوى قصر دختر ملكست . وقتى كه دختر ملك قصد تفرّج باغ كند ، من دو روز پيشتر ترا آگاه كنم . تو آنگاه نزد باغبان شو و بحيلتى آن شب را در باغ بمان . وقتى كه دختر ملك بباغ آيد ، در جائى پنهان شو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و پنجم برآمد\r\nگفت : اى ملك جوان‌بخت ، عجوز چون ملكزاده را اين حيلت بياموخت ، به او گفت : چون دختر ملك را ببينى ، خود را بوى بنماى . كه چون ترا ببيند ، بحسن و جمال تو مفتون شود . و اى فرزند ، خوش‌دل باش كه ميان تو و او جمع آورم .\r\nملكزاده شكر احسان او بجاآورد و سه شقهء حرير شامى و سه شقه اطلس و تفصيلهء حرير بعجوز داد و بدره‌اى كه ششصد دينار زر در او بود ، بوى عطا كرد و\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nگفت : اين زرها به مزد خياط ده كه اين جامه‌ها از بهر تو بدوزد . عجوز گفت : اى فرزند ، اگر ميخواهى كه خانهء من بشناسى ، من خانه به تو بنمايم و تو نيز مكان خود به من بنماى . ملكزاده ، مملوكى را با عجوز بفرستاد كه راه خانهء او بشناسد . و خود برخاسته ، غلامان را بفرو بستن دكان بفرمود و نزد وزير رفته ، او را از ماجراى عجوز آگاه كرد . وزير چون سخن ملكزاده را بشنيد ، به او گفت : اى فرزند ، اگر حيات النفوس ، ترا در باغ ببيند و به تو مايل نشود ، آنگاه چه خواهى كرد ؟ ملكزاده گفت : من آنگاه حيلتى ندارم مگر اينكه گفتار بگذارم و كردار بجاى آورم و خود را بورطهء هلاكت انداخته ، او را از ميان خادمان بربايم و با خويشتن باسب سوار كرده ، راه صحرا در پيش گيرم . اگر سالم ماندم ، زهى مقصود . و اگر هلاك شدم ، از اين‌گونه زندگانى خلاص شوم . وزير گفت : اى فرزند ، با اين عقل ميخواهى كه زندگانى كنى ؟ تو خود در اين شهر تنهائى . چگونه با پادشاهى كه صد هزار دلير در زير حكم دارد ، اين كار توانى كرد ؟ من اين كار صلاح نمىبينم و هيچ خردمند ، چنين كار نمىكند . ملكزاده گفت : اى وزير ، تدبير چيست ؟ وزير جواب داد : تا فردا صبر كن كه من آن باغ ببينم و بدانم كه ما را كار با باغبان چگونه خواهد شد .\r\nپس چون بامداد شد ، وزير با ملكزاده برخاسته ، هزار دينار در جيب بگذاشت و بسوى باغ روان گشتند . باغى ديدند خرّم‌تر از باغ بهشت و بر در آن شيخى سالخورده را نشسته يافتند . چون شيخ بايشان نظر كرد ، محبتى از ايشان در دل شيخ پديد گشته ، برپاى خاست و سلام داد و بايشان گفت : اى خواجه‌ها ، شايد شما را با من حاجتى هست ؟ وزير جواب داد : اى شيخ ، ما در اين شهر غريب و از گرمى هوا برنج اندريم . چون منزل ما بسى دور است ، ميخواهيم كه اين دو دينار را گرفته ، خوردنى از بهر ما شرى كنى و از فضل و احسان خود ، در اين باغ بگشائى تا در سايهء درختى لختى برآسائيم . پس از آن از پى كار خويش رويم . و آن باغبان در تمامت عمر ، درمى و دينارى در دست خود نديده بود .\r\nچون دو دينار بديد ، در حال برخاسته ، در باغ بگشود و ايشان را در سايهء درختى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nبنشاند و گفت : مبادا در باغ بگرديد كه دريچهء خلوت از قصر ملكه حيات النفوس به اين باغ باز است . ايشان گفتند : ما هرگز از مكان خويش برنخيزيم . پس شيخ باغبان بدرآمد كه از براى ايشان خوردنى شرى كند . ساعتى غايب شد . پس از ساعتى بازگشت و برهء بريان در دوش حمال بياورد . ايشان خورش بخوردند و ساعتى حديث كردند .\r\nپس از آن وزير از ميان ايشان برخاسته ، به چپ و راست باغ نظر كرد . در ميان باغ ، قصرى ديد بلند و بسيار كهن كه نقش‌ها و سپيدىهاى او از هم فرو ريخته بود . وزير پرسيد : اى شيخ ، اين باغ از آن تست يا او را اجاره كرده‌اى ؟\r\nباغبان جواب داد : يا سيدى ، اين باغ نه ملك منست و نه اجاره‌اش كرده‌ام . من باغبان اين باغم . وزير پرسيد : اجرت تو چيست ؟ باغبان جواب داد : در هر ماهى يك دينار اجرت دارم . وزير گفت : اى مسكين ، به خدا سوگند اندوه تو بار دوش من گرديد . و ليكن چه ميگوئى اگر كسى با تو احسانى كند ؟ باغبان جواب داد : اى خواجه ، هركه با من احسان كند ، ذخيرهء روز رستخيز خواهد شد . وزير گفت : اى شيخ ، اين باغ ، باغى است خرم . و لكن اين قصر ، بسى كهن است . من همىخواهم كه اين قصر به اصلاح بياورم و او را سپيد كنم و نقش‌ها در او تصوير كنم ، بقسمى كه در اين باغ ، بهتر از آنجا مكانى نباشد . وقتى كه خداوند باغ بيايد و اين قصر را ببيند كه تعمير گشته ، از تو جويان شود . تو بگو كه چون من ديدم اين قصر از هم فروريخته ، او را تعمير كردم . اگر با تو بگويد كه مال از كجا برو صرف كردى ؟ بگو كه باميد انعام تو وام گرفته ، صرف كردم . آن وقت ناچار در عوض تعمير تو انعام خوبى به تو خواهد كرد . من فردا بنايان از بهر اصلاح اين مكان حاضر آورم . اكنون تو اين پانصد دينار بگير و بفرزندان خود صرف كن و ايشان را بگو كه ما را دعا كنند . ملك‌زاده با وزير گفت : من سبب اين تدبير ندانستم . وزير جواب داد : به زودى نتيجهء اين تدبير به تو آشكار شود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nچون شب هفتصد و بيست و ششم برآمد\r\nگفت : اى ملك جوان‌بخت ، شيخ چون آن زرها بديد ، عقلش بپريد و در پاى وزير افتاده ، او را و پسر او را دعا كرد . چون ايشان از نزد باغبان بازگشتند ، باغبان گفت : فردا در انتظار شما خواهم بود . پس چون فردا شد ، وزير ، بنايان حاضر آورده ، بسوى باغ برد . باغبان را چون چشم بر وى افتاد ، فرحناك شد . آنگاه وزير ، قيمت مؤنه و مزد عملهء عمارت قصر را بداد . بنايان ، قصر را تعمير كرده ، سپيد نمودند . درحال ، وزير نقاشان خواسته ، بايشان گفت : بسخن من گوش داريد و قصد مرا بدانيد . كه مرا باغى بود مانند همين باغ . شبى از شب‌ها در خواب ديدم كه در آن باغ ، صيادى دام نهاده و دانه ريخته و بكمين نشسته .\r\nپرندگان بر دانه جمع آمده‌اند . در اين اثنا پرندهء نرينه در دام افتاد . پرندگان ديگر بپريدند و مادينهء آن پرنده كه در دام بود نيز بپريد . پس از ساعتى تنها بازگشته ، با منقار خود چشمهاى دام از هم فروگسيخته ، نرينه را خلاص داد . صياد آن وقت در خواب بود . چون از خواب بيدار شد ، دام را از هم گسيخته يافت . دام به اصلاح آورده ، دوباره بگسترد و دانه بريخت و دور تر از دام بنشست . آنگاه پرندگان بدانه گرد آمدند و همان نرينه مادينه در ميان پرندگان بودند . آنگاه پرندهء مادينه در دام افتاد . پرندگان ديگر برميدند و برفتند . نرينه نيز برفت و بازنگشت .\r\nپس از آن صياد برخاسته ، پرندهء مادينه بگرفت و بكشت . و اما پرندهء نرينه را وقتى كه از آن مكان بپريد ، شاهبازى در ربود و او را از هم بدريد و خون او را بنوشيد . از شما همىخواهم كه صورت اين خواب را بدينسان كه گفتم ، به ديوار اين قصر نقش كنيد . وقتى كه اين كار كرديد و مرا پسند افتاد ، بشما انعام دهم و خاطر شما را زياده بر اجرت ، خرسند سازم . چون نقاشان سخن او را بشنيدند ، در نگاشتن صورت خواب ، اهتمام كردند . تا كار بنهايت رسانيده ، وزير را آگاه كردند . وزير ، صورت خواب را ديد بدانسانست كه بنقاشان گفته بود . نقاشان را\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nانعام بزرگ داد .\r\nپس از آن ملك‌زاده به عادت معهود در باغ شد و بقصر درآمد و از آنچه وزير كرده بود ، آگاهى نداشت . چون صورت باغ و صورت صياد و دام و صورت پرندگان و آن پرندهء نرينه را در چنگال شاهين بديد كه شاهين او را كشته است ، عقل او حيران شد و بسوى وزير بازگشته ، به او گفت : اى وزير ، امروز چيزى عجيب ديدم . وزير گفت : چه ديده‌اى ؟ ملكزاده گفت : خوابى كه دختر ملك ديده و من او را به تو خبر داده بودم ، همان خواب را در ديوار قصر ، مصور يافتم . و در آنجا چيزى ديگر ديدم كه او به دختر ملك پوشيده مانده و او را نديده است . وزير گفت : آن‌چه بود ؟ ملكزاده گفت : پرندهء نرينه را ديدم كه چون او از مادينه غايب شده ، شاهينى او را گرفته و سبب بازنگشتن او همانا اين بوده است . كاش دختر ملك ، او را هم مىديد كه پرندهء نرينه را شاهينى ربوده است كه بدان سبب بسوى مادينهء خود بازنگشته و در رهائى او نكوشيده است . وزير گفت : اى ملكزاده ، به خدا سوگند اين از عجايب روزگار است . القصه ، ملكزاده از آن صورت در عجب بود و تاسف مىخورد كه دختر ملك ، آن خواب را تا به آخر ديده بود يا اينكه دوباره اين خواب را ببيند . وزير بملكزاده گفت : تو از من پرسيدى كه سبب تعمير اين قصر چيست و من با تو گفتم كه به زودى نتيجهء تعمير بر تو آشكار شود . و اكنون او بر تو آشكار شد كه من اين تدبير كرده‌ام و صورت‌گران را من گفته‌ام كه اين خواب تصوير كنند و پرندهء نرينه را در چنگال شاهين قرار دهند كه چون دختر ملك به قصر درآيد و صورت اين خواب ببيند و نرينه را در چنگال شاهين يابد ، از ناخوش داشتن مردان بازگردد . چون ملكزاده اين سخن بشنيد ، دستهاى وزير ببوسيد و به او گفت : به خدا سوگند اگر به مقصود خود برسم و خرسند بازگردم ، ملك را از تدبيرهاى تو آگاه كنم تا به قدر و منزلت تو بيفزايد . وزير نيز جبين او ببوسيد و با يكديگر نزد باغبان شدند و به او گفتند : قصر را ببين كه نيكو گشته . شيخ باغبان گفت : همهء اينها از احسان شما بدينسان گشت . القصه ، ملكزاده از آن شيخ نميبريد و پيوسته برو آمدوشد\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nميكرد . وزير و ملكزاده را كار بدينجا رسيد .\r\nو اما حيات النفوس چون مراسله و كتاب از او بريده شد و عجوز ازو غايب گشت ، فرحى سخت او را روى داد و چنان دانست كه آن پسر بسوى شهر خويش سفر كرده . چون روزى چند بگذشت ، طبقى سرپوشيده از سوى پدر در نزد حيات النفوس حاضر كردند . چون سر طبق بگشود ، ميوهء نورسيده در طبق بديد . گفت : مگر فصل ميوه دررسيده ؟ گفتند : آرى . گفت : بايد بتفرج بستان رويم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و هفتم برآمد\r\nگفت : اى ملك جوان‌بخت ، دختر ملك گفت : بايد بتفرج باغ رويم و لكن در هر سال ، هنگام تفرج ، دايه با من بود و اكنون من او را آزرده و از پيش خود رانده‌ام و از كردار خود پشيمانم . از آن‌كه در هرحال او دايهء منست و حق تربيت در گردن من دارد . كنيزكان چون اين سخن بشنيدند ، همگى زمين ببوسيدند و گفتند :\r\nاى خاتون ، تو را به خدا سوگند ميدهيم كه ازو درگذر و او را حاضر آور . دختر ملك گفت : به خدا سوگند مرا نيز قصد همين است . آنگاه خلعتى فاخر از بهر او آماده كرده ، گفت : كيست كه بسوى او رود ؟ درحال ، دو تن از كنيزكان كه يكى را نام ، بلبل و ديگرى را نام ، سود العير بود و ايشان از خاصگان دختر ملك و بزرگترين كنيزكان او بودند ، پيش آمده ، گفتند : اى ملكه ، ما را بدين كار بفرماى .\r\nملكه ، ايشان را جواز داد . كنيزكان بسوى او رفتند . چون دايه ، ايشان را بشناخت ، برپاى خاسته ، ايشان را در آغوش گرفت . كنيزكان گفتند : اى دايه ، ملكه از تو درگذشته و بر تو بخشوده است . دايه گفت : تا روز مرگ بسوى او ميل نخواهم كرد . مگر از ياد من رفته است كه او در پيش دوست و دشمن با من چه كرد و مرا چگونه به خون خويشتن بيالود كه از هلاك من چيزى نماند ؟ و همهء اينها بس نبود\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nكه پس از آزردن بسيار ، پاى مرا گرفته ، چون سگ مرده همىكشيدند ؟ به خدا سوگند هرگز بسوى او بازنگردم و چشم به روى او باز نكنم . كنيزكان گفتند : تو ما را نوميد مگردان . اگر ملكه ترا آزرد ، محبتهاى تو با ما بكجا رفت ؟ تو ببين كه بدلجوئى تو كه آمده ؟ مگر از ما بزرگتر در نزد ملكه هست كه او را بفرستد ؟ دايه گفت : حاشا و كلا . من قدر و منزلت شما ميشناسم كه شما را رتبت از همه‌كس برتر و مقدار من از شما پستتر است . و لكن ملكه پيش از اين ، مقدار مرا در نزد كنيزكان و خادمان چندان بزرگ كرده بود كه اگر من ببزرگ ايشان خشم ميآوردم ، در حال از بيم هلاك ميشد . كنيزكان گفتند : همان حالت ، دگرگون نگشته . بلكه بيشتر از پيشتر است . آنگاه دايه گفت : به خدا سوگند اگر شما نزد من حاضر نميشديد ، هرگز بسوى ملكه حاضر نميگشتم ، اگر بكشتن من فرمان ميداد .\r\nكنيزكان ، او را سپاس گفتند . پس از آن دايه برخاسته ، جامه بپوشيد و با كنيزكان بدرآمده ، هميرفتند تا نزد ملكه درآمدند .\r\nملكه چون دايه را بديد ، برپاى خاست . دايه گفت : اى ملكه ، راست گوى كه خطا از من بود يا از تو ؟ ملكه گفت : خطا از من بود . اكنون بخشايش از تو بايد . اى دايه ، به خدا سوگند ترا منزلت در پيش من بلند است و تو بر من حق تربيت دارى . و لكن ميدانى كه چهار چيز يعنى خلق و روزى و زندگانى و مرگ در انسان به حكم تقدير است . آدمى در آن چهار چيز ، بىاختيار است . من آن وقت كه بر تو خشم گرفتم ، بىاختيار بودم . اكنون از كرده پشيمانم . چون ملكه عذر بخواست ، خشم عجوز فرونشست و زمين بوسه داد . ملكه با خلعتى فاخر او را بنواخت . دايه را فرحى سخت روى داد . آنگاه ملكه گفت : اى دايه ، چنان ميدانم كه درختان ببار آمده و هنگام تفرج باغ در رسيده . دايه گفت : اى ملكه ، جز امروز از خانه بيرون نيامده بودم . ولى ميوهء بسيار در بازار ديدم . امروز بحقيقت دانستم بهار رسيده . ترا باخبر كنم .\r\nپس از آن دايه از نزد ملكه بيرون آمده ، بسوى ملكزاده رفت . ملكزاده از لقاى او شاد گشت و دلش بگشود . آنگاه عجوز ، آنچه از ملكه بر وى رفته بود ، با\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nملكزاده بازگفت و او را آگاه كرد كه ملكه در فلان روز قصد تفرج باغ دارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و هشتم برآمد\r\nگفت : اى ملك جوان‌بخت ، عجوز ، ملك‌زاده را خبر داده ، گفت : نمىدانم آنچه با تو گفته بودم كه با باغبان الفت كنى ، كردى و از احسان تو چيزى به دو رسيد يا نه ؟ ملكزاده جواب داد : آرى . او اكنون با من صديق است . پس از آن دايه را از كارى كه كرده بود ، آگاه كرد و به او بنمود كه صورت خواب ملكه در قصر نقش كرده و حكايت صياد و دام و گرفتن شاهين كبوتر نرينه را بازگفت . عجوز اين سخنان بشنيد . سخت فرحناك شد و بملك‌زاده گفت : اى فرزند ، برخيز بگرمابه شو و جامه‌هاى فاخر بپوش كه كارى از اين بهتر و حيلتى از اين بزرگتر كه وزير تدبير كرده ، نخواهد شد . پس از آن بسوى باغبان رفته ، حيلتى كن كه ترا شب در باغ بگذارد . كه اگر او را كوه‌كوه زر دهند ، كسى را نگذارد كه بباغ اندر شود .\r\nپس چون تو در باغ شوى ، خويشتن پنهان كن و همواره خود را پوشيده دار تا وقتى كه آواز من به گوش تو آيد كه همىگويم : يا خفى الالطاف آمنا مما يخاف . 44 آنگاه بدر آى و در ميان درختان همىرو تا ملكه ، ترا ببيند و دل و ديدهء او از عشق تو پر شود . پس از آن به مقصود برسى و اندوه تو برود . ملكزاده گفت : سمعا و طاعة . درحال ، بدره‌اى كه هزار دينار زر درو بود ، بعجوز بداد .\r\nعجوز بدره گرفته ، برفت .\r\nو ملكزاده بگرمابه رفته ، تن بشست . چون بيرون آمد ، از جامه‌هاى كسروى در بر كرد و كمرى زرين و مرصع بگونه‌گونه گوهرها در ميان بست و دستار زرين و تاج مكلل بر سر نهاد . گونه‌هايش سرخ و لبانش ميگون بود و چشمانش غزالان همىفريبيد . آنگاه هزار دينار زر در جيب كرده ، بسوى باغ روان گشت . چون بباغ رسيد ، در بكوفت . باغبان ، در بگشود . ملكزاده بباغ درآمد\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nو باغبان فرحناك گشته ، او را سلام داد . پس از آن باغبان ، ملكزاده را ديد كه جبين درهم كشيده . از حالت او جويان شد . ملكزاده گفت : اى شيخ ، بدان كه من در نزد پدر ، عزيزم و او تا امروز دست بر من ننهاده بود . ولى ميانهء من و او سخنى رفت . او مرا دشنام داده ، طپانچه بر من زد و مرا از پيش خود براند . من به جائى راه نبردم و صديقى نداشتم . بسوى تو آمده ، همىخواهم كه با من احسان كرده ، مرا تا پايان روز در باغ جاى دهى و شب را در اينجا بسر برم تا اينكه خداى تعالى در ميان من و پدر اصلاح كند . چون باغبان سخن او بشنيد ، دلش بر وى بسوخت و به او گفت : اى خواجه ، آيا اجازت ميدهى كه بسوى پدر تو رفته ، التماس كنم و ترا با او صلح دهم ؟ ملك‌زاده گفت : اى شيخ ، پدر من بدخوست .\r\nاگر كسى با او صلح جويد ، در حالت خشم ، سخن كس نپذيرد . شيخ گفت : اى خواجه ، بيا تا بسوى خانهء من رويم و تو امشب در ميان فرزندان من بخسب .\r\nملكزاده گفت : اى عم ، وقتى كه مرا ملالتى روى دهد ، دوست دارم كه تنها بنشينم . شيخ جواب داد : بر من دشوار است كه مرا خانه باشد و تو تنها در باغ بخسبى . ملكزاده گفت : اى عم ، مقصود من اينست كه اندوهم برود . و من ميدانم كه اگر بدينسان كنم ، خاطر پدر به من مهربانتر گردد . شيخ با ملكزاده گفت : اكنون كه از ماندن باغ ناگزيرى ، از بهر تو فرش آورده ، بگسترم و خواب‌گاه بياورم .\r\nملكزاده جواب داد : اى عم ، هرچه خواهى بكن . درحال ، شيخ بيرون رفت . از بهر او فرش و خوابگاه حاضر آورد . و شيخ باغبان نمىدانست كه دختر ملك قصد تفرج باغ كرده . و ملكزاده را كار بدينجا رسيد .\r\nو اما دايه چون بسوى دختر ملك بازگشت ، او را خبر داد كه درختان ببار آمده‌اند و اكنون هنگام تفرج است . دختر ملك گفت : فردا انشاء اللّه از بهر تفرج بباغ اندر شويم . و لكن تو كس بفرست و باغبان را آگاه كن . دايه ، كس نزد باغبان فرستاد كه : فردا ملكه در باغ خواهد بود . كسى را نگذار كه به باغ درآيد . چون خبر بباغبان رسيد ، رهگذرها برفت و نهرها باصلاح آورد . آنگاه نزد ملك‌زاده شد و به او گفت : اى خواجه ، اين مكان تست و مرا زندگانى از احسان تو مىباشد .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nو لكن عذر در نزد كريمان پذيرفته است . بدان كه اين باغ از حيات النفوس است و او فردا هنگام برآمدن آفتاب بباغ اندر خواهد شد و مرا فرمان داده‌اند كه كسى در باغ نگذارم . اكنون از احسان تو همىخواهم كه امروز از باغ بدر شوى . و دختر ملك جز يك روز در باغ نخواهد بود . پس از آن‌كه دختر ملك از باغ بازگردد ، همواره باغ ، ترا خواهد بود . ملكزاده گفت : اى شيخ ، شايد كه ترا از ما ضررى رسيده ؟ شيخ گفت : لا و اللّه . من از شما جز خوبى نديده‌ام . ملكزاده گفت : اگر چنين است ، تو خود ميدانى كه ترا هرگونه خوبى توانم كرد . مرا بگذار كه در اين باغ پنهان شوم و كس مرا نخواهد ديد تا دختر ملك بسوى قصر خود بازگردد . باغبان گفت : اى خواجه ، اگر او خيال شخصى را درين باغ ببيند ، سر من از تن جدا كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و بيست و نهم برآمد\r\nگفت : اى ملك جوان‌بخت ، ملكزاده گفت : من نگذارم كه كس مرا ببيند و اگر ترا نفقهء فرزندان كم شده است ، اين زرها بستان . آنگاه دست در جيب كرده ، پانصد دينار بدرآورد . چون شيخ زرها بديد ، سست شد . با ملكزاده گفت : زينهار كه خود را به كسى بنمائى . پس او را در باغ بگذاشت . ملكزاده و باغبان را كار بدينجا رسيد .\r\nاما دختر ملك چون آفتاب برآمد ، خادمان را فرمود كه دريچهء باغ بگشايند . و خود ، حله‌هاى فاخر مرصع بدر و گوهر دربر كرده ، دست دايه را بگرفت و بباغ اندر شد . دايه ديد كه باغ از كنيزكان و خواجه‌سرايان پر شد . هر يكى بسوئى در تفرج و ميوه چيدن مشغولند . با ملكه گفت : تو خداوند عقل هستى . ميدانى كه در باغ ترا بخدمت‌كار حاجتى نيست . اگر تو در خارج باغ باشى ، فرض است كه از بهر احترام تو كنيزكان با تو باشند . ولى در باغ نشايد كه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nكسى با تو باشد . تا تو خالى از اغيار تفرج كنى . ملكه گفت : اى دايه ، راست گفتى . چه بايد كرد ؟ دايه گفت : كنيزكان و خادمان را بفرما كه از باغ بيرون كنند .\r\nملكه ، خادمان و كنيزكان را بازگشتن فرمود و دو تن از كنيزكان خاص در نزد خود نگاه داشت . آنگاه دايه بملكه گفت : برخيز تا تفرج بستان كنيم . ملكه برخاسته ، دست بر دوش دايه گذاشت و آن دو كنيز در پيش‌روى ايشان هميرفتند و دختر ملك بلهوولعب و تفرج مشغول بود و دايه ، درختان يك يك به او مينمود و از ميوه‌ها همىچيد و به او همىداد . و از مكانى بمكانى روان بودند تا اين‌كه بقصرى كه در ميان باغ بود ، برسيدند . ملكه چون قصر را معمور يافت ، با دايه گفت : اى دايه ، قصر را ببين كه ديوارهاى او را سپيد كرده‌اند . دايه جواب داد : اى خاتون ، من شنيدم كه باغبان از پاره‌اى از بازرگانان متاع گرفته ، آنها را فروخته و به قيمت آنها قصر را تعمير كرده است . و من او را وعده داده بودم كه هروقت ملكه به باغ درآيد ، من آنچه تو صرف كرده‌اى ، از ملكه بستانم و زياده بر آن انعام ترا نيز بگيرم . اكنون از ملكه تمناى من اينست كه احسان خود از باغبان دريغ ندارد . دختر ملك جواب داد : به خدا سوگند باغبان ، كار نيكو كرده است . خازن را ندا در ده . دايه ، خازن را بخواست . ملكه بخازن فرمود كه دو هزار دينار بباغبان عطا كند .\r\nآنگاه دايه ، رسولى نزد باغبان فرستاد و به او گفت : ملكه ، ترا ميخواهد .\r\nباغبان چون اين سخن بشنيد ، بهراس اندر شد و با خود گفت : شك نيست كه دختر ملك را نظر بر آن پسر افتاده . امروز بر من شومترين روزهاست . آنگاه باغبان ، فرزندان و پيوندان خود را حاضر آورده ، وصيت بگذارد و ايشان را وداع كرده ، گريان شد و بسوى باغ روان گشت . وقتى كه بنزد دختر ملك شد ، صورتى بيجان بود . عجوز حالت او ديده ، سبب بدانست و در سخن گفتن سبقت كرده ، گفت : اى شيخ ، شكر خداى تعالى بجا آور و ملكه را دعا كن . من او را از كار تو آگاه نمودم و تعمير قصر به او بازگفتم . ملكه خدمت ترا بپسنديد و دو هزار دينار به تو انعام فرمود . تو زرها از خازن بگير و به ملكه دعا كن و از پى كار خويش شو .\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nباغبان چون اين سخن از دايه بشنيد ، در پيش ملكه ، زمين ببوسيد و دو هزار دينار از خازن گرفته ، ملكه را دعا گفت و بخانهء خود بازگشت . فرزندان و پيوندان او فرحناك شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سىام برآمد\r\nگفت : اى ملك جوان‌بخت ، باغبان را كار بدينگونه شد . و اما عجوز بملكه گفت : اى خاتون ، اين قصر بسيار خوب گشته . نميدانم بيرون قصر اين همه خوبست يا او را درون نيز معمور است ؟ بيا تا بدرون رفته ، تفرج كنيم . پس دايه با ملكه داخل قصر شدند . آنجا را سپيد كرده ، نقش كرده يافتند . دختر ملك به چپ و راست تفرج ميكرد تا بصدر ايوان برسيد و چشم بدان صورتها دوخت . دايه دانست كه او را چشم به صورت خواب افتاد . آنگاه دايه ، آن دو كنيز را بنزد خود خواند كه ملكه را از ديدن آن صورت مشغول نكنند . چون دختر ملك بر آن نقشها نيك نظر كرد ، در عجب شد و روى بعجوز كرده ، گفت : اى دايه ، بيا اين صورت عجيب را نظر كن . عجوز بتفرج صورت بازآمد و خيره‌خيره بر وى بنگريست و گفت : اى خاتون ، اين صورت باغ و صياد و دامى است كه تو در خواب ديده بودى و پرندهء نرينه را از بازگشتن ، مانعى بزرگ منع كرده . كه من او را در چنگال شاهين همىبينم كه او را كشته و خون او را خورده است . اى خاتون ، سبب همين بوده است كه او بازنگشته و جفت خود را از دام خلاص نكرده . و لكن اى خاتون ، تصوير اين خواب از جمله عجايب است . اگر تو مىخواستى كه او را تصوير كنى ، نمىتوانستى . شايد فرشتگانى كه به آدميان موكل‌اند ، دانسته‌اند كه پرندهء نرينه مظلوم است و ما در ملامت كردن او بر وى ستم كرده‌ايم . بدين سبب خواسته‌اند كه عذر او را بما آشكار كنند . دختر ملك گفت : اى دايه ، راست ميگوئى . در ملامت آن پرنده ، ما ستم كرده‌ايم .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nعجوز گفت : اى خاتون ، حمد خدائى را كه عذر آن پرنده بما آشكار كرد .\r\nكه اگر او در چنگال شاهين گرفتار نميشد ، بسوى مادهء خود بازميگشت و او را از دام خلاص ميكرد . و لكن از مرگ ، گزيرى و گريزى نيست . اى خاتون ، بر ما عيان شد كه نرينه‌گان خوب هستند . خاصه آدميزاد كه خود را گرسنه و برهنه\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nميگذارد و زن خود را سير كند و جامه بر وى بپوشاند و به پدر و مادر خود عصيان روا دارد ولى از فرمان زن بيرون نرود . و زنان نيز بر همه رازهاى مردان آگاهند و ساعتى از مردان شكيبا نتوانند بود . شبى اگر مرد غايب شود ، چشم زن نخوابد . و در نزد زن ، كسى عزيزتر از مرد نيست . كه او را از پدر و مادر دوستتر دارد . و از جملهء چيزها كه بيكى از ملوك با زن خود روى داده ، اينست كه : زن پادشاهى رنجور گشته ، بمرد . ملك ، خويشتن را با او زنده در گور كرد و از محبتى كه به آن زن داشت ، بهلاك خويشتن راضى شد . و نيز شنيده‌ام كه : يكى از ملوك بمرد .\r\nخواستند كه او را به خاك سپارند . زن او گفت : مرا نيز با او زنده در گور كنيد ، و گرنه خويشتن را بكشم . القصه ، عجوز با دختر ملك ، احاديث زنان و مردان همىگفت تا اينكه ناخوش داشتن مردان از دل او برفت و بايشان مايل شد . چون عجوز اين حالت بدانست ، گفت : اى ملكه ، اكنون هنگام تفرج باغ است . پس هر دو از قصر بدرآمدند و در ميان درختان همىگشتند كه ناگاه چشم ملكزاده به دختر ملك بيفتاد . چون حسن و جمال و قد بااعتدال او بديد ، چشم بر وى دوخت و عقلش برفت . آتش عشق در دلش شرر افروخت و بى خود بر زمين افتاد . چون به خود آمد ، ديد كه پرىپيكر از چشم او غايب گشته .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سى و يكم برآمد\r\nگفت : اى ملك جوان‌بخت ، ملكزاده اردشير به خود آمد . ملكه را نديد . آهى از دل محزون بركشيده ، اين ابيات بخواند :\r\n كه گفت آن روى شهرآراى بنماى * چو بنمودى دگرباره فراموش\r\nنشستم تا برون آئى خرامان * چو بيرون آمدى من رفتم از هوش\r\nتو در عالم نمىگنجى ز خوبى * مرا هرگز كجا گنجى در آغوش \r\n\r\n","description":"","footnote":"","page_name":" 371 ","page_number":371},
  {"content":"\r\n\r\nو عجوز ، پيوسته دختر ملك را از مكانى بمكانى همىبرد تا اينكه بدان مكان كه ملكزاده در آنجا بود ، برسيدند . درحال ، عجوز گفت : يا خفى الالطاف نجنا مما نخاف . 45 چون ملكزاده اشارت او بشنيد ، خويشتن آشكار كرد و با غنج و دلال ، خراميدن گرفت و از قامت چون سرو ، خون در دل شمشاد و صنوبر ميكرد . در آن حال ، دختر ملك نگاهش بدان سوى افتاده ، او را بديد . ديرگاهى حيران بايستاد و چشم برو دوخت و بحسن و جمال او تفرج كرده ، عقلش برفت و هوشش بپريد و تير عشقش بر دل ملكه كارگر آمده ، با عجوز گفت : اى دايه ، اين پسر ماهروى كيست ؟ دايه گفت : اى خاتون ، كجاست آن پسر كه همىگوئى ؟\r\nدختر ملك گفت : اينك در ميان درختان بما نزديكست . عجوز به چپ و راست نگاه ميكرد . گويا كه در نزد او خبرى نيست . آنگاه دايه گفت : سبحان اللّه . راه اين باغ بدين پسر كه نموده ؟ حيات النفوس گفت : تو بازگوى كه ما را از حالت اين پسر ، كه آگاه خواهد كرد ؟ اى دايه ، به خدا سوگندت مىدهم نيك ببين ، شايد كه او را بشناسى . دايه گفت : اى خاتون ، اين جوانست كه با من كتاب بسوى تو همىفرستاد . دخترك گفت : اى دايه ، اين جوان چه طلعت مليحى دارد . مرا گمان اينست كه در روى زمين بهتر از اين كسى نباشد . چون عجوز دانست كه ملكه شيفتهء جمال ملكزاده گشته ، به او گفت : اى خاتون ، نگفتمت كه جوانى است نكو روى ؟ دختر ملك گفت : اى دايه ، دختران ملوك از كارهاى دنيا و نيك و بد و زشت و خوب دنيا بىاطلاع هستند و با كسى معاشرت نكرده‌اند . اى دايه تو بازگوى كه چگونه بايدم به او رسيد و بكدام حيلت روى بر وى آورم و با او چه گفتگو كنم ؟ چون عجوز سخن او بشنيد و عشق و شوق او بديد ، گفت : اى خاتون ، اما حاضر آمدن او در پيش تو راهى ندارد و تو نيز در رفتن بسوى او معذورى . از آن‌كه تو خردسال هستى . لكن برخيز . من در پيش و تو از دنبال من همىرويم تا بنزد او برسيم . آنگاه من با او سخن گويم كه ترا شرمسارى روى ندهد و در ميان شما الفت و مؤانست پديد آيد . ملكه گفت : اى دايه ، هرچه دانى بكن .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nآنگاه دايه برخاسته ، در پيش روى ملكه هميرفتند تا بملكزاده برسيدند .\r\nعجوز به او گفت : اى جوان ، ببين كيست كه در نزد تو حاضر آمده . اين حيات النفوس ، دختر ملك زمانست . رتبت او را بشناس و باحترام او برپاى خيز .\r\nملكزاده در حال برپاى خاست . چشم ايشان به يكديگر افتاده ، هردو عنان اختيار از دست بدادند و از غايت شوق ، هردو بى خود افتادند و ديرگاهى بى خود بودند .\r\nآنگاه عجوز ايشان را بدرون قصر برده ، خود بر در قصر بنشست و با كنيزكان گفت : بتفرج گرائيد . كه ملكه را هنگام خواب است . كنيزكان بتفرج شدند . پس از آن ملكزاده و دختر ملك به خود آمدند و خويشتن را در قصر يافتند . ملك‌زاده گفت : اى شمسهء خوبان ، اين‌كه مىبينم به بيدار است يا رب يا بخواب ؟ آنگاه ملكزاده ، اين ابيات برخواند :\r\n يار گرفته‌ام بسى چون تو نديده‌ام كسى * شمع چنين نيامده است از در هيچ مجلسى\r\nعادت بخت من نبود اينكه تو يادآورى * نقد چنين كم اوفتد خاصه بدست مفلسى\r\nصحبت ازين شريفتر صورت ازين لطيفتر * دامن ازين نظيفتر وصف تو چون كند كسى\r\nخادمهء سراى را گو درِ حجره بند كن * تا بسر حضور ما ره نبرد موسوسى \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سى و دوم برآمد\r\nگفت : اى ملك جوان‌بخت ، چون ملكزاده ابيات بانجام رسانيد ، او را روان رفته بتن بازآمد و رنجهائى كه از عشق برده بود ، به دو شكايت كرد . دختر ملك\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nعذر خواست و اين ابيات برخواند :\r\n نه آن شب است كه كس در ميان ما گنجد * به خاك پات كه گر ذره در هوا گنجد\r\nز من حكايت هجران مپرس در شب وصل * عتاب كيست كه در خلوت رضا گنجد\r\nمرا شكر منه و گل ميار در مجلس كه شرط * نيست كه كس در ميان ما گنجد \r\nچون دختر ملك ، ابيات بانجام رسانيد ، سرشك از ديدگان روان ساخت .\r\nملك‌زاده را دل بر وى بسوخت و سخت بگريست تا هنگام پسين شد . آنگاه قصد بازگشت كردند . دختر ملك بوى گفت : اى روشنى چشم من ، اكنون وقت جدائى است . هنگام وصل كى خواهد بود ؟ ملك‌زاده از سخن او بگريست و گفت : نام جدائى مبر كه نام او در جهان مباد . پس از آن دختر ملك از قصر باغ بدر شد . ملك‌زاده روى به او كرده ، كه نالان و گريانست . ملكزاده را آتش عشق در دل شعله‌ور گشته ، گريان‌گريان اين ابيات بخواند :\r\n بگذشت يار مهوشم بگذاشت عيش ناخوشم * چون مجمرى در آتشم كز سر دخانم ميرود\r\nدر رفتن جان از بدن گويند هر نوعى سخن * من خود به چشم خويشتن ديدم كه جانم ميرود\r\nبازآ و بر چشمم نشين اى دلفريب نازنين * كاشوب و فرياد از زمين بر آسمانم ميرود \r\nچون دختر ملك ، ابيات بشنيد ، بسوى او بازگشت و گفت : اى روشنى ديدهء من ، الصبر مفتاح الفرج . ناچار بايد كه در ازدواج ، حيلتى بكنيم . پس او را وداع كرده ، برفت و از شور عشق ، پاى از سر نمىشناخت . و همىرفت تا\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nخويشتن را بقصر خويش بينداخت . و اما ملك‌زاده را دمبدم ، شوق و وجد زياده شد و خواب و خور بر وى حرام گشت . و اما ملكه آن شب را از خواب و خور بازماند . چون بامداد شد ، دايه را بخواست . دايه حاضر آمده ، ملكه را دگرگون يافت . از حالت او بازپرسيد . ملكه گفت : از حالت من مپرس . كه همهء اينها از دست تو ميكشم . پس از آن گفت : اى دايه ، محبوب من كجاست ؟ دايه گفت :\r\nاى خاتون ، تو يك شب بيش نيست كه ازو دور گشته‌اى . دختر ملك گفت :\r\nساعتى ازو شكيبا نتوانم بود . برخيز و حيلتى كن كه مرا نزديكست روان از تن برود . دايه گفت : اى خاتون ، شكيبا شو تا تدبيرى كنم . دختر ملك گفت : اى دايه ، به خدا سوگند اگر او را امروز نزد من نياورى ، بملك بگويم كه تو كار من فاسد كرده‌اى . عجوز گفت : اى خاتون ، به خدا سوگندت مىدهم كه صبر كن . اين كار ، كاريست بزرگ . و عجوز پيوسته از او التماس ميكرد تا اينكه سه روزه مهلت گرفت . دختر ملك جواب داد : اى دايه ، اين سه روز بر من سه سال خواهد گذشت . اگر اين سه روز بگذرد و تو او را در نزد من نياورى ، در كشتن تو تلاش خواهم كرد . عجوز از نزد دختر ملك بيرون آمده ، بخانهء خويشتن رفت .\r\nچون بامداد روز چهارم شد ، دايه ، مشاطگان حاضر آورد و از ايشان گلگونه و غازه بخواست . ايشان خواستهء او حاضر آوردند . آنگاه ملكزاده را حاضر آورده ، جامهء زنان بر وى بپوشانيد و او را بياراست و به او گفت : چون زنان ، پاى چپ پيش و پاى راست پستتر نه . ملكزاده چنان كرد كه او گفت و در پيش روى عجوز ، قدمى چند برفت . عجوز ديد كه بحوريان همىماند كه از بهشت برآمده باشد . پس از آن عجوز بملكزاده گفت : دل قوى دار كه تو را بقصر ملك همىبرم . و بر در قصر ، خادمان و لشكريان خواهند بود . اگر تو از ايشان هراس كنى ، ايشان ترا بشناسند و هردو كشته شويم . ملكزاده جواب داد : خاطر آسوده دار كه من از اين كارها هراس ندارم .\r\nپس بيرون آمده ، عجوز در پيش و ملكزاده به صورت زنان از پى عجوز\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nهمىرفتند تا بدر قصر برسيدند . و در آنجا خادمان و سپاهيان بودند . عجوز نگاه كرده ، اثر هراس و بيم در وى نديد . چون عجوز بدر قصر رسيد ، رئيس خادمان ، او را بشناخت و درپى او دختركى ديد كه در رفتن او عقول ، حيران ميشد . با خود گفت كه : عجوز ، دايهء ملكه است . ولى اين دخترك كه درپى اوست ، كيست ؟ كه من بدين خوبى ، جز ملكه حيات النفوس ، كس نديده بودم و ملكه نيز هرگز از قصر بيرون نيايد . كاش ميدانستم كه امروز چگونه بيرون آمده . آيا باجازت ملك بيرون آمده و يا بىجواز او چنين كار كرده ؟ درحال ، برپاى خاست كه پرده از اين كار بگشايد . سى تن از تابعان او درپى او روان شدند .\r\nعجوز ، ايشان بديد . عقلش بپريد و گفت : شك نيست كه در اين ساعت كشته خواهيم شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سى و سوم برآمد\r\nگفت : اى ملك جوان‌بخت ، عجوز چون رئيس خادمان را با تابعان او ديد كه روى بايشان گذاشته‌اند ، بهراس اندر شد . و اما رئيس را نيز بيم در دل پديد گشت . از آن‌كه سطوت دختر ملك ميدانست و شناخته بود كه ملك در زير فرمان او است . آنگاه با خود گفت : شايد دايه بفرمان ملك ، او را بيرون برده باشد و نميخواهد كه كسى از حالت او آگاه شود . اگر من او را متعرض شوم ، با ملك خواهد گفت كه فلان خادم ، پرده از كار من برداشت . آنگاه در كشتن من خواهند كوشيد . به از اين نيست كه مرا با اين كار ، كارى نباشد . درحال با تابعان خود بازگشت و مردمان را از در قصر دور كرد . دايه بدرون شد و با سر خود ، رئيس را سلام داد . خادمان بتعظيم دايه برپاى خاستند و رد سلام كردند و ملك‌زاده نيز به صورت دختران از پى او درون شد .\r\nو پيوسته از دهليزى بدهليزى همىرفتند تا بدر هفتم كه در قصر بزرگ\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nبود ، برسيدند . و تخت ملك نيز در آنجا بود و از آنجا بقصرهاى زنان همىرفت .\r\nعجوز در آنجا بايستاد و با ملكزاده گفت : اى فرزند ، بايد در اين مكان پنهان شوى كه تا شب نيايد ، بقصر ملكه نتوانى رفت . ملكزاده در آنجا پنهان شد .\r\nعجوز او را در آنجا گذاشته ، بجاى ديگر رفت . تا اينكه روز بپايان رسيد . آن وقت عجوز حاضر آمده ، او را بيرون آورد و از در قصر داخل شدند و همىرفتند تا بقصر حيات النفوس برسيدند . دايه در بكوفت . كنيزكى خردسال بدر آمده ، كوبندهء در بازپرسيد . دايه گفت : منم . كنيزك بازگشته ، از خاتون دستورى خواست . ملكه گفت : در بگشاى و او را با كسى كه همراه او است ، بگذار تا درون آيند . چون ايشان از در درآمدند ، دايه ديد كه شمعها افروخته و فرشهاى ديبا گسترده و خوان‌ها نهاده ، ميوه و حلوا فروچيده و عود و عنبر بمجمر انداخته‌اند .\r\nچون ملكه ، دايه را بديد ، پرسيد اى دايهء مهربان ، محبوب من كجاست ؟\r\nدايه گفت : او را نيافتم . و لكن خواهر او را آوردم . ملكه گفت : اى دايه ، مگر ديوانه‌اى ؟ كسى را كه سر به درد آيد ، بدست خويش مرهم ننهد . دايه گفت : اى خاتون ، راست ميگوئى . و لكن تو خواهر او را ببين . اگر ترا پسند آيد ، او را در نزد خود نگاهدار . اين بگفت و نقاب از روى ملكزاده بركشيد . چون ملكه او را بشناخت ، برپاى خاسته ، زمين ببوسيد و هردو بى خود بيفتادند . دايه ، گلاب بر ايشان بفشاند تا به خود آمدند . آنگاه ملكه ، اين ابيات بخواند :\r\n ببند يك نفس اى آسمان دريچهء صبح * بر آفتاب كه امشب خوش است با قمرم\r\nندانم اين شب قدر است يا ستارهء صبح * توئى برابر من يا خيال در نظرم \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nچون شب هفتصد و سى و چهارم برآمد\r\nگفت : اى ملك جوان‌بخت ، ملكه حيات النفوس را خرسندى و وجد ، افزون شد و گفت : آيا راستست اينكه من ترا در منزل خود ميبينم كه با من مونس و همدمى ؟ پس از آن از غايت عشق در بحر شوق ، غريق شد و از غايت فرح ، عقلش پريدن گرفت و اين ابيات بخواند :\r\n عشق خوشست ارمساعدت بود از يار * يار مساعد نه اندكست و نه بسيار\r\nشكر خداوند را كه لاله رخ من * چون دگران نيست يار دَه دل و ده يار \r\nچون بامداد شد ، ملك‌زاده را در مكانى پوشيده داشت تا اينكه شب برآمد . آنگاه او را بيرون آورده ، بمنادمت بنشستند و ملكزاده به او گفت : قصد من اينست كه بسوى شهر خود بازگردم و پدر خود را از اين ماجرى آگاه كنم تا وزير خود را بخواستگارى تو بفرستد . ملكه گفت : اى روشنى چشم من ، بيم من از آنست كه به شهر خود به روى و در سلطنت و مملكت خويش نشسته ، مرا فراموش كنى يا اينكه پدر تو در اين سخن موافقت نكند . من آنگاه هلاك خواهم شد . راى صواب اينست كه حيلتى كنم كه من و تو شبى بيرون آمده ، بسوى شهر تو روان شويم . كه من اميد از پيوندان خود بريده‌ام . چون تو دارم ، همه دارم . دگرم هيچ نبايد . ملكزاده سخن او را بپذيرفت . و كار ايشان به اينجا رسيد .\r\nاتفاقا يكى از ملوك ، هدايائى به پدر حيات النفوس فرستاده بود كه از جملهء آنها قلاده‌اى بود گوهرين كه با خزينهء پادشاهى برابر بود . چون هديتها پيش ملك حاضر آوردند ، ملك گفت : اين قلاده ، جز دختر من حيات النفوس ، كسى را نشايد . پس ملك روى بخادمى كرده ، گفت : اين قلاده بگير و او را بحيات النفوس برسان . خادم بجهة شكنجه‌اى كه از ملكه برده بود ، او را ناخوش\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nميداشت . قلاده گرفته ، روان شد و در زير لب ميگفت : خداى تعالى اين قلاده به او مبارك نكند . چون خادم بدر قصر رسيد ، در قصر را بسته يافت و عجوز را پشت در خفته ديد . عجوز را بيدار كرد . عجوز ، هراسان بيدار شد و بخادم گفت : چه ميخواهى ؟ خادم گفت : ملك ، مرا از بهر حاجتى بسوى دختر خويش فرستاده .\r\nعجوز گفت : كليد حاضر نيست . تو برو تا من حاضر آورم . خادم گفت : من بسوى ملك بازگشتن نتوانم . آنگاه عجوز بحاضر آوردن كليد برفت . هراس بر وى غلبه كرده ، بازنگشت .\r\nخادم نيز از دير كردن فرمان ملك بترسيد . در قصر را سخت بجنبانيد . از قضا در بشكست . خادم بقصر اندر شد و همىرفت تا بمقصورهء دختر ملك برسيد . ديد كه شمعها و قرابه‌ها فروچيده‌اند . از اين كار در عجب شد و نزديك برفت . پردهء حرير مرصع كشيده بودند . پرده بيك سو كرد . دختر ملك را با پسرى قمرمنظر در حال حديث گفتن يافت . با خود گفت : از دخترى كه مردان ناخوش ميداشت ، اين كارها بسيار عجيب است . پس از آن پرده فروآويخته ، بازگشت . دختر ملك هراسان شد و چشمش بخادم افتاد و او را آواز داد . خادم پاسخ نگفت . دختر ملك خود را به دو برسانيد و در دامنش آويخته ، به او گفت :\r\nراز من بپوشان . خادم گفت : خدا راز ترا نپوشاند كه من از تو خوبى نديده‌ام . پس خادم ، در بر ايشان ببست و خادمى ديگر بپاسبانى ايشان بگماشت و خود نزد ملك شد . ملك به او گفت : قلاده بحيات النفوس دادى يا نه ؟ خادم گفت : به خدا سوگند تو مستوجب اين و بيش از اينى . ملك گفت : آشكارا سخن بازگوى .\r\nخادم گفت : مرا امان ده . ملك ، دستارچهء امان بسوى او بينداخت . گفت : اى ملك ، من بنزد ملكه رفتم . او را با پسرى قمرمنظر به سخن گفتن يافتم . در بر ايشان بسته ، بسوى تو بازگشتم . ملك چون سخن او بشنيد ، برخاسته ، شمشيرى بگرفت و بانگ برئيس خادمان زد و به او گفت : با تابعان خود نزد حيات النفوس شو و او را با پسر نزد من آور .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nچون شب هفتصد و سى و پنجم برآمد\r\nگفت : اى ملك جوان‌بخت ، ملك چون خادمان را بحاضر آوردن حيات النفوس فرمان داد ، خادمان نزد ملكه شدند . او را با ملك‌زاده ، گريان و هراسان ايستاده يافتند . خادمان نيز ايشان را نزد ملك بردند . چون ملك ايشان را بديد ، خواست دختر را بكشد . ملكزاده سبقت كرده و خود را به سينه ملك بينداخت و گفت : اى ملك ، جرم از او نيست . از من است . مرا بكش . ملك خواست كه او را بكشد . دختر ملك پيش رفته ، گفت : اى ملك ، او را مكش . كه پسر پادشاهى است بزرگ . چون ملك سخن دختر بشنيد ، روى بوزير اعظم كرده ، به او گفت : درين كار چه ميگوئى ؟ وزير گفت : هركه بچنين ورطه افتد ، ناچار دروغ گويد . سزاى ايشان جز كشتن نيست . ولى نخست او را با همه‌گونه عذابها بيازار . در آن هنگام ، ملك ، سياف بخواست . چون سياف حاضر آمد ، ملك به او گفت : اين تخمهء حرام بگيريد و او را بيازاريد و بكشيد . پس از آن اين پليدك را نيز بكشيد و هردو را بسوزانيد . درحال ، سياف دست بر دوش دختر ملك گذاشت كه او را بگيرد . ملك بانگ بر وى زد كه : اى پليدك ، اين نه وقت احترام است . از گيسوى او بگير و او را مانند سگان مرده بيرون ببر . سياف چنان كرد كه ملك فرمود .\r\nدختر ملك را با ملكزاده همىكشيدند تا بپاى دار برسانيدند . آنگاه پاره‌اى از دامن ملكزاده بريده ، بر چشمان او بست و شمشير بركشيد و كشتن دختر ملك را عقب انداخت كه شايد كسى از او شفاعت كند . همه لشكريان ايستاده ، به حال ملكزاده ميگريستند و دعا مىكردند كه خداى تعالى ، اين بلا را ازو برگرداند و سياف ، شمشير بلند كرده بود كه ناگاه گردى برخاست و جهان فروگرفت .\r\nو سبب اين بوده است كه چون پدر ملكزاده از كار پسر بىخبر ماند ، لشكرى انبوه مهيا كرده ، خود بجستجوى پسر روان گشت . او را كار بدينگونه\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nشد . اما ملك عبد القادر چون گرد بديد ، گفت : اى قوم ، اين گرد چيست كه جهان فرو گرفت ؟ وزير اعظم بسوى گرد روان شد تا از حقيقت كار آگه شود . سپاهى ديد فزون از ستارگان . در حال بسوى ملك بازگشت و قضيه با او بيان كرد . ملك گفت : در ميان لشگر شو و از سبب آمدن ايشان آگاه باش و از بزرگ اين لشگر جويان شو . از من او را سلام برسان . اگر آمدن او از بهر حاجتى باشد ، ما او را يارى كنيم . و اگر لازم است ، هديتش بفرستيم . كه من از اين لشگر بىپايان بخويشتن بيم دارم . درحال ، وزير بلشگرگاه شد و در ميان لشگر تا آخر روز همىرفت تا بامرا و وزرا و حجاب رسيد و در ميان ايشان همىرفت تا در پيشگاه سلطان حاضر شد . پادشاهى ديد بزرگوار . درحال ، زمين ببوسيد و خواست سر از زمين بردارد . حاجبان ، دوباره و سه‌باره ببوسيدن زمينش بفرمودند . وزير چنان كرد . پس از آن ملك را دعا گفت و سلام ملك عبد القادر برسانيد و گفت : ملك عبد القادر ، عتبهء ترا بوسه ميدهد و سئوال مىكند كه از بهر چه كار آمده‌ايد ؟ اگر شما را با ملكى از ملوك ، جدال هست ، او در خدمت شما سوار شود و اگر شما را حاجتى هست ، برآورد . ملك گفت : اى رسول ، بسوى خداوند خود بازگرد و به او بگو ملك اعظم را ديرگاهيست پسر ناپديد شده و خبر از او نيامده . اگر پسر او در اين شهر باشد ، او را گرفته ، بسوى شهر خود باز خواهد گشت و اگر او را در اينجا حادثه روى داده باشد ، شهر شما را ويران خواهد كرد و مردان شما را كشته و زنان را اسير خواهد نمود . تو اكنون به زودى بنزد خداوند خويش بازگرد و او را از قصد ما آگاه كن . وزير سه بار زمين بوسيده ، بازگشت . و در كار حيران بود و همىرفت تا بملك عبد القادر برسيد . و او را از غايت بيم ، رنگ‌پريده و اندام همىلرزيد . پس ملك را از آن‌چه ديده بود ، آگاه كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nچون شب هفتصد و سى و ششم برآمد\r\nگفت : اى ملك جوان‌بخت ، وزير ، عبد القادر را از حادثه آگاه كرد . ملك عبد القادر به هراس اندر شد و گفت : اى وزير ، پسر او كدام است و در كجاست ؟ وزير گفت : پسر او همانست كه بكشتنش فرموده بودى . منت خداى را كه در كشتن او شتاب نشد . و گرنه پدر او بلاد ما ويران كرده ، مردمان ميكشت . آن‌گاه ملك به او گفت : راى فاسد خود ببين كه مرا بكشتن او اشارت كردى . به زودى سياف را حاضر كنيد . چون سياف حاضر آمد ، ملك از پسر بازپرسيد . سياف گفت : اى ملك ، او را تا اكنون نكشته‌ام . ملك فرحناك شد و دلش آرام گرفت . باحضار پسر فرمان داد . چون ملكزاده را حاضر آوردند ، ملك عبد القادر برپاى خاست و جبين او را ببوسيد و به او گفت : اى فرزند ، از آنچه بر تو رفت ، حكايت مكن و چيزى را كه موجب آفت من باشد ، در نزد پدر مگو . ملكزاده گفت : اى ملك ، كجاست پدر من ؟ ملك گفت : او از بهر تو با لشكرى انبوه به اين ديار آمده .\r\nملكزاده گفت : بتاج ملك سوگند كه از جاى خود برنخيزم تا كه پاكدامنى خود و پاكدامنى دختر ملك آشكار كنم . چون ملك آگاه شد كه ميان ايشان ، هيچ بجز سخن به پاكى گفتن ، نبوده ، ملك‌زاده را در آغوش گرفت و او را بزرگ شمرد و با خاصان خود بگرمابه فرستاد .\r\nچون ملكزاده از گرمابه بدرآمد ، خلعتى از ديباى زرين طراز مرصع بر وى بپوشانيد و تاج ملكش بر سر نهاد و بر اسبى از بهترين خيل كه زين زرين مرصع داشت ، سوار كرده ، بزرگان دولت را فرمود كه در خدمت او سوار شوند و او را به خدمت پدر برسانند . پس از آن بملكزاده گفت كه با پدر خود ، ملك اعظم بگويد كه ملك عبد القادر در زير فرمان تست . آنگاه ملكزاده ، او را وداع كرده ، بسوى پدر روان شد . چون پدر ، او را بديد ، از غايت فرح ، عقلش بپريد و از بهر او برپاى خاست و گامى چند بسوى او برفت و او را در آغوش كشيد . در\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nلشگرگاه ، فرح و سرور پديد آمد . پس از آن امرا و وزرا آمدند و در برابر ملك‌زاده ، زمين ببوسيدند . و آن روز ، لشگريان فرحى بزرگ داشتند . و ملك‌زاده به كسانى كه با او آمده بودند ، دستورى داد كه بلشگر ملك اعظم تفرج كنند تا انبوهى لشگر بيابند . و هركس كه ملكزاده را در دكهء بزازى ديده بود ، تعجب مىكرد كه چگونه با اين سلطنت و رتبت بدان مقام راضى شده بود .\r\nالقصه ، خبر لشگر ملك اعظم در شهر شايع شد تا بحيات النفوس رسيد .\r\nحيات النفوس بفراز قصر رفته ، كوه و هامون پر از لشگريان ديد . و او در آن وقت در قصر پدر محبوس بود و گوش بفرمان ملك داشت كه بكشتن يا سوزاندن چه حكم خواهد كرد . چون حيات النفوس آن لشكر بديد و دانست كه اين لشكر از پدر ملكزاده است ، ملول شد و ترسيد كه ملكزاده او را فراموش كند و از او بسلطنت مشغول گشته با پدر بسوى شهر خود رود . آنگاه پدر خويش او را بكشد . و درحال ، كنيزكى را كه در نزد او بخدمت‌گزارى گماشته بودند ، بسوى ملكزاده بفرستاد و به او گفت : بسوى اردشير ، پسر ملك اعظم شو و هراس مكن .\r\nچون بر وى برسى ، زمين ببوس و خويش بشناسان و به او بگو كه خاتون من ترا سلام مىرساند و او اكنون در قصر پدر محبوس است و از تو تمنا دارد كه او را فراموش نكنى ، كه ترا امروز سلطنت قوى است و هرچه اشارت كنى ، كسى مخالفت نتواند كرد . اگر تو بر وى مايلى ، او را خلاص كرده ، در نزد خويشتن نگاه‌دار . كه او از بهر تو به اين ورطه افتاده و اگر ترا به او ميل نمانده ، به پدر خود ملك اعظم بگو كه ازو شفاعت كند و او را از اين ورطه خلاصى دهد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سى و هفتم برآمد\r\nگفت : اى ملك جوان‌بخت ، كنيز حيات النفوس چون نزد پسر ملك اعظم رسيد و سخنان خاتون با وى گفت ، ملكزاده سخت بگريست و به او گفت : بدان كه\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nحيات النفوس ، خاتون منست و من او را غلامم . هرگز او را فراموش نكنم . پس از آن‌كه پاهاى او را ببوسى ، به او بگو من در كار او با پدر خود حديث كنم تا وزير خود را بخواستگارى بفرستد . كه او مخالفت پدر من نتواند كرد و اگر پدر با او مشورت كند ، بايد مخالفت روا ندارد . كه من بىاو به شهر خويش نتوانم رفت .\r\nدرحال ، كنيز بسوى حيات النفوس بازگشت و دستهاى او ببوسيد و پيغام ملكزاده بگزارد . چون ملكه پيغام بشنيد ، از غايت فرح بگريست و حمد خداى تعالى بجا آورد . حيات النفوس را كار بدينجا رسيد .\r\nو اما ملكزاده شب با پدر خويش خلوت كرد و پدر ، حالت او پرسيد .\r\nملكزاده تمامت ماجراى خود با ملك بازگفت . ملك گفت : اكنون اگر بخواهى ، ملك عبد القادر را بكشم و شهر او را ويران كنم . ملك‌زاده جواب داد : هيچ‌كدام از اينها نمىخواهم . كه او با من كارى نكرده كه مستوجب اين تواند بود . بلكه همىخواهم كه مرا بوصل حيات النفوس برسانى و از احسان خود ، هديتى بسوى پدر او بفرستى . و آنگاه ملك اعظم ، هديتى گرانمايه بوزير خود بداد و بسوى ملك عبد القادر بفرستاد كه دختر او را از بهر پسر ملك اعظم خواستگارى كند .\r\nوزير بسوى ملك عبد القادر روان شد .\r\nو ملك عبد القادر از هنگامى كه از ملكزاده جدا گشته بود ، هراس داشت و همىترسيد كه ملك او را خراب كنند و او را بكشند . كه ناگاه وزير درآمد و در برابر او زمين ببوسيد . ملك از بهر وزير برپاى خاسته و او را اكرام كرد . وزير بسرعت در پاى ملك بيفتاد و پاهاى او را بوسه داد و گفت : اى ملك ، چون توئى از بهر چون منى نبايد كه چنين كار كند . من از پستترين خادمان توام . و ليكن اى ملك ، بدان كه ملك‌زاده ، پدر خود را از احسان‌هاى تو آگاه كرد و ملك اعظم از تو خشنود شد و هديتى در صحبت اين خادم بسوى تو فرستاده ، ترا سلام رسانيد . چون ملك ، سخنى را كه باور نداشت ، از او بشنيد ، از غايت بيم باور نكرد . تا اينكه هديتها پيش آوردند . هديتى ديد كه خزانه‌هاى ملوك روى زمين با او برابرى نميكرد . در آن هنگام برپاى خاست و حمد خداى تعالى بجا\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nآورده ، ملك را ثنا گفت . پس از آن وزير به او گفت : بدان كه ملك اعظم ، مهمان تست و همىخواهد كه با تو درپيوندد و مرا بخواستگارى سيده مصونه و جوهرهء مكنونه حيات النفوس فرستاده كه او را باردشير ، پسر ملك تزويج كنى . چون ملك اين سخن بشنيد ، گفت : از طرف من مخالفت نيست . و اما دختر ، خود بالغه است و كار او در دست خويشتن است . پس از آن ملك ، رئيس خادمان بخواست و به او گفت : بسوى ملكه شو و او را از اين قضيت آگاه كن . رئيس نزد ملكه شد و او را از قضيت آگاه كرده ، به او گفت : ترا جواب چيست ؟ دختر ملك جواب داد : سمعا و طاعة .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سى و هشتم برآمد\r\nگفت : اى ملك جوان‌بخت ، دختر ملك گفت : سمعا و طاعة ، چون رئيس ، اين سخن بشنيد ، بسوى ملك بازگشت و از جواب ملكه آگاهش كرد . آنگاه ملك ، خلعتى فاخر با ده هزار دينار از براى او عطا فرمود و به او گفت : جواب بسوى ملك باز بر و از بهر من دستورى بخواه كه در پيشگاه ملك حاضر شوم . وزير از نزد ملك عبد القادر بيرون آمده ، همىرفت تا بملك اعظم برسيد و جواب ملكه بازگفت و پيغام ملك بگذارد . ملك اعظم فرحناك شد و جواز داد كه ملك عبد القادر ، او را ملاقات كند . چون روز ديگر شد ، ملك عبد القادر سوار گشته ، با ملك اعظم ملاقات كرد . ملك اعظم او را گرامى داشت و با يك‌ديگر بنشستند و ملك‌زاده در برابر ايستاده بود . پس از آن خطيبى از خطباى دار الملك ملك عبد القادر برخاسته ، خطبتى بليغ برخواند و ملك‌زاده را تهنيت گفت . آنگاه ملك اعظم بحاضر آوردن صندوقى بفرمود . و در آن صندوق ، گوهرها و نگينهاى گرانمايه و پنجاه هزار دينار زر بود . بملك عبد القادر گفت : من از جانب پسر خويش وكيلم . ملك عبد القادر ، مهر را قبض كرد . پس از آن قاضى و\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nگواهان حاضر آورده ، دختر ملك عبد القادر را باردشير ، پسر ملك اعظم تزويج كردند . دوستان ، فرحناك و دشمنان ، اندوهگين شدند . تا روزى چند بخرد و بزرگ وليمه هميدادند .\r\nپس از آن ملك اعظم از پسر خود پرسيد كه : ديگر ترا حاجتى هست يا نه ؟ ملك‌زاده گفت : آرى اى ملك ، هميخواهم از وزير كه با ما بدى كرد و خادمانى كه بما افترا گفتند ، انتقام بكشى . درحال ، ملك اعظم ، رسول بسوى ملك عبد القادر فرستاده ، وزير و خادمان را بخواست . ملك ، ايشان را با رسول بفرستاد . ملك اعظم فرمود كه ايشان را در دروازهء شهر بر دار كنند . چون روزى چند بگذشت ، ملك عبد القادر را بروانه كردن دختر خبر دادند . ملك ، ساز و برگ سفر كرده ، دختر خود را بتخت زرين مرصع بنشاند و تمامت كنيزكان و خادمان او را بفرستاد و خود با تمامت اهل مملكت از بهر وداع سوار شدند .\r\nفرسنگى چند برفتند . آنگاه ملك اعظم ، او را ببازگشتن سوگند داد . ملك عبد القادر ، ايشان را وداع كرده ، بمملكت خود بازگشت . و ايشان منزل به منزل روان بودند تا به شهر خويشتن برسيدند . دوباره عيش برپا نموده و همواره در عيش و نوش بسر ميبردند تا اينكه هادم اللذات بر ايشان بتاخت .\r\n\r\nحكايت بدر باسم و جوهره\r\nو از جمله حكايت‌ها اينست كه : در زمان گذشته در سرزمين عجم ، پادشاهى شهرمان نام بود كه تختگاه در خراسان داشت . و آن پادشاه ، صد تن زنان و كنيزكان داشت و از هيچ‌كدام بپسرى و دخترى بهره‌مند نگشته بود . روزى از روزها بخاطر آورد كه او را از فرزند ، بهره نيست . بدين سبب اندوهگين شد و با ملامت و حزن نشسته بود كه يكى از مملوكان او درآمد و گفت : ايها الملك ، بازرگانى بر در ايستاده و كنيزكى همراه دارد كه ديدهء كسى بهتر از آن كنيزكى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nنديده . ملك گفت : ايشان را نزد من آر . بازرگان و كنيزك را نزد ملك حاضر آوردند . ملك او را ديد كه چادرى حرير بر سر دارد و بالاى او بسرو و شمشاد همىماند . بازرگان روى او بگشود . قصر از پرتو جمال او روشن گشت و او را هفت شقه گيسو تا بخلخال‌ها فروآويخته بود و در خوبروئى چنان بود كه شاعر گفته :\r\n هزار گونه گلنار بر مه و پروين * هزار سلسلهء مشك بر گل و گلنار\r\nبه روى كرده همه حجره بوستان ارم * بزلف كرده همه خانه كلبهء عطار \r\nاز حسن و جمال او شگفت ماند . ببازرگان گفت : اى شيخ ، قيمت اين كنيزك چند است ؟ بازرگان جواب داد : اى ملك ، من او را به دو هزار دينار شرى كرده‌ام و سه سالست كه سه هزار دينار برو صرف هميكنم و او اكنون هديتى از من بسوى تو است . ملك ، خلعتى با ده هزار دينار به او بداد . بازرگان ، زر و خلعت گرفته ، شكر نعمت بجاآورد و بازگشت . پس از آن ملك ، كنيزك را بماشطگان سپرد و فرمود كه او را آراسته ، در قصرى جداگانه جاى دهند . و شهرى كه ملك در آن شهر بود ، شهر بيضا نام داشت و در كنار دريا بود . پس كنيزك را بقصرى درآوردند كه منظرهاى آن قصر به دريا همىنگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و سى و نهم برآمد\r\nگفت : اى ملك جوان‌بخت ، كنيزك را بقصرى درآوردند كه منظره‌هاى قصر به دريا همىنگريست . پس از آن ، ملك نزد كنيزك آمد . كنيز از بهر او برنخاست . ملك گفت : گويا اين در ميان قومى بوده است كه ادب نياموخته‌اند . و لكن ملك در حسن و جمال كنيز خيره مانده بود . آنگاه پيش رفته ، در پهلوى كنيزك بنشست .\r\nپس از آن خوردنى بخواست . خوانى از همه‌گونه طعامهاى لذيذ بنهادند . ملك ،\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nلقمه‌اى خود مىخورد و لقمه‌اى به دهان او ميگذاشت تا اينكه كنيزك سير شد و هيچ سخن نمىگفت . ملك با او در حديث شد و نام او بپرسيد . او خاموش بود و پاسخ نمىگفت و پيوسته سر در زير داشت . ملك با خود گفت : سبحان اللّه . اين كنيزك چه خوبروست . و لكن چه سود كه سخن نميگويد . آنگاه ملك از كنيزكان پرسيد كه : سخن گفتن او ديده‌ايد يا نه ؟ كنيزكان گفتند : ما تاكنون سخن گفتن او نديده‌ايم . درحال ، ملك ، كنيزكان را فرمود كه با او بتغنى و لهو و لعب مشغول شوند ، شايد كه سخن گويد . كنيزكان در برابر او بهمه‌گونه لهو و لعب بپرداختند و تغنى كردند ، چندانكه مكان در طرب آمد . و كنيزك بسوى ايشان نظاره ميكرد . ولى خاموش بود و سخن نميگفت و نمىخنديد . ملك باز تنگدل شد . ملك با كنيزك ازدواج كرد . و ديگر از آن پس ، ملك را تمام ميل با او شد و از ديگران دورى كرد و يك سال با او بسر برد . ولى كنيزك سخن نمىگفت .\r\nروزى از روزها ملك را عشق و وجد زياد گشته ، پرسيد : اى روشنى ديدهء من ، تو در دل من چنان جاى گرفته‌اى كه از بهر تو از همه زنان و كنيزكان دور گشتم و از دنيا ترا نصيبهء خود گرفته‌ام و همىخواهم كه ترا نيز دل به من مهربان شود و با من سخن گوئى . اگر تو لال هستى ، باشارت ، مرا بياگاهان تا از سخن گفتن طمع بردارم و از خداى تعالى بخواهم كه از تو پسرى به من دهد كه وراث مملكت من شود . ترا به خدا سوگند مىدهم كه جواب بازگوى . كنيزك سر به زير انداخته ، فكرت همىكرد تا اينكه پس از ساعتى سر برداشته ، بر روى ملك تبسم كرد و گفت : اى ملك بزرگوار ، خداى تعالى دعوت ترا اجابت كرد . كه من اكنون از تو آبستنم و هنگام بارگذاشتنم نزديك شده . و لكن نميدانم پسر است يا دختر ؟ اگر من آبستن نبودم ، هرگز با تو سخن نمىگفتم . ملك سخن او بشنيد .\r\nدلش بگشود و از غايت فرح ، با اين بيت مترنم شد :\r\n شكر خدا كه هرچه طلب كردم از خدا * بر منتهاى مطلب خود كامران شدم \r\nمرا نخستين آرزو ، سخن گفتن تو بود و آرزوى دوم ، آبستنى تو . پس از\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nآن ملك از نزد او برخاسته ، بيرون آمد و در غايت فرحناكى بر تخت بنشست و وزير را فرمود كه هزار دينار زر به يتيمان و فقيران صدقه دهد . وزير چنان كرد .\r\nپس از آن ملك به نزد كنيز بازگشت و به او گفت : اى خاتون ، در اين يك سال ، خاموشى تو از بهر چه بود ؟ كنيزك گفت : اى ملك ، بدان كه من مسكين و غريب و شكسته‌خاطرم و از پيوندان خود جدا مانده‌ام . چون ملك سخن او بشنيد ، قصد او بدانست و گفت : اينكه گفتى مسكينم ، اين سخن بجا نبود . كه تمامت ملك و متاع من تراست و من نيز از خادمان توام . و اينكه گفتى از پيوندان دور مانده‌ام ، تو مكان پيوندان بازگوى تا من ايشان را در نزد تو حاضر آورم .\r\nكنيزك گفت : اى ملك ، بدان كه نام من جلنار بحريه است و پدر من از پادشاهان دريا بود . چون پدرم بمرد ، ملكى از ملوك بحر و دشمنان پدرم بر ما هجوم آورده و مملكت از دست ما بگرفت . و مرا برادرى است صالح نام و مادر من از زنان دريا است . من با برادرم منازعت كرده ، سوگند ياد كرده‌ام كه خود را بنزد مردى بّرى بيندازم . آنگاه از دريا بدرآمده ، در كنار جزيره‌اى بنشستم .\r\nمردى به من بگذشت . مرا گرفته ، بسوى منزل خود برد . من بر سر او چنان بزدم كه نزديك شد بميرد . آنگاه مرا بدين مرد بفروخت . و اين مرد بسى با امانت و مروت بود و مرا با امانت نگاهداشت تا به تو بفروخت . و اگر تو مرا اين‌گونه دوست نميداشتى و مرا بر تمامت زنان خود برنميگزيدى ، من خويشتن را از اين منظره به دريا مىافكندم و نزد پيوندان خود ميشدم . مرا قصه همينست ، و السلم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهلم برآمد\r\nگفت : اى ملك جوان‌بخت ، جلنار بحريه چون قصه بملك فروخواند ، ملك او را سپاس گفت و گفت : اى روشنى چشم ، من ساعتى بجدائى تو شكيبا نتوانم بود .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاگر تو از من لحظه‌اى جدا شوى ، در حال بميرم . كنيزك جواب داد : اى ملك ، مرا هنگام ولادت نزديك گشته . ناچار بايد پيوندان من حاضر آيند كه مباشر شوند . از آن‌كه زنان برى ، طريقهء ولادت دختران بحرى ندانند . ملك از او پرسيد : چگونه در دريا توان رفت ؟ جلنار جواب داد : ما از بركت نامهائى كه بر خاتم سليمان عليه السلام نقش كرده‌اند ، در دريا چنان رويم كه شما در صحرا همىرويد . و لكن اى ملك ، وقتى كه پيوندان من باز آيند ، من ايشان را آگاه كنم كه تو بمال خود ، مرا شرى كرده و با من نكوئيها بجاآورده‌اى . تو بايد سخن من در نزد ايشان تصديق كنى تا حالت را عيان ببينند و بدانند كه تو پادشاه هستى .\r\nملك گفت : اى خاتون ، هرچه خواهى بكن . كه من ترا فرمان‌بردارم . كنيزك گفت : اى ملك ، بدان كه ما در دريا مىرويم و چشم‌هاى ما گشوده است و بر آنچه در درياست ، نظاره ميكنيم و آفتاب و ماه و ستارگان ببينيم و آسيبى بما نرسد . اى ملك ، بدان كه در دريا طايفه‌هاى بسيار و شكل‌هاى مختلف هستند .\r\nملك را سخنان او عجب آمد . پس از آن كنيزك دو پاره عود قمارى از بغل خويشتن بدرآورد و آن عود بر آتش انداخت . در آن حال ، گونه‌اش زرد گشت و كلماتى چند برگفت كه كس آنها را ندانست . آنگاه دودى بزرگ برخاست . و ملك نظاره ميكرد . پس به ملك گفت : تو اكنون برخيز و در پستو پنهان شو تا من برادر و مادر خود را به تو بنمايم . درحال ، ملك برخاسته ، بپستو رفت . و كنيزك ، بخور همىسوزانيد و عزيمت همىخواند تا اينكه دريا بموج درآمد و جوانى نكوروى از دريا بدر شد . آن جوان در خوبروئى چنان بود كه شاعر گفته :\r\n گل نوشكفته است و سرو روان * بياميخته مهر با او روان\r\nاگر بنگرى سوى رخسار او * برويد به چشم اندرت ارغوان \r\nپس از آن عجوزكى با پنج تن دختران آفتاب‌روى كه بجلنار شبيه بودند ، بدرآمد . ملك ايشان را ديد كه به روى دريا همىآيند تا بكنيزك نزديك شدند .\r\nجلنار چون ايشان را بديد ، از بهر ايشان بپاى خاست و با فرح و سرور بسوى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nايشان بشتافت . چون ايشان جلنار را ديدند ، بشناختند و او را در آغوش كشيدند و سخت بگريستند . پس از آن گفتند : اى جلنار ، چگونه در اين چهار سال ما را ترك كردى و ما را از مكان خود نياگاهانيدى ؟ به خدا سوگند كه از دورى تو جهان بر ما تنگ بود . از خور و خواب بازمانده ، از بهر تو گريان بوديم . پس از آن كنيزك دست برادر و مادر ببوسيد و ساعتى با يكديگر بنشستند . آنگاه ايشان از حالت جلنار جويان شدند . جلنار گفت : چون من از شما جدا گشتم ، مردى مرا گرفته ، به بازرگانى فروخت و آن بازرگان ، مرا بدين شهر آورده ، بده هزار دينار بپادشاه شهر بفروخت . و پادشاه اين شهر ، مرا بتمامت كنيزكان و زنان خود برگزيد . چون برادر او اين سخن بشنيد ، گفت : حمد بر آن خدائى كه ديدار تو بر من بنمود . لكن اى خواهر ، قصد من اينست كه برخيزى تا بسوى شهر و پيوندان خويش شويم . ملك چون سخن برادر جلنار بشنيد ، از بيم ، عقلش بپريد كه مبادا كنيزك سخن برادر قبول كند . و اما جلنار جواب داد : اى برادر ، مردى كه مرا شرى كرده ، پادشاه اين شهر است و او پادشاهيست بزرگ و بامروت و با من بسى احسان كرده و از روزى كه بنزد او آمده‌ام ، سخنى كه خاطرم از او برنجد ، نگفته است و او هيچ كار بىمشورت من نكرده . و نيز اى برادر ، اگر من از او جدا شوم ، از بسيارى محبت كه او به من دارد ، در حال بميرد . به خدا سوگند اگر پدر من زنده ميبود ، رتبت من در نزد پدر بدين پايه كه در نزد اين ملك است ، نمىبود . و اكنون من از او آبستنم . حمد خدائى را كه مرا دختر پادشاه بحر و شوهر مرا از بزرگترين پادشاهان برّ كرده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و يكم برآمد\r\nگفت : اى ملك جوان‌بخت ، جلنار بحريه ، نخست حكايت خود با برادر بازگفت . پس از آن او را آگاه كرد كه : ملك ، فرزندى نرينه يا مادينه ندارد . من از\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nخدا همىخواهم كه مرا از پسرى بهره‌مند گرداند كه وارث مملكت او شود .\r\nچون برادر جلنار و دختران عم او اين سخن بشنيدند ، فرحناك شدند و به او گفتند :\r\nاى جلنار ، بر تو عيانست كه تو در نزد ما عزيزترين مردمان هستى و ما راحت ترا همىخواهيم . اگر تو در رنج و تعب هستى ، برخيز با ما سوى شهر خود شويم . و اگر در اينجا عزيزى و براحت اندرى ، ما را نيز مقصود همينست . جلنار گفت :\r\nبه خدا سوگند كه در اينجا عيش بر من تمام است . چون ملك اين سخن بشنيد ، فرحناك شد و خاطرش برآسود و محبتش بر وى افزون گشته ، دانست كه او را نيز با ملك ، محبتى هست كه همىخواهد كه در نزد ملك بماند . پس از آن جلنار طعام خواست . كنيزكان ، همه‌گونه خوردنىها و حلوا و ميوه بياوردند .\r\nايشان خوردنى بخوردند . پس از آن گفتند : اى جلنار ، خواجهء تو مرديست بيگانه . ما بىاجازت او بخانهء او درآمديم و طعام بخورديم . و لكن او را نديديم و او ما را نديد و با ما طعام نخورد تا در ميان ما نان و نمكى باشد .\r\nدرحال ، جلنار برخاسته ، نزد ملك شد و بملك گفت : ديدى كه چگونه در نزد پيوندان خود ، تو را سپاس گفتم و شنيدى كه ايشان چه گفتند ؟\r\nهمىخواستند مرا بسوى بلاد خود برند . ملك گفت : آرى ، ديدم و شنيدم . خداى تعالى ترا پاداش نيكو دهاد . محبت ترا تا اين دم بدينسان نيافته بودم . جلنار گفت :\r\nاى ملك ، احسان را جز احسان ، پاداشى نيست . تو به من احسان كرده‌اى و ترا با من غايت مهربانى است كه مرا بر همه‌كس برگزيده‌اى . چگونه دل بجدائى تو توانم نهاد ؟ اكنون از احسان تو همىخواهم كه بدرآئى و پيوندان مرا سلام گوئى و يكديگر را ببينيد و در ميان شما صفا و مودت پديد آيد كه ايشان نيز شوقمند ديدار تو هستند و گفتند تا ملك را نبينيم و بر وى سلام نكنيم ، ببلاد خويشتن نخواهيم رفت . ملك گفت : مرا نيز قصد همينست . در حال برپاى خاسته ، بسوى ايشان بازآمد و ايشان را سلام داد . ايشان برپاى خاستند . ملك با ايشان بسفره بنشست . و تا سى روز ملك با ايشان بود . پس از آن ايشان قصد بازگشت كردند و ملك را با ملكه جلنار وداع كرده ، رفتند .\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nچون جلنار را هنگام آبستنى بپايان رسيد ، پسرى چون قمر بزائيد . ملك را فرحى بىاندازه روى داد . عيشها برپا كردند و تا هفت روز ، شهر بياراستند . روز هفتم ، مادر ملكهء جلنار و برادر و دختران عم او بازآمدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و دويم برآمد\r\nگفت : اى ملك جوان‌بخت ، چون پيوندان جلنار بازآمدند ، ملك از قدوم ايشان فرحناك شد و بايشان گفت : من نام بپسر خود ننهادم تا شما حاضر آئيد و بر وى نام نهيد . ايشان پسر را بدر باسم نام نهادند . پس از آن پسر را بخالوى او صالح بنمودند . صالح او را گرفته ، از ميان ايشان برخاست و به چپ و راست قصر همىرفت تا اينكه از قصر بدرآمد و به دريا اندر شد و همىرفت تا از چشم ملك پنهان گشت . ملك چون اين حالت بديد ، بگريست . جلنار گفت : اى ملك ، از بهر پسر ملول مباش ، كه من او را بيش از تو دوست دارم . و از دريا بر او انديشه مكن ، كه برادرم همين ساعت او را باز آورد . ساعتى نرفت كه دريا بموج آمد . برادر جلنار بيرون آمد و پسر را سالم باز آورد و روى بملك كرده ، به او گفت : شايد كه تو بپسر خود بترسيدى ؟ ملك گفت : آرى . بسيار بيم داشتم .\r\nصالح گفت : اى ملك ، من او را برده ، كحلى كه در نزد ماست ، بچشمان او بكشيدم و نامهائى كه در خاتم سليمان عليه السلم نقش گشته ، برو بخواندم . تو ديگر پس از اين از غرق برو بيم مدار ، كه او در دريا چنان رود كه شما در صحرا همىرويد . پس از آن صالح ، مجمرهء از جيب خود بدرآورده ، مهر از آن برداشت . گوهرهاى منظوم از همه‌گونه ياقوت و زمرد و سيصد گوهر بزرگتر از تخم كبوتر بدرآورد كه پرتو آنها بپرتو آفتاب ، غالب بود . و گفت : اى ملك ، اين گوهرها هديتى است از من بسوى تو . كه ما تا اكنون مكان جلنار نمىدانستيم و از بهر تو هديتى نياورده بوديم . اكنون كه با تو در پيوستيم ، در هرچندگاه\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nخواهيم آمد و هديتهائى بزرگ خواهيم آورد . از آن‌كه در دريا ، گوهر و ياقوت بيشتر از ريگهاست كه در بيابانست . چون ملك گوهرها بديد ، عقلش حيران شد و با خود گفت : يكى از اين گوهرها با مملكت من برابر است . پس از آن ملك ، صالح بحرى را سپاس گفت و بسوى ملكه جلنار نظاره كرده ، به او گفت : من از\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nبرادر تو خجل شدم كه چنان هديتى گرانمايه از بهر من آورد . جلنار نيز شكر احسان برادر بجاآورد . صالح گفت : اى ملك ، شكر تو بر ما واجبست . كه تو به خواهر من احسان كرده‌اى و پيش از آن‌كه از ما خوبى ببينى ، خوبيها بجاى او كرده‌اى .\r\n من شكر ترا شمار نتوانم كرد * يك شكر تو از هزار نتوانم كرد \r\nپس از آن صالح برپاى خاسته ، گفت : اى ملك ، ما اگر سالها در خدمت تو باشيم ، پاداش احسان تو نتوانيم بجاآورد . و لكن همىخواهم كه از احسان خود ، ما را اجازت بازگشت دهى كه ببلاد و پيوندان خويشتن مشتاقيم . و اى ملك ، تا زنده‌ايم از تو و از خواهر و پسر خواهر نخواهيم بريد . به خدا سوگند كه دورى شما بر ما دشوار است . و لكن چاره نداريم . كه ما در دريا پرورش يافته‌ايم و در خشكى ، خرسند نتوانيم زيست . ملك چون سخن او بشنيد ، برپاى خاست كه ايشان را وداع كند . ايشان بگريستند و گفتند : به زودى در نزد شما خواهيم بود .\r\nپس از آن به دريا شدند و همىرفتند تا از ديده پنهان گشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و سوم برآمد\r\nگفت : اى ملك جوان‌بخت ، پيوندان جلنار از ديده ناپديد شدند . و ملك جلنار را بسى اكرام كرد و پسر را بتربيتهاى نيكو پرورش ميداد . و خالو و جده و خالهء ملكزاده هرچندگاهى بقصر ملك درميامدند و ماهى دو ماهى در آنجا اقامت كرده ، بازمىگشتند . و پسر را هرچه كه سال زياده ميشد ، جمال زياده ميگشت . تا اينكه پانزده ساله شد . در جمال و كفال بغايت رسيد و خط و قرائت و نحو و لغت بياموخت و در فنون تير و تيغ و سوارى ، شهرهء شهر گشت . و در شهر ، مرد و زنى نماند مگر اينكه محاسن او را حديث ميكردند . او بمضمون\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nگفتهء شاعر ، متصف بود :\r\n اسب گردونست ازو گر ماه بر گردون بود * خانه بستانست ازو گر سرو در بستان بود\r\nرامش‌افزائى كند وقتى كه در مجلس بود * لشگرآرائى كند وقتى كه در ميدان بود \r\nپس از آن ملك ، وزرا و امرا و بزرگان دولت و اعيان مملكت را حاضر آورد و از ايشان پيمان استوار بگرفت كه ايشان بدر باسم را پس از ملك ، پادشاه خود گيرند . ايشان سوگندها ياد كردند و از اين كار فرحناك شدند . آنگاه ملك با بزرگان دولت و تمامت امرا و لشگريان سوار گشته ، بتفرج بيرون رفتند و شامگاهان بازگشتند . چون بقصر نزديك شدند ، ملك در ركاب پسر پياده شد و بزرگان دولت هركدام ساعتى غاشيهء ملكزاده همىكشيدند تا اينكه بدهليز قصر برسيدند . ملكزاده در آنجا از اسب پياده گشت . ملك او را در آغوش گرفته ، بر تخت بنشاند و در برابر او بايستاد . همچنان امرا و بزرگان در پيشگاه او بايستادند .\r\nپس از آن ملك‌زاده بدر باسم در ميان مردم حكمرانى كرد . ستمكار معزول ساخت و عادل بر جاى او بنشاند و تا هنگام ظهر حكمرانى همىكرد تا اينكه از تخت برخاسته ، نزد مادر خود ، جلنار آمد . و تاج پادشاهيش بر سر بود و رخانش چون مهر و ماه ميدرخشيد . چون مادرش او را بديد ، برپاى خاسته ، او را ببوسيد و سلطنت او را تهنيت گفت . ملك‌زاده در نزد مادر بنشست . پس از آن سوار گشته ، بتفرج گرائيد .\r\nو همه روزه در حكمرانى و سوارى بسر ميبرد تا يك سال بدين منوال بگذشت . پس از آن سوار گشته ، در شهرها و ناحيه‌ها كه در زير حكم او بودند ، همىگشت و رعيت را نداى امان به گوش ميرسانيد و پيوسته در ميان رعيت به عدالت بسرميبرد .\r\nاز قضا ملك رنجور گشت و روزبروز رنجوريش زيادت ميشد تا اينكه\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nپسر حاضر آورده ، رعيت به دو سپرد و بزرگان دولت را بفرمانبردارى پسر بفرمود و با ايشان پيمان مجدد كرد . چون دو سه روز بگذشت ، ملك درگذشت . پسر او بدر باسم با مادر خود ، جلنار و امرا و وزرا و بزرگان دولت محزون شدند و يك ماه در عزاى ملك بنشستند . و صالح ، برادر جلنار با مادر و خواهر و دختران عم بازآمدند و در عزا بنشستند و جلنار را تسلى داده ، گفتند : اى جلنار ، اگر ملك مرد ، چنين پسر برجاى گذاشت . كسى كه چنين پسر دارد ، او نمرده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و چهارم برآمد\r\nگفت : اى ملك جوان‌بخت ، پس از آن بزرگان دولت بنزد ملك بدر باسم آمده ، گفتند : اى ملك ، سزاست كه از بهر ملك اندوهگين شويم . ولى سوگوارى ، زنان را شايد . تو خاطر باندوه ملك مشغول مدار كه او چون تو پسرى يادگار گذاشته و هركس چون تو پسر برجاى گذارد ، او نمرده است . القصه ، ايشان ملك بدر باسم را تسلى داده ، بگرمابه‌اش بردند . چون از گرمابه بدرآمد ، حلهء زرين طراز مرصع بپوشيد و تاج كسروى بر سر نهاده ، بر تخت مملكت بنشست . داد مظلوم از ظالم بگرفت و جور امير از فقير برداشت . مردمان را به خود مايل كرد و پيوسته او را كار همين بود تا اينكه ديرگاهى بگذشت .\r\nاتفاقا صالح ، خالوى او شبى از شبها نزد جلنار آمده و او را سلام داد .\r\nجلنار برپاى خاسته ، او را در پهلوى خويشتن بنشاند و به او گفت : اى برادر ، حال مادر و خواهر و دختران عم چونست ؟ صالح گفت : اى خواهر ، ايشان خوشوقت هستند و عيش ايشان نقصى ندارد مگر اينكه او تو دورند . پس از آن جلنار خوردنى حاضر آورده ، بخوردند و بحديث اندر شدند . و ايشان را سخن بملك بدر باسم كشيد و حكايت حسن و جمال و دليرى او در ميان آمد . ملك بدر باسم بمتكائى تكيه كرده بود . چون ديد كه مادر و خالويش نام او مىبرند و دربارهء\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nاو سخن ميگويند ، خود را بخواب زد . ولى سخنان ايشان مىشنيد . آنگاه صالح با خواهر خود گفت : ترا پسر ، هفده ساله است و زن نگرفته . ما را بيم از آنست كه حادثه‌اى روى دهد و از او فرزندى يادگار نماند . من همىخواهم كه ملكه‌اى از ملكه‌هاى دريا از بهر او تزويج كنم . جلنار گفت : تو ايشان را يك‌يك نام ببر كه من ايشان را مىشناسم . پس صالح ، ايشان را يك‌يك ميشمرد و جلنار ميگفت :\r\nمن او را بپسر خويش تزويج نكنم و تا كسى را در حسن و جمال چون او ندانم ، به تزويج اجازت ندهم . صالح پرسيد : از دختران ملوك بحريه ، ديگر كس نماند .\r\nمن بيش از صد دختر از بهر تو شمردم . تو هيچ‌كدام نپسنديدى . و لكن اى خواهر ، ببين كه پسرت خفته است يا نه ؟ جلنار پسر را تجربت كرده ، آثار خواب درو بديد . با صالح گفت : اى برادر ، پسرم خفته است . چه حديث دارى و قصد تو از خفتن او چه بود ؟ جواب داد : اى خواهر ، مرا دخترى از دختران ملوك بحر بخاطر آمد كه شايستهء پسر تست و همىترسم كه اگر نام او ببرم ، پسر تو بيدار باشد و دل‌بستهء اوصاف او شود و بسا هست كه ما را وصول به آن دختر ، ممكن نباشد و بدين سبب ما و او در تعب خواهيم بود . چون خواهر او اين سخن بشنيد ، از او پرسيد : نام آن دختر به من بگو . كه من دختران ملوك بحر مىشناسم .\r\nاگر من او را از بهر پسر شايسته بينم ، او را خواستگارى كنم .\r\nو تمام مال خود بر او صرف نمايم . تو خبر آن دختر به من بازگو و از چيزى هراس مكن ، كه پسرم خفته است . صالح جواب داد : بيم من از آنست كه او بيدار باشد و از شنيدن اوصاف حسن او بر وى عاشق شود ، چنان كه شاعر گفته :\r\n كسى كو بشنود وصفش بنام او شود عاشق * كسى كو بنگرد چهرش به مهر او شود مفتون \r\nجلنار جواب داد : اى برادر ، بگو و بيم مدار . صالح گفت : اى خواهر ، شايستهء پسر تو جز ملكه جوهره ، دختر ملك سمندل ، كس نيست . كه او در حسن و جمال و ادب و كمال بپسر تو همىماند و در بحر و برّ ، خوبتر ازو\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nدخترى نيست . چون جلنار سخن برادر بشنيد ، گفت : اى برادر ، به خدا سوگند كه راست گفتى . كه من او را بارها ديده‌ام و در كودكى باهم يار بوديم . و اكنون هيجده سالست كه او را نديده‌ام . شايستهء پسر من جز او دخترى نيست . چون بدر باسم سخن ايشان بشنيد و آنچه صالح در مدحت جوهره ، دختر ملك سمندل گفته بود ، بدانست ، بر وى عاشق گشت و چنان نمود كه در خواب است . ولى از عشق آن دختر ، آتش در دلش شرر افروخت و در بحرى غريق شد كه كنار و پايان نداشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و پنجم برآمد\r\nگفت : اى ملك جوان‌بخت ، پس از آن صالح با خواهر خود ، جلنار گفت : اى خواهر ، پسر خود را از حديث آگاه مكن ، كه پدر او متكبر و خداوند سطوت است . صبر كن تا دختر را خواستگارى كنم . اگر پدر او دعوت ما را اجابت كند ، حمد خداى تعالى بجا آوريم . و اگر ما را رد كند ، ديگرى را خواستگارى كنيم .\r\nجلنار جواب داد : اى برادر ، اين رأى صوابست . پس از آن ايشان لب از حديث ببستند و آن شب را بخفتند . و اما ملك بدر باسم بفكرت و وسواس ، شب را بروز آورد و مادر و خالوى خود را از كار خويش آگاه نكرد . در دل ، شرر افروخت و حديث خود را بمادر و خالوى خود نگفت .\r\nچون بامداد شد ، با خالوى خود بگرمابه اندر شد . چون از گرمابه درآمدند ، بطعام خوردن بنشستند . پس از طعام خوردن ، ملك گفت : يك امروز در نزد ما بنشين . صالح سخن او بپذيرفت . پس از آن ملك بخالوى خود گفت :\r\nبرخيز تا تفرج بستان كنيم . درحال ، برخاسته ، بباغ اندر شدند و تفرج همىكردند . آنگاه ملك بدر باسم از بهر راحت در زير درختى بنشست . آنچه از خالوى خود در صفت دختر شنيده بود ، بخاطر آورده ، با سرشكى چون سيل\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nبگريست و اين ابيات برخواند :\r\n از هرچه ميرود سخن دوست خوشتر است * پيغام آشنا نفس روح‌پرور است\r\nهرگز وجود حاضر و غايب شنيده‌اى * من در ميان جمع و دلم جاى ديگر است\r\nگفتم كه عشق را بصبورى دوا كنم * هرروز عشق بيشتر و صبر كمتر است\r\nصورت ز چشم غايب و اخلاق در نظر * ديدار در حجاب و معانى برابر است . \r\nچون صالح ، مقالت او بشنيد ، بافسوس و ندامت اندر شد و دستها به يكديگر سود و به او گفت : اى فرزند ، مگر آنچه من و مادرت در صفت ملكه جوهره حديث كرديم ، شنيده‌اى ؟ ملك جواب داد : آرى شنيده و ناديده بر وى عاشق گشته‌ام . اكنون مرا صبر از او محال است . صالح گفت : اى ملك ، بگذار مادر ترا بر اين كار آگاه كرده ، از او دستورى خواهم و ترا با خود ببرم و ملكه جوهره از بهر تو خواستگارى كنم . كه اگر ترا بىاجازت مادر ببرم ، او بر من خشم خواهد كرد و در ميان شما سبب جدائى خواهم بود ، چنانچه سبب دور افتادن او نيز من بودم . و از اينها گذشته ، شهر تو بىپادشاه ماند و كار مملكت فاسد شود و سلطنت از دست تو بيرون شود . چون ملك سخن خالوى خود بشنيد ، گفت : اى خالو ، اگر ما بسوى مادر بازگشته ، با او مشورت كنيم ، او به اين كار راضى نخواهد شد . هرگز بسوى او بازنگردم و با او مشورت نكنم و بايد رفت .\r\nصالح چون اين سخن بشنيد ، در كار او حيران شد و دانست كه او بسوى مادر باز نخواهد گشت و از رفتن با او ناگزير است . آنگاه انگشترى كه نامهاى بزرگ خدا در آن نقش بود ، از انگشت بدرآورده ، بملك بداد و به او گفت : اين انگشترى در انگشت كن كه از آفت دريا و بليتهاى ديگر ايمن باشى . ملك ،\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nانگشترى در انگشت كرد . پس از آن در آب فرورفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و ششم برآمد\r\nگفت : اى ملك جوان‌بخت ، ملك بدر باسم با خالوى خود ، صالح به دريا اندر فرو شدند و همىرفتند تا بقصر صالح برسيدند . در آنجا جده و پيوندان خويش را بديد و دست ايشان ببوسيد . جده نيز او را در آغوش گرفته و جبينش ببوسيد و به او گفت : اى فرزند ، مادر خود ، جلنار را در چه حالت گذاشتى ؟ ملك گفت كه :\r\nمنت خداى را كه خوشوقت و تندرست است . ترا و دختران عم خود را سلام ميرسانيد . پس از آن صالح ، مادر خود را از آنچه در ميانهء او و خواهر او جلنار گذشته بود ، آگاه كرد و قصهء عشق ملك بدر باسم را بملكه جوهره ، دختر ملك سمندل فروخواند و گفت : او نيامده است مگر اينكه دختر را از پدر او بخواهد و تزويج كند . جدهء ملك بدر باسم چون اين سخن بشنيد ، خشمگين شد و ملول گشت و به او گفت : اى فرزند ، در بردن نام ملكه جوهره خطا كرده‌اى . از آن‌كه تو ملك سمندل را ميشناسى كه كم‌خردى ، صاحب سطوتست و دختر از خواستگاران مضايقت مىكند . از آنكهء همهء ملوك بحر ، او را خواستگارى كرده‌اند و دعوت هيچ‌كدام اجابت نكرده و بايشان گفته كه شما كفو دختر من نيستيد . مرا بيم از آنست كه دعوت ما نيز اجابت نكند . صالح گفت : اى مادر ، اين كار چگونه خواهد شد ؟ كه ملك بدر باسم به آن دختر عاشق شده و ميگويد ناچار او را از پدرش خواستگارى كنم و همهء مال در اين راه صرف نمايم . و او را گمان اينست كه اگر آن دخترك را تزويج نكند ، از عشق هلاك خواهد شد .\r\nپس از آن صالح با مادر خود گفت : اى مادر ، بدان كه پسر خواهر من از ملكهء جوهره نكوروىتر است و پدرش پادشاه عجم بود و او اكنون بجاى پدرش پادشاه است و جوهره جز او كسى را نشايد . من نيز قصد كرده‌ام كه\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nهديتهاى گرانمايه كه شايسته ، پدر او باشد ، ببرم و او را خواستگارى كنم . اگر پدر او با ما حجت گيرد باينكه پادشاهست ، بدر باسم نيز پادشاه و پسر پادشاهانست . اگر بجمال دختر با ما حجت گيرد ، ملك بدر باسم از دختر او خوبروىتر است . و اگر بمملكت و انبوهى لشكر حجت گيرد ، ملك بدر باسم را\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمملكت ، فراختر و لشكر بيشتر است . ناچار بايد در حاجت پسر خواهر بكوشم ، اگرچه هلاك شوم . از آن‌كه سبب اين قضيت من بوده‌ام . چنان كه من او را بدرياى عشق افكنده‌ام ، در خلاص او بكوشم . مادر صالح گفت : آنچه قصد كرده‌اى بكن و زينهار كه در سخن گفتن با او درشتى كنى . آنگاه صالح برخاسته ، دو انبان از گوهرها و ياقوتها و شاخهاى زمرد و مرجان پر كرده ، بدوش ملازمان خود داده ، با ملك بدر باسم بسوى ملك سمندل روان شدند .\r\nچون بقصر برسيدند ، دستورى خواسته ، بنزد او درآمدند و او را سلام داده ، زمين ببوسيدند . ملك سمندل برپاى خاسته ، اكرام كرد و او را نشستن فرمود و گفت : اى صالح ، بهر چه حاجت بسوى ما آمده‌اى ؟ صالح برپاى خاسته ، دوباره زمين بوسه داد و گفت : مرا حاجت ، نخست بخداى تعالى و پس از آن بملك بزرگوار است . آنگاه انبانها گشوده ، هديتها در برابر ملك بپراكند و گفت : اى ملك ، تمناى من اينست كه هديت مرا قبول كنى و خاطر مرا بدست آورى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و هفتم برآمد\r\nگفت : اى ملك جوان‌بخت ، ملك به او گفت : سبب آوردن اين هديتها چيست ؟\r\nمرا از حاجت خود آگاه كن . كه اگر من به روا كردن حاجت تو قادر باشم ، همين ساعت روا كنم . و اگر مرا توانائى نباشد ، خداى تعالى به كسى تكليف محال نكرده . صالح ، پيشگاه ملك را بوسه داد و گفت : اى ملك زمان ، تو بروا كردن حاجت من قادرى و حاجت من در زير دست تست و من تكليف محال به تو ندارم و ديوانه نيستم از ملك چيزى بخواهم كه برو قادر نباشد . ولى حاجت من اينست كه ملكه جوهره مكنونه را خواستگارى كنم و اميدوارم كه ملك ، مرا نوميد نگرداند . چون ملك اين سخن بشنيد ، باستهزاى او چندان بخنديد كه بر\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nپشت بيفتاد و گفت : اى صالح ، من ترا مردى باخرد ميدانستم و گمان ميكردم جز صواب ، سخنى نميگوئى . نميدانم بعقل تو چه رسيده و ترا بر اين كار بزرگ ، كه اشارت كرده كه دختران ملوك خواستگارى كنى ؟ آيا ترا رتبت بدين پايه رسيده يا عقل تو اين‌گونه نقصان يافته كه چنين سخن با من گفتى ؟\r\nصالح گفت : اصلح اللّه الملك . من او را از بهر خود خواستگارى نكردم .\r\nاگرچه با او برابر ، بلكه ازو برتر بودم . از آن‌كه ميدانى پدر من از ملوك بحر بود .\r\nو لكن من او را از بهر ملك بدر باسم ، پسر ملك شهرمان خواستگارى كردم . كه او بزرگترين پادشاهانست . اگر دعوى كنى كه ترا دختر ، نكورو است ، ملك بدر باسم ازو نكورويتر و در حسب و نسب ازو بهتر است . اى ملك ، اگر تو دعوت ما را اجابت كنى ، كارى بجا كرده‌اى و اگر از ما اعراض كنى ، از انصاف و از راه راست دور خواهى افتاد . و اى ملك ، تو ميدانى كه ملكهء جوهره از شوهرى ناگزير است . از آن‌كه حكيمان گفته‌اند كه : زنان را يا شوى بايد يا گور . اگر تو قصد تزويج او دارى ، پسر خواهر من از ديگر مردان بر او سزاوارتر است . چون ملك سخن او بشنيد ، سخت خشمگين شد و گفت : يا كلب الرجال ، آيا چون تو كسى مرا با اين‌گونه سخن مخاطب مىكند و نام دختر مرا در مجلس مىبرد و ميگويد كه پسر خواهر من با او برابر است ؟ تو كيستى و خواهر تو كيست و پسر او و شوهر او كيستند تا اينكه با من چنين سخن گوئى ؟ آنگاه بانگ بر غلامان زد و گفت : سر اين پليدك از تن جدا كنيد . غلامان شمشير بركشيدند و روى بصالح كردند .\r\nصالح گريخته ، بدر قصر رسيد . پيوندان و عشيرت او كه هزار سوار بيش بودند ، او را بديدند و ماجرا از او بپرسيدند . صالح ، حكايت با ايشان بيان كرد . و ايشان را مادر صالح به يارى او فرستاده بود . چون ايشان سخن صالح بشنيدند ، از اسب زير آمده ، با شمشيرهاى بركشيده بملك سمندل هجوم كردند . ملك از آمدن ايشان غافل بود . چون ايشان را بديد ، بانگ بر قوم زد كه : اين سگان دستگير كنيد . هردو گروه به يكديگر حمله كردند . ساعتى نرفت كه قوم سمندل\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nبگريختند و صالح با پيوندان خود ، ملك سمندل را گرفته ، بازوان ببستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و هشتم برآمد\r\nگفت : اى ملك جوان‌بخت ، قوم صالح چون ملك سمندل را بازوان ببستند ، ملكه جوهره از گرفتارى پدر و كشته شدن غلامان او آگاه شد . از قصر بسوى جزيره‌ها بگريخت و در آنجا بدرختى بلند ، فراز رفته ، پنهان گشت . چون آن دو گروه با هم بمقاتله پرداختند ، غلامان ملك سمندل بگريختند . ملك بدر باسم ايشان را ديد . حالت ايشان بازپرسيد . او را از حادثه آگاه كردند . چون ملك بدر باسم شنيد كه ملك سمندل دستگير گشته ، بترسيد و بگريخت و با خود گفت : سبب اين فتنه من بوده‌ام . جز من كسى را طلب نخواهند كرد .\r\nالقصه ، بدر باسم نمىدانست كه بكدام سوى رود . تقدير ازلى ، او را بر آن جزيره كه جوهره در آنجا بود ، رهنمون گشت . در پاى همان درخت مانند مردگان بيفتاد و همىخواست كه راحت بماند . چون در آنجا بيفتاد ، بسوى درخت نظاره كرده ، جوهره را در فراز درخت ديد كه او ببدر تابان همىماند . با خود گفت : به خدا سوگند كه اين بديع الجمال ، جوهره ، دختر ملك سمندل خواهد بود و گمان دارم كه او دستگيرى پدر شنيده ، بدين جزيره آمده و در فراز اين درخت پنهان شده است . و اگر اين ملكه جوهره نباشد ، اين ازو بهتر است . پس از آن در كار او بفكرت فرورفت و با خود گفت : برخيزم و او را بگيرم . اگر او ملكه جوهره باشد ، او را خود خواستگارى كنم . و آرزوى من همينست . درحال برخاسته ، با جوهره گفت : اى غايت مقصود من ، تو كيستى و بدين مكان از بهر چه آمده‌اى ؟ ملكه جوهره بسوى او نظاره كرده ، ديد جوانيست ماهروى و سرو بالا . با او گفت : اى نيكوشمايل ، من ملكه جوهره هستم و بدين مكان گريخته‌ام .\r\nاز آن‌كه صالح با پيوندان خود با پدر من مقاتله كردند . من بخويشتن هراس\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nكرده ، بگريختم . ملك بدر باسم چون اين بشنيد ، از اين اتفاق غريب در عجب شد و گفت : شك نيست كه مرا مقصود پديد آمد . پس از آن به او گفت : اى خاتون ، فرود آى كه من بستهء دام عشق توام و از بهر من و تو اين فتنه برپاى گشته . و بدان كه من بدر باسم ، ملك عجم و صالح ، خالوى منست كه از بهر\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nخواستگارى تو بنزد پدر تو آمده و من از بهر تو از مملكت خود جدا مانده‌ام .\r\nاكنون فرود آى تا بقصر پدر تو رويم ، خلاصى پدر ترا كوشش كنيم .\r\nچون جوهره اين سخن بشنيد ، با خود گفت : بسبب اين پليدك اين قضيه روى داده و پدرم را اسير كرده‌اند و حاجبان او را كشته‌اند و من گريزان بدين جزيره آمده‌ام . ناچار حيلتى كنم كه خود را ازو نگاه دارم . از آن‌كه او عاشق است و عاشق ، هر كارى كند ، جاى ملامت نيست . آنگاه جوهره با سخنان نرم با او حيلت آغاز كرد . و بدر باسم نميدانست كه او را دل صد زبانست . پس جوهره به او گفت : اى روشنى چشم من ، آيا تو بدر باسم پسر ملكه جلنار هستى ؟ ملك بدر باسم گفت : آرى اى خاتون .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و چهل و نهم برآمد\r\nگفت : اى ملك جوان‌بخت ، جوهره گفت : خداى تعالى پدر مرا بكشد و سلطنت از او بگيرد كه او ميخواهد مرا به كسى بهتر از تو تزويج كند . به خدا سوگند او كم‌خرد و بىتدبير است . پس از آن گفت : اى ملك ، به پدر من برمگير و بر وى ببخشاى . كه اگر تو در دوستى ، يك وجب به من نزديك آئى ، من يك ذراع پيش خواهم آمد . و من اكنون از گرفتاران دام عشق توام و محبتى كه ترا در دل است ، صد چندان در دل منست . پس از آن از درخت به زير آمد و زمين ببوسيد .\r\nچون ملك بدر باسم كردار او بديد ، محبتش بر وى افزون گشت و گمان كرد كه او نيز ببدر باسم عاشق است . به او گفت : اى ملكه ، به خدا سوگند خالوى من ، صالح ، هزار يك از جمال تو صفت نكرده بوده است . پس از آن جوهره سخنانى چند گفت كه او نميدانست . آنگاه گفت : از اين صورت بدر شو و به صورت پرنده‌اى از بهترين پرندگان كه پرهاى او سپيد و منقار و پاهاى او سرخ باشد ، درآى . هنوز ملكه را سخن تمام نگشته بود كه ملك بدر باسم به صورت پرنده آمده ، بجوهره\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nنظاره ميكرد . و در نزد جوهره ، كنيزكى بود مرسيه نام . جوهره به او گفت : به خدا سوگند اگر بيم بر پدر نداشتم ، اين تخمهء ناپاك را مىكشتم . كه اين فتنه‌ها همه در زير سر اوست . و لكن اى كنيز ، اين را بگير و بسوى جزيرهء معطشه ببر و او را در آنجا بگذار تا از تشنگى بميرد .\r\nكنيزك ، او را گرفته ، به همان جزيره برد و او را در آنجا گذاشته ، خواست كه بازگردد . با خود گفت : به خدا سوگند كه خداوند حسن و جمال ، نشايد از تشنگى بميرد . پس او را از جزيرهء معطشه بيرون آورده ، در جزيرهء سبز و خرم كه ميوه‌ها و نهرهاى روانى داشت ، بگذاشت و بسوى سيده بازگشته ، به او گفت : چنان كردم كه فرموده بودى . بدر باسم را كار باينجا رسيد .\r\nو اما خالوى او صالح چون ملك سمندل را گرفته ، اعوان او را بكشت ، ملكه جوهره را جستجو كرده ، نيافت . بسوى قصر خود بازگشت و بمادر خود گفت : خواهرزادهء من ، ملك بدر باسم كجاست ؟ مادرش جواب داد : اى فرزند ، مرا از او خبرى نيست . شايد كه او هراس كرده ، گريخته است ؟ چون صالح ، سخن مادر بشنيد ، محزون گشت و گفت : به خدا سوگند اى مادر ، من از هلاك او انديشناكم . كه مبادا از لشگريان سمندل ، كسى به او رسيده و يا دختر ملك سمندل او را ديده باشد . كه ما را در نزد مادر او شرمسارى پديد خواهد شد . از آن‌كه من او را بىاجازت مادر آورده‌ام . پس از آن صالح ، جاسوسان بهرسو بفرستاد .\r\nخبرى ازو برنيامد . صالح را اندوه زياد شد و ملول همىبود .\r\nو اما جلنار بحريه پس از آن‌كه ملك بدر باسم با صالح بحرى برفت و خبرى ازو بازنيامد ، بجستجوى او برخاسته ، به دريا فرو رفته ، نزد مادر شد . مادر ملكه چون او را بديد ، برپاى خاسته ، در آغوشش گرفت . ملكه جلنار از پسر خويش جويان شد . مادرش جواب داد : اى دختر ، او با خالوى خود بدين مكان آمد . آنگاه صالح ، ياقوت‌ها و زمردها بهديت ملك سمندل برده ، دختر او را خواستگارى كرد . ملك سمندل ، دعوت او را نپذيرفت و بر وى خشم آورد . من هزار سوار درپى برادر تو فرستاده بودم . چون در ميان ايشان جدال روى داد ،\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nخداى تعالى برادر ترا برو چيره ساخت . اعوان او كشته شد و ملك سمندل ، خود اسير گشت . چون پسر تو اين خبر بشنيد ، از بيم بگريخت و بسوى ما بازنگشت و خبرى از او نيامد . پس از آن جلنار ، برادر خود ، صالح را بازپرسيد . مادرش جواب داد : در مملكت ملك بپادشاهى نشسته و بجستجوى پسر تو و ملكه جوهره بهرسو جاسوسان فرستاده .\r\nچون جلنار اين سخن بشنيد ، محزون شد و ببرادر خشم گرفت . پس از آن جواب داد : اى مادر ، من به مملكت پسر هراسانم و همىترسم كه اگر دير بازگردم ، مملكت فاسد شود . راى صواب اينست كه من بازگردم و مملكت را نظم دهم و كار پسر را بخداى تعالى بگذارم . ولى شما نيز در كار پسر من سستى نكنيد . كه اگر او را آسيبى روى دهد ، من هلاك خواهم شد . از آن‌كه من در دنيا جز او هيچ ندارم . آنگاه جلنار با دلى محزون ، گريان‌گريان بسوى مملكت بازگشت و دنيا برو تنگ بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجاهم برآمد\r\nگفت : اى ملك جوان‌بخت ، جلنار را كار بدينجا رسيد . و اما ملك بدر باسم چون او را جوهره بجادو پرنده كرده ، با كنيزك خود بسوى جزيرهء معطشه فرستاد و كنيزك ، او را در جزيرهء سبز و خرم گذاشت ، بدر باسم از ميوه و از آب جزيره زندگانى ميكرد . نميدانست كه بكدام سوى رود . ناگاه روزى از روزها صيادى به آن جزيره درآمد . پرنده‌اى ديد كه پرهاى سپيد و منقار سرخ دارد . صياد را صورت آن پرنده پسند افتاد . با خود گفت : من بدين شكل ، پرنده نديده بودم .\r\nآنگاه دام بر وى افكنده ، او را بگرفت و او را به شهر آورده ، با خود گفت كه : اين را بقيمتى گران بفروشم . آنگاه يكى از اهل شهر ، صياد را پيش‌آمد و از قيمت آن پرنده بپرسيد . صياد گفت : اگر او را شرى كنى ، چكار خواهى كرد ؟ آن مرد\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nگفت : او را بكشم و بخورم . صياد گفت : چگونه رواست كه كسى چنين پرنده را بكشد و بخورد ؟ من او را بملك هديت برم كه از آن مقدار كه تو خواهى داد ، بيشتر دهد و او را نكشد و بحسن صورت او تفرج كند . از آن‌كه من تمامت عمر ، صياد بوده‌ام . در بر و بحر ، مانند اين پرنده نديده‌ام . پس صياد ، او را نزد ملك برد . چون ملك او را بديد ، حسن صورت او را خوش داشت و او را گرفته ، ده دينار بصياد بداد . صياد ، زمين را بوسيده ، بازگشت .\r\nملك ، آن پرنده را بخادمى بسپرد . خادم ، او را در قفسى نهاده ، دانه و آب در پيش او بگذاشت . چون دو روزى برفت ، ملك بخادم گفت : آن پرنده حاضر آور تا برو تفرج كنم . خادم ، قفس آورده ، در برابر ملك بداشت . ديد كه دانه‌اى كه از بهر او فروريخته‌اند ، نخورده ملك گفت : كاش ميدانستم كه او را خورش چيست . پس از آن ملك ، طعام خواست . خوانها در برابر ملك بگذاشتند . ملك به خوردن بنشست و پرنده چون گوشت و طعام و حلوا و ميوه بديد ، از همهء آنها بخورد . ملك مبهوت ماند و حاضران را عجب آمد . پس از آن ملك بخادمان گفت : من در تمامت عمر نديده بودم كه پرنده بدينسان خورش خورد . پس از آن ملك ، مجلس را خلوت كرد و زن خود را حاضر آورد كه بدان تفرج كند .\r\nچون زن ملك را چشم بر وى افتاد ، روى خود پوشيده ، بازگشت . ملك گفت :\r\nچرا روى خويشتن پوشيدى ؟ در اينجا جز كنيزكان و خواجه‌سرايان ، كسى نبود .\r\nزن گفت : ايها الملك ، اين پرنده نيست . چون تو يكى از مردان است . ملك گفت : دروغ ميگوئى . چگونه مىشود كه پرنده ، مرد باشد ؟ زن گفت : به خدا سوگند جز براستى سخن نگفتم . اين پرنده ، ملك بدر باسم ، پسر ملك شهرمان ، پادشاه عجم و مادر او جلنار بحريه است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nچون شب هفتصد و پنجاه و يكم برآمد\r\nگفت : اى ملك جوان‌بخت ، ملك گفت : چگونه به اين صورت درآمده ؟ زن ملك گفت : او را ملكه جوهره ، دختر ملك سمندل بجادو به اين صورت كرده .\r\nپس حكايت از آغاز تا انجام بملك بازگفت . چون ملك سخن او را بشنيد ، شگفت ماند . و زن ملك ، ساحرترين اهل زمان بود . ملك به او گفت : ترا بزندگانى خودم سوگند ميدهد كه سحر از اين بردار . خداى تعالى دست جوهره را ببرد .\r\nچه بيمروت بوده است . زن گفت : تو به او بگو كه در پستو شود . ملك فرمود كه :\r\nاى بدر باسم ، بمخزن شو . بدر باسم چنان كرد كه ملك فرمود . آنگاه زن ملك برخاسته ، طاسكى آب بدست گرفته ، بپستو درآمد و كلماتى چند بر آب بخواند و به او گفت : ترا به اين نامهاى بزرگ سوگند مىدهم كه ازين صورت به صورت اصلى بازگرد . درحال ، بدر باسم ، پرها بيفكند و به صورت اصلى بازگشت . ملك ديد جوانيست نكوروى كه در روى زمين ، مانند ندارد . پس از آن ملك بدر باسم دست ملك ببوسيد و او را دعا گفت . ملك نيز سر او ببوسيد و به او گفت : اى بدر باسم ، حديث خود بازگو . او حديث بازگفت . آنگاه ملك گفت : اكنون كه خداى تعالى ترا از سحر خلاص كرد ، راى تو چيست و چه خواهى كرد ؟ بدر باسم گفت : اى ملك ، از احسان تو همىخواهم كه كشتى از بهر من مهيا كنى و تهيهء سفر از براى من ببينى . كه من ديرگاهى است از مملكت غايب گشته‌ام . بيم آن دارم كه مملكت از دست من برود و گمان ندارم كه مادرم بسبب دورى من زنده باشد . ملك دعوت او اجابت كرد و او را با جمعى از خادمان بكشتى اندر گذاشته ، روانه‌اش نمود .\r\nو ايشان تا ده روز همىرفتند . چون روز يازدهم شد ، در آب دريا اضطرابى سخت پديد آمد كه كشتى ، گهى بر فراز ، گهى بر نشيب ميشد . و ناخدايان نمىتوانستند كه كشتى نگاه دارند . تا اينكه كشتى بكوهى برآمده ،\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nبشكست و هركه در كشتى بود ، غرق شد ، مگر ملك بدر باسم كه بتخته‌اى از تخته‌هاى كشتى بنشست . و آن تخته را باد همىبرد تا اينكه پس از نه روز آن تخته بكنار دريا برسيد .\r\nملك بدر باسم در آنجا شهرى ديد از عاج سپيدتر ، كه در جزيرهء كنار دريا بنا كرده بودند . و آن شهرى بود بلند بنيان كه آب دريا به ديوار آن شهر همىخورد . چون ملك بدر باسم آن شهر را در آن جزيره بديد ، فرحناك شد و از روى تخت بكنار آمده ، خواست كه به شهر اندر شود . در آن حال ، ستوران و خران و اسبان بىشمار بسوى او آمده ، او را بزدند و از رفتن شهرش منع كردند .\r\nپس از آن بدر باسم شنا كرده ، در آن سوى شهر بكنار آمد و در آنجا كسى نيافت . شگفت مانده ، گفت : كاش ميدانستم كه اين شهر از كيست و چرا پادشاه ندارد و از بهر چه در او كسى يافت نمىشود و اين استران و خران از كجا بودند ؟\r\nدر كار خود بفكرت و حيرت درمانده ، همىرفت و نمىدانست بكجا رود .\r\nآنگاه شيخى ديد ، بقال . او را سلام داد . شيخ رد سلام كرده ، بر وى بنگريست . ديد كه جوانى است خوبروى . پرسيد : اى پسر ، از كجائى و بدين شهر چگونه رسيدى ؟ بدر باسم ، حكايت خود به او حديث كرد . شيخ را عجب آمده ، پرسيد : اى فرزند ، آيا در راه كسى نديدى ؟ بدر باسم جواب داد : اى پدر ، من از اين شهر عجب دارم كه در اين شهر هيچ‌كس نديدم . شيخ بقال گفت : اى فرزند ، بدرون دكان شو كه خداى تعالى ترا از اين شيطان خلاص كرده . ملك بدر باسم سخت بترسيد و از شيخ پرسيد : اى خواجه ، سبب اين سخن چه بود كه مرا از اين شهر و مردمان اين شهر ترساندى ؟ شيخ جواب داد : اى فرزند ، اين شهر ، شهر ساحرانست و اين شهر ، ملكه‌اى دارد جادو . و آن خران و استران و اسبان كه ديدى ، آنها چون من و تو آدميان هستند ، و لكن غريب‌اند . از آن‌كه هركس بدين شهر درآيد ، اگر چون تو جوانى نكوروى باشد ، اين ملكه غداره او را گرفته ، پس از چهل روز او را بجادو خر يا استر كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nچون شب هفتصد و پنجاه و دوم برآمد\r\nگفت : اى ملك جوان‌بخت ، بقال چون ملك بدر باسم را از حالت ملكه آگاه كرد ، به او گفت : اگر تو بيرون روى ، ترا نيز بجادو مانند آن چارپايان كند . بدر باسم گفت : اى شيخ ، هرچه گوئى ، چنان كنم . شيخ گفت : اى پسر ، اين ملكه بجادو بدين شهر مالك شده و نام او ملكه لابست . كه معنى آن به عربى ، تقويم الشمس است . چون بدر باسم اين سخن از شيخ بشنيد ، سخت بترسيد و مانند بيد بلرزيد و با خود ميگفت كه : باور نداشتم كه از سحر خلاص شوم . اكنون كه خلاص شدم ، قضا مرا بورطه‌اى سخت بينداخت . القصه ، بدر باسم در كار خود متحير ماند . چون شيخ ديد كه هراس او زيادتر شد ، به او گفت : اى فرزند ، برخيز در پيش دكان بنشين . بمردمان اين شهر و جامه‌هاى ايشان و آنچه بديشان از ساحرى كرده‌اند ، نظر كن و بيم مدار كه ملكه و مردمان شهر ، مرا دوست دارند و مرا از ايشان باكى نيست . بدر باسم چون سخن شيخ بشنيد ، برخاسته ، پيش دكان بنشست و مردمان را تفرج ميكرد . چون مردمان شهر او را بديدند ، پيش شيخ آمده ، گفتند : اى شيخ ، مگر اين پسر تست ؟ شيخ گفت : اين پسر برادر منست .\r\nشنيدم كه پدر او مرده . از پى او فرستاده ، او را حاضر آوردم . گفتند : اى شيخ ، اين جوانى است نكوروى . ما از ملكه بر وى بيم داريم و همىترسيم كه تو با او نتوانى برآئى و او اين جوان از تو بگيرد . از آن‌كه او جوانان نكوروى دوست دارد . شيخ گفت : ملكه مرا دوست دارد و نافرمانى من نكند . اگر بداند كه او پسر برادر منست ، به او معترض نشود . و خاطر مرا از بهر او نيازارد . پس ملك بدر باسم ، ماهى چند در نزد شيخ اقامت كرد . شيخ او را بسيار دوست ميداشت .\r\nپس از آن روزى از روزها بدر باسم به عادت معهود بدكان نشسته بود كه ناگاه هزار تن خادمان با شمشيرهاى كشيده كه جامه‌هاى فاخر در بر و منطقهء مرصع بدر و گوهر در كمر داشتند ، سواره برسيدند و بشيخ سلام داده ، بگذشتند .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nپس از ايشان هزار كنيزك ماه‌روى كه جامه‌هاى ديباى مرصع بگونه‌گونه گوهرها دربر داشتند و همگى را نيزه اندر كف بود ، سواره برسيدند . و در ميان ايشان دختركى بود كه بزين مرصع برنشسته و او را جبين بزهره و مشترى همىمانست . چون ايشان به دكان شيخ برسيدند ، سلام داده ، بگذشتند . كه ناگاه ملكه لاب با موكبى بزرگ پديد شد و همىآمد تا بدكان شيخ برسيد . بدر باسم را بر دكان نشسته يافت و ديد كه آفتابيست سروقامت . ملكه در حسن جمال او حيران شد و عقلش برفت و از اسب فرود آمده ، در نزد ملك بدر باسم بر دكان نشست و بشيخ گفت : اين پسر خوبروى از كجاست ؟ شيخ گفت : اين پسر برادر من است كه در اين نزديكى بسوى من آمده . ملكه گفت : او را بگذار به نزد من آيد . شيخ جواب داد : به شرط اينكه به او جادو نكنى . ملكه گفت : لا و اللّه . شيخ گفت : سوگند ياد كن . ملكه سوگند ياد كرد كه او را نيازارد و بر وى ساحرى نكند .\r\nپس از آن ملكه فرمود كه اسبى خوب كه زين زرين مرصع داشت ، از بهر بدر باسم بياوردند و هزار دينار زر بشيخ داده ، ملك بدر باسم را با خود ببرد . مردمان چون شمايل بدر باسم را بديدند ، دل ايشان به روى بسوخت و با يكديگر گفتند :\r\nبه خدا سوگند سزاوار نيست كه اين عفريته ، جوانى چنين بديع الجمال را جادو كند . ملك بدر باسم سخنان ايشان ميشنيد . ولى خاموش بود و كار خود بخدايتعالى سپرده ، با ملكه لاب همىرفتند تا بقصر برسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجاه و سوم برآمد\r\nگفت : اى ملك جوان‌بخت ، بدر باسم با ملكهء لاب هميرفت تا بقصر برسيدند . آنگاه خادمان و بزرگان دولت پياده شدند . ملكه ، حاجبان را فرمود كه همه را جواز بازگشت دهند . درحال ، خادمان و بزرگان دولت ، زمين بوسه داده ، بازگشتند .\r\nملكه با كنيزكان و بدر باسم بدرون رفتند . بدر باسم بقصر نظر كرده ، ديد كه او را\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاز خشت‌هاى زرين بنا كرده‌اند و در ميان قصر ، باغى و در باغ ، بركه‌ايست . آنگاه ملكه در منظره كه بباغ مىنگريست ، بتختى از عاج بنشست . ملك بدر باسم را در پهلوى خويشتن بنشاند . پس از آن كنيزكان را بحاضر آوردن خوان بفرمود .\r\nخوانى زرين مرصع بدر و گوهر كه همه‌گونه خوردنى در آن بود ، بياوردند .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nايشان خوردنى خورده ، دست بشستند . پس از آن كنيزكان ، ظرف‌هاى سيمين و زرين و بلورين بنهادند و نقل‌ها و ريحان‌ها حاضر آوردند . آنگاه ملكه ، مغنيان بخواست . ده تن كنيزكان آفتاب‌روى ، هر يكى را يك‌گونه آلت طرب در كف ، بازماندند . و ملكه ، كنيزكان را بتغنى فرمود . ايشان با لحنهاى خوش ، تغنى كردند .\r\nبدر باسم گمان كرد كه قصر از نشاط برقص درآمد و خود نيز از ديدن آن حالت بنشاط اندر شد و دلش بگشود و غربت فراموش كرده ، گفت : اين ملكه ، دخترى است خوبروى . هرگز از شهر او بدر نروم كه او را مملكت ، فراخ و او خود از ملكه جوهره ، نكوروىتر است . و پيوسته با ملكه در طرب بودند تا هنگام شام شد . قنديل‌ها و شمعها بفروختند و عنبر به مجمر انداختند و به خوردن بشستند .\r\nچون خواب بملكه لاب چيره شد ، از آن مكان برخاسته ، بر سرير بخفت و كنيزكان را بازگشتن بفرمود . و ملك بدر باسم را فرمود كه در اتاق ديگر بخوابد .\r\nبدر باسم تا بامداد بخفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجاه و چهارم برآمد\r\nگفت : اى ملك جوان‌بخت ، چون بامداد شد ، ملكه لاب از خواب برخاسته ، حلهء فاخر ببدر باسم پوشانيده ، با او ازدواج كرد . جشنى بزرگ برپا كردند و به خوردن بنشستند و پيوسته مغنيان ، تغنى همىكردند تا هنگام شام شد . و تا چهل روز بدينسان در عيش‌ونوش بودند . پس از آن ملكه گفت : اى بدر باسم ، اين قصر را خوشتر دارى يا دكان عم خود ، شيخ بقال را ؟ بدر باسم گفت : اى ملكه ، به خدا سوگند حضور تو از همهء عالم خوشتر است . كه عم من مردى است فقير و باقلافروش . ملكه از سخن او بخنديد .\r\nروز ديگر ، چون ملك بدر باسم از خواب بيدار شد ، ملكه لاب را در قصر نيافت و از غيبت او وحشت كرده ، حيران ماند . ساعتى بانتظار نشسته ، ديد\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nكه ملكه بازنيامد . آنگاه جامه پوشيده ، بجستجوى ملكه هميگشت تا بباغ شد . و در آنجا نهرى ديد روان كه مرغكى سفيد در كنار نهر نشسته و در آنجا درختى است بزرگ . و در فراز درخت ، پرندگان گوناگون هستند . بتفرج آن پرندگان بنشست . پرنده‌اى سياه ديد كه بر آن مرغكى سفيد فرود آمد . پس از ساعتى آن مرغك سفيد به صورت بشريت بازگشت . ملك بدر باسم ، نيك بر وى نظر كرده ، ديد كه او ملكه است . آنگاه دانست كه آن پرندهء سياه ، آدمى بوده است كه او را بجادو پرنده كرده و خويشتن را نيز به صورت پرنده درآورده . بدر باسم را غيرت گرفته ، از ملكه لاب در خشم شد و بازگشته ، در خوابگاه بخفت . پس از ساعتى ملكه بسوى او بازگشت و مزاح همىكرد . ولى او سخت خشمگين بود و ملكه دانست كه بدر باسم ، او را با آن پرندهء سياه ديده است . راز خود پوشيده داشت .\r\nآنگاه بدر باسم با او گفت : اى ملكه ، همىخواهم كه مرا جواز دهى تا بدكان عم خود روم . كه چهل روز است او را نديده و بديدار او بسى مشتاقم . ملكه گفت :\r\nبرو ولى دير مكن كه من بدورى تو صبر نتوانم كرد .\r\nملك بدر باسم سوار گشته ، بسوى دكان شيخ بقال رفت و او را سلام داد .\r\nشيخ برخاسته ، او را در آغوش گرفت و به او گفت كه : با اين مكارهء جادو چگونه بسر بردى ؟ بدر باسم جواب داد : درين مدت در عيش‌ونوش بودم . مگر اينكه چون امروز بيدار شدم ، او را در قصر نديده ، بجستجوى او بباغ شدم . پس تمامت حكايت با شيخ بازگفت . چون شيخ ، سخن او را بشنيد ، گفت : از اين مكاره برحذر باش و بدان كه آن پرندگان كه تو بر درخت ديدى ، همگى جوانان غريب هستند كه ملكه ، ايشان را بجادو ، پرندگان كرده . و آن پرندهء سياه از جملهء مملوكان ملكه است و ملكه او را بسى دوست ميدارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nچون شب هفتصد و پنجاه و پنجم برآمد\r\nگفت : اى ملك جوان‌بخت ، شيخ گفت : چون او بداند كه تو از كار او آگاه گشته‌اى ، آزردن تو در دل گيرد و دلش با تو صاف نشود . و تا من هستم ، ترا باكى نيست . تو ازو بيم مدار . كه من مردىام مسلمان و نام من عبد اللّه است و در اين زمان چون من ساحرى نيست . ولى تا ناگزير نشوم ، جادوئى نكنم و بسى سحرهاى اين پليدك را باطل كرده‌ام و مردمان را از او خلاصى داده‌ام و مرا از او باكى نيست . بلكه او از من هراسناكست . و همهء مردمان شهر در دين او هستند و آتش هميپرستند . چون فردا شود ، تو بنزد من آى و مرا از آنچه با تو كند ، آگاه كن . كه او امشب در هلاك تو خواهد كوشيد . ولى من ترا چيزى بياموزم كه از هلاك او خلاص شوى .\r\nملك بدر باسم ، شيخ را وداع كرده ، بسوى ملكه بازگشت . ملكه را در انتظار نشسته ديد . ملكه را چون چشم بر وى افتاد ، برپاى خاسته ، او را بنشاند و كنيزكان را به طعام آوردن فرمود . چون طعام بخوردند ، شربت خواست . كنيزكان ، شربت حاضر آوردند . و ايشان تا نيمهء شب بسخن گفتن بنشستند و شادى بكردند . چون خواب بر بدر باسم چيره شد ، آنگاه ملكه ، او را سوگند داده ، گفت : پرسشى از تو دارم و همىخواهم براستى پاسخ دهى . بدر باسم گفت : جز راستى نگويم . ملكه گفت : اى قوت تن فرسودهء من ، سبب خشم تو آن نيست كه چون تو بجستجوى من بباغ آمدى ، مرغ سياه را ديدى ؟ بدر باسم از اثر خواب گفت : آرى . سبب خشم من همينست كه دانسته‌اى . درحال ، ملكه محبت برو آشكار كرده و گفت : غيرت تو سبب افزايش محبت من گشت . اكنون در نزد من از همه‌كس عزيزترى . پس از آن بخفتند .\r\nچون نيمه‌شب شد ، ملكه از خواب برخاسته و ملك بدر باسم بيدار بود و چنان مينمود كه در خواب است . و دزديده او را نظر ميكرد . ديد كه او كيسهء\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nسرخ بيرون آورده ، چيزى سرخ از آن كيسه گرفته و در ميان قصر فروريخت .\r\nناگاه نهرى روان شد . آنگاه مشتى جو برداشته ، بكاشت و آن نهر ، او را آب داد .\r\nدرحال ، زرعى خوشه‌دار پديد شد . خوشه‌ها گرفته ، بكوبيد و او را آرد كرده ، در جائى بنهاد و بازگشته ، تا بامداد بخفت .\r\nچون بامداد شد ، ملك بدر باسم برخاسته ، رفتن نزد شيخ بقال را اجازت خواسته ، بدكان او رفت و او را از ماجرى بياگاهانيد . شيخ از سخن او بخنديد و گفت : به خدا سوگند اين مكارهء پليد از براى تو مكرى كرده . و لكن هرگز از او باك مدار . آنگاه شيخ ، مقدار يك رطل سويق به ملك بدر باسم داده ، به او گفت : اگر ملكه اين را ببيند ، به تو بگويد كه اين چيست و او را چه خواهى كرد . تو بگو از بهر خورش آورده‌ام . پس به او بگو از اين سويق بخور . آنگاه او سويقى بيرون آورده ، به تو بگويد از اين سويق بخور . تو چنان بنماى كه از او ميخورى . و لكن مخور و زينهار كه از سويق او بخورى كه اگر از او مقدار ذره‌اى بخورى ، سحر او بر تو كارگر شود و از اين صورت به صورتى كه او خواهد ، درآئى ، و اگر از سويق او نخورى ، از سر او به تو آسيبى نرسد و او خجل شود و به تو گويد كه من با تو مزاح ميكردم و مودت و محبت بر تو آشكار كند . و لكن همهء آنها مكر و نفاق است . تو نيز محبت بر وى آشكار كن و به او بگو كه اى روشنى ديدهء من ، از اين سويق بخور و لذت اين را ببين . اگر او از سويق تو بخورد ، اگرچه مقدار ذره باشد ، درحال ، تو آب در كف كن و بر روى او بزن و به او بگو از اين صورت بدرآى . درحال ، او از آن صورت بدر شود و بهر صورتى كه تو خواهى ، درآيد .\r\nچون چنين كنى ، نزد من آى تا در كار تو تدبير كنم .\r\nملك بدر باسم ، شيخ را وداع كرده ، بقصر ملكه بازگشت . ملكه از بهر او برپاى خاست و به او گفت : اى عزيز من ، دير كردى . بدر باسم جواب : در نزد عم خود بودم . و چون در نزد ملكه ، سويق را بديد ، گفت : نزد عم خود بهتر از اين سويق خوردم . و سويق بدرآورد . آنگاه ملكه ، سويق او را در ظرفى ديگر كرده ، به او گفت : از اين سويق بخور كه اين از سويق عم تو بهتر است . بدر باسم چنان\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبنمود كه از سويق او مىخورد . آنگاه ملكه ، آب به كف گرفته ، بر وى بپاشيد و به او گفت : اى پليدك ، از اين صورت به صورت استرى يك چشم درشت روى بازگرد . بدر باسم از صورت خود دگرگون نگشت .\r\nچون ملكه ديد كه او دگرگون نشد ، برخاسته ، به او گفت : قصد من با تو مزاح بود . تو در خشم مشو . بدر باسم جواب داد : اى خاتون ، به خدا سوگند من محبت ترا با خويشتن دانسته‌ام . هرگز از تو در خشم نيستم . تو اكنون از سويق من بخور كه از سويق تو خوش‌تر است . ملكه ، لقمه‌اى از او گرفته ، بخورد . بدر باسم كف آبى گرفته ، بر وى بفشاند و به او گفت : از اين صورت به صورت ديگر بازگرد .\r\nملكه به صورت استر بازگشته ، سرشك از ديده روان كرد و روى در پاى ملك بدر باسم همىماليد . ملك بدر باسم برخاست كه لگامش كند . لگام بر سر نگرفت . بدر باسم او را گذاشته ، بسوى شيخ روان شد و ماجرا به دو بازگفت .\r\nشيخ ، لگامى بدرآورده ، گفت : اين لگام را بسر او كن . بدر باسم لگام گرفته ، بسوى او بازگشت و لگام در دهانش نهاد و او را سوار گشته ، از قصر بدر شد و سوى شيخ عبد اللّه رفت . شيخ بملكه كه در صورت استر بود ، گفت : اى پليدك ، خداى تعالى ترا ذليل و خوار كند . پس از آن ببدر باسم گفت : اى فرزند ، ترا ديگر در اين شهر اقامت نشايد . اين استر سوار شو و بهر سو كه خواهى رو . و زينهار كه لگام او به كسى بدهى .\r\nملك بدر باسم شكر احسان شيخ بجاآورد و او را وداع كرده ، روان شد .\r\nو تا سه روز هميرفت . بشيخى نيكوشمايل برسيد . شيخ به او گفت : اى فرزند ، از كجائى ؟ گفت : از شهر اين غدارهء جادو همىآيم . شيخ گفت : امشب مهمان من باش . بدر باسم ، دعوت او را اجابت كرده ، با او روان شد . ناگاه عجوزى پديد گشت . چشمش بر استر افتاده ، بگريست و گفت : سبحان اللّه . اين استر باستر پسر من همىماند كه اكنون آن استر مرده و پسرم از بهر او ملولست . اى فرزند ، ترا به خدا سوگند مىدهم كه اين استر به من به فروش . بدر باسم گفت : اى مادر ، اين استر نتوانم فروخت . عجوز سوگند داد كه نوميدش نكند و گفت : اگر اين استر از براى\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nپسر شرى نكنم ، او از ملامت هلاك شود . چون عجوز سخن دراز كرد و بابرام بيفزود ، بدر باسم گفت : اين را نفروشم مگر بهزار دينار . و او را قصد اين بود كه عجوز ، هزار دينار پديد نتواند . در حال عجوز هزار دينار از بغل درآورد . بدر باسم چون زرها بديد ، گفت : اى مادر ، قصد من مزاح بود . كه من اين استر نتوانم فروخت . آنگاه شيخ بسوى بدر باسم نظر كرده ، گفت : اى فرزند ، درين شهر كسى با كسى دروغ نتواند گفت و هركس درين شهر دروغ گويد ، او را بكشند .\r\nملك بدر باسم چون اين بشنيد ، از استر فرود آمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجاه و ششم برآمد\r\nگفت : اى ملك جوان‌بخت ، چون بدر باسم از استر فرود آمد ، عجوز ، استر را بگرفت و لگام از دهان او بدرآورد و كف آبى برو فشانده ، به دو گفت : اى دختر ، از اين صورت به صورت اصلى بازگرد . درحال ، ملكه به صورت اصلى بازگشت و عجوز را در آغوش گرفت . بدر باسم دانست كه عجوز ، مادر اوست و خواست كه بگريزد . عجوز بانگى بلند برزد . عفريتى چون كوه بزرگ حاضر شد . بدر باسم از او بترسيد . عجوز بر آن عفريت نشسته ، دختر خود را بر عقب سوار كرد و بدر باسم را در پيش روى خود گرفت . درحال ، عفريت بپريد . ساعتى نرفت كه بقصر ملكه لاب رسيدند . چون ملكه لاب بر تخت نشست ، روى ببدر باسم كرده ، گفت : اى تخمهء ناپاك ، ترا رتبت بدين مقام رسيد كه با من اين‌گونه رفتار كنى ؟\r\nبه زودى خواهى ديد كه با تو چكار كنم و شيخ بقال را چگونه پاداش دهم . كه من بسى با او خوبى كردم ولى او همواره با من بدى مىكند . تو اين كارها نكرده‌اى مگر بتعليم او . پس از آن آبى گرفته ، ببدر باسم برفشاند و گفت : از اين صورت به صورت پرندهء زشت‌روى درآى . درحال ، بدر باسم پرنده‌اى شد زشت‌روى .\r\nملكه او را در قفسى كرده ، آب و دانه ازو ببريد .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nكنيزكى بر وى رحمت آورد و دلش برو سوخت . بىخبر از ملكه ، او را آب و دانه همىداد تا اين‌كه روزى از روزها كنيزك ، ملكه را غافل كرده ، بسوى شيخ بقال رفت و او را از حادثه آگاه كرد ، گفت : ملكه لاب قصد هلاك پسر برادر تو دارد . شيخ بكنيزك گفت : ناچار اين شهر از ملكه بگيرم و ترا در جاى او ملكه شهر كنم . آنگاه شيخ ، طاسكى را بزد . درحال ، عفريتى كه چهار پر داشت ، پديد آمد . شيخ به او گفت : اين كنيزك را بگير و بسوى شهر جلنار بحريه و مادر او شو كه ايشان از همهء ساحران روى زمين ، ساحرترند . و بكنيزك گفت :\r\nچون بدان شهر رسى ، ايشان را از كار ملك بدر باسم آگاه كن . درحال ، عفريت ، كنيزك برداشته ، بپريد . و ساعتى نرفت كه در قصر ملكه جلنار بحريه فرود آمد و كنيزك را در بام قصر بگذاشت .\r\nكنيزك نزد ملكه جلنار شد و زمين بوسيده ، او را از ماجراى ملك بدر باسم آگاه كرد . جلنار ، او را سپاس گفت . و در شهر ، طبلهاى بشارت بزدند . و بزرگان دولت را آگاه كرد كه ملك بدر باسم پديد گشته . پس از آن جلنار بحريه و مادر او فراشه و برادر او صالح تمامت قبايل جان و لشگريان دريا را حاضر آوردند و طيران كرده ، در شهر ملكه لاب فرود آمدند و قصر ملكه را بتاختند و كافران شهر را بكشتند . آنگاه ملكه بكنيزك گفت : پسر من كجاست ؟ كنيزك ، قفسى برداشته ، پيش آورد و اشارت بپرنده كرده ، گفت : اين پسر تست . ملكه جلنار او را از قفس بدرآورد و آب بدست گرفته ، بر وى بفشاند . ملك بدر باسم به صورت اصلى بازگشت . مادرش او را در آغوش گرفته ، بگريست .\r\nپس از آن جلنار بحريه ، شيخ عبد اللّه را حاضر آورد و نيكوئيهاى او را سپاس گفت و كنيزك را كه خبر بدر باسم آورده بود ، بشيخ تزويج كرد و او را ملك آن شهر گردانيد . و مسلمانان شهر را حاضر آورده ، ايشان را بفرمانبردارى شيخ بفرمود و از ايشان پيمان گرفت .\r\nپس از آن ملكه با مادر و برادر ، شيخ را وداع كرده ، بسوى شهر خويشتن روان شدند . اهل شهر بشادى و فرح ، ايشان را استقبال كردند و شهر را تا سه روز\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nبياراستند . پس از آن ملك بدر باسم بمادر خود گفت : اى مادر ، چيزى باقى نماند مگر اينكه من زن بگيرم . مادرش گفت : راى صواب همينست . و لكن اى فرزند ، صبر كن تا از دختران ملوك ، كسى را كه شايستهء تو باشد ، پديد آورم .\r\nآنگاه جدهء او و دختران عم جلنار و خالوى او صالح هر يكى بدريائى رفته ، جستجوى دختر همىكردند . و جلنار بحريه ، كنيزكان را در دوش عفريتان به اطراف بلاد فرستاد و بايشان گفت : هيچ قصرى از قصرهاى ملوك نگذاريد مگر اينكه دختران ايشان را ببينيد .\r\nچون ملك بدر باسم ، اهتمام ايشان در اين كار بديد ، گفت : اى مادر ، اين كارها ترك كنيد . كه مرا جز جوهره ، دختر ملك سمندل ، كسى نشايد . مادر بدر باسم جواب داد : اكنون مقصود تو دانستم . پس از آن كسى باحضار ملك سمندل بفرستاد . درحال ، ملك سمندل را حاضر آوردند و بدر باسم را از آمدن ملك سمندل آگاه كردند . ملك بدر باسم نزد ملك سمندل درآمد . ملك سمندل در پيش او برپاى خاست و او را سلام داد . پس از آن ملك بدر باسم ، دختر ملك سمندل خواستگارى كرد . ملك سمندل جواب داد : او از جمله كنيزكان تست . و كسى را باحضار دختر خود جوهره فرستاده و گفت او را آگاه كنند كه پدر او ملك سمندل در نزد ملك بدر باسم ، پسر جلنار بحريه است . در حال ، فرستادگان به هوا بپريدند و ساعتى غايب گشتند . پس از آن ملكه جوهره را بازآوردند . چون ملكه جوهره پدر خود را بديد ، او را در آغوش كشيد . پدرش گفت : اى دختر ، بدان كه ترا به اين ملك بزرگوار تزويج كرده‌ام . كه او خوبروترين و بزرگترين اهل روزگار است و ترا جز او كسى شايسته نباشد و تو شايستهء كسى جز او نيستى . ملكه جوهره جواب داد : اى پدر ، من از جمله كنيزكان اويم . در آن هنگام ، قاضى و گواهان حاضر آورده ، كتاب بدر باسم و ملكه جوهره را بنوشتند .\r\nمردمان شهر بنشاط و شادى ، شهر را بياراستند . و ملك ، زندانيان را از زندان رها كرد و فقرا و مساكين را بپوشانيد و بزرگان دولت را خلعت داد و عيشى بزرگ برپا كردند . سفره‌ها بگستردند و تا ده روز هنگامهء عيش برپا بود .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nپس از آن ملك بدر باسم ، ملك سمندل را خلعت داده ، ببلاد خويشتن بازگردانيد . و پيوسته در عيش‌ونوش همىزيستند تا هادم اللذات بر ايشان بتاخت . فسبحان من لا يموت .\r\n\r\nحكايت محمد بن مبارك\r\nو اى ملك جوان‌بخت ، بدان كه در زمان گذشته ، ملكى بود از ملوك عجم ، محمد بن مبارك نام داشت . در مملكت حكمرانى ميكرد و در هر سال با كافران هند و سند و بلاد آن سوى نهر جدال ميكرد . و او پادشاهى بود عادل و دلير و كريم كه منادمت و اشعار و اخبار و حكايات دوست مىداشت و هركس از حكايات پيشينيان ، طرفه قصه ميدانست ، بر او حديث ميكرد . و گفته‌اند : هر مردى غريب كه نزد او آمده ، حكايتى عجيب با او ميگفت ، ملك ، او را خلعتى فاخر و هزار دينار زر و اسبى با زين و لگام عطا مىفرمود و از سر تا قدم او را مىپوشانيد . اتفاقا مردى بزرگ‌منش نزد او آمده ، ماجراى غريبى بر وى فروخواند . ملك را قصهء او پسند افتاد . جايزهء بزرگ بر وى عطا كرد كه از جملهء آن هزار تومان رواج خراسان با يك اسب بود . پس از آن اين خبر در اطراف شايع شد .\r\nمردى بازرگان ، حسن نام ، اين خبر بشنيد . از ديار دور ببارگاه ملك آمد . و او اديب و شاعر و سخندان بود . و آن ملك ، وزيرى داشت زشت‌روى و بد طينت كه هيچ‌كس را چه توانگر و چه فقير دوست نمىداشت و هركسى كه نزد ملك مىآمد و ملك ، او را چيز ميداد ، وزير ، او را حسد مىبرد و بملك مىگفت : اين كردار ، سبب تلف مال و خرابى مملكتست . القصه ، ملك خبر حسن بازرگان بشنيد و او را حاضر آورد و ازو پرسيد : اين وزير از بهر مالى كه من بشاعران و نديمان و سخن‌وران مىدهم ، با من خصومت دارد و من از تو\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nميخواهم كه حكايتى عجيب و حديثى غريب با من بگوئى كه من هرگز او را نشنيده باشم . كه اگر آن حكايت ، مرا پسند افتد ، ترا شهرها و قلعه‌ها ببخشم و ترا به خود نزديك كنم و بزرگ وزيران خود گردانم . و اگر چنان حديث نگوئى ، همهء مال تو بگيرم و ترا از بلاد خود برانم . حسن بازرگان جواب داد : ايها الخليفه ، سالى مهلت همىخواهم تا ترا حديثى گويم كه در تمامت عمر ، بهتر از آن حديث نشنيده باشى ، جواب داد : سالى ترا مهلت دادم . پس از آن خلعتى به او داده ، به او گفت : تا يك سال در خانهء خويشتن بنشين و آنچه خواسته‌ام ، پديد آور . كه اگر خواستهء من بازآورى ، آنچه وعده كرده‌ام ، بر آن زياد كنم . و اگر نياورى ، نه تو از مائى و نه ما از تو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجاه و هفتم برآمد\r\nگفت : اى ملك جوان‌بخت ، حسن بازرگان چون سخن ملك بشنيد ، زمين بوسيده ، بيرون آمد و پنج تن از پروردگان خود را كه اديبان و شاعران و خداوندان فضل بودند ، بخواست و بهر يكى پنج هزار دينار زر داده ، بايشان گفت : من شما را پرورش نداده‌ام مگر از بهر چنين روزى . بايد در روا كردن حاجت ملك به من يارى كنيد . ايشان گفتند : روانهاى ما فداى خاك پاى تست .\r\nهرآنچه گوئى ، چنان كنيم . حسن بازرگان گفت : همىخواهم كه هر يكى بسوى اقليمى سفر كنيد و با عالمان و اديبان و دانشمندان و كسانى كه حكايت پيشينيان دانند ، بنشينيد و از قصهء سيف الملوك جستجو كنيد . اگر در نزد كسى يافتيد ، او را بزر و سيم ترغيب كرده ، هرچه خواهد ، بدهيد . اگر شما را زر كفايت نكند ، باقى را وعده كنيد . كه هركس از شما اين قصه را بياورد ، من او را خلعتى گران‌قيمت و خواستهء بىشمار دهم . القصه ، حسن يكى از ايشان را ببلاد هند و سند و يكى ببلاد عجم و چين و ديگرى را بنواحى خراسان و چهارمين را به مغرب زمين و\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nپنجمين را بسوى شام و مصر بفرمود . و از براى ايشان ساعتى سعد مشخص كرده ، روانه كرد و با ايشان گفت : بايد كوشش فرونگذاريد و سستى نكنيد و اگر جان بايد داد ، مضايقت ننمائيد .\r\nپس ايشان حسن بازرگان را وداع كرده ، هر يكى بسوئى رفتند . تا چهار ماه چهار تن از ايشان غايب گشته ، چيزى نيافتند و بى خبر بازگشتند . حسن بازرگان از تهىدست بازگشتن ايشان تنگدل شد و ملالتش افزون گشت .\r\nو اما پنجمين ايشان كه ابو الفضل نام داشت ، بسوى بلاد شام رفته ، به شهر دمشق برسيد . آنجا را شهرى يافت آباد و خرم . ديرگاهى در آنجا بسربرد و حاجت همىجست . ولى كسى جواب نمىگفت . پس از آن خواست كه از دمشق به جائى ديگر سفر كند . ناگاه جوانى را ديد كه بسرعت هميرود . به او گفت : از بهر چه بدينسان شتابان همىروى و قصد كجا دارى ؟ آن جوان جواب داد : در اينجا شيخى است دانشمند كه هرروز در اين وقت بكرسى نشسته ، حكايات غريبه حديث كند . و من شتابان همىروم تا نزديك بوى مكانى يابم . و از انبوهى خلق بيم دارم كه مكانى از بهر خود نيابم . ابو الفضل گفت : مرا با خويشتن ببر . آن خواجه گفت : اگر خواهى آمد ، بشتاب . فى الحال ابو الفضل ، در منزل بسته ، با آن جوان ، شتابان هميرفتند تا بمكانى كه شيخ در آنجا حديث ميگفت ، برسيدند .\r\nابو الفضل ، شيخى ديد صبيح المنظر كه بر كرسى نشسته ، قصهء پيشينيان همىگويد .\r\nنزديكتر به او در مكانى بنشست و گوش فراداد تا حديث او بشنود .\r\nچون هنگام غروب شد ، شيخ حديث بانجام رسانيد و مردم ازو پراكنده شدند . ابو الفضل پيش رفته ، او را سلام داد . شيخ با جبين گشاده ، جواب رد كرد .\r\nابو الفضل به او گفت : اى خواجه ، تو مردى هستى نكوروى و محتشم و احاديث طرفه و نغز دانى . همىخواهم از تو پرسشى كنم . شيخ جواب داد : از هرچه خواهى ، سؤال كن . ابو الفضل پرسيد : آيا قصه ، سيف الملوك و بديع الجمال در نزد تو هست يا نه ؟ شيخ جواب داد : اين سخن از كه شنيدى و ترا از اين قصه ، كه خبر داده ؟ گفت : من اين قصه نشنيده‌ام . و لكن از شهرهاى دور به قصد اين قصه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nآمده‌ام و هرچه به قيمت اين قصه بخواهى ، ترا بدهم . اگر اين قصه در نزد تو هست ، او را به من تصديق كن و از مكارم اخلاق خويشتن از من مضايقت مكن .\r\nشيخ جواب داد : خاطر آسوده دار كه اين قصه از بهر تو پديد آيد . و لكن اين قصه‌اى نيست كه كسى او را در سر راهها حديث كند و اين قصه را نشايد بهر كس داد . ابو الفضل گفت : اى خواجه ، ترا به خدا سوگند مىدهم كه اين قصه از من مضايقت مكن و هرچه تمنا دارى ، از من بخواه . شيخ گفت : اگر اين قصه را خواهانى ، يكصد دينار زر به من ده تا من آن قصه به تو بياموزم . و لكن پنج شرط دارد . چون ابو الفضل دانست كه قصه در نزد شيخ هست و از او مضايقت نخواهد كرد ، سخت فرحناك شد و گفت : ايها الشيخ ، يكصد دينار قيمت حكايت و ده دينار هم زيارت دهم و هر شرطى كه بفرمائى ، بپذيرم . شيخ جواب داد : زرها بياور و حاجت خود بستان . درحال ، او برخاسته ، دست شيخ ببوسيد و فرحناك بسوى منزل بازگشت . يكصد و ده دينار گرفته ، در بدره‌اى كرد .\r\nچون بامداد شد ، زرها برداشته ، بسوى شيخ بازآمد . شيخ را بر در خانه نشسته يافت . زرها به او داد . شيخ ، زرها گرفته ، با او به خانه اندر شدند . دوات و قلم و قرطاس حاضر آورده ، كتابى در پيش او نهاده ، گفت : قصه را كه تو همىجوئى ، از اين كتاب بنويس . ابو الفضل نشسته ، آن قصه را از آن بنوشت و او را بشيخ فروخواند و شيخ تصحيح كرد . پس از آن شيخ به او گفت : اى فرزند ، شرط نخستين اينست كه اين قصه در سر راهها نگوئى و در نزد زنان و كنيزكان و غلامان و ناخردمندان و كودكان حديث نكنى . بلكه اين حكايت را در نزد ملوك و امرا و وزراء و خداوندان معرفت بازگو . او شرط بپذيرفت و دست شيخ را بوسيده ، وداعش كرد و از نزد او بدرآمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nچون شب هفتصد و پنجاه و هشتم برآمد\r\nگفت : اى ملك جوان‌بخت ، ابو الفضل از نزد شيخ بدرآمد و فرحناك و شادان همىرفت تا به شهر خويش رسيد . و خادمك خود را فرستاد كه بازرگان را بشارت داده ، به او بگويد كه مقصود تو پديد آمده . و در هنگامى كه ابو الفضل به شهر حسن بازرگان رسيد ، از ميعادى كه در ميان بازرگان و پادشاه بود ، ده روز بيش نمانده بود . چون ابو الفضل نزد حسن بازرگان رسيد و او را از پديد آمدن مقصود آگاه كرد ، او را انبساطى بزرگ روى داد . و كتابى را كه ابو الفضل ، قصه در آن نوشته بود ، از او گرفته ، جامه‌هاى خود را از سر تا قدم ، با ده اسب و ده اشتر و ده استر و سه تن مملوك به دو داد . پس از آن بازرگان ، قصه را گرفته ، به خط خود نوشت و نزد ملك رفته ، گفت : ايها الملك ، حكايتى طرفه آورده‌ام كه كسى چنان حكايت هرگز نشنيده . چون ملك سخن بازرگان بشنيد ، درحال ، فرمود اميران و عالمان را حاضر آوردند . و بازرگان بكرسى نشسته ، اين قصه در نزد ملك فروخواند . چون ملك و حاضران قصه بشنيدند ، شگفت ماندند و زر و سيم و گوهرها بر او نثار كردند . پس از آن ملك ، خلعتى از بهترين جامه‌هاى خود با شهرى بزرگ ببازرگان بداد و او را بزرگترين وزيران خود كرد و فرمود كه اين قصه را به آب زر بنويسند و در خزانه نگاه دارند . و هروقت كه ملك دلتنگ مىشد ، حسن بازرگان را حاضر آورده ، حسن ، قصه بر وى فروميخواند .\r\nو آن قصه اين بود :\r\n\r\nحكايت سيف الملوك و بديع الجمال\r\nدر زمان گذشته ، پادشاهى عاصم بن صفوان نام ، در داد و دهش شهرهء\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nآفاق بود و شهرهاى بسيار و لشگريان انبوه داشت . و او را وزيرى بود فارس بن صالح‌نام . و پادشاه و وزير با همهء اهل بلادش به آتش و آفتاب پرستش ميكردند .\r\nو ملك را سال عمر بسيار و از پيرى ، نزار گشته بود . صد و هشتاد سال داشت ولى پسرى يا دخترى نداشت . و بدين سبب شبانروز محزون و اندوهناك همىزيست .\r\nاتفاقا روزى از روزها بر تخت مملكت بنشسته و امرا و وزرا و بزرگان دولت به عادت معهود ، هر يكى در مقام خويش ايستاده بودند و هر يكى را با يك پسر يا دو پسر در بارگاه بود . ملك بر ايشان رشك برده ، با خود ميگفت : هر كس از فرزندى شاد و خرسند است مگر من كه فرزندى ندارم . فردا است كه بميرم و ملك و تخت به بيگانگان گذارم و مرا نام هرگز در دنيا نبرند . پس از آن ملك را ازين فكرت ، ملالت و اندوه روى داده ، بگريست ، و از تخت به زير آمد .\r\nچون وزير ، كردار پادشاه بديد ، بانگ بباريافتگان زد و ايشان را بازگشتن فرمود .\r\nحاضران بازگشتند و در نزد ملك ، جز وزير ، كس نماند . آنگاه زمين بوسيده ، گفت : اى ملك زمان ، سبب گريستنت چيست ؟ ملك سخن نگفت و سر بر نكرد . وزير دوباره زمين بوسيده ، گفت : اى ملك زمان ، من ترا بجاى فرزند و غلامم . مرا از سبب گريستنت آگاه كن . ملك سر بر نكرد و سخن نگفت و همىگريست . وزير گفت : اى ملك ، اگر سبب اين حالت نگوئى ، خويشتن را در برابرت بكشم تا ترا اندوهناك نبينم . ملك عاصم سر برداشته ، سرشك از رخ پاك كرد و گفت : اى وزير ، مرا باندوه و حزن خود بگذار . وزير گفت : اى ملك ، سبب حزن به من بازگوى . شايد كه سبب گشايش كار تو من باشم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و پنجاه و نهم برآمد\r\nگفت : اى ملك جوان‌بخت ، ملك گفت : اى وزير ، گريستن من نه از بهر مال\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nاست . و لكن مرا عمر به صد و هشتاد رسيده و فرزندى ندارم . وقتى كه بميرم ، مرا به خاك سپارند و آثار من محو شود و نام من بريده گردد و بيگانگان بر تخت من بنشينند و كسى نام مرا نبرد . وزير گفت : اى ملك زمان ، مرا نيز عمر از صد سال فزونتر است و فرزندى ندارم و بدين سبب اندوهناكم . نميدانم چه بايد كرد .\r\nو لكن سليمان بن داود عليه السلم شنيده‌ام كه خدائى دارد قادر و رؤف . بهتر اينست كه هديتى بسوى او برم و ازو بخواهم كه از پروردگار خود تمنا كند . شايد كه خداى او بهر يكى از ما فرزندى عطا فرمايد . پادشاه ، راى وزير بپسنديد و هديتى گرانمايه بوزير داده ، او را بسوى سليمان عليه السلام روان كرد . وزير را كار بدينجا رسيد .\r\nو اما سليمان بن داود عليه السلام را خداى تعالى وحى فرستاد كه : اى سليمان ، پادشاه مصر ، وزير خود را با هديتهاى بزرگ بسوى تو فرستاده و او را تمنا چنين و چنانست . تو اكنون وزير خود ، آصف بن برخيا را باستقبال او بفرست . چون او در نزدت حاضر شود ، تو به او بگو ملك ، ترا از بهر فلان حاجت فرستاده است . پس از آن ايمان بر وى عرضه دار . در آن هنگام ، سليمان عليه السلم ، وزير خود ، آصف را فرمود كه با جماعتى از بزرگان دولت به استقبال شوند . آصف بن برخيا بيرون آمده ، همىرفت تا بفارس وزير برسيد . او را سلام داد و اكرام بجاآورد و در منازل از بهر او توشه و علوفه همىداد و ايشان را بروا گشتن حاجت بشارت ميرفت . وزير با خود گفت : سليمان عليه السلم را از اين واقعه ، كه آگاه كرده ؟ پس از آن از آصف ابن برخيا پرسيد كه : شما چگونه از آمدن من آگاه شديد و قصهء من از كجا دانستيد ؟ آصف جواب داد : سليمان عليه السلم ما را از واقعهء شما خبر داد . وزير پرسيد : او را كه آگاه كرد ؟ آصف جواب داد : پروردگار زمين و آسمان او را آگاه كرده . فارس جواب داد : اين پروردگاريست بزرگ . آصف بن برخيا گفت : مگر شما به اين پروردگار ستايش نمىكنيد ؟ جواب داد : ما آفتاب و آتش همىپرستيم . آصف جواب داد : اى وزير ، آفتاب ، ستاره‌اى از ستارگان است كه خداى تعالى او را آفريده . حاشا كه\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاو خود ، پروردگار باشد . از آن‌كه او گاهى آشكار و گاهى غايب گردد . و خداى ما پيوسته حاضر و ناظر است .\r\nپس از آن اندك زمانى برفتند تا بنزديك تخت سليمان عليه السلم برسيدند . حضرت سليمان ، لشگر خود را از جنيان و انسيان و پرندگان فرمود كه در راه ايشان صف ببندند . ايشان دو صف بايستادند و پرندگان با پرها سايه بر ايشان افكندند . مردمان مصر از ديدن آن شكوه به هراس اندر شدند و پايشان از رفتار بماند . آصف جواب داد : بيم مداريد . كه ايشان سپاه سليمان‌اند و از ايشان بشما آسيبى نخواهد رسيد . آنگاه آصف بن برخيا ، خود در ميان صف‌ها درآمد .\r\nوزير ملك را بيم بيك سو گشته ، او نيز در ميان صف‌ها درآمد و همىرفتند تا به شهر برسيدند . آصف ، ايشان را در دار الضيافه فرود آورد و تا سه روز در آنجا بودند و خورش‌هاى لذيذ و فاخر ميخوردند . پس از آن در برابر سليمان عليه السلم حاضر آمدند و خواستند كه زمين ببوسند . سليمان عليه السلم منع فرمود و گفت : سزاوار سجده ، جز خداى تعالى كسى نيست و هركس از شما نشستن خواهد ، بنشيند و هركه خواهد ، بايستد . وزير با پاره‌اى از خادمان خود بنشستند . آنگاه سفره‌ها گسترده شد . همه طعام خوردند . پس از آن سليمان عليه السلم بوزير مصر فرمود : تو بهر حاجتى آمده‌اى و من ترا از آن حاجت خبر دهم كه آن حاجت چنين و چنانست . پس سليمان عليه السلم ، تمامت ماجراى ملك مصر و گريستن و محزون شدن او از بهر فرزند بيان فرمود و گفت : ملك شما عاصم نام دارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصتم برآمد\r\nگفت : اى ملك جوان‌بخت ، وزير را از آنچه بملك عاصم روى داده بود ، آگاه كرد و گفت : اى وزير ، همين بود كه گفتم يا نه ؟ وزير جواب داد : يا نبى اللّه ، آنچه گفتى ،\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nراست و درستست . و لكن اى پيغمبر خدا ، وقتى كه من با ملك درين قضيت سخن ميگفتم ، كس در نزد ما نبود و از خبر ما كسى آگاه نشد . نميدانم اين خبرها به تو كه گفته ؟ سليمان عليه السلام گفت كه : پروردگار من كه رازهاى پوشيده داند ، مرا خبر داده . درحال ، وزير با همراهان خود مسلمان شدند . پس از آن سليمان گفت : اى وزير ، با تو از نزد ملك بسوى من هديتهائى هست . وزير جواب داد :\r\nآرى يا نبى اللّه . سليمان عليه السلم گفت : تمامت هديت ترا قبول كردم . و لكن آنها را به تو بخشيدم . تو اكنون در منزل خويشتن راحت ياب . چون فردا شود ، انشاء اللّه تعالى ترا حاجت روا گردد . وزير بسوى منزل بازگشت . روز ديگر ببارگاه شد . سليمان عليه السلام گفت : اى وزير ، چون نزد ملك عاصم بن صفوان رسى ، هردو بفراز فلان درخت شويد و در آنجا خاموش بنشينيد . چون هنگام نماز رسد و گرمى هوا كمتر شود ، از فراز درخت به زير آئيد و در آن مكان نظر كنيد ، در آنجا دو اژدها خواهيد يافت كه يكى را سر چون بوزينه ، و ديگرى را سر چون سر عفريتان است . آن دو اژدها را با تير بزنيد و از طرف سر آنها يك وجب بريده ، دور بيندازيد و از طرف دمهاى آنها نيز بدينسان كنيد . آنگاه گوشتهاى آنها را طبخ كرده ، با زنان خويشتن بخوريد و در همان شب ، باذن پروردگار ، زنان شما آبستن گردند و اولاد نرينه بزايند . پس از آن سليمان عليه السلام ، انگشترى و شمشيرى و بقچه‌اى كه در آن دو قباى مكلل بود ، حاضر آورد و گفت : اى وزير ، چون پسران شما بزرگ شوند ، هر يكى ازين قباها بيكى از ايشان بپوشانيد . و اكنون بايد سفر كنى كه ملك را چشم در راه انتظار تو باز است . درحال ، وزير ، سليمان عليه السلام را وداع كرده ، بيرون آمد و شادان و خرم بسرعت همىرفت تا بنزديك مصر رسيد . بعضى از خادمان را بآگاهى ملك عاصم بفرستاد . ملك عاصم چون آمدن وزير و برآمدن حاجت او را شنيد ، فرحناك گشت و بملاقات او بيرون آمد . وزير را تا چشم بر ملك افتاد ، پياده گشته و زمين ببوسيد و بشارتش گفته ، ايمان برو عرضه داشت . درحال ، ملك مسلمان شد و بوزير گفت : بخانهء خويش رو و امشب راحت ياب . پس از\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nآن بگرمابه شو و از آن پس بنزد من آى . وزير ، زمين بوسيده و بازگشت و راحت يافته . پس بنزد ملك آمد و آنچه در ميان او و سليمان عليه السلام گذشته بود ، بملك حديث كرد . آنگاه ملك با وزير ، تير و كمان برداشته ، بدرختى كه سليمان عليه السلام گفته بود ، فراز رفتند و در آنجا خاموش بنشستند .\r\nهنگام پسين فرود آمده ، دو اژدها در پاى درخت بديدند كه طوقهاى زرين در گردن داشتند . ملك آنها را دوست داشت و گفت : اى وزير ، اين دو اژدها طوقهاى زرين دارند . بگذار اينها را بگيرم و در قفسى گذاشته ، بر اينها تفرج كنيم . وزير جواب داد : خداى تعالى اينها را از بهر منفعت آفريده . يكى را تو با تير بزن و يكى را من همىزنم . پس هردو تير در كمان كرده ، آنها را بزدند و از طرف سر و دم آنها يك وجب بريده ، باقى را در خانهء ملك بطباخ داده ، گفتند : اين گوشت را نيكو بپز و در فلان وقت بنزد ما بياور و دير مكن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و يكم برآمد\r\nگفت : اى ملك جوان‌بخت ، طباخ ، گوشتها گرفته ، بمطبخ برد و آنها را نيكو پخته ، در همان وقت در دو ظرف گذاشته ، نزد ايشان بازآورد . ملك و وزير ، هر يك ظرفى را با زنان خويش بخوردند . از قدرت پروردگار ، زنانشان آبستن شدند . ملك را تا سه ماه ، خاطر مشوش بود و با خود مىگفت : كاش ميدانستم كه اين كار صحيح است يا نه ؟ پس از آن روزى از روزها زن ملك نشسته بود كه جنين اندر شكمش بجنبش آمده ، دانست كه آبستن است . خادمى را بخواست و به او گفت : بنزد ملك شو و او را بشارت گو كه آبستنى خاتون آشكار گشت . خادم بسرعت بيرون آمده ، شادان نزد ملك شد . ديد كه ملك تنها سر اندر گريبان فكرت نشسته . پيش رفته ، زمين ببوسيد و او را از آبستنى خاتون آگاه كرد . ملك از شدت فرحناكى برخاسته ، سر و دست خادم ببوسيد و او را خلعتى بزرگ داد و\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nبزرگان دولت را حاضر آورده ، گفت : هركس مرا دوست دارد ، به اين خادم انعام كند . امرا و بزرگان دولت ، مال‌ها و گوهرها و اسبان و استران و املاك و عقار بخادم بدادند .\r\nدر آن هنگام ، وزير بنزد ملك آمد و گفت : اى ملك ، من الحال در خانه نشسته ، در آبستنى زن خود بفكرت اندر بودم و با خود ميگفتم كاش ميدانستم كه زن من آبستن است يا نه . ناگاه خادم درآمد و مرا بآبستنى زن خود بشارت داد .\r\nمن نيز آنچه دربر داشتم ، با هزار دينار زر بخادم مژدگانى دادم و او را بزرگ خادمان كردم . ملك عاصم گفت : اى وزير ، خداى تعالى از بركت دين قويم ، نعمت خود بر ما تمام كرد و ما را از تاريكى بروشنائى درآورد . اى وزير ، الحال برو و بند از زندانيان بردار و وام خداوندان و امرا ادا كن و سه سال خراج از رعيت بردار و در خارج شهر ، مطبخى بنا كن و طباخان را بفرما كه شب و روز همه‌گونه طعام طبخ كنند و هركه در اين شهر باشد و يا از شهرهاى دور آيد ، از آن طعام بخورند و بمنزل‌هاى خويشتن ببرند و شهر را تا هفت روز بيارايند .\r\nوزير درحال ، بدرآمده ، آن‌چه پادشاه امر فرموده بود ، چنان كرد .\r\nو به همين ترتيب پيوسته در عيش‌ونوش همىگزاردند تا اينكه وقت زادن زن ملك برسيد . پسرى زاد مانند قمر . او را سيف الملوك نام نهادند . زن وزير نيز پسرى مشترى طلعت بزاد . او را ساعد نام نهادند . و ايشان را بتربيتهاى نيكو پرورش دادند تا اينكه سال عمر ايشان به بيست رسيد . آنگاه ملك ، وزير خود ، فارس را در خلوت بخواست و گفت : اى وزير ، من قصد كارى كرده‌ام و همىخواهم كه با تو مشورت كنم . وزير گفت : راى ملك مباركست . ملك عاصم گفت : اى وزير ، مرا پايان عمر است . ميخواهم در گوشهء عزلت بپرستش پروردگار بنشينم و سلطنت به فرزند خود سيف الملوك سپارم كه او را آغاز جوانى است . وزير گفت : اى ملك ، اين راى ، رائيست صواب . اگر تو چنين كارى كنى ، من نيز پسر خود ، ساعد را وزير او گردانم كه او خداوند معرفت و تدبير است .\r\nپس از آن ملك عاصم بوزير گفت : كتابها نوشته ، باقاليم و بلادى كه در حكم\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاست ، بفرست و بزرگان شهر را امر كن كه در فلان ماه در ميدان فيل حاضر آيند .\r\nوزير درحال ، كتابها نوشته ، بهر سوى بفرستاد و مردمان شهرها را فرمود كه خرد و بزرگ در آن روز حاضر آيند . چون زمان ميعاد نزديك شد ، خادمان را فرمودند كه خيمه‌ها در ميان ميدان برپا كنند و ميدان را چنانچه شايد ، بيارايند و تخت بزرگ ملك را كه هر سال بروز عيد بر آن تخت مىنشست ، در آنجا نصب كنند . خادمان ، فرمان بجاآوردند . حاجبان و اميران و بزرگان دولت صف بركشيدند . ملك بيرون آمده ، منادى را فرمود كه بمردم ندا دردهد . كه در ميدان حاضر آيند . منادى ، ندا درداد . خرد و بزرگ آن شهر و شهرهاى ديگر در خدمت ملك حاضر گشته ، هركسى در مقام خويشتن جاى گرفت . ملك فرمود سفره‌ها بگستردند و خوردنيها حاضر آوردند . حاضران ، خوردنى خورده ، ملك را دعا كردند .\r\nآنگاه ملك بآواز بلند فرمود كه : هركس مرا دوست دارد ، از جاى خود برنخيزد تا سخن من بنيوشد . همه‌كس در جاى خويشتن قرار گرفته بودند كه ملك برپاى خاست و گفت : اى اميران و وزيران و بزرگان دولت و اى حاضران ، آيا ميدانيد كه اين مملكت از پدران من بميراث مانده ؟ همگى گفتند :\r\nآرى . اى ملك ، مملكت از پدران تو مانده . ملك بايشان گفت : من و شما همگى پرستش آتش ميكرديم . خداى تعالى ايمان را روزى ما گردانيد و ما را از تاريكى ضلالت بروشنى هدايت برسانيد . بدانيد كه من اكنون مردىام سالخورده و همىخواهم كه در گوشه‌اى پرستش پروردگار كنم و از گناهان گذشته ، طلب بخشايش نمايم . و پسر من سيف الملوك را ميدانيد كه جوانى است فصيح و مليح و كاردان و خردمند و عادل . همىخواهم كه مملكت به دو سپارم و او را در جاى خود بشما پادشاه كنم كه در ميان شما به عدالت حكمرانى كند . شما در اين راى چه ميگوئيد ؟ همه حاضران برپاى خاسته ، پيشگاه ملك را بوسه داده ، گفتند : اى ملك ، اگر تو غلامكى را بما بگمارى و سلطنت به دو سپارى ، ما او را اطاعت كنيم و فرمان ترا ببريم . كجا مانده پسر تو سيف الملوك كه ما او را در سر چشم\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nخويشتن جاى دهيم . آنگاه ملك عاصم بن صفوان از تخت فرود آمده ، پسر خود را بر تخت بنشاند و تاج از سر گرفته ، بر سر او نهاد و كمر سلطنت بر ميان او بست و خود در پهلوى پسر خويشتن بنشست . اميران و وزيران و بزرگان دولت و تمامت خاص و عام ، پيشگاه سيف الملوك را بوسه دادند و او را بنصرت و اقبال ، دعا گفتند . سيف الملوك ، زر و سيم بهمهء مردم نثار كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و دويم برآمد\r\nگفت : اى ملك جوان‌بخت ، ملك سيف الملوك ، زر و سيم بمردم بپاشيد و خلعت‌ها بداد . آنگاه وزير برخاسته ، زمين ببوسيد و روى بحاضران كرده ، گفت : آيا شما ميدانيد كه من وزير مملكتم و وزارت من ديرين است ؟ پيش از آن‌كه ملك عاصم بن صفوان بسلطنت نشيند ، من وزير بودم . او اكنون سلطنت ترك كرده ، پسر در جاى خود بنشاند . گفتند : آرى ميدانيم . وزارت تو از پدر و جد به تو ميراث مانده . وزير گفت : من نيز از وزارت دست برداشته ، پسر خود ، ساعد را بوزارت مىنشانم . شما را راى چيست ؟ همگى گفتند كه : وزارت ملك سيف الملوك را جز ساعد ، كس نشايد . در آن هنگام ، وزير ، دستار وزارت از سر گرفته ، بر سر ساعد نهاد و وزارت به او سپرد . آنگاه منشورهاى مجدد به مهر سيف الملوك و علامت وزير ساعد بنوشتند و مردمان شهرها هفته‌اى در آنجا مانده ، بشهرهاى خويشتن بازگشتند . پس از آن ملك عاصم و وزير ، سيف الملوك و ساعد را بقصر آورده ، از خازن ، انگشترى و شمشير و خاتم و بقچه‌اى كه سليمان داده بود ، بخواستند . ملك بايشان گفت : اى فرزندان من ، بيائيد و هر يكى از اين هديه چيزى اختيار كنيد . نخست سيف الملوك دست دراز كرده ، بقچه و انگشترى برداشت و ساعد دست برده ، شمشير و خاتم برداشت و بوسه در دست ملك داده ، بمنزل‌هاى خويشتن بازگشتند . سيف الملوك ، بقچه را بفراز تختى كه شبها با\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nوزير خود بر آن تخت مىخفتند ، بگذاشت .\r\nچون شب برآمد ، از بهر سيف الملوك و ساعد ، خوابگاهى بر تخت بگستردند . ايشان بخوابگاه شدند و شمع‌ها در بالين و زير پاى ايشان روشن بود .\r\nايشان تا نيمه‌شب بخفتند . چون نيمى از شب برفت ، سيف الملوك از خواب بيدار شد . بخاطرش رسيد كه بقچه را بگشايد و بر آنچه دروست ، نظر كند . در حال ، بقچه را با شمعى روشن برداشته ، از تخت به زير آمد . بقچه را گشوده ، درو قبائى از صنعت جنيان يافت و قبا گشوده ، در آستر قبا صورت دخترى را نقش گشته ديد . از ديدن آن صورت عقلش بپريد و بى خود بر زمين افتاد . چون به خود آمد ، بگريست و بناليد و طپانچه بر سر و سينهء خود زد و آن صورت را بوسيده ، اين دو بيت برخواند :\r\n تمثال رخ ترا بچين بردستند * آنجا كه مصوران چابك‌دستند\r\nدر پيش مثال رخ تو بنشستند * انگشت گزيدند و قلم بشكستند \r\nو پيوسته سيف الملوك ميگريست و ميناليد تا اينكه وزير او ، ساعد بيدار شد و سيف الملوك را در خوابگاه نيافت . شمع را برداشته ، بجستجوى او در قصر همىگشت تا به جائى كه سيف الملوك در آنجا بود ، برسيد . ديد كه گريان و نالان است . گفت : اى برادر ، سبب گريستن چيست ؟ حادثه با من حديث كن .\r\nسيف الملوك سخن نگفت و سر بر نكرد و همىگريست . چون ساعد اين حالت بديد ، گفت : من وزير تو و برادر توام و از كودكى با تو پرورش يافته‌ام . اگر تو مرا از كار خود آگاه نكنى ، راز خود بكه آشكار خواهى كرد ؟ سيف الملوك چشم بسوى او باز نميكرد و با او سخن نمىگفت و سر در پيش افكنده ، ميگريست .\r\nساعد در كار او حيران ماند و از نزد او بيرون آمده ، شمشير بگرفت و بسوى او بازگشت و نوك شمشير بسينهء خود و قبضهء آن بر زمين نهاد و گفت : اى برادر ، اگر ماجراى خويش با من نگوئى ، خود را بكشم تا ترا درين حالت نبينم . در آن هنگام ، سيف الملوك سر برداشته ، گفت : اى برادر ، من شرم ميدارم كه ماجراى\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nخود با تو بگويم . ساعد گفت : ترا به خدا سوگند مىدهم كه از من شرم مدار و ماجرى با من بگو . كه من غلام و وزير توام . سيف الملوك گفت : بيا و برين صورت نظر كن . ساعد پيش رفته ، در آن صورت ساعتى تأمل كرده ، ديد كه در سر آن صورت با لؤلؤ منظوم نوشته‌اند كه : اين صورت بديع الجمال ، دختر شماخ ابن شاروخ ، ملك جنيان است كه ايشان در شهر بابل در بستان ارم ابن عاد 46 منزل دارند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و سيم برآمد\r\nگفت : اى ملك جوان‌بخت ، سيف الملوك و وزير او ساعد چون صورت بديع الجمال ، دختر ملك شماخ را بديدند ، وزير ساعد گفت : اى ملك ، خداوند اين صورت مىشناسى تا او را جستجو كنيم ؟ سيف الملوك گفت : لا و اللّه .\r\nنميشناسم . ساعد گفت : بيا و اين نوشته بخوان . سيف الملوك پيش آمده ، آنچه بر تاج او نوشته بودند ، برخواند و مضمون بدانست و فرياد بركشيد . ساعد گفت : اى برادر ، اگر خداوند اين صورت كه بديع الجمال نام دارد ، بجهان اندر موجود باشد ، من در طلب او بكوشم و ترا به مقصود برسانم . اكنون اى برادر ، ترا به خدا سوگند مىدهم كه گريستن بگذار تا بزرگان دولت به خدمت حاضر شوند . پس از آن بازرگانان و سياحان حاضر آور و صفت اين شهر از ايشان بازپرس . شايد كسى ما را بدان شهر و بباغ ارم دلالت كند .\r\nپس چون بامداد شد ، سيف الملوك برخاسته ، بر تخت بنشست و آن قبا از خود دور نميكرد . آنگاه اميران و حاجبان و لشگريان حاضر آمدند . چون ديوان منظم شد ، سيف الملوك با وزير خود گفت : حاضران را بگو كه ملك دوش نخفته و از بيدارى ، رنجور است . وزير ، گفتهء ملك بايشان بگفت . چون ملك عاصم اين سخن بشنيد ، خاطرش مشوش گفت . حكيمان و منجمان نزد\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nسيف الملوك فرستاد . ايشان معالجت بدين قرار دادند كه سه ماه در مكان خود نشسته ، بطرب مشغول شود . ملك عاصم در خشم گشته ، بايشان گفت : اى پليدكان ، اگر همين ساعت او را معالجت نكنيد ، همهء شما را بكشم . رئيس ايشان گفت : اى ملك ، ما ميدانيم كه اين پسر تست و تو نيز دانى كه ما در معالجت پستترين مردمان بكوشيم . چگونه در معالجت پسر تو سستى خواهيم كرد ؟ و لكن اى ملك ، پسر تو رنجورى سخت دارد . اگر جواز دهى ، ما آن را بر تو بيان كنيم .\r\nملك عاصم گفت : از رنجورى پسر من بشما چه آشكار گشته ؟ حكيم بزرگ گفت : اى ملك ، پسر تو عاشق است و كسى را دوست ميدارد كه بوصل او راه ندارد . ملك بر ايشان خشم گرفت و گفت : از كجا دانستيد كه پسر من عاشق است ؟ او را بعشق چه نسبت است ؟ گفتند : اى ملك ، تو ماجراى او از وزير ساعد سؤال كن . كه او از حالت سيف الملوك آگاهست . ملك عاصم برخاسته ، بخلوت اندر نشست و ساعد را بخواست و به او گفت : مرا از كار برادرت سيف الملوك آگاه كن . ساعد هراس كرده ، گفت : اى ملك ، مرا بر كار او آگاهى نيست . در حال ، ملك ، سياف بخواست و گفت : چشم‌هاى ساعد فروبند و سرش را از تن جدا كن . ساعد هراس كرده ، گفت : اى ملك جهان ، مرا امان ده . ملك جواب داد : ترا امان دادم . حقيقت بازگو . ساعد گفت : اى ملك ، پسر تو عاشق است .\r\nملك پرسيد : او را محبوبه كيست ؟ جواب داد : بدخترى از ملوك جنيان عاشق گشته و صورت او را در قبائى كه سليمان عليه السلام بشما هديت فرموده بود ، ديده است .\r\nدر آن هنگام ، ملك عاصم برخاسته ، نزد پسر خود ، سيف الملوك شد و به او گفت : اى فرزند ، ترا چه حادثه روى داده و اين صورت كه تو بر وى عاشق شده‌اى ، چيست و از بهر چه مرا آگاه نمىكردى ؟ سيف الملوك جواب داد : اى پدر ، من از تو شرم ميداشتم و نمىتوانستم كه اين حادثه با تو بگويم . اكنون كه حالت من بدانستى ، در معالجت من بكوش . ملك جواب داد : اى فرزند ، چه توانم كرد ؟ كه اگر او از دختران انسيان ميشد ، در رسيدن به وى حيلتى ميتوانستم .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nو لكن او از دختران جنيان و رسيدن بديشان محال است . مگر سلمان بن داود عليه السلام چاره‌اى كند . كه جنيان در فرمان او هستند . اى فرزند ، تو اكنون برخيز و بنخجيرگاه شو و اندوه و حزن از دل دور كن . كه من صد دختر از دختران ملوك بياورم و ترا به دختر جنيان كه راه بايشان نداريم ، حاجتى نيست .\r\nسيف الملوك گفت :\r\n من آن نيم كه پذيرم نصيحت عقلا * پدر مگوى كه من بىحفاظ فرزندم \r\nاى پدر ، من ترك او نتوانم گفت و ديگرى بجاى او نخواهم گزيد . پدر گفت : اى فرزند ، چه بايد كرد ؟ سيف الملوك گفت : اى پدر ، مسافران و بازرگانان حاضر آور و از ايشان جستجو كن . شايد كه ما را بباغ ارم و شهر بابل دلالت كنند . ملك عاصم امر داد كه تمامت بازرگانان و سياحان را حاضر آورده ، از شهر بابل و بوستان ارم بازپرسند . هيچكس آن مكان را نشناخت . چون مجلسيان پراكنده شدند ، يكى از ايشان كه برجاى مانده بود ، گفت : اى ملك ، اگر تو بخواهى كه آن سرزمين بشناسى ، ببلاد چين بايد شد . كه آنجا شهريست بزرگ .\r\nشايد كسى از مردمان آنجا ترا به مقصود دلالت كند . آنگاه سيف الملوك گفت :\r\nاى پدر ، كشتى از براى من مهيا كن تا ببلاد چين سفر كنم . ملك گفت : اى فرزند ، تو بر تخت مملكت بنشين و در ميان رعيت حكمرانى كن . سيف الملوك گفت :\r\nاى پدر ، خوبست اجازت دهى من خود ببلاد چين سفر كنم . اگر مقصود يافتم ، فبها و گرنه در سفر ، دل من بخواهد گشود و تشويق خاطرم بيك سو خواهد شد و بسلامت بسوى تو باز خواهم گشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و چهارم برآمد\r\nگفت : اى ملك جوان‌بخت ، سيف الملوك از پدر اجازت سفر خواست .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nملك چون حالت پسر را بديد ، بحيلتى راه نبرد ، جز اينكه او را جواز سفر دهد .\r\nآنگاه چهل كشتى و بيست هزار مملوك از براى او مهيا كرد و مالها و خزينه‌ها و آلات حرب بداد و به او گفت : اى فرزند ، ترا به خدا سپردم كه در نزد او وديعتها را زيان نرسد . سيف الملوك ، پدر را وداع كرده ، روان گشت و هميرفتند تا به شهر چين برسيدند .\r\nچون مردمان چين شنيدند كه چهل كشتى پر از مردمان و آلات حرب بدانجا رسيده‌اند ، گمان كردند كه ايشان دشمنانند و قصد جنگ دارند .\r\nدروازه‌هاى شهر فروبستند و منجنيقها مهيا كردند . چون سيف الملوك اين بدانست ، دو مملوك از خاصان خود بسوى ملك چين فرستاد و بايشان گفت كه :\r\nبا ملك بگوئيد كه اين سيف الملوك پسر ملك عاصم است و به شهر شما از بهر تفرج آمده . قصد جنگ و خصومت ندارد . اگر را بمهمانى قبول كنيد ، در شهر شما فرود آيد . و گرنه راه خويش پيش‌گرفته ، بازگردد . مملوكان به شهر رسيده ، گفتند كه : ما رسولان ملك سيف الملوكيم . دروازه از بهر ايشان بگشودند و ايشان را در نزد ملك حاضر آوردند . آن ملك ، فغفور شاه نام داشت و ميانه او و ملك عاصم ، شناسايى تمام بود . چون ملك از آمدن سيف الملوك آگاه شد ، رسولان را خلعت داده ، بگشودن دروازه بفرمود و ضيافت‌ها مهيا كرد و خود با خاصان بديدار سيف الملوك بشتافت . چون با يكديگر ملاقات كردند ، سيف الملوك را در آغوش كشيد و به او گفت : من از مملوكان پدر توام و شهر من از آن تست .\r\nملك سيف الملوك با وزير خود ، ساعد و خاصان دولت سوار گشته ، به شهر درآمدند . در شهر ، طبل‌هاى بشارت بكوفتند و تا چهل روز از بهر ايشان بزم ضيافت فروچيدند . پس از آن ملك چين گفت : اى پسر برادر من ، بازگو كه از بهر چه حاجت بدين شهر آمده و ترا مقصود چيست تا در پديد آوردن آن بكوشيم ؟ سيف الملوك گفت : اى ملك ، حديث من عجيب است . كه من به صورت بديع الجمال عاشق گشته‌ام . ملك چين چون اين بشنيد ، بگريست و دلش بر وى بسوخت و به او گفت : اى سيف الملوك ، اكنون چه مىخواهى ؟\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nسيف الملوك گفت : از تو همىخواهم كه سياحان و بازرگانان حاضر آورى و از ايشان خداوند اين صورت بازپرسى . شايد كسى مرا ازو خبر دهد . ملك ، تمامت سياحان و بازرگانان حاضر آورد . ملك سيف الملوك ، شهر بابل و بستان ارم را از ايشان بازپرسيد . مسئلت او را كسى جواب نگفت . سيف الملوك در كار خود حيران ماند . پس از آن يكى از رؤساى ناخدايان گفت : اى ملك ، اگر تو آن شهر و آن باغ همىخواهى ، بايدت بجزاير بلاد هند شد .\r\nدرحال ، سيف الملوك به سفر بسيجيد و آب و توشه در كشتىها بنهاد .\r\nفغفور شاه را وداع كرده ، در كشتى بنشستند . و مدت چهار ماه بادهاى موافق بر ايشان ميوزيد و ايشان همىرفتند . كه روزى از روزها بادى سخت بر ايشان بوزيد و از هر سوى ، كوه‌كوه موج برخاست و بارش باريدن گرفت و دريا از بسيارى بادها دگرگون گشته ، كشتيها به يكديگر برآمدند و همگى بشكستند و زورقهاى خرد نيز درهم شكسته ، ساكنان كشتيها همگى غرق شدند ، مگر سيف الملوك با جماعتى از مملوكان خود در زورقى بسلامت جان بردند . آنگاه باد فرونشست و آفتاب برآمد . سيف الملوك چشم گشوده ، از كشتىها و لشگريان چيزى برجا نيافت و بجز آب و آسمان چيزى نميديد . با مملوكان گفت : كشتيها را چه شد و برادرم ساعد كجاست ؟ گفتند : اى ملك ، از كشتىها و زورقها و ساكنان آنها كس نمانده . همگى غرق شده و طعمهء ماهيان گشته‌اند . سيف الملوك فريادى برآورده ، طپانچه بر سر و روى خود زد و خواست كه خود را به دريا درافكند .\r\nمملوكان منع كردند و گفتند : اى ملك ، اين كار ، ترا سودى نبخشد و اين كارها تو بخويشتن كرده‌اى . اگر تو سخن پدر شنيده بودى ، بر تو اين ماجراها نميرفت .\r\nو لكن اينها به حكم تقدير است . تغيير تقدير نيست تدبير .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nچون شب هفتصد و شصت و پنجم برآمد\r\nگفت : اى ملك جوان‌بخت ، خادمان بسيف الملوك گفتند : از تقدير ، گريزى و گزيرى نيست و منجمان هنگام ولادت تو با پدرت گفته‌اند كه اين پسر را سختيها روى خواهد داد . اكنون ترا و ما را جز صبر ، حيلتى نيست تا اينكه خداى تعالى اين محنت از ما دور كند . سيف الملوك گفت : آرى . از قضا نتوان گريخت . پس از آن آهى بركشيده ، اين ابيات برخواند :\r\n نيست بىغم در اين زمانه نشاط * نيست بىشب درين جهان يك روز\r\nدامن از نفع و ضرّ او دركش * ديده از خير و شر او بردوز\r\nصبر كن تا رساندت بمراد * بخت بيدار و دولت پيروز \r\nپس از آن در درياى فكرت غرق شده و سرشك برخسار روان كرده ، از غايت اندوه ، ساعتى بخفت . پس از آن بيدار گشته ، خوردنى بخواست . اندك چيزى بخورد . و بادها و موجها زورق ايشان همىبرد و نمىدانستند كه بكدام سوى ميروند . ديرگاهى در روى آب بودند تا اينكه توشهء ايشان تمام شد و از گرسنگى و تشنگى به سختى درافتادند .\r\nناگاه جزيره‌اى از دور پديدار شد و باد ، زورق را هميبرد تا بدان جزيره برسيدند . از زورق بگذشتند و روى بجزيره نهادند . در آنجا از همه‌گونه ميوه‌ها فراوان ديدند . از آن ميوه‌ها بخوردند . ناگاه شخصى را در ميان درختان نشسته يافتند كه روئى دراز و رؤيتى عجيب داشت . يكى از مملوكان را بنام او بخواند و به او گفت : ازين ميوه‌ها مخور كه نارسيده‌اند و بنزد من آى كه از اين ميوه‌هاى رسيده ، ترا دهم . مملوك گمان كرد كه او از جملهء كسانى است كه در كشتى با او بودند و از غرق نجات يافته ، بر آن جزيره افتاده است . از ديدن او سخت فرحناك شد و بسوى او رفت و نميدانست كه از غيب بر جبين او چه نوشته‌اند .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nچون مملوك بر وى برسيد ، آن مرد بسوى او برجست و بر دوش او بنشست .\r\nيكپاى خويشتن به گردن او فروپيچيد و پاى ديگر فروآويخت و به او گفت : برو كه ترا از من خلاصى ، محال است . مملوك بياران خود بانگ زد و بگريست و گفت : از اين جزيره بدر شويد . از آن‌كه يكى از ساكنان اين جزيره بدوش من سوار گشت و ديگران در طلب شما هستند و همىخواهند كه شما را چون من سوار شوند .\r\nچون ياران او اين سخن بشنيدند ، از جزيره گريخته ، در زورق بنشستند و بسوى دريا بشتافتند و تا يك ماه در دريا هميرفتند تا اينكه بجزيره ديگر رسيده ، به آن جزيره شدند . ميوه‌هاى گوناگون در آنجا يافته ، بميوه خوردن بشتافتند . ناگاه چيزى از دور نمايان شد . چون به او نزديك شدند ، زشت‌روئى را ديدند كه مانند ستونى افتاده بود . آنگاه يكى از مملوكان پاى بر وى زد . ديدند شخصى است كه چشمهاى دراز دارد و يك گوش خود را به زير گسترده و ديگر گوش خود را به روى انداخته است . آنگاه آن شخص همان مملوك را كه پاى بر وى زده بود ، بربود و بميان جزيره رفت . و در آنجا غولان بودند كه آدميان ميخوردند . آن مملوك بانگ بياران خود زد كه : خويشتن را نجات دهيد كه اين جزيرهء غولانست و آدميان همىخورند .\r\nچون ايشان اين سخن بشنيدند ، بسوى زورق بشتافتند و بزورق نشسته ، هميرفتند كه پس از روزى چند ، جزيرهء ديگر پديد شد . چون بدان جزيره رسيدند ، در آنجا كوهى ديدند بلند . بر آن كوه فراز رفته ، درختان بسيار ديدند . از ميوه‌هاى درختان همىخوردند كه ناگاه اشخاصى مهيب كه درازى هريك پنجاه ذراع بود و دندانهاى ايشان مانند دندان پيل از دهان بدرآمده بود ، پديد گشتند .\r\nو در آنجا مردى ديدند كه بر روى سنگى بزرگ بر پارچهء نمدى سياه نشسته و در دور از او زنگيان بسيار ايستاده‌اند . آن زنگيان ، سيف الملوك را با مملوكان او بگرفتند و در برابر ملك خويشتن بداشتند و به او گفتند كه : ما اين پرندگان را در ميان درختان ديديم . دو تن از مملوكان را ذبح كردند و ملك ، ايشان را بخورد .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و ششم برآمد\r\nگفت : اى ملك جوان‌بخت ، سيف الملوك بهراس اندر شد و بگريست و آهى بركشيده ، اين ابيات بخواند :\r\n بر فرق من اى سپهر هر ساعت * چندين چه زنى تو من نميدانم\r\nچون سايه شدم ز ضعف در محنت * وز سايهء خويشتن هراسانم\r\nبيهش نيم و چو بيهشان باشم * صرعى نيم و بصرعيان مانم \r\nملك چون گريستن او بشنيد ، گفت : اين پرندگان ، خوش‌آواز هستند . مرا آواز ايشان پسند افتاد . هر يكى از اينها را در قفسى گذاريد . درحال ، زنگيان ، هر يكى از آنها را در قفسى نهاده ، از بالاى سر ملك بياويختند كه ملك آواز ايشان بشنود . سيف الملوك با مملوكان خود در قفسها بودند و زنگيان ، ايشان را طعام و شربت ميدادند و ايشان ساعتى گريان و ساعتى خندان و گاهى گويان و گاهى خاموش بودند . و ملك زنگيان ، آواز ايشان خوش ميداشت . و ايشان ديرگاهى بدين حالت بودند . و اين ملك ، دخترى داشت كه در جزيرهء ديگر زندگانى ميكرد . روزى از روزها شنيد كه در نزد پدر او مرغان خوش‌آواز هستند . جماعتى بسوى پدر فرستاد و از آن مرغان يكى را بخواست . پدر او سيف الملوك را با سه تن از مملوكان در چهار قفس بسوى دختر فرستاد . چون دختر ، ايشان را بديد ، پسندش افتاد . فرمود كه ايشان را در بالاى سر خود بمكانى بگذاردند . سيف الملوك از اين ماجرى در عجب بود و ايام سلطنت را بخاطر آورده ، ميگريست . و مملوكان نيز هميگريستند . ولى دختر ملك را گمان اين بود كه ايشان تغنى ميكنند . و دختر ملك را عادت اين بود كه اگر كسى از بلاد مصر يا اقليم ديگر بنزد او ميافتاد و او را از وى عجب مىآمد ، آن شخص را در نزد\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nدختر ، منزلتى بزرگ پديد مىگشت . از قضا دختر ملك چون سيف الملوك را بديد ، حسن و جمال او را خوش داشت و به او تلطف و مهربانى ميكرد تا اينكه روزى از روزها با سيف الملوك خلوت كرد و طالب همسرى او شد و عجز و لابه كرد . سيف الملوك دعوت او را اجابت نكرد . دختر ملك بدين سبب در خشم شد و ايشان را بخدمت‌گزارى بفرمود و گفت كه آب و هيمه از براى مطبخ او بياورند . چهار سال نيز بدين منوال بسربردند .\r\nسيف الملوك از اين حالت بجان رسيد و كسى را از بهر شفاعت نزد ملكه فرستاد . ملكه ، سيف الملوك را بخواست و به او گفت : اگر تو سخن من بپذيرى و با من ازدواج كنى ، ترا از اين ورطه آزاد كنم كه ببلاد خويش روى . و پيوسته ملكه تضرع و لابه ميكرد . سيف الملوك دعوت او نميپذيرفت . ملكه خشمناك گشته ، ازو اعراض كرد . و سيف الملوك و مملوكان او در جزيره به همان حالت بودند . دختر ملك از ايشان آسوده‌خاطر بود و يقين ميداشت كه ايشان را از آن جزيره ، خلاصى محالست . و ايشان دو روز و سه روز از ملكه غايب ميگشتند و از بهر جمع آوردن هيزم به اطراف جزيره ميرفتند و از آنجا هيزم بمطبخ ملكه ميآوردند . تا اينكه پنج سال بدين منوال بگذشت .\r\nاتفاقا روزى از روزها سيف الملوك با مملوكان در كنار دريا نشسته ، در سرگذشت خويشتن حديث ميگفتند . آنگاه سيف الملوك را از پدر و مادر و برادر خود ، ساعد ياد آمده ، بگريست . و مملوكان نيز بگريستند . پس از آن مملوكان گفتند : اى ملك زمان ، تا كى گريان شويم ؟ كه گريه ، ما را سودى نخواهد بخشيد و اين كارها بقلم تقدير بر جبين ما نوشته بوده‌اند و ما را جز صبر ، چاره‌اى نيست . سيف الملوك گفت : اى برادران ، در خلاصى خويشتن چه حيلت كنيم ؟ مملوكان گفتند : اى ملك ، ما را بخلاصى راهى نيست . مگر اينكه خداى تعالى از فضل خود ، ما را برهاند . سيف الملوك گفت : مرا بخاطر ميرسد كه بگريزيم . شايد از اين رنج ، راحت يابيم . مملوكان گفتند : اى ملك ، ازين جزيره بكجا توان گريخت ؟ كه همه غولانند و گوشت آدميان خورند و بهر سو كه رويم ،\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nما را دريابند . آنگاه دختر ملك بر ما خشم آورد . سيف الملوك گفت : مرا چيزى بخاطر ميرسد كه شايد خلاص ما در آن باشد . گفتند : اى ملك ، راى صواب ، تراست . سيف الملوك گفت : از درختان ببريد و از پوست آنها رسنها فروتابيد و درختان را به يكديگر ببنديد و او را فلكى ساخته ، بر روى دريا بيندازيد و از اين ميوه‌ها در آنجا جمع آوريد تا به روى او بنشينيم . شايد كه خداى تعالى ما را نجات دهد و از دست اين پليدك برهاند . همگى گفتند : اى ملك ، اين رايى است نيكو . درحال ، برخاسته ، درختان ببريدند و رسنها بتابيدند و تا يك ماه روزها ايشان را كار همين بود . چون هنگام شام ميشد ، پارهء هيزم برداشته ، بمطبخ دختر ملك ميرفتند و همه روزه ايشان را ساختن فلك ، كار بود . تا او را تمام كردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و هفتم برآمد\r\nگفت : اى ملك جوان‌بخت ، سيف الملوك با مملوكان خود چون فلك را تمام كردند ، او را در دريا افكندند و از ميوه‌هاى جزيره در آنجا جمع آوردند و بر فلك نشسته ، روان گشتند . تا چهار ماه برفتند و نميدانستند كه بكدام سوى ميروند . آنگاه توشهء ايشان تمام شد و در گرسنگى و تشنگى به سختى درافتادند .\r\nناگاه روزى دريا كف آورد و موجها برخاست . نهنگى مهيب پديد گشت و دست دراز كرده ، يكى از مملوكان بربود و به دهان گذاشته ، فروبرد . چون سيف الملوك حالت بديد ، سخت بگريست و از مكانى كه نهنگ بود ، دور گشتند . و در نزد او يك مملوك پيش نماند . و پيوسته همىرفتند تا اينكه كوهى بلند پديد شد . از ديدن كوه فرحناك گشتند . پس از آن جزيره‌اى ديدند . در راندن فلك بشتابيدند .\r\nو ايشان درين حالت بودند كه ناگاه موجها برخاسته ، دريا در حالت دگرگون شد .\r\nنهنگى ديگر سر بركرده ، مملوكى را كه از مملوكان سيف الملوك برجاى مانده\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبود ، بگرفت و او را فرو برد . سيف الملوك تنها ماند .\r\nچون بجزيره رسيد ، با مشقتى بسيار بكوه برآمد . در كوه ، بيشه‌اى يافته ، در آن بيشه شد . از ميوه‌هاى درختان بخورد . ناگاه در فراز درختان ، بوزينگان ديد كه هر يكى از اشترى بزرگتر بودند . سيف الملوك از آن بوزينگان سخت بترسيد .\r\nآنگاه بوزينگان از درختان فرود آمده ، او را از هر سوى احاطه كردند و باشارت به او گفتند كه بر اثر ايشان برود . پس بوزينگان برفتند و سيف الملوك بر اثر ايشان همىرفت تا بقلعهء محكم بلند برسيدند . بوزينگان بقلعه شدند و سيف الملوك نيز از پى ايشان بقلعه شد . در آن قلعه ، همه‌گونه تحفه‌ها و گوهرها بود . و در آنجا جوانى ديد بلندبالا كه خط بعارضش نرسته . سيف الملوك از ديدن او خرسند گشت . و در آن قلعه جز آن جوان ، آدميزاد نبود .\r\nو آن جوان چون سيف الملوك را ديد ، در عجب شد و به او گفت : نام تو چيست و از كجائى و بدين مكان چگونه رسيدى ؟ سيف الملوك گفت : به خدا سوگند من بدين مكان بميل خود نيامدم . و اين مكان ، مرا مقصود نبود و من از مكانى بمكانى از بهر مطلوب خود همىگردم . جوان گفت : مطلوب تو چيست ؟\r\nسيف الملوك گفت : اسم من سيف الملوكست و پدرم ملك عاصم نام دارد . پس از آن ماجراى خويش را از آغاز تا انجام به او حكايت كرد . درحال ، آن جوان در خدمت سيف الملوك برپاى ايستاد و گفت : اى ملك زمان ، من در مصر بودم .\r\nشنيدم كه تو ببلاد چين سفر كردى . اين بلاد كجا و بلاد چين كجا ؟ اين كاريست عجيب . سيف الملوك گفت : سخن تو راستست . ولى من از بلاد چين ببلاد هند سفر كردم . بادى بر ما بيامد . كشتيهاى ما را بشكست . پس تمامت ماجرى از بهر او بيان كرد . آن جوان گفت : اى ملكزاده ، ترا آنچه از سختيهاى غربت روى داده ، بس است . منت خداى را كه ترا بدين مكان برسانيد . اكنون در نزد من بنشين . تا من زنده‌ام ، با تو الفت گيرم و پس از من ، پادشاهى اين بلاد از آن تو باشد . كه اين شهر ، حد و پايان ندارد و اين بوزينگان ، خداوندان صنعتند و هر چه بخواهى ، در اين مكان يافت شود . سيف الملوك گفت : اى برادر ، من در\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nمكانى نخواهم نشست تا حاجت من برآيد يا اجل من برسد . پس از آن جوان روى ببوزينه كرده ، اشارتى نمود . بوزينه ساعتى غايب شد . وقتى كه بازآمد ، بوزينهء ديگر با او بود كه فوطهء حرير در ميان داشت . آنگاه سفره بگستردند . در آن سفره ، صد ظرف زرين و سيمين فروچيدند كه همه‌گونه خوردنيها در آن ظرفها بود و بوزينگان مانند خادمان بايستادند و آن جوان ، بعضى از بوزينگان را بنشستن اشارت كرد . ايشان بنشستند و پارهء ديگر ايستاده بودند تا اينكه طعام بخوردند . آنگاه سفره برداشته ، طشتها و ابريقهاى زرين حاضر آورده ، دستها بشستند و چهل ظرف شربت كه در هر ظرف ، نوعى از شربت ، بود بياوردند .\r\nايشان شربت بنوشيدند و بنشاط و طرب اندر شدند و همه بوزينگان ميرقصيدند و بازى ميكردند . چون سيف الملوك اين حالت بديد ، در عجب شد و رنجهاى خود را فراموش كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و هشتم برآمد\r\nگفت : اى ملك جوان‌بخت ، چون شب برآمد ، بوزينگان شمعها روشن كرده ، در لگنهاى زرين و سيمين بگذاشتند و نقل و ميوه حاضر آوردند . چون هنگام خواب شد ، از براى خويشتن خوابگاه گسترده ، بخفتند . چون بامداد شد ، جوان برخاست و سيف الملوك را بيدار كرده ، به او گفت : سر از اين منظره بدر كن و ببين كه چيست در پاى منظره ايستاده ؟ سيف الملوك نظاره كرد . همه بيابان پر از بوزينگان ديد كه شمارهء آنها جز خداى تعالى ، كس نميدانست . سيف الملوك گفت : اينهمه بوزينگان كه بيابان از ايشان پر گشته ، از بهر چيستند ؟ جوان گفت :\r\nايشان را با هرچه بوزينه در جزيره است ، عادت همين است كه در هرروز شنبه بيايند و درين مكان بايستند تا من از خواب بيدار شوم و سر ازين منظره بيرون كنم . چون ايشان مرا ببينند ، زمين بوسيده ، بازگردند .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nالقصه ، سيف الملوك در نزد جوان ، ماهى بنشست . پس از آن جوان را وداع كرده ، سفر كرد . جوان ، صد تن از بوزينگان را فرمود كه با او سفر كنند .\r\nبوزينگان تا هفت روز با او سفر كردند و او را بپايان جزيره رسانيده ، وداعش كردند و بازگشتند . سيف الملوك تنها در كوه و هامون مدت چهار ماه برفت .\r\nروزى گرسنه و روزى سير بود . روزى گياهان مىخورد و روزى ميوهء درختان . و از كردار خويش و از بيرون آمدن از نزد آن جوان پشيمان بود .\r\nروزى خواست كه بسوى آن جوان بازگردد . از دور يكى سياهى نمايان شد . با خود گفت : نخست به سوى اين سياهى روم كه او را بدانم چيست . پس از آن بسوى آن جوان بازگردم . آنگاه بسوى سياهى برفت . چون بر آن سياهى نزديك شد ، قصرى ديد استوار كه از بناهاى يافث بن نوح عليه السلام بود . و او همان قصر است كه خداى تعالى او را در كتاب عزيز خود ياد كرده ، فرموده است :  وَ بِئْرٍ مُعَطَّلَةٍ وَ قَصْرٍ مَشِيدٍ .  47 پس از آن سيف الملوك بر در قصر بنشست و بفكرت اندر بود كه : آيا اين قصر چيست و پادشاه اين مكان كيست ؟ ساعتى بگذشت . كسى نيافت كه بدان قصر روان شود يا از قصر بيرون آيد . توكل بخداى تعالى كرده ، برخاست و بقصر اندر شد . از هفت دهليز بگذشت و هيچكس نيافت . در دست راست ، درى ديد كه پرده‌اى بر آن آويخته‌اند . پيش رفته ، پرده برداشت و از در بدرون شد . ديد كه ايوانى است بزرگ كه فرشهاى حرير در آنجا گسترده و در صدر ايوان ، تختيست زرين . و بر آن تخت ، دختريست چون قمر كه جامه‌هاى ملوكانه دربر دارد . سيف الملوك ، او را سلام داده ، دخترك رد سلام كرده ، گفت : تو از انسيانى يا از جنيان ؟ گفت : من از بهترين انسيانم و پادشاه‌زاده هستم . دختر گفت : تو نخست از اين طعامها كه در زير تخت است ، بخور . پس از آن حديث خود با من بازگو كه چگونه به اين مكان رسيدى ؟\r\nسيف الملوك به زير تخت نظاره كرد . چهل خوان در آنجا بديد كه در هر خوان ، ظرفهاى زرين و سيمين پر از طعامهاى لذيذ بود . سيف الملوك بر آن خوانها نشسته ، به قدر كفايت خورد و دست شسته ، بفراز تخت برشد و در نزد دخترك\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبنشست . دختر ماهروى با او گفت : تو كيستى و نام تو چيست و از كجائى و بدين مكان ، ترا كه رسانيد ؟ سيف الملوك گفت : مرا حديث دراز است . نخست تو از خود با من بازگوى كه : ترا نام چيست و از بهر چه تنها در اين مكان نشسته‌اى ؟\r\nدخترك گفت : مرا نام ، دولت خاتونست . دختر ملك هندم . پدرم در شهر سرانديب 48 جاى دارد و پدر مرا باغيست بزرگ و خرم كه در بلاد هند ، بهتر از آن باغى نيست . و در آن باغ ، حوضى است بزرگ . من روزى از روزها با كنيزكان به آن باغ رفتم و در آن حوض به آب اندر شديم و به لهو و لعب مشغول بوديم كه ناگاه چيزى مانند ابر بر من فرود آمد و مرا از ميان كنيزكان بربود و به هوا بپريد و با من همىگفت : اى دولت خاتون ، هراس مكن و خاطر آسوده دار . پس از اندك زمانى مرا درين قصر فرود آورد و از صورتى كه داشت ، بازگشته ، عفريتى شد و با من گفت : مرا ميشناسى يا نه ؟ گفتم : اى خواجه ، نمىشناسمت .\r\nگفت : من پسر ملك ازرق ، ملك جنيانم و پدرم در قلعهء قلزم ساكن است و ششصد هزار از جنيان در زير فرمان اوست . اتفاقا من از راهى ميگذشتم . چون ترا ديدم ، عاشق تو گشتم و بر تو فرود آمده ، از ميان كنيزكانت بربودم و تو را بدين قصر استوار بياوردم كه كسى از جنيان و انسيان بدين مكان نتواند رسيد . و از هند تا بدين مكان ، يكصد و بيست ساله راهست . و تو ديگر گمان مكن كه شهر پدر خواهى ديد . در نزد من بخاطر آسوده بنشين و تو هرچه آرزو كنى ، من پيش تو حاضر آورم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و شصت و نهم برآمد\r\nگفت : اى ملك جوان‌بخت ، دختر با سيف الملوك گفت كه : ملك جنيان با من گفت : در اين مكان بنشين و از هيچ‌چيز هراس مكن . پس مرا در اينجا\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nگذاشته ، از من غايب شد . پس از ساعتى بازآمد و اين فرشها و اين سفره بياورد .\r\nدر هرروز سه‌شنبه بنزد من آيد و با من بخورد و بنوشد . و پدر من ، تاج الملوك نام دارد و از خبر من آگاهى نيست . مرا حديث اينست . تو خبر خود بازگو .\r\nسيف الملوك گفت : مرا حديث دراز است و ميترسم كه اگر حديث بگويم ، دير كشد و عفريت بازآيد . دختر گفت : او يك ساعت پيش از آمدن تو از نزد من بدر رفته و نخواهد آمد ، مگر روز سه‌شنبه ديگر . تو بخاطر آسوده بنشين و حديث خود از آغاز تا انجام با من بازگو . سيف الملوك بحديث گفتن بنشست .\r\nچون سخن ببديع الجمال ، رسيد ، دخترك ديدگان پر از سرشك كرده ، گفت : اى بديع الجمال ، آيا هيچ از من ياد ميكنى يا نه ؟ پس از آن بگريست . سيف الملوك به او گفت : اى دولت خاتون ، تو از انسيانى و بديع الجمال از جنيان است . چگونه او خواهر تو تواند بود ؟ دولت خاتون گفت : او مرا خواهر رضاعى است . و سبب اينست كه مادر من از بهر تفرج بباغ شد و هنگام زائيدنش برسيد و مرا در باغ بزائيد و مادر بديع الجمال با خادمان خود در باغ بود . او را نيز هنگام زائيدن برسيد . در يك سوى باغ ، بديع الجمال را بزائيد . پاره‌اى از كنيزكان نزد مادر من فرستاد و از او طعام و حوائج ولادت بخواست . مادرم آنچه او خواسته بود ، فرستاد ، او برخاسته ، بديع الجمال را برداشت و بنزد مادر من آمد . مادر من بديع الجمال را شير داد . پس از آن مادر بديع الجمال دو ماه در باغ با مادر من بسر برد و پس از دو ماه بسوى بلاد خود سفر كرد و چيزى بمادر من داده ، به او گفت : هروقت بديدن من محتاج شوى ، مرا ياد كن . كه من در ميان همين باغ بسوى تو آيم . بديع الجمال با مادر خود ميامدند ، ديرگاهى در نزد ما بسرميبردند .\r\nپس از آن ببلاد خويشتن بازميگشتند . اى سيف الملوك ، من اگر در نزد مادر ميبودم و ترا در آنجا ميديدم ، در كار تو حيلتى ميكردم و ترا به مقصود مىرسانيدم . و لكن من اكنون درين مكانم . پدرم بر من آگاهى ندارد . اگر خبر من ميدانست ، مىتوانست مرا خلاص كرد .\r\nسيف الملوك گفت : برخيز تا از اين مكان بگريزيم و بهرجا كه خداى\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nتعالى خواسته است ، برويم . دولت‌خاتون گفت : نتوانيم گريخت . زيرا كه اگر يك ساله راه بگريزيم ، اين پليدك در يك ساعت بسوى ما بيايد و درحال ما را هلاك كند . سيف الملوك گفت : من در جائى پنهان شوم . چون او بر من بگذرد ، با شمشير او را بزنم و بكشم . دولت‌خاتون گفت : تو او را نتوانى كشت . مگر آن كه روح او را بكشى . سيف الملوك گفت : روح او در كجاست ؟ دخترك گفت :\r\nمن ازو بارها مكان روح بپرسيدم . او با من بازنگفت . روزى از روزها در پرسش اصرار كردم . در خشم شد و گفت : سبب سؤال تو از روح من چيست ؟ گفتم : مرا جز تو كسى نمانده . اگر من مكان روح ترا بدانم ، او را چون چشم خويشتن نگاهدارم . آنگاه گفت : وقتى كه من از مادرم بزادم ، ستاره‌شناسان گفتند كه هلاك من در دست يكى از ملكزادگان انسيان خواهد بود . بدان سبب من روح خود را گرفته و در چينه‌دان گنجشكى بنهادم و آن گنجشك را در حقه‌اى بنهادم و آن حقه در ميان هفت صندوق گذاشته ، صندوقها را در كنار اين بحر محيط به زير رخامى بنهادم كه اين سوى بحر از انسيان دور است و كسى از انسيان بدين مكان نتواند رسيد . و اينكه من با تو گفتم ، تو با كسى بازمگو كه اين در ميان من و تو رازيست پنهان .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتادم برآمد\r\nگفت : اى ملك جوان‌بخت ، دولت‌خاتون چون مكان روح عفريت با سيف الملوك بيان كرد ، پس از آن گفت : من با عفريت گفتم من كسى را نخواهم ديد كه اين راز به او بگويم . و لكن به خدا سوگند تو روح خود را در جائى استوار گذاشته‌اى . كسى به او نتواند رسيد . و اگر بر فرض محال چنانچه ستاره‌شناسان گفته‌اند ، كسى از انسيان بدين مكان بيايد و انگشترى سليمان در دست داشته باشد ، آنگاه دست خود را با آن انگشترى بر روى آب بگذارد و بگويد كه به حق\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاين نامها روح فلان بدرآيد ، درحال ، صندوق از بركت آن نامها بدرآيد و او صندوق بشكند و گنجشك را از حقه بدرآورد و روح مرا بكشد . سيف الملوك گفت : اى دولت‌خاتون آن ملكزاده منم و اينك انگشترى سليمانست كه در انگشت منست . برخيز تا بكنار دريا شويم و ببينيم كه سخن او راستست يا دروغ .\r\nدر آن هنگام هردو برخاسته ، همىرفتند تا بكنار دريا برسيدند .\r\nدولت‌خاتون در كنار دريا بايستاد و سيف الملوك تا نيمهء بدن در آب رفت و گفت : به حق آن نامها كه درين انگشترى است و به حق سليمان عليه السلام كه روح پسر ملك ازرق بيرون آيد . پس دريا بموج درآمد و صندوق بدر شد .\r\nسيف الملوك صندوق گرفته ، او را بشكست و صندوقهاى ديگر را نيز يك‌يك بشكست و گنجشگ از حقه بدرآورد و با دولت‌خاتون بسوى قصر بازگشتند و بفراز تخت برسيدند . درحال ، پرنده‌اى بزرگ پديد شد و او ميگفت : اى ملكزاده ، مرا مكش تا من ترا به مقصود برسانم . دولت‌خاتون گفت : اى سيف الملوك ، عفريت درآمد . گنجشگ را بكش تا اين پليدك بقصر اندر نشود .\r\nكه اگر بقصر درآيد ، گنجشگ از تو بگيرد و من و ترا بكشد . در آن هنگام ، سيف الملوك ، گنجشگ را بكشت و عفريت در حال به زمين افتاده ، مشتى خاكستر گشت . دولت‌خاتون گفت : خداى تعالى ما را از دست اين پليدك نجات داد . و لكن چكار كنيم ؟ سيف الملوك گفت : تدبير خلاصى ما با پروردگار است .\r\nپس از آن سيف الملوك برخاسته ، درهاى قصر بركند و آن درها از صندل و عود بودند . و با رسنهاى حرير و ابريشم كه در آنجا بود ، درها به يكديگر فروبست و آنها را به يارى دولت‌خاتون به دريا برسانيد و او را به روى دريا بينداخت و طناب او را در كنار دريا ببستند . پس از آن بقصر بازگشته ، از ظرفهاى زرين و سيمين كه در خوان بود ، برداشتند و گوهرها و ياقوتهاى گران‌بها و چيزهائى كه سبك‌وزن و گران‌قيمت بود ، برداشته ، بر آن فلك بياوردند . و توكل بپروردگار كرده ، بر آن فلك بنشستند و طناب بگشودند . و فلك ، ايشان را در دريا هميبرد .\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nتا اينكه پس از چهار ماه توشهء ايشان تمام شد و محنت ايشان سخت گرديد و از خداى تعالى ، طلب نجات كردند . و سيف الملوك در آن مدت هروقت كه ميخفت ، پشت بدولت‌خاتون ميكرد .\r\nشبى از شبها سيف الملوك خفته و دولت‌خاتون بيدار بود كه ناگاه فلك بسوى خشكى ميل كرد و نزديك بساحل درآمد كه در آنجا كشتيها بود و مردى با ناخدا حديث هميكرد . چون دولت‌خاتون آواز ايشان بشنيد ، دانست كه آنجا بندر شهريست از شهرها و ايشان بآبادى رسيده‌اند . فرحى سخت او را روى داده ، سيف الملوك را از خواب بيدار كرد و به او گفت : برخيز و از ناخدا نام اين شهر و نام اين بندر بازپرس . سيف الملوك فرحناك برخاسته ، با ناخدا گفت : اى برادر ، نام اين شهر چيست و اين بندر را چه گويند و نام پادشاه اين شهر چيست ؟ ناخدا گفت : اى كم‌خرد ، اگر تو اين شهر را نميشناسى ، چگونه بدينجا درآمده‌اى ؟\r\nسيف الملوك گفت : من غريبم و در كشتى بازرگانان بوده ، كشتى بشكست . هر چه در كشتى بود ، غرق شد . من به روى تخته‌اى بدين مكان برسيدم . و بدين سبب از تو سؤال كردم ، و غريبم . ترا سؤال من عجيب نباشد . ناخدا گفت : اين شهر عماريه است و اين بندر را بندر بين البحرين گويند . چون دولت‌خاتون اين سخن بشنيد ، فرحى سخت او را روى داد و حمد خداى تعالى بجاآورد . سيف الملوك گفت : فرحناكى تو از بهر چيست ؟ دولت‌خاتون گفت : اى سيف الملوك ، بشارت باد ترا كه پادشاه اين شهر ، عم منست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتاد و يكم برآمد\r\nگفت : اى ملك جوان‌بخت ، دولت‌خاتون گفت : پادشاه اين شهر ، عم منست و او را نام عالى الملوكست . پس از آن بسيف الملوك گفت : ازين رئيس سؤال كن كه سلطان اين شهر ، عالى الملوك ، خوشوقت و سالم است ؟ سيف الملوك ازو سؤال\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nكرد . ناخدا خشمگين گشته ، گفت : ميگفتى كه در تمامت عمر بدين شهر نيامده‌ام و مردى هستم غريب . نام پادشاه شهر چگونه دانستى ؟ دولت‌خاتون از سخن او فرحناك شد و او را نيز بشناخت . كه نام او معين الدين و از ناخدايان كشتيهاى پدر دولت‌خاتون بود كه بجستجوى دولت‌خاتون بيرون آمده و او را نيافته بود و هميگشت تا به شهر عم دولت‌خاتون برسيد . پس از آن بسيف الملوك گفت : به اين مرد بگو : اى معين الدين ، بيا كه خاتون ، ترا ميخواهد . سيف الملوك آنچه دولت‌خاتون گفته بود ، با ناخدا بازگفت . ناخدا از سخن او سخت خشمگين گشت و گفت : اى پليدك ، تو نام من چگونه دانستى و تو كيستى ؟ پس از آن بپاره‌اى از تابعان خود گفت : عصائى به من بدهيد تا من سر اين پليدك بشكنم .\r\nآنگاه عصا گرفته ، روى بسوى سيف الملوك كرد و بفلك نزديك شد و در فلك ، صورتى ديد چون آفتاب . در آن صورت نيك تأمل كرده ، ديد كه دولت خاتونست . بسيف الملوك گفت : در نزد تو كيست ؟ سيف الملوك گفت : در نزد من دختريست دولت‌خاتون نام . چون ناخدا اين سخن بشنيد ، بى خود بيفتاد .\r\nزيرا كه دانست كه او خاتون خود و دختر ملك است . چون به خود آمد ، روى به شهر كرد و بقصر ملك درآمد و اجازت دخول خواست . حاجب نزد ملك شد و گفت : معين الدين ناخدا بسوى تو آمده كه ترا بشارت دهد . ملك ، او را جواز\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nداد . ناخدا نزد ملك درآمد و زمين ببوسيد و به او گفت : اى ملك ، بشارت باد ترا كه دختر برادرت ، دولت‌خاتون بسلامت بدين شهر رسيده و جوانى چون قمر با اوست .\r\nچون ملك ، خبر دختر برادر را بشنيد ، فرحناك گشت و خلعت گران‌قيمت بناخدا بداد و بآراستن شهر بفرمود . آنگاه او را با سيف الملوك حاضر آورد و سلامت ايشان را تهنيت گفت . پس از آن رسولى بسوى برادر فرستاد تا او را از آمدن دختر آگاه كند . چون رسول نزد پدر دولت‌خاتون برسيد ، ساز برگ سفر ديده ، لشگريان جمع آورد و بملاقات دولت‌خاتون از شهر بدرآمد و همىرفت تا به شهر برادر برسيد . و از ديدار دختر خود ، دولت‌خاتون فرحناك شد و هفته‌اى در شهر برادر بسر برد . پس از آن دختر خود را با سيف الملوك برداشته ، بازگشت و به شهر سرانديب برسيد و دختر با مادر خود يك جا جمع آمد . بسلامت يكديگر فرحناك شدند و شاديها كردند .\r\nو اما تاج الملوك ، پدر دولت‌خاتون ، سيف الملوك را گرامى داشت و به او گفت : تو با من و با دختر من نيكوئيهاى بسيار كرده‌اى و من نميتوانم كه نيكوئيهاى ترا پاداش دهم . و لكن از تو ميخواهم كه در جاى من بر تخت بنشينى و در مملكت هند حكمرانى كنى . كه من تخت و مملكت به تو بخشيدم و خزانه و خدم به تو دادم . سيف الملوك ، پيشگاه ملك بوسه داده و به او گفت : اى ملك زمان ، آنچه به من هديت كردى ، من او را قبول كردم و باز بر تو هديت نمودم . و اى ملك ، من سلطنت نميخواهم و آرزوى من اينست كه خداى تعالى مرا به مقصود برساند . ملك گفت : اى سيف الملوك ، اين خزانهء منست و در دست تو .\r\nهرچه بخواهى ازو بگير و با من مشورت مكن . سيف الملوك گفت :\r\nاعز اللّه الملك ، مرا از ملك و مال ، حظى نيست تا بمراد خويش برسم . و لكن اكنون غرض من اينست كه درين شهر تفرج كنم و كوچه و بازار او ببينم .\r\nتاج الملوك فرمود كه از بهر او اسبى از بهترين خيل حاضر آورند . درحال ، اسبى از بهترين خيل با زين و لگام حاضر آوردند .\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nسيف الملوك بر آن اسب سوار شد و در كوچه و بازار شهر تفرج ميكرد و به چپ و راست نظر ميانداخت كه ناگاه جوانى را ديد كه قبائى دارد و آن قبا را بپانزده و دينار ندا ميدهد . چون در آن جوان ، نيك نظر كرد ، او را شبيه برادر خود ، ساعد يافت . مگر اينكه گونهء او متغير شده و از طول غربت ، حالتش دگرگون گشته بود . سيف الملوك بخادمانى كه با او بودند ، گفت كه : اين جوان نزد من آوريد تا ازو خبر بازپرسم . چون جوان را نزد او آوردند ، او را بشناخت و گفت اين را گرفته ، بقصرى كه من در آن جاى دارم ، برسانيد تا من از تفرج بازگردم . ايشان چنان گمان كردند كه ملك بايشان گفت كه او را گرفته ، بزندان بريد و گفتند كه شايد اين مملوكى از مماليك او بوده و گريخته است . پس او را گرفته ، بزندان بردند و قيد در پاى او نهادند .\r\nچون سيف الملوك از تفرج بازگشت و بقصر خود درآمد ، برادر خود ، ساعد را فراموش كرد و كسى نيز او را بخاطر ملك نياورد . ساعد در زندان بماند .\r\nچون اسيران را از بهر كار عمارت بيرون آوردند ، ساعد را نيز با ايشان بياوردند و به كار عمارتش بداشتند و پيوسته با اسيران به كار مشغول بود تا تن او را وسخ بگرفت و يك ماه بدين حالت بسر مىبرد . او را از حالت خويش عجب آمد و با خود مىگفت : سبب محبوس گشتن من چيست ؟\r\nالقصه ، سيف الملوك بعيش و نوش همىگذاشت تا اينكه روزى از روزها نشسته بود كه برادر خود ، ساعد بيادش آمد . با مملوكان گفت : آن پسرى كه بشما سپردم ، كجاست ؟ او را نزد من آوريد . ايشان گفتند : آيا تو بما نگفتى كه او را در زندان كنيم ؟ سيف الملوك گفت : با شما گفتم كه او را بقصرى كه من در آنجا هستم ، برسانيد . درحال ، حاجبان را فرستاد ساعد را بسوى او بياورند . و قيد ازو برداشتند . سيف الملوك گفت : اى جوان ، از كدام شهرى ؟ ساعد گفت : از شهر مصرم و نام من ساعد است . پسر وزير فارس هستم . چون سيف الملوك سخن او بشنيد ، از روى تخت برپاى خاست و او را در آغوش گرفت و از غايت فرح بگريست و گفت : اى برادر ، اى ساعد ، منت خداى را كه زنده ماندم و تو را\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nدگرباره بديدم . بدان كه من برادر تو ، سيف الملوك بن ملك عاصمم . چون ساعد سخن برادر شنيد ، او را بشناخت و يكديگر را در آغوش گرفته ، بگريستند . حاضران از كار ايشان شگفت ماندند . پس از آن ، سيف الملوك فرمود كه ساعد را بگرمابه برند . خادمان چنان كردند . چون از گرمابه بيرون آمد ، جامه‌هاى ديبا بر وى بپوشانيدند . و او را بمجلس سيف الملوك بازآوردند .\r\nسيف الملوك او را با خود بر تخت بنشانيد . تاج الملوك چون واقعه بدانست ، از جمع سيف الملوك و برادر او ساعد فرحناك شد و در نزد ايشان حاضر گشته ، هر سه تن بحديث بنشستند .\r\nپس از آن ساعد گفت : اى برادر ، چون كشتى من غرق شد ، مملوكان همگى هلاك گشتند و من با چند تن از مملوكان بر روى تخته آمديم و مدت يك ماه موجها ما را با آن تخته همىبرد تا اين‌كه باد ، ما را بجزيره‌اى انداخت و بر آن جزيره شديم و از ميوه‌هاى آن جزيره همىخورديم كه ناگاه قومى مانند عفريتان بر ما جمع آمدند و بدوش‌هاى ما سوار شدند و با ما گفتند : شما خران ما هستيد . ما را به اين سوى و آن سوى بريد . من با آن‌كه بدوش من سوار بود ، گفتم :\r\nتو كيستى و از بهرچه سوار من شدى ؟ او چون اين سخن از من بشنيد ، پاى بر حلقوم من سخت فروپيچيد ، چنانچه از هلاكم چيزى نماند و پاى ديگر مانند تازيانه بر پشت من زد . مرا گمان اين شد كه شمشير بر پشت من زدند . درحال ، من بر رو افتادم و از بسيارى گرسنگى و تشنگى ، مرا قوتى نمانده بود . چون بيفتادم ، دانست كه من گرسنه‌ام . درحال ، دست مرا بگرفت و بسوى درختى پربار بياورد و به من گفت : از ميوهء اين درخت بخور و سير شو . من از آن درخت ، به قدر كفايت بخوردم و برخاسته ، بىاختيار برفتم . اندكى نرفته بودم كه آن شخص بازآمد و بدوش من سوار شد . ساعتى ميرفتم و ساعتى ميدويدم . و او مىخنديد و مىگفت : در تمامت عمر ، چون تو خرى نديدم . اتفاقا روزى از روزها پاره‌اى بنگ كه به همراه داشتيم ، در خوراك ايشان كرديم . چون سستى بر ايشان چيره شد ، دست ايشان گرفته ، بكشيديم و در يك جا جمع آورديم و از درختان انگور ،\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nهيزم بسيار جمع آورده ، بر ايشان بريختيم و آتش بر آن هيزم زديم و از دور ايستاده ، نظاره ميكرديم تا ببينيم كه ايشان را كار بكجا خواهد رسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتاد و دوم برآمد\r\nگفت : اى ملك جوان‌بخت ، ساعد گفت : من با ياران خود ، آتش بر هيزم برزديم . خويشتن دور ايستاديم . پس از آن پيش آمده ، ديديم كه ايشان خاكستر شده‌اند . از خلاصى خويشتن فرحناك شديم و شكر خداى تعالى بجاآورديم و از آن جزيره بيرون آمده ، بكنار دريا روان شديم . و از يكديگر جدا گشتيم . من با دو تن از مملوكان هميرفتيم تا به بيشه‌اى رسيديم كه درختان بسيار داشت .\r\nبميوه خوردن مشغول بوديم كه ناگاه شخصى پديد شد كه گوش‌هاى پهن و دراز و چشمان درخشنده‌تر از مشعل فروزان داشت و گوسفندى بسيار مىچرانيد .\r\nچون ما را ديد ، شادى نمود و گفت : نزد من آئيد تا گوسفندى از براى شما ذبح كنم و شما را مهمان نمايم . ما نزد او شديم . غارى را بما نموده ، گفت : درين غار شويد كه در آنجا جز شما نيز مهمانان بسيار هستند . ما سخن او راست پنداشتيم و بغار اندر شديم و مهمانانى كه آنجا بودند ، همه را نابينا يافتيم . چون ايشان ما را احساس كردند ، گفتند : شما كيستيد ؟ گفتيم : ميهمانان هستيم . گفتند : چگونه در دست اين پليد گرفتار شديد ؟ كه اين غولست و آدميان همىخورد . ما را نابينا كرده ، همىخواهد كه ما را بخورد . ما بايشان گفتيم : اين پليدك شما را چگونه نابينا كرد ؟ گفتند : الحال شما را نيز نابينا كند . گفتيم : بچسان نابينا خواهد كرد ؟\r\nگفتند : او از بهر شما قدحى چند شير بياورد و بشما گويد كه شما از سفر آزرده‌ايد . اين شير بنوشيد تا راحت بياييد . چون شما از آن شير بنوشيد ، درحال ، نابينا شويد . من چون اين سخن بشنيدم ، با خود گفتم : ديگر ما را حالت خلاصى نماند . پس گودالى در زمين كنده ، در آن گودال بنشستيم . چون ساعتى برفت ، آن\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nپليدك بازآمد و قدح‌هاى شير بياورد . قدحى به من داده ، ياران مرا نيز بهريك قدحى داد و با ما گفت : شما در اين بيابان ، تشنه آمده‌ايد . از اين شير بنوشيد تا از بهر شما گوسپند بريان كنم . من قدح گرفته ، بنزديك دهان بردم و او را در آن گودال فروريخته ، فرياد برآوردم كه ، آه‌آه ، چشم من نابينا شد . و چشم خود را\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبا دو دست گرفته ، بگريستم و فرياد زدم . آن پليدك بر من مىخنديد و ميگفت :\r\nهراس مكن . و اما دو تن رفيقان من شير خورده ، درحال ، نابينا شدند .\r\nو آن پليدك برخاسته ، در غار فروبست و به من نزديك آمد . مرا تجربت كرد . ديد كه نزار هستم و گوشت ندارم . جز من ديگرى را تجربت كرد و او را فربه يافته ، فرحناك شد . پس از آن سه گوسپند بر آن سيخها كرده ، بر آتش نهاد و او را بريان كرد و بسوى رفيقان من آورد . ايشان بخوردند . غول نيز با ايشان بخورد و بخفت . من با خود گفتم : تا او در خواب است ، بايدش كشت . ولى چگونه‌اش بكشم ؟ آنگاه از سيخهاى آهنينم بخاطر آمد . درحال ، برخاسته ، دو سيخ در آتش نهادم و ساعتى صبر كردم كه مانند اخگر سرخ گشتند . پس از آن سيخها بدست گرفته ، بر آن پليدك نزديك شدم و سيخها بر دو چشمان او نهاده ، به قوت تمام فروبردم . درحال ، آن پليد برپاى خاست و به آن كورى ، همىخواست مرا بگيرد . من بيك سوى غار بگريختم و او درپى من بدويد . من با آن نابينايان كه در نزد او بودند ، گفتم : با اين پليدك چه بايد كرد ؟ يكى از ايشان گفت : برخيز و به اين طاق فراز شو . در آنجا شمشيرى هست . آن را برداشته ، اين پليدك را بكش . من برخاسته ، بسوى طاق بالا رفتم و شمشير گرفته ، بسوى او روان شدم و با شمشير ، دو نيمه‌اش كردم . بانگ بر من زد و گفت : اكنون كه مرا كشتى ، ضربت ديگر بزن . من خواستم كه شمشيرى ديگر زنم . مردى كه مرا بشمشير دلالت كرده بود ، گفت : مزن كه از ضربت ديگر زنده مىشود و ما را هلاك كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتاد و سيم برآمد\r\nگفت : اى ملك جوان‌بخت ، ساعد گفت : آن مرد از ضربت دوم ، مرا منع كرد . من سخن او بپذيرفتم . درحال ، پليدك بمرد . آن مرد با من گفت : برخيز در\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nغار بگشاى تا از اين جاى بيرون شويم . شايد كه خداى تعالى ما را يارى كند . من گفتم : ديگر ما را بيمى نماند . پس از اين گوسفندان ذبح كنيم . پس مدت دو ماه در آن مكان اقامت كرديم و از آن گوسپندان و ميوه‌ها همىخورديم . تا اين‌كه روزى از روزها در كنار دريا نشسته بوديم كه كشتى بزرگ از دور نمايان شد . ما بساكنان كشتى اشارت كرده و بانگ برزديم . ايشان از آن غول هراس كردند و ميدانستند كه در آن جزيره ، غولى آدم‌خوار است . خواستند كه از ما بگريزند . ما با دستارهاى خود بسوى ايشان اشارت كرديم و بانگ بر ايشان زديم . يكى از ساكنان كشتى با ياران خود گفت كه : اين جماعت آدميانند و بغول نمىمانند .\r\nايشان اندك‌اندك بسوى ما آمدند تا بما نزديك شدند . چون دانستند كه ما آدميانيم ، ما را سلام دادند و ما رد سلام كرديم و از كشتن غول ، ايشان را بشارت داديم . پس از آن ما از جزيره ، توشه برداشته ، بكشتى بنشستيم .\r\nتا سه روز ، باد خوش بما ميوزيد . پس از آن بادها تند شد و تاريكى ، هوا را بگرفت و ساعتى نرفت مگر اينكه باد ، كشتى را بسوى كوهى بكشيد و كشتى بشكست و تخته‌هاى او از هم بپاشيد . به حكم تقدير ، من بيكى از تخته‌ها برآويختم و بر او بنشستم و دو روز آن تخته ، مرا در روى آب همىبرد تا اينكه مرا بساحل سلامت رسانيد و به اين شهر درآمدم . و در اينجا غريب و تنها بودم و نمىدانستم كه چكار كنم . از گرسنگى رنجور گشته ، ببازار آمدم و قبا بركنده ، مىخواستم كه او را فروخته ، قيمت صرف كنم . مردمان بر من گرد آمده ، بقبا نظاره ميكردند كه تو برسيدى و مرا بسوى قصر فرمودى . غلامان ، مرا در زندان كردند و از خاطر تو برفتم . اكنون كه تو را از آن ياد آمد ، مرا در نزد خود حاضر آورده‌اى . مرا ماجرى همين بود . و السلم .\r\nچون سيف الملوك و تاج الملوك ، پدر دولت خاتون ، حديث وزير ساعد بشنيدند ، تعجب كردند . و تاج الملوك مكانى نيكو از بهر سيف الملوك و برادر او ساعد مهيا كرده بود . دولت خاتون پيوسته نزد سيف الملوك ميامد و شكر نيكوئيهاى او را بجا ميآورد . روزى وزير ساعد با دولت خاتون گفت : اى ملكه ،\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nمقصود ما از تو اينست كه سيف الملوك را در رسيدن بمحبوبه يارى كنى .\r\nدولت خاتون گفت : آرى . در پديد آوردن مقصود او بكوشم تا او را به مقصود برسانم . آنگاه روى بسيف الملوك كرده ، به او گفت : خاطر آسوده دار كه ترا بمحبوبهء خود برسانم . سيف الملوك و ساعد را كار بدينجا\r\nرسيد . و اما ملكه بديع الجمال چون خبر بازگشتن خواهر خود ، دولت خاتون را بسوى مملكت پدر بشنيد ، به قصد زيارت بسوى او روان شد .\r\nچون به مكان او نزديك گشت ، ملكه دولت خاتون باستقبال او بشتافت . او را سلام داده ، يكديگر را در آغوش كشيدند و پس از آن بحديث گفتن بنشستند . آنگاه بديع الجمال از دولت خاتون ، ماجراى ايام غربت بازپرسيد . دولت خاتون گفت :\r\nاى خواهر ، من در قصرى استوار بودم . پس از آن تمامت حديث را از آغاز تا انجام و حديث سيف الملوك را و آنچه بر وى گذشته بود و پسر ملك ازرق را چگونه كشت و فلك چگونه ساخت ، همه را بيان كرد . بديع الجمال شگفت ماند .\r\nدولت خاتون گفت : اى خواهر ، همىخواهم كه اصل حكايت او با تو بازگويم . ولى شرم همىدارم . بديع الجمال گفت : سبب شرم تو چيست ؟ كه تو خواهر منى و ميانهء من و تو چيزهاى بسيار هست و من ميدانم كه تو از براى من جز خوبى چيزى نميخواهى . از بهر چيست كه از من شرم همىدارى ؟ آنچه در نزد توست ، با من بگو و از من شرم مدار . دولت خاتون گفت : اى خواهر ، گويا قبائى پدر تو بسليمان عليه السلم فرستاده و سليمان عليه السلم آن قبا را با جملهء از هدايا بملك عاصم بن صفوان ، پادشاه مصر هديت كرده و ملك عاصم نيز او را بپسر خود ، سيف الملوك داده . سيف الملوك وقتى كه خواسته آن را بپوشد ، صورت ترا در آن قبا ديده ، بدان صورت عاشق گشته و در طلب تو بيرون آمده و همهء اين رنجها از بهر تو برده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n\r\nچون شب هفتصد و هفتاد و چهارم برآمد\r\nگفت : اى ملك جوان‌بخت ، چون دولت خاتون ، بديع الزمان را از عشق سيف الملوك آگاه كرد ، بديع الجمال را گونه از خجالت سرخ گشت و گفت كه :\r\nاين كار هرگز نخواهد شد كه انسيان با جنيان متفق نتوانند شد . دولت خاتون ، زبان به وصف سيف الملوك و خوبروئى و دليرى و حسن اخلاق او بگشود و پيوسته خوبيهاى او بر ميشمرد تا اينكه گفت : اى خواهر ، نخست بخاطر خداى تعالى ، پس از آن بخاطر من ، تو با او سخن بگو . اگرچه يك كلمه باشد . بديع الجمال گفت : اى خواهر ، اين سخن كه تو ميگوئى ، ننيوشم و درين كار ، فرمان ترا نبرم .\r\nدولت خاتون ، لابه آغاز كرد و پاهاى او را ببوسيد و گفت : اى بديع الجمال ، به حق شيرى كه من و تو آن را خورده‌ايم و به حق نقشهاى خاتم سليمان عليه السلم كه تو سخن من بپذير كه من در آن قصر استوار او را ضامن گشته‌ام كه روى تو بر وى بنمايم . ترا به خدا سوگند مىدهم كه يك بار تو صورت خويشتن بر وى بنماى و تو نيز او را ببين . القصه ، دولت خاتون لابه ميكرد و ميگريست و دست و پاى او همىبوسيد تا اينكه بديع الجمال راضى شد و گفت : بخاطر تو يك بار روى خود به دو بنمايم .\r\nآن هنگام ، دولت خاتون خوشدل گشته ، دست و پاى او را ببوسيد و بيرون آمده ، بقصرى بزرگ كه در ميان باغ بود ، درآمد . و كنيزكان را فرمود كه فرش در آن مكان بگستردند و تختى زرين بنهند و ظرفهاى زرين فروچينند . كنيزكان چنان كردند كه ملكه فرمود . پس از آن دولت خاتون نزد سيف الملوك و ساعد رفت و سيف الملوك را به رسيدن مقصود بشارت داد و به او گفت : تو با برادر خود ، ساعد بقصر باغ شويد و از ديدهء مردمان پنهان بايستيد تا من بديع الجمال را بازآورم . سيف الملوك با ساعد برخاسته ، به مكانى كه دولت خاتون دلالت كرده بود ، برفتند . تختى زرين و طعام و شربت در آنجا آماده ديدند . ساعتى بنشستند .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nپس از آن سيف الملوك ، محبوبهء خويش بخاطر آورده ، قرار گرفتن نتوانست .\r\nبرخاسته ، از دهليز قصر بدرآمد . برادر او ساعد نيز از پى او روان شد .\r\nسيف الملوك گفت : اى برادر ، تو در مكان خويشتن بنشين و برابر من ميا تا من بسوى تو بازگردم . ساعد بنشست و سيف الملوك بباغ فرود آمد و از خيال جمال بديع الجمال ، مست و مدهوش بود و بانگيزهء شوق ، اين ابيات همىخواند :\r\n خبرت هست كه بىروى تو آرامم نيست * طاقت بار فراق اين همه ايامم نيست\r\nخالى از ذكر تو عضوى چه حكايت باشد * سر موئى بغلط در همه اندامم نيست\r\nميل آن دانهء خالم نظرى بيش نبود * چون بديدم ره بيرون شدن از دامم نيست \r\nپس از آن بگريست و اين دو بيت نيز برخواند :\r\n روى بنما و وجود خودم از ياد ببر * خرمن سوختگان را همه گو باد ببر\r\nزلف چون عنبر خامش كه ببويد هيهات * اى دل خام طمع اين سخن از ياد ببر \r\nآنگاه آهى بركشيد . سخت بگريست و اين ابيات برخواند :\r\n مرا دو ديده به راه و دو گوش بر پيغام * تو فارغى و بافسوس ميرود ايام\r\nشبى نپرسى و روزى كه دوستدارانم * چگونه شب بسحر مىبرند و صبح بشام\r\nببرد از دل من مهر هركجا صنمى * مرا كه قبله گرفتم چه كار با اصنام \r\nپس از آن سرشك از ديده چون سيل بباريد و اين دو بيتى نيز برخواند :\r\n بكام دل نفسى با تو التماس منست * بسا نفس كه فرورفت و برنيامد كام\r\nمرا نه دولت وصل و نه احتمال فراق * نه پاى رفتن ازين ناحيت نه جاى مقام \r\nچون ساعد ديد كه سيف الملوك در بازگشتن دير كرد ، بجستجوى او از قصر بباغ شد . سيف الملوك را ديد كه در باغ ، حيران‌حيران همىرود و اين دو بيت همىخواند :\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n بگذار تا مقابل روى تو بگذريم * دزديده در شمايل خوب تو بنگريم\r\nروى ار به روى ما نكنى حكم از آن تست * بازآ كه روى در قدمانت بگستريم \r\nساعد نزد او رفته ، با يكديگر در باغ تفرج ميكردند . ساعد و سيف الملوك را كار بدينجا رسيد . و اما دولت خاتون و بديع الجمال چون بقصر درآمدند ، بديع الجمال بر تخت بنشست . و در پهلوى تخت ، منظره‌اى بود كه بباغ مىنگريست . آنگاه خادمان ، همه‌گونه ميوه حاضر آوردند . بديع الجمال با دولت‌خاتون ، ميوه همىخوردند و دولت خاتون ، لقمهء به دهان او همىگذاشت تا اينكه به قدر كفايت بخوردند . پس از آن حلواها حاضر آوردند . ايشان حلوا نيز بخوردند و دستها بشستند . در آن هنگام ، بديع الجمال از منظره كه در پهلوى تخت بود ، نظر بباغ كرده ، چشم بدرختان خرم و ميوه‌هاى گوناگون دوخته بود كه چشمش بسيف الملوك افتاد . ديد كه در باغ ، چون سرو مىخرامد و سرشك از ديده مىبارد و غزلهاى عاشقانه همىخواند . چون بديع الجمال در حسن و جمال سيف الملوك تامل كرد ، تير عشق او در دلش كارگر آمد و بحسرت و اندوه يار شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتاد و پنجم برآمد\r\nگفت : اى ملك جوان‌بخت ، بديع الجمال چون سيف الملوك را ديد كه در باغ همىگردد ، روى بدولت خاتون كرده ، گفت : اى خواهر ، اين جوان كيست كه در باغ همىخرامد ؟\r\n كيست اين ماه منور كه چنين ميگذرد * تشنه جان ميدهد و ماء معين ميگذرد \r\nدولت خاتون گفت : اى خواهر ، اگر جواز دهى ، او را درين مكان حاضر آورم . بديع الجمال گفت : اگر ميسر باشد ، حاضر آور . در آن هنگام ،\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nدولت خاتون ، سيف الملوك را آواز داده ، گفت : اى ملكزاده ، بسوى من بازآى و از حسن و جمال خود بما نواله‌اى بخش . سيف الملوك آواز دولت خاتون بشناخت و بسوى قصر بازآمد . چون چشمش ببديع الجمال افتاد ، بى خود گشت .\r\nدولت خاتون گلاب بر وى بفشاند تا به خود آمد . پس از آن برخاسته ، در برابر بديع الجمال ، زمين ببوسيد . بديع الجمال از حسن و جمال او مبهوت ماند و عقلش حيران شد . دولت خاتون چون اين حالت بدانست ، گفت : اى ملكه ، اين سيف الملوكست كه مرا از ورطه‌هاى خطرناك نجات داده و از بهر من رنجهاى بسيار برده . قصد من اينست كه تو نظر عنايت از وى دريغ ندارى . بديع الجمال خندان‌خندان گفت : هيچكس در عالم ، عهد بجا نياورده تا به اين جوان آدميزاد چه رسد كه ايشان عهد و مروت نپايند . سيف الملوك گفت : اى ملكه ، تهمت بىوفائى بر من منه . كه همهء مردمان يكسان نيستند . اين بگفت و سرشك از ديدگان فروريخت و اين دو بيتى برخواند :\r\n برهان محبت نفس سرد من است * عنوان نياز چهرهء زرد من است\r\nميدان وفا دل جوان‌مرد منست * درمان دل‌سوختگان درد من است \r\nپس از آن سخت بگريست و عشق بر وى چيره گشت و روى ببديع الجمال كرده ، اين ابيات برخواند :\r\n اگر مراد تو اى دوست نامرادى ماست * مراد خويش دگرباره مىنخواهم خواست\r\nگرم قبول كنى ور برانى از بر خويش * خلاف رأى تو كردن خلاف مذهب ماست\r\nجمال در نظر و شوق هم‌چنان باقى * گدا اگر همه عالم به دو دهند گداست \r\nو از غايت وجد و شوق ، اين ابيات بخواند :\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n گر كنم در سر وفات سرى * سهل باشد زيان مختصرى\r\nدوست دارم كه خاك پات شوم * تا مگر بر سرم كنى گذرى\r\nراست خواهى نظر حرام بود * بر چنين روى و باز بر دگرى \r\nچون ابيات بانجام رسانيد ، سخت بگريست . آنگاه بديع الجمال گفت : اى ملكزاده ، مرا بيم از آنست كه اگر روى به تو آرم ، از تو الفت و محبت نيابم . كه انسان‌ها عهد بجا نياوردند و پيمان نگاه ندارند و مكر ايشان بسيار است .\r\nسيف الملوك گفت : اى روشنى چشم من ، خداى تعالى همه را يكسان نيافريده .\r\nاگر خدا بخواهد ، من عهد بجا آورم و پيمان نگاه دارم و هر جورى كه به من رود ، برو شكيبا شوم .\r\n از تو اى دوست نگسلم پيوند * گر به تيغم برند بند از بند \r\nبديع الجمال گفت : چون چنينست ، بنشين و آسوده باش كه با يكديگر پيمان بنديم كه هيچيك به ديگرى جفا نورزيم و خيانت نكنيم و هركس كه رفيق خود را خيانت كند ، خداى تعالى انتقام ازو بكشد . سيف الملوك بنشست و با بديع الجمال سوگند ياد كردند كه هيچ‌يك ، ديگرى بجاى محبوب خود نگزيند ، چه از انسيان باشد چه از جنيان ، پس از آن از غايت فرح بگريستند و شوق و وجد بسيف الملوك چيره گشته ، اين دو بيتى بخواند :\r\n از حسن تو در خانه بهارى دارم * از روى تو در ديده نگارى دارم\r\nبا تو بنشاط روزگارى دارم * شكر ايزد را كه چون تو يارى دارم \r\nپس از آن‌كه بديع الجمال و سيف الملوك با يكديگر پيمان بستند ، هردو از مجلس برخاسته ، در باغ همىگشتند و كنيزكى نيز طعام برداشته ، با ايشان ميرفت . تا اينكه بديع الجمال بنشست و كنيزك ، طعام بنهاد . سيف الملوك نيز بنشست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\n\r\nچون شب هفتصد و هفتاد و ششم برآمد\r\nگفت : اى ملك جوان‌بخت ، بديع الجمال گفت : اى ملكزاده ، چون بباغ ارم اندر آئى ، خيمهء بزرگ از حرير سرخ در آنجا ببينى . دل قوى داشته ، بدان خيمه اندر شو . و در آنجا عجوزى بينى كه بر تختى زرين نشسته . بادب او را سلام كن .\r\nو در آستانه ، كفشهاى زرين مرصع بينى . آن كفشها را گرفته ، ببوس و بر سر بنه و آن كفشها در بغل گرفته ، در برابر عجوز ، خاموش و سر به زير افكنده بايست . اگر او از تو بپرسد كه از كجائى و چگونه بدين مكان آمدى و از بهر چه اين كفشها برداشتى ، تو هيچ مگو تا اين كنيزك من درآيد و با او حديث گويد و او را به تو مهربان كند . شايد كه دعوت ترا اجابت كند .\r\nپس از آن بديع الجمال همان كنيزك را كه مرجانه نام داشت ، آواز داد و به او گفت : ترا بنعمت خود سوگند مىدهم كه امروز اين حاجت روا كن و سستى مكن . كه اگر حاجت روا كنى ، ترا آزاد كنم و ترا گرامى دارم و در نزد من از تو عزيزتر كس نخواهد بود . كنيزك گفت : اى خاتون ، بگو كه حاجت كدامست ؟ تا بجان بكوشم . بديع الجمال گفت : اى خاتون ، حاجت من اينست كه اين جوان بدوش گرفته ، در باغ ارم بخيمهء جدهء من برسانى و هروقت ببينى كه او كفشهاى جدهء من برداشت و جدهء من به او گفت تو از كجائى و چگونه بدين مكان آمدى و اين كفشها از بهر چه گرفتى و حاجت تو چيست ، تو بسرعت بخيمه اندر شو و جدهء مرا سلام ده و به او بگو اى خاتون ، اين جوان من آورده‌ام و اين پسر ملك مصر است . و اين همان جوانست كه بقصر مشيد رفته . پسر ملك ازرق را كشته است و ملكه دولت خاتون را از آن ورطه خلاص داده ، او را بسلامت بسوى پدر بازآورده . من اكنون اين را بسوى تو آوردم كه ترا بشارت دهد و تو او را انعام كنى . پس از آن با جدهء من بگو : اى خاتون ، ترا به خدا سوگند مىدهم كه اين جوان مليح است يا نه ؟ او خواهد گفت آرى مليح است . آنگاه بگو : اى خاتون ، به خدا\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nسوگند كه اين جوان ، خداوند مروت و سخاوت و پادشاه مصر است و خصلتهاى پسنديده دارد . اگر با تو بگويد كه حاجت او چيست . بگو كه : خاتون من بديع الجمال ، ترا سلام مىرساند و ميگويد تا چند من در خانه ، بىشوهر بنشينم . و شما را از تزويج نكردن او مقصود چيست و از بهر چه او را در حيات خويشتن و زندگانى مادرش به شوهر نميدهيد ؟ اگر او بگويد كه در تزويج او چكار كنم ، اگر بديع الجمال خود ، كسى را ميشناسد ، مرا ازو خبر دهد تا ما را بر آن كس تزويج كنيم ، آنگاه تو بگو : اى خاتون ، دخترت سلام مىرساند و ميگويد كه شما ميخواستيد كه مرا بسليمان عليه السلم تزويج كنيد و بدان سبب مرا در قبائى تصوير كرده بسوى او فرستاديد . چون چنين نشد ، قبا را بملك مصر فرستاده ، او نيز قبا بپسر خود داده . پسر ملك مصر ، صورت مرا در قبا يافته و به من عاشق شده . از پدر و مادر و سلطنت دست برداشته و از دنيا درگذشته . از عشق من تمامت دنيا گرديده است و رنجهاى بسيار ديده و بخطرهاى بزرگ افتاده است .\r\nدرحال ، كنيزك ، سيف الملوك را بدوش گرفته ، به او گفت : چشمها برهم نه ، سيف الملوك چشم برهم نهاد . كنيزك به هوا پريد و پس از ساعتى گفت : اى ملك‌زاده ، چشم بگشا . سيف الملوك چشم گشوده ، خود را در باغ ارم ديد . پس از آن مرجانه به او گفت : اى سيف الملوك ، بدين خيمه شو . سيف الملوك نام خدا بر زبان برده ، بخيمه اندر شد . عجوزى را بر تخت نشسته يافت كه كنيزكان بر گرد او بودند . سيف الملوك بادب نزديك رفته ، كفشها بگرفت و ببوسيد و چنان كرد كه بديع الجمال گفته بود . عجوز گفت : تو كيستى و از كجائى و ترا بدين مكان كه آورد و اين كفشها از بهر چه گرفتى و كى با من حاجتى گفتى كه من او را برنياوردم . درحال ، كنيزك بخيمه آمد و با ادب سلام داده ، حديثى را كه بديع الجمال به او گفته بود ، بازگفت . چون عجوز آن سخن بشنيد ، بانگ بر كنيزك زد و خشمگين شد و به او گفت : چگونه ميانهء انسيان و جنيان پيوند پديد آيد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n\r\nچون شب هفتصد و هفتاد و هفتم برآمد\r\nگفت : اى ملك جوان‌بخت ، عجوز گفت كه : انسيان را با جنيان چه نسبت ؟\r\nسيف الملوك گفت : اى خاتون ، من غلام توام و با تو عهد كنم كه با ديگرى نگاه نكنم و زود خواهى ديد كه پيمان من درست و عهد من استوار است . عجوز ساعتى سر به زير انداخته ، بفكرت فرورفت . آنگاه سر بر كرده ، گفت : اى جوان نكوروى آيا عهد و پيمان نگاه خواهى داشت يا نه ؟ سيف الملوك گفت : اى خاتون ، به كسى كه آسمان برافراشته و زمين بگسترده كه من عهد نگاه دارم .\r\nعجوز گفت : من نيز حاجت تو روا كنم . و لكن اكنون بتفرج باغ شو و از ميوه‌هاى آنجا بخور كه در دنيا چنان ميوه‌ها يافت نشود . تا من كسى بسوى پسر خود ، شهيال بفرستم و او را حاضر آورده ، در اين كار با او حديث گويم . اميدوارم كه مخالف من نكند و بديع الجمال را به تو تزويج بكند . سيف الملوك چون اين بشارت بشنيد ، خرسند گشت و عجوز را سپاس گفت و دست و پاى او را ببوسيد از نزد او بيرون آمده ، بتفرج باغ بگرائيد .\r\nو اما عجوز ، روى بكنيزك كرده ، به او گفت : بيرون رو و فرزند من ، شهيال را در هرجا يا بى ، بنزد من حاضر آور . كنيزك بجستجوى ملك شهيال بيرون رفت . او را پديد آورده ، در نزد عجوز آورد . عجوز را كار بدينجا رسيد .\r\nاما سيف الملوك در باغ تفرج همىكرد كه ناگاه پنج تن از طايفهء جان كه از قوم ملك ازرق بودند ، او را بديدند و گفتند كه : اين كشندهء پسر ملك ازرق است . بدين مكان چگونه آمده ؟ پس ايشان با يكديگر گفتند : بايد كه بر وى حيلتى كنيم . پس از آن نرم‌نرم بسوى او برفتند و در نزد او نشسته ، با او گفتند : اى جوان نكوروى ، در كشتن پسر ملك ازرق و خلاص دادن دولت خاتون ، كارى بجا و نيكو كردى . كه او پليدكى بود غدار و بدولت خاتون ، مكر و كيد كرده بود .\r\nاگر تو او را خلاص نميكردى ، هرگز ره بنجات نمىبرد . اكنون بازگوى كه او را\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nچگونه كشتى ؟ سيف الملوك گفت : من او را از بركت انگشترى كه در انگشت من است ، بكشتم . درحال ، دو تن از ايشان دستهاى او بگرفتند و دو تن ديگر پاهاى او را گرفته ، يكى ديگر دست بر دهان او نهاده و او را برداشته ، به هوا بپريدند . و در مملكت خويشتن فرود آمدند و او را در برابر ملك ازرق بداشتند و گفتند : اى ملك ، كشندهء پسرت را آورده‌ايم . ملك ازرق به او گفت : توئى كه پسر مرا بيگناه كشتى ؟ سيف الملوك گفت : آرى ، من او را كشتم . و لكن بىسبب نكشته‌ام . كه او به فرزند ملوك ستم كرده و ايشان را به بئر معطله و قصر مشيد برده و او را از پيوندان خود دور افكنده بود . من او را از بركت اين انگشترى كه در انگشت منست ، كشته‌ام .\r\nچون ملك ازرق دانست كه كشندهء پسرش سيف الملوك است ، درحال ، وزير خود بخواست و به او گفت : كشندهء پسر من همين است . اكنون در كار او راى تو چيست ؟ آيا او را ببدترين عقوبت بكشم يا بعذابهاى گوناگونش عذاب كنم ؟\r\nوزير گفت : عضوى از او را ببر . يكى ديگر گفت : هرروز او را بيك گونه عذابى بيازار . و ديگرى گفت : انگشتان او را ببر و در آتش بسوزان . و يكى ديگر گفت :\r\nاو را بر دار كن . و در نزد ملك ازرق ، اميرى بود بزرگ كاردان . و آن امير ، مشير مملكت بود . ملك ، مخالفت او نميكرد . آن امير برپاى خاسته ، زمين ببوسيد و گفت : اى ملك ، من در كار اين پسر اشارتى ميكنم و از تو امان همىخواهم .\r\nملك گفت : ترا امان دادم . راى خويش با من بگو . گفت : اى ملك ، كشتن تو اين را درين وقت ناصوابست . از آن‌كه او اسير تست و در زير فرمان تو مىباشد . هر وقت كه او را بكشى ، توانى كشت . اين زمان تو صبر كن كه او ببستان ارم درآمده و بديع الجمال ، دختر ملك شهيال را تزويج كرده و از پيوندان ملك شهيال است . جماعت تو او را بىخبرگرفته ، بنزد تو آورده‌اند . و او حالت خود را از تو و خادمان تو پوشيده نداشت . اگر تو او را بكشى ، ملك شهيال ، خون او را از تو بخواهد و لشگر بسوى تو بكشد و تو را طاقت مقاومت ملك شهيال نيست .\r\nملك ازرق ، سخن او بپذيرفت و فرمود كه سيف الملوك را در زندان نگاه دارند .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nو سيف الملوك را ماجرا چنين شد .\r\nو اما بديع الجمال چون در باغ ارم نزد پدر آمد ، كنيزكى را بجستجوى سيف الملوك بفرستاد . كنيزك ، سيف الملوك را نيافت و بسوى بديع الجمال بازگشته ، گفت : سيف الملوك را پديد نياوردم . بديع الجمال ، دربانان باغ را جمع آورد . سيف الملوك را از ايشان بپرسيد . ايشان گفتند : ما او را در پاى درختى نشسته ديديم كه پنج تن از قوم ملك ازرق در نزد او فرود آمدند و با او بحديث گفتن بنشستند . پس از آن دهان او را گرفته ، برداشتند و بپريدند . بديع الجمال چون اين سخن بشنيد ، كار بر او دشوار گشت . خشمگين برخاسته ، نزد پدر رفت و به او گفت : اين چه پادشاهيست كه خادمان ملك ازرق بباغ ما آمده ، مهمان ما را برده‌اند و هنوز تو زنده‌اى ؟ و مادر ملك شهيال نيز پسر را سرزنش ميكرد و مىگفت : در حيات تو نبايد كسى بما اين‌گونه ستم روا دارد . ملك شهيال گفت :\r\nاى مادر ، اين آدمىزاده است و پسر ملك ازرق را كشته . ملك ازرق از جنيان است . اكنون كشندهء پسر بدست آورده . من چگونه بسوى او روم و با او بهر آدمىزاد ، چرا خصومت كنم ؟ مادرش گفت : ناچار بايد بسوى ملك ازرق روى و مهمان ما را ازو بخواهى . اگر زنده است ، او را گرفته ، بياورى . و اگر ملك ازرق او را كشته باشد ، ملك ازرق را با پيوندان و فرزندان او اسير كنى و ايشان را زنده نزد من آورى تا بدست خود ، ايشان را بكشم و مملكت او ويران كنيم . اگر تو آنچه گفته‌ام ، بجا نياورى ، ترا بهل نكنم و تربيت خويشتن بر تو حرام گردانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتصد و هفتاد و هشتم برآمد\r\nگفت : اى ملك جوان‌بخت ، مادر ملك شهيال چون اين سخنان با پسر بازگفت ، ملك شهيال لشگر را بيرون رفتن فرمود و از بهر پاس خاطر مادر و به حكم تقدير ازلى روى بسوى ملك ازرق گذاشت و با لشگرى انبوه همىرفتند\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nتا بملك ازرق برسيدند . ملك ازرق با لشگرى فزون از ستاره بمقابله برآمد . در ميان هردو لشگر ، آتش جنگ بالا گرفت . لشگر ملك ازرق شكست يافت .\r\nلشگريان ملك شهيال ، ملك ازرق را با فرزندان و بزرگان دولت او گرفته ، ببستند و در نزد ملك شهيال حاضر آوردند . ملك شهيال گفت : اى ازرق ، سيف الملوك كه مهمان من بود ، كجاست ؟ ملك ازرق گفت : اى شهيال ، من و تو از جنيانيم . چگونه از بهر آدمىزاد كه پسر مرا كشته ، خون هزار هزار جنيان ريختى ؟ شهيال گفت : اين سخنان بگذار . اگر او زنده است ، در نزد من حاضر آورد تا ترا با همه گرفتاران آزاد كنم . و اگر او را كشته باشى ، ترا با فرزندان و پيوندان تو بكشم . ملك ازرق گفت : اى ملك ، مگر يك تن آدمىزاد در نزد تو عزيزتر از من و پسران منست ؟ ملك شهيال گفت : ترا پسر ، ستمگرى كرده و دختران ملوك ربوده ، در قصر مشيد و بئر معطله گذاشته بود . ملك ازرق به او گفت : آن آدمىزاد در نزد من زنده است . و لكن تو در ميان من و او صلح ده .\r\nملك شهيال در ميان ايشان صلح داد و ايشان را خلعت عطا كرد . و در ميان ملك ازرق و سيف الملوك ، حجتى در كشته شدن پسر ملك ازرق بنوشت كه ديگر كسى خون او را نخواهد و تا سه روز ملك ازرق بضيافت ايشان مشغول شد .\r\nپس از آن ، ملك شهيال ، سيف الملوك را بسوى مادر آورد . مادرش از زندگانى او فرحناك شد . و ملك شهيال از حسن و جمال و ادب و كمال سيف الملوك سخت در عجب بود . آنگاه مادر ملك شهيال حكايت سيف الملوك را از آغاز تا انجام بپسر خود فروخواند و آنچه او را با بديع الجمال در ميان رفته بود ، بازگفت . ملك شهيال گفت : اى مادر ، چيزى را كه رضاى تو در آن باشد ، من نيز خوشنودم . بديع الجمال را با سيف الملوك برداشته ، بسوى سرانديب شو و در آنجا عيش برپا كن . كه او جوانى است خوبروى و از بهر بديع الجمال ، بسى رنجها برده .\r\nپس از آن مادر ملك شهيال بسوى سرانديب سفر كرده ، بباغى كه از مادر\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nدولت خاتون بود ، درآمد . بديع الجمال چون دولت‌خاتون را بديد ، ماجراى سيف الملوك با ملك ازرق بازگفت . و سيف الملوك در نزد ملك تاج الملوك حاضر آمده ، بازگفت : اى ملك ، مرا از تو تمنائى است . تاج الملوك گفت : به خدا سوگند به سبب نيكوئيها كه با من كرده‌اى ، اگر جان بخواهى ، مضايقت نكنم .\r\nسيف الملوك گفت : همىخواهم كه دولت خاتون را ببرادر من ، ساعد تزويج كنى . تاج الملوك دعوت او را اجابت كرده ، بزرگان دولت را جمع آورده و دولت خاتون را بساعد تزويج كرده ، كتاب بنوشتند . و زر و سيم بحاضران بپاشيدند و تمامت شهر را آراسته ، عيش برپا كردند . و سيف الملوك تا چهل روز با بديع الجمال در خلوت بود . پس از آن بديع الجمال گفت : اى ملكزاده ، ترا در دل حسرتى ماند يا نه ؟ سيف الملوك گفت : لا و اللّه كه ديگر تمنائى ندارم ، مگر اينكه مىخواهم در شهر مصر با پدر و مادر ملاقات كنم و حالت ايشان را بدانم .\r\nدرحال ، بديع الجمال جماعتى از خادمان خود را فرمود كه سيف الملوك را با ساعد بسرزمين مصر برسانند . خادمان ، ايشان را به شهر مصر رسانيدند .\r\nسيف الملوك و ساعد نزد پدر و مادر شدند و هفته‌اى در پيش ايشان بسربردند .\r\nپس از آن ايشان را وداع كرده ، بسر انديب بازگشتند . و هروقت كه ايشان به پدر و مادر و پيوندان مشتاق ميشدند ، با جنيان به شهر مصر درآمده ، پس از هفته‌اى بازميگشتند . و ايشان را پيوسته عيش تمام بود تا اينكه هادم لذات بر ايشان بيامد .\r\nفسبحان من لا يموت .\r\nپايان جلد چهارم\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nپىنويسها\r\n\r\n","description":"","footnote":"","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\nپىنويسها\r\n( 1 ) -  إِنَّ كَيْدَكُنَّ . . . :  اين عبارت مركب از 2 آيه است . بخش اول آن :  إِنَّ كَيْدَكُنَّ عَظِيمٌ . \r\nهمانا نيرنگ شما [ زنان 
  ] بزرگ است . بخشى از آيهء 28 سورهء 12 ( يوسف ) . بخش دوم آن :\r\n إِنَّ كَيْدَ الشَّيْطانِ كانَ ضَعِيفاً .  همانا نيرنگ شيطان [ در نهايت 
  ] ضعيف است . بخشى از آيهء 76 سورهء 4 ( نساء )\r\n( 2 ) -  قُلْ لَنْ . . . :  بگو جز آنچه براى ما مقرر داشته ، هرگز به ما نمىرسد . بخشى از آيهء 51 سورهء 9 ( توبه )\r\n( 3 ) - حبا و . . . : از روى دوست داشتن و بزرگوارى كردن [ مىپذيرم 
  ] .\r\n( 4 ) - مذهب مالكى : يكى از مذاهب چهارگانهء سنت كه مالك بن انس ، بنيانگذار آن بوده است . وى برعكس ابو حنيفه به احاديث و سنن و اطلاع از آنها و استناد بر آنها رغبت وافر داشت و احكام خود را باتوجه به آيات ، احاديث و سنن رسول ( ص ) و صحابه و اجماع امت صادر مىنمود .\r\n( 5 ) - فاس : شهر معروف مراكش كه مدتها پايتخت آن بود .\r\n( 6 ) - الامان يا . . . : امان ده اى فريب‌دهنده دنيا .\r\n( 7 ) - بنى قحطان : يكى از قبايل بزرگ عرب كه نسب افراد آن به قحطان بن عامر بن شالخ مىرسد . اين قبيله ، شعبه‌اى از اعراب متعربه است . قبيلهء مزبور بعد از اسلام به 2 دسته تقسيم شد : 1 - حمير كه اكثر آنها شهرنشين‌اند . 2 - كهلان كه اكثرشان چادرنشين‌اند .\r\n( 8 ) - بنى تيهان : يكى از قبايل عرب .\r\n( 9 ) - حام بن شيث بن شداد : برادر صاص .\r\n( 10 ) - پيروان حضرت ابراهيم ( ع ) از آنجا كه يكتاپرست بوده‌اند ، مسلمان\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nخوانده شده‌اند .\r\n( 11 ) - صحف : نام كتاب آسمانى برخى از پيامبران بوده است . صحف حضرت آدم ( ع ) شامل 21 صحيفه بود . صحف حضرت ابراهيم ( ع ) شامل 10 صحيفه بود .\r\nصحف حضرت شيث ( ع ) شامل 29 صحيفه بود . صحف حضرت موسى ( ع ) شامل 10 صحيفه بود .\r\n( 12 ) - صاص بن شيث بن شداد بن عاد : برادر حام .\r\n( 13 ) - روضة ماء . . . : باغى كه آب نهرهايش گواراست ، درخت سايه گسترى كه آواى پرندگانش موزون است .\r\n( 14 ) - بنى هطال : ظاهرا يكى از قبايل عرب بوده است .\r\n( 15 ) - ا . . . اكبر . . . : خداوند بزرگ‌ترين است . هركه كفر ورزيد ، خوار فروگذاشته شد .\r\n( 16 ) - يغوث و يعوق : نام دو بت بوده كه قوم نوح ( ع ) و بعدها برخى از طوايف عرب آنها را مىپرستيده‌اند . يغوث را طايفهء انعم از قبيلهء طى و نيز اهل جرش از قبيلهء مذحج ، و يعوق را طايفهء حنوان از قبيلهء همدان يمن مىپرستيدند . در همين مورد در آيهء 23 سورهء 71 ( نوح ) ، خداوند چنين فرموده : و گفتند : زنهار ، خدايان خود را رها مكنيد ، و نه ودّ را واگذاريد و نه سواع و نه يغوث و نه يعوق و نه نسر را .\r\n( 17 ) - اسبانبر : اسبانبر يا همان اسپانبر ، يكى از هفت شهر مداين واقع در ساحل غربى دجله كه خرابه‌هاى طاق كسرى يا ايوان مداين در آنجا واقع است .\r\n( 18 ) -  وَ السَّلامُ عَلى . . . :  و بر هركس كه از هدايت پيروى كند درود باد . بخشى از آيهء 47 سورهء 20 ( طه )\r\n( 19 ) - ميافارقين : شهرى در بين النهرين ( عراق امروزى ) ، نزديك دياربكر .\r\n( 20 ) - يعرب بن قحطان : وى يعرب بن قحطان بن عابر بن شالخ بن ارفخشذ بن سام بن نوح ( ع ) بود . پدرش - قحطان - پدر همهء مردم يمن دانسته شده است .\r\n( 21 ) - بنى عامر : قبايل متعددى از عرب به بنى عامر مشهور مىباشند .\r\n( 22 ) - تركان از نسل يافث بن نوح ( ع ) دانسته شده‌اند .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n( 23 ) - جابرسا : شهرى كه قدما آن را در مغرب كرهء زمين دانسته‌اند . كوششهاى محققان دربارهء اصل و منشاء و حقيقت آن به نتيجهء قطعى نرسيده است .\r\n( 24 ) - گرج : همان گرجستان .\r\n( 25 ) - لا يعلم . . . : هيچكس بجز خدا داناى [ رازهاى 
  ] پنهان نيست .\r\n( 26 ) - نورين : شهرى با اين نام در فارس دانسته نشد .\r\n( 27 ) - اخلاط : همان خلاط . شهرى در ساحل غربى درياچهء وان ، از بزرگترين شهرهاى ارمنيه .\r\n( 28 ) - مراد ، مجلسى است كه از گروه انصار ( گروهى از مردم مدينه كه در هجرت رسول ( ص ) از مكه به مدينه ، ايشان را يارى كردند ) تشكيل مىشده است .\r\n( 29 ) - بنى سليم : يكى از قبايل عرب .\r\n( 30 ) - منظور سكه‌اى است كه تاريخ ضرب آن مربوط به پس از هجرت پيامبر ( ص ) باشد .\r\n( 31 ) - سليمان بن عبد الملك : خليفهء اموى كه از سال 96 تا 99 قمرى به خلافت پرداخت .\r\n( 32 ) - بنى اسد : نام چند تيره از قبايل عرب : 1 - بطنى از عنز . 2 - فخذى از طايفهء ازد ، از قحطان . 3 - تيره‌اى از قريش . 4 - بطنى از مذحج . 5 - بطنى از قضاعه . 6 - قبيله‌اى از عدنان كه معروفتر و بزرگتر از همه و منسوب به اسد بن خزيمه بن مدركة بن الياس بن مضر بن نزار است و بطنهاى بسيارى از آن منشعب شده‌اند .\r\n( 33 ) - ارمانيه و جزيره : ارمانيه همان ارمينيه يا ارمنستان است . جزيره نيز نامى است كه به بين النهرين اطلاق شده است .\r\n( 34 ) - اصمعى : عبد الملك بن قريب بصرى ، مكنى به ابو سعيد ( 216 - 123 قمرى ) از روات بزرگ اشعار و اخبار عرب و صاحب تأليفات متعدد است .\r\n( 35 ) - ابو اسحق ابراهيم موصلى : ابراهيم بن ماهان ، مكنى به ابو اسحق بن بهمن بن يسك ارجانى ، مشهور به نديم موصلى ( 188 - 125 قمرى ) . اصلا ايرانى بود اما بعدها به موصل رفت و در آنجا اقامت كرد و شهرت او به موصلى از اينجاست . او\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nموسيقى و غنا را از استادان ايرانى فراگرفت و در غنا و اختراع الحان ، نظير نداشت . وى در دربار خلفاى عباسى چون مهدى و هادى و به‌ويژه هارون ، مقامى عالى داشت .\r\n( 36 ) - بنى عذره : يكى از قبايل يمن كه به شدت عشق و عفاف مشهورند .\r\n( 37 ) - مروان بن حكم : ( 65 - 2 قمرى ) . وى در خلافت عثمان ، وزير و مشاور بود . در جنگ جمل به هوادارى عايشه با حضرت على ( ع ) جنگيد . در سال 64 قمرى در دمشق به خلافت امويان رسيد و مؤسس سلسلهء آل مروان - كه طبقهء ديگرى از خلفاى اموى است - گرديد . وى مدت 10 ماه خلافت كرد .\r\n( 38 ) - ابراهيم بن اسحق موصلى : وى اسحق بن ابراهيم بوده ، نه ابراهيم بن اسحق . براى آشنايى با پدرش بنگريد به شمارهء 35 .\r\n( 39 ) - ن . ك . پىنويس شماره 6 ج 1 .\r\n( 40 ) - در اين صورت ، شخصى كه دستارچه را از خليفه مىگرفته ، ديگر مورد آزار واقع نمىشده و در امان بوده است .\r\n( 41 ) - كسى مىتوانسته به شخصى كه محرمهء امان بر گردن بسته و طلب امنيت مىكرده ، آزارى برساند .\r\n( 42 ) - بيضاء : همان دژ سپيد . نام شهرى در فارس كه نام قديم آن نسا بوده است .\r\n( 43 ) - الصبر . . . : بردبارى ، كليد گشايش است .\r\n گفت اى هديه حق و دفع حرج * معنى الصبر مفتاح الفرج \r\n( مثنوى )\r\n( 44 ) - يا خفى الالطاف آمنا : اى كه الطافش پنهان است ، ما را از هر ترساننده‌اى ايمن كن .\r\n( 45 ) - يا خفى الالطاف نجنا : اى كه الطافش پنهان است ، ما را از هرچه كه مىترسيم ، نجات ده .\r\n( 46 ) - باغ ارم : ارم يا ارم ذات العماد كه در قرآن مذكور است يا همان بهشت شداد ، بناى شداد بن عاد بوده است . گفته شده كه چون شداد ، ذكر بهشت را شنيد ، خواست بهشتى در اين دنيا بسازد . پس شهرى در ناحيهء عدن بنا كرد كه سنگهايش از زر و سيم و ديوارهايش مرصع به جواهرات بود . وى پس از اتمام بنا خواست آن را ببيند . اما\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nچون دعوت هود پيامبر ( ع ) را نپذيرفته بود ، به هنگام دخول در آن باغ ، قبض‌روح شد و ارم نيز در زير ريگ مدفون گرديد .\r\n( 47 ) -  وَ بِئْرٍ . . . :  بخشى از آيه‌اى كه تمام آن چنين است :  فَكَأَيِّنْ مِنْ قَرْيَةٍ أَهْلَكْناها وَ هِيَ ظالِمَةٌ فَهِيَ خاوِيَةٌ عَلى عُرُوشِها وَ بِئْرٍ مُعَطَّلَةٍ وَ قَصْرٍ مَشِيدٍ .  و چه بسيار شهرها را - كه ستمكار بودند - هلاكشان كرديم و [ اينك 
  ] آن [ شهرها 
  ] سقفهايشان فروريخته است ، و [ چه بسيار 
  ] چاههاى متروك و كوشكهاى افراشته را . آيهء 45 سورهء 22 ( حج )\r\n( 48 ) - سرانديب : امروزه همان كشور سيلان يا سرىلانكا است و آن جزيره‌اى در جنوب هندوستان مىباشد كه به واسطهء تنگهء پالك از هندوستان جدا مىشود .\r\n\r\n","description":"","footnote":"","page_name":" 483 ","page_number":483},
  {"content":"\r\n . \r\n","description":"","footnote":"","page_name":" 484 ","page_number":484},
  {"content":"\r\n\r\nواژه‌نامه\r\n\r\n","description":"","footnote":"","page_name":" 485 ","page_number":485},
  {"content":"\r\n . \r\n","description":"","footnote":"","page_name":" 486 ","page_number":486},
  {"content":"\r\n\r\n\r\nواژه‌نامه\r\n\r\nآ الف\r\nآبخانه : آبريزگاه ، جايى كه براى قضاى حاجت تخصيص دهند ، مبال\r\nآبنوس : درختى كه چوب آن سياه ، سخت ، سنگين و گرانبهاست\r\nآفاق : افقها ، كرانه‌هاى آسمان ، عالم ، جهان\r\nآكله : بيمارى جذام\r\nابريق : آفتابه\r\nابلق : دو رنگ ، سياه و سپيد كه رنگ ديگرى با آن باشد\r\nابناى زمان : مردم روزگار ، مردمان هم‌عصر\r\nاخ العرب : برادر عرب\r\nازرق : كبود ، نيلگون ، كبودچشم ، زاغ چشم ، سبزچشم\r\nازلى : بىآغاز ، هميشگى ، قديم ، ديرين ، آن‌كه يا آن‌چه وى را اول و آغاز نباشد ، يكى از صفات خداوند\r\nازهار : شكوفه‌ها ، گلها\r\nاشقر : اسبى كه يال و دم آن سرخ باشد\r\nاضغاث و احلام : خوابهاى آشفته و پريشان\r\nاعادت : بازگردانيدن ، بازآوردن ، برگشت ، بازگفتن\r\nاعتكاف : گوشه‌نشينى براى عبادت\r\nاعرابى : عرب بيابانى ، باديه‌نشين\r\nاعراض : روىگردانيدن ، كراهت ، نفرت\r\nاعزا . . . : خداوند او را پيروز\r\nاعوان : ياران\r\nاعور : يك‌چشم\r\nاغيار : بيگانگان ، ديگران\r\nافترا : تهمت زدن ، بهتان ، به دروغ نسبت خيانت يا عمل بد به كسى دادن\r\nاكاسره : كسرىها ، خسروان ، پادشاهان ، شاهنشاهان ساسانى\r\nاكرام : بزرگداشت ، احسان كردن ، گرامى داشتن ، احسان\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nالم : درد\r\nانسيان : انسانها\r\nانفاس : نفسها\r\n\r\nب\r\nبئر معطله : چاهى كه در جايى ويران باشد و كسى نباشد تا از آن آب بكشد\r\nبايع : فروشنده\r\nببيز : غربال كن ، الك كن ، بيفشان\r\nبحر محيط : درياى بزرگى در مغرب كه آن را بحر اخضر نيز خوانده‌اند\r\nبدره : كيسه يا هميان زر و سيم\r\nبدوى : باديه‌نشين\r\nبرآهيختن : بركشيدن\r\nبراثر : به‌دنبال\r\nبرد يمانى : نوعى پارچهء گران‌قيمت كه در يمن بافته مىشده است\r\nبرگستوان : پوشش اسب و فيل در روز جنگ\r\nبرى كردن : بيزار كردن ، دور كردن\r\nبرّى : منسوب به خشكى\r\nبزه : گناه\r\nبقلا : باقلا\r\nبقيه السيف : لشگرى كه بعد از هزيمت باقى مانده باشد\r\nبنى اعمام : پسر عموها\r\nبنيوشيدن : گوش كردن\r\nبوم : جغد\r\nبهل كردن : نفرين كردن ، نيز به جاى بحل كردن يعنى حلال كردن نيز به كار رفته است\r\nبيت السلاح : اسلحه‌خانه\r\nبيختن : غربال كردن ، الك كردن ، افشاندن\r\nبى خود : بيهوش\r\nبيع و شرى : خريد و فروش\r\n\r\nپ\r\nپاره‌دوز : پينه‌دوز\r\nپذيره : پيشواز\r\nپو : راه رفتن ميان شتاب و دويدن\r\nپيوندان : خويشان\r\n\r\nت\r\nتحف : تحفه‌ها ، هدايا\r\nتغنّى : سراييدن و خوانندگى به آواز\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nتفصيلهء حرير : ظاهرا نوعى از پارچه\r\nتفقّد : گمشده را جستن ، غمخوارى و دلجويى\r\nتمييز : جدا كردن ، شناختن از يكديگر\r\nتومان : مبلغى از پول معادل ده هزار\r\nتهليل : لا إله الا ا . . . گفتن\r\n\r\nث\r\nثريا : پروين ، منزل سوم از منازل قمر\r\n\r\nج\r\nجانّ : جنيان ، نيز پريان\r\nجاييدن : جويدن\r\nجبهه : پيشانى\r\nجبين : پيشانى\r\nجرس : دراى ، زنگ\r\nجل‌بند : پوشش ستور ، پالان حيوانات\r\nجنيبت : يدك ، اسب يدك\r\nجولان : تاختن ، گشتن و دور زدن بدون آرامش\r\nجوهرهء مكنونه : گوهر پوشيده\r\n\r\nچ\r\nچشم خورجين : خانهء خورجين\r\n\r\nح\r\nحب الزمان : ناردان ، انار دانه ، نوعى خوراكى تهيه شده از دانه‌هاى انار\r\nحبة المسك : حبى كه معده و دل و دماغ را قوت دهد و بوى دهان را خوش كند و صفت آن اشتها بياورد\r\nحجاب : پرده\r\nحجيز : ممالهء حجاز\r\nحربه : آلت جنگ ، سلاح ، چوبدستى\r\nحقه : قوطى ، پيرايه‌دان\r\nحلاوت : شيرينى\r\nحلى و حلل : پيرايه و زيور\r\nحميت : محافظت بر حرم و دين از تهمت\r\nحى : بطن كه واحدى كمتر از قبيله است ، مالك شدن ، زندگى\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\nخ\r\nخاتم : انگشترى كه با نگين آن كاغذها را مهر مىكردند ، از آلات و لوازم پادشاهان\r\nخالو : دايى\r\nخانهء زين : جاى نشستن بر زين ، صفهء زين\r\nخاييدن : جويدن\r\nخداوند : دارنده\r\nخدعه : مكر ، فريب\r\nخدم : خادمان ، چاكران\r\nخديعت : مكر ، فريب\r\nخطّى : نيزه و سنانى منسوب به خطّ و خطّ لنگرگاهى در بحرين بوده كه در آن نيزه‌هاى خوبى ساخته مىشده است\r\nخوان : سفرهء گسترده\r\nخيرخير : بيهوده ، عبث\r\nخيل : گروه اسبان\r\n\r\nد\r\nداروى بيخودى : داروى بيهوشى\r\nدبوس : گرز ، چوبدستى\r\nدخان : دود\r\nدريوزگان : گدايان\r\nدز : دژ ، قلعه\r\nدستورى : اجازه\r\nدلو : ظرفى كه با آن آب از چاه بكشند\r\nدواج : بالاپوش ، قبا ، روانداز\r\nدوش : ديشب\r\nدوگانه : نماز صبح\r\nدهشت : حيران و سراسيمه و وحشت‌زده شدن\r\nديت : ديه ، خونبها\r\nدى : ديروز\r\n\r\nذ\r\nذرّيت : ذريه ، نسل ، فرزندان\r\nذقن : زنخ ، چانه\r\nذمّت : كفالت\r\n\r\nر\r\nراى : انديشه ، خواست\r\nرحيل : كوچ ، عزيمت\r\nرخام : مرمر\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nرزّاز : برنج‌فروش\r\nرزين : متين ، محكم و استوار\r\nرسن : ريسمان\r\nرضاعى : همشير\r\nرضوان : دربان بهشت\r\nرطل : ليتر\r\nركن : ستون\r\nرمل : نام علمى است پيدا كردهء دانيال نبى ( ع ) كه در آن از اشكال شانزده‌گانه بحث مىشود و نتيجهء آن استعلام از مجهولات احوال عالم است\r\nروضه : مزار ، مرقد مطهر حضرت محمد ( ص )\r\nرياحين : گلهاى خوشبو\r\n\r\nز\r\nزغن : پرنده‌اى موسوم به گوشت‌ربا ، زاغ گوشت‌ربا\r\nزنّار : كمربندى از ابريشم كه غالبا به زرتشتيان و مسيحيان منسوب است\r\nزيبق : جيوه ، سيماب\r\n\r\nس\r\nسئوال كردن : گدايى كردن\r\nساحت : حياط\r\nسبحه : تسبيح ، مهره‌هاى به رشته كشيده‌اى كه به هنگام ذكر و تسبيح گفتن در دست مىگيرند و با آن عدد اذكار را نگاه مىدارند\r\nسبق بردن : در مسابقه پيروز شدن\r\nسبلت : سبيل\r\nسپرى شدن : درگذشتن\r\nسترون : نازا\r\nسخط : غضب كردن ، ناخشنودى ، كراهت\r\nسرادق : سراپرده ، خيمه\r\nسطوت : ابهت ، قهر ، غلبه ، حمله كردن\r\nسعيد : نيكبخت ، سعادتمند\r\nسقطى : فروشندهء اشياء سقط و بيهوده ، آن‌كه متاع اندك فروشد ، خرده‌فروش\r\nسمعا و طاعة : به روى چشم ، نشانهء اطاعت\r\nسنان : سرنيزه\r\nسنجيدن : وزن كردن\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nسوق : بازار\r\nسويق : آرد نرم از جو و گندم و غيره ، شراب\r\nسيّاف : شمشيرزن ، جلّاد\r\nسيف : شمشير\r\n\r\nش\r\nشارع : خيابان\r\nشاه‌بندر بازرگانان : رئيس بازرگانان دولتى ، رئيس بندر ، دريافت‌كنندهء خراج ، گيرندهء ماليات\r\nشباش : شاباش ، زرى كه در جشن عروسى بر سر عروس و داماد نثار كنند يا به مطربان و رقاصان دهند ، احسنت ، آفرين\r\nشجر العروسين : درخت عروسها\r\nشربه : مقدار يك بار سيراب خوردن\r\nشرفه : كنگرهء سر ديوار ، صدا و آواز\r\nشقى : بدبخت ، تيره‌بخت\r\nشيخه : زن پير\r\n\r\nص\r\nصاع : واحد وزن ، پيمانه‌اى معادل چهار من يا هشت رطل\r\nصبيح المنظر : زيباروى\r\nصحف : كتابها ، صحف حضرت آدم و ابراهيم و شيث و موسى ( ع )\r\nصديق : دوست\r\nصرعيان : مصروعان - صرعى\r\nصرعى : مصروع ، مبتلا به بيمارى صرع\r\nصفاهان : اصفهان\r\nصندل : چوب درختى كه از آن در منبت‌كارى و مصارف ديگر استفاده مىشود\r\nصنعت تضاد : يكى از صنايع معنوى و آن جمع بين ضدين يا اضداد است\r\nصنعت جناس : آوردن دو يا چند كلمه كه لفظا يكى و معنا مختلف باشند\r\nصنعت قلب : آوردن الفاظى كه چون بعضى از حروف يا تمام آن را برگردانند همان لفظ و يا لفظ ديگر حاصل شود\r\nصنم‌خانه : بتخانه\r\nصيام : روزه\r\nصيحه : بانگ ، فرياد ، نعره\r\n\r\n","description":"","footnote":"","page_name":" 492 ","page_number":492},
  {"content":"\r\n\r\n\r\nض\r\nضياع : خواسته شامل زمين و آب و درخت\r\nضيمران : ريحان\r\n\r\nط\r\nطبله : صندوقچه ، طبق چوبين بزرگ كه ميوه‌هاى فروختنى را در آن بگذارند\r\nطپانچه : سيلى\r\nطغار : ظرف سفالى دراز كه در آن ماست ريزند ، ظرف گلين كه در آن آرد گندم و جو خمير كنند\r\nطليعه : واحدى از سربازان كه پيشاپيش قشون فرستند ، مقدمه ، طلايه\r\nطيب : بوى خوش\r\nطيران : پرواز\r\nطيلسان : جامهء گشاد و بلند كه به دوش اندازند ، ردا\r\n\r\nع\r\nعامل : كسى كه متصدى كارهاى ديگرى شود ، مأمور دولت ، ديوانى ، محصل ماليات\r\nعبّاد : عبادت‌كنندگان ، پرستندگان\r\nعبير : نوعى مادهء خوشبو مركب از مشك و گلاب و صندل و زعفران و غيره\r\nعتبه : آستانهء در ، چوب پايين در كه پاى بر آن نهند\r\nعجوز : پيرزن\r\nعدّت : مدتى كه زن پس از طلاق يا فوت شوهر نبايد ازدواج كند\r\nعذار : صورت\r\nعرض : آبرو\r\nعزيمت : افسونى كه افسونگر بخواند ، تعويذ\r\nعشا : طعامى كه در شب خورند\r\nعصفور : گنجشك ، هر پرندهء كوچك جثهء پر صفير\r\nعقار : اثاث خانه ، آب و زمين ، ملك\r\nعقاقير : گياهان دارويى\r\nعقد : گردنبند ، گلوبند\r\nعليق : خوراك ستوران از كاه و يونجه و\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nعلف و غيره\r\nعمود : گرز\r\nعنقا : سيمرغ\r\nعود : چوب درخت بلسان كه خوشبو است ، نيز يكى از سازها شبيه بربط\r\nعود قمارى : نوعى چوب عود منسوب به ناحيهء قمار\r\nعيّارى : حيله‌بازى ، مكارى ، جوانمردى\r\n\r\nغ\r\nغازه : سرخاب ، گلگونه\r\nغاشيه : پوشش زين ، جامه‌اى نگارين يا ساده كه چون بزرگى از اسب پياده مىشد بر زين مىپوشانيدند\r\nغراب : زاغ ، كلاغ\r\nغرفه : بالاخانه ، اتاق يا قسمتى مجزا از يك سالن\r\nغلاظ و شداد : سخت و درشت\r\n\r\nف\r\nفارس : سوار بر اسب ، جنگاور دلير\r\nفرقدين : دو ستارهء نزديك قطب شمال و آن دو ستارهء پيشين از صورت بنات النعش كوچك ( دب اصغر ) باشند\r\nفروش : فرشها\r\nفطانت : درك كردن ، زيركى ، هوشيارى\r\nفكار : آزرده ، خسته ، زخمى\r\nفلك : كشتى\r\nفوطه : دستار\r\n\r\nق\r\nقبض كردن : گشودن\r\nقرطاس : كاغذ\r\nقضيت : قضيه ، حكم ، امر ، واقعه ، حادثه\r\nقفا : پشت كردن\r\nقويم : راست و درست ، استوار\r\n\r\nك\r\nكابين : عقد\r\nكتاب : نامه\r\nكحل : سرمه\r\nكرياس : محوطهء درون سراى ، خلوت‌خانهء شاه يا امير ، دربار شاه\r\nكسرويه : منسوب به كسرى ( هريك از\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nشاهان ساسانى ) ، خسروى ، شاهى ، سلطنتى\r\nكسوه : رخت و پوشاك\r\nكفو : مانند ، همتا ، نظير ، همسر\r\nكلاب العرب : سگان عرب\r\nكلاله : پرچم\r\nكلب الرجال : سگ مردان\r\nكلب العرب : سگ عرب\r\nكلب الكفار : سگ كفار\r\nكمين : كمترين\r\nكنوز : گنجها\r\nكيك : حشرهء كك\r\n\r\nگ\r\nگازر : رختشوى\r\nگاه : تخت\r\nگرداناد\r\nگرو بستن : شرط بستن\r\nگلگونه : سرخاب ( از لوازم آرايش زنان )\r\n\r\nل\r\nلابه : التماس ، تضرع ، اظهار نياز\r\nلجه : ميانهء آب دريا ، عميق‌ترين موضع دريا\r\nلختى : اندكى\r\nلون : رنگ\r\nلؤلؤ : مرواريد\r\n\r\nم\r\nماء معين : آب روان و پاك\r\nمباشر : عامل ، پيشكار ، كارپرداز ، كسى كه بهرهء مالكانه را وصول كند\r\nمترنّم : آن‌كه آواز بخواند ، سراينده\r\nمتّصف : صفت كرده شده\r\nمجذوم : جذامى\r\nمجمره : واحد مجمر ، آتشدان ، منقل آتش\r\nمحتاله : زن حيله‌گر\r\nمحفوظ الحرمه : كسى كه حرمتش پاس داشته شود\r\nمخذول : خوار كرده شده ، زبون گرديده\r\nمخلد : جاودان ، هميشه‌ماننده\r\nمزدور : كارگر\r\nمزعفر : زعفرانى ، زردرنگ\r\nمسئلت : پرسيدن\r\nمسمار : ميخ آهنى\r\nمسموع الكلمه : كسى كه حرفش قابل\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nقبول و پذيرفتن است\r\nمشاطه : شانه‌كننده ، زن آرايشگر\r\nمشير : مشورت‌كننده ، اشاره‌كننده\r\nمطبخى : آشپز\r\nمعاذا . . . : پناه بر خدا\r\nمعبّران : خوابگزاران\r\nمعمور : آباد شده ، عمارت شده\r\nمعموره : جاى آباد\r\nمغفر : كلاهخود\r\nمغنيّان : خوانندگان ، مطربان\r\nمغنّى : خواننده ، مطرب\r\nمفلفل : فلفلى\r\nمقصوره : سراى حصاردار ، خانهء كوچك ، حجله ، خلوت‌خانه ، جاى ايستادن امام و خليفه در مسجد\r\nمكاشفه : دريافتن روح عارف است حقايق عوالم مجرد را\r\nمكحله : سرمه‌دان\r\nمكنت : توانايى ، قدرت ، ثروت\r\nملك علّام : از القاب خداوند ، خداوند بسيار دانا\r\nمنطقه : كمربند\r\nمنظره : پنجره ، روزن\r\nمنظره : روزن ، پنجره\r\nمواسات : يارىگرى\r\nموسوس : به وسوسه افتنده\r\nموكب : گروه سوار ، گروه سوار و پياده كه در التزام ركاب باشند\r\nمهميز : آلتى فلزى كه بر پاشنهء چكمه وصل كنند و به وسيلهء آن اسب را به حركت و جست‌وخيز درآورند\r\nميزان : ترازو\r\nميسره : جانب چپ سپاه\r\nميشوم : مشئوم ، شوم ، نامبارك\r\nميمنه : جانب راست سپاه\r\nمؤانست : انس گرفتن با كسى ، الفت ، دمسازى\r\nمؤنه : لوازم معيشت از نفقه ، خرج ، هزينه ، رنج ، زحمت\r\n\r\nن\r\nنار : آتش\r\nنايره : شعلهء آتش ، گرمى حرارت\r\nنحل : زنبور عسل\r\nنخجير : نخچير ، شكار ، صيد\r\nنخله : واحد نخل ، يك درخت خرما\r\nنزهتگاه : جاى خوش و خرم\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nنصارى : مسيحيان ، مسيحى\r\nنصيبه : بهره\r\nنطع : بساطى از پوست دباغت كرده كه گسترند و بر آن نشينند ، فرشى چرمين كه محكوم به اعدام را بر آن نشانيده و سرش را مىبريدند\r\nنظار : ناظران\r\nنفير : فرياد ، آواز بلند ، شيپور ، كرناى كوچك\r\nنقيب‌خانه : مسئول امور خانه ، مهتر ، سرپرست\r\nنمّامى : سخن‌چينى\r\nنواله : لقمهء خوراكى براى گذاشتن در دهان ، مقدارى خوراك كه به كسى اختصاص دهند ، آرد مخصوص تميز كردهء گلوله ساخته كه به شتر دهند\r\n\r\nو\r\nوادى : گشادگى ميان تپه‌ها يا كوهها ، زمين نشيب هموار كه معبر سيل باشد ، صحرا ، بيابان\r\nوجدت : خوشى بسيار ، ذوق\r\nوجوه : بزرگان ، سران\r\nوجه العرب : بزرگ عرب ، شريف و سيد و مهتر عرب\r\nوساده : مخده ، بالش ، بستر ، خوابگاه ، مسند ، اورنگ\r\nوسخ : چرك\r\n\r\nه\r\nهادم اللذات : ويران‌كنندهء لذتها\r\nهل من مبارز : آيا مبارزى هست ؟\r\nهميان : كيسهء پول\r\nهنود : هنديان\r\nهودج : كجاوه‌اى كه زنان بر آن سوار شوند ، عمارى\r\nهور : خورشيد\r\n\r\nى\r\nيسار : جانب چپ ، دست چپ\r\nيله : رها\r\nيمين : جانب راست ، دست راست\r\n\r\n","description":"","footnote":"","page_name":" 497 ","page_number":497},
  {"content":"\r\n . \r\n\r\n","description":"","footnote":"","page_name":" 498 ","page_number":498}
  ]