[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسخنوران نامى معاصر ايران\r\nتأليف سيد محمد باقر برقعى\r\nجلد دهم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمؤسسه انتشارات دار العلم\r\nسخنوران نامى معاصر ايران ( جلد دهم )\r\nمؤلف : سيد محمد باقر برقعى\r\nتيراژ / 2000 جلد\r\nنوبت چاپ / اول ، 1386\r\nقيمت / 12500 تومان\r\nناشر / مؤسسه انتشارات دار العلم\r\nقطع و صفحه / وزيرى 832 صفحه\r\nدفتر مركزى / قم خيابان ارم ، مقابل كوچه 20 ، پلاك 357\r\nتلفن / 9 - 7744298 فاكس / 7741798 تلفن انبار / 2910177\r\nدفتر تهران / خيابان انقلاب ، 12 فروردين ، ساختمان تجارى ناشران طبقه همكف شماره 18 / 16 تلفن : 66955405 - 66973809\r\nچاپ / شركت چاپ قدس قم ، تلفن 7731354 فاكس 7743443\r\nحق چاپ محفوظ و مخصوص ناشر است\r\nدوره 2 - 73 - 9972 - 964 - 978\r\nشابك 4 - 40 - 9972 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد دهم 
  ]\r\nمؤلف كتاب : سيد محمد باقر برقعى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفهرست مطالب\r\nسعيد حسن سعيدنژاد 13\r\nسعيد دكتر غلامرضا باهر 20\r\nسعيد مهندس سعيد نعمتى 28\r\nسعيد محمّد سعيد ميرزايى 32\r\nسفير سيّد محمّد تهران‌پور 39\r\nسقلاطونى مريم سقلاطونى 45\r\nسكّاك اسماعيل سكّاك 51\r\nسلطانى حسينقلى خان سلطانى كلهر 58\r\nسلطانى محمّد على سلطانى 65\r\nسلمان شادروان سلمان هراتى آذرآباد 71\r\nسليم اكبر سليمىتبار 78\r\nسليمانى حسين سليمانى 84\r\nسما خانم سيده نرجس ثمربخش 90\r\nسنا سنا طرفه 95\r\nسنايى ابراهيم سنايى 99\r\nسنجرى محمود سنجرى 105\r\nسودائى آخوند ملّا عبد الكريم سودائى 111\r\nسوگلى غلام محمّدى 114\r\nسها منوچهر صدوقى 121\r\nسهرابىنژاد محمّد رضا سهرابىنژاد 128\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nسهيل سيّد احمد هدايتى 135\r\nسياوش حسن نصر 141\r\nسيّد سيّد مرتضى موسوى ( صحّاف ) 147\r\nسيّد سيّد محمّد سيّد 154\r\nسيمين خانم سيمين دخت وحيدى 162\r\nشادى خانم شادى صندوقى 167\r\nشاكر رضا شاكر 174\r\nشاكر خانم ليلى شاكر 181\r\nشاه‌حسينى خانم مهرى شاه‌حسينى 185\r\nشاهد محمّد على قرائتى 193\r\nشاهد محمود قنبرى 198\r\nشبانى عبد العزيز ( عزيز ) شبانى 203\r\nشب‌خيز عبّاس شب‌خيز قراملكى 212\r\nشبگرد غلامرضا دانش‌فروز 219\r\nشبنم خانم زبيدهء جهانگيرى 225\r\nشبنم منا سادات صائم 232\r\nشرر على رحيميان 238\r\nشروين دكتر محمود شروين 244\r\nشعله احمد اسد اللّهى 252\r\nشعله سيد سلمان علوى گنابادى 258\r\nشفق سيّد مجيد شفق 263\r\nشفيعى حسين شفيعى 269\r\nشفيق ميرزا حسين زارع 274\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nشقايق معصومه صدقىزاده 284\r\nشقايق مريم خرّمشاهى 290\r\nشكارسرى حميد رضا شكارسرى سليمى 298\r\nشكوفه محمّد تقى حرآبادى 302\r\nشكوهى غلامحسين شكوهى 308\r\nشلتوكى محمّد رضا شلتوكى 314\r\nشمس قمى سيد عليرضا شمس قمى 321\r\nشمس على شمس عليزاده 329\r\nشمس شمس الدّين سيّد خلخالى 336\r\nشمسىپور نعمت اللّه شمسىپور 344\r\nشميسا دكتر سيروس شميسا 348\r\nشميم دكتر سيّد محمّد كاظم طباطبايى 357\r\nشوريده غلامعلى توكّلى 363\r\nشوقى حسن جزايريان 369\r\nشهاب بشير داداشى 375\r\nشهدادى احمد شهدادى 382\r\nشهلا سيّد حسن مروّجى 387\r\nشهناز خانم شهناز فخّارى 391\r\nشهنازى اسحاق شهنازى 395\r\nشهير مصطفى هادوى 402\r\nشهين شهين محمّدى 405\r\nشيخ حاج شيخ حسين زينليان 412\r\nشيخ العراقين مرحوم آيت‌اللّه شيخ على 419\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nشيدا ميرزا على اكبر شيدا 429\r\nشيدا ابو القاسم شيدا 436\r\nشيدا يد اللّه لرنژاد 443\r\nشيدا خير الله محمّديان 450\r\nشيرين خانم شيرين حياتبخش 459\r\nشيرين شيرين خسروى 467\r\nشيفته عزيز الله مباركى 471\r\nصابرى كيومرث صابرى فومنى ( گل‌آقا ) 476\r\nصادق ميرزا صادق بروجردى 481\r\nصادق رحمت اللّه صادقى 484\r\nصادق صادق نيك‌نفس 488\r\nصادقى عبد العلى صادقى 492\r\nصالح شيخ محمد صالح حايرى مازندرانى 498\r\nصالحى محمّد صالحى 506\r\nصالحى محمّد صالحى آرام 512\r\nصانعى سيّد رضا صانعى 519\r\nصبا محمود خان صبا 527\r\nصبا محمّد ابراهيم خدابخشى 531\r\nصبا طهماسب بدرود 535\r\nصبا معصومه چهرى 539\r\nصباحى كرم‌على صباحى 545\r\nصبور دكتر داريوش صبور 548\r\nصبورى سيّد باقر صبورى 557\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nصبورى على صبورى 564\r\nصدر سيّد عبّاس صدر الدّينى 572\r\nصدرا مرحوم آيت‌اللّه حاج شيخ محمّد تقى صدر 578\r\nصدرا صدرا ذو الرّئاستين 586\r\nصدرائى سيد محمد على صدرائى اشكورى 594\r\nصدقى مجيد صدقى 599\r\nصديقى كامبيز صديقى كسمائى 604\r\nصفا على سهرابى 611\r\nصفا محمّد كاظم روح‌بخش 618\r\nصوفى امان اللّه صوفى سياوش 623\r\nصيانت نمك صيانت 628\r\nضيائى ضياء الحق حكيمى 635\r\nطاهر شادروان سيّد محمّد طاهر سيّدزادهء هاشمى 642\r\nطاهر اسد اللّه كريمى 649\r\nطاهره بانو فاطمه زرّين‌تاج 655\r\nطاير ايّوب رضائى 662\r\nطبائى سيّد عليرضا طبايى 668\r\nطرب ميرزا ابو القاسم محمّد نصير 678\r\nطلا رضا طلايى 686\r\nطلوع مير سيد ابو القاسم طباطبائى 691\r\nظاهر قامتعلى ملكى 694\r\nعارف سيّد مرتضى رضوىنژاد 700\r\nعارف عليرضا افشار 707\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nعاشق حيدر منصورى 713\r\nعالىنسب ميرزا ابو الفضل عالىنسب 718\r\nعبادى سيد على عبادى 721\r\nعبدالملكيان محمّد رضا عبدالملكيان 726\r\nعبد على حاج ملّا محمّد حسن قطب 733\r\nعبرت مرحوم سيد عبد الرحيم سبزوارى 742\r\nعبقرى ميرزا صادق حسان 746\r\nعتيق عبد الحسين عتيق 752\r\nعرفان على اكبر عرفان 758\r\nعزيزى احمد عزيزى 767\r\nعشقى شاطر عليجان عشق‌پور 774\r\nعقدا محمود عبّاسى عقدا 779\r\nعلى محمّدى معصومه على محمّدى 785\r\nعمّان ميرزا نور اللّه 789\r\nعمرانى غلامحسين عمرانى 796\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ س 
  ]\r\n\r\nسعيد ( 1319 )\r\nحسن سعيدنژاد در سال 1319 هجرى شمسى در بخش برخوار اصفهان از مادر زاد ، تحصيلات ابتدايى را در زادگاهش به پايان رسانيد ، ازآن‌پس به اصفهان عزيمت كرد و دورهء متوسّطه را در اين شهر به انجام رسانيد و در رشتهء ادبى ديپلم گرفت ، آنگاه به تهران رهسپار شد و در آزمون دانشسراى عالى شركت جست و پذيرفته شد و در رشتهء زبان انگليسى به تحصيل پرداخت و در سال 1342 به اخذ مدرك ليسانس توفيق يافت . خود مىگويد : « در دورهء دانشسراى عالى از محضر استادانى چون دكتر حميدى شيرازى و دكتر محمّد جعفر محجوب و دكتر زرّين‌كوب و دكتر مظاهر مصفّا و دكتر ناظرزاده كرمانى در زمينهء ادبيّات و شعر و شاعرى كسب فيض كردم . »\r\nسعيدنژاد ازآن‌پس به استخدام آموزش و پرورش درآمد و مأمور تدريس زبان انگليسى در دبيرستان‌هاى خوانسار و اصفهان شد و ضمن تدريس با شركت در برخى از انجمن‌هاى ادبى از محضر شعرا و ادباى اصفهان بهره‌مند گرديد و در سال 1315 پس از چند آزمون براى ادامهء تحصيل همان رشتهء زبان به انگلستان اعزام شد و فارغ التّحصيل گرديد و به دريافت مدرك فوق ليسانس نايل شد و پس از بازگشت از انگلستان بار ديگر در اصفهان و مؤسّسات آموزشى به تدريس زبان انگليسى اشتغال ورزيد و در عين حال پيوند خود را با شعر و ادب همچنان حفظ كرد و هم‌اكنون نيز از محضر استاد مهريار بهره مىگيرد .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسعيدنژاد كه در شعر از تخلّص « سعيد » استفاده مىكند ، از صداى گرم و خوشى نيز برخوردار است و در جوانى تا زمان حيات استاد تاج اصفهانى از محضر وى دستگاه‌ها و آوازهاى ايرانى را فراگرفت و هم‌اكنون نيز گاهى در محفل دوستان زمزمه مىكند .\r\nنمونه‌هاى زير از شعر اوست :\r\n\r\nرسم عشق\r\n تا كه از پروانه رسم عشق را آموختيم * بهر بزم ديگران چون شمع خود را سوختيم\r\nهمچو نى از ريشه‌ها و بندبند جانمان * در دل دل‌مردگان ، ما سوز عشق آموختيم\r\nبر تن بىمايگان جاهل و عارى ز علم * جهدها كرديم تا زيبا قبايى دوختيم\r\nمدّعى مىگفت : نقد جانت ارزان داده‌اى * گفتمش : خاموش ! كان را پربها بفروختيم\r\nعمر خود را كى تبه كرديم با ترويج علم * ما كه نور معرفت در سينه‌ها افروختيم\r\nعشرت دنيا براى همچو ما بادا حرام * ما براى آخرت بس توشه‌ها اندوختيم\r\nبهر تعليم جوانان وطن ما هم « سعيد » * شاد و خرسنديم اگر در عين خامى سوختيم \r\n\r\nلابه‌لاى گل « 1 »\r\n چون پا نهم به شوق به دولت‌سراى گل * سرشار مىشوم ز شعف در فضاى گل\r\nبا چشم مهر مىنگرم برگ‌هاى گل * « من عاشقم به رنگ و به لطف و صفاى گل\r\nجان مىدهم چو بلبل بيدل براى گل » * از من به گل‌فروش و دل‌آرا صد آفرين\r\nاز گل پيام‌هاى محبّت من حزين * بگرفته‌ام كه هست بيان من اين‌چنين\r\n« تا حال پاى گل شده طىّ عمر و بعد از اين * مىافكنم بساط طرب را به پاى گل »\r\nگه بارها رسيده ، به دستم ز خار نيش * باكى ندارم ار كه بود از هزار بيش \r\n\r\n\r\n","description":"","footnote":"\r\n( 1 ) - شعر فوق تضمين غزلى از شاعر توانا « جمشيدى » شاعر بذله‌گوى اصفهانى است .\r\n","page_name":" 14 ","page_number":14},
  {"content":"\r\n\r\n خواهى اگر كه شاد كنى اين دل پريش * « اى گل‌فروش پيش من آور متاع خويش\r\nتا جان كنم نثار رهت در بهاى گل » * عشقم به گل بود كه دمادم فزون شو\r\nاى كاش ! گل‌فروش مرا رهنمون شود * گر پيكرم ز خار جفا غرق خون شود\r\n« اى دوستان ! چو جان من از تن برون شود * پنهان كنيد جسم مرا لابه‌لاى گل »\r\nدرد مرا دواست گلاب از طبيب نيست * هركس كه عاشق است ز گل بىنصيب نيست\r\nدر لابه‌لاى گل ، دل عاشق غريب نيست * « گر بوى گل ز شعر من آيد عجيب نيست\r\nهر بيت آن سروده شد در هواى گل » * از هركه غير دوست شنيدم ملامتى\r\nدر وصف گل ز دوست شنيدم حكايتى * دارى « سعيد » از گل بستان چه حاجتى\r\n« جمشيدى » از گل است جهان را طراوتى * غم زايد از فضاى جهان بىبقاى گل » \r\n\r\nمكن !\r\n اى شوخ‌چشم ! غمزهء بىحدّ به ما مكن * جور و جفا به ما مكن ، اى بىوفا مكن\r\nبا اهل دل به‌جز سخن اهل دل مگو * نااهل را به محفل خود آشنا مكن\r\nبا صالحان نشين و سخن از صفا بگو * نامهربان مشو ، هوس ماجرا مكن\r\nمقدار هركسى به كمال و به علم اوست * بىمايه هركه هست به او اعتنا مكن\r\nدانى زبان سرخ سرت مىدهد به باد * بيهوده سر ، تو بر سر دار فنا مكن\r\nدنياى دون چو با تو مدارا نمىكند * پس اعتماد خويش به آن بىوفا مكن\r\nپندت دهد « سعيد » تو از گوش جان شنو * اسرار هيچ‌كس به جهان برملا مكن \r\n\r\nجان جهان\r\n جان جهان من تويى * قوّت جان من تويى\r\nروح‌فزاى زندگى * باغ جنان من تويى \r\n\r\n","description":"","footnote":"","page_name":" 15 ","page_number":15},
  {"content":"\r\n\r\n غنچه‌لبى و ماه‌رو * غنچه دهان من تويى\r\nدر چمن پر از گلم * سرو چمان من تويى\r\nوقت غزل سرودنم * طبع روان من تويى \r\n\r\nروزگار جوانى\r\n خوش آن دم كه در روزگار جوانى * ز لب‌هاى گل‌بوسه‌ها مىگرفتم\r\nچو از عطر گل‌بوسه‌ها مىشدم مست * در آغوش گرم تو جان مىگرفتم \r\n*\r\n خوش آن دم كه در گوشهء باغ خانه * برايم تو شعر وفا مىسرودى\r\nدر اعماق اشعار آغشته با مهر * مرا مىستودى ، مرا مىستودى \r\n*\r\n خوش آن دم كه دستان همچو بلورت * به گاه نوازش سر شانه‌ام بود\r\nو من شاد بودم كه دست نوازش * اگر بود دستان جانانه‌ام بود \r\n\r\nره بىپايان\r\n هيچ‌كس را به جهان لذّت جاويدان نيست * آنچه آموخته‌ام يك‌ره بىپايان نيست\r\nنيك يا بد گذرد عمر ، ولى مىدانم * لذّت زندگى امّا به‌جز از احسان نيست\r\nغم بيهوده چرا ، شكوه چرا چون دانم * خدمت و حسن عمل نزد كسى پنهان نيست\r\nشاهدى دوش به بالين من آمد گفتم * غير عنّاب لبت درد مرا درمان نيست\r\nديده‌ام شام و بن و لندن و پاريس و هلند * ليك جايى به جهان خوب‌تر از ايران نيست\r\nگفتمش حرف تو با ما چه بود ، گفت « سعيد » * بعد ما اى رفقا شير در اين ميدان نيست \r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبه مناسبت روز پرستار پرستار\r\n به تو اى خادم مردم ، پرستار ! * ز من بادا درود و حمد بسيار\r\nتويى سرشار از عشق و محبّت * تويى پرعاطفه ، پرمهر و رحمت\r\nچه خواهد كرد آن جرّاح پربار * بدون تو براى شخص بيمار\r\nمنم همدرد تو ، قدر تو دانم * تو را در عمق قلب خود نشانم\r\nبود روزت مبارك ، شاد باشى * ز غم‌هاى زمان آزاد باشى \r\n\r\nقصد طلاق\r\nتو را من دوست مىدارم\r\nتو را تا آسمان‌ها ، كهكشان‌ها دوست مىدارم\r\nنگاهم را نمىفهمى ؟\r\nمگر قلبم نمىگويد ، تو را من دوست مىدارم\r\n* مگر قلب تو از سنگ است ؟\r\nتو را با من سرِ جنگ است\r\nدلم تنگ است ، دلم تنگ است\r\nدل تنگم شده پرشكوه از اين بىوفايىها .\r\n* مگر غير از صفا چيزى ز من ديدى ؟\r\nگناهم چيست از من زود رنجيدى ؟\r\nتو از چشمان پرمهرم چه فهميدى ؟\r\nكه با من اين‌چنين ناسازگارى را بنا كردى ؟\r\nمرا با حال زار خود رها كردى ؟\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nگمانت نيست كارى نابجا كردى ؟\r\n* تويى آن يار\r\nتويى آن يار خوش‌گفتار\r\nتو آن يارى كه از لب‌هات قند زندگى مىريخت\r\nچو لب را مىگشودى با سخن اى گل\r\nسراپاى وجودم پرشكر مىشد\r\nبه يك بوسه لبانم از لبانت قندتر مىشد .\r\n* چو روزان و شبان در بستر نازم فراخواندى\r\nبراى شادى من ، هركه غير از من تو رنجاندى\r\nبراى شادى قلبم مرا در لاله‌زار عشق گرداندى\r\nولى اكنون ببين كاشانه‌ام\r\nبىمهر روى تو چنين سرد و پريشان است\r\nبراى قلب پردردم\r\nتو مىدانى ؟\r\nكلام گرم و پرمهرت ، مرا تسكين و درمان است ؟\r\nهمه‌شب تا سحر ، كابوس وحشتناك هجران\r\nبر وجودم سخت مىسازد\r\nوجودم مىشود لبريز از وحشت\r\nكه صحبت از جدايىهاست\r\nسخن از بىوفايىهاست .\r\n*\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nولى اى يار ، من با تو وفادارم\r\nمن از حرف جدايى سخت بيزارم\r\nجدايى از تو را هرگز نپندارم\r\nهنوزت هست امّيد فراوان تا شوى يارم .\r\n* بيا همچون گذشته يار هم باشيم\r\nبه بىمهرى لگدكوبيم\r\nبيا مشكل‌گشاى كار هم باشيم .\r\n* بيا با من دوباره مهربان‌تر شو !\r\nبيا با من تو همسر شو !\r\nخطا از من ، گذشت از تو !\r\nتو بخشاينده همچون حىّ داور شو !\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nسعيد ( 1320 )\r\nدكتر غلامرضا باهر فرزند عبد الحسين در سال 1320 هجرى شمسى در شهر قم در كوى بدوخانه پا به عرصهء حيات گذاشت . نيايش شغل چلنگرى داشت و به استاد نصر اللّه اسلحه‌ساز معروف بود .\r\nدكتر باهر مىگويد : « نام خانوادگىام در آغاز عبد اللّه بود بعد به اعرابى و سپس به باهر تغيير يافت ، علّت تعويض اول را نمىدانم ولى دومى را برادرم دكتر حسين باهر باعث شد زيرا مىگفت همه فكر مىكنند ما عربيم بنابراين به تغيير نام خانوادگى تن در داديم .\r\nدكتر باهر از هفت‌سالگى به مدرسه رفت و دورهء ابتدائى و كلاس‌هاى اوّل و دوّم متوسطه را در دبيرستان محمّديه به انجام رسانيد ازآن‌پس به دبيرستان دين و دانش كه رياست آن را دكتر سيد محمد بهشتى به عهده داشت رفت و كلاس‌هاى سوم و چهارم و پنجم متوسطه را در اين دبيرستان به پاى برد . دكتر باهر مىگويد : « در دبيرستان دين و دانش اساتيدى چون آيت‌اللّه مكارم شيرازى و آيت‌اللّه دكتر مفتح و عباس مصباح‌زاده ( منجم‌باشى ) و على اصغر فقيهى تدريس مىكردند و علاوه بر دروس رسمى وزارت آموزش و پرورش اصول عقايد اسلامى و سخنرانىهاى مذهبى ايراد مىشد . سال آخر دبيرستان يعنى ششم متوسطه را به دبيرستان حكمت رفتم و مدرك ديپلم خود را از اين دبيرستان دريافت كردم . »\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدكتر باهر در سال 1341 براى ادامه تحصيل به تهران عزيمت كرد و به دانشگاه راه يافت و در رشتهء پزشكى به تحصيل پرداخت و در سال 1347 فارغ التحصيل شد و از همين سال تا 1376 قريب به بيست و نه سال بعنوان مسئول فنى بيمارستان آيت‌اللّه گلپايگانى مشغول خدمت شد و با شايستگى و لياقت در اداره امور بيمارستان انجام‌وظيفه كرد امّا به عللى از سمت خود كناره‌گيرى نمود و به عنوان معاونت دانشگاه آزاد اسلامى تهران منصوب گرديد . دكتر باهر مىگويد : « بيمارستان آيت‌اللّه گلپايگانى و هم دانشگاه آزاد اسلامى قم و دانشگاه فاطميه از ابتكارات من بود كه از هركدام بعللى جدا شده‌ام كه شرح آن را در كتاب خاطرات زندگىام به تصوير كشيده‌ام . »\r\nدكتر باهر كه در شعر از تخلّص سعيد استفاده مىكند از سال 1330 سرودن شعر را آغاز كرد و آثارش در برخى از مطبوعات به چاپ مىرسيد وى از شاعرانى است كه چون به خاندان پيامبر و ائمهء اطهار عليهم السّلام اخلاص كامل دارد ، اشعارش بيشتر در زمينهء مدح و منقبت و مرثيت اهل بيت رسول صلّى اللّه عليه و آله است و در جايى مىگويد :\r\n هرچند كه بار گنهم سنگين است * مهر على و آل مرا آئين است\r\nدانم كه خداوند مرا مىبخشد * زيراكه غفور و راحم مسكين است \r\nبارى دكتر باهر در رهگذر شعر عشق و ارادت خود را به خاندان پيامبر اسلام ابراز مىدارد و سرشار از اين توفيق مىباشد .\r\n\r\nمهر على\r\n الهى به آنان كه در راه تو * گذشتند از جان و جانانه هم\r\nبه آنان كه مست از مى وحدت‌اند * به ساقى و ساغر به پيمانه هم\r\nبه سجاده و دلق درويش پير * به دير و كنشت و به ميخانه هم\r\nبه آن زاهد خرقه‌پوش دغل * به مهر و به تسبيح صددانه هم\r\nبه تورات و انجيل عيسى قسم * كه گرديده تحريف دزدانه هم\r\nبه قرآن و احكام شرع نبى * كه شد آلت دست رندانه هم \r\n\r\n","description":"","footnote":"","page_name":" 21 ","page_number":21},
  {"content":"\r\n\r\n به خورشيد و ماه و زمين و زمان * به حق و حقيقت به افسانه هم\r\nبه كاخ شهان و به كوخ گدا * به هر كنج معمور و ويرانه هم\r\nبه طفل يتيمى كه آهى نداشت * نه قرص جوى نان در انبانه هم\r\nبه سوز دل شمع شبهاى تار * به خاكستر بال پروانه هم\r\nبه عشاق وامانده در راه عشق * به مجنون از خويش بيگانه هم\r\nتو مهر على از دل ما مگير * كه جمعى بر اين‌اند ديوانه هم \r\n\r\nتمناى عشق\r\n الهى به عشّاق سوداى عشق * كه جان را فكندند در پاى عشق\r\nبه آنان كه هوهوكنان مىروند * به قربانگه عهد و ايفاى عشق\r\nبه اشكى كه بر گونه‌ها مىچكد * چو باران كه بارد به صحراى عشق\r\nبه سوز دل شب‌روان رهت * كه غرقند در بحر معناى عشق\r\nبه جانهاى آگاه و مشتاق وصل * هم آگه ز پنهان و پيداى عشق\r\nبه دلدادگانى كه خرّم‌دل‌اند * ز ديروز و امروز و فرداى عشق\r\nبه حق نبى ختم فخر رُسُل * به حق على درّ درياى عشق\r\nبه زهراى اطهر به حقّ حسن * به سردادهء راه والاى عشق\r\nبه سجّاد صابر به باقر قسم * كه خواندند اسرار اعلاى عشق\r\nبه صادق به كاظم كه بر لوح دل * نوشتند راز مصفّاى عشق\r\nبه حق رضا و تقى و نقى * كه خوردند شهد گواراى عشق\r\nبه حقّ حسن والد آن امام * كه دارد به كف جام صهباى عشق\r\nتو دانى و سرگشتگان دَرَت * كه دل‌خستگان‌اند و شيداى عشق\r\nعطا كن به آنان تو قلبى سليم * كه سازد به درد و مداواى عشق\r\n« سعيد » از مقيمان درگاه توست * تمنّايش از تو تمناى عشق \r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nعنايات تو قطره دريا كند « 1 »\r\n « يكى روستا ، دخترى ماه‌رو * همىرفت دوش‌به‌دوشش سبو »\r\n« سبوى خود از آب پر كرده بود * همىداشت با خويش اين گفتگو : »\r\nكه در اين سبو مايه زندگى است * حيات جهانى است در دست او\r\nهمه لطف حق بود با بنده‌اش * سبو گر پر از آب كردم نكو\r\nو گرنه سبو مىشكست و مرا * نبودى به برگشت در خانه رو\r\nگواراست آبى كه اندر سبوست * به كام محبّ و به كام عدو\r\nبشارت ز رحمانى او دهد * سرازير گردد چو اندر گلو\r\nز نوشيدنش رفع گردد عطش * فروغ آورد در تن ما هَمو\r\nبلى هستى ما ز آبست و بس * چه در بحر باشد چه اندر سبو\r\nبهر قطره زان حكمتى خفته است * به چشم يكى عارف نيك‌خو\r\nاگر ابر رحمت نبارد به كوه * بسالى شود دجله هم زشت‌رو\r\nبپرهيز از خشم آب‌آفرين * نه مغرور باش و نه پرخاش‌جو\r\nخدايا به ما ناسپاسى ببخش * مَبر آب ما و مَبر آبرو\r\nاگر بَر كَنى آب را از زمين * برآيد ز خلق جهان هاىوهو\r\nز امر تو هر جوى ، گردد پرآب * كه گفت آب رفته نيايد به جو ؟\r\nعنايات تو قطره دريا كند * در اين ادّعا نيست سرّى مگو\r\nهم از امر تو قطره سيلى شود * جهانى كند درهم و زير و رو\r\nگهى هم شود شبنمى همچو دُرّ * طراوت دهد بر گل ، از رنگ و بو\r\nشكافى اگر قلب يك قطره آب * در آن نقشى از حوقله « 2 » بينى و هو « 3 » \r\n\r\n\r\n","description":"","footnote":"\r\n( 1 ) - دو بيت از منظومه فوق را علامه طباطبائى سروده امّا توفيق اتمام آن را نيافتند به اشاره آيت‌الله سبحانى و به خواهش از دكتر باهر بقيه ابيات آن به رشته نظم كشيده شده است .\r\n( 2 ) - لا حول و لا قوة إلّا باللّه العلى العظيم .\r\n( 3 ) - هو اللّه الواحد القهّار .\r\n","page_name":" 23 ","page_number":23},
  {"content":"\r\n\r\n به علامه آن مردد عارف درود * كه دم زد از آن دختر ماهرو\r\n( سعيد از جعلنا من الماء حى ) * بخوان قصّهء دوش و آب و سبو \r\n\r\nصفاى روح\r\n نام على به روح صفا بخشد * بر ديدگان فروغ و ضيا بخشد\r\nمهر على هرآن‌كه به دل دارد * درد نهان خلق شفا بخشد\r\nهرگز شنيده‌اى كه يكى راكع * انگشترى خود به گدا بخشد\r\nانبان بدوش نيمه شبان تا صبح * بر بىنواى خسته نوا بخشد\r\nبر دشمنان خويش گه پيكار * جرم و خطا ز روى وفا بخشد\r\nگر دست او نه دست خدا باشد * بخشد چرا هرآنچه خدا بخشد\r\nترسم گناه عالم و آدم را * شاه ولا به روز جزا بخشد\r\nدر بارگاه صنع خداوندش * از مرحمت مقام رضا بخشد\r\nهرگز مخور « سعيد » غم از طوفان * مولا تو را ز ورطه رها بخشد \r\n\r\nدستان من و دامن زهرا عليها السّلام\r\n يا رب تو مرا به خويشتن وامگذار * از لطف و كرم غريب و تنها مگذار\r\nمن عاشق جانباز ولىاللَّه‌ام * دستان من از دامن زهرا مگذار\r\nاز آن سه ، بريده‌ام تو خود مىدانى * در حشر مرا كنار آنها مگذار\r\nامروز در انتظار الطاف توام * امروز مرا دگر به فردا مگذار \r\n\r\nافسانه حسين\r\n اى آشنا به هر دل ديوانه يا حسين * ديوانه‌ام ز هجر تو فرزانه يا حسين\r\nبا ساقى ز ما نه بگو از مى وصال * ريزد مرا مدام به پيمانه يا حسين\r\nدرد مرا تو دانى و درمان درد من * مىخواهم از تو لطف طبيبانه يا حسين \r\n\r\n","description":"","footnote":"","page_name":" 24 ","page_number":24},
  {"content":"\r\n\r\n گر وَصْلت تو دست دهد مىكشم ز جان * از شوق وصل نعرهء مستانه يا حسين\r\nوز در اگر برانىام اى منبع سخا * سر مىنهم به جانب ويرانه يا حسين\r\nحيرانم از وفاى به عهد الست تو * رسم تو در زمانه شد افسانه يا حسين\r\nكمتر شنيده‌ام كه به عالم كسى كند * ايثار جان به مقدم جانانه يا حسين\r\nامّا كسى كه وصلت جانانش آرزوست * سوزد بگرد شمع چو پروانه يا حسين\r\nبر درگهت « سعيد » گدائى اگر كند * نازد بدين طريقت شاهانه يا حسين\r\nدر جستجوى توست اگر مىرود دلش * گاهى به دير و گاه به ميخانه يا حسين\r\nدارد اميد آنكه به حشرش قدم نهى * بر مردمان ديده صميمانه يا حسين \r\n\r\nعلمدار كربلا\r\n اى علمدار كربلا عباس * دست من و دامن تو يا عباس\r\nدرد دل دارم و ندارم كس * جز تو بر درد دل دوا عباس\r\nهر درى را زدم مرا راندند * تو مرا از درت مرا عباس\r\nهمه گويند كاشف الكربى * طاقتم طاق شد بيا عباس\r\nاز جفاى ستمگران زمان * شد ز تن دست تو جدا عباس\r\nگرچه در تن تو را نباشد دست * دست گير از من گدا عباس\r\nوعدهء آب دادى امّا شد * نقش‌برآب وعده‌ها عباس\r\nبا چه روى سوى كودكان رفتى * دست خالى به خيمه‌ها عباس\r\nآفرين بر تو چون تو را زهرا * يا بُنى كند صدا عباس\r\nداستان ارادتت به حسين * در جهان شد جهان‌نما عباس\r\nبر سر كشته‌ات حسين فرمود * شد ز غم پشت من دوتا عباس\r\nهرگز از خاطر « سعيد » نرفت * بانگ ادرك اخاك يا عباس \r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nدر تعزيت حضرت رقيه به ياد خرابه شام\r\n اى بلبل حزين سخنور ، سخن بگو * با من سخن بگو ، تو مكرّر ، سخن بگو\r\nتركم مكن كه هجر تو جانم گداخته * بهر خدا تو با من مضطر ، سخن بگو\r\nگر در خرابه مسكن ما شد تو غم مخور * اى صورتت چو ماه منوّر ، سخن بگو\r\nتنها به نوك نى سخن حق بيان مكن * گاهى ز عون و جعفر و اكبر سخن بگو\r\nمهر سكوت از لب چون لعل خود بگير * وز اصغر چو لالهء احمر سخن بگو\r\nبابا تنت كجاست كه اينجا بود سرت * كى كرده سر جدات ز پيكر سخن بگو\r\nبا من مگو پدر ، تو سخن از سم ستور * با عمهء حزينه ز هر در سخن بگو\r\nگر نالهء رقيّه به درد آورد دلت * هرگز مشو ز ناله مكدّر سخن بگو\r\nهر جاى از تنم شده نيلى گمان مكن * بر ما نبود ظلم مقرّر سخن بگو\r\nما را ز شاميان نبود آن‌قدر گله * جور و جفا به ماست مقدّر سخن بگو\r\nخادم به پا خليد و درافتادم از شتر * غش كردم اى شهيد به خنجر سخن بگو\r\nگر سايهء پدر نبود زندگى چه سود ؟ * اى بر سرم ز سايه‌ات افسر سخن بگو\r\nسوزد دل « سعيد » پدر دست او بگير * با او ز لطف در صف محشر سخن بگو\r\nچون ديگر عاشقان تو دارد الى الابد * نقش تو در ضمير مصوّر سخن بگو \r\n\r\nنقش سنگ مزار « 1 »\r\n الا اى آنكه در گشت‌وگذارى * « قدم بر تربت من مىگذارى » « 2 »\r\nبخوان الحمد و توحيدى ز اخلاص * تسلّى ده به قلب بىقرارى\r\nاگر سرگشته‌اى در وادى عشق * بمان اينجا كه دارم با تو كارى \r\n\r\n\r\n","description":"","footnote":"\r\n( 1 ) - قطعهء زير را با الهام از پروين اعتصامى و رهى معيرى براى سنگ مزارم سروده‌ام .\r\n( 2 ) - اين مصراع از رهى معيرى به عاريت گرفته‌ام .\r\n","page_name":" 26 ","page_number":26},
  {"content":"\r\n\r\n زمانى چون تو من هم‌بسته بودم * دل خود را به افسون نگارى\r\nنهايت من نديدم عاشقى را * به‌جز افسردگى ، خوارى ، نزارى\r\nغبار نخوت از صورت فروشوى * بشوى از سنگ قبر من غبارى\r\nبخوان سنگ مزارم را و آنگاه * ببين دنيا ندارى اعتبارى\r\nتوانى را كه باشد در تن تو * مرا هم بود روزى ، روزگارى \r\n\r\nتاريخ فوت علامه بزرگوار آيت‌الله سيد على اكبر برقعى قمى\r\n برقعى سرحلقهء دانشوران « 1 » * مهر تابان بود بين اختران\r\nاز هزار و چهارصد بگذشت هفت * در مه ذيحجه بگذشت از جهان \r\n\r\n\r\n","description":"","footnote":"\r\n( 1 ) - دانشوران و مهر تابان نام دو كتاب آيت‌الله برقعى است .\r\n","page_name":" 27 ","page_number":27},
  {"content":"\r\n\r\n\r\nسعيد ( 1348 )\r\nمهندس سعيد نعمتى ، فرزند رحمت ، شاعر و طنزپرداز خوش‌ذوق گيلانى ، در سال 1348 هجرى شمسى در شهرستان لنگرود در ميان خانواده‌اى فرهنگى و اهل‌قلم چشم به جهان گشود . تحصيلات ابتدايى و متوسّطه را در زادگاهش به انجام رسانيد ، ازآن‌پس راهى تهران شد و به دانشگاه صنعتى پلى تكنيك ( امير كبير ) راه يافت و در رشتهء مهندسى راه و ساختمان به تحصيل پرداخت و در سال 1371 فارغ التّحصيل شد .\r\nنعمتى كه در اشعار جدّى خود گاهى « سعيد » تخلّص مىكند و در كارهاى طنزگونه‌اش از نام مستعار « ابليس » استفاده مىنمايد ، دربارهء رابطه‌اش با شعر و شاعرى چنين مىگويد : « اوّلين بار گلستان سعدى نظرم را به خود جلب كرد و اين در حالى بود كه بيش از چهارده سال نداشتم . آن‌گاه روانى طبع ايرج ميرزا مرا مجذوب خود ساخت و با زمزمه كردن اشعارش به مرور احساس كردم كه واقعا شاعرى طبع روان مىخواهد . اين بود كه زندگى ادبىام با سرودن اوّلين شعرم به صورت يك مثنوى طنزگونه در سال سوم دبيرستان آغاز گرديد و مورد استقبال دوستان قرار گرفت . »\r\nسعيد در نوزده‌سالگى به عضويّت انجمن ادبى حافظ لنگرود درآمد و با سرودن اشعارى كه بيشتر شامل مادّه تاريخ و يا به صورت بالبداهه بود ، مورد توجّه اعضاى انجمن قرار گرفت . وى بيشتر در قالب‌هاى كلاسيك طبع‌آزمايى مىكند و به آثار\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nشاعرانى چون ملك‌الشّعراى بهار و رهى معيّرى و ايرج ميرزا و ابو القاسم حالت ، علاقهء خاصّى دارد . از او تاكنون دو مجموعه شعر به نام‌هاى « منظومهء مرد دريا » و « خوان احمد » و يك مجموعهء دو جلدى « اشنو ويژه‌نامه » در قالب طنز ، طبع و نشر گرديده است .\r\n\r\nنسيم شوق\r\n ناز فروش و عشوه كن ! اى گل سرخ ناز من * نيست به غير ناز تو ، در دوجهان نياز من\r\nمست دو چشم نرگست ، هستم و ترسم اوفتد * در تب‌وتاب مستىام ، پرده ز روى راز من\r\nشمع سراى تيره‌ام ، شو كه كنم طواف تو * كعبهء عشق من تويى ، اى همه چاره‌ساز من\r\nخيره شوم به نقطه‌اى ، محو و ز خود رها شده * تا كه تو جلوه مىكنى ، در گذر نماز من\r\nعطرفشان باغ شد ، شوق نسيم آشتى * باز نمىشود به كس ، غنچهء دل‌نواز من\r\nگر به كنار آيدم ، بخت « سعيد » رو كند * كوته از او مگر شود ، تيره‌شب دراز من \r\n\r\nياد باد\r\n خواب ديدم روز محشر بىمى و دلبر گذشت * شام باد آن روز كو بىمطرب و ساغر گذشت\r\nكى هراسد از ملامت‌هاى ناصح ، عاشقى * غرق خون مانند من كش آب عشق از سر گذشت ؟ !\r\nبعد از اين سر را ز دوشت برندارم اى سبو * تا نگويى عمر من در فرقت همسر گذشت\r\nجان من بادا فداى بوسه‌اى ز آن لعل سرخ * آن لب لعلى كه در شيرينى از شكّر گذشت\r\nياد باد ايّام شيرين جوانى ، اى دريغ ! * كآن صفا و مستى و عشق و وفا ، يكسر گذشت\r\nراه كوى غير مُشك‌آساست ، ياران ، غيرتى * گويى آن سيمين زلف آشفته زين معبر گذشت\r\nقدر من را اى نگار سنگدل ، حالا بدان * پيش از آنى كت خبر آيد ، فلانى درگذشت ! \r\n\r\nاقاقى\r\n زخمىترين سمت اقاقى سهم ما بود * آن كوچه‌هاى پرتلاقى سهم ما بود \r\n\r\n","description":"","footnote":"","page_name":" 29 ","page_number":29},
  {"content":"\r\n\r\n ما سال‌ها با قاصدكها دوست بوديم * با بركه‌ها با شاپرك‌ها دوست بوديم\r\nعكس تو در قاب دلم لبخند مىزد * خورشيد را با آسمان پيوند مىزد\r\nمعصوميت در چشم‌هايت موج‌زن بود * مضمون شعر آفتابى مال من بود\r\nوقتى لب تو ميزبان خنده مىشد * آبىترين لبخند هم شرمنده مىشد\r\nكاش آن دقايق ماندنى بودند اى دوست * ياران عاشق ماندنى بودند اى دوست\r\nكاش اين دل درمانده توفانى نمىشد * در محبس ترديد زندانى نمىشد\r\nكاش اين نفس‌ها آيهء حسرت نبودند * آلاله‌ها اين قدر در غربت نبودند\r\nيك‌عمر ما را حرف آخر بودى اى عشق ! * اى كاش با ما مهربان‌تر بودى اى عشق ! \r\n\r\nقلب شاعر\r\n امشب اى شيرين‌سخن جز عشق آوازى مكن * غير من هم انتخاب يار دمسازى مكن\r\nخُمس حُسنت را به اين دلدادهء بىچيز بخش * از براى بوسه‌اى اين قدر لجبازى مكن\r\nقلب شاعر از حرير جامه‌ات نازك‌تر است * اين‌قدر با آن حريرى جامه‌ات بازى مكن\r\nنازبازى تا به كى ؟ اين عشوه‌سازى تا به كى ؟ * بيش از اين با اين دل بيمار غمّازى مكن\r\nامشبى را كه « سعيد نعمتى » در پيش توست * يادى از خاقانى و سعدى شيرازى مكن \r\n\r\nاى دل منال !\r\n شاد پروانه كه اندوه شب تار نديد * سوخت در آتش و جان كندن دلدار نديد\r\nرشك بر سنگ برم ، ز آنكه در اين دير كهن * ماند بسيار ، ولى محنت بسيار نديد\r\nواى و خوش باد به حال دل خورشيد ، كه او * ظلمات شب تار و رخ آن يار نديد\r\nدل آزردهء آزادهء ما ، بىپروا * سوخت در آتش تب ، ناز پرستار نديد\r\nاى دل از شيوهء مژگان بتان بيش منال ! * بلبلى نيست كه زخمى ز نوكِ خار نديد \r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nبه مناسبت درگذشت ابو القاسم حالت - تضمين غزل او بانگ عزا\r\n اى دوست چرا دير نپاييدى و رفتى * بر تشنه‌لبان خوب نباريدى و رفتى\r\nاز هيچ‌كسى راه نپرسيدى و رفتى * « در بزم گرفتى مى و نوشيدى و رفتى\r\nمستانه به حال همه خنديدى و رفتى » * رفتى و از آن خندهء پرنيش و گزنده\r\nشد جامهء ياران نژندت همه ژنده * اى آنكه به درگاه كلامت همه بنده\r\n« بعد از تو لبى باز نشد از پى خنده * غير از لب آن جام كه بوسيدى و رفتى »\r\nرفتى و رفيقان تو يك‌دم ننشستند * در هجر تو يك‌دم خوش و خرّم ننشستند\r\nبر گل ز پىات بلبل و شبنم ننشستند * « ننشستى و ياران دگر هم ننشستند\r\nآن بزم كه چيديم ، تو برچيدى و رفتى » * آن بزم پر از شعر و غزل بود و لطافت\r\nصحبت ز گل و بلبل و مل بود و طراوت * در محضرت ، استاد ابو القاسم حالت !\r\n« دل بود وفا بود و صفا بود و محبّت * افسوس كه چشم از همه پوشيدى و رفتى »\r\nاين كار تو در حقّ گل ياس خطا بود * زين كار خطا بر همه جا بانگ عزا بود\r\n« يكى از اين سه مصراع جاافتاده » * « بلبل پى جلب نظرت گرم نوا بود\r\nوين را همه گفتند و تو نشنيدى و رفتى » * رفتى و نگاه تو بر اين ديده نيفتاد\r\nوز ديده به‌جز گوهر غلتيده نيفتاد * گرچه نظرت بر من شوريده نيفتاد\r\n« آن بزم به چشم تو پسنديده نيفتاد * يا « حالت » ما را نپسنديدى و رفتى » \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nسعيد ( 1355 )\r\nمحمّد سعيد ميرزايى ، در بيست و چهارم آذرماه 1355 شمسى در كرمانشاه قدم به عرصهء حيات گذاشت و تحصيلات ابتدايى و متوسّطه را در زادگاهش به انجام رسانيد .\r\nميرزايى جوانى است كه در آغاز شاعرى با گام‌هاى بلند و استوار به پيش مىرود و از هم‌اكنون مىتوان آيندهء درخشان او را نويد داد . استاد يد اللّه عاطفى ، شاعر گرانقدر و همشهرى او دربارهء اين جوان چنين مىگويد : « با خواندن اشعار او شگفت‌زده شدم ، يك جوان هفده - هجده‌ساله چگونه با اين تبحّر و نوآورى سخن مىگويد و ما كه كم كم پير مىشويم ، از دنياى جوانان چقدر دور مانده‌ايم . »\r\nميرزايى كه در شعر براى خود تخلّصى برنگزيده است ، من او را در اينجا به عنوان « سعيد » معرّفى مىكنم ، اميدوارم همواره روزگارش سعيد باشد و با سعيد به شهرت برسد .\r\nميرزايى دربارهء شعر و شاعرى خود مىگويد : « از همان كودكى و نوجوانى علاقه‌اى به شعر در خود احساس مىكردم و چيزهايى مىگفتم . تا حال كه شعر آن چنان با وجودم درآميخته كه مرا ياراى جدايى از آن نيست ، شعر و ادبيّات كهن را تا آنجا كه مىتوانم مطالعه مىكنم و معتقدم كه از نظر تاكتيكى و ساختارى در كارهاى معاصران ، چه كلاسيك ، چه نيمايى و آزاد و چه شعرهاى خارجى ، چيزى نمىتوان\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nيافت كه صورت‌هايى از آن شعر كهن خودمان وجود نداشته باشد . »\r\nميرزايى از ميان اساتيد شعر متقدّم به حافظ و مولانا و خيّام بيش از ساير شعراى ايران علاقه و دلبستگى نشان مىدهد و از شعراى معاصر نسبت به همشهرى خود شاعر والامقام استاد جواد محبّت ارادت دارد و از او بهره‌مند شده است و همچنين نسبت به زنده‌ياد شاعر سوخته‌دل و تواناى كرمانشاهى اسد اللّه عاطفى به خاطر عشق و آزادگىاش احترام خاصّ قايل مىباشد .\r\nاز سعيد ميرزايى در سال 1376 مجموعه‌اى از اشعارش به نام « درها براى بسته شدن آفريده شد » توسّط انتشارات نوين طبع و نشر گرديد .\r\n\r\nمجسّمه\r\n شبى مجسّمه‌اى جان گرفت در باران * به خويش ، چهرهء انسان گرفت در باران\r\nبه سحر ساحره‌اى ناگهان زمين افتاد * و طرح يك زن عريان گرفت در باران\r\nدوباره پا شد و با مستى و برهنگىاش * گذر به كوى و خيابان گرفت در باران\r\nكنار پنجره بودم كه ناگهان ديدم * صداى سرد زنى جان گرفت در باران\r\nبرون شدم ز درِ خانه ناگهان دستى * مرا ربود و به پستان گرفت در باران\r\nسى و سه ثانيه در تاروپود من آن شب * شراره‌هاى هوس جان گرفت در باران\r\nهزار عقدهء كور درون من وا شد * جنون من سر عصيان گرفت در باران\r\nهزار بغض شكست و هزار پرده دريد * و موج خون سر طغيان گرفت در باران\r\nسى و سه ثانيه خود را گريستم آن شب * سى و سه ثانيه باران گرفت در باران\r\nتمام كوچه ، تمام زمين ، تمام زمان * طنين خندهء شيطان گرفت در باران\r\nميان آن شب تاريك ، چهره‌ام رنگى * به رنگ برف زمستان گرفت در باران\r\nسى و سه ثانيه . . . باران هنوز مىباريد * و خواب عشق تو پايان گرفت در باران . . . \r\n\r\n","description":"","footnote":"","page_name":" 33 ","page_number":33},
  {"content":"\r\n\r\n\r\nراز زندگى\r\n عاشق كه نيستيم ، خدا را ، نه من نه تو * يا عشق هست با من و تو ، يا نه من نه تو\r\nتا دل نبسته‌اى به آب و نسيم و ابر * راهى نمىبريم به دريا ، نه من نه تو\r\nحتّى اگر رسيم به دريا ، بدون عشق * هرگز نمىشويم شكوفا ، نه من نه تو\r\nآرى ، حقيقتيست كه ما بىاميد هم * شب را نمىبريم به فردا ، نه من نه تو\r\nاين است راز زندگى ما كه هرچه هست * نشكسته‌ايم عهد وفا را ، نه من نه تو\r\nاز من جدا مشو ، به خدا عشق اگر نبود * نه درد و رنج بود ، نه دنيا ، نه من نه تو \r\n\r\nپيمان\r\n مىكشانم سايه‌ام را بر خيابان‌هاى خونين * مىروم امشب بميرم زير باران‌هاى خونين\r\nوقت رفتن كاسه‌اى خون مادرم پشت سرم ريخت * گفت خواهى مرد در سرماى توفان‌هاى خونين\r\nمادرم گرييد و مىدانست از اوّل بىدوام است * كفش تابستانى من در زمستان‌هاى خونين\r\nمن خودم هم از خودم دل مىبريدم ، چون‌كه حتميست * مگر يك آهوى زخمى در بيابان‌هاى خونين\r\nشب ، كبوترهاى بىسر در كنارم مىنشينند * تا بريزم پيش پاشان ريزهء نان‌هاى خونين\r\nآه ! نفرين ! . . . اى خدا اين خون نذر مادرم نيست * مىرود در جوى اين شهر آب زندان‌هاى خونين\r\nمىكشم ، ارّابهء سنگين هستى را به گردن * روز و شب در دهشت شلاق فرمان‌هاى خونين\r\nروح من در من شكست و خويشتن را خواب ديدم * بازهم باريد در من سيل باران‌هاى خونين \r\n\r\n","description":"","footnote":"","page_name":" 34 ","page_number":34},
  {"content":"\r\n\r\n پتك تقدير آن‌چنان بر من فرود آمد كه ديدم * خود خطوط چهره‌ام را نقش سندان‌هاى خونين\r\nقعر جانم همچو گور دسته‌جمعى بود و ديدم * نعش من افتاده در آغوش انسان‌هاى خونين\r\nقلبم از سينه برون افتاده بود و باز ديدم * مرگ در قلبم فرو كرده‌ست پيكان‌هاى خونين\r\nباز گفتم با تو هستم ، با تو پيمان دارم اى عشق * با تو سر را مىنهم در راه پيمان‌هاى خونين\r\nفصل پايان شقايق ، فصل مرگ عاشقان بود * فصل سرهاى بريده روى دامان‌هاى خونين\r\nباز گفتم عاشقم من ، گرچه مىدانستم آن شب * حرف‌هاى سرخ دارد ، نقطه پايان‌هاى خونين \r\n\r\nآخرين ترانه\r\n سر مىكشم در آينه ، حيرانم از خودم * بر من چه رفته است كه پنهانم از خودم ؟\r\nخود را مرور مىكنم و فكر مىكنم : * من جز حديث رنج چه مىدانم از خودم\r\nعمريست هرچه مىكشم از خويش مىكشم * بايد دوباره روى بگردانم از خودم\r\nآن رهبرم كه گرچه همه رهروم شدند * برگشته در هواى تو ايمانم از خودم\r\nبايد دگر به خويش بگويم كه عاشقم * تا كى هميشه چهره بپوشانم از خودم ؟\r\nاز تن به تيغ عشق سرم را جدا نما * تا صورتى دوباره برويانم از خودم\r\nهر روز مىروم سر آن كوچهء قديم * آن‌قدر پرشتاب ، كه مىمانم از خودم\r\nشايد دگر نبينىام ، امّا براى توست * اين آخرين ترانه كه مىخوانم از خودم\r\nامشب چگونه از تو بگويم براى خويش ؟ * قلبم شكسته از تو ، پشيمانم از خودم \r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nبه ياد شادروان اسد اللّه عاطفى غم تو خواهد ماند\r\n تو گم شدى ز غم بىكرانه‌اى در برف * نمانده‌اى كه بسازيم خانه‌اى در برف\r\nزمين سپيد سپيد ، آسمان سياه سياه * نمانده از قدم تو نشانه‌اى در برف\r\nشبى براى هميشه شكست و شد خاموش * صداى زمزمهء عاشقانه‌اى در برف\r\nشبيه قصّهء گنجشككى گرسنه و سرد * كه يخ زد از غم خشكيده دانه‌اى در برف\r\nهميشه سينه‌به‌سينه غم تو خواهد ماند * كه گرمى غزلت شد فسانه‌اى در برف\r\nبهار مرده و تو هيچ‌گه نمىآيى * كه با ترانه بكارى جوانه‌اى در برف\r\nبدون تو چه كسى دستگيرمان باشد * اگر خراب شود سقف خانه‌اى در برف \r\n\r\nنامه\r\n خواستم تا براى دلدارم * نامه‌اى عاشقانه بنگارم\r\nبنويسم كه عاشقت هستم * بنويسم كه دوستت دارم\r\nبنويسم مكن فراموشم * بنويسم بيا به ديدارم\r\nبنويسم كه زندگى زيباست * تا من اى مهربان تو را دارم\r\nكم‌كم از شوق ، دست من لرزيد * خون چكيد از دو چشم غم‌بارم\r\nلب خود را به خونم آغشتم * تا بر آن نامه بوسه بگذارم \r\n\r\nالههء ناز\r\n در اين شب ، اين شب برفى دو يار تنهايند * كه مست و بىخبر از مردمان دنيايند\r\nهنوز خواهش گرگان فرونخفته ز خشم * كه سايه‌هاى غزالان به دشت پيدايند\r\nتو در كنار منى و كنار كلبهء ما * ستارگان همه يك‌يك فرود مىآيند\r\nفرشتگان مقدّس به شوق ديدن تو * بر آستانهء اين كلبه بال مىسايند\r\nتو در جزيرهء مهتاب با منى و هنوز * هزار عاشق پيرت كنار دريايند \r\n\r\n","description":"","footnote":"","page_name":" 36 ","page_number":36},
  {"content":"\r\n\r\n كه دست‌هاى تو را كشتهء نوازش و مهر * كه چشم‌هاى تو را تشنهء تماشايند\r\nو شاعران جهان خفته‌اند ، تا شايد * تو را به خواب ببينند و باز بسرايند\r\nدو چشم سبز تو در سايه‌سار مژگانت * خدايگان بهارند و روح يلدايند\r\nتو را مجسّمه‌سازان شهر زيبايى * در آستان پرستش ، به سجده مىآيند\r\nدر اين خيال كه جز با لباس عريانى * چگونه پيكر پاك تو را بيارايند\r\nتو خود بگو كه دگر مادران زيبايى * بتى به معجزه زيباتر از تو مىزايند ؟\r\nبپوش پنجره را ، كاين ستارگان حسود * ز پشت پنجره‌ات دزدوار مىپايند\r\nو من تو را ، به تو سوگند اى الههء ناز * نمىگذارم از اين مرد خسته بربايند \r\n\r\nگل گمنام\r\n خزان رسيد ز ره ، فتنه كرد باغ به باغ * زمين گداخت ز غم ، سينه‌سينه ، داغ به داغ\r\nچكيد خون ز دل آسمان غروب ، غروب * اميد دهكده خاموش شد ، چراغ ، چراغ\r\nبه راه صبح ، كبوتر كبوتر از غم مرد * بلند شد ز زمين شب‌به‌شب ، كلاغ كلاغ\r\nشبى به در زد و آمد به خشم سايهء من * گرفت ز آن گل گمنام بىسراغ ، سراغ\r\nمرا به دست خودش دركشيد و خنجر زد * نشست و خون مرا سركشيد اياغ اياغ\r\nاز آن شب آينه بيند كه سايه‌اى خونين * رود به عشق گلى ، سر بريده باغ به باغ . . . \r\n\r\nسال سياه\r\n شب بود و نبض عقربه‌ها تندتر زدند * سال سياه آمد و زنگ خطر زدند\r\nهر هفت سين سفرهء ما سنگ بود و سنگ * وقتى براى گفتن تبريك ، در زدند\r\nهفت آسمان گشوده شد و هفت چشم شوم * چرخيد روى خاك و به دنيا نظر زدند\r\nبنشست هفت سايهء خون‌ريز روى خاك * رفتند و در زمين و زمان بانگ شر زدند\r\nهرچه پرنده را بشكستند بال‌وپر * هرچه درخت را ز سر و بن تبر زدند\r\nتا صبح ، هفت نعره برآشفت دشت را * و آن هفت سايه يك‌به‌يك از خاك پر زدند . . . \r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nابديّتى آن‌سوى ظلمت\r\n ظلمت گشود مقبره‌ها را به دست باد * هر گور صيحه‌اى زد و نعشى برون فتاد\r\nيك عدّه در لباس غم‌انگيز زندگان * پنهان شدند و بود نشان ديو ظلم‌زاد\r\nيك دسته هم چو باغ سپيدى ز استخوان * هر شاخه‌شان شكوفهء خونين زخم داد\r\nهر زخم لب گشود و از آن شعله‌اى سياه * انداخت پنجه در خم گيسوى سرد باد\r\nتنديس استخوانى خود را به شوق مرگ * درهم گره زدند به زنجير اعتماد\r\nارّابه‌اى ز جمجمه و دود و استخوان * با غرّشى مهيب ، در آن خاك پا نهاد\r\n. . . مىسوختند تا بكشانند تا بهار * تابوت مهر را ز شب تلخ انجماد\r\nمىسوختند و بر تلشان پاى مىنهاد * خورشيد ، اين مسافر غمگين بامداد\r\nمىسوختند تا ابديّت بنا شود * آن سرسپردگان كه زمين بردشان ز ياد . . . \r\n\r\nصليب رهايى\r\n من شعر عاشقانهء پاكم را * تنها براى چشم تو مىگويم\r\nبال كبوتران سرودم را * در بركهء نگاه تو مىشويم \r\n*\r\n شايد سرودم آيهء نورى شد * در قلب‌هاى مردم نابينا\r\nشايد فروكشيد خدايان را * تا داورى كنند بر اين دنيا \r\n*\r\n هم زندگى فروغ خداوند است * هم مرگ ، آفريدهء يزدان است\r\nبارى ، به حكم عشق خداوندى * انسان ، هميشه كشتهء انسان است \r\n*\r\n بگذار شعر سرخ وجودم را * بر قلب آتشين تو بنگارم\r\nبگذار اين صليب رهايى را * با مرگ خود به دست تو بسپارم \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nسفير ( 1328 )\r\nسيّد محمّد تهران‌پور ، كه در شعر تخلّص « سفير » را برگزيده است ، در بيست و يكم تيرماه 1328 شمسى در قدمگاه نيشابور در خانواده‌اى روحانى قدم به عرصهء حيات گذاشت .\r\nسفير مىگويد : « پدرم كسوت روحانيّت را از پدران خود به ارث برده بود و هم اينك برخى از بازماندگان در كسوت روحانيّت به سر مىبردند . »\r\nتهران‌پور تحصيلات ابتدايى را در زادگاهش به انجام رسانيد و در سال 1345 به تهران مهاجرت كرد . دورهء متوسّطه را پس از دورهء اوّل در هنرستان هواپيمايى به پايان رسانيد ، و به دريافت مدرك گواهينامهء فنى توفيق يافت . امّا به علّت فقر مالى و مشكلات زندگى ترك تحصيل كرد و سالى چند به كارهاى آزاد روى آورد و در پيشهء تزيينات ساختمانى به كار پرداخت . سرانجام پس از تغيير مشاغل مختلف ، در سال 1362 به استخدام سازمان آب تهران درآمد و هم‌اكنون در آن سازمان انجام‌وظيفه مىكند .\r\nسفير از آغاز جوانى به علّت علاقه‌اى كه به شعر داشت ، در همان زمان زمزمه‌هاى شعرگونه‌اى شروع كرد و به قول خودش : « هرگاه در تنگناهاى زندگى قرار مىگرفتم ، به دامان شعر پناه مىبردم و زمزمه‌هاى موزونى گلايه‌آميز و شكوه‌گونه سر مىدادم و همين ارتباط سبب پيشرفتم در سرودن شعر مىشد و براى اوّلين بار با\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nراهنمائى دوست شاعرم على دهقانى ( سانيچ ) به محافل ادبى راه يافتم و ازآن‌پس با مؤسّسهء پانزدهم خرداد كه انجمن ادبى بود ، با شاعرانى چون لاهوتى ( صفا ) و مهرداد اوستا و ساعد باقرى آشنا شدم و بعد از رهنمودهاى اساتيد و شاعران ديگرى چون على معلّم و براتىپور و محمّد على مردانى بهره‌ها در شعر برگرفتم . »\r\nسفير در حال حاضر با بيشتر انجمن‌هاى ادبى تهران و كرج در ارتباط است و محضر اساتيد شاعران را مغتنم مىشمرد و كسب فيض مىكند و در سال 1378 نخستين مجموعه شعر خود را با نام « ساز غزل » وسيله انتشارات قوانين به چاپ رسانيد .\r\n\r\nقسم به عشق شهيدان\r\n ستاره در شب ظلمت نيارميد اى فجر * برون شو از كتل دشت ناپديد اى فجر\r\nبه عشق وادى عصمت ، به كائنات قسم * گلو ز خنجر بغضم دگر بُريد اى فجر\r\nقسم به عشق شهيدان راه آزادى * ستاره در شب ظلمت نيارميد اى فجر\r\nكسى به آتش سوزان دل نزد آبى * شرار حسرت ما را كسى نديد اى فجر\r\nبيا به سرد نسيمى شرار دل بنشان * كه تيغ تشنگىام سينه را دريد اى فجر\r\nسراغ چشمه نگيرد كسى كه سيراب است * مگر كسى كه محبّت بيافريد اى فجر\r\nفضاى دوزخ شيطان هنوز باقى بود * اگر كه نور حقيقت نمىدميد اى فجر\r\nبيا كه از دهن طوطيان شكّرخند * « سفير » روز و شبان طعنه‌ها شنيد اى فجر \r\n\r\nگزند بىوفايى\r\n بس‌كه دل‌ها از گزند بىوفايى خسته‌اند * رشتهء الفت ز تار آرزو بگسسته‌اند\r\nبدسگالان در پى انديشه‌هاى خويشتن * ابتداى جادهء درد آشنايان بسته‌اند\r\nسينهء مرغ سخن افسرده از غم‌هاى دل * سودجويانِ زمان دست از عواطف شُسته‌اند\r\nحرف حقّ بر لب ولى از پُشت خنجر مىزنند * هان نمىدانم كه اين‌ها از كدامين دسته‌اند \r\n\r\n","description":"","footnote":"","page_name":" 40 ","page_number":40},
  {"content":"\r\n\r\n جاى گُل‌هاى محبّت بذر نفرت كاشتند * زين سبب دل‌ها از اين نامهربانى خسته‌اند\r\nبهر مشتى نان اسير وادى حيرت شدم * گرچه اعضاى بنىآدم به هم پيوسته‌اند\r\nآتشى در زمهرير دل نشد پيدا « سفير » * از برونت شيشه‌هاى قلب‌ها بشكسته‌اند \r\n\r\nاز وجود آب\r\n سبز است بوستان جهان از وجود آب * گردد گياه و سبزه عيان از وجود آب\r\nابرى اگر ترانهء باران نمىسرود * هرگز نبود چشمه روان از وجود آب\r\nبايد كه آب را به‌نظر محترم شمرد * زيراكه هست تاب‌وتوان از وجود آب\r\nبيهوده آب را به هدر آنكه مىدهد * آگه نگشته روز و شبان از وجود آب\r\nگر آب در جهان نبود ، زندگى فناست * باشد حيات كون و مكان از وجود آب\r\nامروز قدر آب ندانى ، اگر « سفير » * فردا شوى چو تشنه‌لبان از وجود آب \r\n\r\nكو دست مرحمت ؟\r\n كو مرهمى كه زخم دل ما دوا كند ؟ * ما را ز سوز آتش غم‌ها رها كند ؟\r\nكو دست مرحمت كه گشايد درى ز مهر ؟ * از كار اين و آن گره بسته وا كند ؟\r\nمرد خدا كه سايهء همّت بگسترد * هرجا كه هست ، دين فقيران ادا كند\r\nخوش آن كسى كه در جهت مشكلات خلق * كارى براى مردم دردآشنا كند\r\nخوش آن كسى كه در گذر عشق و آرزو * ديوار غم خراب و به شادى بنا كند\r\nسوزد « سفير » از عطش روزگار خويش * كو مرهمى كه زخم دل او دوا كند ؟ \r\n\r\nكمان حادثه\r\n ساقى ! بريز باده ، كه دل از جهان گرفت * دست فريب از كف دل‌ها عنان گرفت\r\nديوار مشكلات بنا شد به كوى عشق * تير از كمان حادثه ما را نشان گرفت\r\nاز فتنه و دورنگى اهريمن زمان * آتش در آستانهء هفت آسمان گرفت \r\n\r\n","description":"","footnote":"","page_name":" 41 ","page_number":41},
  {"content":"\r\n\r\n گِل شد زلال مهر به گلزار معرفت * بس گرد فتنه روى گُل و بوستان گرفت\r\nدير آمدم به عرصهء گيتى هزار سال * دل از فضاى خدعهء نامردمان گرفت\r\nاكنون كه رنگ معرفت از رخ پريده است * سهم مرا برادر نامهربان گرفت\r\nچون صيد ، در كشاكش صيّاد بوده‌ام * سگ بود آنكه پاى من ناتوان گرفت\r\nديگر به باغ بوى محبّت « سفيرا » نيست * فصل بهار عاطفه‌ها را خزان گرفت \r\n\r\nشكست شيشهء دل\r\n دوباره گلشن مهر جهان خزانى شد * دوباره ريشه پُر از آفت نهانى شد\r\nز سنگ فهم تنزّل شكست شيشهء دل * فضاى خانهء انديشه ارغوانى شد\r\nسياه‌زنگى محنت به بام عشق نشست * ز سيل حادثه گلزار عشق فانى شد\r\nمدار فاجعه از محور حضيض گذشت * هجوم صاعقهء فتنه ناگهانى شد\r\nبه زخم كُهنه نمك مىزنم كه بسته شود * جراحتى كه به آيينهء جوانى شد\r\nعصاى حاجت ما را چرا نمىسازند ؟ * كه سرو قامتم از رنج و غم ، كمانى شد\r\nبه اشك عاطفه شويم غبار فاصله را * اگرچه موسم اندوه و ناتوانى شد\r\nعجب مدار « سفير » ز بىوفايى دهر * چه خدعه‌ها كه به تاريخ زندگانى شد \r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nنمىبخشم\r\n من آن قبيلهء بىدرد را نمىبخشم * امير عاصى و خون‌سرد را نمىبخشم\r\nگُل مراد ز پاييز فتنه پرپر شد * خزان زندگى و زرد را نمىبخشم\r\nعسس گرفته سر راه ناتوانى را * سكوت شاهد شبگرد را نمىبخشم\r\nاگر زمانه مرا دست انتقام دهد * ستمگران هماورد را نمىبخشم\r\nچرا ز مهلكهء غم دلم رها نشود * هلاهلا ! ستم و درد را نمىبخشم\r\nشراب عُمر تو در سفره‌هاى رنگين است * همان‌كه با تو چنان كرد را نمىبخشم\r\nمگر خداى ببخشد « سفير » عالم را * و گرنه آدم نامرد را نمىبخشم \r\n\r\nتا خدا با من است « 1 »\r\n تا خداى جاودانه با من است * شور و عشق عارفانه با من است\r\nلابه‌لاى پرده‌هاى تارِ دل * ساز و نغمه و ترانه با من است\r\nگر نباشدم خداى مهربان * ظلمت و غم شبانه با من است\r\nهركجا نظر كنم ز بىكسى * درد و رنج تازيانه با من است\r\nشُعله‌هاى آتش گناه من * از دلم كشد زبانه با من است\r\nشكر مىكنم خداى خويش را * روز و شب در اين زمانه با من است\r\nتا منم « سفير » كوى آرزو * گفته‌هاى عاشقانه با من است \r\n\r\nسپيدهء فجر\r\n ز بعد ظلمت شب مىدمد سپيدهء فجر * نسيم مىوزد از طالع دميدهء فجر\r\nطلوع صبح سعادت قرين خورشيد است * شراب مىچكد از جام سركشيدهء فجر \r\n\r\n\r\n","description":"","footnote":"\r\n( 1 ) - غزل فوق را به اقتضاى غزل هوشنگ ابتهاج ( سايه ) سروده است بدين مطلع :\r\n تا تو با منى زمانه با من است * بخت و كام جاودانه با من است \r\n","page_name":" 43 ","page_number":43},
  {"content":"\r\n\r\n بگو به مثنوى شب حجاب برگيرد * كه بشنود غزل صبح نورسيدهء فجر\r\nاگر تجلّى خورشيد معرفت باشد * كلام تازه كند هر زمان قصيدهء فجر\r\nز شامگاه تطاول نمىتوان آسود * مگر كه جلوه كند ماه شب ز ديدهء فجر\r\nدرِ سراى محبّت اگر گشوده شود * فروغ مىدمد از پرتو سپيدهء فجر\r\nهلا ! خروس سحرگاه آرزومندان * ( . . . ) فرداى شب رميدهء فجر \r\n\r\nيا علىّ !\r\n اى نخستين اختر برج امامت ، يا علىّ ! * آفتاب عزّت و دُرج كرامت ، يا علىّ !\r\nپيشواى انس و جان و همسر دخت نبىّ * اسوهء ايمان و درياى شهامت ، يا علىّ !\r\nشد مزيّن از طلوع روى تو گلزار دين * اهل عصمت بر نمازت بسته قامت ، يا علىّ !\r\nتو مسيح كعبهء دل‌هاى غم‌آلوده‌اى * هر زمان آيد به لب‌ها ذكر نامت ، يا علىّ !\r\nسورهء شمس و ضُحى در وصف تو زيبنده است * ماه تابان شبستان امامت ، يا علىّ !\r\nكاش من هم چون غلام درگه‌ات باشم « سفير » * اى شفيع شيعيان روز قيامت ، يا علىّ ! \r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nسقلاطونى ( 1354 )\r\nمريم سقلاطونى فرزند حسين در سال 1354 هجرى شمسى در شهر قم چشم به جهان گشود ، تحصيلات ابتدائى و راهنمائى را در مدرسهء شهيد برقعى و دورهء متوسطه را در دبيرستان مهديهء خلخالى به پايان رسانيد و در سال 1371 به اخذ مدرك ديپلم توفيق يافت و هم‌اكنون در رشته ادبيات داستانى وابسته به دانشگاه سورل به تحصيل اشتغال دارد .\r\nخانم سقلاطونى كار شعر و شاعرى را از مسابقات دانش‌آموزى آغاز كرد و با حضور در همايش‌ها و كنگره‌هاى شعر زمينهء فعاليت خود را گسترش داد و در اين رهگذر شعرش به شكوفائى رسيد و آثارش مورد توجه قرار گرفت و امروز يكى از شعراى موفق شهر قم بشمار مىرود و هم‌اكنون مسئوليت انجمن شعر و قصه بخش خواهران انجمن ادبى حرم وابسته به اداره كل فرهنگ و ارشاد اسلامى قم نيز را عهده‌دار است .\r\nخانم سقلاطونى چند سالى است كه علاوه بر شعر و شاعرى در بخش ادبيات داستانى با چند روزنامه و نشريه همكارى مىكند و آثارش در آنها به چاپ مىرسد و در ضمن از نويسندگان برنامه ادبى صدا و سيماى قم بشمار مىرود .\r\nخانم مريم سقلاطونى دو مجموعه نظم و نثر يكى برگزيده ادبيات داستانى و ديگرى برگزيدهء شعر معاصر در دست چاپ دارد كه قريبا به بازار عرضه خواهد شد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nشام غريبان\r\n همين فرداست فردا ، تا زمين از هم فروپاشد * ستون محكم هفت آسمان كم‌كم فروپاشد\r\nفقط كافى است نفرينت بگيرد دامن شب را * و آهت شعله‌ور گردد جهان از هم فروپاشد\r\nشب شام غريبان است و مرگ از خاك مىبارد * زمين مىخواهد از بسيارى ماتم فروپاشد\r\nتمام خاك و آب و باد و آتش قد علم كردند * همين فردا همين فرداست تا عالم فروپاشد\r\nنمىدانم چه آمد بر سر اين شهر از اندوه * كه مىخواهد در و ديوارها نم‌نم فروپاشد\r\nفقط كافى است نفرينت بگيرد خاك را موعود * كه تا آنى زمين و آسمان با هم فروپاشد « 1 » \r\n* * * \r\nچه مىشد ؟\r\n دقيقاً مثل تو از هرچه آدم هست * و از ماندن كنار اين همه نامرد ناچارم\r\nدهانم بوته‌زار بادهاى استخوان كوبست * شبيه كوره‌هاى مرگ از آتش تلنبارم\r\nدرختى آشيان در بادم و مىترسم از طوفان * و مىترسم بكوبد ريشه را دست تبر دارم\r\nچه مىشد تا زمستانهاى دور از دست ، برگردند * دوباره از خودم يك‌بار ديگر دست بردارم\r\nتو مىدانى كه من از بادهاى فتنه مىلرزم * چگونه آشيان بر شانه‌هاى بيد بگذارم\r\nچه باقى مانده از من ؟ ! اين منِ تاريك يخبندان * نه شب ، نه باد . . . نه سنگم ؟ ! نه مىچرخم نه مىبارم\r\nبراى آن شب ديجور خوشبختى كه در راه است * بنا دارم بريزم لحظه‌اى در خويش آوارم\r\nتمام قريه‌هاى اين حوالى گرگ‌بارانند * بگو آخر سرم را بر كدامين چاه بگذارم ؟ \r\n\r\nلحظه‌ها\r\n اين لحظه‌ها قيامت عظماى چيستند ؟ * چون آيه‌هاى واقعه هستند و نيستند\r\nاين لحظه‌ها كه بىتو سراسيمه مىدوند * اى كاش اين دقايق آخر بايستند\r\nيا لااقل براى كسى بازگو كنند * چشمان بىقرار كه را مىگريستند \r\n\r\n\r\n","description":"","footnote":"\r\n( 1 ) - شاعر مىگويد تكرار قافيه تعمّدى بوده است .\r\n","page_name":" 46 ","page_number":46},
  {"content":"\r\n\r\n اين چرخ چرخ‌هاى مداوم براى چيست * تب‌دار مىوزند مگر شعله زيستند\r\nتب‌دار مىوزند سراسيمه مىدوند * در جست‌وجوى روشن چشمان كيستند\r\nيك روز سرد جمعهء ديگر بدون تو * اى كاش اين دقايق آخر بايستند \r\n\r\nبوى فروردين\r\n اى چشم‌هايت جارى از آيات فروردين * سرشارتر از شاخه‌هاى روشن و التين\r\nلبخندهايت مهربان‌تر از نسيم صبح * پيشانىات سرمشق سبز سورهء ياسين\r\nاى با تو صبح و عصر و شب فى احسن التقويم * اى بىتو صبح و عصر و شب دل‌مرده و غمگين\r\nاى وعده حتمى ! بگو كى مىرسى از راه * كى مىشكوفد شاخه‌هاى آبى آمين\r\nراى كدامين ساعت از خورشيد مىآيى * صبح كدامين جمعه‌ها با بوى فروردين \r\n\r\nچشمهء نور\r\n آيينه‌ها به گرد حضورت نمىرسند * حتى به چشم‌هاى صبورت نمىرسند\r\nبا چشمى از پرنده به بن‌بست مىرسيم * تا كوچه‌ها به باغ بلورت نمىرسند\r\nاين كوچه‌هاى شب‌زده آوخ كه سالهاست * يك‌لحظه هم به ردّ عبورت نمىرسند\r\nمن خوب مىشناسمت اى آخرين چراغ * پروانه‌ها به چشمهء نورت نمىرسند\r\nمردان پابرهنهء اين قوم مانده‌اند * آخر چرا به عصر ظهورت نمىرسند\r\nپروانه‌ها دومرتبه تكرار مىشوند * آيينه‌ها به گرد حضورت نمىرسند \r\n\r\nبناى عشق\r\n خدا ، زيبائىاش را در وجودت ريخت * همين‌كه عشق را در تار و پودت ريخت\r\nو در آنى زمين و آسمانها را * به پاى لحظهء كشف و شهودت ريخت\r\nاز اين‌ها هم فراتر رفت و در يك صبح * تمام روشنى را در سجودت ريخت\r\nو آن‌قدر از نگاهت عشق را پر كرد * كه شور عالمى را در سرودت ريخت \r\n\r\n","description":"","footnote":"","page_name":" 47 ","page_number":47},
  {"content":"\r\n\r\n جهان را گوشهء چشمت بنا كرد و . . . * به پاى لحظهء گفت‌وشنودت ريخت\r\nو قبل از اينكه دلها را برانگيزد * تمام هستىاش را در وجودت ريخت\r\nو تا همشأن با بيت الحرامت كرد * بناى عشق را به دو كمى فاصله باشد ورودت ريخت \r\n\r\nشكسته‌دل\r\n دستى به شوق ، بال‌وپرت را گرفته است * پهناى اشك چشم ترت را گرفته است\r\nمىبينمت كه هاله‌اى از آيه‌هاى صبح * از دوردست ، پشت سرت را گرفته است\r\nدر روشناى سورهء و العصر مىرسى * يك هاله نور دور سرت را گرفته است\r\nدر چارسوى آمدنت ، شورى از سمات * آوازهاى شعله‌ورت را گرفته است\r\nاز راه دور مىرسى امّا شكسته دل * گويا مدينه دوروبرت را گرفته است\r\nدر روزنامه‌هاى خبرى از تو خوانده‌ام * پهناى اشك چشم ترت را گرفته است \r\n\r\nخيمهء اندوه\r\n صداى دستهء زنجيرزن - غمى در من * و شعله شعله‌كشان جهنمى در من\r\nشب است و از همه سو خيمه مىزند اندوه * كه تا بنا شود از نو ، محرّمى در من\r\nشبيه تكيه دلم بىقرار مىلرزد * و شعله مىكشد آواز مبهمى در من\r\nتو نيستى كه ببينى چه مىكشم بىتو * چگونه ريشه دوانده است ماتمى در من\r\nصداى شعله‌ور تازيانه مىپيچد * و سايه روشن تب‌دار آدمى در من . . .\r\n. . . كه پابرهنه و لب‌تشنه مىدود در خون * ميان دستهء زنجيرزن - غمى در من\r\nشب است و از در و ديوار تكيه مىبارد * سكوت ممتد اندوه عالمى در من \r\n\r\nدل غريب\r\n با اين شب بزرگ كه در من بنا شده است * انگار روزگار من از تو جدا شده است\r\nدر من كسى شبيه خدا گريه مىكند * هر گوشه گوشه‌گوشه دلم كربلا شده است \r\n\r\n","description":"","footnote":"","page_name":" 48 ","page_number":48},
  {"content":"\r\n\r\n يك هفته مىشود كه دل ، اين دل غريب * حتى شكسته‌حال‌تر از جمعه‌ها شده است\r\nاز هر طرف تمام مرا شعله مىزند * بغضى كه با صداى اذان آشنا شده است\r\nدرهم فروشكسته مرا با نگاه خود * كوچك‌ترين بهانه كه در من خدا شده است\r\nحق مىدهى كه چنين گريه سر دهم * با اين شب بزرگ كه در من بنا شده است ؟ ! \r\n\r\nكوچهء بن‌بست\r\n حالا ، بتاب از پسِ شبهاى تار من * ليلىترين ، ستارهء دنباله‌دارِ من\r\nهربار باد شعله به گيسوت مىزند * آهسته دور مىشود از تو مدار من\r\nهى شعله‌شعله مىشكفد در مدار تو * رؤياى پوچ و يخ‌زدهء انتظار من\r\nليلىترين ! بهانه نكن صبح مىرسد * پس . . . لااقل بچرخ به آهنگ تار من\r\nحالا كه ذره‌ذره‌اى از نام روشنت * پيچيده است در شبى از روزگار من\r\nحالا كه مثل كوچهء بن‌بست مانده‌ام * تا رد شوى دوباره تو از رهگذار من\r\nحالم بد است و باز سرم درد مىكند * هى چرخ . . . چرخ . . . چرخ نزن در مدار من \r\n\r\nداغ بزرگ\r\n داد زدها ! سر از اين خاك كجا بردارد ؟ * كيست آيا قدمى سمت خدا بردارد ؟\r\nخيمه زد روى پدر ، رو به جماعت پرسيد : * يك نفر نيست كه باباى مرا بردارد ؟\r\nيك نفر نيست از اين صبح قدم بگذارد * و بيايد سرِ باباىِ مرا بردارد ؟\r\nيك نفر نيست كه مردى كند و برخيزد * حجم اين داغِ بزرگ از دلِ ما بردارد ؟\r\nيك نفر نيست به اين مرد بگويد نامرد * تا دلش بشكند از حنجره پا بردارد ؟\r\nكسى از بين شما داغ برادر ديده است * يا كسى با غمِ من داغِ برابر دارد ؟ !\r\nآفتاب از نفس افتاد و جماعت رفتند * خيمه زد روى پدر . . . خيمه . . . كه تا بردارد ؟ ! \r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nغم مادر\r\n سالى گذشت . . . باز نيامد و عيد شد * گيسوى مادر از غمِ بابا سپيد شد\r\nامروز هم نيامد و غم خانه را گرفت * امروز هم دومرتبه باران شديد شد\r\nمادر كنار سفره كمى بغض كرد و گفت * امسال هم بدون تو سالى جديد شد\r\nده سال تير و آذر و اسفند و خون دل * تا فاو و فكه رفت ولى نااميد شد\r\nده سال گريه‌هاى مرا ديد و بغض كرد * حرفى نزد ، نگفت چرا ناپديد شد\r\nده سال رنگ پنجره‌هاى اتاق من * همرنگ چشم‌هاى سياه سعيد شد\r\nبعد از گذشت اين همه دلواپسى و رنج * مادر نگفته بود كه بابا شهيد شد \r\n\r\nاندوه ماندن\r\n نمىدانم چه رنجى در تنت مانده است * كه گويى خنجرى در گردنت مانده است\r\nنمىدانم ولى مىخوانم از چشمت * كه قرنى مرگ در پيراهنت مانده است\r\nمرا اندوه ماندن مىكشد هر شب * و آن آهى كه از جان كندنت مانده است\r\nهمين‌قدر از تو مىدانم كه مىگويند : * فقط خاكسترى از شيونت مانده است\r\nترا گم كرده‌ام در هفت آيينه * فقط تصويرى از خنديدنت مانده است\r\nفروپاشيده از هم استخوانهايت * نمىدانم چه رنجى در تنت مانده است \r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nسكّاك ( 1346 )\r\nاسماعيل سكّاك ، فرزند ابو الفضل ، به سال 1346 هجرى شمسى در شهر قزوين در خانواده‌اى مذهبى پا به جهان هستى گذاشت . پدرش از مدّاحان اهل بيت عصمت و طهارت عليه السّلام بود .\r\nسكّاك دربارهء دوران كودكى و ميزان تحصيلات خود چنين مىگويد : « دوران كودكى من مانند بسيارى از بچه‌ها در پشت ميزهاى مدرسه سپرى شد . من تا سال اوّل دبيرستان دغدغهء خاطرى نداشتم ، ولى بعد به علّت مشكلات خانوادگى قادر به ادامهء تحصيل نشدم . »\r\nاسماعيل سكّاك از كودكى به شعر علاقه داشت و از نوجوانى زمزمهء شعر را آغاز كرد . خود در اين‌باره مىگويد : « روزى احساس كردم كه مىتوانم آينهء مردم در بازگو كردن دردهايشان باشم و اين‌گونه بود كه شعر در من درخشيد . با طلوع شعر به سمت روزهاى روشن فردا كوچ كردم . از سال 1365 شعر را به‌طور جدّى پيش گرفتم ، از خرمن دوستان و شاعران معاصر ، خصوصا حسين اسرافيلى و محمّد على حضرتى ، توشه‌ها برداشتم . »\r\nسكاك مدّت ده سال است كه در انجمن‌هاى ادبى شهر خود شركت مىكند و هم‌اكنون عضو انجمن ادبى عبيد زاكانى مىباشد و آثارش در مطبوعات محلّى و كشورى انتشار مىيابد و هرساله در كنگره‌هاى شعر حضور مىيابد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n\r\nجنگل\r\n قد مىكشد چو در نظرم قامت درخت * لبريز مىشود دلم از هيبت درخت\r\nامروز اى تمامى جنگل گواه باش * پُر مىكند خيال مرا وسعت درخت\r\nاى اره‌هاى برقى نامرد ! ازچه‌رو * رفته‌ست از ميان شما حرمت درخت\r\nحتّى دل سياه كلاغان نسوخته‌ست * با قارقار و همهمه بر غربت درخت\r\nاى فصل سرد يخ‌زدگى ! از تبار تو * سرسبزى و شكوفه شدن قسمت درخت\r\nيك روز مىرسد كه زمان سبز مىشود * در خشكسال عاطفه با همّت درخت \r\n\r\nنقطهء پايان\r\n زمان زمانهء رنگ و رياست ، باور كن * و احتياج به دست دعاست ، باور كن\r\nتو را هميشه صدا مىزنم و مىدانم * كه عشق بىتو فقط ادّعاست ، باور كن\r\nبيا ، دوباره غم كهنهء مرا بگشا ! * كليد دست تو مشكل‌گشاست ، باور كن\r\nهنوز نام تو اى رمز آفرينش عشق ! به واژه‌هاى دلم آشناست باور كن * هميشه نقطهء پايان آرزوهايم\r\nبراى ديدن تو ابتداست ، باور كن * اگرچه نام تو را بر زبان نمىآرم\r\nولى هميشه دلم با شماست ، باور كن \r\n\r\nخداحافظى\r\n مردانه عزم سفر داشت ، وقتى خداحافظى كرد * از راز خود پرده برداشت ، وقتى خداحافظى كرد\r\nبا اشتياقى فراوان ، دنبال او مادر من * قرآن و آينه برداشت ، وقتى خداحافظى كرد\r\nدستى تكان داد و ردّ شد ، آن رفتن آخرش بود * هركس كه مىديد پنداشت ، وقتى خداحافظى كرد \r\n\r\n","description":"","footnote":"","page_name":" 52 ","page_number":52},
  {"content":"\r\n\r\n لبخند سرخ لبانش ، مانند صبحى طلايى * بر تيرگى پرچم افراشت ، وقتى خداحافظى كرد\r\nدر واپسين لحظه حتّى ، چيزى نمىگفت ، امّا * آواى قرآن به لب داشت ، وقتى خداحافظى كرد \r\n\r\nنذر حضرت على عليه السّلام نخلستان\r\n اى حكّ شده نام تو در قاموس نخلستان * وى چشم‌هاى روشنت فانوس نخلستان\r\nديريست اينكه منتظر مانده به راه تو * چشمان اشك‌آلوده و مأيوس نخلستان\r\nامروز درد غربتت را خوب فهميده‌ست * جغرافياى ساكت و محبوس نخلستان\r\nبعد از تو اى تنهاترين تنها كه خواهد شد * هر نيمه‌سب تا صبحدم مأنوس نخلستان\r\nامروز هم در كوچه‌هاى كوفه مىپيچد * فرياد مظلوميّت و افسوس نخلستان\r\nاز ناله‌هايت موج‌موج نخل‌ها لرزيد * بىتاب خواهد بود اقيانوس نخلستان\r\nبعد از تو ديگر تا ابد خرّم نخواهد شد * آرى ، فضاى تيره و مأيوس نخلستان \r\n\r\nشماره\r\n چه ديدنى شده‌اى ، از ستاره زيباتر ! * كسى نديده چنينت دوباره زيباتر\r\nسخن بگوى ز چشمت ، اگرچه بسته دهن * شنيدن سخنت با اشاره زيباتر\r\nتو مثل رويش گل‌هاى تازه مىمانى * كه در بهار شوى با نظاره زيباتر\r\nتو را به گونه ديگر خطاب بايد كرد * كه ذكر خير تو با استعاره زيباتر\r\nتمام زندگىات ديدنى و زيبا بود * و گشته با بدن پاره‌پاره زيباتر\r\nبه‌جز تو نام هزاران شهيد را برديم * به روز واقعه از اين شماره زيباتر \r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nبه مردى كه خواهد آمد فصل پنجم\r\n زمين در حسرت يك آسمانى مرد مىسوزد * زمان لبريز غربت مىشود از درد مىسوزد\r\nدر استقبال فصل پنجم سالى كه مىآيد * تمام باغ با گل‌هاى سرخ و زرد مىسوزد\r\nبه راهش تا هميشه منتظر مانده‌ست چشمانى * كه در طول زمان از گفتنِ « برگرد » مىسوزد\r\nبيا اى دست‌هايت باعث تكثير آيينه * و گرنه سينه‌ها با حرف‌هاى سرد مىسوزد\r\nو در يك روز جمعه دست‌هايى نور مىپاشد * و فردا روز مردى مىرسد ، نامرد مىسوزد \r\n\r\nوسعت سرنوشت\r\n دوباره باز من و لحظه‌هاى بىبرگشت * هميشه منتظر ابتداى بىبرگشت\r\nهنوز اوّل را هم ، ولى نمىدانم * چه سود مىبرم از انتهاى بىبرگشت\r\nمرا براى هميشه به ياد مىآرند * تمام حنجره‌ها با صداى بىبرگشت\r\nچه خوب بود براى هميشه مىماندى * كنار دست من ، اى آشناى بىبرگشت\r\nمرا به وسعت يك سرنوشت خواهد برد * به روى جاده همين ردّ پاى بىبرگشت\r\nاگرچه تلخ ، ولى فصل كوچ خواهم رفت * كبوترانه به يك ناكجاى بىبرگشت \r\n\r\nباغ خاطره\r\n يك‌عمر تاب طعنه شنيدن نداشتيم * مانديم و حيف پاى دويدن نداشتيم\r\nدر باغ‌هاى عاطفه چون نخل سرفراز * بوديم و اضطراب خميدن نداشتيم\r\nيك‌عمر عاشقانه پريديم و بازهم * بال‌وپرى براى رسيدن نداشتيم\r\nحتّى نگاه ابر غريبانه مىگريست * بر ما ، كه چشم منظره ديدن نداشتيم\r\nبا زخم‌هاى كهنه نشستيم و سال‌ها * حتّى ز داغ ، ميل رهيدن نداشتيم\r\nاز پشت باغ خاطره ، گل‌هاى خوب را * ديديم و حيف ! فرصت چيدن نداشتيم \r\n\r\n","description":"","footnote":"","page_name":" 54 ","page_number":54},
  {"content":"\r\n\r\n\r\nورق باطله\r\n دل بود كه از قافله ما را عقب انداخت * سر رفتن اين حوصله ما را عقب انداخت\r\nحتّى همهء جادّه‌ها نيز گواهند * اين پاى پر از آبله ما را عقب انداخت\r\nاز باد رهاتر شده بوديم ، ولى حيف ! * سنگينى اين سلسله ما را عقب انداخت\r\nيك سجده فقط فاصلهء ما و خدا بود * دل نيز از اين مرحله ما را عقب انداخت\r\nهنگام تهجّد شده بود و همه ديدند * خودخواهىِ اين نافله ما را عقب انداخت\r\nيك دفتر نيرنگ پر از شعر دروغين * اين چند ورق باطله ما را عقب انداخت \r\n\r\nسنگ تهمت\r\n سلب شد امروز اگر آرامش هميشه‌ام * باز مثل كوه پابرجا و طاقت‌پيشه‌ام\r\nنور حتّى مىكند با سادگى از من عبور * در حقيقت مثل شفافيّت يك شيشه‌ام\r\nنيستم دلتنگ با هم‌صحبتىهاى زمين * الفتى با خاك دارد همچو باران ريشه‌ام\r\nجزر و مدّ چشم‌هايم قابل انكار نيست * مىزند طعنه به دريا وسعت انديشه‌ام\r\nبا هجوم بادهاى هرزه در فصل خزان * سبز خواهد ماند با ياد درختان بيشه‌ام\r\nمىرسد روزى كه پيش چشم مردم بشكند * در نگاه واپسين ، با سنگ تهمت شيشه‌ام \r\n\r\nرنگين‌كمان\r\n وقتى به سويت كاروان آغوش واكرد * بر روى خوب ميهمان آغوش واكرد\r\nآن شب چه گفتى در نمازت اينكه تا صبح * حتّى برايت آسمان آغوش واكرد\r\nدر چشم‌هايت بعد بارانى كه آمد * يك هاله از رنگين‌كمان آغوش واكرد\r\nتا التهاب دست‌هايت جان بگيرد * بر سيلى از آتش‌فشان آغوش واكرد\r\nهمراه با عطر دل‌انگيز دعايت * يك دشت ياس و ارغوان آغوش واكرد\r\nدر واپسين دم تا نيفتى بر سر خاك * مولا برايت ناگهان آغوش واكرد \r\n*\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n از خويش رفتن ، قصّهء پايان ما نيست * بر مرگ حتّى مىتوان آغوش واكرد \r\n\r\nداغ‌هاى مهاجم\r\n غنچه‌ها بر من تبسّم كرده‌اند * يادى از فصل ترنّم كرده‌اند\r\nدر ميان هاىوهويى از سكوت * بارها با من تكلّم كرده‌اند\r\nدر نهان آتشينم عقل و عشق * سال‌ها با هم تفاهم كرده‌اند\r\nرهسپار جادهء تنهايىام * سايه‌ها حتّى مرا گم كرده‌اند\r\nدر وجودم سيل‌هاى خاطرات * مثل درياها تلاطم كرده‌اند\r\nبازهم در ارتفاعات نگاه * اشك‌ها ميل تراكم كرده‌اند\r\nاز دعاى فاتحان صبح بود * گر شبى بر ما ترحّم كرده‌اند\r\nسينه‌ها ! آماده باشيد اينكه باز * داغ‌ها قصد تهاجم كرده‌اند \r\n\r\nهمرنگ ابرها\r\n نام تو آشناست براى من * تصويرى از خداست براى من\r\nچشمت در اين كرانهء آبىرنگ * همرنگ ابرهاست براى من\r\nدستت كه امتداد وفاداريست * مفهومى از دعاست براى من\r\nيك‌لحظه را بدون تو سر كردن * انگار سال‌هاست براى من\r\nبا دست تو به عشق رسيدم من * يك دست بىصداست براى من \r\n\r\nبراى غربت مولا على عليه السّلام فيض حضور\r\n هرگز كسى مقام تو را نشناخت * زيبايى كلام تو را نشناخت\r\nاين شهر ، اين كرانهء بىوسعت * شب پرسه‌هاى گام تو را نشناخت\r\nخورشيد هم در اوج شكوفايى * فيض حضور نام تو را نشناخت \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n حتّى بهار با همهء خوبى * سرسبزى پيام تو را نشناخت\r\nمرگى كه بىبهانه تو را مىخواند * آسايش مدام تو را نشناخت\r\nهركس كه خطّ سرخ تو را گم كرد * خون‌نامه‌ى قيام تو را نشناخت \r\n\r\nگلايه\r\n دل مرا به بلنداى آسمان ببريد * به اين بهانه به آن‌سوى كهكشان ببريد\r\nدلم گرفته از اين روزهاى زودگذر * مرا به اوج سفرهاى بىكران ببريد\r\nچه مىشود دل سرگشتهء مرا يك‌بار * فقط به شهر تماشاى عاشقان ببريد ؟\r\nشما كه بار سفر بسته‌ايد ، از اين باغ * خبر ز غربت ما سوى باغبان ببريد\r\nدرون مزرعه افسوس شوق گندم نيست * به سفره‌ها خبرى از نبود نان ببريد\r\nشما نسيم خوش خاطرات اشك مرا * به پيشگاه گل لاله ارمغان ببريد\r\nمگر دوباره هم‌آواز ابرها باشم * دل مرا به بلنداى آسمان ببريد \r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nسلطانى ( 1268 - 1213 )\r\nحسينقلى خان سلطانى كلهر ، فرزند مصطفى قلى خان ديوان بيكى ، در سال 1250 هجرى قمرى ( 1213 ش ) در كرمانشاه چشم به عالم هستى گشود . جدّش حاج شهباز خان از بزرگان نامدار ايل كلهر و از اخيار و برگزيدگان عصر خود بود كه آثار خير و نيكويى از مسجد و مدرسه و بناهاى موقوفه از خود در كرمانشاه به يادگار گذاشت .\r\nحسينقلى خان ، متخلّص به سلطانى ، از اعاظم عالمان و شاعران و افاضل نويسندگان قرن سيزدهم هجرى و از شاگردان برجستهء استاد بيدل كرمانشاهى بود ، تا آن حدّ كه بيش از چهل هزار بيت شعر فارسى و عربى را در حفظ داشت و نيز از خوشنويسى بهرهء كافى ؛ و آن‌گونه كه نوشته‌اند ، كليّات اشعارش قريب هفتاد هزار بيت مىباشد و سرانجام در سال 1307 قمرى ( 1268 ش ) چشم از جهان فروبست .\r\nمؤلّف حديقة الشّعراء دربارهء وى چنين مىنويسد : « يكى از اعاجيب روزگار و علامات قدرت پروردگار است . زمانه‌سازى نمىدانم و عبارت‌پردازى نمىتوانم ، امّا آن قدر مىبينم كه از هر علمى سخن مىرود آگاه است و به هر طريق كه مىپويد همراه .\r\nعرفا او را از خويش مىانگارند و علما ، عالمش مىپندارند و اهل ادب بر تقدّمش اذعان دارند و شعرا از اساتيدش مىشمارند . ديگر نظم و نثر و احاديث و اخبار و تواريخ و قصص و امثال و نكات تماما در اين مجمل كه گفته شد مفصّل است . »\r\nآثار و تأليفات منظوم و منثور او عبارت است از : 1 - مثنوى مينوسر ، در ذكر\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nمصيبت حسين بن على عليه السّلام ؛ 2 - مثنوى حديقة الاعجاز ، در مناقب علىّ بن ابى طالب عليه السّلام ؛ 3 - مثنوى ضياء الفرقدين ، در پنج هزار بيت در مصيبت سيّدالشّهدا حسين بن علىّ عليه السّلام ؛ 4 - بحر البكاء ، در مصيبت حسين بن علىّ عليه السّلام ؛ 5 - مثنوى هفت‌اورنگ ، در پنج هزار بيت مشتمل بر هفت مجلس بهرام گور ؛ 6 - قصّهء عجيب و غريب ، در نه هزار بيت مشتمل بر داستان هزارويك‌شب ؛ 7 - مثنوى ليلى و مجنون ، به سبك نظامى ؛ 8 - بدائع الوقائع ؛ 9 - گلستان مراد ، در مدح امراء و دولتمردان ؛ 10 - طراز البيان ، ترجمهء كامل تاريخ ابن خلّكان ؛ 11 - مناقب حساميّه ، در تاريخ حكومت كرمانشاه و كردستان ؛ 12 - درّة السّلطانيّة ، در تاريخ آل عثمان ؛ 13 - ديوان قصايد ؛ 14 - ديوان غزليّات و مثنويّات و مراثى ؛ 15 - قصايد سلطانيّه ، ك در سال 1337 قمرى طبع و نشر شد ؛ 16 - تصحيح ديوان امير معزّى .\r\n\r\nدر وصف علىّ عليه السّلام\r\n اگرچه مشك ز ناف غزال چين خيزد * ز مشك زلف غزالم هزار چين خيزد\r\nببخشدش مه من تا جوى ز خرمن حسن * هزار چون مه و خورشيد خوشه‌چين خيزد\r\nجبين به خاك نهد مشترى دمى كان ماه * بر آسمان تتق نورش از جبين خيزد\r\nمراست بيم ز آهوى چشم او ، چو كسى * كه بانگ شير ز آهنگش از عرين خيزد\r\nبه غير زلف و خط آن سمن‌عذار كه ديد * بنفشه از گل و سنبل ز ياسمين خيزد\r\nشكر بر لب چون شهد او بدان ماند * كه طعم چشمهء كوثر ز پارگين خيزد\r\nگل انگبين به مداواى درد از او جستم * چو ديدمش كه ز برگ گل انگبين خيزد\r\nمنم سپر بر تيرش نخست گر بت من * كمان ناز بزه كرده از كمين خيزد\r\nقرون قرون ز قران ستارگان گذرد * كجا نگار مرا ز آن قرون قرين خيزد\r\nكشم ز غمزه و بالاى او بلا ، كه بلا * نه از بلارك و پيكان كز آن و اين خيزد\r\nخدنگ نازش تا پر به دل نشست ، آرى * ز شست‌تير دلارام دل‌نشين خيزد\r\nز طرّه او را ضحّاك‌وار مار و مرا * ز ديده گنج فريدون ز آستين خيزد \r\n\r\n","description":"","footnote":"","page_name":" 59 ","page_number":59},
  {"content":"\r\n\r\n جزاى نيكوكاران از آن بهشت آيد * كه در بهشت ، بدين جلوه حور عين خيزد\r\nبرم نمازش چون قبلهء نياز از جان * ز جا نماز گر آن شوخ نازنين خيزد\r\nگَرَم نزار تن آمد ، عجب مدان ، كه مرا * نزارى تن از آن ساعد سمين خيزد\r\nبه وصف لعلش خيزد گهر ز خامهء من * بدان صفت كه ز لعلش دُرِ ثمين خيزد\r\nخطا سرودم كز خامه‌ام به نامه گهر * ز يمن مدح خداوند راستين خيزد\r\nملك سپاه و سپهر آستانِ علىّ ولىّ * كه دست لطف الهيش ز آستين خيزد\r\nنگين خاتم دين ، خاتم الوصيّين ، آن * كه نقش قدرت يزدانش از نگين خيزد\r\nقسيم خلد و جحيم آنكه روز حشر او را * جحيم و خلد ز تأثير مهر و كين خيزد\r\nشهى كه ديده از او تختگاه امكان زيب * هميشه فرّ مكان آرى از مكين خيزد\r\nدر آفرينش غوغاى صيت قدرت او * ز گاه پيشين تا روز واپسين خيزد\r\nشها ! وجود تو شد نقش‌بند هستى خلق * تو نقش هستىات از هستىآفرين خيزد\r\nپس از ستايش يزدان و نعت پيغمبر * ز خيل جنّ و ملك بانگ‌آفرين خيزد\r\nمعين خلق تويى ز امر حقّ به درگه تو * ز خلق نعرهء « ايّاكَ نَسْتَعين » خيزد\r\nبود محال پس از مصطفى ، كه امكان را * شهنشهى چو تو از تختگاه دين خيزد\r\nبه اعتدال هوا از تو آيد ار فرمان * ز طبع دى ظفر از فرّ فرودين خيزد\r\nنه هر بلند اساسى چو قصر حشمت توست * نه هر حصار چو حصن فلك حصين خيزد\r\nنه هر تنى كه كشندش ز كينه بر سرِ دار * به رتبه همچو مسيحا فلك‌نشين خيزد\r\nهنوز از غضبت مغز چرخ پر ز صداست * از آن هميشه ز طاس فلك طنين خيزد\r\nصفاى خدمت تو در دهند اگر به جنين * خروش لبّيك از عنصر جنين خيزد\r\nفروغ جوهر نصرت شعاع نور و ظفر * ز خنجرت كه بود قاطع الوتين خيزد\r\nز بد و خلقت تا روز محشر ايمان را * چو ذات پاك تو ركنى كجا ز كين خيزد\r\nمنم به مدح تو آن معنىآفرين كه مرا * ز عرشيان به سخن بانگ‌آفرين خيزد\r\nز نظم انورى و عنصرى چه سود ؟ كز آن * مديح سنجر و پور سبكتكين خيزد \r\n\r\n","description":"","footnote":"","page_name":" 60 ","page_number":60},
  {"content":"\r\n\r\n نظام نظم من از هر دو برترى دارد * كه مدحت توام از فكرت متين خيزد\r\nهميشه تا به در مستعان بنده‌نواز * نواى مسكنت از عبد مستعين خيزد\r\nنواى شادى گردد ز دوستان تو راست * نفير خصم تو را از دل حزين خيزد \r\n\r\nدر مدح و ثناى فاطمهء زهرا عليه السّلام « 1 »\r\n هجر آن مه ز رنج تن‌فرسا * كرد قدّ مرا هلال‌آسا\r\nآفتابم رسيده بر لب بام * دور از آن چهر آفتاب لقا\r\nدارد اينك مرا فراقش پيش * بودم از وصل او اگر برنا\r\nعشق كرد آنچه خواست با من يافت * چون به مُلك وجودم استيلا\r\nدستگاه بزرگ عشق كز آن * راست چون نى ز جان خلق نوا\r\nنيست جز مهر اهل بيت رسول * كه دل كاينات از آن شيدا\r\nاهل بيتى كه جدّ امجدشان * ختم پيغمبران رسول خدا\r\nپدر تا جور ، ابو الحسنين * مادر ، امّ الائمّة النّجبا\r\nمه رخشندهء سپهر عفاف * نيّر تابناك برج حيا . . . \r\n\r\nبه مناسبت تولّد حجت بن الحسن عليه السّلام شهاب خداى\r\n به شوق تير كه از شست دل‌ستان جهدا * دلم ز سينه چو مرغان ز آشيان جهدا\r\nنشان تير دلم كرد و مى نبيند كس * خطا ز تير وى آنگه كه بر نشان جهدا\r\nز عشقت اى گهر بحر جان و دل تا چند * به كهرباى من از جزع بهرمان جهدا\r\nبه‌جز شكفته رخت بر فراز قدّ رساى * نديده كس كه گل از شاخ خيزران جهدا\r\nهزار سال پس از مرگ ، خاكم ار كاوند * به ياد زلف تو ز آن خاك ، مشك و بان جهدا \r\n\r\n\r\n","description":"","footnote":"\r\n( 1 ) - بيتى چند از يك قصيده هفتاد بيتى در ستايش صديقهء كبرى ، فاطمهء زهرا عليها السّلام\r\n","page_name":" 61 ","page_number":61},
  {"content":"\r\n\r\n ز بس‌كه دارد جان‌ها به ناف خود پنهان * ز زلف نافه‌گشاى تو بوى جان جهدا\r\nخمار محنت و صفراى رنجم از سر و تن * به شوق آن دو لب همچو ناردان جهدا\r\nچو از كرشمهء ابرو كمان كشد چشمت * هزار ناوك دل‌دوزش از كمان جهدا\r\nجهد به رهزنى كاروان دل ، غم تو * چنان‌كه دزد به يغماى كاروان جهدا\r\nسياوش ار نه به چهر تو طرّهء شبرنگ * در آذر از چه همى بهر امتحان جهدا\r\nبه‌جز بنان من - ز كلك و چهرهء تو ز زلف * كه ديده گنج ، كه از كام پرغمان جهدا\r\nمراست كلكى چون زلف سر بريدهء تو * كه چون سرش ببُرم ، نطقش از دهان جهدا\r\nرود چو در ظلمات دوات آب حيات * از آن به مدح شهنشاه انس و جان جهدا\r\nمعانى از تتق فكر من چو لمعهء نور * به نعت حجّت مستور خاندان جهدا\r\nبهار دين كه نيارد ز بيم سطوت او * به ترك‌تاز چمن ، صرصر خزان جهدا\r\nشهى كه بار خدا را پس از نياكان اوست * گزين خدنگى كز شست كن فكان جهدا\r\nبه چشم هيبت اگر بر جهان نظر فكند * خيال سركشى از خاطر جهان جهدا\r\nوزد چو باد عتابش بر آب تا محشر * از آن شرارهء آتش بر آسمان جهدا\r\nبه غير تيغ تن ادبار او نهنگ‌دژم * كه ديدگانش و آبش ز يك‌دهان جهدا\r\nسبك چو حمله نهيبش برد به كوه گران * به چرخ ذرّه‌صفت جزءجزء آن جهدا\r\nشها ! به يمن تو هر صبحدم يد بيضا * چو دست موسى از جيب خاوران جهدا\r\nجلاى چهرهء صبح است و عطر طرّهء شب * هرآن غبار ، كت از خاك آستان جهدا\r\nز جود توست كه با جيب پرگهر سوى چرخ * سحاب از لب درياى بىكران جهدا\r\nرخ از تپانچهء قهر خدا سيه بيند * هرآن‌كه ز آتش مهر تو چون دخان جهدا\r\nز بيم صاعقهء حشمت اى شهاب خداى ! * ز جان اهرمنان بانگ الامان جهدا\r\nفسون مهر تو بر سنگ و آهن ار بدمند * ز سنگ سورى و از آهن ارغوان جهدا\r\nشود چو ابر اجل كلّه‌بند برق‌آسا * ز دشنهء تو بلاهاى ناگهان جهدا\r\nز كحل علم تو كان توتياى عين يقين * غبار احولى از ديدهء گمان جهدا \r\n\r\n","description":"","footnote":"","page_name":" 62 ","page_number":62},
  {"content":"\r\n\r\n به يك اشاره ز امر تو كوه خارا دل * ز چشم سوزن چون تار پرنيان جهدا\r\nمحيط مدح تو پهناوريش از آن بيش است * كز آن سفينهء فكرت به بادبان جهدا\r\nجواهرى كه ز ابر و خور است در يم و كان * مرا به مدح تو از خامه بر بنان جهدا\r\nترانه‌هاى خوش از ارغنون فكرت من * به لحن دستان‌سازان باستان جهدا \r\n\r\nغم هجران\r\n گر غرض نقش تو در پردهء تقدير نبود * گل آدم به خدا قابل تخمير نبود\r\nكيمياى دل من عشق تو گرديد آن روز * كه نشان هيچ ز سيم و زر و اكسير نبود\r\nكاروان دلى از شهر برون هيچ نرفت * كه نواى جَرسش نالهء شبگير نبود\r\nز بلندى به تو اى قصر عدالت نرسد * يا كه در نالهء ما اين همه تاثير نبود\r\nتا نگشت ابرو و مژگان تو خون‌ريز دلى * سپر تيغ نگشت و هدف تير نبود\r\nعادت غمزهء چشم تو شكاراندازيست * ور نه صيد دل ما قابل نخجير نبود\r\nعشق بر گردن كس طوق ارادت ننهاد * تا به دستش ز سر زلفِ تو زنجير نبود\r\nبه خطوخال تو گفتم نسپارم دل خويش * چه كنم ؟ چارهء تقدير به تدبير نبود\r\nغم هجران تو اى تازه‌جوان پيرش كرد * ور نه « سلطانى » از اين پيش چنين پير نبود \r\n\r\nاميد دراز\r\n مكن آشفته به رخ زلف چليپايى را * يا به زنجير ببند اين دل هرجايى را\r\nمىخرامى به ره و غيرت اين مىكُشدم * كه نبندد ز تو كس چشم تماشايى را\r\nياد زلفِ تو مرا مونس و امّيد دراز * كى چون من بُرده به سر كس شب تنهايى را\r\nهركه يك جرعه ز ميناى تو نوشيده شراب * سنگ بر شيشه زد اين ساغر مينايى را\r\nشده مشهور به شيرين‌سخنى « سلطانى » * عجب از لعل تو آموخت شكرخايى را \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nمعركهء حسن\r\n گداى گنجِ جمال تو شهريارانند * ولى چه سود ، بر آن گنج خفته مارانند\r\nكمان ناز به زه كن ، خدنگ غمزه بزن * كه عاشقان تو محتاج تيربارانند\r\nمران پياده به ميدان عاشقى گستاخ * دلا به معركهء حُسن ، شهسوارانند\r\nبه دور لعل تو باشد ثواب مى خوردن * و گرنه باده‌پرستان ، گناهكارانند\r\nبريخت خون تو با غمزه رفت « سلطانى » * ز چيست كز پس دلدار سوگوارانند \r\n\r\nبدنامىها « 1 »\r\n تا در بَرِ خود قدّ دلارام گرفتيم * در سايهء سرو سهى آرام گرفتيم\r\nگامى كه به صد نامه و پيغام بجويند * بىواسطهء نامه و پيغام گرفتيم\r\nخوش سلسلهء زهد گسستيم و عجب جاى * در حلقهء رندان مىآشام گرفتيم\r\nبا ما سخن از دولت جمشيد مگوييد * ما دولت جمشيد به يك جام گرفتيم\r\nبدنامى ما به ز نكونامى زُهّاد * عمريست كه شهرت به چنين نام گرفتيم \r\n\r\n\r\n","description":"","footnote":"\r\n( 1 ) - چهار غزل اخير را دوست و شاعر گرانقدر يد اللّه عاطفى برايم فرستاده‌اند .\r\n","page_name":" 64 ","page_number":64},
  {"content":"\r\n\r\n\r\nسلطانى ( 1336 )\r\nمحمّد على سلطانى ، فرزند محمّد طاهر ، در سال 1336 هجرى شمسى در كرمانشاه قدم به عرصهء حيات گذاشت . وى از تبار كوران مير ضياء الدينى از اخلاف صفى خان حكمران جوانرود در عهد شاه سليمان صفوى است كه مدّت دو قرن تا اواسط سلطنت فتحعلى شاه قاجار حكمران بلامنازع محال و ولايات مزبور بود و شرح آن در تواريخ مسطور است . « 1 »\r\nسلطانى تحصيلات ابتدايى و متوسّطه را در زادگاه خود به انجام رسانيد ، آن‌گاه به تحصيل علوم ادبيّه و عربيّه پرداخت و از محضر استادانى چون سيّد محمّد طاهر سيّدزاده هاشمى و حاج سيّد محمّد شيخ الاسلام ( شيخ الاسلام كردستان ) كسب دانش كرد و اجازه‌نامهء افتاء و تدريس دريافت كرد . ازآن‌پس به تهران رهسپار گرديد و در دانشسراى عالى در رشتهء زبان و ادبيّات فارسى به تحصيل پرداخت و به اخذ مدرك ليسانس توفيق يافت و در حال حاضر در سمت استادى دانشگاه انجام‌وظيفه مىكند .\r\nاستاد سلطانى در مشاغل چندى از قبيل تدريس عربى و فارسى در دبيرستانهاى كرمانشاهان ؛ عضويّت گروه كارشناسان سازمان پژوهش و برنامه‌ريزى وزارت آموزش و پرورش ؛ عضو هيئت تحريريهء مجلّهء آموزش رشد ادب فارسى ؛ عضو هيئت تحريريهء\r\n\r\n\r\n","description":"","footnote":"\r\n( 1 ) - تاريخ كرد و كردستان و توابع يا تاريخ مردوخ ، ج 2 ، ص 110 ؛ زبدة التواريخ سسندجى ، ص 200 ؛ تاريخ مستوره ، ص 14 ؛ ايلات و طوايف كرمانشاهان ، ج 1 و 2 ، ص 127 و 128 ؛ و . . .\r\n","page_name":" 65 ","page_number":65},
  {"content":"\r\n\r\nفصلنامهء هنرى چليپا ؛ همكارى با بنياد دايرةالمعارف ؛ همكارى با مجلّات آينده ، كيهان فرهنگى ، ايران زمين ، سرود ( به زبان كردى ) ؛ مشاور دفتر تحقيق انجمن خوشنويسان ايران ؛ همكارى با مجمع العلمى الكردى در بغداد ؛ همكارى با انستيتو زبان كردى ، خدمت كرده است .\r\nسلطانى از طبع روان و توانايى در سرودن شعر فارسى و كردى و عربى برخوردار است ، امّا در عين حال هيچ‌گاه داعيهء شاعرى نداشته و از تظاهر به آن امتناع ورزيده است . وى نويسنده‌اى دانشمند و پژوهشگرى پرتلاش است و مقالات و نوشته‌هايش در زمينه‌هاى مختلف ، نشان از تتبّع و وسعت اطلاعات او مىدهد و تأليفات مطبوع زير از كارهاى تحقيقى او به شمار مىرود : 1 - حديقهء سلطانى ، در دو جلد ( احوال و آثار شاعران كردى كرمانشاهان از عهد تيمورى تا عصر حاضر ) ؛ 2 - مناجات‌هاى جاويدان ادب كردى ؛ 3 - كنز العرفان ( ديوان مير صالح الحسنى نعمت‌اللّهى ماهيدشتى ، شامل اشعار كردى و فارسى با شرح احوال ) 4 - ديوان سيّد يعقوب ماهيدشتى ( شرح احوال به انضمام فرهنگ لغات ) ؛ 5 - راز دل ( منتخبى از قصايد و غزليات كيوان سميعى با شرح حال ) ؛ 6 - سيرى مختصر در تاريخچهء خطوط اسلامى و ويژگىهاى اوّلين نمايشگاه خطّ در كرمانشاه ؛ 7 - خوشنويسان معاصر كرمانشاهان ؛ 8 - جغرافياى تاريخى و تاريخ مفصّل كرمانشاهان ، در پنج جلد ؛ 9 - احوال و آثار مير عماد قزوينى ؛ 10 - يادنامهء ميرزا احمد دهباشى ، شاعر بزرگ كرد .\r\nو آثار زير نمونه‌هاى ديگرى از تأليفات اوست كه در دست چاپ مىباشد : سايهء خورشيد سواران ؛ على اكبر دهخدا ؛ علّامهء قزوينى ؛ سعيد نفيسى ؛ عبد الحميد بديع الزّمانى ، رشيد ياسمى ، برهان الدّين حمدى ، جلال الدّين همايى ، عبد العظيم قريب ، پروين اعتصامى ، مجتبى مينوى ( اين آثار قبلا در مجلّه‌ها چاپ شده و به‌طور جداگانه آمادهء چاپ است ) ؛ خاندان ، زندگى ، ابعاد شخصيّت ميرزا كلهر ؛ نخستين شهيد كاروان خوشنويسان ( ابن مقله بيضايى ) ؛ ابن بوّاب ؛ ياقوت مستعصمى ؛ علما ، عرفا ، شعرا و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nرجال كرمانشاهان ؛ كرمانشاه ( خاك‌نشينان عشق ) ؛ و . . .\r\n\r\nبه استاد بهزاد نقش خيال\r\n اى به دل با من دلباخته در گفت‌وشنود * چشم با ياد تو تا صبح سحرگه نغنود\r\nخندهء قهقهه و مات و خموشيت همه * نقش كولاك خيالات شبانگاهم بود\r\nبىنشان آتش مهر تو به دل دارم ، چون * كس نديده‌ست ز گل آتش خاكستر دود\r\nقاب تمثال تو بر سينهء ماتمكده‌ام * عُقده‌ها از دل بىصاحب آشفته گشود\r\nچه سحر با نگهى بر گل رويت ، نم اشك * بار شب از سر مژگان من خسته زُدود\r\nدر كنار توام و شعر تو را مىخوانم * كه « سما » بانگ زند با كه كنى گفت‌وشنود\r\nگويمش دختركم ! با گل اين تصويرم * گويد او با تو ندارد سرِ گفتار چه سود\r\nنه صدايى ، نه نگاهى ، نه عليكى ، هردم * در برش آيى و آغاز كنى بانگ سرود\r\nگويمش در خم دوّار فلك كودك من * ذرّه بىجاذبه خورشيد فلك را نستود\r\nگويدم ذرّه و خورشيد ندانم ، بايد * آيد از قاب بدين محفل و كاشانه فرود\r\nگويمش كلبهء ما لايق اين احسان نيست * لب فروبند از اين گفتِ پريشانت زود \r\n\r\nبه استاد پرتو كرمانشاهى جان سخن\r\n سرو وفاآراى هر گلزار ، پرتو * مهر محبّت را بلند آثار ، پرتو\r\nرنگ صفا را من ز رفتار تو ديدم * با من اگرچه گفته شد بسيار ، پرتو\r\nدر جويبار شعر تو الفاظ جارى * با روح پويا ، رهبر گفتار ، پرتو\r\nانديشهء تو بال پرواز است در شعر * شه پرزنان تا پردهء اسرار ، پرتو\r\nشعر تو بوى پردهء اسرار دارد * جان سخن در شعر تو بيدار ، پرتو\r\nحافظ اگر گوى بلاغت زد به چوگان * بوده‌ست با هر ياوه در پيكار ، پرتو \r\n\r\n","description":"","footnote":"","page_name":" 67 ","page_number":67},
  {"content":"\r\n\r\n در نقش داير ياوه‌بافان دور بينند * كى پرسد از كيفيّت پرگار ، پرتو\r\nگيرم خزانى چند مه بگرفت و خورشيد * روز بهاران كى شود انكار ، پرتو\r\nهر سيم سُستى دعوى آهنگ دارد * پس تار يحيى از طنين بيزار ، پرتو\r\nزنگ‌اند ، بر پاى بُز اخفَش نشسته * ناقوس مات گنبد دوّار ، پرتو\r\nمرد سخن درياى مات ، امّا به جوشش * چون چشمه‌اى سنگى به قعر غار ، پرتو\r\nبا انعكاس بكر معنى در تجلّى * آيينه‌اى دارى سكندروار ، پرتو\r\nچون بوى گل در بطن معنى جاى دارى * ذهن تو تار ترمهء اشعار ، پرتو\r\nگر دورم از رويت ، و ليكن در حضورم * سايه ز گل دارم به سر چون خار ، پرتو\r\nامّيد وصل دلبرم ديگر نمانده‌ست * خواهم به دل يك‌لحظهء ديدارِ پرتو \r\n\r\nبه شاعر ارجمند يد اللّه عاطفى ( آشفته ) ميناى غم « 1 »\r\n مصيبت‌نامهء رنگين فرهاد * كه زى من پيك « آشفته » فرستاد\r\nنگارين‌نامهء ناكامى دوست * ز فصل عاشقى بگزيده استاد\r\nبرادر آن اديب داغدارى * كه در فقدان گل از پاى افتاد\r\nبه دامانش بسى لخت‌جگر بود * ز باغ غنچهء نشكفته بر باد\r\nبه اشك ديده از خونابه شستن * سپس آراست در مجموعهء ياد\r\nچو ز آن ميناى غم سر برگرفتم * فضاى خانه بوى عشق مىداد \r\n\r\nبراى شهر سوختگان حلبچه قصّهء خونبار\r\n داغ توام آورده به گفتار ، حلبچه * اى خُفته به دامان تو اسرار ، حلبچه\r\nهر ذرّه ز خاك تو زبانيست كه گويد * حرف غم از آن قصّهء خونبار ، حلبچه \r\n\r\n\r\n","description":"","footnote":"\r\n( 1 ) - اين غزل را بمناسبت ارسال مجموعه‌اى از اشعار شاعر ناكام اسد اللّه عاطفى كه برايم فرستاده بود سرودم .\r\n","page_name":" 68 ","page_number":68},
  {"content":"\r\n\r\n هر سنگ سيه يا علف سوخته ننگيست * بر دامن آن مردك خونخوار ، حلبچه\r\nخشكيده بسى پنجهء نوزاد به پستان * از نيش نهادافكن آن مار ، حلبچه\r\nبس مادر مظلوم كه با خويش به گل بُرد * با نالهء جان ، حسرت ديدار ، حلبچه\r\nبس كودك خوابيده به بالين فراغت * ديگر نشد از خواب تو بيدار ، حلبچه\r\nبس اهل مناجات كه در ذكر خداوند * ماندند همان گونه ز گفتار ، حلبچه\r\nبس ساغر آمال جوانان عزيزى * در باد فنا گشته نگونسار ، حلبچه\r\nدر سينهء تو قصّه آزادى ملّت * افسانه شد از ديو ستمكار ، حلبچه\r\nپروندهء مختوم حقوق بشرى تو * اى مرگ بر آن شيوه و رفتار ! حلبچه\r\nاى شهر غم ، اى مسكن مألوف ، چه كردى * كين گونه شدى سوخته و زار ، حلبچه\r\nدر كام تو زهر آتش خون ريخت به ناگاه * نه از باغ نشان ماند و نه گلزار ، حلبچه\r\nبس جمع پرستوى بهارى كه ز مسموم * جان داده به هر سايهء ديوار ، حلبچه\r\n« از خاك شهيدان وطن لاله دميده » * از سوخته خاكت ندمد خار ، حلبچه\r\nشادى سحر خنده زد ، امّا ز جنايت * شد شادى صُب شيون ايوار ، حلبچه\r\nآن خيمهء مادر به سر كودك مجروح * معناست ز گل‌واژهء ايثار ، حلبچه\r\nبربسته دهان تو ز فرياد به ناگاه * نامرد ستم‌پيشه به پيكار ، حلبچه \r\n\r\nدر فقدان خورشيد « 1 »\r\n سيه‌پوشيم در فقدان خورشيد ادب بايد * كه ذرّه در دل شب از غم هجران نياسايد\r\nمنم آن ذرّهء سردرگُم از دست غريبىها * غروب آفتابم مىكُشد هر روز و پيش آيد\r\nز كوه زندگى بر درع شب چون مىزند پنجه * رسد تا ظهر پيروزى و خواهد عالم آرايد\r\nبه ناگه بانگ مغرب خواندش در سوى بىسويى * كشد در بند و نگذارد غبار از چهره بزدايد \r\n*\r\n\r\n\r\n","description":"","footnote":"\r\n( 1 ) - سه بند از مرثيه‌اى كه در مرگ استاد عبد الرّحمن شرفكندى شاعر و نويسندهء بزرگ كُرد و مترجم « قانون » ابن سينا به فارسى ، به پاس حقّ تعليم از محضر آن يگانه سرودم .\r\n","page_name":" 69 ","page_number":69},
  {"content":"\r\n\r\n ز « زورا » شيونى برخاست موج دجله بر سر زد * فضاى زاگرس هر قلّه‌اش اللَّه اكبر زد\r\nبه مرگ پاسدار دين احمد ، نوح كردستان * غروب آفتابى بود و گردون زخم ديگر زد\r\nحديث صبر خواندم بر دل امّيدوار ، امّا * غروبى ديگر آمد آتشى بر خشك و بر تَر زد\r\nغم فقدان خورشيد بلندآواى كردستان * به خرمن جاى كشت قرن‌هامان ، موج آذر زد \r\n*\r\n تو تنديس ادب در معبر كوچ زمان بودى * به ظاهر يك‌تن امّا در حقيقت يك جهان بودى\r\nچو ذرّه سر به خاك خانهء خورشيد سودم * ولى تو مرد ميدان فاش گويم كهكشان بودى\r\nشفاى واژهء ماد و درى شد هر اشاراتت * نجات گنج « قانون » از حصار تازيان بودى\r\nمَثَل آرم ز هركس تا تو را هم‌رتبه‌اش خوانم * به مقياس خرد بينم كه تو بهتر از آن بودى\r\nسكوتى سرد دارد بر غمت هر كوه كردستان * كه آخر تو عقاب حافظ اين آشيان بودى\r\nبهاركرده‌وارى كى بگويد در بهار ما * بهار ما زمانى بود ما را هم‌زمان بودى \r\n\r\nنعرهء مستان « 1 »\r\n بزن دف‌زن ! نواى الوداع پير ما طاهر * به كوى هفت شهر عشق جانان آشنا طاهر\r\nبزن هر پنج نوبت بر سر كوى خداجويان * خراباتى مقامى در غم مرد خدا طاهر\r\nصداى نعرهء ياهوى مستان مىرسد هردَم * زبان خانقاهى كو ، شد از مستان جدا طاهر\r\nز دود دولت‌آباد دلم سوزد ، دگر بشنو * كه عريان شد ز هجرت باغ دل ، باباى ما طاهر\r\nبه « بغداد » و « بطائح » گر رسد پيك افول تو * به بوى كى وَزَد ديگر نسيم مُشك‌زا طاهر\r\nبه شمشير طريقت شاخ غول نفس بشكستى * به سر بگذاشتى تا تاج اقليم فنا طاهر\r\nطبيب درد بىدرمان سالك ، از كه جويم من * دواى باطن مجروح از غم مبتلا طاهر\r\nز مظلوميّت استاد در بازار شيادان * دلم بشكست صدها بار امّا بىصدا طاهر\r\nنگاهى كرده با الحمد و آهى دَم فروبستى * خبر دادى ز پوچىها ، تو با اين مبتدا طاهر\r\nتو برق زندگى در كوره‌راه يأس و نوميدى * فراز مسند تو بيرق پيروز توحيدى \r\n\r\n\r\n","description":"","footnote":"\r\n( 1 ) - يك بند از تركيب‌بند مرثيه‌اى كه در رثاى استاد قال و حال ، شادروان سيّد محمّد طاهر هاشمى دولت‌آبادى رحمة اللّه عليه - به پاس محبّت و عنايات بيكرانش سرودم .\r\n","page_name":" 70 ","page_number":70},
  {"content":"\r\n\r\n\r\nسلمان ( 1365 - 1338 )\r\nشادروان سلمان هراتى آذرآباد ، در فروردين سال 1338 در روستاى مرزدشت از توابع خرّم‌آباد تنكابن چشم به جهان گشود و در پاييز سال 1365 شمسى در اثر سانحهء اتومبيل چشم از جهان فروبست . پدرش عقيل و مادرش نقره نام داشتند و او فرزند سوم آنان بود . پدر و مادر او را به نام جدّش سلمان نامگذارى كردند .\r\nمحمّد هراتى ، برادر سلمان ، مىگويد : « نياكانش مردان كار و تلاش و نافله‌هاى شبانه و زيارت عاشورا و تلاوت سحرگاهى قرآن بودند . آشناترين زمزمه‌ها در گوش سلمان از به دو تولّد ترنّم قرآن و روضهء اهل بيت پيامبر صلّى اللّه عليه و آله بود . پدرِ مادرِ سلمان از انسان‌هاى محروم و شلاق‌خوردهء روزگارند كه يكى در چهارماهگى مادرش را از دست داده و ديگرى در دوسالگى پدرش را ؛ و هنوز هم پينهء تازيانهء اربابان بر گرده‌شان و غبار آن تلخ‌كامىها از خطوط درهم چهره‌شان نمايان است . »\r\nسلمان تحصيلات ابتدايى را در همان روستاى زادگاهش به پاى برد و براى دورهء متوسّطه به بخش خرّم‌آباد تنكابن رفت و شبانه در رشتهء ادبى به تحصيل پرداخت و روزانه در مغازهء خرّازى كار مىكرد . سال ششم متوسّطه مردود شد ، ناگزير راهى تهران شد و در يك بيمارستان مشغول كار گرديد و به‌طور متفرّقه در امتحان ششم متوسّطه شركت جست و قبول شد . آن‌گاه به خدمت نظام‌وظيفه رفت ، پس از آن در رشتهء هنر به تحصيل ادامه داد و فوق ديپلم گرفت و در سال 1362 به خدمت آموزش و پرورش\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدرآمد و به عنوان معلّم در روستاهاى گيلان به خدمت اشتغال ورزيد .\r\nسلمان دربارهء شعر و شاعرى خود مىگويد : « شعر از سال 50 و 51 به سراغم آمد .\r\nشعر كه نه ، همين‌قدر مىدانم چيزهايى مىگفتم ، شايد فقط خودم مىفهميدم . چندبار تصميم گرفته‌ام شعر را براى هميشه كنار بگذارم ، امّا اين تصميم دوام نيافت ، راستش دلم از حرف‌هاى تكرارى خودم به هم مىخورد ، امّا بعد از مدّتى دوباره مرا به ميدان مىآورد . آشنايى با بعضى از شاعران حوزهء انديشه و هنر اسلامى شايد بزرگترين تأثير را در من داشت و من توانستم فضاهايى را وارد شعر كنم كه تا آن موقع حتّى فكرش را نمىكردم . »\r\nسلمان هراتى از متعهّدترين شعراى ايران اسلامى بود . دو دفتر شعر يادگار اوست :\r\n« از آسمان سبز » و « درى به خانهء خورشيد » اسامى مجموعه‌هاى شعر اوست و در سال 1373 يادواره‌اى براى او به نام « سرود مرد غريب » به اهتمام سيد ضياء الدّين شفيعى توسّط حوزهء هنرى تبليغات اسلامى طبع و نشر گرديد .\r\n\r\nپيش از تو\r\n پيش از تو آب ، معنى دريا شدن نداشت * شب مانده بود و جرأت فردا شدن نداشت\r\nبسيار بود راه در آن برزخ كبود * امّا دريغ ! زَهرهء دريا شدن نداشت\r\nدر آن كوير سوخته ، آن خاك بىبهار * حتّى علف اجازهء زيبا شدن نداشت\r\nگم بود در عميق زمين شانهء بهار * بىتو ولى زمينهء پيدا شدن نداشت\r\nدل‌ها اگرچه صاف ، ولى از هراس سنگ * آيينه بود و ميل تماشا شدن نداشت\r\nچون عقده‌اى به بغض فروبود حرف عشق * اين عقده تا هميشه سرِ وا شدن نداشت \r\n\r\nدوام باغچه\r\n هوا كبود شد اين ابتداى باران است * دلا ! دوباره شب دل‌گشاى باران است\r\nنگاه تا خلاء وهم مىكشاندمان * مرا به كوچه ببر اين صداى باران است \r\n\r\n","description":"","footnote":"","page_name":" 72 ","page_number":72},
  {"content":"\r\n\r\n اگرچه سينهء من شوره‌زار تنهاييست * ولى نگاه تَرَم آشناى باران است\r\nدلم گرفته از اين سقف‌هاى بىروزن * كه عشق رهگذر كوچه‌هاى باران است\r\nبيا دوباره نگيريم چتر فاصله را * كه روى شانهء گل جاى پاى باران است\r\nنزول آب ، حضور دوبارهء برگ است * دوام باغچه در هاىهاى باران است \r\n\r\nيك چمن داغ\r\n ديروز اگر سوخت اى دوست غم برگ و بار من و تو * امروز مىآيد از باغ ، بوى بهار من و تو\r\nآنجا در آن برزخ سرد ، در كوچه‌هاى غم و درد * غير از شب آيا چه مىديد چشمان تار من و تو ؟\r\nديروز در غربت باغ ، من بودم و يك چمن داغ * امروز خورشيد در دشت ، آيينه‌دار من و تو\r\nغرق غباريم و غربت ، با من بيا سمت باران * صد جويبار است اينجا ، در انتظار من و تو\r\nاين فصل ، فصل من و توست ، فصل شكوفايى ما * برخيز با گل بخوانيم اينك بهار من و تو\r\nبا اين نسيم سحرخيز ، برخيز اگر جان سپرديم * در باغ مىماند اى دوست ، گل يادگار من و تو\r\nچون رود اميدوارم ، بىتابم و بىقرارم * من مىروم سوى دريا ، جاى قرار من و تو \r\n\r\nياد شهيدان\r\n در سينه‌ام دوباره غمى جان گرفته است * « امشب دلم به ياد شهيدان گرفته است » « 1 »\r\nتا لحظه‌هاى پيش ، دلم گور سرد بود * اينك به يمن ياد شما جان گرفته است\r\nدر آسمان سينهء من ابر بغض خفت * صحراى دل بهانهء باران گرفته است\r\nاز هرچه بوى عشق تهى بود خانه‌ام * اينك صفاى لاله و ريحان گرفته است\r\nديشب دو چشم پنجره در خواب مىخزيد * امشب سكوت پنجره پايان گرفته است\r\nامشب فضاى خانهء دل سبز و ديدنىست * در فصل زرد ، رنگ بهاران گرفته است \r\n\r\n\r\n","description":"","footnote":"\r\n( 1 ) - اين مصراع را از شهيدى به ياد دارم .\r\n","page_name":" 73 ","page_number":73},
  {"content":"\r\n\r\n\r\nارمغان\r\n همپاى نسيم ره به كويش بردند * دل را چو نظر به جُست‌وجويش بردند\r\nسرباخته و به ارمغان ، همچون گل * يك پيكر غرق خون به‌سويش بردند \r\n\r\nهمزبانى\r\n آيينهء و آب ، مهربانى كردند * با جنگل عشق ، همزبانى كردند\r\nشب را ز حريم باغ گل تاراندند * تشريف سپيده را جهانى كردند \r\n\r\nجُست‌وجو\r\n تو را اى عشق ! من شفاف ديدم * تو را چون چشمه‌هاى صاف ديدم\r\nبه دنبال تو گشتم ، پير گشتم * تو را در پشت كوه قاف ديدم \r\n\r\nدل دريايى\r\n دلا ! اى حاصل تنهايى من ! * بيابان‌گرد من ، صحرايى من !\r\nمن اينجا طاقت ماندن ندارم * كجا رفتى دل دريايى من ؟ \r\n\r\nترانه\r\n نه دارم مهربانىهاى هابيل * نه بغض و بخل بىپايان قابيل\r\nتمام حاصلم مشتى ترانه‌ست * مفاعلين مفاعلين مفاعيل \r\n\r\nشكفتن\r\n غم عشقى كه در خود مىنهفتم * شبى آن را به چشم خسته گفتم\r\nدل من مثل ابرى گريه سرداد * سحر شد مثل خورشيدى شكفتم \r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\nجنگلى\r\n در حجم سياه بيشه اين نور از اوست * سرسبزى مرغزار و ماهور از اوست\r\nدر ظهر عطش چو نهر پرآب رسيد * حيثيت سبز جنگل دور از اوست \r\n\r\nتدفين مادربزرگ\r\nبا آخرين نفس\r\nبوى غريب پرسش فردا را\r\nدر خانه مىريخت .\r\nآن‌گاه بىدرنگ مادربزرگ من\r\nدر جامه‌اى به رنگ سرانجام\r\nپيچيده شد .\r\nبوى كبود مرگ\r\nما را احاطه كرد .\r\nمادربزرگ من\r\nبا گيسوان نقره‌اى بىفروغ خويش\r\nسطح كبود و سر بىتابوت سرد را\r\nپوشانده بود .\r\nما چند لحظه‌اى\r\nدر كوچه‌هاى سردِ سرانجام خويشتن\r\nدر ترس و اضطراب فرومانديم .\r\nچندان عميق ، كه گفتى\r\nتا لحظه‌اى دگر\r\nتعطيل مىشود .\r\nامّا دريغ !\r\nاى كاش « عاقبت »\r\nيك جادهء بلند كه هر روز\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nما عابران گيج و مقصّر\r\nاز روى احتياج در او گام مىزديم .\r\n* او را چنان‌كه گفت\r\nبا يك كفن به خاك سپرديم .\r\nامّا وقتى كه آمديم به خانه\r\nحرص و ولع\r\nروى شعور برگ و درخت آرميده بود\r\nو حسّ ظالمانهء تقسيم\r\nجان مىگرفت .\r\nدر لحظه‌هاى آخر اندوه\r\nاشياء هركدام\r\nيك برگ از وصيّت او شد .\r\nكم‌كم\r\nمادربزرگ و مرگ فراموش مىشوند .\r\n\r\nمهمان ناخوانده\r\nروزى پر از جُست‌وجو رنگ مىباخت\r\nشب مثل يك خستگى بر تن كوچه مىريخت\r\nباغ خيال خيابان\r\nآرامش خيس خود را\r\nمديون باران و مه بود .\r\nمن دست دل را گرفتم\r\nاز همهمه درگذشتيم\r\nبيرون آبادى آنجا چپر بود\r\nپشت سكوت غريبى نشستيم\r\nباران مىآمد به تندى\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nهر قطره اسم خدا بود\r\nعشق آمد آنجا پى ما\r\nقلبم از لهجهء عشق ترسيد .\r\nناگه از گونه‌ام خنده را چيد و\r\nاز پيش من رفت .\r\nدنبال او آمدم ديدم آنجا\r\nآتش‌فشان صبورم\r\nچون خستگى روى يك بالش افتاد .\r\nگفتم : دل من !\r\nچنديست اينجا\r\nاز جنب‌وجوش مدام خود افتاده‌اى تو\r\nاز ابرها مىگريزى .\r\nديروز با من\r\nيك‌لحظه در زير باران نماندى .\r\nاى خسته چندين بهار آمد و رفت\r\nامّا تو شعرى نخواندى\r\nاو را ميان سكوتى پر از درد بردم .\r\n* احساسم امّا\r\nچون بغض بىرنگ وسواس\r\nدر چشم شب محو مىشد\r\nاحساس مردى كه آن شب\r\nمهمان ناخواندهء\r\nقلب خود بود .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\nسليم ( 1305 )\r\nاكبر سليمىتبار ، فرزند محمّد نبىّ ، در سال 1305 هجرى شمسى در سنگلج تهران ديده به جهان هستى گشود . تحصيلات ابتدايى را در دبستان خاقانى به پاى برد ، آن‌گاه به‌طور شبانه به تحصيل دورهء متوسّطه پرداخت و در رشتهء رياضى به دريافت ديپلم توفيق يافت ، ازآن‌پس به استخدام وزارت فرهنگ و هنر ( فرهنگ و ارشاد اسلامى ) درآمد و پس از سى سال خدمت در سال 1358 بازنشسته گرديد .\r\nسليمىتبار از هنرمندان كشور به شمار مىرود و سال‌ها از نوازندگان قره‌نى در اركستر گل‌هاى راديو ايران بود و هم‌اكنون نيز به تعليم موسيقى جوانان اشتغال دارد .\r\nسليمىتبار ، كه در شعر « سليم » تخلّص مىكند ، كار شعر و شاعرى را از نوجوانى آغاز كرد و در انواع شعر نيز طبع‌آزمايى مىكند ، امّا بيشتر به سرودن غزل رغبت دارد .\r\nوى به علّت اشتغالات زياد كمتر در انجمن ادبى سخنوران وابسته به كانون بازنشستگان كشورى شركت مىكند . سليم علاوه بر اينكه در موسيقى هنرمندى تواناست در شعر و شاعرى نيز از استعداد و قريحه سرشارى برخوردار است ، اشعارش از انسجام لفظ و لطف كلام و شيوائى بهره دارد .\r\n\r\nبىپناه\r\n پناهم ده خداوندا ، در اين اندوه تنهايى * نه يار و ياورى دارم ، نه همدردى نه هم‌رأيى \r\n\r\n","description":"","footnote":"","page_name":" 78 ","page_number":78},
  {"content":"\r\n\r\n گرفتارم به عشق ماه رخسار سيه‌چشمى * قيامت قامتى بالا بلا ، فتّان و رعنايى\r\nنگاه چشم شهلايش ، بود جادوگر دل‌ها * مرا با يك نگه افكند ، در اين عشق و شيدايى\r\nدل‌وجانم فداى او ، دو چشمم جاى پاى او * ندارم جز هواى او ، ولايش را تولّايى\r\nمنم در جمع اين تن‌ها ، غريب و بىكس و تنها * قرين رنج و غم بىهمزبان و بىهم‌آوايى\r\nشدم مهجور و سرگردان ، دچار حسرت حرمان * بدون مونس و حيران ، چنين مجنون و سودايى\r\nنه امّيدى كه بنوازد ، مرا با گوشهء چشمى * نه بختى كآيد و سويم شفابخش و مسيحايى\r\nنه اشكى مانده اندر ديده ، تا ريزم به دامانم * نه اندر سينه آهى ، تا برآرم از دل و نايى\r\nنه در خود جرأتى بينم ، كه گيرم دامنش در ره * كنم از مهر و احسانش به حال خود تمنّايى\r\nمن از آن پيشگاهت پرسشى دارم : خداوندا ! * چرا دادى به دلبر ، اين همه خوبى و زيبايى ؟\r\nچرا او را ز من دور و جدا و سرگران كردى * به هجرانش ندادى صبرم و تاب و شكيبايى\r\nتو اى زيباى افسونگر ، به حالم رحمتى آور ! * كه مىترسم « سليم » آخر كشد كارم به رسوايى \r\n\r\nگنج نهفته\r\n من در هواى عشق تو ديوانه‌ام هنوز * افسون آن نگاه چو افسانه‌ام هنوز\r\nاندر طواف كوى تو دايم به شور و شوق * در سوز و ساز و گشت چو پروانه‌ام هنوز\r\nدر دانه صاف مانده مرا در سبو نه دُرد * ازبس در انتظار تو دُردانه‌ام هنوز\r\nجز ياد چهره‌ات كه شب و روز با من است * با خويشتن غريبه و بيگانه‌ام هنوز\r\nپيمان زياد بردى و رفتى و من ز غم * يار شراب و همدم پيمانه‌ام هنوز\r\nدر كنج عزلتم ، به دلم مهر و عشق توست * گنجى نهفته در دل ويرانه‌ام هنوز\r\nبىتاب بىشكيبم و بىيار و غمگسار * بىخانمان و خانه و كاشانه‌ام هنوز\r\nبا صد زبان به شِكوه و مدح تو مو به مو * گوياى جور و حسن تو چون شانه‌ام هنوز\r\nبىمن تو شاد و مست و غزلخوان چو بلبلى * من بىتو زار و راهى ميخانه‌ام هنوز\r\nاز قصّه‌هاى غصّهء هجران چو گويمت ؟ * حسرت شمار سبحهء صددانه‌ام هنوز\r\nفرزانه‌اى و شوخ و فريبا « سليم » را * من در هواى عشق تو ديوانه‌ام هنوز \r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nخشم و ناز\r\n سرو ديدم ، قدّ رعناى توام آمد به ياد * غنچه ديدم ، لعل لب‌هاى توام آمد به ياد\r\nچهرهء گل با قشنگى و ظرافت‌ها كه داشت * ديدم و روى دل‌آراى توام آمد به ياد\r\nسنبلى در باغ بوييدم به ياد زلف تو * جعد گيسوى سمن‌ساى توام آمد به ياد\r\nدر مثل زيبا و مخمور است چشمان غزال * ديدم و چشمان شهلاى توام آمد به ياد\r\nتير عشقى را كه بر قلبم ز مژگانت نشست * رنج هجران و جفاهاى توام آمد به ياد\r\nرؤيت توفان دريا و خروش موج‌ها * خشم و ناز و قهر بىجان توام آمد به ياد\r\nدلربايى تو با حسن و جمال بىمثال * عشق خود افسون‌گرىهاى توام آمد به ياد\r\nالغرض ، هر چيز زيبا را كه ديدم من « سليم » * نكته‌اى از ديدنىهاى توام آمد به ياد \r\n\r\nتير نگاه\r\n گفتمش : رخ بنما ، عاشق صادق درياب * گفت : آنگه كه محاق است نبينى مهتاب\r\nگفتمش : بندىِ آن سلسلهء زلف توام * گفت : عشّاق اسيرند و گرفتار عذاب\r\nگفتمش : تير نگاه تو دلم آتش زد * گفت : آتش زند آنجا كه درافتاد شهاب\r\nگفتمش : خنده از آن غنچهء لب‌ها زيباست * گفت : از بهر تو رؤيا و خيال است و سراب\r\nگفتمش : بوسه خريدارم از آن لعل لبت * گفت : لعل است كنون گوهريان را ناياب\r\nگفتمش : پاى به چشمم نه ، در خانه درآى * گفت : از فتنهء اين كار شوى خانه‌خراب\r\nگفتمش : در بر من آى ، در آغوشم گير * گفت : آن است فزون بهر تو حتّى در خواب\r\nگفتمش : پاسخ مكتوب « سليم » آخر چيست ؟ * گفت : مكتوب تو را ناز عتاب است جواب \r\n\r\nبيا بيا\r\n بيا بيا ، كه مرا بىتو يار و جانان نيست * بيا بيا كه دگر بىتو در تنم جان نيست\r\nبيا بيا ، كه مرا كعبه‌اى و عشق و اميد * طواف كوى تو افسوس سهل و آسان نيست\r\nبيا بيا ، رخ زيباى خود به من بنما * بيا كه چون گل رويت به هيچ بستان نيست \r\n\r\n","description":"","footnote":"","page_name":" 80 ","page_number":80},
  {"content":"\r\n\r\n بيا بيا ، كه چنين روى و موى و قامت و حسن * نصيب حور و پريزادگان و انسان نيست\r\nبيا بيا ، و قدم نه به باغ و خوش بخرام * كه هيچ كبك درى اين‌چنين خرامان نيست\r\nبيا بيا ، كه چون من باوفا و جان‌بركف * به پيشگاه تو مملوك هيچ سلطان نيست\r\nبيا بيا ، كه ز هجرم چو خضر در ظلمات * بيا كه شهد لبت كم ز آب حيوان نيست\r\nبيا بيا ، كه فداى تو شد جوانى و عمر * بيا كه پاى ملخ در خور سليمان نيست\r\nبيا بيا ، و به‌ياد آر آنچه بود قرار * كه جز تو با دگرم هيچ عهد و پيمان نيست\r\nبيا بيا ، و بر اين آتشم بزن آبى * بيا كه سوزش هيچ آتشى چو هجران نيست\r\nبيا بيا ، تو در اين كلبه و دلى كن شاد * بيا رضاى خداوند جز به احسان نيست\r\nبيا بيا ، كه چو من چشم در ره مهجور * به جمع وامق و فرهاد و پير كنعان نيست\r\nبيا بيا ، كه شبى نيست كز زيادى اشك * تمام دامنم از غم ستاره‌باران نيست\r\nبيا بيا ، كه مرا نيست صبر و تاب‌وتوان * بيا كه كس چو من آشفته و پريشان نيست\r\nبيا بيا ، و طبيبانه آ به‌سوى « سليم » * كه درد عشق مرا غير وصل درمان نيست \r\n\r\nدريغ مدار !\r\n دلا ! ز يار موافق وفا دريغ مدار * « ز آشنا سخن آشنا دريغ مدار »\r\nچو مهر باش و ببخشا صفا و گرمى و نور * چو مه جمال خود از ديده‌ها دريغ مدار\r\nچو چشم مست خمار تو سخت بيمارم * تويى طبيبم و از من شفا دريغ مدار\r\nمرا نوا و نويدى و شادى و امّيد * اميد و شادى از اين بينوا دريغ مدار\r\nعطا و لطف و عنايت كه زيب زيبايىست * از اين اسير به خوف و رجا دريغ مدار\r\nبه خاك پاى عزيزت ، كه هست خواهش دل * بر اين دو ديدهء من توتيا دريغ مدار\r\nتويى فرشتهء اقبال و كيمياى وجود * مسين وجود من از كيميا دريغ مدار\r\nز من كه تشنه لبم جرعه‌اى ز شهد لبت * كه چشمه‌ايست ز آب بقا دريغ مدار\r\nزكات آن‌همه زيبايى ، اى الههء حسن * كرم نما و به ما بوسه را دريغ مدار\r\nز توست كشتى عشق « سليم » در گرداب * كنون ز يارىام اى ناخدا دريغ مدار \r\n\r\n","description":"","footnote":"","page_name":" 81 ","page_number":81},
  {"content":"\r\n\r\n بيا و تيره شبم كن به دل به صبح اميد * وصال خويش از اين جان‌فدا دريغ مدار \r\n\r\nدختر بهار\r\n لاله خندان ، ابر گريان گشته از باد بهار * ژاله غلطان بر رخ لاله چو درّ شاهوار\r\nراغ و كوه و دشت و صحرا جملگى خرّم شدند * باغ از گل شد نگارستان از اعجاز بهار\r\nجارى اندر جويباران آب‌ها سيمابگون * نقره مىبارد تو گويى از فراز آبشار\r\nدر دو سوى نهرها افراشته سر بر فلك * خرّم و سرسبز سرو و بيد و افرا و چنار\r\nباغ عنبر بيز گرديده به يارى نسيم * باد عطرافشان به هر بوم و بر و شهر و ديار\r\nجسم و جان از نكهت باد صبا سرمست و شاد * بوى عنبر در هوا پيچيده يا مشك تتار\r\nاز نواى بلبلان ، دل غرق در شوق و شعف * شادىافزا بانگ مرغان از فراز شاخسار\r\nريزش باران درون بركه‌ها هر قطره‌اش * با حبابى مىدهد موجى مدوّر انتشار\r\nبلبلم ، اى سرو بالا دلبر ، اى دخت بهار * اى تو ، ربّ النّوع زيبايى و صنع كردگار\r\nاى جهان عشق من ! اى كوكب اقبال من * اى كه مه‌رويان ز ديدار تو از خود شرمسار \r\n\r\n","description":"","footnote":"","page_name":" 82 ","page_number":82},
  {"content":"\r\n\r\n آسمان ، چشمان شهلاى تو را آرد به ياد * اى چو چشمانت نديده ديدگان روزگار\r\nمرغ دل در چنگ شاهين جمالت شد اسير * مرغ را از چنگ شاهين كى بود تاب فرار\r\nلالهء خندان من گريانم از هجرت چو ابر * مىچكد اشكم به روى چهره هردم ژاله‌وار\r\nتار زلفان تو هريك رشته و جان من‌اند * نرم‌نرمش شانه زن تا دل نگردد بىقرار\r\nآنچه را زيبا پسندد ديده و عقل « سليم » * در تو مىبينم كه دايم پيش چشمى آشكار\r\nيا سر خود در ره وصل تو مىسازم نثار * يا به مهر آرم تو را با خويش و گيرم در كنار \r\n\r\nيكّه‌تاز عرصهء حُسن\r\n اى به زيبايى تويى بر ماه‌رويان افتخار * يكّه‌تاز عرصهء حسنى كنون مىتاز تيز\r\nناز كمتر كن كه از كف داده‌ام صبر و قرار * نازنين با نقد جانم مىخرم اين ناز نيز\r\nدلبرا ! ميناى مى را شادمان در گردش آر * ساغرى پر ، بهر يار همدل و همراز ريز\r\nبوى خوش را دوش افشاندى ز زلف مشكبار * گيسوان را بند بگشا عنبر تر باز بيز \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nسليمانى ( 1301 )\r\nحسين سليمانى ، فرزند اسماعيل ، در سال 1301 هجرى شمسى در يكى از روستاهاى اردستان چشم به جهان گشود . كودكى پنج‌ماهه بود كه پدر خود را از دست داد و در دامان مادر و تحت سرپرستى او رشد كرد و بزرگ شد .\r\nسليمانى در شرح حالى كه براى نگارنده ارسال كرده ، مىنويسد : « در مدرسه و مكتب حتّى يك روز هم نرفته‌ام ، ولى بااين‌حال لطف و عنايتى كه از طرف حضرت علىّ بن موسى الرّضا عليه السّلام به حقير شده ، دفتر دوبل كارخانهء سيمان اصفهان را بيست سال مىنوشته‌ام و اكنون بازنشستهء همان كارخانه مىباشم . در هيچ انجمن ادبى شركت نكرده‌ام . مثنوى كه مشكل‌ترين كتاب عرفانى است ، هم خوب مىخوانم و هم خوب مىفهمم و در سال 1331 از طرف آقاى ذو الرّئاستين ( مونس عليشاه ) به اجازهء دستگيرى در طريق نعمت‌اللّهى مفتخر شدم . خلاصهء خاك زير قدم بندگان حقّ ، به ويژه دوستان مولا هستم . »\r\nسليمانى در حال حاضر در اصفهان سكونت دارد و در شناخت گياهان دارويى بصيرت كامل دارد و اقشار مردم جهت درمان بيمارىهاى خود به وى مراجعه مىنمايند و از تجربهء او در طبّ گياهى بهره‌مند مىشوند و در ضمن خانه‌اش مهبط گرم محبّان مولا علىّ عليه السّلام و در حقيقت منزلش دار الذّكر مىباشد و خود نيز مورد توجّه و محبّت مردم قرار دارد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاينك چند نمونه از شعر او :\r\n\r\nحبّ علىّ\r\n آن باده كه نزد عارفان نور بُوَد * يك‌ذرّه از آن تجلّيىِ طور بود\r\nخُمّش بدن و پياله‌اش دل باشد * از فهم عوام و زاهدان دور بود\r\nساقيش گهى هست علىّ ، گاه ولىّ * نه دخت رز و نه آب انگور بود\r\nمست‌اند تمام كائنات از بويش * يك قطره از آن نصيب منصور بود\r\nعبّاسِ علىّ چو جامى از آن نوشيد * بين در سَرِ او چه مستى و شور بود\r\nهركس كه در اين جهان ننوشد زان مى * در نشئهء آخرت يقين كور بود\r\nآن را كه بدادند مى حبّ علىّ * مسرور در اين جهان و در گور بود\r\nبر دل رسد الهام : مشو غافل از آن * آن دل نبود كه كم ز زنبور بود « 1 »\r\nآن دل كه نتابيد در آن نور خدا * روزش به مثَل چون شب ديجور بود\r\nدر هر دوجهان به غير تقوا نخرند * زاهد زچه‌رو اين همه مغرور بود\r\nمىگفت « سليمانى » از راه يقين * آن‌كس كه به حقّ رسيد مستور بود \r\n\r\nسوگند\r\n الهى ! به يكتايى ذات تو * به آن‌كس كه در عشق شد مات تو\r\nالهى ! به حقّ همه انبيا * الهى ! به قرب همه اوليا\r\nبه‌ويژه به احمد ، كه خاتم بود * به حيدر ، كه او را پسر عمّ بود\r\nبه زهرا ، شفيع همه انس و جان * به لطف خفىّ و به سرّ نهان\r\nبه حقّ ده و دو امامان دين * به صدق و به پاكى اهل يقين\r\nبه تورات و انجيل و ديگر زبور * به فرقان و قرآن و الله و نور\r\nبه قطب و به غوث و به حقّ ولىّ * به سرحلقهء اهل ايمان علىّ \r\n\r\n\r\n","description":"","footnote":"\r\n( 1 ) - منظور از زنبور ، عسل است كه خداوند در قرآن كريم مىفرمايد : « ما به او الهام كرديم » . سورهء النحل ، آيهء 68 .\r\n","page_name":" 85 ","page_number":85},
  {"content":"\r\n\r\n به هو و به حىّ و علىّ العظيم * به ياسين ، به طه ، به عرش عظيم\r\nبه كعبه ، به سعى و به حقّ صفا * به ميقات و مشعر ، به حقّ منا\r\nبه بو طالب آن رند تحت قباب * به حامى احمد ، اب بو تراب\r\nالهى ! به سادات عالىمقام * به نيكان ، به پاكان ، به ماه صيام\r\nبه آن دل كه داغ جوان ديده است * به چشمى كه حقّ را عيان ديده است\r\nبه شب‌زنده‌داران دور از ريا * به حقّ اسيران كرب‌وبلا\r\nبه حقّ شهيدان گلگون كفن * به‌طور و به نور دل بوالحسن\r\nبه آن درّ يك‌دانهء بىنظير * كه حلقش شد از كينه آماج تير\r\nبه آن دل كه در عشق تو سوخته * به نور تجلّى برافروخته\r\nبه ديوانگان و به مجذوب مست * كه گفتند « قالُوا بَلى » در الست\r\nبه آن سينه كز عشق بريان بود * به آه يتيمى كه گريان بود\r\nبه روزى كه بهتر از آن روز نيست * به سوزى كه بهتر از آن سوز نيست\r\nبه اسمى كه آن اسم اعظم بود * به آن شب كه قدر و مكرّم بود\r\nبه آن آسمانى كه در دل بود * كه سلّاك را سير منزل بود\r\nبه ماه و به خورشيد دل‌هاى پاك * كه وقت تجلّى برد تابناك\r\nبه نورى كه آفاق و در انفس است * به عجزى كه در سالك مفلس است\r\nبه چشمان گريان ز شوق وصال * به نفسى كه دارد به تو اتّصال\r\nبه سروجه گل كآبش از خون بود * به لاله كه آن سرّ بىچون بود\r\nبه سه غسل غسّالهء پير عشق * كه ندهد به‌جز كشتهء تير عشق\r\nبه آن‌كس كه « انّى انا اللَّه » گفت * به‌طور و رخ خود ز موسى نهفت\r\nكه ما را مفرما جدا از علىّ * دل ما كن از نور وى منجلىّ\r\nعطا كن به جانم ز انوار هو * كه دل فارغ آيد ز هر گفت‌وگو\r\nبده شرح صدرى تو بر سينه‌ام * بكن روشن از لطف ، آيينه‌ام \r\n\r\n","description":"","footnote":"","page_name":" 86 ","page_number":86},
  {"content":"\r\n\r\n سكينه عطا كن به قلب سليم * بكن فارغم از جنان و جحيم\r\nبه مونس عليشاه روشن ضمير * كه روشن كن از لطف ما را ضمير\r\nبه مونس كه شد رهبرم در طريق * نمود آگهم زان صراط دقيق\r\nبه مونس كه در راه شاه ولى * بدى دست او دست مولا على\r\nبه مونس كه اندر دلم جاى اوست * چو شد جاى او بىگمان جاى هوست\r\nز نور على نوربخشى ببين * كه حق گفته نور سماء و زمين\r\nمجو رهبرى در جهان غير او * كه باشد دلش محرم سرّ هو\r\nبه حق جواد آن شه نوربخش * كه در راه ايمان به ما نوربخش\r\n« سليمانى » از درگه‌اش رو متاب * كه ذرّه ز لطفش شود آفتاب\r\nمن از هر كمى در جهان كمترم * ولى بندهء بندهء قنبرم\r\nقبولش بود گر چنين بندگى * در اين بندگى هست پايندگى\r\nنه بحرم نه قطره نه موج و حباب * كف خاكم از مقدم بو تراب \r\n\r\nتسليم\r\n اى كه محرومى ز هر سويى ، به‌سوى عشق رو كن * خلق عالم را رها كن ، با دل خود گفت‌وگو كن\r\nآن دلى كز نور حقّ لبريز و باشد جاى جانان * گر ندارى اين‌چنين دل ، در دل شب ، هاىوهو كن\r\nبگذر از دنيا و عقبى ، گر تو مَرد راهِ عشقى * طالب مولا شو و چون عاشقان از خون وضو كن\r\nخانقاه و مسجد و ميخانه و دير و كليسا * هست جاى حقّ ، تو هو را در دل خود جست‌وجو كن\r\nرو بجو صاحبدلى روشن ضميرى پير كامل * قطرهء خود را بُرو تو متّصل با بحر و جو كن\r\nچون بيابى پيرِ كامل ، مىشود روشن تو را دل * طوطى جان را تو با آيينهء دل روبه‌رو كن\r\nاز بهشت و دوزخ و از كفر و ايمان جمله بگذر * اين چهار اندر وجود توست ، حقّ را آرزو كن\r\nگر دلت صدپاره شد از تير مُژگان نِگارى * با همين سوزن ، دل صدپارهء خود را رُفو كن\r\nگفت پيغمبر كه آيد بر مَشامم بوى رحمان * از اوِيس اين زمان ، آن بوى رحمان را تو بو كن\r\nگر كشى دست نوازش بر سر و روى يتيمى * خوى حيدر باشد اين ، با اين‌چنين خويى تو خو كن \r\n\r\n","description":"","footnote":"","page_name":" 87 ","page_number":87},
  {"content":"\r\n\r\n در شجاعت ، در مروّت ، در سخاوت ، در بلاغت * نيست همچون مرتضى ، تو راه خود را راه او كن\r\nگر شود قسمت كه گردى زاير شاه خراسان * ز اشكِ چشم از مژه خاك درش را رُفت‌ورو كن\r\nباده مىباشد ده و دو ، در عدد گر نكته‌دانى * بادهء حقّ اين بود زين باده دل را شست‌وشو كن\r\nديگران گر مست دنيا ، يا كه مست باده هستند * تو مِىِ حُبّ علىّ از لطف حقّ اندر گلو كن\r\nمن گنهكار و سيه‌روى و پريشان روزگارم * حالم اى دانندهء احوال از رحمت نكو كن\r\nبگذر از نام و نشان همچون « سليمانى » در اين ره * وز تراب مقدم حيدر ، تو كسب آبرو كن\r\nآن‌چنان تسليم امر چهارده معصوم شو ظاهر و باطن * در خم چوگانشان بىدست و پا خود را چو گو كن \r\n\r\nرمز شب‌زنده‌دار\r\n مجنون صفت صبح و مسا ، در كوچه و بازارها * رفتم به هر سو كو به كو ، در گلشن و گلزارها\r\nرفتم بديدم يار را ، آن مظهر غفّار را * گرديد حاجاتم روا ، از لطف آن ديدارها\r\nگفتم به يار نازنين ، تا كى ز هجرت دل غمين * رحمى كن و در دل نشين ، تا كم شود آزارها\r\nبازش بگفتم اى صنم ! رحم آر بر جان و تنم * من خارم و تو همچو گل ، يك‌دم نشين با خارها\r\nگفتا اگر در عشق من ، هستى تو صادق بىسخن * بايد كه بندى در ميان ، از عشق من زنّارها\r\nچون آيينه منما عيان ، راز نهان ديگران * چون آب مىشو هرچه هست ، از اندك بسيارها\r\nهمچون ترازو راستگو ، با دشمن و با دوستان * تا كى فريبى خلق را ، از نرمى گفتارها\r\nگر گوش موسى با شدت ، بانگ انا اللَّه بشنوى * از هر گياه و هر شجر ، از مست و از هوشيارها\r\nبا گوش جانان گوش كن ، اذكار هر شيئى ز جان * از چنگ و از نى از دف و از بربط و از تارها\r\nكاخ و سراى اين جهان ، باشد ز خاك مردمان * با گوش جان بشنو دمى ، از نالهء ديوارها\r\nاز عشق آن آرام جان ، گويم انا الحقّ هر زمان * گر باشدم هر ساعتى ، جا بر فراز دارها\r\nمردان حقّ را جايگه ، نبود به‌جز دار فنا * منصور را بين عاقبت ، با مىشم تمّارها\r\nبا عاقلان هرگز مگو ، از عشق و از مستى سخن * چون مرتضى با چاه گو ، سرّى از آن اسرارها\r\nاز ما سوى اللَّه رسته شو ، با عاشقان پيوسته شو * تا از تو ماند در جهان ، از نور دل آثارها\r\nهرگز نكردى در جهان ، حلّ مشكلى از بندگان * نه از قلم نه از زبان ، نز مال و از دينارها \r\n\r\n","description":"","footnote":"","page_name":" 88 ","page_number":88},
  {"content":"\r\n\r\n زهر درون پنهان كنى ، تا هر زمان فرصت كنى * ريزى به جان مردمان ، چون عقرب و چون مارها\r\nدشمن بود در خانه‌ات ، كرده ز حقّ بيگانه‌ات * باشد جهاد اكبرت ، با نفس دون پيكارها\r\nسر را بده در راه حقّ ، شو زنده از فرمان حقّ * تا وارهى از سركشى ، وز زحمت دستارها\r\nاز سنگ طفلان غم مخور ، طفل‌اند مخلوق جهان * ديوانه شو تا وارهى ، از ننگ‌ها وز عارها\r\nرو تا دم عيسى دمى ، از يك دمت احيا كند * تا نور بخشى از درون ، بر سالم و بيمارها\r\nيا ربّ مرا كن همنشين ، در روز حشر و يوم دين * با مصطفى و آل او ، يعنى به هشت و چهارها\r\nباشد « سليمانى » ز جان ، كلب در پير مغان * با خفتگان گويد چسان ، رمزى ز شب‌بيدارها \r\n\r\nفتح مبين\r\n آن باده كه نزد عارفان هست حلال * از خمّ محمّد و علىّ باشد و آل\r\nبشنو ز « سليمانى » و دايم كن نوش * تا فتح مبين يا بى و فرّ و اجلال \r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nسما ( 1327 )\r\nخانم سيده نرجس ثمربخش فرزند سيد حسن در سال 1327 هجرى شمسى در روستاى كهريزك تهران در خانهء سازمانى كارخانه قند كهريزك چشم به جهان هستى گشود خود مىگويد : « پدر و پدربزرگم در همين كارخانه در سمت امور ادارى و مالى خدمت مىكردند و جد مادرىام سيد حسن فرزند سيد مصطفى از مراجع روحانى بود و فرزند وى نيز از واعظان مشهور بود و لقب صدر المتكلمين را داشت . »\r\nخانم ثمربخش تحصيلات ابتدايى را در كهريزك و دوره متوسطه را در تهران به پايان رسانيد و تا دريافت مدرك فوق ديپلم پيش رفت و ازآن‌پس در سمت مديريت آموزشگاه خياطى و گلدوزى انجام‌وظيفه كرد و اكنون نيز مديريت كل آموزشى هنرى را عهده‌دار مىباشد .\r\nخانم ثمربخش كه تخلص سما را براى شعر خود برگزيده و كمتر از آن استفاده مىكند از دوران نوجوانى به شعر و ادب دلبستگى داشت و به مطالعه كتابهاى ادبى نظم و نثر مىپرداخت و از هفت سال پيش يعنى 1375 به عضويت اصلى اعضاى انجمن ادبى حكيم ناصر خسرو كه مديريت آن با استاد ابراهيم ناعم است درآمد و از محضر وى در شعر ارشاد و راهنمائى شد و هم‌اكنون نيز امور مالى انجمن را عهده‌دار مىباشد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nعبرت\r\n منم ديوانه و دل بىقرارم * اسير رنجهاى روزگارم\r\nتو گفتى با منى اما نبودى * منم آتش تو اما مثل دودى\r\nزدم خود را بدشت و كوه و دريا * كه باشم مدتى دور از رياها\r\nقنارى بودم و خاموش ماندم * براى تو سراپا گوش ماندم\r\nبيا برگرد و با هم يار باشيم * براى عشقمون بيدار باشيم\r\nبيا يك‌بار با هم بخوانيم * بسوى دشت و صحراها برانيم\r\nهميشه زندگى با ما نباشد * اميدى هم بدين دنيا نباشد\r\nبيا زان پيش كز حسرت بميريم * ز كار زندگى عبرت بگيريم \r\n\r\nشب‌زنده‌دار\r\n با آتش نگاهت پروانه‌وار گردم * وقتى كنارت آيم پراعتبار گردم\r\nصوت صداى خوبت دل را اسير سازد * با آن صداى خوبت شيرين شكار گردم\r\nبا جادوى خيالت پر مىكشم به بالا * چون گردباد در خود بس بىقرار گردم\r\nدستم بگير با شور با عشق باش مسرور * آنم كه در هوايت دفترنگار گردم\r\nبا ياد توست خونم در رگ به گردش آيد * با انتظار رويت شب‌زنده‌دار گردم \r\n\r\nخواهش بسيار\r\n چو با راز دلت من كار دارم * بدان فكرم كه منهم يار دارم\r\nنصيبم هرچه شد ، باشد ، بماند * كه با آهوى چشمت كار دارم\r\nهميشه در غم و شادى بنامت * به روى شانه‌ام صدبار دارم\r\nبه من گفتى ز احساست ز دورى * كه قصد خوبى از ديدار دارم\r\nچنان سرگشته و پيچيده گشتم * كه در پيش رخم ديوار دارم\r\nز دردم خسته اما همچو كوهم * كه در عزمم سرى ستوار دارم \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n به رؤيايم چه زيبا بود خوابم * كه ديدم همدمى غمخوار دارم\r\nچه پوچ و بىاساس است اين زمانه * كه دل از روزگارش زار دارم\r\nچو بينم مهر و بىمهرى تو گوئى * به گلزار وجودم خار دارم\r\nز دشمن انتظارى نيست از دوست * هميشه خواهش بسيار دارم \r\n\r\nسكوت\r\n گفتى كه ز عشق خسته باشم باشد * پژمرده و پرشكسته باشم باشد\r\nگفتى كه تو دل‌شكسته را دارى دوست * گفتى كه بدام بسته باشم باشد\r\nفولاد شدم ز ضربه‌هاى غم تو * گفتى كه ز پا نشسته باشم باشد\r\nگفتى كه سكوت را فراموش مكن * گفتى كه ز هم گسسته باشم باشد\r\nبهتر كه دگر ز تو نگويم سختى * غم نيست اگر كه خسته باشم باشد \r\n\r\nافسانه\r\n منم كز عاشقى ديوانه گشتم * به دور شمع چون پروانه گشتم\r\nنگاهم شد چو با چشمان او جفت * تو گويى وارد ميخانه گشتم\r\nدرون آتش افتادم چه ساده * ز خود خالى چنان پيمانه گشتم\r\nچو پيچكها بپيچيدم به بالا * فروافتادم و ديوانه گشتم\r\nچنان افتاد لرزه بر وجودم * كه ساعتها ز خود بيگانه گشتم\r\nنمىدانم كه بودم خواب يا مست * كه دور از خانه و كاشانه گشتم\r\nشدم يك روز آخر غرق دريا * شبيه قصه و افسانه گشتم \r\n\r\nگره‌گشا\r\n چو پيشينيان در دلى مهر نيست * كس از مهر و لطفش نكوچهر نيست\r\nچه شد آن زمانهاى ديرين و دور * كه بود از محبت دلان را سرور \r\n\r\n","description":"","footnote":"","page_name":" 92 ","page_number":92},
  {"content":"\r\n\r\n در اين حسرتم بازآيم به باغ * بگيرم ره دوستان را سراغ\r\nچه شد آن صميميت و سادگى * چه آن صفاها و دلدادگى\r\nچرا چشم و هم‌چشمى ، هست و غرور * شده از حسادت دل از دوست دور\r\nچرا واژه‌ها لخت و عريان شدند * چنان كاخ آباد ويران شدند\r\nچه شد حرمت اولياى كهن * چرا كس نگويد جوابى به من ؟\r\nغذاهاى ما خوب و خوشرنگ بود * كجا بر سر لقمه‌اى جنگ بود ؟\r\nخدايا دلم پر ز دلتنگى است * دلم باز خواهان يكرنگى است\r\nدو دستم هميشه است سوى خدا * كه گويم به مهدى بيا و بيا\r\nكمك كن كه ديگر به تنگ آمدم * كه گريان ز دعوا و جنگ آمدم\r\nتو خود كارها را به سامان رسان * گره را تو بگشا ز كار كسان \r\n\r\nمژده‌آفرين\r\n تصوير تو را چو بر نگينم ديدم * بيرون ز كف خود ، دل و دينم ديدم\r\nبس لرزه گرفت جا بر اركان دلم * بس دانه اشك بر جبينم ديدم\r\nآواره شدم ز آشيانم چون مرغ * از خانهء عرش بر زمينم ديدم\r\nوقتى كه درخشيدى در زندگيم * با نور اميدها قرينم ديدم\r\nدستم به دعا رفت بسوى خورشيد * با بوى بهارها عجينم ديدم\r\nرفتم به نماز و گفتم اى بار خدا * صد شكر كه مژده‌آفرينم ديدم \r\n\r\nصبر و شكيبايى\r\n زندگى در قيد پيچ‌وتابهاست * همچنان موجى به روى آبهاست\r\nسايه‌ام سنگين بود بر روى دوش * همچنان درياست در جوش‌وخروش\r\nتا بكى با خود برم اين رازها * لب خموش و دل پر از آوازها\r\nشب كه مىخوابم ندانم در سحر * خود چه مىآيد ز يدت در خبر \r\n\r\n","description":"","footnote":"","page_name":" 93 ","page_number":93},
  {"content":"\r\n\r\n بازهم يك ماجراى ديگرى * مىشود پيدا ز راه ديگرى\r\nامتحانى ديگر آيد در ميان * باز انسانست و ديگر امتحان\r\nهركه با صبر و شكيب آيد به پيش * چون « سما » بگشوده بيند راه خويش \r\n\r\nبه ياد تو\r\n به ياد تو چه در رؤيا چه در بيدار مىميرم * بفكر ديدن رويت بصدها بار مىميرم\r\nبكه گويم ز درد عشق چون ليلى شدم گريان * بكه گويم ز بيداد تو مجنون‌وار مىميرم\r\nچرا سرد است قلب پر ز شور من كه در هردم * كه همچون سايهء تاريك بر ديوار مىميرم\r\nاگرچه گشته‌ام با معجزه ديدار تو زنده * ولى با رفتنت چون برگ خشك خار مىميرم\r\nدهن وا كن بگو از مهربانيها و شادم كن * و گرنه من كه از جورت شدم بيمار مىميرم\r\nبمان در روبروى من بپرس احوال خونينم * و گرنه زير پايت با غم بسيار مىميرم\r\nاگر باشى به پيشم مىشوم چون غنچهء شادى * و گرنه زار خواهم گشت و در انظار مىميرم\r\nسماء از ديدنت پر مىكشد تا ابرها اى دل * ببينم گر تو را در آخرين ديدار مىميرم \r\n\r\nرنج‌ديده\r\n چه زود دور جوانى گذشت و بس بد شد * به من جفا و ستم در زمانه بىحد شد\r\nدلم همى تركيده است زين غم بسيار * كه هرچه آرزويم بود از كفم رد شد\r\nوفا برفت ، صفا رفت ، رفت زيبايى * هميشه رفت خدايا چه وقت آمد شد\r\nبه حق حق نتوانم كه شرح آن گويم * كه چون جوانى من وقف رنج ممتد شد\r\nمنى كه آتش شور و نشاط بودم و عشق * به مثل يخ دلم از دشمنانِ مرتد شد\r\nهميشه هرچه بلا هست و سختى و محنت * نصيب آل على زادهء محمد شد \r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nسنا ( 1354 )\r\nسنا طرفه ، در دوازدهم مهر ماه سال 1354 شمسى در شهر آبادان پا به جهان هستى گذاشت . پدرش حجّة الاسلام حاج شيخ على طرفه ( طرفى ) و پدربزرگش آيت‌اللّه حاج شيخ عيسى از علماى اعلام و هر دو در كسوت روحانيت از اعتبار خوبى برخوردار بودند .\r\nسنا طرفه بيشتر دوران كودكى و نوجوانى را در شهر قم به سر برده و به قول خودش : « در شهر سوسنگرد ميان خمپاره‌ها و تركش‌ها ، ايثارگرىها و جانبازىهاى هشت سال دفاع مقدّس را جا گذاشته‌ام . »\r\nسنا از كودكى با قرآن آشنا گشت و در چهارده‌سالگى به تحصيل علوم دينيّه پرداخت و مدّت سه سال در مدرسه‌اى در قم به تحصيل عربى اشتغال ورزيد و در ضمن از تحصيل علوم جديد غافل نماند و دورهء متوسّطه را نيز به پايان رسانيد و در رشتهء رياضى ديپلم گرفت و نيز از سازمان فنّى و حرفه‌اى كشور به كسب ديپلم بين المللى كامپيوتر و الكترونيك نايل گرديد .\r\nسنا طرفه دربارهء شعر و شاعرى خود چنين مىگويد : « شعر را از پدر بزرگوار و پدر بزرگ مهربانم به ارث برده‌ام . از كودكى با شعر و شاعرى آشنا بودم ، ولى آن را به‌طور جدّى از سال چهارم دبيرستان پى گرفتم ؛ به‌طورىكه همان سال به مسابقات كشورى شعر و قصّهء دانش‌آموزان سراسر كشور راه يافتم و از خداوند به خاطر استعدادى كه در\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nسرودن شعر به من عطا نموده سپاسگزارم و از عزيزانى كه مرا در اين مسير يارى كرده‌اند ، تشكّر مىكنم . »\r\n\r\nمرد جنوبى\r\n هميشه رنگ غروبى ، هميشه‌ات زردى * آهاى مرد جنوبى ! چقدر پردردى ؟ !\r\nتمام ، صبر و شكيبى ، نجيب صحرايى * در اين ديار غريبى ، هميشه شبگردى\r\nبه موج‌موج نگاهت ، به حرمت دريا * به شروه‌خوانى آهت ، قسم به شب ، مردى\r\nقسم به سوز شكنجه ، اسير خورشيدى * تو و طلوع و سپيدى ، من و شب و سردى\r\nهميشه‌ام به كنارى و چشم بر در ، آه ! * به اين اميد كه روزى دوباره برگردى \r\n\r\nصدايم كن\r\n با لهجهء بارانىات ، آقا صدايم كن ! * با چشم‌هاى مبتلايت ، مبتلايم كن !\r\nچنديست دور افتاده‌ام در جادهء غربت * با شانه‌هاى مهربانت آشنايم كن !\r\nبغضى نشسته در گلوى بىنوايم ، آه . . . * يك شب به ياد كربلا در كربلايم كن !\r\nاى ابتداى صبح بعد از اين شب يلدا * دستى بكش بر رويم و بىانتهايم كن !\r\nمن مانده‌ام در جاده‌اى بىانتها تا تو * چيزى نمىخواهم ، فقط آقا دعايم كن ! \r\n\r\nنذر حضر على عليه السّلام\r\n شبى كه قحطى آدم سزاى دنيا بود * قد خميدهء مردى به چاه پيدا بود\r\nبه پايش آبله بود و به چشمهايش اشك * به دست كيسهء نانى ، به دوش خرما بود\r\nكجاست غيرت مردم ، غدير خيس از شرم ؟ * كجاست بيعت دستى كه پرتمنّا بود ؟ !\r\nشكست فرق سحر را سياه تيغ‌آلود * شبى كه عرش و زمين تا سپيده غوغا بود\r\nسجود بود و خضابى به خون و جارى عشق * شبى كه قحطى آدم سزاى دنيا بود \r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nغربت بىانتها\r\n بىاعتبار مىشوى اى دل براى من * وقتى كه مىشوى دل من ، مبتلاى من\r\nاز غربت نگاه تو ديگر دلم گرفت * اى ابتداى غربت بىانتهاى من !\r\nدل‌ها همه به‌سوى خدا روى كرده‌اند * بىآبروم كرده‌اى اى دل ، گداى من !\r\nحتّى زبان سبز نيايش به دستِ توست * از من برو ! كه اوج بگيرد دعاى من !\r\nمن قول داده‌ام كه نمانم كنار تو * تو قول داده‌اى كه بمانى ، خداى من !\r\nباز اعتراف مىكنم ، زندانى توام * من مبتلات گشته‌ام ، اى مبتلاى من ! \r\n\r\nطلوع سرخ\r\n شنيده شد شبى ، صدايشان * خدا خدا ، خدا خدايشان\r\nو عشق - آشناى پير - هم * نشسته بود لابه‌لايشان\r\nچه ساده بود و عاشقانه بود * حضور گرم و باصفايشان\r\n. . . و صبح روى جا نماز خاك * شكفت شوق كربلايشان\r\nشهيد مىشدند يك‌به‌يك * و لاله مىنشست جايشان\r\nكسى نبود باورش شود * به اوج برده شد دعايشان\r\nغروب گريه بود و ديده شد * طلوعِ سرخِ خنده‌هايشان\r\nو كاش مىرسيد دست من * به آسمان خاك پايشان \r\n\r\nاشك مهتاب\r\n وقتى كه زير چشم شب ، دل گريه مىكرد * مهتاب با من حرف مىزد ، ناله مىكرد\r\nاو مهربانِ مهربانِ مهربان بود * ديدى كه مژگان ترم را شانه مىكرد ؟\r\nبا كوله‌بار غم به مهمانيش رفتم * اى كاش مىديدم كه با مهمان چه مىكرد ؟\r\nمن اشك‌هايم را به چشمش هديه كردم * او گرم‌تر با اشك‌هايم گريه مىكرد \r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nدر چاه گريست\r\n از بغض نشسته در گلو ، آه گريست * تا يارى همسر دو قدم ، راه گريست\r\nروزى كه خدا امانتش را پس برد * « آن صبر خميده شد و در چاه گريست » \r\n\r\nديوار و در\r\n يك روز به بازخواست برمىخيزند * آنان كه به انتظار رستاخيزند\r\nآن روز ، به آبروى زهرا سوگند * ديوار و در از شرم فرومىريزند \r\n\r\nاز بسيارى گناه\r\n ازبس‌كه گناه در گلومان رفته‌ست * ته‌ماندهء عشق از سبومان رفته‌ست\r\nگفتيم كه دست رو به بالا بكنيم * اى واى ! تمام آبرومان رفته‌ست \r\n\r\nسجّاده‌اى دل\r\n نجيبى ، مهربانى ، ساده‌اى ، دل ! * براى گفت‌وگو آماده‌اى ، دل !\r\nو اكنون روبه‌روى قبله هستى * تو سفره نيستى ، سجّاده‌اى دل ! \r\n\r\nمرثيه مجسّم\r\n پرخون شده از چه زخمى ناى علىّ ؟ ! * از چيست كه چاه گشته مأواى علىّ ؟ !\r\nاى مرثيهء مجسّم ، اى خاك بقيع ! * برخيز و بگو كجاست زهراى علىّ ؟ ! \r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nسنايى ( 1349 )\r\nابراهيم سنايى « 1 » در سال 1349 هجرى شمسى در شهرستان اهواز قدم به عرصهء حيات گذاشت . تحصيلات ابتدايى را به پايان رسانيد و در دورهء راهنمايى نيز مشغول تحصيل شد ، امّا در اواخر اين دوره تحصيل را رها كرد و به قول خودش : « به جاى آن دست ارادت به دامان اساتيد شعر فارسى دراز كردم و در اين رهگذر توشه‌اى براى شعرم اندوختم . »\r\nسنايى دربارهء شعر و شاعرى خود چنين مىنويسد : « آنچه باعث روى آوردن حقير به وادى شعر و شاعرى شد ، ارادت خالصانه‌اى بود كه به اهل بيت عصمت و طهارت عليهم السّلام علىالخصوص اسد اللّه غالب علىّ بن ابى طالب داشتم . »\r\nسنايى در بيشتر قالب‌هاى شعر طبع‌آزمايى كرده است ، امّا در ميان آن‌ها شكل غزل را بيشتر از انواع ديگر شعر مىپسندد و در اين رهگذر از استعداد كافى و توانايى برخوردار مىباشد . شعر سنائى به علت اينكه پيرامون ولايت و مدحت و مرثيت دودمان پيامبر صلّى اللّه عليه و آله دور مىزند شور و حال و هوائى ديگر دارد .\r\nنمونه‌هاى زير از شعر اوست :\r\n\r\n\r\n","description":"","footnote":"\r\n( 1 ) - سنايى مىگويد نام خانوادگىام « سينايى » بوده ، امّا ادارهء آمار در نوشتن اشتباها « سنايى » ثبت كرده است ، بنابراين سينايى را سنايى نوشته و من نيز ناچار سنائى شده‌ام .\r\n","page_name":" 99 ","page_number":99},
  {"content":"\r\n\r\n\r\nدر رثاى فاطمه زهرا عليها السّلام نالهء پنهان\r\n صداى ناله بلند است از سراى علىّ * دلا ! چگونه نسوزيم ما براى علىّ\r\nحسين و زينب از اين ماجرا پريشانند * فشاند اشك غم از ديده مجتباى علىّ\r\nز داغ و ماتم زهرا ز غصّه مىپاشيد * اگر كه بود در آن لحظه كوه جاى علىّ\r\nهميشه تا به ابد در مدينه مىپيچد * صداى نالهء پنهان و هاىهاى علىّ\r\nمدينه مانده و چاهى و نخل و صحرايى * مدينه ماند و الهى و ربّناى علىّ\r\nمدينه مانده و هفت آسمان پريشانى * و گريه كردن مخفى و بىصداى علىّ\r\nچگونه مىشود اى ديده خون نيفشانى ؟ * تو در مصيبت زهراى باوفاى علىّ\r\nزنى كه قامتش از بار غصّه گشته دوتا * زنى كه خورده غم از سوز ماجراى علىّ\r\nبيا جنازهء خورشيد را در اين دل شب * نما مشايعت اى شيعه پابه‌پاى علىّ\r\nتو اى رسول خدا ، با دو چشم خون‌آلود * بگير امانت خود را ز دست‌هاى علىّ \r\n\r\nنذر مولا امام زمان عليه السّلام\r\n يا بن الحسن ! نگاه تو را شفا بود * اين سينه درد هجر تو را مبتلا بود\r\nما را كه سوز هجر تو داريم بر جگر * تنها تراب مقدم پاكت دوا بود\r\nآغوش ما براى پذيرايى از شفا * تا لحظهء ظهور تو همواره وا بود\r\nآقا بيا كه از تو بپرسيم ما همه * آرامگاه مخفى زهرا كجا بود ؟\r\nعُمريست اينكه بر لب هر شيعه روز و شب * آواز خاضعانهء « مهدى بيا » بود\r\nگر بنگريم صورت خورشيدى تو را * ديدار ما چگونه زيانى تو را بود\r\nهر روز جمعه پرسشم اين است از خدا * مهدى ، امام حاضر ما ، در كجا بود ؟\r\nآيا كنار تربت زهرا نشسته است ؟ * يا اينكه در زمين بلا ، كربلا بود ؟\r\nبنگر كه در بهار جوانى و سرخوشى * پشتم ز ثقل بار جدايى دوتا بود\r\nذكرى كه بر لبان « سنايى » نشسته است * « عجِّل على ظهورك يا مقتدا » بود \r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nترانه\r\n نگاه خسته‌ام از انتظار لبريز است * و از ستارهء اشك اين مدار لبريز است\r\nفضاى چشم مرا هركه ديده ، مىداند * كه حجم بُغض من از انفجار لبريز است\r\nكنار چشمهء جوشان چشم من بنشين * كه از سِرشك غم اين چشمه‌سار لبريز است\r\nمن از تبار درختان بيدِ مجنونم * كه در هواى تو از برگ و بار لبريز است\r\nتو از قبيلهء گلبوته‌هاى احساسى * اگرچه دامنت از نيش خار لبريز است\r\nمرا بخوان به تماشاى باغ چشمانت * كه از نجابت فصل بهار لبريز است\r\nمن از لطافت طبعت ترانه مىسازم * اگر كه شعر من از اعتبار لبريز است \r\n\r\nعاشورايى\r\n وقتى به حال سُنبله‌ها داس گريه كرد * آلاله در مصيبت ريواس « 1 » گريه كرد\r\nطبعم ميان حنجره خشكيد و واژه مُرد * در مرگ سرخ شعر من احساس گريه كرد\r\nتوفان زرد حادثه از سبزه‌ها گذشت * از داغ لاله‌هاى خدا ياس گريه كرد\r\nبر منبرى ز نيزه سرى غرق خون نشست * كز سوز آيه خواندنش الياس گريه كرد\r\nاز داغ جان سپردن هفتاد و يك عزيز * آيينه در نهايت وسواس گريه كرد\r\nآن روز در نهايت اندوه آفتاب * هنگام جان سپردن عبّاس گريه كرد \r\n\r\nشعر سبز\r\n مرا بخوان به تماشاى صبحگاهى سبز * به ميهمانى خورشيد در پگاهى سبز\r\nبراى پيچك دستانم اى حقيقت سرخ * بيا و بار دگر باش تكيه‌گاهى سبز\r\nاگر دروغ نگويم ، تو مثل طاوسى * كمى سياه و كمى سرخ و گاه‌گاهى سبز\r\nهزار مرتبه گفتم كه دوستت دارم * هزار مرتبه كردم من اشتباهى سبز\r\nولى دوباره همانم كه پيش از اين بودم * قَسم به دامن گُل‌دار راه‌راهىِ سبز ! \r\n\r\n\r\n","description":"","footnote":"\r\n( 1 ) - ريواس در فرهنگ اساطيرى ايران مظهر انسان و انسانيّت است و در اين غزل مراد « ابا الفضل » است .\r\n","page_name":" 101 ","page_number":101},
  {"content":"\r\n\r\n شبى مقابل آيينه روبه‌روى خودم * ز سوز سينه برآوردم از دل آهى سبز\r\nمرا كه زرد نمودى ، خدا بگرداند * چهار فصل تو را چون بهار الهى سبز\r\nبيا كه يافته‌ام من در اين غروب غريب * ميان ظلمت شب تا سپيده راهى سبز \r\n\r\nبه مناسبت شهادت حضرت زهرا عليها السّلام آفتاب شكيبايى\r\n وقتى ميان حادثه مىرقصيد ، آتشى شبيه دختر صحرايى * از التهاب شعله در آن مىسوخت ، آيينه‌اى زلال و تماشايى\r\nبر گونه‌هاى آينه جارى بود ، در پيچ‌وتاب شعله دو رود از اشك * امّا درون سينه دلى شيدا ، يعنى دلى خدايى و دريايى\r\nبشكست از تهاجم نامردان ، آيينه پيش ديدهء قومى پست * امّا صداى تلخ شكستن را ، فهميد دربِ خانه به تنهايى\r\nنگشود در برابر سنگ آن روز ، آيينه لب به شِكوه ، كه مىترسيد * آهنگ جنگ و فاجعه برخيزد ، از ذو الفقار غيرت مولايى\r\nآنجا شرار شعله فراز امّا ، آيينه در ميانه فرومىرفت * مانند شمع روشن خاموشى ، مانند آفتاب شكيبايى\r\nدر را غرور شعله تكان مىداد ، آيينه در محاصره جان مىداد * دود از سراى آينه جارى بود ، آتش هنوز گرم خودآرايى\r\nآيينه‌زاده ! آينه را درياب ، او را غبار دورىات آزرده‌ست * امروز روز پرده‌نشينى نيست ، از پرده بايد اينكه برون آيى\r\nزانو زدم مقابل آيينه ، تا خويش را در آينه گم گردم * آن‌گاه شعر آينه جارى شد ، در خلسه‌اى شگفت و اهورايى \r\n\r\n","description":"","footnote":"","page_name":" 102 ","page_number":102},
  {"content":"\r\n\r\n\r\nدر مدح حضرت علىّ عليه السّلام ساقىنامه\r\n بده ساقى آن مى كه حالى كنم * وز آن باده دفع ملالى كنم\r\nبده ساقيا تا كه با جام مى * بهار آفرينم در اسفند و دى\r\nمرا ساقيا بادهء ناب ده * ز سرچشمهء عشق هو ، آب ده\r\nمرا ساقيا خون تا كم بده * از آن آب انگور پاكم بده\r\nكه تا لب زند كام رنجور من * شود دشت انگور چون گور من\r\nميى ده كه با آن صفايى كنم * نواىِ دل بىنوايى كنم\r\nمرا جامى از باده‌هاى الست * بنوشان كز آن مِى شوم مستِ مست\r\nز مستى به عرش خدا پا نهم * زنم بال و از بند تن وارهم\r\nاز اين بيخودى در خدا گم شوم * نهان از سر و چشم مردم شوم\r\nمرا ساقيا بادهء ناب ده * ز سرچشمهء عشق هو ، آب ده\r\nاز آن مى كه در بزم ميخانه نيست * درون خم و جام و پيمانه نيست\r\nاز آن مى كه مستى و شور آورد * كمال آفريند ، سُرور آورد\r\nاز آن مى كه در خُم نيابد كسى * نباشد به هر بزمى و مجلسى\r\nاز آن مى كه مرد از دو پا افكند * سبو از شكوهش به هم بشكند\r\nمرا ساقيا بادهء آتشم * بنوشان كه آمادهء آتشم\r\nاگر چون خليل اندر آتش روم * دگر لايق وصل جانان شوم\r\nگلستان كنم آتش و دود را * نگون سازم از ريشه نمرود را\r\nالا مطربا ! پنجه بر چنگ كن * به اندوه و غم عرصه را تنگ كن\r\nبه مضراب عشق و به قانون دل * بزن تا بشويم ز رُخ خون دل\r\nمغنّى نواى غزل ساز كن * درِ عيش و شادى كنون باز كن\r\nبه آهنگ خود شور و حالى بده * به مرغ خيالم تو بالى بده \r\n\r\n","description":"","footnote":"","page_name":" 103 ","page_number":103},
  {"content":"\r\n\r\n دمى سر كن آواز جان‌بخش نى * كه باشد در او شور و شادى ز پى\r\nبرون شو ز ميخانه ، اى زاهدا * كه دورى تو فرسنگ‌ها از خدا\r\nكسى بهر ميخانه لايق بود * كه خونين‌جگر چون شقايق بود\r\nسزاوار اين خانه هر خام نيست * گنه كرده مستوجب جام نيست\r\nمن اين خانه را تا ابد لايقم * خُم و ساقى و باده را شايقم\r\nچه شب‌ها كه تا نيمه‌شب در زدم * سر و ديده بر خاك حيدر زدم\r\nپس آنگه سزاوار مستى شدم * مُبرّا ز دنياپرستى شدم\r\nمرا راحتِ جان ز ساقى بود * ز ساقى مرا عمر باقى بود\r\nتو اى ساقى از راز من آگهى * تو آگه ز سرّى ، كه سرّاللّهى\r\nتو آن خوش‌لقا حيدر صفدرى * به بزم جنان ساقى كوثرى\r\nمرا جامى از آب كوثر بده * از آن آب با جان برابر بده\r\nكه تا قطره‌اى ز آن خورد بر لبم * چنان روز روشن شود هر شبم\r\nبنوشان مرا تا كى از خاكيان * نه از خاكيان ، بلكه افلاكيان\r\nبه يك‌ديده برهم زدن بگذرم * به معراج دل احمدى ديگرم \r\n\r\n","description":"","footnote":"","page_name":" 104 ","page_number":104},
  {"content":"\r\n\r\n\r\nسنجرى ( 1349 )\r\nمحمود سنجرى ، فرزند محمّد ، در سال 1349 هجرى شمسى در تهران پا به عرصهء حيات گذاشت . تحصيلات ابتدايى و دورهء متوسّطه را به انجام رسانيد ، ازآن‌پس به دانشگاه راه يافت و در رشتهء شيمى دانشكدهء فنّى دانشگاه تهران به تحصيل ادامه داد و فارغ التّحصيل شد و تا اخذ مدرك كارشناسى ارشد پيش رفت .\r\nسنجرى ضمن ادامهء تحصيل در زمينهء شعر و ادب فارسى به فعاليت پرداخت و آثارش در مطبوعات تهران طبع و نشر گرديد و در انواع شعر و در قالب‌هايى چون غزل و قصيده و مثنوى و رباعى طبع‌آزمايى كرد و گزيده‌اى از غزل‌هايش را تحت عنوان « باغ اساطير » به چاپ رسانيد و نيز كتابى به نام « مكاشفهء هشت » كه تأملى است در شعر سهراب سپهرى در دست چاپ دارد .\r\nسنجرى ، شاعرى توانا و خوش‌قريحه است و در سرودن شعر از استعداد كافى برخوردار مىباشد .\r\nسنجرى از اعضاى نغمه‌سرايان مذهبى بشمار مىرود و در زمينهء شعرهاى عاشورايى نيز فعاليّت چشمگيرى دارد و در ضمن از اعضاى شوراى شعر صدا و سيماى جمهورى اسلامى مىباشد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nتعريف جنون\r\n عشق آمد و اعجاز تو را ديد در آتش * موجى زد و يك چشمه تو را ديد در آتش\r\nدر حلقهء قدس پريان ، هم‌نفس عشق * خورشيد نگاه تو درخشيد در آتش\r\nخون جوش زد و دايره در دايره چون موج * آوازهء چشمان تو پيچيد در آتش\r\nآن‌گاه به تعريف جنون روح تو برخاست * دستى زد و چرخى زد و رقصيد در آتش\r\nهم‌سنگرت اى شاهد تسبيح ملائك * بىتابى پرواز تو را ديد در آتش\r\nگريان چه باشيم كه در هر گذر شهر * تصوير شهيديست كه خنديد در آتش\r\nآتش‌نَفَسانى كه گذشتند و سرودند * كاين فطرت عشق است ، درآييد در آتش\r\nصبح است ولى در دلم آشوب غريبيست * چون سوختن قلعهء خورشيد در آتش \r\n\r\nمىفروشان حقيقت\r\n پر شكسته‌ست مرا هرچه نفس مىآيد * آسمان مىرود آنجا كه قفس مىآيد\r\nگل اگر نيستى افسوس چه‌كاريست كه عشق * شعله‌زاديست كه در خانهء خس مىآيد\r\nدر تن باغچه‌ها شوق جنونى ازليست * گل شكفته‌ست مگر عطر چه كس مىآيد\r\nباغ با نو شدنش حكمت رستاخيزيست * توشه بردار ، كه آواى جرس مىآيد\r\nمىفروشان حقيقت ! نفسى صبر كنيد * آنكه مىرفت به ما گفت عسس مىآيد\r\nبه هواى چه نشانى بفرستم زين بيش * آهِ من گمشده پيكيست كه پس مىآيد\r\nصحبت از عشق و جنون جاى تأمّل دارد * در هوايى كه از آن بوى هوس مىآيد\r\nنفسم گرچه ز خود رفت و به جايى نرسيد * بازهم شاكر اويم كه نفس مىآيد \r\n\r\nصداى هميشگى\r\n اين بار هم صداست ، صداى هميشگى * با ارمغان وسوسه‌هاى هميشگى\r\nمن خوب مىشناسمش آواز پاى اوست * عشق آمده‌ست ، عشق بلاى هميشگى\r\nتنهايى هميشگىام خاك مىخورد * در انزواى خاطره‌هاى هميشگى \r\n\r\n","description":"","footnote":"","page_name":" 106 ","page_number":106},
  {"content":"\r\n\r\n بعد از هزار چرخ زدن در نگاه‌ها * برگشته‌ام دوباره به جاى هميشگى\r\nيعنى همان كبوتر زخمى كه مىگشود * بال دعا به‌سوى خداى هميشگى\r\nاين بار هم دريچهء سبزى كه مىبرد * روح مرا به حال و هواى هميشگى\r\nمردى كه پر كشيد به‌سوى رها شدن * اين بار هم رسيد به جاى هميشگى\r\nيعنى همان نگاه ، همان آبى شگفت * يعنى همان سكوت رساى هميشگى \r\n\r\nآفرينش اضداد\r\n زخمىتر از پرنده كه در بار گم شده است * در من هزار حنجره فرياد گم شده است\r\nنگشوده بال‌وپر به فراسوى نيك و بد * انسان در آفرينش اضداد گم شده است\r\nبشمار : يك ، دو ، مكث مكن سال‌هاى ما * زير هجوم سنگى اعداد گم شده است\r\nبين همين تلاطم معمولى حيات * بىهيچ نام و خاطره و ياد گم شده است\r\nبر صخره‌هاى مردهء شب چنگ مىزند * آواز تلخ كوه كه فرهاد گم شده است\r\nاينجا هزار چهرهء اغلب شبيه هيچ * پشت نقاب طبع خداداد گم شده است\r\nديگر مجال گفت‌وشنودى نمىدهد * شاعر ! خموش ! قافيه در باد گم شده است \r\n\r\nرباعيات\r\n هرچند چراغ ماه سوسو بزند * با عشق ، كدام صخره پهلو بزند ؟\r\nبرخاست صلابه تشنگان داد و فرات * برخاست كه بوسه بر لب او بزند \r\n* * *\r\n آن نغمه كه مىپرست از دست نداد * نازيست كه چشم مست از دست نداد\r\nتا دست نداد دامن عشق شريف * سقّاى شهيد دست از دست نداد \r\n* * *\r\n نه گِرد تو و نه گِرد من مىچرخد * عالم به مدار پنج تن مىچرخد\r\nديريست تمام ، درّه‌هاى ملكوت * پروانه‌صفت گرد حَسَن مىچرخد \r\n\r\n","description":"","footnote":"","page_name":" 107 ","page_number":107},
  {"content":"\r\n\r\n چون ابرم و بر سر چمن مىگريم * بر حال تباه خويشتن مىگريم\r\nديريست كه در عزاى جانسوز حسين * مىنالم و در غم حسن مىگريم \r\n* * *\r\n رقصان پى بىنشان شدن مىچرخم * بىشائبهء حجاب تن مىچرخم\r\nهم شانهء گردباد ، حيران و غريب * ديريست به گرد خويشتن مىچرخم \r\n* * *\r\n لطف است چرا به بيش‌وكم فكر كنم * بانگ است چرا به زير و بم فكر كنم\r\nفرياد زدم : مدّعيان غم عشق ! * عاشق‌تر از آنم كه به غم فكر كنم \r\n* * *\r\n گفتند بگو امّ ابيها ، زهراست * در حادثه هم‌شانهء مولا زهراست\r\nگفتيم ، ولى سروش غيبى مىگفت : * اين‌ها صفت است و ذات زهرا ، زهراست \r\n* * *\r\n ماييم و تفرّج سكوتى كه تويى * پرواز به سير جبروتى كه تويى\r\nبر بال نماز فرصتى تا باقيست * ما را برسان تا ملكوتى كه تويى \r\n\r\nابيات برگزيده از ميان غزلها\r\n تا قطره‌اى از فيض تو بر خاك نيفتد * مى در طلبت بر جگر تاك نيفتد \r\n* * *\r\n گردن افراشته امّا چه غروريست مرا * كه سَرم در طلب دار بلند افتاده‌ست\r\nمىپَرم تا نفسى باغ تو بينم ، افسوس * سخت كوتاهم و ديوار بلند افتاده‌ست \r\n* * *\r\n به دعا داشته‌ام دست و نپرسيد كسى * كه در اين غمكده دستت به چه كار است بلند \r\n* * *\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n آرزوى نعرهء حلّاج دارد همچنان * حلقهء ، دارى كه مىدانم سرى پيدا نكرد\r\nمىتوان دانست از آيينه راز زندگى * كز خود آن زيباترين ، زيباترى پيدا نكرد \r\n* * *\r\n قاصد من آسمان‌ها را به آتش مىكشد * جاى نامه ، شعله بر بال كبوتر بسته‌ام \r\n* * *\r\n رو به ويرانىام اى عشق ، مبارك بادت * به فروريختن من ، نفسى مانده و هيچ \r\n* * *\r\n پنجه بر شب مىكشد در قعر جنگلهاى دور * ماهتابى مىفريبد ببر تنهاى مرا \r\n* * *\r\n هيچ از اين آيينه‌ها اهل صداقت نيستند * كيست تا با من بگويد روبه‌روى كيستم ؟ ! \r\n* * *\r\n اى در نهانِ باد و درختان و آفتاب * در كاوشِ تو از نفس افتاده هرچه هست\r\nسر مىنهم به كوه و به دريا و آسمان * يعنى فداى خواستنت باد هرچه هست \r\n* * *\r\n اشك را بر خاك راندم ، خاك مهمانش نساخت * درد را با كوه گفتم ، شانه خالى كرد و رفت\r\nابر چون من بود ، امّا طاقت ماندن نداشت * و آنچه در دل داشت بىتابانه خالى كرد و رفت \r\n* * *\r\n پيمانه‌اى به خاطر من پر نمىكنى * آن‌قدر تشنه‌ام كه تصوّر نمىكنى \r\n* * *\r\n ميان ما - من و تو - آنچه رفت آنى بود * چقدر حادثهء عشق ناگهانى بود \r\n* * *\r\n قصد من و تو بازى تصويرها نبود * تنها به خاطر دل عاشق قلم زديم\r\nبا چشم‌ها ، تبلور باران و آفتاب * ما سرنوشت سبز جهان را رقم زديم \r\n\r\n","description":"","footnote":"","page_name":" 109 ","page_number":109},
  {"content":"\r\n\r\n مگر كه بال تبرّك پرنده بگشايد * كه هيچ پنجره را جرأتى مبارك نيست\r\nبراى آنكه بنوشى تمام دريا را * بزرگ بايد باشى كه عشق كوچك نيست \r\n* * *\r\n در جست‌وجوى معنى دريا شتافتم * دريافتم كه معنىِ آن چشم‌هاى توست \r\n* * *\r\n ز شمع روى خود اى آفتاب روشن كن * به يادگار شبى بر مزار من آتش \r\n* * *\r\n افسوس مىخورد به مقام اسير عشق * بادى كه بر ميانهء گيسوش مىپرد\r\nبستم به بال قاصد خود نامهء سكوت * شوقم كبوتريست كه خاموش مىپرد \r\n* * *\r\n تو اى لطيف‌تر از گل ! ببين كه ناچارم * در اينكه روى تو با برگ گل قياس كنم \r\n* * *\r\n اى اشك مهلتى دل غمگين و خسته را * چشمان غم‌گرفتهء در خون نشسته را\r\nبر دوش مىگذارد و از خانه مىبرد * امشب ، علىّ ، حقيقت پهلوشكسته را \r\n* * *\r\n حكم ، حكمِ عشق از ديوان خود خط مىزنم * هركدام از واژه‌هايم را كه عاشق نيستند \r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nسودائى ( 1315 - 1243 )\r\nآخوند ملّا عبد الكريم سودائى با لقب اديب الشريعة فرزند ملّا عبد الرزاق بن اسماعيل در سال 1243 هجرى شمسى ( 1281 - ق ) در دستگرد خيار اصفهان چشم به جهان هستى گشود و در سال 1315 ( 1352 - ق ) در همان زادگاهش چشم از جهان فروبست و به خاك سپرده شد .\r\nسودائى دانش‌هاى مقدماتى را در همان زادگاهش به انجام رسانيد ازآن‌پس در بيست‌سالگى براى ادامه تحصيل راهى اصفهان شد و مدّت ده سال به فراگيرى علوم ادبى و فقه و حديث و تفسير پرداخت و بدرجهء اجتهاد رسيد و از ميرزا محمد باقر چهار سوقى اجازه دريافت كرد آنگاه به زادگاهش بازگشت و امام جماعت و تصدى امور شرعى مردم را عهده‌دار شد .\r\nملا عبد الكريم اديب الشريعة كه در شعر از تخلّص سودائى استفاده مىكرد شاعرى توانا و نيكوپرداز بود و در انواع شعر نيز طبع‌آزمائى مىكرد و زمانى كه در اصفهان به تحصيل علوم قديمه اشتغال داشت در انجمن ادبى مرحوم شيدا كه از انجمن‌هاى معروف اصفهان بود شركت مىجست .\r\nسودائى آثار و تاليفاتى نيز دارد كه همهء آنها منظوم و بدين شرح است : 1 - ديوان قصايد 2 - ديوان غزليات و رباعيات 3 - منظومه انوار سهيلى 4 - شمس و قهقهه 5 - ترجمة الدرر كلمات قصار حضرت على عليه السّلام 6 - ضياء الابصار فى احوال الاطهار 7 -\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nخمسهء طيّبه 8 - ملتقط اللغة 9 - گلزار در مصائب حضرت سيد الشهداء .\r\n\r\nآه شبانه\r\n ازبس گرفت بر دل زارم زمانه تنگ * بر آتش دلم شده راه زبانه تنگ\r\nازبس خدنگ محنت و غم در دلم نشست * بر تيره غمزه‌اش شده جاى نشانه تنگ\r\nهر گوشهء دلم شده جاى هزار غم * ز انسان كه جاى فكر بود در ميانه تنگ\r\nدل تنگ‌تر ز حلقهء گيسوى دلبر است * با آنكه هست در شكنش جاى شانه تنگ\r\nروزم ز دود آه بود تيره‌تر ز شب * شب چون قفس به من شده ز آه شبانه تنگ\r\nبس دل ز هجر گل به فغان شد عندليب * گرديده است ناى گلو بر ترانه تنگ\r\n« سودائى » از چه قافيه تنگ و دل ملول * بر خشم شعر نيست طريق زمانه تنگ \r\n\r\nخسته خاطر\r\n تو چه از خودى نرستى ز كجا خداپرستى * رسدت درستى آنگه كه طلسم خود شكستى\r\nقفس هوس چو دامت ز عروج بسته گامت * طيران بسدره سازى گر از اين قفس بجستى\r\nپر از آب ، بحر قلزم به تموج و تلاطم * چو ثمر تو را اگر خود به كنار اسير بستى\r\nبه نياز بر در حق قدمى كجا ستادى * به هواى نفس از پا قدمى كجا نشستى\r\nنگذاشتى به عمرى به رضاى باريائى * نزدى به هيچ كارى ز براى دوست دستى\r\nمخروش اگر ز مردم شده خسته خاطر تو * چو تو خود هزار خاطر ز كسان بهر زه خستى\r\nدر خير خلق عالم شده بسته بر تو از آن * كه تو هم به روى خلفان در خير خود ببستى\r\nهله تا به چند « سودائى » از اين مقاله گوئى * چه طريق اوج دانى ز چه در حفيض بستى \r\n\r\nجنس دوپا\r\n خواهى اگر به عالم ، رنج و بلا نبينى * آن‌سو كه از دو چشمت جنس دوپا نبينى\r\nما بين كفر و ايمان يك نكته بيشتر نيست * و آن باشد اينكه تاثير در ماسوا نبينى \r\n\r\n","description":"","footnote":"","page_name":" 112 ","page_number":112},
  {"content":"\r\n\r\n از خاك و آب و آتش چون باد ، تند بگذر * گر خواهى از تجرد ، لوث هوا نبينى\r\nاز هفت باب و شش حد از پنج و چارم * بگذر سه‌اسبه كانجا يكتا دوتا نبينى\r\nدر طور ، جلوهء يار بىخويش رو چو موسى * تا با شعاع بيضا خوف عصا نبينى\r\nگر نفس شوم ، كشتى سر تا قدم شوى روح * ور از خودى گذشتى غير از خدا نبينى\r\n« سودائيا » تو خود را آن كن كه خويش گوئى * آن به كه خويشتن را خود مبتلا نبينى \r\n\r\nپايبند تعلّق\r\n چو از هواى برستم ، كنون خداىپرستم * كنون خداىپرستم چو از هواى برستم\r\nچو پايبند تعلق شدم اسير بندم من * امير كشور آزاديم چو بند گسستم\r\nگرم ز دست كسان خست دل ز دست كه نالم ؟ * كه خود به هرزه قلوب كسان شكستم و خستم\r\nشود سؤال ز « سودائى » ار بشام آيد اين * كه اى تو ، بانگ زند حق‌پرست صبح الستم \r\n\r\nعُجب و ريا\r\n كيست كه آگهى دهد عابد لوح ساده را * نيست ره اينكه مىروى ياوه مساز جاده را\r\nعُجب و ريا به كيش ما كفر بود نه بندگى * قول اديب را شنو ترك كن اين اراده را\r\nاشك رياى زاهدان ريخت به خانه خدا * قحبه به مسجد آورد طفل حرام‌زاده را \r\n\r\nجور فلك\r\n تا كى از جور فلك « سودائى » * در تحاشى و تظلّم باشى\r\nخورده انصاف كه در نيل مرام * كيست اول كه تو دوم باشى \r\n\r\nرباعى\r\n در كار جهان بلند و پستى چون هست * هركس كه بلند شد شود آخر پست\r\nراضى ز جهان باش كه در مدّت عمر * نه پا شكند تو را و نه گيرد دست \r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nسوگلى ( 1335 )\r\nغلام محمّدى در سال 1335 هجرى شمسى در شهر مياندوآب از توابع استان آذربايجان غربى پا به عرصهء حيات گذاشت ، پس از تحصيلات مقدماتى و انجام خدمت سربازى در سال 1357 به شهرستان ساوه عزيمت كرد و در اين شهر رحل اقامت افكند در سال 1365 به محافل ادبى راه يافت و با ديدار اهل شعر و ادب از محضر اساتيد فن بهره گرفت و با فنون شعر و رموز آن آشنايى يافت . و در سال 1375 به تهران مهاجرت كرد و در اين شهر سكونت گزيد .\r\nمحمّدى كه تخلّص سوگلى را براى شعر خود برگزيده است در تهران با انجمن‌هاى ادبى ارتباط برقرار كرد و با شاعران و اديبان و اساتيد شعر و ادب اين ديار آشنائى يافت و با بهره‌گيرى از محضرشان به شكوفائى شعر خود كوشيد و در حال حاضر از اعضاى ثابت انجمن ادبى شعراى ايران بشمار مىرود كه سرپرستى آن با استاد كيومرث مهدوى ( خديو ) است .\r\nسوگلى در سرودن انواع شعر تنها به غزل‌سرائى بيشتر رغبت نشان مىدهد و به آن وابستگى خاصى ابراز مىدارد .\r\n\r\nنمىدانستم\r\n عشق بال‌وپر جان بود نمىدانستم * دل ازو در ضربان بود نمىدانستم \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n رمز دلبستگى دلبرى و دلدارى * نزد آن سرو روان بود نمىدانستم\r\nسهم شوريده‌دلان از يم بىساحل عشق * موج شبگير فغان بود نمىدانستم\r\nآن‌چنان غرقه به رؤياى تو بودم ديشب * به سحر بانگ اذان بود نمىدانستم\r\nجرعه‌نوش غم دريايى او بودم ليك * بكفم رطل گران بود نمىدانستم\r\nز پس مرگ شهيد ره دلباختگى * زندگى در جريان بود نمىدانستم\r\nبه سراپرده سودازدگان رفتم دوش * نام من ورد زبان بود نمىدانستم\r\nگلبن عمر فلاكت‌زده‌ام پامالِ * گذر تند زمان بود نمىدانستم\r\n« سوگلى » جلوه درياى معانى بجهان * درّ الفاظ و بيان بود نمىدانستم \r\n\r\nيك‌يك\r\n به شمع عارضت سوزد پر پروانه‌ها يك‌يك * كشد در بند گيسويت دل ديوانه‌ها يك‌يك\r\nكند آشفته هردم خاطر جمع نظربازان * بر آن زلف سمن بويت خورد چون شانه‌ها يك‌يك\r\nچه افسون كرده باز آن جادوى چشمت نمىدانم * كه برهم خورده تدبير همه فرزانه‌ها يك‌يك\r\nمثال آن بت رعنا نباشد در همه عالم * كه گشتم در پىاش عمرى من اين بتخانه‌ها يك‌يك\r\nسحرگاهان چو بگشايد ز خواب ناز چشمانش * ازآن‌پس بسته مىگردد در ميخانه‌ها يك‌يك\r\nهمه عشاق در به دو كمال وصف او حيران * بهر دم زين حقيقت گر كنند افسانه‌ها يك‌يك\r\nبه‌سان « سوگلى » بارم سرشك ديده در هجرت * كه در بحر غمت ريزم من اين دُردانه‌ها يك‌يك \r\n\r\nاميد شفا\r\n با آنكه ترا لحظه‌اى انديشه ما نيست * يك‌لحظه دلم از غمت اى يار جدا نيست\r\nگفتم كه فشانم به قدومت سر و جان را * گفتى كه ترا در بر من قدر و بها نيست\r\nدارم همه‌شب تا به سحر ديده گريان * چون شمع بدل آتش و در ناى نوا نيست\r\nقانع شدم از عشق تو بر طرفه نگاهى * آن هم كه بجز صاعقه بر خرمن ما نيست\r\nدردم بفزودى و سپردى به طبيبان * بهبودى درد تو كه در دستِ دوا نيست \r\n\r\n","description":"","footnote":"","page_name":" 115 ","page_number":115},
  {"content":"\r\n\r\n ترسم كه بميرم ز غمت هيچ نگيرى * از حال من آنگاه سراغى كه چرا نيست\r\nاندر طلبت « سوگلى » از پاى درآمد * آن‌سان كه دگر به روى اميد شفا نيست \r\n\r\nسرود دل‌آرا\r\n روى بنما تا كه اى گل بلبل شيدا بخندد * يا كه از شوق دو چشمت نرگس شهلا بخندد\r\nاى بهار حسن بر سير چمن بازآ خرامان * تا كه گل شاداب گردد سرو دل‌آرا بخندد\r\nگر نسيم‌آسا گذشتى بر فراز كوهساران * لاله با آن داغ سوزان در دل صحرا بخندد\r\nمهر رخسار از پس زلف سيه كن آشكارا * هركجا تا تيره‌روزى باشد اين دنيا بخندد\r\nآنكه در هجران تو امروز باشد اشكباران * در حريم وصلت اى جان روز و شب فردا بخندد\r\nمن كه عمرى بر عتاب و اخم او هستم شكيبا * اين اميدم هست روزى آن صنم بر ما بخندد\r\nآنكه بگذارد قدم در ملك محنت‌زاى عشق * صد هزاران بار مىگريد كلامى تا بخندد\r\n« سوگلى » تنها ز يار بىرقيب من برآيد * در وجاهت در لطافت بهتر از گلها بخندد \r\n\r\nنصيب\r\n ياد گيسوى تو كردم شد پريشانى نصيبم * وادى عشق تو جستم گشت حيرانى نصيبم\r\nاز صباح وصل مىدادم بدل اميد و گرمى * شد ز راه بىوفايى شام هجرانى نصيبم\r\nآمدم دردىكش ميخانه چشم تو باشم * چشم پوشيدى ز من كردى پشيمانى نصيبم\r\nكردم آهنگى كه چنگى برزنم بر تار مويت * بند شد بر دست و پايم گشت زندانى نصيبم\r\nآرزويم قطره‌اى بود از يم عشقت چشيدن * غرق طوفانم تو كردى موج عصيانى نصيبم\r\nلب گشودم بر سخن تا از كمان ابروانت * از صف مژگان نمودى تير و پيكانى نصيبم\r\nوعده امروز و فرداى تو عمر خضر خواهد * آى و بنما از لبانت آب حيوانى نصيبم\r\nرفته‌اى تا از برم سرگشته شهر و ديارم * جاى خود برگو نمايى تا كه سامانى نصيبم\r\nشرح اوصاف تو گفتن « سوگلى » زايل نشد چون * ارمغان آورد و بنمود اين سخندانى نصيبم \r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nسجده\r\n هر شب به سجده اشكم ار دريا نمىشد * از استجابت در برويم وانمىشد\r\nشب را به نيروى دعا تا صبح بردم * ور نه سحر در شام من پيدا نمىشد\r\nبىاختيار اشك نيازم شد سرازير * ديگر به ابر چشمهايم جا نمىشد\r\nهرگه كه مىكردم به دل آهنگ توبه * يا صد گنه مىزد رهم را يا نمىشد\r\nيك‌لحظه در خوابش اگر مىديدم اين‌سان * طى عمر من در عالم رؤيا نمىشد\r\nبخشوده گشتم « سوگلى » از روى رحمت * جز اين اگر بود او كه بىهمتا نمىشد \r\n\r\nاشك\r\n بىتحمل هم بوصل و هم به هجرانم چو اشك * بىقرار از شوق و بىطاقت ز حرمانم چو اشك\r\nراه غمازى نپويم در حريم عاشقان * موبه‌مو راز درون را گر چو مىدانم چو اشك\r\nاى كه ما را از تغافل جان به لب آورده‌اى * وارهان از زندگى با تير مژگانم چو اشك\r\nبهر آنكه گرد غم شويى ز رخسارم دلا * كاش يكدم مىنشستى روى چشمانم چو اشك\r\nاز جفاهايى كه در حقم روا كردى هنوز * مىتراود خون دل از چشمه‌ى جانم چو اشك\r\nبس شرار قهر بارى جاى مهر اندر دلم * از تف داغ دل ديوانه سوزانم چو اشك\r\nترسها دارم ز بدعهدى جانان « سوگلى » * هردم از اين ترسها بر خويش لرزانم چو اشك \r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nمحفل اغيار\r\n شيشه دل را به سنگ غم مكسّر مىكند * بىوفا حكم جفا بر ما مقرّر مىكند\r\nيكدم از تير بلايش جان من آسوده نيست * با صف مژگان ز پس مشق مكرّر مىكند\r\nلوح دل را جمله از نقش رخش آراستم * او كنون داغ جدايى را مصوّر مىكند\r\nزنگ غم ز آئينه دل مىزدايم باز او * با غبار بىوفائيها مكدّر مىكند\r\nشمع رخسارش دمى بر شام تار ما نتافت * محفل اغيار را دائم منوّر مىكند\r\nسرو ناز قامتش چون مىخرامد در نظر * جلوه‌ها در ديده چون باغ مشجّر مىكند\r\n« سوگلى » دل را قوى دار از كنايات رقيب * كاين غزل قلب غزالان را مسخّر مىكند \r\n\r\nدر سوگ زهرا عليها السّلام\r\n صبحى ننمايد به افق‌ها گذر امشب * گويا كه بدنبال ندارد سحر امشب\r\nنز مهر كشد مهر سر از دامن خاور * نز روزن اميد بتابد قمر امشب\r\nمن هستم و درد و الم سوز درونم * آتش كشد از سينه‌ى خونبار سر امشب\r\nاز داغ دلم ذوب همى مىشد و مىسوخت * گر مونس من بود به يكدم هجر امشب\r\nاز بارقهء محنت جانسوز فراقش * بارد بدل اهل ولايت شرر امشب\r\nدر كلبه‌ى احزان بنگر جمله شكسته * بر مرغ دل عالميان بال‌وپر امشب\r\nترسم كه بنامش بكنم تا كه اشاره * گردد متلاطم ز غمش بحر و بر امشب\r\nاز شورش ماتم‌زدگان محشر كبراست * بس ديده و دل گشته به خون غوطه‌ور امشب\r\nتشويش به ذرات جهان يكسره دارد * از فاجعهء رحلت زهرا خبر امشب\r\nدر حيرتم از كثرت اين ظلم نگردد * افلاك چرا يكسره زير و زبر امشب\r\nزايل نشود « سوگلى » اين سوز و گدازت * چون ديد تو را فاطمه با چشم تر امشب \r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nباران محبت\r\n بيا از بهر فرداهاى روشن * كنون از مهرها بذرى بكاريم\r\nمبادا جاى باران محبت * تگرگ خيرگى برهم بيارم\r\nبيا قلب كدورت بسته‌ات را * به اكسير تبسم باصفا كن\r\nسفر بنما ز عمق انزوايت * نگاهت را به‌سويم آشنا كن\r\nحصارى را كه دست مست نخوت * ميان تك‌تك ما كرده حائل\r\nبيا با تيشه عشقش فروريز * كه دل بر وصل ياران گشته مايل\r\nبيا از وادى تنهايى و غم * روان خويشتن را وارهانيم\r\nبيا دلهاى خود را وقت ديدار * بسوى شادمانى بركشانيم\r\nمباد از كمى فاصله آفت بخل و حسادت * شرار خنده‌ها افسرده گردد\r\nو يا بىشبنم اشك حبيبان * گل رخسارها پژمرده گردد\r\nبيا درماندگيهاى تنت را * به هم‌دردى نهم دست نوازش\r\nشدم تسليم تو هرآنچه خواهى * بيا امضا نما پيمان سازش\r\nمبادا سنبل اين مزرع سبز * به داس بىوفايى سوده گردد\r\nمبادا قلبهاى باصفامان * به گَرد كينه‌ها آلوده گردد \r\n\r\nروضه رضوان\r\n معراج رود مرد ز دامان تو اى زن * ابناى بشر طفل دبستان تو اى زن\r\nدامان تو چون بستر درياى عفاف است * باشد ز شرف گوهر غلطان تو اى زن\r\nزير قدمت روضه رضوان متجلى است * شد مادرى آنگه كه ز عنوان تو اى زن\r\nتو جلوه‌گه معرفت و رافت و عشقى * هر گوهر ناياب شد از آن تو اى زن\r\nچون دُرّ گران جايگهت دُرج صدف شد * زيراكه حجاب است نگهبان تو اى زن\r\nخفّاش خبائث بجهان كور و زبون شد * از شعشعه پرتو ايمان تو اى زن\r\nاز جمله صفاتى كه خدا بذل بشر كرد * شد خصلت نيكو همه شايان تو اى زن \r\n\r\n","description":"","footnote":"","page_name":" 119 ","page_number":119},
  {"content":"\r\n\r\n حقا كه سزد از سر اعزاز گمارند * صد خيل ملك خادم و دربان تو اى زن\r\nاوصاف كمالات تو را گر بنگارند * از حد گذرد صفحه ديوان تو اى زن\r\nچون فاطمه سرمشق تو شد در همه احوال * از چيست دگر علت حرمان تو اى زن\r\nدرماند همى « سوگلى » افسوس نيامد * از عهده اوصاف فراوان تو اى زن \r\n\r\nسوز و گداز\r\n دريغ از آن‌همه جور و جفا از يار بردن‌ها * دريغ از آن‌همه سوز و گداز و غصه خوردن‌ها\r\nطنيدم رشته الفت ترا در بند خود سازم * گسستى عاقبت با آن عناد و پافشردن‌ها\r\nرقيبان را به بزم خود دهى هر لحظه شورى نو * مرا با هجر خود كردى هم‌آغوش فسردن‌ها\r\nالهى تيره‌رو گردد سخن‌چين سيه‌دل چون * مرا از چشم تو انداخت با آن بدشمردن‌ها\r\nبه صحراى جنون خواهم ز داغ عشق تو مردن * كه بيزارم ز مخمورى در اين ميخانه مردن‌ها\r\nكجا از دل رود بيرون خيال عشق و دلدارى * حذر بايد از اول كرد از اين دل‌سپردن‌ها\r\nبه خيل عاشقان چوگان عشق هرگز نبازيدم * شدم شهره به گوى سبقت از عشاق بردن‌ها\r\nدلا درمان حزن تو نواى مطرب و مى نيست * حديث « سوگلى » بشنو ز بهر غم‌ستردن‌ها \r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nسها ( 1327 )\r\nمنوچهر صدوقى كه تخلّص « سها » را براى شعرش برگزيده است ، در سال 1327 هجرى شمسى در دار الارشاد اردبيل ، در ميان خاندانى كه از زمان‌هاى قديم به علم و دانش شهرت داشته‌اند ، ديده به جهان گشود .\r\nصدوقى دانش‌هاى ابتدايى و دورهء متوسّطه را در زادگاهش به پايان رسانيد ، ازآن‌پس براى ادامهء تحصيل رهسپار تهران شد و در دانشكدهء حقوق به تحصيل پرداخت و فارغ التّحصيل شد .\r\nمنوچهر صدوقى سالى چند در رشتهء حكمت و عرفان به تحصيل اشتغال ورزيد و از اساتيد عظام و عرفاى فخامى چون آقا يحيى طالقانى و ميرزا محمّد حسين خراسانى و ميرزا على محمّد جولستانى و ميرزا عبد الكريم روشن و سيّد محمّد على موسوى الموتى كسب فيض و دانش كرد .\r\nصدوقى از سال 1353 به استخدام وزارت دادگسترى درآمد و تا سال 1356 به خدمت قضايى اشتغال داشت ، ازآن‌پس از خدمت در دادگسترى كناره گرفت و به شغل وكالت دادگسترى پرداخت و هم‌اكنون نيز در اين حرفه به كار مىپردازد .\r\nصدوقى از افاضل زمان و از استادان مبرّز حكمت و فلسفه است و ضمن كار وكالت دادگسترى ، چند سالى است كه در دانشكده‌هايى به تدريس اشتغال دارد و آثار و تأليفاتى كه بيشتر در رشتهء حكمت و عرفان از خود به‌جا گذاشته و به زيور طبع آراسته\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nگرديده به شرح زير است :\r\n1 - تعليقه فصوص الحكم ( 1354 ) ؛ 2 - تدوين الاقاويل فى مشيخة الاردبيل ( 1356 ) ؛ 3 - تاريخ حكما و عرفاى متأخر بر صدر المتألّهين ( 1359 ) ؛ 4 - شرح جديد منظومهء سبزوارى ( 1360 ) ؛ 5 - ترجمهء قديم اشارات ابن سينا ( 1360 ) ؛ 6 - پارسى كردهء تحقيق ماللهند ابو ريحان بيرونى ( 1362 ) ؛ 7 - پارسى كردهء مقدّمهء قيصرى بر شرح فصوص الحكم ( 1363 ) ؛ 8 - تاريخ انشعابات سلسلهء نعمت‌اللّهى ( 1370 ) ؛ 9 - پاتانجلى ابو ريحان بيرونى ( 1376 ) .\r\nسها از قريحهء شعر و شاعرى در حدّ توانايى كامل برخوردار است و از سال‌ها قبل آثارش در برخى از مجلّه‌ها و روزنامه‌ها به چاپ مىرسيد . وى طبعش بيشتر به قصيده‌سرايى مايل است آن هم به سبك خراسانى استادانه مىسرايد .\r\n\r\nچگونه بايد بودن\r\n مىبندانم كه بود بايد چونا * كشت دل خود درود بايد چونا\r\nتا مرد آسايد از سپهر ندانم * گردش چرخ كبود بايد چونا\r\nتا همه مايه صداقت است به دكان * برد ز بازار سود بايد چونا\r\nتا كه بسيط شهود سامريان راست * آن يد بيضا نمود بايد چونا\r\nتا كه پر است از نفير پستى گردون * نغمهء رادى سرود بايد چونا\r\nور هنرى مرد راست طالع كاهش * بخت ورا برفزود بايد چونا\r\nاز عرش آوخ كبوتر تو ندانم * زى عرش آيد فرود بايد چونا\r\nصيصيه‌اى كاوفتاد تارش از نور * آن را تشريف پود بايد چونا\r\nدير بماندم به بند اندوه اندر * بررهم از بند زود بايد چونا\r\nبود گر اين باشد و نباشد جز اين * مىبنخواهم نبود بايد چونا\r\nور عدم آمد چو باغ مينو خرّم * ماند به تيه وجود بايد چونا\r\nحيرت آنم كشد كه با اين خلقان * برگذراند و ببود بايد چونا \r\n\r\n","description":"","footnote":"","page_name":" 122 ","page_number":122},
  {"content":"\r\n\r\n تا همه خلقان به كين و قهر دراستند * بىكين ماند و ودود بايد چونا\r\nصرصر عدوان عاديان چو به پا خاست * برجا ماندن چو هود بايد چونا\r\nزى من عنقاى قاف عزلت هم نيز * تير ملامت گشود بايد چونا\r\nعرصهء ميدان گرفت خار شقاوت * گوى سعادت ربود بايد چونا\r\nمجمر كين است برفروخته از قهر * ديده نسوزد ز دود بايد چونا\r\nو آتش قهر است برفروخته از كين * دل نگدازد چو عود بايد چونا\r\nاندُه خلق اندُه من است و نگردد * بحر پذيراى رود بايد چونا\r\nكرده يله خلق عالمى به ملامت * خود به سلامت غنود بايد چونا\r\nآه كه ياراى گفت درد دلم نيست * اين گره از هم گشود بايد چونا\r\nهم بگرفتم كه درد دل بتوان گفت * خود تو بگو كان شنود بايد چونا\r\nاين همه گفتى « سها » سخن ز دل و عقل * ليك نگفتى كه بود بايد چونا\r\nنقش مؤبد بود به سينهء تو جهل * نقش مؤبّد ز دود بايد چونا\r\nدال اگر ذال گشت و ذال اگر دال * بر اين سا ، تار پود بايد چونا\r\nمفتعلن فاعلات ، مفتعلن فاع * برتر از اين نمود بايد چونا \r\n\r\nدرگه جانان باش « 1 »\r\n خيز اى باد و شتابان شو * بگذر از وى به خراسان شو\r\nظلمات است همه اين رى * خيز و زى چشمهء حيوان شو\r\nخويش بفكن به خراسان در * بر در روضهء رضوان شو\r\nبه حريمى كه بود حاجب * بر درش موسى عمران شو\r\nو اندر آن درگه چون عيسى * به ادب خيز و ثناخوان شو\r\nحاجت خسته‌دلان برسان * قاصد سوخته جانان شو \r\n\r\n\r\n","description":"","footnote":"\r\n( 1 ) - تبرّك به عرض نياز به خاك درگاه تابناك قبلهء اهل ولا ، مولانا علىّ بن موسى الرضا روحى له الفداء و تخلّص به مديح سيّد الحكماء الاحرار استاد اجلّ سيّد جلال الدّين آشتيانى ، كه روزگار افادات او دراز باد .\r\n","page_name":" 123 ","page_number":123},
  {"content":"\r\n\r\n جان ما برده تن ما هل * فارق بين تن و جان شو\r\nگوى از شوق سخن آن سانك * غيرت دعبل و سحبان شو\r\nآنكه بايد گفتن ، آن گو * و آنكه بايد بودن ، آن شو\r\nگو كه ما را همه آيين باشد * گو كه ما را همه ايمان شو\r\nما تولّاى تو مىداريم * گو كه گيتى همه عدوان شو\r\nزادهء موسى بن جعفر * پيك يزدانش دربان شو\r\nپس از آن روضه كه مينو را * گويدم واله و حيران شو\r\nزى سراپردهء مير راد * صدر ديوان حكيمان شو\r\nنه كه زى قائد اهل سير * هادى وادى ايقان شو\r\nدر سراپردهء حكمت رو * در نهان‌خانهء عرفان شو\r\nسيّد راد ، جلال الدّين * خردش طفل دبستان شو\r\nآنكه گشت آشتيان از او * غيرت فسحت يونان شو\r\nگو كه اينت صدرا اى فيض * هان و هان خيز و سبق‌خوان شو\r\nخواجه صائن را برگو نيز * پى دركش به خراسان شو\r\nخيز و تمهيد قواعد را * به خراسان ز صفاهان شو\r\nخيز اى باد و به شيدايى * بال بگشا و شتابان شو\r\nمدحت بنده « سها » برسان * موصل قطره به عمّان شو\r\nسيّدا ! سالارا ! اميرا ! * تا بود ماه درخشان شو\r\nبر در درگه جانان باش * بر در درگه جانان شو\r\nفعلاتن ، فعلاتن ، فع * زينت دفتر و ديوان شو \r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nفسوسا « 1 »\r\n از گردش پنگاه نيلگون * دل را چه نصيب است جز كه خون\r\nكم گرد دگر اى به هرزه‌گرد * اين پايه مكن درد ما فزون\r\nبر چرخم اگر دست بوديا * مىكرد همينش سخت واژگون\r\nباشد كه دگر مىنبينما * هر بخرد آزاده‌اى زبون\r\nقومى ز حكيمان سست‌رأى * كآنان را وهم است ارغنون\r\nبر پردهء پندار بسته‌اند * مضمونى پروردهء فسون\r\nكى احسن باشد نظام چرخ * افسوسا ! زين رأى سست دون\r\nبرخيز و ببين فسحت خيال * رمزى نگر از راز مُوسِعُون\r\nپندارِ حكيمك فراتر است * زين خيمهء نيلى بىستون\r\nهرگز بنيالاى اى حكيم * از تهمت كفر من اندرون\r\nز آن روى كه در جُست‌وجوى او * خواهد كه الف گردد دم چون نون\r\nعمريست كه مصحوب محنتم * همراه ارسطا و افلطون\r\nگاهى همه در جُست‌وجوى چند * گاهى همه در گفت‌وگوى چون\r\nآن قصّه شنيدستى از اديب * كآن بيطارك از سر جنون\r\nمىخواست كه تارى برد ز چشم * كورش كرد از طالع نگون\r\nبربندى زين قول دست حقّ * چون صاحب آن قصّهء جنون\r\nباز است و راد است و بسته نيست * ذاتش بود از فعل خود برون\r\nهرچند كه ساكن بود و راست * در هرآنى شأنى از شئون\r\nدر فعل حقّ اى عقل بلفضول * چون خواهى كردن تو چند و چون\r\nافعال حقّ لا يُعلّل است * لا يُسئل و الخلقُ يُسئَلون \r\n\r\n\r\n","description":"","footnote":"\r\n( 1 ) - در اشارت به بطلان دليل برخى از عوام ، اهل حكمت در باب نظام احسن و ذكر داهيهء عظماى سيّد الشّعراء استاد اميرى فيروزكوهى قدّس سرّه متوفّاى ليلهء 19 / مهر / 1363 و برهان الادب استاد منشى كاشانى - طاب ثراه - متوفّاى 30 / دى / 1364 .\r\n","page_name":" 125 ","page_number":125},
  {"content":"\r\n\r\n اندر ظلمات خِرد گميم * سبحانك انّا لظالمون\r\nافسار خِرد بازگير هان * ور نه كندت سخت واژگون\r\nبارى گذر از مشهد شهود * بهرى طلب از فيض شاهدون\r\nباشد كه بيارامدت فؤاد * شايد كه بياسايدت درون\r\nتفويض كنى امر خود به حقّ * تسليم شوى همچون مسلمون\r\nچونان كه منم كرده خود رها * زى حضرت حقّ مصلحت كنون\r\nيا ربّ ! ز چه در كارگاه غيب * اين پايه نقوش است گونه‌گون\r\nآنان كه به عرش مكارم‌اند * چون افتندا بستهء اهُون\r\nچونانك « امير » آن امير عهد * آن رتبتش از وصف من برون\r\nيا « منشى » آن منشى اوان * آن سرور و سالار شاعرون « 1 »\r\nفرياد ز خرگاه بىعَمَد * بيدار ز درگاه بىستون\r\nاز قول به خون خفتهء « سها » * مىشنوى ار باز بوى خون\r\nعذرش نِه ، زيراك كرده است * از لخت‌جگر خيمه را ستون\r\nو آن‌گاه ز تكرار و شايگان * بخشاى بر اين بندهء زبون\r\nز آن روى كه ابريق بشكند * از قوّت مى چون‌كه شد فزون\r\nباقى ز من فانى است اين * مفعولٌ ، مفاعيلٌ ، فاعلون \r\n\r\nآيا چيست ؟\r\n يا ربّ ! اين گنبد مينا چيست ؟ * و اين قناديل مطلّا چيست ؟\r\nيا ربّ ! اين گوى فروغ‌افكن * كه بيفروزد دنيا ، چيست ؟\r\nو آن دگر گوى كه هر شب او * گسترد سايهء رؤيا ، چيست ؟\r\nرود نالنده به هامون هم * موج بالنده به دريا چيست ؟ \r\n\r\n\r\n","description":"","footnote":"\r\n( 1 ) - از سر ضرورت استعمال شده است ، هرچند كه سماعا صحيح نباشد .\r\n","page_name":" 126 ","page_number":126},
  {"content":"\r\n\r\n رفعت دامنهء كهسار * فسحت دامن صحرا چيست ؟\r\nابر گريندهء اندوهين * باد نالان غم‌افزا چيست ؟\r\nطلعت روز جهان‌افروز * ظلمت ليلهء ظلما چيست ؟\r\nحسرت اسپرى امروز * دهشت آمد فردا چيست ؟\r\nكشش منصرم الذّاتى * كه حكيمش گفت اصلا چيست ؟\r\nاعتباريست به صقع ذهن * يا حقيقيست بگو تا چيست ؟\r\nيا ربّ ! اين نرمى برگ گل * يا ربّ ! اين سختى خارا چيست ؟\r\nصولت همهمهء گرما * سورت هجمهء سرما چيست ؟\r\nصورت و مادّه كه مىگويند * كاشكى دانمى آيا چيست ؟\r\nچيست فعليت اين صورت ؟ * هم كه ابهام هيولا چيست ؟\r\nبه بر قول فلاطون در * منطق گفتِ ارسطا چيست ؟\r\nمشرق معرفت ار سيناست * كوشش زادهء سينا چيست ؟\r\nعالم ار جمله بود مظهر * مسجد و دير و كليسا چيست ؟\r\nرهرو مشرق اشراقا * مشى بر مشرب مشّا چيست ؟\r\nتا كه از مشرق برآيد نور * سفر غرب به عميا چيست ؟\r\nيا ربّ ! اين آدمى خاكى * يا ربّ ! اين جمله معمّا چيست ؟\r\nاين مطلسم كه طلسم او * كس بنگشود ، خدايا چيست ؟\r\nآنكه معلوم نشد كاو را * چيست در سرّ سويدا چيست ؟\r\nيا ربّ ! اين عشق كز او برپاست * از ثرى تا به ثريّا چيست ؟\r\nچيست آيا به جهان جز عشق ؟ * به جهان جز عشق آيا چيست ؟\r\nبا « سها » نيز ببايد گفت * بنگويد شايد تا چيست ؟\r\nفعلاتن ، فعلاتن ، فع * كس نياورد چنين با چيست ؟ \r\n\r\n","description":"","footnote":"","page_name":" 127 ","page_number":127},
  {"content":"\r\n\r\n\r\nسهرابىنژاد ( 1332 )\r\nمحمّد رضا سهرابىنژاد در هفدهم فروردين ماه سال 1332 شمسى در دامان شكوهمند الوند شهر تاريخى همدان و در جوار پير شوريده‌حال عرفان بابا طاهر عريان قدم به عرصهء هستى گذاشت . يك‌ساله بود كه همراه پدر و مادرش به تهران مهاجرت كرد و به قول خودش در اين شهر نامهربان رشد كرد .\r\nسهرابىنژاد دوران كودكىاش در تهران با رنج و سختى و كار و بيگارى سپرى گشت . با روزى دوازده ساعت كار طاقت‌فرسا ناگزير به تحصيل ، آن هم به‌طور شبانه ، گرديد . خود دراين‌باره مىگويد : « نوجوانى و جوانىام با كار البتّه با بيگارى سپرى گشت ، به‌ناچار با روزى دوازده ساعت كار شاق ، در دبيرستان شبانهء مروى تهران ثبت نام كردم و با طرحى كه در آن زمان رايج بود ، در يك سال دو كلاس را گذراندم ؛ تا اين كه در سال 1365 من هم صاحب مدرك ديپلم شدم . »\r\nسهرابىنژاد ازآن‌پس كه ديپلم خود را گرفت ، وارد خدمت نيروى هوايى شد و به علّت ناهماهنگى روحى با محيط خشك نظام و نيز فرمان امام خمينى ، داير بر فرار از ارتش ، يك هفته قبل از اخذ سردوشى ، از نيروى هوايى گريخت ؛ تا اينكه انقلاب شد و او نيز به صف انقلابيّون پيوست . خود دراين‌باره مىگويد : « در خدمت به انقلاب در ارگان‌هاى مختلف به كار پرداختم ، تا اينكه در سال 1360 وارد محيط ادارى شدم و در يك شركت پس از سال‌ها كار و تلاش مؤمنانه و متعهّدانه به مديريّت امور ادارى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nرسيدم ، امّا نمىتوانستم « بيت المال » را « مال البيت » تلقّى كنم ، اجبارا استعفا كردم و وارد محيط هنرى صدا و سيما شدم و در كنار عزيزانى چون استادان محمود شاهرخى و مشفق كاشانى و ابراهيم ستوده به كار پرداختم . »\r\nسهرابىنژاد نخستين مجموعهء شعرى كه طبع و نشر كرد در سال 1368 بود ، به نام « اشارات اشك » و تاكنون حدود بيست سرود براى صدا و سيما به مناسبت‌هاى مختلف سروده است . وى علاوه بر صدا و سيما ، در مجلّهء كيهان فرهنگى نيز به خدمت اشتغال دارد .\r\nسهرابىنژاد در سرودن انواع شعر طبع‌آزمائى مىكند امّا توانايى و مهارتش بيشتر در سرودن رباعى و دوبيتى است .\r\n\r\nنماز\r\n نرم‌نرم از درخت شب ريزد * بر بسيط زمين شكوفهء تر\r\nمىشكفد ز باغ مسجد پير * گل نيلوفر اذان سحر \r\n*\r\n عطر توحيد در هوا جاريست * لحظه‌ها آسمانى و بكرند\r\nچشم دل باز كن به جان بشنو * رود و دشت و نسيم ، در ذكرند \r\n*\r\n كمتر از ذرّه نيستى ، برخيز ! * سنگ‌ها هم ز شوق بشكفتند\r\nمىرسد تا اذان به گوش درخت * برگ‌ها هم به سجده مىافتند ! \r\n\r\nسرباز\r\n بامدادان كه آفتاب غيور * مىكشد تيغ بر شب ديجور\r\nاختران يك‌به‌يك به خاك افتند * شب گريزان شود به بيشهء دور\r\nدر پس كوه‌هاى وهم‌انگيز * در بر رودهاى پُرشروشور \r\n\r\n","description":"","footnote":"","page_name":" 129 ","page_number":129},
  {"content":"\r\n\r\n در هجوم تگرگ و يورش رعد * زير شلّاق برف و باد جسور\r\nايستاده چو كوه بشكوهى * با صلابت ، دلاورى منصور\r\nدر نبرد هراس‌آور او * مىشود هر مهاجمى مقهور\r\nاز سر شب نخفته تا دشمن * نكند از حريم مرز ، عبور\r\nحاليا چيره بر شب است چو روز * سربلند و موفّق و مسرور\r\nمرزبان دلير و سرافراز * حافظ دين و ملك ما ، سرباز \r\n\r\nعشق غريب\r\n باز آهنگ طراوت مىكنم * از گل و باران حكايت مىكنم\r\nاز درخت مهر سيبى مىكَنم * در ميان شهر قسمت مىكنم\r\nبوسه بر دست محبّت مىزنم * از صميميّت حمايت مىكنم\r\nعشق ، اين تنها غريب شهر را * دوست مىدارم ، رعايت مىكنم\r\nبا دلى از آينه شفّاف‌تر * هر تبسّم را اجابت مىكنم\r\nآيهء تطهير دل‌هامان صفاست * روز و شب آن را تلاوت مىكنم\r\nمهربانى مىكنم گر با كسى * از خداى خود اطاعت مىكنم \r\n\r\nآشتى\r\n باز پشت پنجره باران ز مهر * نرم‌نرمك مىنوازد شيشه را\r\nميهمان ماست اين پيك اميد * خيز و خندان‌لب به رويش در گشا \r\n*\r\n آمده از سرزمين دوستى * مهربانى ارمغان آورده باز\r\nخانهء دل از كدورت پاك كن * آشيانى از صميميّت بساز \r\n*\r\n فصل فصل خندهء آيينه‌هاست * مهر ، دل را آسمانى مىكند \r\n\r\n","description":"","footnote":"","page_name":" 130 ","page_number":130},
  {"content":"\r\n\r\n زندگى را رنگ ديگر مىزند * دوستى را جاودانى مىكند \r\n*\r\n ابر هم با آن سيه‌جانى شكست * مىدهد باران ، نويد آشتى\r\nخيز و آيين محبّت تازه كن * نوبهاران است و عيد آشتى ! \r\n\r\nعاشق\r\n آگاه ز لذّت حقايق شده‌ام * آزاد ز جذبهء علايق شده‌ام\r\nمن از تو و خدعه‌هاى تو دلتنگم * اى عقل برو كه سخت عاشق شده‌ام \r\n\r\nاى مرد !\r\n مست از مى ميناى الستى ، اى مرد ! * از نسل خليل حق‌ّپرستى ، اى\r\nتا نغمهء توحيد جهانگير شود * بت‌هاى زمانه را شكستى ، اى مرد ! \r\n\r\nنيلوفر نور\r\n در ظلمت شب چه سالها موييديم * تا عطر گل سپيده را بوييديم\r\nنيلوفر نوريم كه با ريشهء خون * از سينهء مردابى شب ، روييديم ! \r\n\r\nغروب\r\n مه ، دشنهء آبديده را مىماند * شب ، ياغى آرميده را مىماند\r\nغلتيده به خون ميان گودال غروب * خورشيد ، سر بريده را مىماند \r\n\r\nپيكار\r\n پيكار عليه ظالمان پيشهء ماست * جان در ره دوست دادن انديشهء ماست\r\nهرگز ندهيم تن به ذلّت ، هرگز * در خون زلال كربلا ، ريشهء ماست \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nدشت غروب\r\n از دشت غروب ، هاىوهو مىآيد * شب مضطرب و پريش‌مو مىآيد\r\nاز مجلس ختم جانگداز خورشيد * مهتاب پريده رنگ و رو مىآيد \r\n\r\nمرد نبرد\r\n ما مرد نبرديم ، چه بُرنا و چه پير * در مكتب ما ، مرگ حقير است حقير\r\nبر منبر نيزه ، اين‌چنين گفت حسين * مردانه بجنگ ، يا دليرانه بمير \r\n\r\nخورشيد\r\n آن نخل به خون تپيده را مىبوسيد * آن مشك ز هم دريده را مىبوسيد\r\nخورشيد كنار علقمه ، خم شده بود * دستان ز تن بريده را مىبوسيد ! \r\n\r\nدريا\r\n ما قاصد نوريم و جهان‌پيماييم * ما قافله‌سالار ره فرداييم\r\nهر روز سبوسبو ز ما برگيرند * تا آنكه بخشكيم ، ولى دريابيم ! \r\n\r\nعلىّ ، تنهاست\r\n ما اسوهء استقامت و ايمانيم * ما وارث راه بو ذر و سلمانيم\r\nياران پى كسب زور و زر با تزوير * تنهاست « علىّ » كنار او مىمانيم ! \r\n\r\nدوبيتىها خطبه\r\n كلامش سنگ‌ها را نرم مىكرد * دل افسردگان را گرم مىكرد\r\nزنى در پيش مردى خطبه مىخواند * كه مرد از مرد بودن شرم مىكرد ! \r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\nشهيد\r\n تو را با جامه‌اى خونين نهفتند * تو خفتى ، ديدگان ما نخفتند\r\nخزان در باغ ما راهى نيابد * تو پژمردى و بسيارى شكفتند \r\n\r\nپاييز\r\n ببين از درد پيچ‌وتاب گل را * چكيده بر زمين خوناب گل را\r\nخزان با خنجر بغضش دريغا ! * دريده پهلوى سهراب گل را \r\n\r\nابراهيم در آتش\r\n زمستان رفته چون نمرود ، خسته * تكيده ، مضطرب ، درهم شكسته\r\nميان لاله‌ها دشت سوسن * چو ابراهيم در آتش نشسته ! \r\n\r\nبهار\r\n پرستو توى دالان لانه كرده * هواى روى گل پروانه كرده\r\nزمين مثل بهشته چون‌كه حوّا * سحرگه زلف خود را شانه كرده \r\n\r\nضريح\r\n به بام عرش پيچيده صدايت * ملك تكبير مىگويد برايت\r\nبراى آخرين ديدار بگذار * ببوسم تا « ضريح چشم‌هايت » \r\n\r\nمارق\r\n به لب خندان ولى خنجر به مشتند * اگر خردند ، در پستى درشتند\r\nمن از اين قوم « مارق » بيمناكم * « علىّ » را در دل محراب كشتند \r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nغذاى حاضرى\r\n طعام سرب داغم را چشيدى * زبانت سوخت رخ درهم كشيدى\r\nپذيرايى ز مهمان نخوانده * غذاى حاضرى باشد كه ديدى ! \r\n\r\nعدالت\r\n سپيده سر زد و گلگون شد افسوس * سرور وى علىّ در خون شد افسوس\r\nزمين هرچند بىحجّت نماند * عدالت با علىّ مدفون شد ، افسوس \r\n\r\nكوفه\r\n نمىجنبد ز جا مرداب كوفه * چه دلگير است و سنگين خواب كوفه\r\nدر اين ظلمت بمانيد آى مردم ! * به خون آغشته شد مهتاب كوفه ! \r\n\r\nمرگ سرخ\r\n خروش و ناله آواى حرم شد * نگاه مهربانان غرق غم شد\r\nز مرگ سرخت اى ماه عطشناك * بميرم ! قامت خورشيد خم شد \r\n\r\nخسوف\r\n حريق كينه در خرگه گرفته‌ست * به طفلانت حرامى ره گرفته‌ست\r\nسر خونين تو بر نيزه ديدند * همه گفتند امشب مه گرفته‌ست \r\n\r\nخرابهء شام\r\n فراز نيزه‌ها رخشان سرى چند * كبود از تازيانه پيكرى چند\r\nشب است و در دل ويرانهء شام * نشسته ماه و گِردش اخترى چند ! \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nسهيل ( 1359 - 1284 )\r\nسيّد احمد هدايتى ، كه در شعر « سهيل » تخلّص مىكند ، فرزند سيّد ابو القاسم ، در سال 1284 هجرى شمسى در همدان قدم به عالم حيات گذاشت و در همان شهر به تحصيل پرداخت . ازآن‌پس به استخدام وزارت فرهنگ ( آموزش و پرورش ) درآمد و در دبيرستانهاى پهلوى ، ابن سينا ، شرافت و اتّحاد زادگاه خود ادبيّات فارسى و فقه و زبان فرانسه تدريس مىكرد .\r\nهدايتى در سال 1332 به آبادان منتقل گرديد و در دبيرستان‌هاى فردوسى ، امير كبير ، مهر و آذر به تدريس اشتغال داشت . در اواخر خدمت فرهنگى به زادگاه بازگشت و سرانجام بازنشسته گرديد و در سال 1359 در همدان بدرود حيات گفت و در گورستان باغ بهشت همان شهر به خاك سپرده شد .\r\nهدايتى در آغاز شاعرى « صابر » تخلّص مىكرد و چون اسد اللّه صنيعيان همدانى نيز از تخلّص صابر استفاده مىنمود ، تخلّص خود را از صابر به سهيل تغيير داد .\r\nسهيل در زمانى كه رياست انجمن ادبى همدان با آزاد همدانى بود ، از اعضاى مؤثّر آن انجمن بشمار مىرفت و از اقدامات او چاپ و نشر « آتشكدهء پروين » اثر طبع ميرزا على اكبر پروين همدانى كه با مقدّمهء سهيل و با سرمايهء كتاب‌فروشى حافظ همدان منتشر شد .\r\nديوان اشعار سهيل قريب چهار هزار بيت از انواع شعر مىباشد كه به خطّ خوش\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nشاعر تدوين يافته ، امّا اكنون به چاپ نرسيده است .\r\n\r\nولادت حضرت رسول اكرم صلّى اللّه عليه و آله عزيز جهان\r\n شب است و ماه در اين آسمانِ آينه‌سان * چو نوعروس خرامان و اختران رخشان\r\nبساط عيش بگستر ، كه موسم طرب است * به بزم ، نغمه‌سرا شو ، چو مرغ خوش‌الحان\r\nهواىِ مى اگرت هست ، چشم ساقى بين * به جاى سُنبل و گُل ، زلف و روىِ مه‌رويان\r\nاگر به باغ نبينى نشان ز لاله و گل * دگر به دشت و چمن نيست بلبلِ خوشخوان\r\nشكفته خاطرِ خود را چو گل كن از شادى * بِكَن ز خيمهء جان پايهء غم و حرمان\r\nنوا و غلغله و شور در سپهر فكن * صداى عيش و طرب را به گوشِ زهره رسان\r\nهوا گلاب‌فشان است و ماه آينه‌دار * سپهر جشن گرفته ز انجمِ رخشان\r\nعجب شبيست مبارك پى و همايون‌فر * شب تولّدِ پيغمبرِ عزيز جهان\r\nقدم نهاد در اين شب به خاك ختمِ رُسل * محمّد عربى ، پاك بندهء يزدان\r\nجهان گرفت ز يُمنِ قدومش آرامش * كه بود رحمتِ محضى براىِ عالميان\r\nچو آفتاب جمالش طلوع كرد به دهر * ز ظلم و كفر ضلالت اثر نماند و نشان\r\nز پشتِ پرده عيان گشت چهرهء ماهى * كه هست مظهر و مرآتِ خالق سبحان\r\nبتان به خاك درافتاده سرنگون گشتند * از آنكه بُت‌شكنِ حقّ به مكّه گشت عيان\r\nتو اى محمّد مُرسل ، تو اى نبىّ بحقّ * كه آمده است به شأن تو از خدا قرآن\r\nتويى حبيب خدا و تويى رسول كريم * ز گفتهء تو عيان گنج حكمتِ پنهان\r\nخداى خواست كه حُجّت كند به خلق تمام * ز بعثتِ تو به مخلوق خود نمود احسان\r\nوجود توست در ابطال كفر حكمتِ محض * ظهور توست به بطلانِ مبطلان برهان\r\nرموز گنج نهان را كلام تو مفتاح * اصول حكمت و حقّ را كتاب تو ميزان\r\nمريضِ جهل ، شفا مىپذيرد ار كه بَرد * ز حكم‌هاى تو دستور از پىِ درمان\r\nحبيب درگه بارى ، امينِ وحى خداى * به خوانِ عزّت ايزد عزيزتر مهمان \r\n\r\n","description":"","footnote":"","page_name":" 136 ","page_number":136},
  {"content":"\r\n\r\n ستاده‌اند ملائك پى اطاعت امر * دو چشم در رهِ امر و دو گوش بر فرمان\r\n« سهيل » نعتِ پيمبر سرود و معترف است * كه پيشِ بحرِ گُهر برده قطره‌اى باران \r\n\r\nشوق وصل « 1 »\r\n درِ طرب به رخ من شده است باز امشب * كه يار مهوشم آمد ز در به ناز امشب\r\nمراست مايهء عمرى به كف نثار كنم * به پيش مقدم آن يار دل‌نواز امشب\r\nچراغ محفل عشّاق ، روى خوب تو شد * كه بىنياز شدند از چراغ گاز امشب\r\nگشوده شد درِ عشرت به روى من ز صبا * چو كرد عقدهء زلف نگار باز امشب\r\nبه دامنت نرسد دست كوته‌ام هرگز * كه سخت مىكنى اى ماه احتراز امشب\r\nقرين سمعم و مىسوزم از فراق رخت * بيا و با من بىخانمان بساز امشب\r\nخيالت از سرِ من كى به در شود ، هيهات ! * كه با خيال تو خواهم نمود راز امشب\r\nمراست فخر به محمود ، ز آنكه مىبينم * به پيش خود صنمى بهتر از اياز امشب\r\nز شوق وصل تو اى ماه بين چسان « صابر » * چو شمع آمده در سوزش و گداز امشب \r\n\r\nگُل شاخِ سعادت\r\n به بخت خود نمىديدم كه يك‌دم با تو بنشينم * تو اى آرام جان ! پيش منى ، يا خواب مىبينم ؟\r\nتو را من مىپرستم ، قبله‌گاهم روى چون ماهت * چرا پنهان كنم ؟ روشن چو خورشيد است آيينم\r\nبه بالينم بيا بنشين ، كه بسيار آرزومندم * دم رفتن ببينم روى تو ، اى جان شيرينم\r\nبتاب ! اى روى خوبت ، ماهتاب شام تار من * ببين بگسسته از هجرت ز ديده عِقد پروينم\r\nشه حُسن تو ماتم كرده در شطرنج عشق ، آرى * رُخت تا ديده‌ام ، از دست رفته عقل فرزينم\r\nاگر خارى ز پايى آورم بيرون به دست خود * چنان دانم كه از شاخِ سعادت گل همىچينم\r\n« سهيل » از وعدهء ديدار جانش بر لب است ، اينك * محبّت كن ، صفا كن ، لحظه‌اى بنشين به بالينم \r\n\r\n\r\n","description":"","footnote":"\r\n( 1 ) - اين غزل از سيّد احمد هدايتى با تخلص « صابر » در دانشنامهء الفت آمده است .\r\n","page_name":" 137 ","page_number":137},
  {"content":"\r\n\r\n\r\nفروغ جدايى\r\n چه خوب سوختى اى برقِ عشق حاصلِ من * كه سوخت جان و تنم از شرارهء دل من\r\nبه غير اشك و دلى سوخته ، چه دارم من ؟ * گر التفات نمايى شبى به منزل من\r\nفروغِ عشق ز كانونِ سينه تابان است * از اين فروغ خداييست نورِ محفل من\r\nهزار بار درِ عقل و هوش را زاده‌ام * به غير عشق ، كسى حلّ نكرد مشكل من\r\nهميشه بود مرا يار و همدم و غمخوار * كجا برفت و چه شد ؟ اى خداى من ، دل من\r\nبه خاك من بنشين از وفا كه تا نگرى * شكفته شاخ گُلى دل‌پذير از گل من\r\nبُتا ! بهشت و بهارِ « سهيل » روى تو است * بهشت را چه كنم ؟ چون تويى مقابل من \r\n\r\nكلبهء تاريك\r\n آتش عشقيست بر جانم ، كه مىسوزد دلم را * سرخوش از آنم كه آتش زد دلِ بىحاصلم را\r\nجلوه‌گر شد برقى از حُسن ازل ، سوزاند يكسر * هستىام را ، جان و تن را ، بهتر از اين‌ها دلم را\r\nمن نمىخواهم كه بىاو در بهشتم جاى باشد * اى خداى من ! نشان ده با حضورش منزلم را\r\nهرچه مىبايد بساطِ زندگى را ، هست حاضر * ماهِ عالمتاب من ! روشن كن امشب محفلم را\r\nحالى از رحمت بيا اى ناخداى كشتىِ دل * زورقى دارم شكسته ، رهنمون شو ساحلم را\r\nپايبندِ دل شده جانم ، خدا را ، ساربانا ! * مىبرى با من كجا بىدلبر من محملم را\r\nكلبه‌ام تاريك و جان بىنور و دل در سوزش غم * كاشكى زين خاكدان بيرون بَرَم آب و گلم را\r\nجان ميانِ دلبر و دل حايل است ، اى پرده‌داران ! * تا ببينم روى او ، آتش زنيد اين حايلم را\r\nزندگانى بر « سهيل » ات بىتو يارا هست مشكل * ماهِ من ! از مهر حلّ كن با نگاهى مشكلم را \r\n\r\nگلچينى از گلزار حُسن\r\n دوش مست از چشمِ ساقى هاىوهويى داشتيم * در بيانِ وصفِ رويش گفت‌وگويى داشتيم \r\n\r\n","description":"","footnote":"","page_name":" 138 ","page_number":138},
  {"content":"\r\n\r\n غير حُسن و عشق او ، حرفى ميان ما نبود * جز وصال او نبود ، ار آرزويى داشتيم\r\nپرتوى افكند تا از مهر رويش سوى ما * وه ! چه زيبا جلوه و خوش رنگ‌ورويى داشتيم\r\nمستىِ ما از نگاه چشم ساقى بود و بس * گرچه در كف ساغر و از كف سبويى داشتيم\r\nگُل همىچيديم از گلزار رويش رنگ‌رنگ * باغ جان را باصفا از حُسن رويى داشتيم\r\nديگران را روى ، سوى قبله بود و ، ما ز شوق * چشم بر ابروى يارى ، رو به كويى داشتيم\r\nاشك سرخ و چهره گلگون ، جان به كف ، دل پراميد * زين سبب در جمعِ رندان آبرويى داشتيم\r\nكار ما ديوانگان افتاده با زنجير و ، كاش ! * طرّهء گيسوى يارِ مشك‌مويى داشتيم\r\nتا « سهيل » از روى و موى او حكايت مىنمود * خاطرى خرّم ، هواى مشك‌بويى داشتيم \r\n\r\nگنج وصال\r\n ساقى چه ميى ريخت به پيمانه‌ام امشب * كز مستىِ آن بىخود و ديوانه‌ام امشب\r\nياران ! ز منِ مست بداريد دگر دست * من معتكفِ گوشهء ميخانه‌ام امشب\r\nچون ساغر و ميناى پُر از بادهء گل‌فام * پرخون شده چشم از غم جانانه‌ام امشب\r\nغير از تو عجب نيست اگر كس نشناسم * با خويشتن ، از ياد تو بيگانه‌ام امشب\r\nدر بارگه‌اش ره به كسى نيست ، و ليكن * از دولتِ او صاحب پروانه‌ام امشب\r\nفردا همهء گوهريان رشك برندم * كآمد به كف آن گوهر يك‌دانه‌ام امشب \r\n\r\n","description":"","footnote":"","page_name":" 139 ","page_number":139},
  {"content":"\r\n\r\n پروا نكنم از كس و ، انديشه ندارم * گر در همدان پُر شود افسانه‌ام امشب\r\nروى تو اگر جلوه كند ، ماه « سهيل » است * اى مه ! بفروزان به رُخت خانه‌ام امشب \r\n\r\nآتش بيداد\r\n جهان ز آتش بيدادگر همىسوزد * ز شعله‌هاى ستم خشك و تر همىسوزد\r\nز دستِ دوزخيان اين جهانِ همچو بهشت * چو دوزخ از شرر شور و شر همىسوزد\r\nاز اين شرر كه بشر زد به دودمانِ بشر * يقين بدانكه جهان سربه‌سر همىسوزد\r\nچراغ فكرتِ دانا كه گيتىافروز است * براى زحمت و رنج بشر همىسوزد\r\nنهال زندگى دختر و پسر امروز * ز جورِ مادر و قهر پدر همىسوزد\r\nعجب مدار كه خورشيد زرفشان خِرد * در اين محيط پى سيم و زر همىسوزد\r\nچه برق بود ندانم كه زد به كشورِ ما * كه شهر و جلگه و كوه و كمر همىسوزد\r\nگمان مبر كه بر احوالِ فقر ملّت ما * دل توانگر صاحب گهر همىسوزد\r\nميان دايه و مادر ز مرگِ طفل عزيز * كدام يك دلشان بيشتر همىسوزد ؟\r\nچه نكته‌ايست كه پروانه پيش شعلهء شمع * گرفته جان به كف و بال‌وپر همىسوزد\r\nشراب نيست كه خونابه است مىنوشم * كباب نيست كه دل يا جگر همىسوزد\r\n« سهيل » سوخت از انديشه آن‌چنان كاكنون * به حالِ او دل اهل نظر همىسوزد \r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\nسياوش ( 1334 )\r\nحسن نصر ، فرزند ابراهيم ، در ششم دىماه سال 1334 شمسى در سبزوار در خانواده‌اى متوسّط الحال تولّد يافت . تحصيلات ابتدايى را در دبستان رضا جعفرى و دورهء متوسّطه را در سال 1353 در دبيرستان ابن يمين به انجام رسانيد و پس از خدمت در سپاه دانش در روستاى چوگان خمين ، در سال 1356 به استخدام آموزش و پرورش درآمد و مدت ده سال در روستاهاى دولت‌آباد ، خسروجرد ، قلعه نوروداب و كيذقان سبزوار در مقاطع ابتدايى و راهنمايى به تدريس اشتغال داشت .\r\nحسن نصر در سال 1364 به دانشگاه راه يافت و ضمن خدمات آموزشى در رشتهء زبان و ادبيّات فارسى به تحصيل ادامه داد و فارغ التّحصيل شد و مأمور تدريس در دبيرستان‌هاى شهر خود گرديد .\r\nحسن نصر كه تخلّص « سياوش » را براى شعرش برگزيده است ، از سال دوم دبيرستان به عضويّت كانون پرورش فكرى كودكان و نوجوانان شهر خود درآمد و در گروه‌هاى تئاتر و موسيقى به فعّاليّت پرداخت و در ضمن از مطالعهء آثار نويسندگان و شعراى برجستهء ايرانى و خارجى غافل نماند و به تدريج قريحهء شعر در او بيدار گشت و پس از پيروزى انقلاب اسلامى سرودن شعر را آغاز كرد و در سال 1368 به انجمن ادبى ابن يمين سبزوار پيوست و در نشر گاهنامهء انجمن همكارى داشت و آثارش در روزنامه و مجلّه‌هاى كيهان ، سوره ، بينالود ، قدس ، اهل‌قلم و توس منتشر شد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nبه شقايق‌دلان بوسنى و هرزگوين پاييزان\r\n فصل پاييزان باغ ياس‌هاست * روزگار نقره داغ ياس‌هاست\r\nلحظه‌هاى احتضار آرزوست * نرگس امّيد هم بىرنگ‌وبوست\r\nخون سوسن مىچكد از حنجره * غصّه مىبارد ز ناى زنجره\r\nباز يكسر ناله مىآيد ز دشت * بوى داغ لاله مىآيد ز دشت\r\nبذر حرمان مىفشاند چلچله * اشك حسرت مىچكاند چلچله\r\nكوچه باغ سينه غرق ماتم است * دل گرفتار هزار و يك غم است\r\nدست‌هاى عاطفه غرق نياز * سينهء احساس در سوز و گداز\r\nقاصدك تبعيدىِ دشت عدم * شاپرك مصلوب سنجاق ستم\r\nباغ‌ها در انحصار زاغ‌ها * زاغ‌ها رامشگران باغ‌ها\r\nچتر نيلوفر به زردى مبتلا * چشم شبنم شاهد اين ماجرا\r\nچلچراغ نسترن پژمرده است * كوچه باغ ياسمن افسرده است\r\nكوچه‌ها سرشار غربت گشته‌اند * خانه‌ها كانون حسرت گشته‌اند\r\nشوق‌ها غرق تب دل‌تنگىاند * ذوق‌ها زندانى غم‌رنگىاند\r\nباز « بوسنى » قتلگاه لاله‌هاست * سرزمين آه‌ها و ناله‌هاست\r\nنقشهء قتل شقايق مىكشند * ميل در چشمم حقايق مىكشند\r\nظلم در حقّ كبوتر مىكنند * روز را با شب برابر مىكنند . . . \r\n\r\nجويبار دلتنگى\r\n بيا كه بىتو دلم داغدار دل‌تنگيست * و فصل فصل وجودم دچار دل‌تنگيست\r\nبيا تبسّم خود را دوباره جارى كن * كه چشم عاطفه‌ام جويبار دل‌تنگيست\r\nبه ميهمانى چشمان خويش دعوت كن * مرا كه زندگىام در حصار دل‌تنگيست\r\nنگو رقم زده شد سرنوشت ما از قبل * نگو نصيب تو شايد غبار دل‌تنگيست \r\n\r\n","description":"","footnote":"","page_name":" 142 ","page_number":142},
  {"content":"\r\n\r\n هنوز ديده به ابر كرامتت دارد * دلم كه تشنه‌تر از شوره‌زار دل‌تنگيست\r\nچرا مضايقه دارى نگاه خود را از * « سياوشى » كه ز ايل و تبار دل‌تنگيست\r\nچقدر مىشود آيا به انتظار نشست * بيا ! كه بىتو دلم داغدار دل‌تنگيست \r\n\r\nساحل لبخند\r\n چه خوب بود اگر دست‌ها بهارى بود * و چشمه‌سار صداقت هميشه جارى بود\r\nچه خوب بود اگر كوچه‌باغ عاطفه‌ها * پر از طنين غزل‌خوانى قنارى بود\r\nچه خوب بود اگر قاب سرد پنجره‌ها * به سبك قصر بهاران شكوفه‌كارى بود\r\nچه خوب بود اگر از جزيرهء اندوه * سفر به ساحل لبخند ، اختيارى بود\r\nچه خوب بود اگر گوهر صميميّت * هميشه در صدف سينه يادگارى بود\r\nخوش آن زمانه كه در كوچه‌هاى دلتنگى * هميشه پرتو لبخند غم‌گسارى بود\r\nخوش آن زمانه كه در كلبه‌هاى كاهگلى * نگاه پنجره داراى اعتبارى بود \r\n\r\nچشم تو\r\n ما را كه مىبرد به فراسوى چشم تو * وقتى كه كوچ كرده پرستوى چشم تو\r\nساحل‌نشين بركهء متروك حسرت است * دريادلى كه بود غزل‌گوى چشم تو\r\nايمن شود ز حيلهء سيمرغ روزگار * اسفنديار عشق به جادوى چشم تو\r\nسر تا به پاى آينه آغوش مىشود * هر صبح در برابر بانوى چشم تو\r\nصد كهكشان ز روح مسيحا گذشته است * آرى ، كسى كه بگذرد از كوى چشم تو\r\nبوداى شعر من به حقيقت نمىرسد * جز در پناه معبد هندوى چشم تو\r\nيادش به خير باد ! چه مستانه مىچميد * در سُرمه‌زار چشم من ، آهوى چشم تو \r\n\r\nكاروان لبخند\r\n هميشه ، حسّ غريبى ، چرا نمىدانم * به سمت دوست كشاند مرا ، نمىدانم \r\n\r\n","description":"","footnote":"","page_name":" 143 ","page_number":143},
  {"content":"\r\n\r\n هميشه رهگذر كوچه‌هاى ذهن من است * كسى ز نسل شقايق چرا ، نمىدانم\r\nچو سايه در پى خود مىكشد هنوز مرا * نجابت نگهى ، تا كجا ، نمىدانم\r\nچرا كسى نگشوده‌ست پلك پنجره را * به روى عاطفه ، حتّى شما ، نمىدانم\r\nچرا نمىگذرد كاروان لبخندى * ز كوچه كوچهء اندوه ما ، نمىدانم\r\nاگرچه زندگىام در عذاب و درد گذشت * دليل اين‌همه اندوه را نمىدانم\r\nاگرچه طفل دلم روى دست‌هايم مُرد * تو را مسبّب اين ماجرا نمىدانم\r\nقسم به صبح نگاهت ، كه بىتبسّم تو * تمام زندگىام را فسانه مىدانم\r\nو قدر گرمى دست تو را ، بدون ريا * من - اين چكاوك بىآشيانه - مىدانم\r\nقسم به حرمت روح شمالىات « ساحل » * تو را ز موج نگاهم جدا نمىدانم \r\n\r\nبه مسلمانان افغانستان خنجر فرياد\r\n وقتى كه قصر آينه آوار مىشود * وقتى گلوى زنجره غم‌بار مىشود\r\nوقتى كه كوچه كوچهء شهر كبوتران * ناباورانه صحنهء كشتار مىشود\r\nوقتى دوباره خنجر فرياد حنجره * در پنجهء سكوت گرفتار مىشود\r\nوقتى فضا ، فضاى پريدن ، فضاى كوچ * از ضجّه‌هاى چلچله سرشار مىشود\r\nوقتى تبر مدافع حقّ صنوبر است * در جنگلى كه فاجعه تكرار مىشود\r\nوقتى كه مرز ، مرز رسيدن به دوستى * با خشت خشت تفرقه ديوار مىشود\r\nوقتى رسيده داغ عطش تا گلوى باغ * كى شاخه‌هاى عاطفه پُربار مىشود ؟\r\nدر ورطه‌اى كه حادثه بيداد مىكند * كى ساحل نجات پديدار مىشود ؟ \r\n\r\nخاكستر بغض\r\n يگانه وارث خاكستر بُغض سياووشم * اگر توفان آتش خيزد از فرياد خاموشم \r\n\r\n","description":"","footnote":"","page_name":" 144 ","page_number":144},
  {"content":"\r\n\r\n اسير عشوهء سودابهء مكريد ، مىدانم * من امّا - گوش شيطان كر - هواخواه سياووشم\r\nنه زنديقم ، نه ترسايم ، نه اهل كافرستانم * مجرّدوار مىگردم ، صليب عشق بر دوشم\r\nبه دنبال كسى ، مثل دل سرگشتهء خويشم * كه بگشايد مگر آغوش گرمى رو به آغوشم\r\nو هر شب تا سحر در معبد تنهايىام اى عشق * دوبيتىهاى چشمان تو را پيوسته مىنوشم\r\nبه تنگ آمد دلم در سينه از اين ابر تشويشى * كه مىبارد ميان كوچه‌هاى ذهن مغشوشم\r\nبه گمنامى ميان كوچه‌هاى فقر جان كندن * گواراتر ، كه شعرم را به نان و نام بفروشم\r\nاگرچه كاسهء صبرم شكست از سنگ ناكامى * وليعهد وفادارى نخواهد شد فراموشم \r\n\r\nبعد از تو\r\n بعد از غروب آينه ، آهى نمانده است * تا پرتگاه فاجعه راهى نمانده است\r\nبوى فراق مىوزد از سمت آفتاب * بر گيسوان شب گُل ماهى نمانده است\r\nماييم و تُرك تازى توفان خستگى * از كوه صبر ما پر كاهى نمانده است\r\nبر كوچه‌هاى سرد و مه‌آلود خاطرم * جز ردّ پاى طرز نگاهى نمانده است\r\nبرچين بساط نالهء خود بغض دوره‌گرد * در سينه‌هاى سوخته آهى نمانده است\r\nاى كوچه‌هاى منتظر آفتاب عشق ! * باور نمىكنيد ، پگاهى نمانده است\r\nبايد قبول كرد به پايان رسيده‌ايم * اى دل ، دل‌شكسته ، پناهى نمانده است \r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nشهر نگاه\r\n شبى چون پرستو خطر مىكنم * و عزم ديار دگر مىكنم\r\nز مرداب بىروح پا در لجن * به آبى دريا سفر مىكنم\r\nو از جنگل آهن و سنگ و قير * به رسم چكاوك حذر مىكنم\r\nبراى رسيدن به قاف غزل * ز صد خوانِ حافظ گذر مىكنم\r\nبه اميد لبخند خورشيد دوست * شب بىكسى را سحر مىكنم\r\nو آن‌گاه با كوله‌بارى غزل * به شهر نگاهت سفر مىكنم \r\n\r\nسبزتر از عشق\r\n من به هم‌صحبتى آينه عادت دارم * مثل جارى شدن چشمه اصالت دارم\r\nاز تب‌آلوده‌ترين قلّهء عشق آمده‌ام * من كه با چشمهء خورشيد رقابت دارم\r\nمثل آتشكده‌اى پشت غبار تاريخ * با تب آتش زردشت قرابت دارم\r\nوقتى از چهچههء چلچله‌ها سرشارم * به غزل گريهء احساس چه حاجت دارم\r\nگرچه آلودهء دنياى قريبم ، امّا * سينه‌اى پاك به پهناى صداقت دارم\r\nآن‌قدر از تپش پنجره‌ها سرشارم * كه نگاهى به بلنداى نجابت دارم\r\nدست‌هاى من اگر عاطفه را مىفهمند * با كسى سبزتر از عشق رفاقت دارم \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nسيّد ( 1300 - 1247 )\r\nسيّد مرتضى موسوى ( صحّاف ) فرزند سيد عبد الرحمن كه در شعر تخلّص سيّد را برگزيده بود در حدود سال 1247 هجرى شمسى در كوى حاجى شهر همدان تولّد يافت در كودكى به مكتب رفت و خواندن و نوشتن آموخت ازآن‌پس پيشهء پدر را برگزيد و صحّافى را پيشه ساخت و از اين رهگذر معيشت كرد پس از درگذشت پدر مسئوليت و سرپرستى خانواده را عهده‌دار گرديد .\r\nسيّد از نوجوانى به شعر و شاعرى دلبستگى يافت و چون از قريحهء شاعرى برخوردار بود به سرودن شعر پرداخت و با حضور در انجمن‌هاى ادبى از اساتيد شعر كسب فيض كرد و با فنون شعر و رموز آن آشنا شد بتدريج شعرش به شكوفائى رسيد و توجه ارباب ادب را به شعرش معطوف داشت و حجره‌اش كه محل صحافى او بود مجمع ادبا و شعرا گرديد .\r\nسيد با شعرائى چون ، : غمام ، ناهيد ، مظهر ، غبار ، آزاد ، ضيغمى ، بلهى و مفتون معاصر بود . محمد حبيبيان شاعر همدانى كه حبيب تخلص مىكند و نوادهء برادر سيّد مرتضى يعنى سيد حسين موسوى كه چمدان‌ساز مىباشد درباره شاعر چنين مىگويد :\r\nسيّد مرتضى شاعرى اجتماعى بود در آغاز در زمرهء مستبدين بشمار مىرفت امّا وقتى مستبدين شكست خوردند او نيز از استبداد دست كشيد و مشروطه‌خواه شد و اشعارى هم در اين زمينه سروده و در ديوانش موجود است . ديوان اشعارش بالغ بر يك‌هزار بيت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nو در حال حاضر در اختيار فاضل ارجمند جناب عباس زندى مىباشد .\r\nسيّد شاعرى غزل‌سرا بود و غزل را نيكو مىسرود هرچند در انواع ديگر شعر طبع‌آزمائى مىكرد وى در خوشنويسى نيز مهارت داشت و خط شكسته را استادانه مىنوشت و سرانجام در حدود سال 1300 هجرى شمسى چشم از جهان فروبست .\r\n\r\nنالهء دل\r\n ز بس‌كه ناله كند دل ز هجر يار امروز * بگريد از غم او چشم روزگار امروز\r\nبه ياد سرو قدت اى بت بلابالا * نشسته مردم چشمم به رهگذار امروز\r\nز انتظار بمرديم يار رخ ننمود * مگر كه مىكشدم يار ز انتظار امروز\r\nز طلعت تو نهان شد بتا ، مه خورشيد * ز قامت تو قيامت شد آشكار امروز\r\nبراى بردن دلها نهاد بر سر دوش * كمند گيسوى مشكين تابدار امروز\r\nنگارخانهء چين را به نيم‌جو نخرم * دمى ببينم اگر روى آن نگار امروز\r\nنگاه آهوى چشمت بناز مخمورى * هزار ، شير فلك را كند شكار امروز\r\nكنون كه روز تو نوروز شد به فيروزى * بنوش باده به آواز چنگ تار امروز\r\nبه تار زلف تو ديشب بتا قسم خوردم * به چنگ افعى پيمان شدم دچار امروز\r\nتو را سزد به خدا دعوى مسيحايى * كه شد عيان ز لبت معجز آشكار امروز\r\nشرار آتش آه تو « سيّدا » ترسم * زند به خرمن افلاكيان شرار امروز \r\n\r\nمكتب عشق\r\n دى آتشى از آه دل افروخته بودم * كز شعلهء او هستى خود سوخته بودم\r\nشد چاك ز بيداد غمت تا بگريبان * پيراهن صبرى كه به جان دوخته بودم\r\nبر باد فنا رفت ز يك گردش چشمت * آن دانش و هوشى كه من اندوخته بودم\r\nدر مكتب عشق من بيدل بنشستم * يك‌عمر همان طفل نوآموخته بودم\r\nاز بهر خريدارى يك بوسهء لعلت * دين و دل و دانش ، همه بفروخته بودم \r\n\r\n","description":"","footnote":"","page_name":" 148 ","page_number":148},
  {"content":"\r\n\r\n آن‌كس كه به بازار جنون زد علم عشق * شد شهره چو مجنون من دلسوخته بودم\r\nاز عشق رخت « سيّد » دلخسته همىگفت * پروانه‌صفت سوختن آموخته بودم \r\n\r\nپيمان‌شكن\r\n به شيدائى گرم جانا سحر مىخواستى كردى * چو زلف خود مرا آشفته گر مىخواستى كردى\r\nمكش ديگر سپاه غمزه بر ملك دلم جانا * دل ار از كشور تن دربه‌در مىخواستى كردى\r\nدلا بهر چه نالى اين‌قدر هر صبح و شام آخر * به تير غمزه خود را گر سپر مىخواستى كردى\r\nدمادم از نگاه آهوى شيرافكن چشمت * مرا خون در جگر جانا اگر مىخواستى كردى\r\nدگر « سيّد » چه مىخواهى از آن محبوب بىهمتا * شبى با او به كام دل سحر مىخواستى كردى \r\n\r\nپيمان‌شكن\r\n گر بت پيمان‌شكن با ما ز نو پيمان كند * خستگىهاى كهن را بستهء احسان كند\r\nاز رخ و لعلش نگار احمد و عيسى نفس * دردها درمان نمايد كفرها ايمان كند\r\nبر سر مهر است ماه من كه امشب تا سحر * بر عطارد حكم راند زهره را كيوان كند\r\nنى عجب كز شهسوارى بيدقم شد سرنگون * كاندرين ششدر شهان را خود به رخ حيران كند\r\nجز خط زلف نگارم در جهان نشنيده‌ام * كس زمرد را قرين با افعى بىجان كند\r\nلعل و قد و چهره‌اش را هر دو بيند يك نظر * كى نظر بر سلسبيل و طوبى رضوان كند\r\nچون ز هم بگشايد آن جان ، كان مرجان و گهر * خاك بر فرق گهر خون در دل مرجان كند\r\nدل به ظلمات سر زلفش ز بس سرگشته است * اين سخن را درد خود با ناله و افغان كند\r\nتيره‌بختى بين كه آن مه جا دهد ، در چه مرا * هندوئى را پاسبان چشمهء حيوان كند\r\nهركه چون « سيّد » به مصر عاشقى مأوا گرفت * ماه كنعانش ز رحمت جاى در زندان كند \r\n\r\nاقليم محبت\r\n تو و عاشق‌كشى و خواجگى و نخوت و ناز * من و عاشق شدن و بندگى و عجز و نياز \r\n\r\n","description":"","footnote":"","page_name":" 149 ","page_number":149},
  {"content":"\r\n\r\n پيش شمع رخ تو تا به سحرگه همه‌شب * همچو پروانه دلى دارم در سوز و گداز\r\nنيست گر قبله رخ تو سپه غمزه چرا * صف به محراب تو ابرو زده از بهر نماز\r\nمنم امروز به عشق تو در عالم مشهور * خود توئى آنكه به خوبى بود اكنون ممتاز\r\nسوز دلهاى جگر سوختگانت به دو گوش * خوش‌تر از ناله نى باشد و از نغمهء ساز\r\nاندر اقليم محبت به عجب اى دل اگر * صد چو محمود نهد سر به كف پاى اياز\r\nشرح دل دادن خود را بكه تقرير كنم * كه در اين شهر كسى نيست مرا محرم راز\r\nمطرب آن ترك حصارى چو زرى سوى عراق * آيد اين نغمه فروخوان تو بآهنگ حجاز\r\n« سيّدا » مژده كه آن جان جهان آمده باز * رهزن دين تو غارتگر جان آمده باز \r\n\r\nعهد بسته\r\n ببسته عهد به زلف دل شكستهء ما * شكست زلف تو باشد ز عهد بستهء ما\r\nگسستى از من اگر رشتهء وفا غم نيست * به گردنى فتد اين رشتهء گسستهء ما\r\nبتم به صحن گلستان به بلبلان مىگفت * كه غنچه نشكفد الا به ذكر بستهء ما\r\nكنون كه خسته شدم از خدنگ غمزهء تو * ترحمى صنما كن به جان خستهء ما\r\nبه تيغ ابرويت اى ترك مست كشته شدم * تبارك الله از اين طالع خجستهء ما\r\nچو دل ز آب بقا برد لعل‌فام تو گفت * نهفته زير خط سبز تازه بستهء ما\r\nبه جستجوى تو اطفال سنگ در دامن * كجائى اى دل در خاك و خون نشستهء ما\r\nبگفت يار به « سيّد » كه ديدى آخر كار * بدامم آمدى اى در كمندجستهء ما \r\n\r\nدلبر ترسائى\r\n افتاده سروكارم با دلبر ترسائى * اى مهر جهان‌آرا شايد كه به مهر آئى\r\nزنّار محبت را بر گردنم افكنده * خوش مىكشد از كعبه آن بت به كليسائى\r\nشيخ و من و دل هر سه ، هستيم خريدارت * دين و دل‌وجان بر كف خود تا چه بفرمائى\r\nزين بيش ندارم صبر اى پادشه خوبان * عشق تو ربود از كف دامان شكيبائى \r\n\r\n","description":"","footnote":"","page_name":" 150 ","page_number":150},
  {"content":"\r\n\r\n زاهد هوس جنّت بر سر بُوَدش ما را * جز كوثر لعل تو ما را نه تمنّايى\r\nهر روز به فيروزى رخساره برافروزى * دين و دل ما سوزى خود هيچ نه پروائى\r\n« سيّد » همه‌شب جانا خون گريد و مىگويد * افتاد سروكارم با دلبر ترسائى \r\n\r\nشِكوِه\r\n ز بس شبها شكايت از تو پيش دادگر كردم * چو مويت تيره‌روز خويش اى بيدادگر كردم\r\nمن اندر راه عشقت اى مه ابروكمان آخر * بر تير ملامت سينهء خود را سپر كردم\r\nحديثى گفتم از زلفت بتا تا دامن محشر * به عالم ناقهء تاتار را خون در جگر كردم\r\nسراپاى وجودم گشت رشك سينهء سينا * چو در مرآت دل عكس رخت را جلوه‌گر كردم\r\nنه تنها شد سرم گوى خم چوگان زلفينت * به ميدان محبت اى صنم چندين هنر كردم\r\nبه ياد روى و مويت اى مه مشكين‌نقاب آخر * چه شبها كز فراقت با دل خونين سحر كردم\r\nبه مستى چشم جادويت چه خوش مىگفت با « سيّد » * من آن رعنا غزال استم كه صيد شير نر كردم \r\n\r\nكوى بتان\r\n دوش اندر خواب ديدم كافتاب آمد برون * ديدم امشب ماه خود را بىنقاب آمد برون\r\nبرگشا چين از جبين جانا كه از بيت الطرب * زهرهء چنگى به كف چنگ و رباب آمد برون\r\nآفتابا ساعتى در جاى خود بنما درنگ * زان كه ماه من ز مشكو با شتاب آمد برون \r\n\r\n","description":"","footnote":"","page_name":" 151 ","page_number":151},
  {"content":"\r\n\r\n خارخارى در دل گلها به صد خارى خليد * كز گل رويت عرق همچون گلاب آمد برون\r\nتا دل ديوانه با گنج رخت الفت گرفت * بهر قتلش از درى پرپيچ‌وتاب آمد برون\r\nآخر از بيداد چشمت خط بگرد رخ دميد * رستمى بر كينهء افراسياب آمد برون\r\n« سيّد » از بىدانش‌هاى تو اندر حيرتم * كز چه از كان خزف درّ خوشاب آمد برون \r\n\r\nنور خدا\r\n اى مظهر ذات كبريائى * مرآت تجلى خدائى\r\nاز بهر ثبوت وحدت حق * هردم به لباس كثرت آيى\r\nممكن نبود تو را ستايش * واجب شده بر تو خودستائى\r\nبىباد تو يك دمم دمى نيست * كو را نبود چو نى نوائى\r\nآيند شهان به درگه تو * يك سر به بهانهء گدائى\r\nبيگانه شوم ز آشنايان * ديدم چه تو با من آشنائى\r\nمپسند كه بيش از اين بسوزم * اى دوست به دوزخ جدائى\r\nبا بدر الدُّجى چگونه گويم * وصف تو كه شمس و الضحائى\r\nخاك در تو شكستگان را * باشد به دُرست موميائى\r\nاى نور خدا تو خود مخاطب * از حق به خطا به هل اتائى\r\n« سيّد » سگ آستانهء توست * از وى عجب اين سخن‌سرائى \r\n\r\nجلوهء دلدار\r\n هرچه مىبينم به غير از جلوهء دلدار نيست * دل بر دلدار ليكن در ميان دلدار نيست\r\nگرچه خوارم اى عزيز دل مرنج از من مگر * در گلستان جهان گل همنشين خار نيست\r\nدر شكنج زلف و ترك چشمت اى ترك ختا * غير آهوى ختن جز ناقهء تاتار نيست\r\nترك مست ما سر خون ريختن دارد مگر * كاندرين عالم دگر يك آدم هشيار نيست\r\nآب چشمم كرده ويران خانهء دل را وليك * آگه از حال دلم آن آتشين رخسار نيست \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n با تو گويم راز دل اى خسرو شيرين‌كلام * درد دل را چاره جز آن لعل شكربار نيست\r\nبهر قتلم تيغ ابرو مىكشى جانا مگر * در كف جادوى چشمت خنجر خونخوار نيست\r\nتا قيامت خاك غم ريزم به سر جانا دمى * گر دل ما را طبيب آن نرگس بيمار نيست\r\nناصحم گويد چرا « سيّد » نمىگوئى سخن * چون ترا بينم مرا خود طاقت گفتار نيست \r\n\r\nتضمين از غزل غبار همدانى « 1 »\r\n من كه در كنج قفس افتاده دور از گلستانم * طاير لاهوتم و شهبازم و بىلامكانم\r\nدر فضاى عالم ناسوت چندى شد مكانم * « گرچه سخت افتاده در دام طبيعت مرغ جانم\r\nهرگز از خاطر نخواهد شد هواى آشيانم » * گرچه « سيّد » حاصلى غير از دو چشم تر ندارد\r\nجز به پيشت جان سپردن مقصد ديگر ندارد * با ولاى شاه اين پروائى از محشر ندارد\r\n« گر صبا خاك « غبار » از كوى جانان برندارد * فارغ از عيش جهان و از حيات جاودانم » \r\n\r\n\r\n","description":"","footnote":"\r\n( 1 ) - بند اول و آخر از تضمين غزل غبار همدانى را براى نمونه آوردم .\r\n","page_name":" 153 ","page_number":153},
  {"content":"\r\n\r\n\r\nسيّد ( 1319 )\r\nسيّد محمّد سيّد فرزند يوسف در سال 1319 خورشيدى در شهر بهبهان ديده به جهان هستى گشود ، تحصيلات مقدماتى را در زادگاهش فراگرفت ازآن‌پس به شغل آزاد روى آورد و در بازار شهر خود مشغول كار شد او با اينكه از دانش بالائى برخوردار نيست امّا از استعداد و قريحه شاعرى سرشارى بهره‌مند است بخصوص كه در خاندان مذهبى رشد كرده و بيشتر سروده‌هايش در مديحت و مرثيت پيامبر و ائمهء اطهار عليهم السّلام است .\r\nسيّد كه تخلّص شاعرى خود را از نام خانوادگى برگرفته در سرودن اشعار محلى به گويش بهبهانى تواناست و نخستين مجموعهء شعرش كه به چاپ رسيده و بنام « گپ سيّد » نشر يافته با همين گويش و شامل اشعار مذهبى است .\r\nفضل اللّه دژم همشهرى او كه سيّد خود را مرهون راهنمائىهاى دژم مىداند دربارهء سيد چنين مىنويسد : « او پا گرفته از بازار و مسجد است روحى آميخته با اصالت‌هاى مذهبى و فرهنگى دارد چه در لهجهء بهبهانى و چه در شعر پارسى خدمات شايانى به فرهنگ اصيل انجام داده است . »\r\nو نيز بشير تجلّى شاعر بهبهانى درباره او مىگويد : « سيّد شاعرى وارسته ، متواضع بذله‌گو و مردم‌دوست است و از محبوبيتى خاص برخوردار مىباشد طبعى روان و ذوقى لطيف دارد و در قالب‌هاى مختلف از قصيده و غزل و دوبيتى و مثنوى و\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nترجيع‌بند و تركيب‌بند و رباعى و قطعه به طبع‌آزمائى پرداخته و اشعارش بيشتر در منقبت و مرثيت چهارده معصوم است و ارادت خاصّ خود را به اجداد طاهرينش نشان مىدهد . »\r\nسيّد در سال 1373 دوّمين مجموعه اشعار خود را بنام « چهارده چراغ سيّد » طبع و نشر كرده و مورد استقبال قرار گرفته است و در سال 1379 مجموعهء ديگرى از اشعار خود را بنام « كوله‌بار سيّد » به چاپ رسانيده است .\r\nعبد الحسين عتيق شاعر و همشهرى ديگر سيّد درباره او چنين اظهارنظر مىكند .\r\n« لطف كلام سيّد در آثار طنزآميز و انتقادى اوست كه بىواهمه و با مهارت بر نادرستىها مىخروشد و جامعه را آگاه مىسازد و هريك از آثار او همچون تابلو نقاشى است كه با نهايت زبردستى دردهاى اجتماع خويش را ترسيم مىكند . »\r\nاينك نمونه‌هائى از نظم او :\r\n\r\nخير كثير\r\n صاحب خير كثير ، انوار بس تابنده دارد * پرتوافكن يازده سيّارهء رخشنده دارد\r\nپرتو نورى جهان‌آرا كه از فيض وجودش * آفتاب‌آسا جهان را زيورى زيبنده دارد\r\nتا دم صبح قيامت از پى نور هدايت * يك‌به‌يك در هر زمانى چشمه‌اى جوشنده دارد\r\nگرچه كوثر شد به پيغمبر عطا از لطف بارى * در حقيقت فاطمه خود كوثرى زاينده دارد\r\nكثرت خيرى كه شد جارى ازين محبوبهء حق * رحمتى بىانتها جاويد و هم پاينده دارد\r\nدر جهان حوراى انس و در جنان فخر ملائك * رفعتى بالاتر از ادراك هر بيننده دارد\r\nبر سر اهل نفاق و غاصب امر خلافت * خطبه‌اى عالم‌پسند و منطقى كوبنده دارد\r\nاز دغل‌كاران و از عصيانگران بعد احمد * سينه‌اى پردرد و قلبى از الم آكنده دارد\r\nدر ره جو و سخا با بهترين تن‌پوش عشرت * از كرم دستى توانا حالتى بخشنده دارد\r\nاز ثمرهاى درخت پُربَر و بار امامت * او محبّانى ز قبل و بعد و در آينده دارد\r\nهمسرى بىمثل و بىمانند چون فتاح خيبر * كو كلامى دون خالق فوق بر هر بنده دارد\r\nدر سطور دفتر كوتاه عمر پرفروغش * خط مشى آسمانى ثابت و سازنده دارد \r\n\r\n","description":"","footnote":"","page_name":" 155 ","page_number":155},
  {"content":"\r\n\r\n گرچه در عين جوانى شد خزان گلزار عمرش * ليك تا يوم ابد نام و نشانى زنده دارد\r\nبهر قبر جدّهء سادات « سيد » تا قيامت * سينه‌اى پردرد و پرغم ديده‌اى جوينده دارد \r\n\r\nتك‌سوار\r\n اى سرفراز عالم هستى ، يگانه‌اى * در هر دلى ز مهر تو باشد نشانه‌اى\r\nخونين قيام سرخ تو معناى زندگى * سيماى توست ، هادى رستن ز بندگى\r\nآزادگان پهنهء گيتى غلام تو * گوش جهان به‌سوى نداى پيام تو\r\nهرگز نمرده‌اى ، نه نهان گشتى از نظر * دارى به چشم اهل جهان جلوه چون قمر\r\nرنگ شفق ز خون شهيدان كربلاست * خون‌نامهء زمان ز دليران نينواست\r\nبيرق فراز لشكر آزادگان توئى * ماه بلند سينهء اين اسمان توئى\r\nپاكان روزگار غلامان كوى تو * عشاق را هميشه بود رو به‌سوى تو \r\n\r\nگره‌گشا\r\n ز كدام در درآئى به كدام شيوه آئى * كه ز هر دردى هزاران دل‌خسته را دوائى\r\nز جمال بىمثال تو بهر دلى نشانى * نه به دوست بهر دشمن تو عجب گره‌گشائى\r\nتو بسان شمع نارى و زبان نور دارى * تو به مشركان چو نارى و به دوستان ضيائى\r\nز كدام رشته گويم ز علوم هر دو عالم * كه تو از درون و بيرون ز دو حال آشنائى\r\nز چه فرقه‌اى بگويم كه تو را نظر ندارد * تو به زعم اين چو كافر به خيال او خدائى\r\nنه خداى دانمت من نه جدا شناسمت من * تو ز ممكنات برتر همه درخور شفائى\r\nعلما به بحر دانش به ولايت تو قائل * فضلا رهين لطفت كه تو سرّ ماسوائى\r\nز يلان و جنگجويان به تنى توان نماند * بگذار پهن دشتى كه تو صاحب لوائى\r\nبه رجز ز شيرمردان همه يا على شنيدم * چو به كسوت دليران تو امير لافتائى\r\nز سرشك هر يتيمى بشوى چو بيد لرزان * سر خصم را به ميدان پر كاه و كهربائى\r\nننشسته هيچ قاضى سر مسند قضاوت * كه ز جان و دل نگويد كه تو مصدر قضائى \r\n\r\n","description":"","footnote":"","page_name":" 156 ","page_number":156},
  {"content":"\r\n\r\n ز قضاوت تو آباد بناى عدل گشته * به ستم رسيده دادى و به ظالمان بلائى\r\nبه زبان اگر خطيبى سخنى بليغ زايد * به فصاحت تو قائل كه رئيس الفصحائى\r\nز نيام اگر برآيد دم تيغهء زبانت * نه خطيب را توانى و نه بر فرار پائى\r\nسر شب به مستندان ز كرم عطا نمائى * به ميان شب همان شب ز خداى خود گدائى\r\nز سخاوت تو حاتم خجل است و سر به دامان * كه تو در صف نمازى و سرآمد سخائى\r\nسر زاهدان به خاك است شبانه تا سحرگه * تو سحر به كنج محراب شهيد بىريائى\r\nز خدا به خواست « سيد » كه شفاى خير بخشد * تو شفاعتى بفرما كه شفيع در جزائى \r\n\r\nچاووش اجل\r\n افسوس كه آخر از جهان بايد رفت * راهى است كه هركه بىگمان بايد رفت\r\nبر حجرهء كاروانسرا دل مسپار * چون همره بانگ كاروان بايد رفت\r\nيك‌نيمهء روز سايه دار ديوار * يك نيم دگر كشان‌كشان بايد رفت\r\nگر صاحب مكنتى و يا درويشى * با نام و نشان و بىنشان بايد رفت\r\nدر هر سفرى اميد برگشتت بود * آخر سفرت به لامكان بايد رفت\r\nچاووش اجل بنام ، هركس را خواند * يا پير شكسته يا جوان بايد رفت\r\nپيدا و نهان هميشه « سيد » مىگفت * دانم به يقين كزين جهان بايد رفت \r\n\r\nكوه صبر\r\n به راست قامت آزادگان ، تمام درود * به لحظه‌لحظهء هنگامهء قيام درود\r\nبه رنگ خون و به ناى بريده بر سر نى * به سربدار ره كوفه تا به شام درود\r\nبه استقامت زنجيريان خون و قيام * به صاحبان چنين منطق و مرام درود\r\nبه كاروان ظفرمند فتح و پيروزى * نه سربلندى زينب بگام‌گام درود\r\nبه كوه صبر و صلابت به عصمت صغرى * به وام‌دار پيام حسين مدام درود\r\nبه پاسدار و سفير قيام عاشورا * هماره تا صف محشر به صبح و شام درود \r\n\r\n","description":"","footnote":"","page_name":" 157 ","page_number":157},
  {"content":"\r\n\r\n به اشك ديدهء پرالتهاب او در شام * به صبر و طاقت از آن موج ازدحام درود\r\nقيام سرخ حسين آتشين پيامى داشت * به خاك پاى پيام‌آور پيام درود\r\nبه دست بسته شيران بسته در زنجير * به گاه غرش ، بر روبهان شام درود\r\nهميشه نطق سرايندگان توانا باد * به شعر « سيّد » و هر نظم باقوام درود \r\n\r\nكوثر\r\n تا فلك كوثر ز دست ساقى كوثر گرفت * هالهء غم در جنان سيماى پيغمبر گرفت\r\nبست تا رخت سفر زهراى اطهر زين جهان * ظلمت شام غريبان خانهء حيدر گرفت\r\nمرگ زهراى مطهر در سكوت شب شكست * پشت آن گردى كه در از قلعهء خيبر گرفت\r\nمادر گيتى گلوگير از دل پردرد شد * چادر ماتم ز مرگ فاطمه بر سر گرفت\r\nنالهء جانسوز از هفت آسمان آمد به گوش * شيونى در جنت خيل ملائك درگرفت\r\nپايهء تابوت زهرا بود بر دوش على * دست جبريل امين آن پايهء ديگر گرفت\r\nگرچه زهرا در پس در پهلوى بشكسته داشت * ضربت در را پيمبر بود بر پيكر گرفت\r\nبازوى نيلى زهرا بود كاندرگاه غسل * اشك چون باران ز خشم حيدر صفدر گرفت\r\nآتش كين چون درِ بيت ولايت را بسوخت * اندرون خانه قلب زينب‌اش آذر گرفت\r\nبا دو دست خويش پيغمبر ز دست مرتضى * اندر آن شب پيكر صديقهء اطهر گرفت\r\nجسم پاك دخترش را كو چو جان مىداشتى * با رخ نيلى و بازوى سيه در بر گرفت\r\nدر سكوت سرد و بىروح مدينه مرتضى * آنچه در باور نمىانگاشت در باور گرفت\r\nغنچهء نشكفته‌اى كو را خزان بر باد داد * شيعه داغش را به دل‌خون لاله تا محشر گرفت\r\nآتش كينه نه هيزم سوخت آن كاشانه را * رنگ گمراهى جهان زان دود و خاكستر گرفت\r\nدامن آن آتش سوزان فروزان بود و بود * تا خيام كربلا را شعلهء اخگر گرفت\r\nدر توانائى « سيد » نيست اين غم‌نامه‌ها * او ز روى اشتياق اين نظم در دفتر گرفت \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nدست ساقى\r\n من امشب آن‌چنان مست از هواى كوى جانانم * كه دست ساقى و جام بلور از هم نمىدانم\r\nنه من مستم تمام عاشقان كوى آزادى * غزل‌خوانند و من هم قمرى اين باغ و بستانم\r\nشرابم اشك شوق و جام قلب و روح من ساقى * گهى گريان گهى خندان گهى سردرگريبانم\r\nسر كوى نگار من نه جاى حزن و اندوه است * ولى با نام او بىاختيار از شوق گريانم\r\nزبان عشق قاصر ، عقل ناقص ، خامه بىرنگت * كه در تصوير آرد صورت آن ماه تابانم\r\nمقامش كعبهء آمال هر دلدادهء شيدا * در اين وادى نه من تنها فتاده شعله بر جانم\r\nبجز با كوله‌بار عشق در كويش سفر نتوان * كه من با خيل عشاقش به روى عهد و پيمانم\r\nسفر با كاروانى همره صدها دل پرخون * پريشانى كه از خود بىخود و با رهگذرانم\r\nبه دشت لاله‌زار كربلايش سخت مشتاقم * بريزم آب مهرش بر دل و بر لعل عطشانم\r\nندارد هيچ پايان حيطهء اوصاف محبوبم * منم سرگشته چون پرگار و اندر خط پايانم \r\n\r\nزبان حال امام حسين عليه السّلام با قمر بنى هاشم\r\n اى مير علم‌دارم سردار و سپهدارم * دست و علمت از خاك با جسم تو بردارم\r\nافتاده به روى خاك اين دست توانايت * صدپاره به خون غلطان اين پيكر رعنايت\r\nپنهان شده اندر خون اين ديدهء بينايت * بعد از تو دگر جانا بىيار و مددكارم\r\nمشك تو ز راه كين گرديده تهى از آب * از چشم تو جارى شد اى جان اخا خوناب\r\nاز بهر صغيران است اين آب روان ناياب * بودى تو در اين وادى سقا و علم‌دارم\r\nچشمت هدف تير اين قوم دغا گشته * اى نور بصر پشتم از داغ تو بشكسته\r\nگرديده ره چاره بعد از تو به من بسته * يك‌بار دگر برخيز اى ساقى و سالارم\r\nسقاى لب عطشانم آب‌آور طفلانم * اين پيكر در خونت آتش زده بر جانم\r\nبنگر كه به بالينت سرگشته و حيرانم * برخيز و روان كن خون اندر صف پيكارم\r\nاى توسن بىصاحب بىراكب و حيرانت * بالين تن پاكت افسرده و گريان است\r\nاى ثانى كرّار و اى شير صف ميدان * برگير علم بر كف رو كن بسوى ميدان \r\n\r\n","description":"","footnote":"","page_name":" 159 ","page_number":159},
  {"content":"\r\n\r\n داد دل مظلومان ، زين فرقهء دون بستان * اى كوه وقار و اى اسطوره ايثارم\r\nلشكر اگرت بيند در خون شده‌اى غلطان * افتاده ز دست تو بيرق به صف ميدان\r\nرو سوى حرم سازند آن فرقهء بىايمان * يكدم نظرى بنما بين آه شرربارم\r\nرفتى تو كه آب آرى از بهر صغيرانم * بشنو ز حرم بانگ طفلان لب‌عطشانم\r\nآواى سكينه با اصغر گل خندانم * كم كن به من محزون از هجر خود آزارم\r\nبا مشك ز كين پاره چون رو به حرم آرم * بىگلشن روى تو كى تاب‌وتوان دارم\r\nبرگو كه چسان داغت در سينه نگهدارم * قربان وفاى تو سقاى وفادارم\r\nبنگر به حرم حال و احوال دل خواهر * افغان على اصغر آن طفل ز غم مضطر\r\nافتاده به گهواره لب‌تشنه به چشم تر * آبى برسان جانا بر طفلك بيمارم\r\nتا « سيّد » دلخسته در سينه نوا دارد * اين ناله و افغان را در بزم عزا دارم\r\nاميد شفاعت از شاه شهدا دارد * اجرش به صف محشر در محضر دادارم \r\n\r\nآزادى\r\n چه زيبا واژه‌اى افسون ، كلامى نام آزادى * كه شيرين‌تر بود از لعل شيرين جام آزادى\r\nستون بىستون را تيشهء فرهاد مىريزد * به اميدى كه شايد پا نهد بر بام آزادى\r\nدل اندر سينه چون مرغان عاشق پر كشد از شوق * سحرگه با نسيمى كاورد پيغام آزادى\r\nقلندر ، وارهاند خويش را از جيفه‌ى دنيا * نمىخواند نمىگردد مگر همگام آزادى\r\nبه خون غلطيده شد عاشق به سوداى وصالى خوش * كه با خون مىشود شيرين نمودن كام آزادى \r\n\r\n","description":"","footnote":"","page_name":" 160 ","page_number":160},
  {"content":"\r\n\r\n سر و جان را فدا كردند ، با دنيائى از اخلاص * به تن كردند با صدق و صفا احرام آزادى\r\nازاين‌رو در منا كدرند صدها بار قربانى * كه لبخندى ببينند از لب گل‌فام آزادى\r\nز خون خود قباى سرخ ، همچون لالهء صحرا * خروشيدند و پوشيدند بر اندام آزادى\r\nز اشك شوق گردد دامن مظلوم پرگوهر * به صبح فتح و پيروزى و در ايّام آزادى\r\nز نقّاشان شيدا چنان نقشى بود برجا * ز رنگ خون به پيشانى عالم نام آزادى\r\nتحيّت باد بر خون‌دادگان و آرزومندان * بر آنان كه نياسودند تا انجام آزادى\r\nسر آزادگان بر دار عزّت شد به صد شادى * كه باشد نامشان در زمره‌ى غدّام آزادى\r\nنشد اين گوهر رخشان به دست خلق ارزانى * مگر با خون صدها شاهد گمنام آزادى\r\nدرود بىحد و پايان « سيّد » بر شهيدان باد * كه زيبا هديه‌اى دادند بر اتمام آزادى \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nسيمين ( 1312 )\r\nخانم سيمين دخت وحيدى ، فرزند عبّاسعلى ، در سال 1312 هجرى شمسى در شهرستان جهرم فارس در خانواده‌اى مذهبى و اهل شعر و ادب چشم به جهان گشود .\r\nدر چهارسالگى با قرآن آشنا شد و به حفظ سوره‌هاى آن علاقه نشان داد ؛ در پنج‌سالگى به مدرسه رفت و دورهء دبستان را به پايان رسانيد و دورهء متوسّطه را در بزرگسالى به‌طور شبانه ادامه داد و در رشتهء ادبى ديپلم گرفت .\r\nخانم وحيدى سيزده‌ساله بود كه تن به ازدواج داد و به خانهء بخت رفت كه امروز ثمرهء آن پنج فرزند است كه همگى داراى تحصيلات عاليه‌اند .\r\nخانم وحيدى دربارهء شعر و شاعرى خود چنين مىگويد : « قريحهء شعر در خاندان ما موروثى است ؛ پدر و دايى و عموهايم شعر مىسرودند . در سيزده‌سالگى احساس كردم مىتوانم شعر بگويم . از هنگام تحصيل در دبيرستان سرودن شعر را جدّى گرفتم و مشوّق من بيشتر دايىام بود و اوّلين شعرم كه سرودم در مذمت دروغ بود و آن هم به مناسبت دروغى كه دخترم گفته بود سرودم . »\r\nخانم سيمين سال‌ها است كه در كار تدريس در كلاس‌هاى تربيت معلّم و كانون‌هاى مذهبى و داورى دربارهء شعر و كتاب مىباشد و در حوزهء هنرى سازمان تبليغات اسلامى فعّاليّت دارد .\r\nآثار و مجموعه شعرهايى كه تاكنون از وى طبع و نشر گرديده و يا در دست چاپ\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدارد ، به‌شرح زير است : 1 - حور ؛ 2 - يك آسمان شقايق ؛ 3 - حسّ مىكنم زندگى را ؛ 4 - چشم‌هاى بيمار و دل غم‌دار ؛ 5 - در كاپ گل‌ها ؛ 6 - كوثر شعر جوان ؛ 7 - شعر زن دربارهء جنگ تحميلى .\r\n\r\nحضور مسيحا\r\n امشب تمام حنجره‌ها از نوا پر است * گوش تمام پنجره‌ها از صدا پر است\r\nامشب كه گام‌هاى تو از خستگى تهىست * از نور و عشق و خاطره دستان ما پر است\r\nازبس معطّر است نفس‌هاى ماهتاب * گويى كه از حضور مسيحا فضا پر است\r\nاين شهر ، شهر عشق و صفا و نجابت است * اين جاده ، جاده‌ايست كه از آشنا پر است\r\nقلب تمام آينه‌ها مىتپد ز شوق * اين باغ از تموّج لطف و صفا پر است\r\nحس مىكنم صراحت يك سيب سرخ را * بر شاخه‌اى كه از گل مهر شما پر است\r\nاينجاست اى نسيم و گل و سبزه و نسيم * شهرى كه كوچه كوچهء آن از خدا پر است\r\nامشب فرشته‌هاى خدا باز مىكنند * درهاى معبدى كه ز نور دعا پر است \r\n\r\nسخن از جوانى\r\n بيا دوباره و با عشق مهربانى كن * تمام آينه‌ها را پر از جوانى كن\r\nبيا ز پنجره‌ها سايهء پرستو را * ببين و باز هواى ترانه‌خوانى كن\r\nبه گيسوان تغزّل بده سلامى گرم * به واژه‌ها نظرى سبز و ناگهانى كن\r\nدوباره آيه‌اى آور ز جبرئيل امين * بيا و گوش به پيغام آسمانى كن\r\nبه شاخه‌هاى بلندت نمىرسد دستم * مرا به خوردن يك سيب ميزبانى كن\r\nبه‌رغم آن‌همه لبخند زرد پاييزى * بيا بهار دل‌انگيز را جهانى كن\r\nميان باغ چو گل‌هاى ماه فروردين * بخند و رنگ مرا نيز ارغوانى كن\r\nز پشت شيشهء هستى به شيوهء خورشيد * دوباره با دل من صحبت از جوانى كن \r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nاز تمام هرچه هست بهترم\r\n اى پر از ترانه ذهن سبز تو ، كبوترم ، بخواب * چشم‌هاى مهربان تو طنين باورم ، بخواب\r\nجان فداى خندهء تو مىكنم ، عزيز من بخند * شب رسيد و باز رفته خواب از سرم ، بخواب\r\nآى باغ نسترن ، بنفشهء سپيد نوبهار * آى آسمان پر ز مهر و اخترم ، بخواب\r\nاين صدا صداى توست ، در كوير هستىام ، بگو * باز جمله‌هاى سبز و ناتمام ، دخترم بخواب\r\nاز غزل‌غزل فرشته ، واژه‌واژه عشق ناب * از تمام هرچه هست سبز و خوب ، بهترم ، بخواب\r\nسرخوشم به يك سحر نگاه ، يك سبد تبسّمت * از ترنّم سپيده ، طفل نازپرورم ، بخواب\r\nاى به جان خسته‌ام صفاى زندگى ، بمان ، بمان * اى حضور عاشقانه در بهار خاطرم ، بخواب \r\n\r\nاى عشق\r\n اى عشق ، اى پديدهء صنع خدا ، علىّ * اى دست پرصلابت خيبرگشا ، علىّ\r\nاى آسمان آبى بىمرز و انتها * درياى بىكرانهء لطف خدا ، علىّ\r\nدست تو چشمه‌سار سخاى محمّدى * چشمت تبلور غزل انبيا ، علىّ\r\nمثل تو هيچ‌كس ز عدالت سخن نگفت * مولاى عدل و صبر و سكوت و سخا ، علىّ\r\nمىپيچد از صداى يتيمان منتظر * نام تو در هميشهء شب‌هاى ما ، علىّ\r\nگل چيست در تجلّى زيباى روى تو * جز تو كه داشت اين همه لطف و صفا علىّ ؟\r\nباور نمىكنى كه زمين و زمان هنوز * بىتو گرفته‌اند عزا ، مرتضى علىّ \r\n\r\nرمز « يا زهرا »\r\n بر فراز برج همّت رايت بيضا شكفت * چهرهء تابان مهر از ساحت خضرا شكفت\r\nجلوهء حقّ شد هويدا ، گاه از طوفان نوح * گاهى اندر طور سينا ، گه به  « أَوْ أَدْنى »  شكفت\r\nنور حقّ امروز تابيدن گرفت از مهر عشق * لالهء سرخ مراد از انتظار ما شكفت\r\nميخك سرخى كه در گلدان شب لب بسته بود * با پيام عشق در صبحى جهان‌آرا شكفت\r\nشد نگارستان هستى شهد و ، از فيض نسيم * خوشه‌هاى ارغوان در دامن صحرا شكفت \r\n\r\n","description":"","footnote":"","page_name":" 164 ","page_number":164},
  {"content":"\r\n\r\n بىهراس از پنجهء شاهين كبوتر سر كشيد * در حضور چشم گلچين ، غنچه بىپروا شكفت\r\nاز مكان تا لامكان آذين به گل بستند و باز * بر سر خاك شهيدان لالهء حمرا شكفت\r\nبا زلال چشمه‌ساران زنده شد خاك كوير * اختر امّيد ما در نااميدىها شكفت\r\nاز شگفتىهاى دوران بود كز يك شام تار * بامدادى اين‌چنين جان‌بخش و روح‌افزا شكفت\r\nروز يخبندان عالم بود و من ديدم ز شرق * لالهء آتش ميان وحشت سرما شكفت\r\nتاول انگشت دهقان ، زخم دست كارگر * بازتاب خشم شد در بطن هر آوا شكفت\r\nتندر تكبير ما از عرصهء گردون گذشت * پرتو اقبال ما بر تارك « شعرا » شكفت\r\nشد به بزم سينه روشن شمع جان‌افروز عشق * بادهء ايثار رنگين گشت و در هيجا شكفت\r\nبر دل تاريك سنگر گشت جارى موج نور * بر لب رزمندهء ما رمز « يا زهرا » شكفت\r\nپرچم دشمن به خاك افتاد و ظلمت رنگ باخت * پرتو فتح المبين بر ظلمت يلدا شكفت\r\nرهگذار ، آخر درنگى كن كه اندر دشت فقر * عاقبت گل‌هاى آبىرنگ استغنا شكفت\r\nبحر چشمانم نگر « سيمين » كه هردم بىشمار * شاخهء مرجان سرخ از عمق اين دريا شكفت \r\n\r\nمنادى عشق\r\n سياهى از سر دامان شب پريد ، بيا * بشير نور به صحراى دل رسيد ، بيا\r\nسپيده بر سر گلزار پرطراوت صبح * به ناز خندهء مستانه‌اى دميد ، بيا\r\nنگر كه زنگى شب در ميان درّه و كوه * سياه‌جامهء خود را ز تن دريد ، بيا\r\nدوباره طرّهء زرتار گيسوان فلق * به گِرد بستر گل تار زر تنيده ، بيا\r\nبيا كه دست ظفرآفرين فاتح روز * ز آسمان ، گل صدها ستاره چيد ، بيا\r\nشراره‌هاى طلا ريخت بر زمين خورشيد * به حجله‌گاه چمن لاله شد پديد ، بيا\r\nبه‌سوى سفرهء رنگين آب و دانهء دشت * كبوتر از سر اين بام پر كشيد ، بيا\r\nز بس شرارهء آه از دلم به عالم ريخت * تمام برگ درختان شب تكيد ، بيا\r\nز چشمه‌هاى دو چشمم به روى گونهء زرد * هزار گوهرم از اشك تر چكيد ، بيا\r\nكنون كه گوش من از نوبهار هستىبخش * دوباره زمزمهء مرغ گل شنيد ، بيا \r\n\r\n","description":"","footnote":"","page_name":" 165 ","page_number":165},
  {"content":"\r\n\r\n شكفت لالهء توحيد ، اى منادى عشق * نواى گرم تو در گوش جان دويد ، بيا\r\nنيازمند تو باشد به هر زمان « سيمين » * ببين كه مهر تو با نقد جان خريد ، بيا \r\n\r\nيك تپش از اشتياق\r\n جوشش فصل بهارم ، شعر مولانايىام * سربه‌سر شورم ، فغانم ، جلوهء رسوايىام\r\nنيمه‌شب تا آسمان هفتمين قد مىكشم * تا برافروزد چراغى در شب تنهايىام\r\nبال در بال ملائك مىروم ، تا چشم او * گل كند در جلجتاى مرز نابينايىام\r\nآنچه در آيينهء ذهنم تداعى مىشود * نقش او باشد كه برخيزد به هم‌آوايىام\r\nدر مسير پر زدن در شور آهنگ نسيم * يك تپش از اشتياقم ، يك‌نفس گيرايىام\r\nراه و چاه و مقصد و مبدأ براى من يكيست * زخمه‌زن بر تار جان ، اى دست بىپروايىام\r\nقسمتم كن تا در آن‌سو با تو باشم تا ابد * آتش افكن بر تمام هستى دنيايىام \r\n\r\nيك قبله درد\r\n مىخوانىام دوباره و بيدار مىشوم * از هرچه هست غير تو بيزار مىشوم\r\nدر گيرودار چشم تماشا نگاه كن * آيينه‌ام ، در آينه تكرار مىشوم\r\nبا شور شبنمى كه فشانم ز چشم شوق * جارىترين زلالى جوبار مىشوم\r\nيك شهر غصّه دارم و افشا نمىكنم * يك قبله درد دارم و ديوار مىشوم\r\nمحكم‌ترم ز كوه ، چرا فكر مىكنيد * ويرانه‌ام ، كه بر سرى آوار مىشوم\r\nجاى تأسّف است كه مانند آفتاب * اينجا حضور دارم و انكار مىشوم\r\nمن آخرين پرندهء عشقم ، نگاه كن * قربانى هواى تو اين‌بار مىشوم \r\n\r\n","description":"","footnote":"","page_name":" 166 ","page_number":166},
  {"content":"\r\n\r\n\r\n[ ش 
  ]\r\n\r\nشادى ( 1360 )\r\nخانم شادى صندوقى در بيست و نهم مردادماه سال 1360 خورشيدى در تهران از مادر زاد . پدرش صادق صندوقى هنرمند نقاش و طراح و تصويرساز است .\r\nشادى تحصيلات ابتدايى و دورهء متوسطه را در تهران به پايان رسانيد ازآن‌پس به دانشگاه راه يافت و در رشتهء علوم انسانى به تحصيل ادامه داد و فارغ التحصيل شد و به مدرك ليسانس دست‌يافت . وى در دوران تحصيل همواره در زمرهء دانش‌آموزان پيشرو بود و در خوشنويسى جزو شاگردان ممتاز و در شعر نيز در سطح استان مقام نخست را كسب كرد .\r\nشادى صندوقى مىگويد : « رفتن به مجامع ادبى آن‌قدر در من مؤثّر بود كه استعدادهاى نهانىام شكوفا كرد تا جايى كه امروز ادامهء زندگى خود را در سرودن شعر مىدانم بطورىكه روزانه همانند مناسك عبادى دقايق و ساعاتى را در خلوت خود را موظف به سرودن شعر مىدانم چرا كه معتقدم شعر پرتوى از صنع الهى است كه خداوند در بعضى از بندگان خود به وديعت مىگذارد و انگيزهء من در سرودن شعر نزديك شدن به مبدأ آفرينش و قدرت لايزال الهى است ، من سعى كرده‌ام در قالب اشعار عاشقانه ضعف و زبونى خود را در زيبائى و قدرت معشوق كه همان ذات اقدس كبريائى است بيان كنم . »\r\nشادى در سرودن شعر در قالب كلاسيك و هم سبك نو و نيمائى طبع‌آزمايى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nمىكند و در كتاب خود نمونه‌هائى از آن را ارائه مىدهد .\r\nشادى صندوقى در سال 1377 نخستين مجموعه شعر خود را تحت عنوان « . . . و ما نارس چيده شديم » را چاپ و منتشر ساخت و در چاپ مجموعهء شعرش انگيزهء انسانى دارد و عوائد آن را در راه بهبود نسبى كودكان بىسرپرست جامعه صرف مىكند .\r\n\r\nقاب عكس\r\n به قاب عكس تو ديشب نگاه مىكردم * اتاق چشم تو را سرپناه مىكردم\r\nبه آن اميد كه شكلى كشم ز تصويرت * تمام سطح ورق را سياه مىكردم\r\nچه ساده بودم و گفتم كه تو وفادارى * كسى نگفت به من اشتباه مىكردم\r\nبه جمله‌هاى « تو را دوست دارمت » آن شب * تمام زندگىام را تباه مىكردم\r\nببين كه حكم نمازم پس از تو قطع نشد * منى كه لحظه‌به‌لحظه گناه مىكردم\r\nتو كار كوچك من را بزرگ مىكردى * منى كه كوه خطاى تو كاه مىكردم\r\nتو مرد عامى اين كوچه و خيابانى * و اين منم كه تو را پادشاه مىكردم \r\n\r\nغروب غرب\r\n مردمان نام مرا جار زدند * ساز برپائى و بيدار زدند\r\nبر من دخترك عاشق شهر * تهمت دختر بدكار زدند\r\nعاقبت بهر همين جرم حقير * سر ما را به سر دار زدند\r\nمردم از عشق گريزان شده‌اند * پشت پا بر دل و دلدار زدند\r\nروى اوراق دل و بوسهء تر * مُهر خون‌رنگى بيزار زدند\r\nجملهء « عاطفه را بايد كشت » * قاب كردند و به ديوار زدند\r\nدختر دل‌شدهء شاعر را * زان كه عاشق شده صد بار زدند\r\nمادرم را كه محبت مىكرد * بهر اين عاطفه بر دار زدند \r\n\r\n","description":"","footnote":"","page_name":" 168 ","page_number":168},
  {"content":"\r\n\r\n خنده از روى لبان برچيدند * ميله بر پنجرهء يار زدند\r\nچرخش اين كره غم‌زده را * از سر نقطهء پرگار زدند\r\nزخم را ديده و هردم نمكى * بر تن زخمى بيمار زدند\r\nپسرى بار پدر را مىبرد * آتشى بر دل آن بار زدند\r\nشاديها را همه را سوزاندند * غنچه را در بغل خار زدند \r\n\r\nخاطره سيزده‌بدر\r\n آن روز كه ما سيزده را در كرديم * در سايه سروِ سروى سر كرديم\r\nآن روز كه شاديهايمان را در پارك * با پاكت تخمه ، ده برابر كرديم\r\nآن روز لبان تشنهء خود را هم * با زمزم و نوشابهء يخ تر كرديم\r\nما نيمكت خراب خود را با عشق * با ادكلن وفا معطر كرديم\r\nبرديم در ابتدا تبسم‌ها را * اشك و غم و غصّه را به آخر كرديم\r\nما سبزه گره زديم با مِهر نسيم * تا عاطفها را چو سبزه باور كرديم\r\nهر لحظه به فكر كودكى افتاديم * ياد پدر و هواى مادر كرديم\r\nآن سفرهء باز و پرصفا روى چمن * با ديدن تاب ياد خواهر كرديم\r\nرفتيم چو كودكان به قايم‌باشك * با دست زنان ، كلاغ ر پر كرديم\r\nما هرچه در آن بهار و نوروز گذشت * چون خاطره‌ها ، درون دفتر كرديم\r\nبا جيغ بنفش و خنده در بازيمان * ما گوش گل بنفشه را كر كرديم\r\nآن روز اگرچه رفت اما من و تو * آن را چو حروف شعر از بر كرديم\r\nدر خاطر ما هميشه پرخاطره است * آن روز كه ما سيزده را در كرديم \r\n\r\nشعور شعر\r\n امشب به مانند هر شب شعرم شعورى ندارد * حتّى غزل هم پيامى جز اشك و دورى ندارد\r\nبعد از تو دستان سردم با سردىاش خو گرفته * طورى كه در اين ميانه خورشيد روزى ندارد \r\n\r\n","description":"","footnote":"","page_name":" 169 ","page_number":169},
  {"content":"\r\n\r\n تو زشت بودى و گفتم : زيباتر از تو نديدم * عاشق در آن لحظه فرقى با فرد كورى ندارد\r\nما در دل كوچه عشق خورديم آن شب به بن‌بست * ديديم اين كوچه حتّى ، راه عبورى ندارد \r\n\r\nكجاست ساحل بعدى\r\n به انتها كه رسيديم ابتدا شده بود * نگاه ساكت ساحل پر از صدا شده بود\r\nدرون كشتى نوحى كه ما دوتا بوديم * خداى ما به خدا تازه ناخدا شده بود\r\nبه بادبان و به هر باد گفت : بادا باد * ستاره‌اى كه در آن دورها خدا شده بود\r\nدر اين سفر كه شبى تيره بود و ظلمانى * نماز مغرب و عشاى شب قضا شده بود\r\nبه ريش صخره عاشق چقدر مىخنديد * دوباره دختر دريا كه بىحيا شده بود\r\nبه طبع شعر من شاعر شرر مىريخت * صداى موج غريبى كه آشنا شده بود\r\nنگاه آينه‌وارم درون چشمانت * شبيه قبله‌نماهاى خودنما شده بود\r\nاگرچه باور من لا إله الا اللَّه است * وليك با تو كه بودم خدا دوتا شده بود\r\nكجاست ساحل بعدى كه لنگر اندازيم * حديث و آيهء قرآن كلام ما شده بود\r\nبه مقصدى نرسيديم آن شب امّا عشق * ميان ساحل و دريا دلم رها شده بود \r\n\r\nدر وصف مهدى موعود عليه السّلام عشق محتاج بيان است\r\n اسم تو ورد زبان است بيا * بر لب پير و جوان است بيا\r\nپاسبانهاى محل مىگويند : * شهر بىامن و امان است بيا\r\nبر لب منتظران مسجد شهر * بانگ زيباى اذان است بيا\r\nاى كه از سبزى فروردينى * بىتو هر فصل خزان است بيا\r\nمن ز فواره خون مىترسم * بغض بىتاب و توان است بيا\r\nميزبانان تو هستيم ، ولى * شاممان خردهء نان است بيا\r\nعشق من عشق فقط در دل نيست * عشق محتاج بيان است بيا \r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nما هر دو شاعريم\r\n خواستم شعر تو را معنا كنم امّا نشد * در ميانش يك غلط پيدا كنم امّا نشد\r\nخواستم آنجا كه از عشق خودت حرفى زدى * جاى او اسم خودم را جا كنم امّا نشد\r\nخواستم خطى كشم بر روى اسم عشق تو * تا كه او را از سر خود واكنم امّا نشد\r\nخواستم تا نزد افراد اهالى خودت * قصّهء عشق تو را رسوا كنم امّا نشد\r\nخواستم شعرى نويسم در جواب شعر تو * تا كه شايد در دلت جا واكنم امّا نشد\r\nخواستم ديوارهاى بينمان را بشكنم * تا دل چون قطره را دريا كنم امّا نشد\r\nخواستم تا بار ديگر با تو از يك‌دو شوم * اين من بىيار را يك « ما » كنم امّا نشد\r\nخواستم آن‌طور كه خود مىخواستى با جمله‌اى * دفتر شعر تو را امضا كنم امّا نشد\r\nخواستم وقتى كه از يارت ز من پرسيده‌اى * پاسخم را پر ز صد امّا كنم امّا نشد\r\nنازنين غمگين مشو از گفتن اين شعر من * خواستم شعر تو را زيبا كنم امّا نشد \r\n\r\nغرّش شير\r\n صداى ضربت شمشير مىآيد * غريو و بانگ صد تكبير مىآيد\r\nدر اين ظلمات شب از مسجد كوفه * صداى غرّش يك شير مىآيد \r\n* * *\r\n على را بر زمين پاك افكندند * ستون عشق را از ريشه بركندند\r\nهمين مردم كه در صحراى عاشورا * زلال آب را بر تشنه مىبندند \r\n* * *\r\n كسى امشب خدا را خواب مىبيند * دل سجاده را بىتاب مىبيند\r\nكسى دستان خون‌آلود مردى را * كه آويزان بر محراب مىبيند \r\n* * *\r\n نگاه كوفه مولائى نمىبيند * زمين مسجدش پايى نمىبيند\r\nيتيم تشنهء اين شهر بىمولا * از امشب روى بابايى نمىبيند \r\n\r\n","description":"","footnote":"","page_name":" 171 ","page_number":171},
  {"content":"\r\n\r\n* * *\r\n تنت را در كدامين خاك جا كردند * تو را تنها در آن ميدان رها كردند\r\nتو را كشتند آن مردان بدطينت * مسلمانى خود را ادّعا كردند \r\n* * *\r\n تو با شمشير اين مردم نمىميرى * توئى كه در شهامت مثل يك شيرى\r\nو روزى مىرسى با ذو الفقار خود * تقاص عشق را از خلق مىگيرى \r\n\r\nسالار سبز\r\n من فداى عشق و ايمانت حسين * جان نثار جسم بىجانت حسين\r\nكربلا را سبز بايد ديد ، چون * كرده خرّم خون دستانت حسين\r\nبر سزاى مسجد و ديوان شعر * مىدرخشد نام تابانت حسين\r\nگر تو را آبى نباشد ، ليك ما * گريه‌هامان گشته بارانت حسين\r\nمىشود اشكش چو دريا بيكران * زينت كبرى ز فقدانت حسين\r\nمىكند شيون كجا هستى كنون * گشته پرپر ، پارهء جانت حسين\r\nكس نبود آنجا پذيرائى كند * از تو و آن طفل گريانت حسين\r\nروز عاشورا طبيبى گر نبود * حق بپردازد به درمانت حسين\r\nتا سرت بر نيزه‌ها بالا برفت * ديده شد لبهاى خندانت حسين\r\nجامه سرخ شهادت بر تنت * خالق جنت نگهبانت حسين\r\nشادىام را گريه مىشويد كنون * هرچه را دارم به قربانت حسين \r\n\r\nشادى و غم\r\n گرچه مىدانم كه در اعماقِ دريا نيستى * دل به دريا مىزنم ، هرچند آنجا نيستى\r\nگاه مىترسم بترسى بىمن از ظلماتِ شب * گرچه شبها خوب مىدانم تو تنها نيستى\r\nدر كنارت جاىِ ما را ديگرى پُر مىكند * جاىِ ما خالى در آن شبها كه با ما نيستى \r\n\r\n","description":"","footnote":"","page_name":" 172 ","page_number":172},
  {"content":"\r\n\r\n بوسه در بازارِ بستر بذل و بخشش مىكنى * هر شبى مىبخشى و در فكرِ فردا نيستى\r\nآسمانِ هر شبت ، اى ماهِ من ! آغوشِ كيست ؟ * كاين‌چنين اين روزها در روز پيدا نيستى\r\nمن به تو گفتم كه : دَركَم كن ، نه تركم كن برو * گرچه گفتى : من به يادت هستم ، امّا نيستى\r\nلحظه‌هايم لحظه‌اى از يادِ تو غافل نبود * تو ولى با يادِ من يك‌لحظه حتّى نيستى\r\nتا تو دارى ، با نداريهاىِ خود سر مىكنم * تا تو هستى ، من مُدارا مىكنم با نيستى\r\nسهمم از « شادى » همين يك اسمِ شادى بود و بس * زود با « غم » جابه‌جايش مىكنم تا نيستى \r\n\r\nكندوى نگاه\r\nچشمهايم را خواهم بست\r\nچرا كه مىترسم امشب\r\nزنبور سياه چشمهاى تو\r\nتمام عسل‌هاى چشم مرا به يغما ببرد\r\nو ديگر عسلى\r\nبه كندوى نگاهم نباشد\r\nچشمان من رنگ عسل دارد\r\nبراى زنبورهاى صادق\r\nكندو مىسازد\r\nو تمام زنبورهاى موذى را مىراند\r\nبگذار بسته بماند\r\nچرا كه مىترسم امشب\r\nزنبور سياه چشمهاى تو\r\nتمام عسلهاى چشم مرا\r\nبه يغما ببرد\r\nو تو پربار مىشوى و\r\nمن بىبار . . .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nشاكر ( 1341 )\r\nرضا شاكر فرزند على در ديماه سال 1341 شمسى در شهر اردكان چشم به جهان هستى گشود ، تحصيلات ابتدائى و دورهء متوسطه را در زادگاهش به پايان رسانيد و چندى نيز به تحصيل دروس حوزوى پرداخت ازآن‌پس براى ادامه تحصيل به مشهد مقدس عزيمت كرد و در دانشكده الهيّات و معارف اسلامى دانشگاه فردوسى آن شهر به تحصيل پرداخت سرانجام موفّق به دريافت مدرك ليسانس شد و تا اخذ مدرك فوق ليسانس پيش رفت آنگاه به استخدام آموزش و پرورش درآمد و مأمور تدريس در دبيرستانهاى اردكان شد .\r\nشاكر درباره شروع شاعرى خود چنين مىنويسد : « چهارده‌ساله بودم كه با آهنگ و موسيقى كلمات حافظ آشنا شدم و قريحهء شاعرىام را بيدار ساخت از همان روزها سرودن شعر را آغاز كردم ، چيزهائى كه مىسرودم رقص شاخه‌ها ، خنده گلها و نغمهء جويبارها بود و از اين طريق به واژه‌ها جان مىدادم ، اوّلين استادم شيخ على بهجتى بود كه پدرانه و عاشقانه دستم را گرفت و به وادى ادبيات سوق داد و همهء ظرافت‌ها و نكته‌هاى آن را به من نشان داد . دومين استادم محمد حسين بهجتى « شفق » بود كه مرا به زير و بم‌هاى موسيقى شعر ، تصويرها و فضاهاى آن آشنا ساخت ، اندك‌اندك شعرم به مجلّات و روزنامه‌ها و مجموعه‌هاى شعر يكى دو شعرم را چاپ كردند . محافل ادبى و شبهاى شعر مرا فراخواند بعدها خود نيز به تشكيل انجمن‌هاى شعر دست زدم و در\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nحال حاضر مسئوليت‌هاى شعر دانشگاه ، فرهنگ و ارشاد اسلامى ، سازمان تبليغات اسلامى و آموزش و پرورش را عهده‌دار مىباشم . »\r\nشاكر كه رياست انجمن ادبى شهر خود اردكان را برعهده دارد تاكنون چند مجموعه شعر بنام‌هاى « رنگين كمان عشق » و « چمن آفتاب » و « ياس‌هاى احساس » و « شهيدان عشق » را به زيور طبع آراسته است و همچنين مجموعه شعر شيخ على بهجتى بنام « آهنگهاى آسمانى » و « شقايق‌هاى پرپر » و « عاشقانه‌ها » به همت او طبع و نشر گرديده است و اثر اخير مجموعه شعر چند شاعر در دانشگاه پيام نور اردكان و نيز نمونه‌هائى از شعر شاكر در آنست .\r\n\r\nغزل عشق\r\n شبى كه بر لب من يك ترانه سبز شود * به شاخه‌شاخهء دل صد جوانه سبز شود\r\nتمام هستى من رنگ عشق مىگيرد * اگر دوباره دلم عاشقانه سبز شود\r\nبه جلوه‌هاى كواكب مرا نيازى نيست * به گونه اشكم اگر دانه‌دانه سبز شود\r\nبه رسم لاله دمادم ز شوق مىسوزم * به باغ ، آتش دل تا زبانه سبز شود\r\nز روى زرد ، مرا نيست غم كه شب همه‌شب * چراغ ديدهء من عاشقانه سبز شود\r\nبهار هستىام از التهاب لبريز است * شبى كه بر لب من يك ترانه سبز شود \r\n\r\nجام عاطفه‌ها\r\n هزار پنجره بر دل گشاده‌ام امشب * بر آستان سحر ايستاده‌ام امشب\r\nدلم به سينه ز فرط طرب نمىگنجد * درى به باغ بهاران گشاده‌ام امشب\r\nز كوچه‌هاى شقايق گذر توانم كرد * به دست دوست سپردم اراده‌ام امشب\r\nز لحظه‌لحظه دلم بوى عشق مىآيد * به بزم بىخبرى پا نهاده‌ام امشب\r\nز جام عاطفه سرمست و سرخوشم اينك * كه اختيار دل از دست داده‌ام امشب\r\nزلال آينه گوياى لحظه‌هاى من است * توان سرود مرا بس‌كه ساده‌ام امشب \r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nزمزم سحر\r\n بر شانهء فرشته بود پرچم سحر * دل‌هاى پاك مىشكفد در دم سحر\r\nخورشيد مىشود به جهان نور مىدهد * مانند صبح هركه شود همدم سحر\r\nدريائى از فروغ صفا و محبت است * اشكى كه هست هم‌نفس شبنم سحر\r\nهرگز دلش چو آينه روشن نمىشود * آن را كه نيست ناله و اشك و غم سحر\r\nچون آيه‌آيه نور دل‌انگيز مىشود * نو شد كسى كه ساغرى از زمزم سحر\r\nبا دانه‌دانه اشك پيام صفا دهد * موسيقيى كه هست به زير و بم سحر \r\n\r\nمثل دريا\r\n منم عاشقى مست و شيدا هنوز * كه سرشارم از عشق و سودا هنوز\r\nنباشم دمى خالى از شور عشق * كه لبريز از شور و غوغا هنوز\r\nنشد شور و شيدايىام كاسته * دل آشفته‌ام مثل دريا هنوز\r\nمن آن لالهء جاودان عاشقم * كه باشد مرا جا به صحرا هنوز\r\nاگر چند سرمستم و سرخوشم * نسازم جدا لب ز مينا هنوز\r\nدل از آرزويت نسازم تهى * سپارم دلم را به رؤيا هنوز\r\nره عشق دارد فراز و نشيب * بمان اى دل من شكيبا هنوز \r\n\r\nخنده‌ى جاودانه\r\n ما را بهار ، جلوهء اشك شبانه است * چون آفتاب خندهء ما جاودانه است\r\nما از فروغ شط سحر باده مىكشيم * خورشيد ما چراغ دعاى شبانه است\r\nهرچند در ميانهء آتش نشسته‌ام * ما را ميان دجلهء اشك آشيانه است\r\nشبهاى ما چو روز فروزان و روشن است * بىنور عشق زندگى ما فسانه است\r\nفهميده‌ايم ما ز نشانهاى راه عشق * درياى موج‌خيز جنون بىكرانه است\r\nدر كوچه‌هاى سبز سحر سير مىكنيم * مثل نسيم ، گردش ما عاشقانه است \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nگلشن احساس\r\n الهى گلشن احساسم از توست * همه گلبرك‌هاى ياسم از توست\r\nالهى بلبلم كن بلبلى مست * كه بزم نغمه در پاى تو سرمست\r\nالهى ساكن ميخانه‌ام كن * به شهر عاشقى افسانه‌ام كن\r\nالهى بىقرارم كن سراپا * مرا لبريز كن از مى چو دريا\r\nالهى زخم آذين كن دلم را * ز عشق آئينه آئين كن دلم را\r\nالهى سينه‌ام را شعله‌ور كن * شقايق‌هاى داغم بارور كن\r\nبگير از من دل غير آشنا را * به مهر خود دل‌وجانم بيارا\r\nدلم را از غمت درياى خون كن * مرا جارى به صحراى جنون كن\r\nدلم را سوز عشق آتشين ده * هزاران داغ بر جان و دلم نه\r\nالهى سينه‌ام گلشن كن از نور * الهى ديده‌ام روشن كن از نور\r\nبه من آئينه‌پردازى بياموز * سخن‌گوئى ، غزل‌سازى بياموز\r\nمرا ظلمت ببر ، پر از سحر كن * رخ احساسم از گل پاك‌تر كن\r\nمرا آگاه كن از راز مستى * عنايت كن دلى دمساز مستى\r\nالهى مستىام را بيشتر كن * نهال عشق در من بارور كن\r\nدلم را آشنا كن با حقايق * فروزان كن دلم را چون شقايق\r\nالهى كاش مىشد شمع باشيم * به كار سوختن دلجمع باشيم\r\nخدايا سينه‌ام آتش‌فشان كن * غم و دردم چو دريا بىكران كن\r\nمرا سوز و گداز جاودان ده * مرا راز و نياز بىدلان ده \r\n\r\nفروغ روى دست\r\n آفتابى نيست ما را جز فروغ روى دوست * جان ما باد فداى تارى از گيسوى دوست\r\nكى شود فارغ گل لاله به كار سوختن * فتنه مىريزد مدام از نرگس جادوى دوست\r\nدر سحر فانوس دل روشن به بام عشق كن * اين چراغ آسمانى مىبرد دل سوى دوست \r\n\r\n","description":"","footnote":"","page_name":" 177 ","page_number":177},
  {"content":"\r\n\r\n جاودانه در بهارى جاودان مىزيستم * يك‌نفس گر سبز مىشد باغ جان از سوى دوست\r\nبوى گلهاى بهشتى در زلال اشكهاست * دل بسوزان در هواى گلشن مينوى دوست \r\n\r\nآئين آئينه\r\n دلم كاش با عشق خو كرده بود * مرا صاحب آبرو كرده بود\r\nكنون ساكن چاه ظلمت نبود * نگاهى اگر پيش رو كرده بود\r\nاگر طرحى از درد در خويش داشت * به آئين آئينه خو كرده بود\r\nز باغ شفق سرخ‌تر مىنمود * اگر داغ را جستجو كرده بود\r\nدريغا نبود اين‌چنين پرهوس * اگر با تو دل گفتگو كرده بود \r\n\r\nبهترين آغاز\r\n سوختن را بهترين آغاز مىباشد على * گرد شمع عشق در پرواز مىباشد على\r\nاز بيان مدح او خورشيد حتى عاجز است * آسمانى نغمهء اعجاز مىباشد على\r\nراز درد و داغ او را عشق مىفهميد و بس * با نفسهاى سحر دمساز مىباشد على\r\nلابلاى دفتر نهج البلاغة روشن است * جلوه‌هاى آيه‌آيه راز مىباشد على\r\nشير مردى صف‌شكن ، صبح‌آفرين خيبرگشا * روح فتح و صاحب اعجاز مىباشد على\r\nبا سجودى سرخ شعر سبز بودن را سرود * بانى زيباترين پرواز مىباشد على\r\nعشق مىورزم تو را درياى موّاج شكوه * طبع من تا قافيه‌پرداز مىباشد على \r\n\r\nوفاى ابو الفضل\r\n چشم جهان خيره از رشادت عبّاس * عشق شناسد فقط شهامت عباس\r\nماه نديديم ما به جلوهء رويش * سرو نديديم ما به قامت عباس\r\nتا به لب آورد آب باز به شط ريخت * بود به لب‌تشنگان عنايت عباس\r\nدست ز كف داد تا وفاى ابو الفضل * ديد برادر عيان ارادت عباس \r\n\r\n","description":"","footnote":"","page_name":" 178 ","page_number":178},
  {"content":"\r\n\r\n مشك نبردى چرا وفا تو به پايان * آب نكردى چرا رعايت عباس\r\nگاه كه از زين فتاد قامت آن سرو * مشك فشاند اشك از شهادت عباس \r\n\r\nدريغ\r\n باغ سرخ از گل آواز نكرديم دريغ * باز بال‌وپر پرواز نكرديم دريغ\r\nخوش سروديم كه زيباست بهاران امّا * لحظه‌اى پنجره را باز نكرديم دريغ\r\nقصّه از گيسوى معشوق فراوان گفتيم * عشق را يك‌نفس آغاز نكرديم دريغ\r\nشب همه‌شب ز تب‌وتاب سروديم ولى * سوختن را شبى آواز نكرديم دريغ\r\nدل به موسيقى باران نسپرديم افسوس * ديده را آينه‌پرداز نكرديم دريغ\r\nاز جنون هيچ نفهميد دل تيرهء ما * سينه را محرم اين راز نكرديم دريغ\r\nنكشيديم چنان مولوى يك بادهء عشق * حافظانه غزلى ساز نكرديم دريغ \r\n\r\nسوختن جاودانه\r\n كس به‌جز عشق نفهميد پريشانى ما * جاودان سوختن و گريهء پنهانى ما\r\nاز دل سوختهء ما همه آتش جوشد * لاله يك‌آيه ز آيات گل‌افشانى ما\r\nدل ديوانهء ما را همه تفسير كند * خانه بر دوشى ما ، بىسروسامانى ما\r\nآسمان نيز به شوق و به شعف مىآيد * شب همه‌شب ز تماشاى غزل‌خوانى ما\r\nراز آن آتش سوزان كه ز دل شعله كشند * مىتوان خواند از اين ديدهء بارانى ما\r\nهر نفس صحنه‌اى از شورش امواج بود * هيچ خاموش نگردد دل طوفانى ما \r\n\r\nسوختن و ساختن\r\n سوختن و ساختن شعار من و دل * باغ غزل سبز از بهار من و دل\r\nقطره به قطره ، دلم ز ديده روان است * عشق بود روز و شب كنار من و دل\r\nنى به فغان از غم شكسته دل ماست * لاله گل سرخى از تبار من و دل \r\n\r\n","description":"","footnote":"","page_name":" 179 ","page_number":179},
  {"content":"\r\n\r\n گاه كه آئينه را سحر بشكستم * پنجره وا شد سوى ديار من و دل\r\nباز ز چشمان من ستاره ببارد * در غم خورشيد گل‌عذار من و دل\r\nشمع‌صفت ، لاله‌سان به سوز و گدازم * در كف آتش بود مهار من و دل \r\n\r\nكوچه باغ غزل\r\n چنان لاله خنديده‌ام روز و شب * چه گويم چها ديده‌ام روز و شب\r\nمنم عابر كوچه باغ غزل * گل عشق را چيده‌ام روز و شب\r\nبه راه شكوفائى جان و دل * چو يك چشمه جوشيده‌ام روز و شب\r\nبه گِرد تو اى شمع تابان من * چو پروانه گرديده‌ام روز و شب\r\nبه سرمستى و سرخوشى شهره‌ام * چه رندانه ناليده‌ام روز و شب\r\nهمه بود خون دل عاشقم * شرابى كه نوشيده‌ام روز و شب\r\nبه راه تو اى عشق باران خون * من از ديده باريده‌ام روز و شب \r\n\r\nديم به هشتمين امام حضرت رضا عليه السّلام غزل غربت\r\n بارگاه تو به از باغ جنانست مرا * چلچراغ حرمت گلشن جانست مرا\r\nهر غروب از غزل غربت تو مىگريم * تا به دل از غم تو داغ گرانست مرا\r\nبه تماشاى ضريحت چو دمى بنشينم * رودى از اشك ز دو ديده روانست مرا\r\nلاله‌اى سرخوش و سرمست به باغ عشقم * كه به دل از گل مهر تو نشانست مرا\r\nشعله ، شعله دلم از عشق تو در تاب‌وتب است * مهر تو آيت شور و هيجانست مرا\r\nبلبلى عاشقم و گرم مديحت‌گوئى * تا به گلزار غزل طبع روانست مرا\r\nخوش‌تر از بوى بهشت است شميم حرمت * بارگاه تو به از باغ جنانست مرا \r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nشاكر ( 1355 )\r\nخانم ليلى شاكر در ديماه سال 1355 شمسى در شهر اردكان يزد قدم به عالم هستى گذاشت در همان شهر به تحصيل دانش پرداخت و تحصيلات ابتدائى و متوسطه را به پايان رسانيد ازآن‌پس در رشتهء زمين‌شناسى در دانشگاه اردكان به تحصيل ادامه داد و به اخذ مدرك ليسانس توفيق يافت .\r\nليلى شاكر از سال دوم دبيرستان به شعر و شاعرى پرداخت خود مىگويد : « هرچند شعرواژه‌هايى از دوران كودكى و دبستان زمزمهء روح كودكانه‌ام بود امّا شعر را بطور جدّى از دوره دبيرستان آغاز كردم » .\r\nخانم شاكر از ميان انواع شعر به غزل بيشتر رغبت نشان مىدهد و از تنهائى لذّت مىبرد و مىگويد عاشق غزل‌هاى غروب نشان و پرواز هستم . آثار خانم ليلى شاكر در مجموعهء « عاشقانه‌ها » در سال 1381 توسط شاعر نامور و نيكوپرداز اردكانى رضا شاكر طبع و نشر شده است .\r\nخانم شاكر از شعراى خوب و بااستعداد و خوش‌قريحه‌ايست و در رهگذر شعر با گامهاى استوار به‌پيش مىرود .\r\n\r\nعاشق هميشگى\r\n بنام او بنام خالق هميشگى * سلام آشنا منم ، عاشق هميشگى \r\n\r\n","description":"","footnote":"","page_name":" 181 ","page_number":181},
  {"content":"\r\n\r\n قسم به چشمهاى تو نگاه من دروغ نيست * ببين كه باورت شود حقايق هميشگى\r\nنگو كه طاق مانده‌اى نگو رفيق راه كو ؟ * بيا كه من موافقم موافق هميشگى\r\nغروبها كه مىشود غمت شبيه موجها * چه بىگدار مىزند به قايق هميشگى\r\nشبى كه بغض كال من به اشك مىرساندم * ببين دوباره مىرسم به هق‌هق هميشگى\r\nخدا نگاهدار تو نجيب سربه‌زير من ! * در انتظار ديدنت شقايق هميشگى \r\n\r\nمگذار تنهايم\r\n بيا مگذار تنهايم در اين تقدير رنگارنگ * رها كن روح سردم را از اين تصوير رنگارنگ\r\nبه آتش كش دروغين رنگهاى ننگ‌آلوده * مرا با خويش مدفون كن در اين تخدير رنگارنگ\r\nنمىدانم كه چشمانت به گوش دل چه نجوا كرد * كه رفت از دست و شد پابند اين زنجير رنگارنگ\r\nاگر لمس تب عشقت نگاه عاشقى باشد * مرا از خويش بىخود كن به اين تقصير رنگارنگ\r\nچه مىگويم ، چه مىخوانم به گوش اين مترسكها * مرا پاييز مىفهمد همان دلگير رنگارنگ \r\n\r\nسكوت عشق\r\n قسم به آنچه كه بوده‌ست بين ما برگرد * اگرچه عاشقم افتاده‌ام ز پا برگرد\r\nغريب مانده‌ام اينجا ، غريب مىميرم * به عاشقانه‌ترين لحظه آشنا برگرد\r\nببين به رسم هميشه شبيه آن شبها * دوباره اسم تو را مىكنم صدا برگرد\r\nدلم هواى تو را كرده است كارى كن * مرا به شهر خودت بر ، غريبه ، يا برگرد\r\nهميشه قسمت عاشق سكوت و تنهايى است * سكوت عشق قشنگ است بىصدا برگرد \r\n\r\nچشمهاى تو\r\n نازنينم نازهاى دسته‌دسته مال تو * جاده‌هاى آبى باران نشسته مال تو\r\nگرچه پاييز است امّا سبز مىخوانم بيا * بهترين تصنيفهاى تازه‌دسته مال تو\r\nدل شكستن بىصدا را خوب مىدانى عزيز ! * گرچه ناقابل ، امّا اين شكسته مال تو \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n گفته بودم چشمهاى تو اسيرم مىكند * تا قيامت اين اسير چشم‌بسته مال تو\r\nطاقت ديوانگىهايم اگر دارى بمان * تار و پودى اين‌چنين از هم گسسته مال تو \r\n\r\nبراى تنهائى على عليه السّلام\r\n ميان جاده‌هاى اين شب سياه مىروى * دلت گرفته بازهم كه سوى چاه مىروى ؟\r\nميان شهر سنگها خطاست آينه شدن * و تو به جرم عادت همين گناه مىروى\r\nكدام تيغ كينه‌اى نشست روى فرق تو ؟ * تويى كه روى تيغها هميشه راه مىروى\r\nنه بىزبان نه با زبان كسى حريف عشق نيست * تو با تمام عاشقى به وعده‌گاه مىروى\r\nهميشه فكر مىكنم چقدر ظالمانه است * تو خود پناه عالمى و بىپناه مىروى \r\n\r\nدو بيت شعر و يك امضاء\r\n وقتى به خلوت غم من پا گذاشتى * زخمى ز عشق روى دلم جا گذاشتى\r\nگفتى سراغ خانهء من از غروب پرس * امّا هزار خانه معمّا گذاشتى\r\nباور نمىكنم تو مرا طرد كرده‌اى * در خاطرات شب‌زده تنها گذاشتى\r\nباور نمىكنم كه تو با طبع دلكشت * بر روى تكّه‌هاى دلم پا گذاشتى\r\nگفتم به من ببخش غزلهاى تازه‌تر * رفتى دوباره وعدهء فردا گذاشتى\r\nرفتى و از تمام خودت مهربان من * تنها دو بيت شعر و يك امضا گذاشتى \r\n\r\nتاوان عشق\r\n از عشق مىگويم امشب عشق اين گناه من و تو * از اتفاقى كه افتاد بين نگاه من و تو\r\nشبهايمان بىستاره‌ست مىدانم امّا غمى نيست * فانوسهاى مىنشينند يك شب به راه من و تو\r\nخاليست دست اميدم يك‌لحظه خوبم بيندش * چيزيست جز ناله آيا سوداى آه من و تو ؟\r\nديدم شبى عشقمان را بردند تا مسلخ وصل * يك خط قرمز كشيدند بر اشتباه من و تو\r\nتاوان سنگين عشق است تنهايى و بىپناهى * عمريست مهمان اشكيم اشك اين پناه من و تو \r\n\r\n","description":"","footnote":"","page_name":" 183 ","page_number":183},
  {"content":"\r\n\r\n خلوت‌نشين نجيبم دورى ولى با تو هستم * مىآيد هر شب خيالت تا وعده‌گاه من و تو\r\nتنها من و تو نباشيم قربانى آتش عشق * بگذار دل هم بسوزد پاى گناه من و تو \r\n\r\nسبزگون محمّدنشان\r\n اى تو آبىتر از هرچه دريا * اى تو ليلاتر از هرچه ليلا\r\nاين جنون با دلم خو گرفته * عشق تو رنگ جادو گرفته\r\nيك سحر هم‌زبان دلم شو * آبى آسمان دلم شو\r\nتو تمام مرا آب كردى * اين دل ساده را خواب كردى\r\nمن تمام تو را مىپرستم * عاشقم عاشقم هرچه هستم\r\nاز نگاهت صفا مىتراود * بىتعارف خدا مىتراود\r\nاى تو احساس سبز شكفتن * لذّتى دارد اين از تو گفتن\r\nدوست دارم تو را هرچه هستى * اى شراب مرا رنگ مستى\r\nساده : يك شب بيا ماه من باش * مرهم زخم گهگاه من باش\r\nاى گل و آب و آئينه دستت * يك غزل نذر چشمان مستت\r\nاى غزل‌پوش نرگس تبارم * بشكنم بشكنم تا ببارم\r\nعمرى از انتظار تو لبريز * در بهارم ولى شكل پائيز\r\nاى ستاره ستاره ستاره * دل هواى تو كرده دوباره\r\nسبزگون محمّدنشانم * آخرين اختر آسمانم \r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nشاه‌حسينى ( 1332 )\r\nخانم مهرى شاه‌حسينى ، فرزند محمّد حسين ، در سال 1332 هجرى شمسى در حومهء تهران از مادر زاد . تحصيلات ابتدايى و متوسّطه را در تهران به پاى برد ، ازآن‌پس به دانشگاه راه يافت و در رشتهء ادبيّات فارسى به تحصيل ادامه داد و به دريافت درجهء ليسانس نايل گرديد . آن‌گاه به استخدام هواپيمايى ملّى درآمد و بيش از دو سال خدمت كرد ، امّا به علّت مسائل سياسى در رژيم گذشته مجبور به استعفا شد و پس از ازدواج با خلبان مصطفى شادمانى به كار خانه‌دارى پرداخت و به تربيت دو فرزندش پويان و ژاله همّت گماشت .\r\nخانم شاه‌حسينى قريحهء شاعرى را از مادرش به ارث برده است ، بنابراين از همان نوجوانى به سرودن شعر پرداخت و اشعارش در مجلّهء فردوسى و پاره‌اى از مجلّه‌ها ديده مىشد و از سال 1370 به فكر افتاد تذكره‌اى دربارهء شعراى زنان پارسىگوى در ايران و جهان تدوين كند و در اين كار دست همكارى به‌سوى فاضل ارجمند و پژوهشگر گرانقدر داريوش شاهين دراز كرد و به همين منظور سفرهايى به خارج از كشور نمود و با شعراى ايرانى در كشورهاى مختلف ارتباط برقرار كرد و آثارشان را جمع‌آورى نمود كه طبع و نشر شد .\r\nخانم شاه‌حسينى بااين‌كه مسئوليّت خانه‌دارى و تربيت فرزندانش را به‌عهده دارد ، از فعّاليّت‌هاى اجتماعى نيز غافل نمانده و عضويّت در شوراى كودك را پذيرفته\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاست . وى كمتر در انجمن‌هاى ادبى شركت مىكند و در ميان شاعران معاصر بيشتر به آثار محمّد حقوقى و عمران صلاحى دلبستگى دارد و بعضى از كارهاى شاملو را نيز مىپسندد .\r\nخانم شاه‌حسينى در سال 1374 ( 1995 ) در كنفرانس جهانى زن در پكن براى معرّفى زنان شاعر ايران با هزينهء شخصى خود شركت كرد و در پروژهء زنان شاعر مينه سوتا ( آمريكا ) شعرى دربارهء شعار كنفرانس ( برابرى ، توسعه ، صلح ) از چشم زنان سرود .\r\nنمونه‌هاى زير از شعر اوست :\r\n\r\nكلام تازه\r\n بىتو تنها مانده‌ام ، اى واى من ! * واى بر وَهمِ توان‌فرساى من !\r\nاينك اين من ، خسته از واماندگى * خسته از تكرار تنهاماندگى\r\nنام تو جاريست در پرهيز من * بازوانت شهر شعرانگيز من\r\nقصّه‌اى ، شعرى ، كلام تازه‌اى * حجم آغوش مرا اندازه‌اى\r\nغربت اندوه ما را دور كن * آنچه ظلمت مىكند با نور كن\r\nنبض شعرم را بزن پربارتر * از تو دارم هرچه از پا تا به سر\r\n« اى مرا با شور و شعر آميخته * اين همه آتش به جانم ريخته »\r\n« چون تب عشقم چنين افروختى * لاجرم شعرم به آتش سوختى » \r\n\r\nبهار\r\n باز بهار آمده ، پنجره را باز كن * با نفسِ تازه‌ات ، شور دگر ساز كن\r\nسبزهء صحرا نگر ، بستر صد لاله شد * با پَرِ انديشه‌ات ، شوق به پرواز كن\r\nنالهء پاييز رفت ، سوز زمستان گذشت * سال نو از ره رسيد ، زندگى آغاز كن\r\nنغمهء بلبل شنو ، رقص شقايق ببين ! * دست فشان ، پاىكوب ! عُقدهء دل باز كن\r\nهرچه به جانت غم است ، در دل صحرا بريز * اشك به دامن مريز ، چارهء اين ساز كن \r\n\r\n","description":"","footnote":"","page_name":" 186 ","page_number":186},
  {"content":"\r\n\r\n تهمت بيهودگى ، دور كن از جان خويش * مريم انديشه را ، بارور از راز كن\r\nباد مسيحا دم است ، زنده كند مُرده را * زنده شو از شور عشق ، بازهم اعجاز كن \r\n\r\nسرود صلح\r\nدستهايت را\r\nدر دستانم بگذار\r\nتا با فرياد\r\nسرود صلح را\r\nسردهيم .\r\nدخترم !\r\nمگذار كابوس جنگ\r\nرؤياى تو را\r\nدرهم ريزد\r\nو آرام در كنارم\r\nبا گام‌هاى سعى\r\nبه آينده‌ات\r\nو به توسعهء دنيا\r\nبينديش !\r\nو يادت باشد\r\nحقوقت را\r\nهرگز فراموش مكن ؟\r\n\r\nتگرگ\r\nعشق\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nدر نگاه تو بال مىزند\r\nو بانوى دردهام\r\nبر پلكان نگاهت\r\nوقار هجاى عشق را ،\r\nاز مكث كلام تو مىخواند .\r\n* خود را مىيابم\r\nدر آهنگ بىقرار تگرگ\r\nو شكيب آيينهء\r\nرنگين‌كمان\r\nكه بام گلين دل را\r\nكاهگلى نو بايد .\r\n\r\nتجربه\r\nتو در مسير باد و باران\r\nو عبورت ، زلف ابر\r\nدر عروج بازوان ستاره ،\r\nو بار انار ،\r\nكه با تو پيوند است\r\n* مىبينم قد ، مىكشى\r\nكه هويّت آبىات را\r\nدر ارتفاع\r\nبا آهن و سيم و جاذبه\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمأنوس كنى\r\n* اكنون آمودريا\r\nپاهاى تو را خيس نمىكند\r\nو آناهيتا ،\r\nبيكار ، در تجربهء معصوميّت . . .\r\n\r\nشاليزار ، گندم‌زار ، جنگل\r\nسينهء شاليزار ،\r\nاز هُرم شالىكار\r\nمىسوزد\r\nو به جست‌وجوى تبار خويش\r\nآلبوم گونىها را ورق مىزند .\r\nگام‌هاى توفان ،\r\nسينهء خاك را مىفشارد\r\nو تبر درد ،\r\nبر كُندِهء درخت زندگى ،\r\nمرثيه مىخواند .\r\nآنجا ، آن دوردست\r\nدرم معبر تقدير\r\nزنى شالىكار ،\r\nخدايش را مىخواند\r\nكه صبورىات را ،\r\nبا من تقسيم كن\r\nآى ! شاليزار ، جنگل\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nداس ،\r\nحيات مرا ، در دِرو گندم‌زار\r\nدر آغوش مىگيرد\r\nگندم‌زار ! دستت را ،\r\nدراز كن\r\nدشت به استقبال تو آمده\r\nهمراه با خورشيد\r\nكه من ،\r\nآن را در مرز شكيبايى\r\nاز آيينه‌اى به وسعت يك مردمك\r\nقد زده‌ام\r\nبا چشمان نورده‌ام\r\nدوخته بر جادهء شيرى\r\nبا چتر نور ،\r\nبر فراز حُجلجتا ،\r\nخنكاى سبز فريادت\r\nآن دم كه بوته‌هاى تاك\r\nمست از خويش بودند\r\nخواب برنجزار را\r\nبرهم زدى\r\nمىگفتى ،\r\nبه من تكيه كن با دست‌هاى بنفشت ،\r\nبر ساق سبز\r\nو من ،\r\nدر انديشهء گربه‌اى كه ،\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبه تقدير موش كوچكى ،\r\nمىانديشد .\r\nآن‌گاه ،\r\nاز آوندهاى خيالم\r\nدسته‌گلى روييد\r\nاز جنس صبورى\r\nكه در جشن عروسىِ\r\nپيردخترى ، اوهام\r\nهديه كردم .\r\nاينك ،\r\nبه برنجزار برمىگردم\r\nكه نشان سفر را\r\nدر بيراههء جنگل\r\nگم كرده‌ام\r\nو مدال خطّ پايان فصل را\r\nبر گردن تحويل سال\r\nخواهم انداخت .\r\n\r\nميلاد نور و نار\r\nدر جهان دست‌هايت\r\nاقبال مرا\r\nفراخوان\r\nكه بر پيشانى عشّاق\r\nنامم را\r\nسايبان كنى\r\nو سينه‌ام را ميلاد نور و نار\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nتا در سپيده‌دم\r\nخميازه‌اى كه\r\nاز دهان شب\r\nبر دهان من\r\nمن نشيند\r\nبر زادگاه اهريمنان\r\nتبعيد كنم .\r\n* آقا !\r\nبه تماشايت ايستاده‌ام\r\nبا بسترى از\r\nريواس‌هاى سبز\r\nتا كودك گرسنهء شعرم را\r\nنان تازه‌اى بخشى\r\nو در تك زمانى\r\nاز سرچشمهء آفرينش\r\nمشتى بنوشم\r\nكه بار تفكّر تابناكت را\r\nبا قطار انديشه\r\nبه ايستگاه رهايى\r\nبسپارم .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nشاهد ( 1310 )\r\nمحمّد على قرائتى كه در شعر تخلّص « شاهد » را برگزيد ، در سال 1310 هجرى شمسى در همدان چشم به جهان هستى گشود . تحصيلات ابتدايى را به انجام رسانيد و به علت مشكلات زندگى ترك تحصيل كرد و به شغل آزاد روى آورد . پدرش على محمّد قرائتى ، از مدّاحان اهل بيت عصمت و طهارت عليه السّلام بود و در تشويق فرزند به شعر و شاعرى سعى بليغ نمود . ازاين‌روى از آغاز جوانى به مطالعهء دواوين شاعران ، به خصوص شعراى مرثيه‌سرا و مديحه‌گو ، علاقهء خاصّى پيدا كرد كه ديوان صامت بروجردى از آن جمله بود .\r\nقرائتى مىگويد : « دو تن از شاعران همدان در كار شاعرىام حقّ استادى دارند و خود را مديون آنان مىدانم . يكى محجوب همدانى و ديگرى على اكبر فرّخ ؛ و پس از آن دو نفر ، مجرّد و مفرّح همدانى نيز در پيشبرد و ارشادم كوشش زيادى مبذول داشتند و مرا به انجمن ادبى همدان راهنمايى كردند و در حال حاضر هم در رشتهء مدّاحى ائمّهء اطهار عليه السّلام به سرودن شعر مىپردازم . »\r\nشاهد شاعرى غزل‌سراست و غزل را به سبك اصفهانى خوب مىسرايد ، نمونه‌هاى زير از آن جمله است .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nپاكى دل\r\n صفاى دل اگر خواهى ، ز چشم تر شود پيدا * كه چشم تر تو را ز رحمت داور شود پيدا\r\nبه چشم كم مبين افتادگان پيش پايت را * ز خاك تيرهء صحرا گلِ احمر شود پيدا\r\nچه از بگذشته در فكرى ، بيا فرصت شمار اكنون * محال است آنكه اين دم لحظهء ديگر شود پيدا\r\nزبان آتشين دارى اگر ، انديشه كن بر خود * كه قطع شعله از مقراض شمع و سر شود پيدا\r\nنمىماند نهان اعمال زشت و ناپسند ما * در اينجا گر نشد طاهر ، صف محشر شود پيدا\r\nبه حسن خلق ، دل‌ها را مسخّر مىتوان كردن * در اين خصلت مبادا از تو كس بهتر شود پيدا\r\nبه حفظ گوهر ايمان ، نما از جان و دل كوشش * بترس از زان‌كه روزى دزد غارتگر شود پيدا\r\nز تقوا مىشوى پاكيزه طينت ، همچو مهر و مه * در اين ره سعى كن شايد تو را گوهر شود پيدا\r\nجوانى فرصتى باشد ، اگر اهل عمل باشى * كه در پيرى تو را توفيق آن كمتر شود پيدا\r\nاگر اهل دلى ، از خود مرنجان خاطر كس را * چه از بهر مكافاتت به جان آذر شود پيدا\r\nبيا آيينهء دل را صفايى بخش از طاعت * به كانون وجودت مهر روشنگر شود پيدا\r\nچه بيم از روز محشر « شاهدا » باشد تو را در دل * كه فرداى قيامت ساقى كوثر شود پيدا \r\n\r\nنور شب\r\n به آهى مىتوان و اصل به حقّ شد در دل شب‌ها * به جايى مىرسد در نيمه‌شب فرياد يا رب‌ّها\r\nز كف هرگز مده دامان شب را تا صفا بينى * دعا را اين زمان « آمين » بود نزديك بر لب‌ها\r\nدر آن ساعت كه چشم اختران بيدار مىباشد * بود نيكوترين فرصت براى عرض مطلب‌ها\r\nبه تاريكى دل روشن تمنّا كن ز قرب حقّ * كه افزون مىشود در شام ظلمت نور كوكب‌ها\r\nحقيقت هرچه مىخواهى ز توحيد آنچه مىجويى * ز مردان خداجو ! چون نمىيابى ز مكتب‌ها\r\nبرو با ياد حقّ خو كن ، تهى از خلق پهلو كن * دل خود را مكن بيهوده شاد از نام منصب‌ها\r\nتو كز نيش زبان آزرده سازى خاطر مردم * چرا دارى دمادم انتقاد از نيش عقرب‌ها ؟\r\nبه مركب‌ها چه مىنازى ، به موكب‌ها چه مىبالى * نمىدانى كه بىصاحب بسى مانده‌ست مركب‌ها\r\nتقرّب جويى از « شاهد » بيا تا گويمت رازش * بزن دست توسّل را به دامان مقرّب‌ها \r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nبلندآوازه\r\n ز عصمت نام نيكو گر به شهرت مىبرد يوسف * بلندآوازگى از فرط قدرت مىبرد يوسف\r\nشود مسجود ماه و خور ، به عهد كودكى ، آرى * كه آثار جلالت از صباوت مىبرد يوسف\r\nخطابخشى بزرگان را سزاوار است در عالم * كه از اخوان ز دل زنگ كدورت مىبرد يوسف\r\nمطيع امر حقّ شو ، طالب عزّت اگر هستى * مقام قرب حقّ را چون ز طاعت مىبرد يوسف\r\nمشو غافل ز ياد دوست در تنگى و در وسعت * به زندان همچو شاهى سر به راحت مىبرد يوسف\r\nز تقوا نام نيكو كسب كن از بهر خود ، زيرا * به گيتى نام از درك فضيلت مىبرد يوسف\r\nرسى چون بر مقامى در جهان ، بر زيردستان بين * كه در شاهى به اهل مصر رأفت مىبرد يوسف\r\nبه ساقىِّ عزيز مصر زآن‌رو چيره شد نسيان * كه جز حقّ پيش غيرى عرض حاجت مىبرد يوسف\r\nپس از هر عُسر چون يُسرى پديد آيد به هر كارى * عزيزى را به عالم بعد عسرت مىبرد يوسف\r\nبه عالم هر نشيبى با فرازى مىشود توأم * پس از زندان ، جلالِ تخت و عزّت مىبرد يوسف\r\nبه « رنجى » پيروم در اين غزل « شاهد » كه مىگويد * « به‌سوى مصر كالاى ملاحت مىبرد يوسف » \r\n\r\n","description":"","footnote":"","page_name":" 195 ","page_number":195},
  {"content":"\r\n\r\n\r\nياد دوست\r\n ظلمت جهل و هوا را نسبتى با نور نيست * چشم اعمى را نظر بر جلوه‌گاه هور نيست\r\nباطن خود پاك ، روشن كن ، چو روى مهر و ماه * قلب پرنور از جوار رحمت حقّ دور نيست\r\nچون تجلّىگاه جانان شد دل مرد خدا * نزد او غير از رضاى كبريا منظور نيست\r\nدل به ياد دوست گر باشد ، مكان را نيست شرط * مقصد موسى مناجات است كوه طور نيست\r\nبهر مؤمن زندگانى لذّتى دارد جدا * هيچ مطرح نزد او شيرين و تلخ و شور نيست\r\nسدّ راه مرد حقّ هرگز نگردد نفس دون * چون دلش بر آب و رنگ اين جهان مسرور نيست\r\nامتياز عالِم از جاهل بود چون روز و شب * روشنىّ مهر ، هم‌سطح شب ديجور نيست\r\nطبع « شاهد » امتحان خويش نيكو داده است * گرچه بين شاعران شهر خود مشهور نيست \r\n\r\nروى جانان\r\n گفتم بهار روى تو ، گفتا كه ديدنىست * گفتم گل وصال تو ، گفتا نچيدنيست\r\nگفتم لب تو چشمهء آب بقا بود * گفتا حديث عشق از اين لب شنيدنيست\r\nگفتم كه جان بهاى ره عشق مىدهم * گفتا مگر كه عشق بتان هم خريدنيست\r\nگفتم كه آيتيست ز صنع خدا رُخت * گفتا بيا ببين ! كه گل سرخ چيدنيست\r\nگفتم كه سر به پاى تو بايد شود فدا * گفتا سرى كه عشق ندارد ، بريدنيست\r\nگفتم كه طبع دلكش « شاهد » غزل سرود * گفتا بلى ! ز باغ ، گل خوب چيدنيست \r\n\r\nرهنماى راستين\r\n گر آن مه از عنايت بر سر بالين شود پيدا * دل بشكسته‌ام را مرهم تسكين شود پيدا\r\nقيامت قامتان را خم شود قامت به پيش او * به محفل ، گل‌عذارم چون بصر آيين شود پيدا\r\nبهشتى طلعتى را نازم از قدر و شرف اى دل * ملك‌خويى كه از تجنيس ماء و طين شود پيدا\r\nبگو با خضر تا كى در پى آب بقا باشى ؟ * صفا و لطف كوثر ز آن لب نوشين شود پيدا\r\nبيا از مصحف رويش بخوان آيات توحيدى * ز خال دلكش آن مه‌جبين ، ياسين شود پيدا \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n ملاحت ميهمان اوست ، گو حسن دگر نبود * ميان هر غزل يك معنى رنگين شود پيدا\r\nشود او رهنماى راستين در عالم وحدت * به گيتى گر كه يك چشم حقيقت‌بين شود پيدا\r\nبه محض ديدن ظالم ، دل مظلوم مىلرزد * كبوتر رنگ مىبازد ، اگر شاهين شود پيدا\r\nبه كسب علم و دانش جهد كن تا در جهان هستى * به قول ختم پيغمبر اگر در « چين » شود پيدا\r\nاگر بلبل به فصل دى شود دلخون ز هجر گل * رسد روزى كه بر وى ماه فروردين شود پيدا\r\nبه فكرِ بكرِ « قدسى » آفرين « شاهد » كه مىگويد * « ز شبنم خال مشكين بر رخ نسرين شود پيدا » \r\n\r\nدُرهاى غلطان\r\n زدى بر شمع اى پروانهء مسكين پَرِ خود را * به باد عشق دادى عاقبت خاكستر خود را\r\nتو را جان بود بهتر گوهر هستى ، ولى از عشق * زدى بر آتش رخسار جانان گوهر خود را\r\nبگو اى باغبان در گلستان با بلبل بيدل * گشايد روى برگ گل دمادم بستر خود را\r\nبه شب دُرهاى غلطان مرهم زخم گنه باشد * به آب چشمهء زمزم مده چشم ترِ خود را\r\nقدم چون مىنهى در بارگاه عشق ، آگه باش * كه جبريل امين مىگستراند شهپر خود را\r\nز پاكى همچو يوسف باش ، كز ناپاكى باطن * زليخا كرد از عصيان سيه چون اختر خود را\r\nمبين با ديدهء تحقير بر پير جهان‌ديده * كه تيغ كهنه روزى مىنمايد جوهر خود را\r\nچو مىبينم به چشم خويش گفتار بزرگان را * به آب شرم خواهم شست اينجا دفتر خود را\r\nكلام « صائب » شيرين‌سخن الهام شد « شاهد » * « مزن بر سنگ پيش سخت‌رويان گوهر خود را » \r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nشاهد ( 1335 )\r\nمحمود قنبرى ، فرزند اكبر ، در سال 1335 هجرى شمسى در شهر يزد در خانواده‌اى مذهبى ديده به جهان گشود . تحصيلات ابتدايى را در زادگاهش به پاى برد ، آن‌گاه به تهران رهسپار شد و ضمن كار كردن به تحصيل دورهء متوسّطه به‌طور شبانه پرداخت ، سرانجام به اخذ درجهء ديپلم توفيق يافت و تا گرفتن مدرك فوق ديپلم پيش رفت .\r\nقنبرى از دو سال قبل از پيروزى انقلاب اسلامى فعّاليّت سياسى و اجتماعى خود را آغاز كرد و با حضور در تظاهرات و پخش اعلاميه و توزيع نوارهاى امام خمينى به فعّاليّت پرداخت و در سال 1358 به تشكيل انجمن اسلامى در يكى از محلّه‌هاى تهران اقدام كرد و تعدادى از نيروهاى علاقه‌مند را نيز جذب نمود و با همكارى آنان به فعّاليّت وسيع‌ترى ادامه داد .\r\nقنبرى پس از تشكيل جهاد سازندگى با حضور فعّال خود در بخش‌هاى مختلف ، علاقهء خود را به پيشرفت امور ابراز داشت ؛ تا جايى كه به مسئوليّت كميتهء فرهنگى جهاد سازندگى حومهء كرج منصوب شد و با آغاز جنگ در سال 1359 يك دوره آموزش‌هاى فشردهء نظامى ديد و راهى جبهه‌هاى جنوب كشور گرديد . پس از شش ماه به تهران بازگشت و پس از تشكيل بسيج مستضعفين ، به عنوان مسئول جذب و گزينش و اعزام داوطلب به جبهه‌هاى نبرد تعيين گرديد و در سال 1364 با حفظ سمت\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبه عنوان فرمانده ناحيهء هفت سپاه غرب تهران منصوب شد و هم‌اكنون در اين سمت انجام‌وظيفه مىكند .\r\nقنبرى حدود دو سال به عنوان مسئول كميسيون جمع‌آورى و فروش اموال اسقاط ستاد پشتيبانى جنگ فعّاليّت داشت و بيش از بيست و دو سال سابقهء كار در كارخانه‌هاى تهران در رشته‌هاى مختلف فنّى چون برق ، مكانيك ، تراشكارى ، جوشكارى ؛ و در سطوح مديريّت به عنوان معاون مدير فنّى يكى از كارخانه‌ها براى مدّت يك سال ، و تحت عنوان مديريّت ادارى در يكى ديگر از كارخانه‌ها براى مدّت چهار سال به انجام‌وظيفه اشتغال داشته است .\r\nقنبرى يك‌چند در شعر « صابر » تخلّص مىكرد و بعد آن را به « شاهد » تبديل نمود .\r\n\r\nكوثر رضوان\r\n اى كه در انگشتر خِلقت درخشان چون نگينى * دخت ختم الانبياء و امّ ختم‌المرسلينى\r\nشمس عالم‌تابى اندر ظلمت خاموش هستى * رازدار مصطفى و محرم روح الامينى\r\nكفو باب علمى و مقصود بزم عارفانى * قرّة العين پدر را مامى و عين اليقينى\r\nسمبل معراج و كانون معنايى به عالم * مظهر آب حيات و جمله اسرارالمبينى\r\nجاودان تصوير زن بر تارك عرض زمانى * آيهء تطهيرى و بر سالكان حبل‌المتينى\r\nفاطمه نامى و كبرى منظر و مرضيّه‌اى * كوثر رضوان و در جنّت شفيع‌المؤمنينى \r\n\r\nگذرگاه عشق\r\n من چو پروانه به گرد تو پديدار شدم * در غم هجر تو چون حافظ و عطّار شدم\r\nناله از سينه برآوردم و در كوى وصال * به خيال سحرت خفته و بيدار شدم\r\nكام دل از كه ستانم كه در اين دير خراب * من به‌جز تو دگرى را نه به پندار شدم\r\nجام مى از خم معشوق بدادند ، ولى * از مى جام تو من مست و سبكبار شدم \r\n\r\n","description":"","footnote":"","page_name":" 199 ","page_number":199},
  {"content":"\r\n\r\n بلبل عشق ز فرهاد و ز مجنون بسرود * من غريبانه در اين صومعه غمخوار شدم\r\nجلوهء حقّ به دلم شعلهء مستانه بزد * همچو منصور پذيراى سرِ دار شدم\r\nسالكان ! ره بگشاييد كه درگاه عمل * به جهان هم‌سفر بو ذر و عمّار شدم\r\nصوفيان راه حقيقت نگشايند به كس * از دمِ عارف دلداده مددكار شدم\r\nدرِ ميخانه ببنديد كه خمّار نىام * از فراق رخ جانانه دل‌افكار شدم\r\nبه خرابات چو رفتيد ، مرا هم ببريد * كه در اين ميكده من خسته و بيمار شدم\r\nخواجه و طعنه‌زن و مفتى و پيمانه‌فروش * جملگى بىخبرند كز همه بيزار شدم\r\nشاهد و شيخ و شراب و گل و پروانه و شمع * همه را پشت سر انداخته ، هشيار شدم\r\nخانه و كعبه و سجّاده و مسجد همه را * به هواى سر كوى تو خريدار شدم\r\nهاتف از غيب ندا داد كه من * از گذرگاه تب عشق به حقّ يار شدم \r\n\r\nسوز هجر\r\n ساقيا ! پيمانه آور ، زين عطش جانم بسوخت * جامهء صبرم دريد و ، عهد و پيمانم بسوخت\r\nخرمنم آتش گرفت و ، عمرم آخر شد تمام * خامه‌ام آتش زد و ، كِلك و قلمدانم بسوخت\r\nناله‌هايم از فراغت ، در جهان فرياد شد * شعله از كويت برآمد ، باغ و بستانم بسوخت\r\nساقيا ! جامى فِرست و ترك آن پيمانه كن * توشه‌ام از كف برفت و ، جمله ، انبانم بسوخت\r\nجام مى برگير و ، يك‌دم غافل از فرمان مشو * مُردم اندر غربت و ، در خانه سامانم بسوخت\r\n« شاهدا » جامى بنوش و رو سوى ميخانه كن * شمس من از در ، درآمد ، شام هجرانم بسوخت \r\n\r\nروز پرستار\r\n مژده اى هم‌وطنان ! روز پرستار آمد * زندگىبخش و اميدآور بيمار آمد\r\nپر گشاييد ملائك ! كه در عرصهء خاك * فارغ از درد محن هر تن تب‌دار آمد\r\nآن سفيدجامه كه كانون محبّت بودش * مرهمى بود كه بر غمزهء غمخوار آمد\r\nآن پريچهره كه چون حور ز فردوس برين * با بشارت به‌سوى قلب دل‌افكار آمد \r\n\r\n","description":"","footnote":"","page_name":" 200 ","page_number":200},
  {"content":"\r\n\r\n همچو پروانه به پرواز شد از شورش عشق * چون شفق بر افق ديده پديدار آمد\r\nخود نياسود و چون شمع شب تار گداخت * همه‌شب تا به سحر حاضر و بيدار آمد\r\nاى عزيزان صفاجوى ! بباليد به خود * ز آنكه چون زينب كبرى به ديدار آمد \r\n\r\nميدان جهاد\r\n از فراق رُخت اين ديده چو درياست هنوز * در دو گيتى تو نگر غلغله برپاست هنوز\r\nاصغر آن سالك شش‌ماههء ميدان جهاد * بر سر دست پدر زنده به دنياست هنوز\r\nاكبر آن شيردل صحنهء پيكار عدو * بر جوانان عجم رهبر و مولاست هنوز\r\nقاسم ار حجلهء خونين به بيابان افراشت * چون درخشان‌گهرى در كف درياست هنوز\r\nعَلم افتاد گر از دست علمدار حسين * نقش سرخ عَلمش ، فاتح دنياست هنوز\r\nجعفر و عون و مظاهر همگى كشته شدند * شوكت عهد و وفاشان به زبان‌هاست هنوز\r\nگر بدن‌ها همه از سمّ ستوران بشكست * دل قوىّ دار كه آن محكمه برپاست هنوز\r\nسرّ آن واقعه را از تن تب‌دار مجو ! * از همان تب تو ببين سلسله برجاست هنوز\r\nزينبت ، گر لقب قافله‌سالار گرفت * در جهان بر سر آن قافله غوغاست هنوز\r\nگر به نى رأس تو را بر سر بازار زدند * روشن از نور رُخت پهنهء صحراست هنوز\r\nسرّ آن نكته اگر در برِ ما مستور است * داغ آن واقعه ليكن به دل ماست هنوز\r\nآهِ طفلان ، خبر از خار مغيلان گويد * نالهء دخت حسين ، در دل شب‌هاست هنوز\r\nسر به رأس نى و تن در كف ميدان جهاد * زين مصيبت به جهان غم‌زده زهراست هنوز\r\n« شاهد » از سير زمان قصّه به پايان نرسيد * شور ديگر به زمين از پى فرداست هنوز\r\nعاشقان مست خرابات و خرابند همه * زين مى ناب كه در سيطرهء ماست هنوز \r\n\r\nغم هجر\r\n سينه از آتشت اى دلبر جانانه بسوخت * از غم هجر توام خانه و كاشانه بسوخت\r\nعاقبت اشك من از قامت شمع تو چكيد * آتشى شعله كشيد و تن پروانه بسوخت \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n بىخود از شعشعهء روى تو بودم كه به شب * شرر از عشق نمايان شد و افسانه بسوخت\r\nقصّهء عشق تو گوى از كف شيرين بربود * تلخى طعم مى اندر تب مستانه بسوخت\r\nساقيا ! جام شرابت تن بيمار گداخت * گرمى آتش عشقت مى و ميخانه بسوخت\r\nجلوهء عشق برون آمد و انديشه شكست * در فروغ گل رويش گل و گلخانه بسوخت\r\n« شاهدا ! » خرقهء صوفى به خرابات مبر ! * كه در اين ميكده هم زاهد و ديوانه بسوخت\r\nمفتى و شيخ دگر طعنه به « شاهد » نزنند * زين شرر خانقه و كسوت شاهانه بسوخت \r\n\r\nميلاد حجّت حقّ\r\n اى دلبرم ! فرزانه‌ام ! فرزانه دلبر مىرسد * نك ماه شعبان آمده ، سرو صنوبر مىرسد\r\nساقى درآ اندر برم ! بنگر تو ساز و ساغرم * از نسل مولايم علىّ ، دردانه گوهر مىرسد\r\nبزمى بيارا ساقيا ! دستى برافشان از صفا * چشمى گشا بر آسمان ، بين پور حيدر مىرسد\r\nگو جمله تنها جان شويد ، بر خوان دل مهمان شويد * بزم عطش بر پا كنيد ، جامى ز كوثر مىرسد\r\nساقى ! شكن انديشه را ، از خاك پر كن ريشه را * اندر فضا سيّال شو ، بين شمس اكبر مىرسد\r\nگو خانه‌ها ويران كنيد ، دل‌ها همه پرّان كنيد * آتش زنيد اين دير را ، ساقى و ساغر مىرسد\r\nگوييد بر و بحر را ، روستانشين و شهر را * هم جيش و هم عسكر و را ، شاهانه افسر مىرسد\r\nاز عرش مىآيد ندا ، من حجّتم سوى شما * آذين كنيد عرض و سما ، مولا و سرور مىرسد\r\nجمله خراباتى شويد ، مست و مناجاتى شويد * يكسر سماواتى شويد ، آهنگ ديگر مىرسد\r\nساقى ! پريشانى مكن ، احساس حيرانى مكن * از يمن ميلادش ، دلا ! لطف سراسر مىرسد \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\nشبانى ( 1331 )\r\nعبد العزيز ( عزيز ) شبانى ، فرزند عبد الحسين ، در بهمن‌ماه سال 1331 هجرى شمسى در شهرستان فيروزآباد فارس پا به عالم هستى گذاشت . دانش‌هاى ابتدايى و دورهء متوسّطه را در زادگاهش به انجام رسانيد و ديپلم خود را دريافت كرد ، ازآن‌پس به استخدام آموزش و پرورش درآمد و در مدارس شهر خود به تدريس اشتغال ورزيد .\r\nشبانى براى ادامهء تحصيل راهى شيراز شد و به دانشگاه راه يافت و در رشتهء زبان و ادبيّات فارسى به تحصيل پرداخت و مدرك ليسانس را دريافت كرد و دوره‌ى فوق ليسانس خود را پى گرفت و رتبهء اوّل را در همان رشته حايز گشت .\r\nشبانى در دوران تحصيل در دبيرستان يك‌چند دور از چشم پدر به فراگيرى ويولن و نواختن آن پرداخت و در اين رهگذر خود را مديون استاد محمّد على شريعتمدار مىداند . امّا وقتى كه پدر از ماجرا آگاهى يافت ، به خاطر ناخرسندى پدر اين رشته را رها كرد و هنر خوشنويسى را پى گرفت و از اين هنر بهرهء كافى كسب كرد .\r\nعزيز در شعر از تخلّص « شبانى » استفاده مىكند و دربارهء شعر و شاعرى خود مىگويد : « دوران دبيرستان يكسره به مطالعهء همه‌جانبه دربارهء شعر و هنر رمان‌نويسى مىپرداختم و جدا از شعر و شاعرى به شناخت اساطير جهان و عرفان و شعر ايران سرگرم شدم و در اين راستا مقاله‌هايى دربارهء « جام گيتىنما در حماسه و عرفان » ، « رستنىهاى سپيد تن در اسطوره‌هاى ايران » ، « در گريز از رنگ و نگار » و پژوهشى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nدربارهء بهرام گودرز « چون آركى تايب در اساطير ايران » و نيز مقالاتى دربارهء « زادگاهم فيروزآباد فارس » و مقالاتى در زمينهء نقد شعر در مجلّه‌ها به چاپ رسانده‌ام . »\r\nشبانى در قالب‌هاى شعر كهن و نو ، هر دو ، طبع‌آزمايى مىكند و مجموعه‌اى از اين دست اشعار به نام « گلبانگ شقايق » فراهم ساخته كه بخشى از آن نيز به نام « آن روز » اختصاص به رباعيّات خود داده كه هنوز توفيق طبع و نشر آن را نيافته است .\r\nشبانى شغل معلّمى را از زادگاه خود آغاز كرد و در شيراز نيز همچنان به تدريس در شهر سعدى و حافظ ادامه مىدهد .\r\nنمونه‌هاى زير از شعر اوست :\r\n\r\nدر كوچه‌هاى شرقى اندوه\r\n بهار آهسته مىآمد به سبزِ باغ سر مىزد * شكوفه بر تنِ عريان خود عطر سَحر مىزد\r\nنگاهم رفت تا آيينه‌بندِ صبح خاكستر * ستاره چرخ در كوتاهىِ رقصِ شرر مىزد\r\nمن از آواز مرغان يك سبد گل نغمه مىچيدم * كه باران روى سنگِ كوه نم‌نم بال‌وپر مىزد\r\nخيالِ آبى پرواز بود و بالِ بلدرچين * كه لاله در خيابان علف ، نورِ خطر مىزد\r\nطلوع آفتاب سبز در چشمِ تو گم مىشد * نگاهت عشق را آهسته در رنگِ دگر مىزد\r\nگلى هم در غروب بيد مجنون عاشقى مىكرد * كه با سرخ شقايق كاسه در خون جگر مىزد\r\nعطش با آب در لبريز چشمه روبه‌رو مىشد * ولى در گوش تشنه آب ، آهنگِ سفر مىزد\r\nگل پونه كه پرپر در بنفش آب مىخنديد * صداى ريشه‌اش در سبزه‌هاى خاكِ تر مىزد\r\nو من در كوچه‌هاى شرقى اندوه مىديدم * كه درويشى سرانگشت نيازش را به در مىزد \r\n\r\nگذر بند وقت\r\nبه : استادم دكتر منصور رستگار فسايى ؛\r\nالف قدى كه در سايهء قامت او حماسه در رستاخيز است\r\n گل من سخن بر لب ارغوان مىگذارد * سخن بر لب ارغوان در نهان مىگذارد \r\n\r\n","description":"","footnote":"","page_name":" 204 ","page_number":204},
  {"content":"\r\n\r\n گل من اگر يك شفق خون بخندد لبالب * چو خورشيد تاجى به فرق جهان مىگذارد\r\nگُلم گل به گل در چمن سبز مىافتد ، امّا * چه افتادنى ! خار و خس را نشان مىگذارد\r\nاگر عصمت آب را آسمان‌ها بگريند * گلم سر به دامانِ آبِ روان مىگذارد\r\nخبر مىدهد خسته از خطّهء خوان هشتم * كه تابوت بر دوش هر پهلوان مىگذارد\r\nگمانم كه نامش چو بهرام بر تازيانه‌ست * به ميدان اگر رو كند نقد جان مىگذارد\r\nاز آن‌سوى حيرت گذر بند وقت است و ساعت * ز بىلحظه‌اى خنجرى در زمان مىگذارد\r\nز « سيماى مردى هنرآفرين در جوانى » « 1 » * هنر را به دستان پير و جوان مىگذارد\r\n« شبانى » به دشت غزل هىهى تازه دارد * چرانيدن واژه‌ها را شبان مىگذارد \r\n\r\nطلوع پسينگاه\r\n چراغ و پنجره را شب‌ها ، هميشه دست به دامن ، من * به خاك پاىِ تو مىريزم گل سپيدهء روشن ، من\r\nبه قطره‌قطرهء هر اشكى در اين حوالىِ بىباران * بخوان كه مىروم اى دريا ! ز روى خاكِ سترون ، من\r\nچه رفتنى ! كه نرفتن آه ، چه ماندنى ! كه نماندن ، واى ! * ميان رفتن و ماندن گم ، ز ترس ماندن و رفتن ، من\r\nغبار سربى خاكستر به چشم آينه مىخندد * كه روز ، روز نياز تو ، تو را نشسته به دامن ، من\r\nچگونه سر كنم اى ياران كه در مصيبتِ افتادن * در اين خموشىِ سنگستان ، صداى شيشهء بشكن ، من\r\nسپيد و زرد و كبودآهنگ ، ز موجِ هرچه صدا لبريز * به لحن دلكش داودى ، زبان نغمهء سوسن ، من \r\n\r\n\r\n","description":"","footnote":"\r\n( 1 ) - جيمز جويس كتابى دارد به نام « سيماى مرد هنرآفرين در جوانى » كه به وسيلهء پرويز داريوش ترجمه شده است .\r\n","page_name":" 205 ","page_number":205},
  {"content":"\r\n\r\n سلام سرخ شقايق را جواب خوشهء گندم داد * شكوه شعلهء عصيانم ميان آتشِ دشمن ، من\r\nمگر طلوع پسينگاه است كه در كشاكش مرگامرگ * من آن تنم كه چه بىسر من ، من آن سرم كه چه بىتن ، من \r\n\r\nشراب آينه\r\n تو عِطر سُكر سَحر يا شراب آينه‌اى * كه پيش ديدهء من آفتاب آينه‌اى\r\nلب اشارت والاترين دلالت شعر * صداى پرسش نور و جواب آينه‌اى\r\nبه خاك تشنه نگفتم كه در لهيب عطش * به هر نگاه بيابان سراب آينه‌اى\r\nمگر تو اى همه پاكى ، وقار نسترنى * كه در تلاوت باران كتاب آينه‌اى\r\nبلور هندسهء قامتت تكلّم روح * برهنه شو كه تو حرف حساب آينه‌اى\r\nشعور آبى اين آسمان نمىداند * كه زير پلكِ سحر چشم خواب آينه‌اى\r\nمن از كنايهء تصوير چهره‌ات خواندم * كه در ضيافت دل بازتاب آينه‌اى\r\n« شبانى » از لب بيدل سخن نمىگويد * هميشه در غزلم شعر ناب آينه‌اى \r\n\r\nتقديم به : على محمّد شاه سنى در ذوق حضور با او حيرت زده در شرح تجلّيات الهى محى الدّين از زبان او شدم لباس آينه\r\n شبى كه پلك من از ترس خواب مىرقصيد * ميان برق نگاهم شراب مىرقصيد\r\nبه چشم‌بندى آن چشم شب‌نشين ديدم * كه روى صحنهء شب ، آفتاب مىرقصيد\r\nبزن كه كولى تصوير زير سايهء ماه * ز پشتِ چنبرهء دف به قاب مىرقصيد\r\nبه روزگار ندارى سرم به دستم بود * كه دست سائل من در جواب مىرقصيد\r\nصداى زخمى من در گلوىِ حجم سكوت * ز بغض ، در دل هر پيچ‌وتاب مىرقصيد\r\nبخوان برادر صوفى ! كه ما كسى بوديم * اگر مگس به هوا ، خَس بر آب مىرقصيد \r\n\r\n","description":"","footnote":"","page_name":" 206 ","page_number":206},
  {"content":"\r\n\r\n مگر ز پرسهء حلّاج آمدى اى عشق ! * كه پاره‌هاى تنت بر طناب مىرقصيد\r\nلباس آينه را چون برهنه شد پوشيد * دلى كه شب همه‌شب در حجاب مىرقصيد\r\nغزال واژه « شبانى » به دام ما افتاد * شبى كه روح غزل در كتاب مىرقصيد \r\n\r\nماييم و . . .\r\n آن لاله‌هاى پرپر صحرايى ، در لابه‌لاى داغ * خواندند با خروش هم‌آوايى ، آوازهاى داغ\r\nفرياد من : تكلّم دريايى ، توفنده‌تر ز موج * از هفت خوان گوشهء تنهايى ، مىزد صلاى داغ\r\nاين آفتاب مشرق دانايى ، اشراق عقل سرخ * تابيد در تهاجم يغمايى ، از راستاى داغ\r\nپيرانه از شهامت بُرنايى ، توش‌وتوان گرفت * در عشق بىنشانهء رسوايى ، شد هم‌صداى داغ\r\nمىخورد اين جوانهء هرجايى ، باران سرخ داس * تا لحظهء سپيد شكوفايى ، در انتهاى داغ\r\nماييم و باز در شب نيمايى ، اى شعرِ شعرِ شعر ! * اينجا چه خانه ؟ خانهء دنيايى در انزواى داغ\r\nبايد به روى مهر اهورايى ، چون صبح آسمان * آغوش گرم پنجره بگشايى ، در گرم‌زاى داغ\r\nبايد كه در نهايت زيبايى ، از گيسوان نور * اعجاز آب و آينه بنمايى ، با خون‌بهاى داغ\r\nعشق اى چراغ روشن شيدايى ، در من شكفته شد * آن لاله‌هاى پرپر صحرايى ، در لابه‌لاى داغ \r\n\r\nپرواز سپند\r\n تا ميان دود مىرقصم كمند شعله را * در نيستان مردمم روحِ بلند شعله را\r\nمن اگر بر ساقهء تُردِ شقايق لب نهم * در بيابان مىنوازم هفت‌بندِ شعله را\r\nدر اجاق گرم ، گوش برگ كم‌كم تيز شد * تا زِ آتش بشنود با شوق ، پند شعله را\r\nهيزمى در خواب خاكستر چراغ‌افروز شد * تا ببيند لحظه‌اى هولِ گزند شعله را\r\nشعله‌چينِ بال ققنوسم ، ولى در دشت باد * شعله شعله داغدارم داغمند شعله را\r\nبا سر امشب سربه‌سر در موج آتش مىروم * تا به پرواز آورم گوىِ سپند شعله را\r\nتهمت سودابه را ، آتش به رويم ريختند * كو سياوش بنگرد اين پايبند شعله را\r\nهوش آتش يارى از خونِ رگ حلّاج خواست * تا به ياد آورد رقص دل‌پسند شعله را \r\n\r\n","description":"","footnote":"","page_name":" 207 ","page_number":207},
  {"content":"\r\n\r\n بىگمان همخانهء چشم سمندر مىشود * هركه نوشد از لبانم نوشخند شعله را\r\nمىرود خورشيد و بر گلگونهء روى شفق * مىكشد با خونِ خود سرخ پرند شعله را \r\n\r\nتمثال آب\r\n من به سبك آب مىغلتم ظهورِ موج را * تا دلِ دريا بچرخاند حضور موج را\r\nروشناى عشق را در رنگِ آبى مىزنم * تا به تشت ماه مىشويم شعور موج را\r\nكاشتم بر خواب خيس ماسه در آوازِ باد * ريشه ريشه بر تن ساحل عبور موج را\r\nحجله‌ها خواهد زدن در سايهء تمثال آب * ماتم دريا اگر بيند سرور موج را\r\nتا نمك‌پروردهء اين خالىِ دستم شود * مىچشانم در مذاقِ آب ، شور موج را\r\nدر گره وا كردن گرداب ، دندانِ حباب * بشكند گر نشكند در خود غرور موج را\r\nآن‌چنان رفتم كه از رفتن ، رسيدن محو شد * تا كجا بايد دويدن راه دور موج را\r\nبا « شبانى » شب‌به‌شب در طرحى از گيسوى او * از كتاب آب مىخوانم سطور موج را \r\n\r\nاز مجموعهء « آن روز »\r\n « سيصد گل سرخ » باغ من پرپر شد * پرپرشدنى كه ريشه در خون تر شد\r\nفرياد چنان زدم كه در فريادم * اين حنجره در ضيافت خنجر شد \r\n* * *\r\n آن روز كه عشق سرنگون مىافتاد * از لاله به خاك روح خون مىافتاد\r\nدر سرخى عقل من گذرگاه كسى * آن‌سوىتر از خطّ جنون مىافتاد \r\n* * *\r\n اى آبى عشق ! آسمان تو كجاست ؟ * اى ساعتِ بىزمان ! مكان تو كجاست ؟\r\nگفتى كه « يقينِ گمشده » پيدا شد * اى صاحب آن يقين ! گمان تو كجاست ؟ \r\n* * *\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n آن روز كه « طعم وقت » « 1 » من شيرين بود * دين من و دوست هر دو يك آيين بود\r\nهر خار كه پيش پاى من مىروييد * خود نرم‌تر از برگِ گل نسرين بود \r\n* * *\r\n از رفتنِ سبزِ آب ، گفتن دارم * در سينهء سردِ خاك ، خفتن دارم\r\nبا « دانهء زير برف » در جوش بهار * من سوختنى وقتِ شكفتن دارم \r\n\r\nصوت سبز\r\n جوى ديدى كوزه اندر جوى ريز * آب را از جوى كى باشد گريز\r\nآب كوزه چون در آب جو شود * محو گردد در وى و جو او شود \r\n« مولانا »\r\nمرا سبزِ جارى كن اى عشق ! در بستر « آب‌هاى هميشه » « 2 »\r\nكه من روى عريانىِ موج در محملِ آفرينش نشستم\r\nو از شب ، شبِ آب در سايهء سبزِ رويش\r\nبه مهمانى صبح آيينه رفتم\r\nو در مشرقِ ذهن آيينه بيتوته كردم\r\nو بيدل‌ترين شاعرِ عصرِ آهن را يك قفس ناله در حجم پرواز پرپر سراييد\r\nتو در عصمتِ سنگ ، بيهوده ماندى\r\nو اسطورهء آب را از خطِ موج\r\nدر كوهِ توفان نخواندى\r\nمن از سرزمين سپيد ستاره گذشتم\r\nكه با معنىِ ماه در ظلمتِ خاك همسايه بودم\r\n\r\n\r\n","description":"","footnote":"\r\n( 1 ) - نگاه كنيد : اسرار التوحيد ، تصحيح دكتر شفيعى كدكنى ، ج 1 ، ص 93 .\r\n( 2 ) - « بر آب‌هاى هميشه » نام شعرى است از محمد مختارى .\r\n","page_name":" 209 ","page_number":209},
  {"content":"\r\n\r\nتو در آب از عصمتِ سنگ‌ها دل بريدى\r\nو با يك سبد نورِ آبى به ديدار تاريكى من دويدى\r\nو در خانه من كه همسنگِ حجم جهان بود\r\nبا غربت من نشستى\r\nچه سنگين نشستى تو اى عشق ! در غيبتِ نان\r\nكنار من و خالىِ سفرهء من\r\nبرايت نگفتم كه از حكمت روشن آب آسان گذشتم\r\nبرايت نگفتم كه در صبحِ نيلوفر از ذهن باران گذشتم\r\nبرايت نگفتم كه در عصر تلخ بنفشه\r\nپر از رمز « ريواس » بودم كه از خاك گلدان گذشتم\r\nبرايت نگفتم كه در باغ خواب تو گم شد\r\nصداى من و صوتِ سبز كبوتر\r\nاگر در شبِ سيب از خواب عصيان پريدى\r\nاگر خواب يك كوزهء آب ديدى\r\nمرا سبزِ جارى كن اى عشق ! در بستر آب‌هاى هميشه .\r\n\r\nطلسم\r\nدستى كه نطفهء گاو را\r\nدر چشمهء ماه\r\nشست ،\r\nدرايت سبز گياه را\r\nبر خاك\r\nبرافشاند\r\n*\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nو مار ، چهره خاك را\r\nسياه كرد\r\nآن‌گاه « گاو » با گذر از آب\r\nدر شكستن طلسم مار\r\nبا آهِ آهن\r\nنعره برآورد . . .\r\nو مار در كوه\r\nبه زنجير كشيده شد\r\n* امّا هنوز خاك با چهره‌اش سياه\r\nدرنگ خورشيد را\r\nخواب مىبيند ! . . .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nشب‌خيز ( 1330 )\r\nعبّاس شب‌خيز قراملكى ، فرزند على ، در سال 1330 هجرى شمسى در تبريز چشم به جهان گشود ، تحصيلات ابتدايى و دورهء متوسّطه را در همان شهر به پايان رسانيد و به اخذ ديپلم ادبى توفيق يافت .\r\nشب‌خيز كه تخلّص خود را در شعر از نام خانوادگىاش برگرفته است ، از هفده‌سالگى به سرودن شعر پرداخت و به‌تدريج با شركت در انجمن‌هاى ادبى و بهره‌گيرى از استادان فنّ در انواع شعر به زبان آذرى و فارسى توانايى يافت و آثارش در روزنامه‌ها و مجلّه‌ها و يا از طريق فرهنگ و ارشاد اسلامى تبريز به چاپ مىرسد .\r\nشب‌خيز در سال 1374 نخستين مجموعهء شعر خود را به نام « قره‌ملك » به زبان آذرى در وزن هجايى منظومهء « حيدرباباى سلام » استاد شهريار منتشر كرد و همچنين مثنوى « آب و سقّا » و نيز ديوان غزليّات خود را تنظيم و آمادهء چاپ نموده است .\r\nشب‌خيز از طرف ادارهء فرهنگ و ارشاد اسلامى تبريز جهت اشاعهء شعر و ادب آذرى و اجراى برنامهء شعرخوانى به جمهورى آذربايجان سفر كرد و در ضمن در اكثر اعياد اسلامى بنا به دعوت تلويزيون تبريز برنامه‌هاى مذهبى اجرا مىكند .\r\nشب‌خيز شاعرى عاشق‌پيشه و سوخته‌دل است و شعرش از شور و حال و لطف خاصى برخوردار مىباشد . خود مىگويد : « زندگى آرام و باصفايى دارم و به‌هيچ‌وجه دعوى شاعرى ندارم ، چنانچه در قصيده‌اى گفته‌ام :\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n از بحث و فحص شعر نو و كهنه فارغم * من مادح مديحه‌سرايان حيدرم\r\nخاكم به سر ! ز نخوت اگر ادّعا كنم * در خيل شاعران ، كه من نيز شاعرم \r\nشب‌خيز در شعر علاقهء خاصّى به مدح و مرثيت ائمّهء اطهار عليه السّلام دارد و اخلاص خود را به خاندان پيامبر اسلام صلّى اللّه عليه و آله از اين رهگذر ابراز مىدارد .\r\nنمونه‌هاى زير از شعر اوست :\r\n\r\nكعبه مقصود\r\n ما آيينه‌داران خرابات ظهوريم * سرمست ز كيفيّت صهباى حضوريم\r\nدر دشت تمنّاى نظر ، چشم كليميم * در سينهء سيناى طلب ، جلوهء طوريم\r\nنزديك‌تر از ماست به ما ، كعبهء مقصود * از نقص كمال است گر از مرحله دوريم\r\nمستغرق گرداب خياليم چو امواج * آسوده ز انديشهء توفان شعوريم\r\nهر ذرّه چو خورشيد زند بانگ هوالحقّ * ماييم كه از گوش و بصيرت ، كر و كوريم\r\nمعذور ز آداب كماليم و تكلّف * تكليف ادب نيست ، كه محكوم قصوريم\r\nدر هر نفس آشوب دو صد محشر كُبراست * ما غافل از آن ، منتظر نغمهء صوريم\r\nجز دولت وصل از دوجهان هيچ نخواهيم * نى طالب حوريم و نه مشتاق قصوريم\r\n« شب‌خيز » چه باك از خطر سيل حوادث ؟ * در پهنهء تسليم و رضا ، كوه صبوريم \r\n\r\nسوداى جنون\r\n چنان مستم كه از مستى به كف پيمانه مىرقصد * ز جوش باده ، خُم در گوشهء خُم‌خانه مىرقصد\r\nچو رهن جام مىگردد مرا سجّادهء سالوس * ز خرسندى به دستم سبحهء صددانه مىرقصد\r\nنمىسوزد چنان پروانه‌اى از آتش حسنش * دلم چون شعله از شمع رخ جانانه مىرقصد \r\n\r\n","description":"","footnote":"","page_name":" 213 ","page_number":213},
  {"content":"\r\n\r\n ز شور نغمهء خاطرنواز بلبلان در باغ * شقايق دست در دست صبا ، مستانه مىرقصد\r\nنمىدانم چه افسونيست در تار سر زلفت * كز آن ساز سخن تا مىكند دل ، شانه مىرقصد\r\nبيا در حلقهء مستان نگر ، كز غلغل مينا * به هر سويى سيه‌مستى چو من رندانه مىرقصد\r\nشگفتى با صفاى صد هزاران گلستان اى گل ! * نه بىجا در هوايت دل چنان پروانه مىرقصد\r\nبنازم لطف سوداى جنون را كز سرِ مستى * ز خود بىخود در اينجا عاقل و ديوانه مىرقصد\r\nبيا « شب‌خيز » بنگر چون تو هر صاحب‌خرد از شوق * در اين بزم جنون بىباده و پيمانه مىرقصد \r\n\r\nحديث جام\r\n صحبت از نام مكن ، صحبت جام است اينجا * هرچه گويند به‌جز باده ، حرام است اينجا\r\nحرمت جام نگه دار ، كه صد چون ، جمشيد * دست بر سينه ، كمربسته غلام است اينجا\r\nدر سرت گر هوس عالم قدس است ، بيا * كان همه بُعد مسافت ، دوسه گام است اينجا\r\nتا مى و ميكده و ساغر و ساقى باقيست * حورى و كوثر و فردوس كدام است اينجا ؟\r\nگوشهء ميكده خلوتكدهء طاعت ماست * پير رندان خرابات ، امام است اينجا\r\nمنشين طاير دل ! از سر عالم برخيز * كه جهان دانه و جان حلقهء دام است اينجا\r\nدعوى فضل ز نقص است در اينجا « شب‌خيز » * چون به يك ساغر مى ، كار تمام است اينجا \r\n\r\nداغ شقايق\r\n ز ياران رشتهء الفت بريدم ، تا چه پيش آيد * چو عنقا قاف عزلت برگزيدم ، تا چه پيش آيد \r\n\r\n","description":"","footnote":"","page_name":" 214 ","page_number":214},
  {"content":"\r\n\r\n نديدم از شكفتن جز شرار غم در اين گلشن * شقايق‌وار صدها داغ ديدم ، تا چه پيش آيد\r\nقدح‌پيماى بزم عاشقان شور جنون بودى * شرابى هم از اين ساغر چشيدم ، تا چه پيش آيد\r\nز جان تا نگذرى ، هرگز نيابى وصل جانان را * تو گفتى اين سخن من هم شنيدم ، تا چه پيش آيد\r\nچو شمعى تا شود روشن ز من خلوتگه ياران * به آتش هستى خود را كشيدم ، تا چه پيش آيد\r\nبه گلزار وصالت ره نمىبردى نسيم ، امّا * گلى دزدانه من زين باغ چيدم ، تا چه پيش آيد\r\nهماى اوج عشقم گرچه ، امّا از بد دوران * به زير شهپر حسرت خزيدم ، تا چه پيش آيد\r\nبه اوج آسمانها همچنان مرغ سبكبالى * ز شوق دانهء وصلت پريدم ، تا چه پيش آيد\r\nچو شبنم توسن همّت به ميعاد فلك راندم * به خورشيد جهان‌پيما رسيدم ، تا چه پيش آيد\r\nمقيم كعبه شد زاهد ، و ليكن در سر كويت * منِ افتاده هم منزل گزيدم ، تا چه پيش آيد\r\nبه شوق كعبه اندر وادى عشق و وفا « شب‌خيز » * گزند خار غم بر جان خريدم ، تا چه پيش آيد \r\n\r\nفنون جنون\r\n آخر عشق ، جنون بود ، نمىدانستيم * حلّ اين مسأله چون بود ، نمىدانستيم\r\nنام مجنون نه به خود شهرهء آفاق شده‌ست * در جنون نيز فنون بود ، نمىدانستيم\r\nكم‌كم آگه شدم از پردهء اسرار كه دوست * لطفش از قهر فزون بود ، نمىدانستيم\r\nعاقبت تجربه آموخت كه در پنجهء عشق * عقل بىچاره زبون بود ، نمىدانستيم\r\nديگر افسانه مخوان از سر گيسوى نگار * زلف آن فتنه فسون بود ، نمىدانستيم\r\nآنكه يك‌عمر دم از سيرت يكرنگى زد * در صف بوقلمون بود ، نمىدانستيم\r\nبا همه دولت آزادگى و طبع بلند * بخت « شب‌خيز » نگون بود ، نمىدانستيم \r\n\r\nشكوه عشق\r\n نه از قبيلهء خاكى ، سمايىام امروز * فرشته كسوتىام ، كبريايىام امروز\r\nز چشمه‌سار خلوص خدا وضو دارم * جمال آينهء پارسايىام امروز\r\nشكوه عشق در اين وادىام درافكنده‌ست * غريب دهكدهء آشنايىام امروز \r\n\r\n","description":"","footnote":"","page_name":" 215 ","page_number":215},
  {"content":"\r\n\r\n خمارِ زَخم عطش با لبم چه خواهد كرد * كه مست بادهء ناب خدايىام امروز\r\nهمين نه ، مشعله‌افروز قرن ديروزم * فروغ مشعل عصر طلايىام امروز\r\nقتيل عشق نينديشد از حماسه و تيغ * بيا ، بيا كه در اين ره ، فدايىام امروز\r\nمن از مدينهء سرسبز عاشقان بودم * اگر به حكم قضا ، كربلايىام امروز \r\n\r\nشهربند عاشقان\r\n اى آيت حسنت برون ، از حيطهء تفسيرها * درمانده از وصف رُخت ، تقريرها ، تعبيرها\r\nهم‌مشرب رندان شدم ، دورىكنان از عافيت * شد شرحه‌شرحه سينه‌ام ، از خنجر تكفيرها\r\nدر شهربند عاشقان ، قانون استدلال نيست * آنجا ارسطوها بود ، در پرده چون تصويرها\r\nجهل است در ميدان عشق ، از عقل و دانش دم زدن * سرها در آن جولان بود ، سر در خطِ شمشيرها\r\nآنجا كه خواهد آختن ، تقدير ، شمشير قضا * بيرون بود سررشتهء كار از كف تدبيرها\r\nكى مىرسد در گوش تو ، فرياد اين ديوانگان * فريادها گم مىشود ، در شيون زنجيرها\r\nما را شراب سرخ بس ، ساقى سرت سرسبز باد * بادا از آنِ زاهدان جوى عسل‌ها ، شيرها\r\nتزوير كم كن ، شرم دار ! از پينهء پيشانىات * با ما قلندرمشربان ، تا چند از اين تزويرها\r\nمست از شراب لعل تو ، تنها نه « شب‌خيز » است و بس * مست‌اند از جام لبت ، يكسر جوان‌ها ، پيرها \r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nشوق پرواز\r\n دوش از ساغر توحيد شرابم دادند * تشنهء فيض ازل بودم و آبم دادند\r\nمرغ حقّ گشتم و در هر نفسى « هو » گفتم * آخر از بارگه دوست جوابم دادند\r\nيُمن آبادى معمورهء اقبال است اين * جاى اگر در صف رندان خرابم دادند\r\nسوختم همچو كويرى همه عمر از تب عشق * رشحه‌اى عاقبت از فيض سحابم دادند\r\nاز تب عشق و صفاى رخ معشوق ازل * جگر سوخته و چشم پُرآبم دادند\r\nتا كه دست از خس و خاشاك تعلّق شستم * سير درياى معانى چو حبابم دادند\r\nشوق پرواز مرا در سفر جان ديدند * بهر اين سير و سفر ، بال عقابم دادند\r\nدفتر عمر ز شيرازه فروريخته بود * نكته‌اى ياد ، چو زين كهنه كتابم دادند\r\nپيرم و شيفتهء روى جوانى ، « شب‌خيز » * وه ! كه پيرانه‌سر اين شور شبابم دادند \r\n\r\nخدمت استاد\r\n چشم را آسوده از آيينهء شمشاد كن * در خيال‌آباد عالم جنّتى ايجاد كن\r\nباز كن پَر در فضاى وسعت آزادگى * خاك حسرت در طلسم ديدهء صيّاد كن\r\nگر گذارت افتد از باغ بهارستان گل * يك‌نفس از طوطيانِ در قفس هم ياد كن\r\nپنجهء همّت برآر از آستين اتّفاق * سيل كوشد در خرابى ، خانه‌اى آباد كن\r\nمحشرانگيز است توفان قيامت هر نفس * حاليا در فكر دريا باش و پُل بنياد كن\r\nگر هواى سلطنت دارى ، خدا را بنده باش * گردن همّت ز طوق بردگى آزاد كن\r\nهركجا آيد به مجلس صحبت از شيرين‌لبى * يادى از غم‌نامهء حسرت خطِ فرهاد كن\r\nپاك كن از گردِ زهد آيينهء پيشانىات * در خرابات آى و ترك صحبت زهّاد كن\r\nراه حكمت تنگ و تاريك است ، بىمشعل مرو * هان بيا « شب‌خيز » چون من خدمت استاد كن \r\n\r\n","description":"","footnote":"","page_name":" 217 ","page_number":217},
  {"content":"\r\n\r\n\r\nدشت جنون\r\n چشم‌پوشى ز جهان رسم و ره مردان است * مسند فقر و فنا تكيه‌گه مردان است\r\nجامهء صبر ، تن‌آراى فقيران غيور * تاج تسليم و قناعت كُله مردان است\r\nگر زر و سيم شود هر وجب از دامن خاك * آنچه آلوده نگردد ، نگه مردان است\r\nسالك كوى فنا روى نتابد ز خطر * راه پرحادثهء عشق ، ره مردان است\r\nپاى از دامگه حادثه هرگز نكشيم * لب شمشير بلا بوسه‌گه مردان است\r\nباكى از لشكر خونريز قضا نيست مرا * بر سر جنگ ، شهامت سپه مردان است\r\nفارغ از ظلمت شام‌اند و فروغ سحرى * شعلهء آه درون مهر و مه مردان است\r\nدامن آلوده نكردند به عصيان هرگز * عشق دلدار ، همانا گنه مردان است\r\nدست بر دامن هركس مزن اى دل هشدار * پير رندان خرابات « شه مردان است »\r\nاز دم عشق بود وجد و سماع « شب‌خيز » * دامن دشت جنون خانقه مردان است \r\n\r\nگوهر شادمانى\r\n اى بهار جوانى ، كجائى * جلوهء زندگانى كجائى\r\nمردم از دست غم‌هاى پيرى * شادمانى ، جوانى ، كجائى\r\nعشق من ، خاطراتم ، اميدم * دولت شادمانى ، كجائى\r\nاى به لبهاى من ذكر نامت * نغمهء جاودانى كجائى\r\nمانده‌ام در كوير سياهى * مشعل كاردانى كجائى\r\nخاكى عشقت افتاده از پا * رحمت آسمانى كجائى\r\nجاده از عاطفه بىتو خاليست * حامل مهربانى كجائى\r\nاى به گنجينهء شعر « شب‌خيز » * گوهر شايگانى كجائى \r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\nشبگرد ( 1324 )\r\nغلامرضا دانش‌فروز ، فرزند عبّاس ، در سال 1324 شمسى در شهر اروميه ديده به جهان گشود . كودكى بيش نبود كه پدر خود را از دست داد و تحت سرپرستى مادر قرار گرفت ، و تحصيلات ابتدايى و متوسّطه را در زادگاهش به انجام رسانيد . در سال 1346 پس از پايان خدمت نظام‌وظيفه در همدان ، به كرمانشاه مهاجرت كرد و در اين شهر رحل اقامت افكند و به استخدام آموزش و پرورش درآمد و در شهر كنگاور به تدريس اشتغال ورزيد و ضمن خدمت آموزشى به تحصيل در رشتهء زبان و ادبيّات فارسى ادامه داد و به دريافت درجهء ليسانس توفيق يافت و پس از بيست و دو سال خدمت در سال 1369 به زادگاه خود بازگشت و در دبيرستان‌هاى اروميه به تدريس پرداخت .\r\nدانش‌فروز كه در شعر « شبگرد » تخلّص مىكند ، از هنگام تحصيل در دبيرستان به شعر و ادب علاقه و دلبستگى بيشترى از خود نشان داد و به سرودن شعر پرداخت و به مطالعهء دواوين شاعران عارف‌پيشه بيشتر اهتمام ورزيد و از آثارشان بهره‌ها برگرفت و در ضمن هركجا اهل دل و صاحب معرفتى مىشناخت به جُست‌وجوى آنان مىشتافت و از ديدارشان بهره مىگرفت .\r\nشبگرد تاكنون موفّق شده دو اثر به نام‌هاى « در بوم قلندران » و « معراج عارفان » به نظم و نثر گرد آورد و آمادهء چاپ گرداند .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nنفس سبز بهار\r\n هله ! بر گوش دل آمد سحر آواى بهار * شد به پا زمزمه‌اى نرم ز نجواى بهار\r\nگشت جارى نفس سبز بهاران به چمن * گل به جان آمد از انفاس مسيحاى بهار\r\nساقى دلكش خورشيد ز ميخانه صبح * نرم‌نرمك ز قدح ريخت به ميناى بهار\r\nافق از بادهء گلرنگ تنى در خون شست * رنگ گل‌فام فلق سرخ ز سيماى بهار\r\nدامن زر چو رها كرد ز خود زرگر پير * اطلس زر بدرخشيد ز بالاى بهار\r\nخاك از يورش باران جگرى خونين يافت * لاله سر زد ز جگرگاه زليخاى بهار\r\nزلف شمشاد چليپا شد از آرايش باد * نارون چتر زد از سبزهء ديباى بهار\r\nسر به تو برد بنفشه ، كه كند سجدهء عشق * دشت سجّاده گشوده ز تجلّاى بهار\r\nنيلفر ، خويش در آغوش اقاقى پيچيد * بوالعجب مادر عشق است سراپاى بهار\r\nز صف سبزقبايان ، چمن آرايش كرد * سرو شد ميرِ علمدار به غوغاى بهار\r\nبيد مجنون گره زلف رها كرد ز باد * مست و شيدا به سماع است ز ليلاى بهار\r\nارغوان پنجه خضابى شد و سرخاب كشيد * به رخ خويش ز خُم‌خانه حمراى بهار\r\nنغمه‌ها ريخت سر برگ گُل و سوسن و ياس * عندليبان چمن مست تولّاى بهار\r\nسينه‌سرخان به ترنّم ز سر شاخهء بيد * پر گشودند سحر سوى تماشاى بهار\r\nآسمان پنجرهء روضهء جنّت بگشود * كرد جارى نفس سبز به صحراى بهار\r\nساقى از بادهء گلرنگ بهاران پر كن * قدح خالى « شبگرد » به سوداى بهار \r\n\r\nعيد اصحاب\r\n خيز اى دل ! كه عيد اصحاب است * شوق مستى به كام احباب است\r\nمىدرخشد ستاره در شب عشق * شب فروزان ز نور مهتاب است\r\nمىتراود ز خوشهء پروين * نور بيضا مگر كه سيماب است\r\nنسترن در بهار بيدارى * ياسمن در شكستن خواب است\r\nپرده افتاده از رخ غنچه * شسته چهره به خون سرخاب است \r\n\r\n","description":"","footnote":"","page_name":" 220 ","page_number":220},
  {"content":"\r\n\r\n ساقيا ! ساغرم كن از باده * چارهء غم كنون مى ناب است\r\nپر كن از بادهء طهورايى * مستى ما فتوح ابواب است\r\nشب شكسته به ديدهء « شبگرد » * روز عيد است و عيد اصحاب است \r\n\r\nجام سحر\r\n مىدمد خرّمى از بزم گل‌اندام سَحر * دل سودازده مست از مى گل‌فام سحر\r\nآسمان سايهء شبرنگ زدوده ز رُخش * خلعت سيم گرفته‌ست ز اكرام سحر\r\nمىتراود فلق از بركهء خورشيد افق * مىكشد پردهء گلرنگ به اندام سحر\r\nعطر گيسوى نسيم است كه از روزن باغ * نرم‌نرمك شده در بزم دلارام سحر\r\nگل كه در وقت سحر چهره به خوناب بشست * مىدهد خوش‌خبر از مجلس ايّام سحر\r\nجان نديده‌ست مگر آينهء مرمر صبح * دل نخورده‌ست مگر بادهء هنگام سحر\r\nساقى ميكدهء عشق كه مست افتاده * ريخت بر كام دلش جرعه‌اى از جام سحر\r\nديده از پنجرهء دل بگشا اى « شبگرد » * بنگر اين جلوه كه شد جلوه‌گر از بام سحر \r\n\r\nبهار غم\r\n باز عيد است و بهار و مه فروردين است * دل من در گرو بار غمى سنگين است\r\nلاله در طرف چمن‌ها و شقايق لب جوى * داغ درديست كه از سوز من مسكين است\r\nهركجا مىگذرم سفرهء رنگين زمين * دل خونين‌نگرم از همه جا رنگين است\r\nسنبل بافتهء زلف چمن بر سر دشت * يادم آرد كه به پا سلسله‌اى ديرين است\r\nبلبلانند كه خُنياگر عشق‌اند و طرب * نالهء زاغ ، ولى بر غم ما تسكين است\r\nاهل گل خيمه زند در دل گلزار و چمن * خارها بستر من ، خشت ، مرا بالين است\r\nجاى آن است كه گل جامه دَرَد بر سر شاخ * كُشته فرهاد غريب از خبر شيرين است\r\nهمه در شوق طرب‌ها ، همه در شور و نوا * منِ « شبگرد » دريغا جگرم خونين است \r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nحديث غربت\r\n سياهى شب غم بود و سوز محنت من * دو ديده در افق غم نگاه ظلمت من\r\nشرار آتش حرمان به سينه‌ام مىريخت * حديث غارت جان بود و گاهِ محنت من\r\nكتيبه‌هاى زمان را به غم رقم مىزد * عبور قافله‌ها و غبار حسرت من\r\nشفق به خون شقايق رخ افق مىشست * كه خون شرحه جگر بود وقت هجرت من\r\nاگر ز ديده روان شد مرا شلالهء خون * ز شطّ حادثه‌ها بين ! زهى صلابت من\r\nاگرچه دارِ فنا را مسيح مصلوبم * به آسمان تجرّد رسيده خلوت من\r\nبراى شرح غريبى ز سوز دل « شبگرد » * بخوان ترانهء غمگين ز درد غربت من \r\n\r\nموج غم\r\n به حجم سوز كلامم ترانه مىگريد * فغان كه طفل دلم بىبهانه مىگريد\r\nز تازيانهء محنت چنان شدم مجروح * كه زخم‌هاى مرا تازيانه مىگريد\r\nبه هُرم سينهء تفتيده در كوير عذاب * نفس در اوج تپش بىنشانه مىگريد\r\nچنان به آتش حسرت گداختم سينه * كه شعله‌هاى دلم را زبانه مىگريد\r\nمنم سكوت حقيقت در اين فغان‌آباد * كه بر حقيقتِ تلخم فسانه مىگريد\r\nبيا كه روح اسيرم نشسته كنج قفس * به عندليب غريب ، آشيانه مىگريد\r\nفضاى موج غمم در زمان نمىگنجد * به بىكرانى دردم زمانه مىگريد\r\nببين كه نالهء « شبگرد » از اين خرابستان * شكسته بغض گلو غمگنانه مىگريد \r\n\r\nخال لب\r\n اى به خال لب محبوب گرفتار شده * شاهد غمزهء آن ديدهء بيمار شده\r\nاى فكنده به جهان بانگ انا الحقّ ز يقين * اى چو منصور خريدار سرِ دار شده\r\nاى به جان ديده شرار از غم دلدار ، بيا * دل ما در غم تو شهرهء بازار شده\r\nاى به ميخانهء دل روى نهاده شب و روز * وِى كه از مسجد و از مدرسه بيزار شده \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n اين چه رازيست كه از كنج مىآلودِ لبت * تا تراويده ، همه طالب اسرار شده\r\nاى كه بر صومعهء دل چو بتى جلوه‌كنان * جلوه‌ها كرده و دل‌هات چو پرگار شده\r\nكعبهء روى تو را شيفتگان چرخ‌زنان * مركز دايره‌اى ، خلق چو پرگار شده\r\nواعظ شهر چه داند كه تو را پند دهد ؟ * اى كه در عشق كمربستهء زنّار شده\r\nجامهء زهد و ريا درخور زاهد باشد * نه بر آن پير خرابات كه هشيار شده\r\nگفتى از بتكده رمزى ز سراپردهء راز * دل ما بتكده و نوبت عيّار شده\r\nتا مسيحادمِ تو بر دلِ « شبگرد » دميد * مست از خانهء دل جانب خمّار شده \r\n\r\nآتشكدهء سينه\r\n نقطهء خال لبت گردش پرگار گرفت * چشم بيمار تو آرام من زار گرفت\r\nدولت حُسن تو بازار بتان جمله شكست * يوسف از دولت تو گرمى بازار گرفت\r\nآن‌قدر در گره زلف تو در بند شدم * تا كه حلقوم مرا حلقهء اين دار گرفت\r\nغم هجران تو شد تا كه شرار دل من * سينه آتشكده شد مشعلهء نار گرفت\r\nتا به خلوتگه ميخانه شدم بىمن و ما * دل سرگشته رهِ خانه خمّار گرفت\r\nاى خوش آن‌كس كه نپوشيد به تن جامهء زهد * ز كف پير مغان خرقه و زنّار گرفت\r\nقبلهء زاهد اگر روضهء رضوان شد و حور * كعبه را ديدهء « شبگرد » رخ يار گرفت \r\n\r\nافسانهء حيات\r\n تاول دردم و آتش زده بر لب ، سخنم * شاخهء زردم و خشكيده گل ياسمنم\r\nذرّه در بادم و توفان حوادث به كمين * هركجا مىگذرم تير جفا در بدنم\r\nمانده در خلوت غم جان به كمينگاه قضا * لشكر آورده بلا در دل بيت‌الحزنم\r\nسر به سنگ آمده ، پا خسته شد از خار سفر * سربه‌سر خون شده از زخم تنم ، پيرهنم\r\nبس‌كه از تيغ جفا سينه شد آغشته به خون * اشك غسّال خجل از دل خونين‌كفنم\r\nگفت از حيرت خود در غزلى عارف بلخ * « كه چه بوده‌ست مرا دوى از اين ساختنم » \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n منِ سرگشته ، نه ديدم ، نه شنيدم ز كسى * سببى گويد از اين مردنم و زيستنم\r\nخس ناچيزى از آفاق عدم كرده ظهور * بادم افكنده گه اينجا و گه آنجا چه كنم ؟\r\nروزى از خاك به پا خاست مرا نقش وجود * بار ديگر روم و خاك شود بر دهنم\r\nزادنم گريهء خود ، مردنم اندوه كسان * حاصلى چيست در اين غمكده از آمدنم ؟\r\nچندى از غفلت ايّام چو شمشادقدان * خسرو گل سحرم خيمه زند در چمنم\r\nدل سودازده از وسوسهء موج خيال * كشد آهسته به‌سوى هوس اهرمنم\r\nمدّتى آب شوم در شرر شوم بتى * ناگه آزرده ز يغماى محبّت شكنم\r\nشاعرى باشم و در شعلهء نيلوفر شمع * سرِ شوريده سرايم دوسه بيت از محنم\r\nنوبت عشق و جوانى به سرآيد به شتاب * پيرى از راه رسد پاى بَرَد ز انجمنم\r\nناگه از روزنه‌اى مرگ پديدار شود * پنجه‌ها در تن خشكيده كشد : هان كه منم\r\nبه سر آرد همه افسانهء دلگير حيات * تلخ و حسرت‌زده در گور كند بىكفنم\r\nاستخوان ريزد و صدپاره شود پيكر من * مار در كاسهء سر ، مور شود در دهنم\r\nكاش در نطفهء ميلاد مىافسرد حيات * يا همان بطن عدم بود هم‌اكنون وطنم\r\nچه اميديست بدين غمكدهء ديرِ فنا * كه بميرم به نسيمى و بپوسد بدنم\r\nچو بپوسم من و ذرّات بدن خاك شود * سبزه‌ها بردمد آهسته ز پوسيده تنم\r\nاز غبار تن من بار دگر زنده شود * شوربختى و مكرّر كند از نو سخنم\r\nشعر « شبگرد » اگر شعلهء شورى دارد * چون اوِيسم كه گرفتار فراق قَرَنم \r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nشبنم ( 1320 )\r\nخانم زبيدهء جهانگيرى ، فرزند عبّاس ، با تخلّص « شبنم » ، شاعر خوش‌ذوق و لطيف طبع و نويسندهء توانا و چيره‌دست در بيستم فروردين سال 1320 شمسى در تهران ديده به عالم هستى گشود . وى اصلا بختيارى تبار و از اهالى فريدن است ، خود مىگويد : « خاندانم بختيارى و من روستازاده‌ام » .\r\nخانم جهانگيرى در شرح حال خود مىنويسد :\r\n« زندگىام با شعر آغاز شد . كى ؟ نمىدانم ! در سال 1334 در اوان نوجوانى ، ضمن اشتغال به تحصيل ، كار در تئاتر را آغاز كردم . در سال 1336 هم در مطبوعات و هم در تئاتر فعّاليّت داشتم و درس هم مىخواندم . با تأسيس تلويزيون ملّى ايران به آنجا رفتم ، درحالىكه همچنان به كار مطبوعات و نيز همكارى با انجمن‌هاى ادبى معتبر آن روز ، ادامه مىدادم .\r\n« در سال 1345 رسما كار تئاتر و سينما را ترك كردم و پس از آن ، روزگارم با قلم‌زنى گذشت ؛ كارى كه شب و روز نمىشناسد . وظيفه‌اى كه فقط مرگ مىتواند صاحبش را از انجام آن باز دارد و بس .\r\n« سال‌ها عضو تحريريّهء خواندنىها بودم . مدّتى عضو مقدّم تحريريّه و چند سالى عملا به عنوان مسئول هيئت تحريريّهء همان مجلّه روزگار گذراندم .\r\n« از سال 1358 با تعطيل مجلّه به كار تصحيح و ويرايش پرداختم ، هم در چاپخانهء\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخواندنىها و هم در خارج از آن . در اسفندماه 1371 و بعد از سى و پنج سال كار بىوقفه بازنشسته شدم و اكنون اوقاتم با نوشتن ، خواندن و ويرايش كتاب مىگذرد .\r\nتاكنون ويرايش و تصحيح نزديك به شصت - هفتاد جلد كتاب را به‌عهده داشته‌ام :\r\nمفاتيح الغيب عربى ؛ مفاتيح الغيب فارسى ؛ شرح اصول الكافى عربى ( جلد 1 و 2 ) ؛ شرح اصول كافى فارسى ( جلد 1 و 2 ) ؛ تفسير سورهء جمعه ( عربى و فارسى ) ؛ تفسير سوره‌هاى اعلى و زلزال و طارق ( عربى ، فارسى ) ؛ تفسير سورهء واقعه ( عربى ، فارسى ) ؛ رسالهء حدوث ( عربى ، فارسى ) و همه از صدر المتألّهين با استاد محمّد خواجوى ؛ اسرار الشّريعه و الطّريقة و الحقيقة ( عربى ، سيّد صدر آملى ) ؛ لمعات عراقى ؛ مجمع البحرين ؛ معارف سلطان ولد ؛ رسائل ابن عربى و . . . همه با حضرت نجيب مايل هروى ؛ شهيد عشق الهى ؛ رابعهء عدويه ( عربى و فارسى ) ؛ تاريخ امپراطور عثمانى ( 5 جلد ) ؛ هامر يورگستال ( كيانفر ) ؛ سرزمين جاويد ( ذبيح اللّه منصورى ، 4 جلد ) ؛ و نيز بسيارى ديگر از كتاب‌هاى معتبر استاد ارجمند و همكار گران‌قدر ذبيح اللّه منصورى و ده‌ها كتاب ديگر .\r\n« با محمّد قاضى اسداللّهى ازدواج كرده‌ام . شويم نقّاشى هنرمند و بزرگ است و با هم رفيق و يار و ياور و جمعمان از دو نفر تجاوز نمىكند . البتّه حساب جمع ما با يارانمان جداست . »\r\n\r\nتشنه\r\n در كام جان تشنه‌ام ، جام شرابى * بر پلك‌هاى خسته‌ام ، رؤياى خوابى\r\nدر خاطر شوريده‌ام پيدا و پنهان * نوميدى و دردى ، هراس و اضطرابى\r\nاز هر نگاهت سينه‌ام مىلرزد از شوق * عشقى ، تمنّايى ، شرار التهابى\r\nدر ظلمت تنهايى روح غريبم * نور سحرگاهى ، طلوع آفتابى\r\nخون من اين گرمى و سرخى از تو دارد * در جوى رگ‌هاى تنم سُكر شرابى\r\nبااين‌همه از آسمان هستى من * دايم گريزانى ، مگر برق شهابى\r\nبيمار عشقم ، حالتى دارم كه گويى * خو كرد ، جان خسته‌ام با هر عذابى \r\n\r\n","description":"","footnote":"","page_name":" 226 ","page_number":226},
  {"content":"\r\n\r\n از اين عطش مُردم ، مرا درياب ، درياب ! * با جرعه‌اى مى يا كه از نقش سرابى\r\nشب مىتراود از نگاه بىقرارم * آفاق چشم من ندارد ماهتابى\r\nاز هر كلامم مىچكد گل‌واژهء عشق * امّا نمىگيرم ز لب‌هايت جوابى\r\nتا راز خود پنهان كنم از چشم اغيار * اى خنده دستم گير ، با طرح نقابى\r\nچون « شبنمى » كز چشم افتاده بر خاك * جان مىدهم ، گر صبحدم بر من نتابى \r\n\r\nكو ؟\r\n بهشت عمر من ، آن عالم خيالى كو ؟ * جلال و شوكت آن جلوهء مثالى كو ؟\r\nزمان كودكىام پر ز قصّه بود و نويد * نويد و مژده چه شد ؟ وعده‌هاى عالى كو ؟\r\nهزار شب به اميد سوارى از ره دور * نشسته‌ام ، ولى آن يار احتمالى كو ؟\r\nبه شهر خويش چو گولان ز خويش مىپرسم * كه : طرف باغ من و كوچه‌هاى خالى كو ؟\r\nمن آن پرندهء پر بسته‌ام كه از سرِ درد * به ناله گفت كه : آزادى خيالى كو ؟\r\nز هول جنگل سيمان و دشت آهن‌زا * دلم گرفت ، مجال گشاده‌بالى كو ؟\r\nكنون كه باغ نهاده‌ست رو به ويرانى * بهار دلكش گل‌هاى سرخ قالى كو ؟\r\nز خيل خوابگزاران كسى نمىگويد * نهايت غم و پايان خشكسالى كو ؟\r\nو يا به پهنهء اين دشت خفته بر ساحل * سماع باد در امواج سبز شالى كو ؟\r\nبه پاس خون شهيدان در اين زمين عقيم * نشان رويش و فصل شكفته‌حالى كو ؟\r\nدر اين هواى نفس‌گير و گرم حادثه‌ها * فضاى كوچك و امنى در اين حوالى كو ؟\r\nبه جان خويش هراسان شدم ز بيم فنا * شكوه ماندن و امّيد بىزوالى كو ؟\r\nصداى شوم قدم‌هاى مرگ مىآيد * ره گريز از اين قيد لامحالى كو ؟ \r\n\r\nنامرد\r\n گر جهان اين همه دون‌پرور و نامرد نبود * خاطر مردم آزاده ، پر از درد نبود\r\nدر شط خشك خزان روح صفا جارى بود * نفس وحشى اين باد اگر سرد نبود \r\n\r\n","description":"","footnote":"","page_name":" 227 ","page_number":227},
  {"content":"\r\n\r\n جامهء سبز بر اندام چمن نو مىشد * چهرهء باغ چنين غم‌زده و سرد نبود\r\nخاطر خستهء ما عشق تو مىبرد ز ياد * سينهء سوخته گر عاطفه‌پرورد نبود\r\nغير آن يار كه جان و تن من زنده به اوست * هيچ‌كس هم‌نفس « كولى شبگرد » « 1 » نبود\r\nبر زمينى كه در آن مرد ، خدايى مىكرد * هرچه گشتيم نشانى ز يكى مرد نبود \r\n\r\nشب\r\n شب است و غم و ظلمت جاودانى * تب است و من و درد بىهمزبانى\r\nز سنگينى غم چه گويم ؟ كه عمرى * به دوشم كند بار هستى گرانى\r\nبه تندى چو باد از برم دور مىشد * به تلخى چو گفتم : دريغا ! جوانى\r\nغريبى سيه‌بخت و شوريده حالم * پريشان سوداى بىخان‌ومانى\r\nز آشفتگى بر خود از درد پيچم * چو گرداب ، هر لحظه از سرگرانى\r\nبه خود مبتلايى گرفتار خويشم * كه ترسم به جان خود از ناتوانى\r\nبه خود بدگمانى گريزان ز جمعم * پريشيده طومار ، از بدگمانى\r\nچو خاكستر آتش كاروان‌ها * گرفته ره وادى بىنشانى\r\nچو موجى خروشان زنم سر به ساحل * كه در تابم از اين همه سخت‌جانى\r\nجهانى فريب است در خندهء گل * بهار است و يغماى باد خزانى\r\nفريبى عظيم است در عشق و مستى * دروغى كثيف است اين زندگانى\r\nبسوزان مرا اى تب ، اى آتش ، اى غم * بسوز اى تب ، اين پيكر استخوانى \r\n\r\nرسوا\r\n ز رسوايى چه مىگويى ؟ كه من رسواتر از اينم * ز بدنامى نمىترسم ، كه بىپرواتر از اينم\r\nز من ديوانه‌تر در خواب هم ديگر نمىبينى * كه من با روح سرگردان خود تنهاتر از اينم\r\nبدين شوريده‌احوالى چه مىپرسى ز سامانم ؟ * كه در دشت جنون ديدم بسى شيداتر از اينم \r\n\r\n\r\n","description":"","footnote":"\r\n( 1 ) - كولى شبگرد « نوح » ، كولى شبگرد « مشفق » و كولى شبگرد « شبنم » ، 1339 .\r\n","page_name":" 228 ","page_number":228},
  {"content":"\r\n\r\n ز افسون نگاه و لطف روى من چه مىگويى ؟ * كه در چشم تو ديدم يك جهان زيباتر از اينم\r\nبه آبادى چه مىخوانى خراب افتاده از پا را ؟ * كه دردآلود و هستىسوز و جان‌فرساتر از اينم\r\nاميدى كو كه چشم جان به فردايى كنم روشن ؟ * بيا و قصّه كوته كن ، كه من بيناتر از اينم\r\nقلندروار مىگويم ، چو من ديگر نمىبينى * من آن رند زمان‌سوزم كه بىهمتاتر از اينم\r\nسحرگه بر در ميخانه « شبنم » گفت با مستى * ز رسوايى چه مىگويى ؟ كه من رسواتر از اينم \r\n\r\nعاشق « 1 »\r\n گر عاشق دل‌خسته‌اى ؟ تا خوب آزارش كنم * گاهى به خود پابند و گاه از خويش بيزارش كنم\r\nتا عاشقى شيدا شود ، از ما و از من بگذرد * از قيد هستى وارهد ، صد فتنه در كارش كنم\r\nمست از مى نابش كنم ، از عشق بىتابش كنم * با قصّه‌اى خوابش كنم ، وز خواب بيدارش كنم\r\nبا نغمه‌هاى دل‌نشين ، با شعرهاى آتشين * بيگانه از خويشش كنم ، با خويشتن يارش كنم\r\nبا چشم كافر كيش خود ، صد رخنه در دينش كنم * چون آتش اندر خرقه زد ، در بند زنّارش كنم\r\nمستانه در كام بلا ، از خويشتن چون شد رها * در دام زلف خويشتن ، آنگه گرفتارش كنم\r\nبا عقل تدبيرش كنم ، با عشق زنجيرش كنم * از زندگى سيرش كنم ، وز خويش بيزارش كنم \r\n\r\n\r\n","description":"","footnote":"\r\n( 1 ) - به استقبال غزل سيمين بهبهانى « يا رب مرا يارى بده ، تا خوب آزارش كنم . . . » سروده است .\r\n","page_name":" 229 ","page_number":229},
  {"content":"\r\n\r\n از موج بىآرام‌تر ، از شاعران ناكام‌تر * از زاهدان بدنام‌تر ، در چشم اغيارش كنم\r\nشب‌هاى بىروزش دهم ، عشق بد آموزش دهم * دردى عصب‌سوزش دهم ، وز غصّه بيمارش كنم\r\nچون نشئهء افيون و مى پويم ره رگ‌هاى وى * از پاى چون افكندمش ، خوارش كنم ، زارش كنم\r\nتا مظهر عصيان شود ، مجنون و سرگردان شود * بازيچهء طفلان شود ، رسواى بازارش كنم\r\nتا گشت او دمساز دل ، رمز آشناى راز دل * در خود شنيد آواز دل ، آگه ز اسرارش كنم\r\nچون بىكس و مهجور شد ، از پاى تا سر شور شد * ديوانه چون منصور شد ، آن‌گاه بر دارش كنم\r\nهم عشق آموزم وِرا ، حلّاج‌وش سوزم وِرا * تا توتياى ديدگان ، خاكستر نارش كنم\r\nآن طوطى شكّرشكن ، ديشب به من گفت اين سخن : * طبعى به هم زن تا كه من ، از عشق پربارش كنم\r\nگر شعر تو ، پاكيزه همچون « شبنم » گل‌ها شود * در بحر عشق خويشتن ، چون دُرّ شهوارش كنم \r\n\r\nنامهربان\r\n دم ز يارى مىزند نامهربان يارى كه دارم * مردمى كى مىشناسد مردم‌آزارى كه دارم\r\nاز دل ديوانه فرياد و فغان دارم كه يك‌دم * نيستم آسوده از دست گرفتارى كه دارم\r\nآشنا سوز اى غم ، اى بار گران بر دوش جانم : * گر ندارم ثروت قارون ، تو را ، بارى كه دارم\r\nدرهم و آشفته خطّ صفحهء ديوان روحم * مبهم و پيچيده‌تر ، ناخوانده افكارى كه دارم \r\n\r\n","description":"","footnote":"","page_name":" 230 ","page_number":230},
  {"content":"\r\n\r\n چون ز حدّ بگذشت درد و چون پرستارى نيامد * گريه كردن مىتوان ، بر حال بيمارى كه دارم\r\nآخر اى اشك من ، اى باران رحمت ! همّتى كن * تا نسوزد جانم ، اين آه شرربارى كه دارم\r\nچنگ اندوهم بيا ، اى چنگىِ ديوانه ، امشب * زخمه شو ، تا ناله برخيزد ز هر تارى كه دارم\r\nشعله شو ، آتش بزن ، بر باد ده خاكسترم را * دود شو ، نابود كن ، آشفته طومارى كه دارم\r\nخسته‌اى ، ديوانه‌اى ، خودكامه‌اى هستىگدازم * شرم دارم ، شرم ، از روى خريدارى كه دارم\r\nهر طرف پروانه‌اى مىسوزد از شمع وجودم * گشته‌ام بىرونق از آشفته بازارى كه دارم\r\nخواب را در خواب بايد ديد ، اى چشم تر من ! * تا مرا بيدار خواهد ، آن ستمكارى كه دارم\r\nطعنه كم زن بر من ! اى صبح خيال‌انگيز شادى * كولى آواره‌ام ، امّا ، شب تارى كه دارم !\r\nساكن شهر غمم ، اشك شبم ، بر دامن گل * « شبنم » پاكم ، ببين يار وفادارى كه دارم \r\n\r\nنشانى\r\n ز بعد عمرى اگر آمدى به خانهء من * نبودم و تو نجستى در آن نشانهء من\r\nبه من مگير كه چون سنگ و شيشه بود اى دوست * حكايت غم اين روزگار و شانهء من\r\nوفاى عهد من ، امّا ، حكايتى دگر است * وفا اگرچه نبينى تو در زمانهء من\r\nگذشت آنكه دو صد شمع مرده در دل شب * نشسته بود به امّيد يك زبانهء من\r\nدرون گنبد جان‌هاى خسته مىافكند * طنين عشق و جنون ، شور عارفانهء من\r\nبه بزم اهل صفا شورها به پا مىكرد * نواى دلكش ساز تو و ترانهء من\r\nبه باغ عشق هزاران هزار غنچه شكفت * ز آب روى تو و گريهء شبانهء من\r\nبه آسمان فلك « زهره » « 1 » پاى مىكوبيد * ز نغمه‌هاى دل‌انگيز و عاشقانهء من\r\nچنان‌كه هرگز از ياد خود نخواهد برد * زمانه قصّهء عشق من و فسانهء من\r\nدريغ ! ز آن‌همه آتش به غير خاكستر * كنون نمانده نشانى دگر به خانهء من \r\n\r\n\r\n","description":"","footnote":"\r\n( 1 ) - اشاره است به دوستم ، منصوره اتابكى « زهره » ، شاعر و نوازندهء ارجمند سه‌تار .\r\n","page_name":" 231 ","page_number":231},
  {"content":"\r\n\r\n\r\nشبنم ( 1352 )\r\nمنا سادات صائم كه در شعر شبنم تخلص مىكند فرزند سيد على اصغر صائم شاعر نامور كاشانى و رئيس انجمن ادبى سخن كاشان در سال 1352 هجرى شمسى در خانواده‌اى شعردوست و ادب‌پرور در كاشان ديده به جهان گشود . از كودكى شوق و علاقه‌اى به شعر و سخن منظوم از خود نشان داد و براثر ارشاد و راهنمائىهاى پدرش قريحهء شاعرى در وى تقويت گرديد زيرا خود از هوش و استعداد كافى برخوردار بود بنابراين فنون شعر و رموز ادب را از پدر آموخت .\r\nشبنم تحصيلات ابتدائى و متوسطه را در زادگاهش به انجام رسانيد و براى ادامهء تحصيل به اصفهان رفت امّا كارش به ازدواج كشيد و در همان شهر رحل اقامت افكند و پيوند زناشوئى سبب گرديد كه كمتر به مسائل ادبى بپردازد و بجاى آن با پدر مناظرات منظوم برقرار كرده است .\r\nمنا صائم آغاز شعر و شاعرى را از دورهء تحصيل در دبيرستان شروع و در چند مسابقه شركت كرد و در سال 1364 در نخستين كنگره سراسرى زنان شاعر شعرش مورد توجه قرار گرفت و رتبهء اول را حائر گشت .\r\nشبنم مىگويد : « من هرچه دارم همه از توجّهات پدر بزرگوارم مىباشد و در مكتب او با دقايق شعر و رموز آن آشنائى يافتم . »\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nپيشگاه والاى كاروان‌سالار عاشقان حضرت امام حسين عليه السّلام امام آفتاب\r\n آفتابِ عشق سر زَد از فرازِ نيزه‌ها * كس نداند غيرِ جانان ، رمز و رازِ نيزه‌ها\r\nزخمه بر تارِ شهادت زد ، امامِ آفتاب * مىرسد بر گوشِ باورِ ، سوز و ساز نيزه‌ها\r\nبر سرانِ سرورانِ كربلا بنگر ، كه عشق * مىتراود از لبانِ عشق‌بازِ نيزه‌ها\r\nعشق آمد بر فرازِ نيزه ، يا رأسِ حسين ؟ * شورِ جانان است ، يا راز و نيازِ نيزه‌ها\r\nجارى از چشمِ شقايقها ، زلالِ « شبنم » است * شد چراغِ لاله روشن ، بر فرازِ نيزه‌ها \r\n\r\nدشت انتظار\r\n اى ماه اگر ز مهر نگيرى سراغِ دل * روشن به شامِ شوق ، نگردد چراغِ دل\r\nاى نوبهارِ حُسنِ ، كه خواريم بىرُخت * جز گلبنِ اميد ، نرويد به باغِ دل\r\nبىساغرِ نگاهِ تو كى مست مىشويم * اين باده بوده است ، فروغِ اياغِ دل\r\nدل آن شقايق است ، كه در دشتِ انتظار * كس باخبر نگشت ، ز سوز و ز داغِ دل\r\n« شبنم » به روزگار ، مرا جان رسد به لب * جانان اگر ز مهر ، نگيرد سراغِ دل \r\n\r\nنخل شرف\r\n در بحرِ شرف ، گوهرِ شهوار على بود * بر قافلهء عاطفه ، سالار على بود\r\nخورشيدِ سپهرِ كرم و رادى و رأفت * در شهرِ فلك ، كوكبِ ايثار على بود\r\nدر شامِ خطر ، جاى نبى ، شاهِ ولا خُفت * بر ختمِ رُسل ، از دل‌وجان ، يارعلى بود \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n خُرّم ز نگاهِ كرمش ، نخلِ عدالت * گلزارِ جهان را ، گلِ بىخار على بود\r\nدر ميكدهء عشق و ولا ، ساقى اميد * سرمست ز گلبادهء دلدار على بود\r\n« شبنم » به مديحش چه بگويم ، كه نبى گفت * بر خلقِ جهان ، سيّد و سردار على بود \r\n\r\nكوچ پرستوها\r\n من شاهد كوچ پرستوهايم امروز * من غم‌فروش شهر بىفردايم امروز\r\nمن سرخ‌تر از عشق بىپايان مهرم * من گرمتر از بزم پرسودايم امروز\r\nمن غايت انديشه‌ى صبح بهارم * من پاك‌تر از خنده‌ى گلهايم امروز\r\nمن نبض احساس لطيف هر درختم * من آبشار بيشه‌ى شيدايم امروز\r\nمن جارى چشمان مجروح شقايق * من رازدار گريه‌ى رسوايم امروز\r\nمن « شبنم » گلبرگ مهر و آرزويم * من آشناتر با غم فردايم امروز \r\n\r\nگلاب محبت\r\n در گلشن زمانه گل بىوفا مباش * چون نكهت از گلاب محبت جدا مباش\r\nخواهى اگر رها شوى از موج حادثات * بر زورق هوا و هوس ناخدا مباش\r\nچون دخت رز به ذرع غم خستگان بكوش * غافل ز دُردخوارهء دَردآشنا مباش\r\nرنگين ز خون خلق كنى پنجه ازچه‌رو * گو ناخن پلنگ تو را اين حنا مباش\r\nخواهى اگر تجرّد و وارستگى به دهر * دست از منم بدار و گرفتار ما مباش \r\n\r\n","description":"","footnote":"","page_name":" 234 ","page_number":234},
  {"content":"\r\n\r\n اى مدعى از آنچه تو را نيست دم مزن * وى بىخبر چو طبل تهى پُرصدا مباش\r\n« شبنم » سخن موافق درمانده ساز كن * چو نى بجز نواى دل بينوا مباش \r\n\r\nشبنم اشك\r\n كس در ديارِ عشق ، چو ما معتبر نبود * اين جامه زيب قامت هر بىهنر نبود\r\nاز پا فتاده‌ايم به دست خطاى خويش * تقدير ما به حكم قضا و قدر نبود\r\nشد آسمان دامن من بىستاره دوش * بر دل صفاى شبنم اشك سحر نبود\r\nمىريخت باده ساقى دوران بكام دل * گر جام جان لبالب خون جگر نبود\r\nنقش قدم به خاره ز باران بجا نماند * اشك مرا به آن دل سنگين اثر نبود\r\nموى سپيد بود و رخ زرد بود و هيچ * ما را بروزگار ، غم سيم و زر نبود\r\n« شبنم » چه لذّتى به جهان بود بهر ما * مستى اگر ز بادهء اشعار تر نبود \r\n\r\nنوبهار گل\r\n سر كن سرود عاطفه در نوبهار گل * اينجاست شهر خاطره‌ها و ديار گل\r\nيادى ز لاله‌هاى به خون آرميده كن * آنان كه بوده‌اند به جان داغدار گل\r\nدر قمصر آ كه غم به سرآيد در اين ديار * اكنون‌كه هست فصل گل و روزگار گل\r\nبا من بنال بلبل شيدا كه در چمن * همچون تو هست طفلِ دلم بىقرار گل\r\nاى آنكه در بهار نگردى به گل قرين * ترسم كه زار گريه كنى بر مزار گل\r\nتا غم نگيرد از دل عاشق نشانه‌اى * « شبنم » بخوان سرود طرب در كنار گل \r\n\r\nدر بهار\r\n رمزى كه غنچه كرد پديدار در بهار * لبخند شد به چهرهء گلزار در بهار \r\n\r\n","description":"","footnote":"","page_name":" 235 ","page_number":235},
  {"content":"\r\n\r\n نقش‌آفرين به چهرِ عروسِ سحر نگاشت * با كلكِ مهر ، واژهء ايثار در بهار\r\nدر داغدشتِ عشق ، نواى ظفر شود * آلاله آن طلايهء خونبار در بهار\r\nبا كوله‌بار مهر به سيمين حصار ماه * بگذر كه با ستاره شوى يار در بهار\r\nبنشان نهالِ عاطفه در بوستانِ دل * بَر كن ز باغ خاطره‌ها خار در بهار\r\nاى گل بيا و بهر خدا ناز كم فروش * دارى اگرچه عاشق بسيار در بهار\r\n« شبنم » به يُمن مقدم گلها ، ز بام نور * گردد سحابِ لطف گهربار در بهار \r\n\r\nآئين جانبازان\r\n اى دلِ غافل به كس گر عاقلى بدبين مباش * پاى تا سر مهر و الفت باش ، خشم و كين مباش\r\nهردم از نيشِ زبان دل‌ريش ياران را مساز * فى المثل چون كژدم و شمشيرِ زهرآگين مباش\r\nتيشه بر سر كوفتن آئينِ جانبازان بود * نيستى فرهاد اگر ، در حسرتِ شيرين مباشد\r\nنيست از صدق و صفا بهتر بنزدِ راستان * سروآسا راستى كن پيشه ، كج‌آيين مباش\r\nبر خراب‌آباد گيتى دل عبث چندان مبند * در سراى عاريت غافل ز حق چندين مباش\r\nساختن با هر كم و بيش است از فرزانگى * چند روز زندگانى شاد زى غمگين مباش\r\nگرچه « شبنم » رنجه از بيگانه و خويشى ، ولى * روز و شب جز در پى نيكى به آن و اين مباش \r\n\r\nشاعر آيينه‌ها\r\n بهر دل آرامشى در سينه نيست * خواب در چشمانِ اين آيينه نيست\r\nبيشهء خاموشِ جانِ عاشقم * زرد از بادِ خزانِ كينه نيست\r\nدل ز يارانِ محبت نشكنم * در دلم جز الفتِ ديرينه نيست\r\nشيشهء احساسِ هر شاعر دل است * شاعران را جز صفا در سينه نيست\r\nروزها آيينهء كردارهاست * فرق بينِ شنبه و آدينه نيست\r\n« شبنم » الحق شاعرِ آيينه‌هاست * شعر او جز رويشِ آيينه نيست \r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nغزل عاطفه\r\n در باغِ دلم گلبنِ اميد درخشيد * در چشم سحر چشمهء خورشيد درخشيد\r\nديشب ز برم دختر خورشيد اگر رفت * تا وقتِ سحر شاهدِ مهشيد درخشيد\r\nگل‌دشتِ سپهرى كه صفاآور جان بود * در وسعتِ آن خندهء ناهيد درخشيد\r\nميناى طرب آينهء آتش و آب است * جان تا لبِ اين آينه بوسيد درخشيد\r\nهرچند ز باغِ دلم آيينه نچيده است * هرگاه گل آينه را ديد درخشيد\r\n« شبنم » غزلِ عاطفه گل كرد ز كاشان * در شهرِ سخن نغمهء اميد درخشيد \r\n\r\nروح ستاره\r\n تفسير بلندِ آفتابى * اى روحِ ستاره ماهتابى\r\nروشن ز تو قامتِ سپيده * آيينهء شهرِ آفتابى\r\nدر باورِ دشت و كوه و صحرا * آهنگِ ترانهء سحابى\r\nگل‌واژهء باغِ مهربانى * جو باركِ ديده را گلابى\r\nما را نه غروبِ توست باور * تو مهرِ سپهرِ انقلابى\r\nاى « شبنم » صبحِ آرزوها * بيت الغزلى تو ، شعرِ نابى \r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nشرر ( 1328 )\r\nعلى رحيميان ، كه در شعر تخلّص « شرر » را برگزيده است ، فرزند على اصغر متخلّص به مسرور ، در سال 1328 هجرى شمسى در كوى بُنه‌بازار همدان در جوار تربت عارف شوريده‌حال بابا طاهر در خانواده‌اى مذهبى و اهل شعر و ادب پا به عرصهء حيات گذاشت .\r\nرحيميان در پنج‌سالگى به مكتب ميرزا غلامحسين اسلامبولچى رفت و قرآن و نصاب الصّبيان را در آنجا آموخت ، در هفت‌سالگى راهى دبستان شد و دورهء ابتدايى را به انجام رسانيد ، ازآن‌پس به شغل آزاد روى آورد و هم‌اكنون در زادگاهش در پيشهء صحّافى به كار اشتغال دارد .\r\nرحيميان قريحهء شاعرى را از پدر خود ، مسرور ، به ارث برد و براثر تشويق و راهنمايى پدرش به سرودن شعر پرداخت . وى از سال 1353 كار شاعرى را آغاز كرد با شركت در انجمن‌هاى ادبى شهر خود از پيش‌كسوتان در شعر كسب فيض كرد و خود را مديون شاعرانى چون : فرّخ ، داور ، ديجور و محجوب مىداند و در حال حاضر در دو انجمن ادبى بابا طاهر و بو على سينا عضويّت دارد و از استاد مجرّد و مفرّح بهره‌مند مىشود و تخلّص شرر را مفرّح برايش انتخاب كرده است .\r\nشرر شاعرى غزل‌سرا است و در سرودن غزل از شيوه و سبك هندى ( اصفهانى ) پيروى مىكند . نمونه‌هاى زير از نظم اوست :\r\n\r\n","description":"","footnote":"","page_name":" 238 ","page_number":238},
  {"content":"\r\n\r\n\r\nعشق جانان\r\n چو مىبينم كه ساقى باده در پيمانه مىريزد * ز جامش جان به جان ساكن ميخانه مىريزد\r\nمكن از نعرهء مستانه ، منع من به ميخانه * چو مىبينم كه مى بيهوده از پيمانه مىريزد\r\nبه شرم آيم ز اسلامم ، چو بينم بت‌پرستى را * كه صدق و راستى پاى بت بتخانه مىريزد\r\nبترس از كيد و ريب زاهد خودبين در اين عالم * كه هر لحظه ريا از سبحهء صددانه مىريزد\r\nبه شعله ، شمع جان گيرد ز هر آوا دلى بينى * ز رأفت اشك را بر پيكر مردانه مىريزد\r\nدرون سينه‌ام جا داده‌ام عشق تو را ، زآن‌رو * كه گيتى گنج خود را در دل ويرانه مىريزد\r\nشبى تاريك و بيم دل ، دچارم شد به هنگامى * كه گيسو را به روى چون مَه‌اش جانانه مىريزد\r\nمصفّا كن دل خود را به ذكر حقّ حقّ و هو هو * كه حقّ صدق و صفاى عشق در اين خانه مىريزد\r\nخوش آن عاشق كه بهر آتش بيداد هجرانش * سرشك از ديدگان در خلوت كاشانه مىريزد\r\nبنازم عشق جانان را كه در نرد جفاكارى * درون كعبتين‌اش مهره را رندانه مىريزد\r\nچون دل بستى به شادىها « شرر » در اين دو روز عمر * كه بهر خلق ، دائم غم در اين غمخانه مىريزد \r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nجهاد نفس\r\n خواب غفلت ، مىكند دل را چو غافل بيشتر * در مقام معرفت او هست جاهل بيشتر\r\nجاهل از نادانىاش حظّ مىبرد بىحدّ ، ولى * ديگران حظّ برده از گفتار عاقل بيشتر\r\nدر ميان يَم چو يَم پرجوش مىبايد شدن * ماهى بىجان شود پيدا به ساحل بيشتر\r\nمزرع دل آبيارى كن به اشك نيمه‌شب * كِشتِ پُرباران دهد البتّه حاصل بيشتر\r\nچون تحمّل ديد حقّ بر صابران زآن‌رو نمود * بر بلاجويان ، بلاى عشق نازل بيشتر\r\nهرچه بزدايى تو از آيينهء دل زنگ را * مىشوى بر فيض قرب دوست نايل بيشتر\r\nاز تعلّق‌هاى نفسانى حذر كن در جهان * ور نه مىگردد دمادم حسرت دل بيشتر\r\nهرچه دور افتى ز خودبينى به راه بندگى * مىشوى بر حضرت جانانه و اصل بيشتر\r\nخوش نگر افتادگى را ميوه گيرند از شجر * ليك در بين همه از تاك مايل بيشتر\r\nجاهلان را ره به كوى يار كى باشد « شرر » * از جهاد نفس مىگردى تو كامل بيشتر \r\n\r\nگوهر اشك\r\n عقل گاهى به دل و ديدهء تر مىخندد * عشق داند زچه‌رو هست اگر مىخندد\r\nاوج پستيست كه در پست و بلندى زمان * از زمين خوردن كس پست نظر مىخندد\r\nعشق آن دم كه نهادى ز سراپردهء شوق * به يكى جلوه كند زير و زبر ، مىخندد\r\nمات در صنع خداوند جهان عاقل و ، حيف ! * برىّ از عقل به هر كوى و گذر مىخندد\r\nنقش دلدار در آيينهء دل آنكه نديد * بگذر از او چو ببينى به هنر مىخندد\r\nگوهر اشك به دامن كند عاشق همه‌شب * خواجه گر تا سحر از جلوهء زر مىخندد\r\nبال‌وپر سوختهء آتش عشقم ، چه كنم ؟ * به كه ار مرغك آراسته پر مىخندد\r\nباغبان را به قدِ خَم‌شده و پيرى عمر * هر نهالى كه بُوَد بار به بر مىخندد\r\nجود و احسان و كَرم ، همّت و الا به جهان * بين كه بَر مردم كوتاه‌نظر مىخندد\r\nتا سَرِ كين به همه خلق جهان مىورزد * به جهان زين همه پستيش « شرر » مىخندد \r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nعرصهء سخن\r\n چون عمر آدمى به جهان بسته بر دميست * آن دم غنيمت است كه از آنِ آدمىست\r\nهرجا كه علم هست ، عمل بايدش گواه * عالِم اگر چنين نكند ، ضدّ عالميست\r\nخِنصِر به پيش چار دگر كوچكى نمود * عمرى اگر كه صاحب ارزنده خاتميست\r\nكوه گناه ما طلبد قطرهء سرشك * مانند دشت خُشك كه محتاج يك نميست\r\nلبخند يار اين دل ما شادمان كند * خندان هميشه كودكى از اخذ درهميست\r\nيك‌دم وفا و مهر ، دل ما ز كين نديد * خرسندم از غمى كه به دل يار و همدميست\r\nروشن كن از صفا دل خود را ، كه گفته‌اند : * « چون صبح زندگانى روشندلان دميست »\r\nنبود بر فضول ، جوابى به از سكوت * اين حربه بر دهان عدو مشت محكميست\r\nگرچه « شرر » خموش بود ، دايما ، ولى * در عرصهء سخن به يقين همچو ضيغميست \r\n\r\nبرج ولايت\r\n اهل معنا را سخن هرچند همچون گوهر است * ليك خاموشى ميان جمع ياران بهتر است\r\nخوش به بزم اهل دل ، زيرا نباشد صدر و ذيل * بين هر مويين‌قبا ، يا آنكه تاجش بر سر است\r\nكم كن از ديدار ياران ، اى گل من ، ز آنكه گل * هرچه افزون گشته ، در گلزار كم‌ارزش‌تر است\r\nبىخبر از گردش اين چرخ بازيگر بُوَد * آن قدح‌نوشى كه بزمش گرم دور ساغر است\r\nما غريب كوچهء رنگ و ريا و نخوتيم * آرى ، آرى ! راه ميخانه ز راه ديگر است\r\nغم حريف ديرپاى مرد دانادل شود * دل درون سينهء او جايگاه اخگر است\r\nداغِ داغِ لاله داغش گشته در دل داغ‌تر * عاشق شوريده را كز اشك غم ديده تر است\r\nمرغ باغ عشقم و پرواز كوى دوست كو * تا كه مقراض جفا همره مرا بال‌وپر است\r\nكس نكردت كس قبول اى دوست بازآ سوى عشق * كه گريز طفل بدخو خوش به پيش مادر است\r\nما نمىسوزيم در دوزخ به جرم عاشقى * چون‌كه در برج ولايت حامى ما حيدر است\r\nسر به جيبم بس‌كه شبها من « شرر » كى ديده‌ام * اين سخن بشنيده‌ام ، كه آسمان پراختر است \r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nلطف حقّ\r\n نبود سينه‌ام از نالهء شبگير تُهى * نيست يك‌دم دلم از آه بَم و زير تُهى\r\nتيغ ابرو مكش اى شوخ ! به خونم مكشان * چو نيام رخ تو نيست ز شمشير تُهى\r\nنتوان كرد به منزلگه چشم تو نظر * ز آنكه آن خيل مژه ، كى بود از تير تُهى\r\nسوى مسجد شدم از بهر عبادت ، ديدم * مفتى و مسجد او نيست ز تعزير تُهى\r\nهست ديوان عمل بهر بد و نيك ز پى * بهر عاشق نه كه او راست ز تقصير تُهى\r\nبس‌كه آلودهء رنگ است و ريا ، هيچ مپرس * گشت آه دل شب از چه ز تأثير تُهى\r\nلطف حقّ هست به هرجا و مكان ، گرچه بود * ساحت خانقه از زمزمهء پير تُهى\r\nچند گويى من و ما حكم بود حكم ازل * نيست ديباچه‌اى از سلطهء تقدير تُهى\r\nخُرده‌گيرى مكن عاقل ، تو ز عشّاق و ، بدان * فعل عاشق بود از حيطهء تقدير تُهى\r\nچند آواز شغالان بدهد گوش ، « شرر » ؟ * گشته اين بيشه ، الهى مگر از شير تُهى \r\n\r\nصفاى اشك\r\n نيمه‌شب دل مىشود همچون گلستان از يم اشك * خوش‌دل است آنكو كه باشد نيمه شب‌ها همدم اشك\r\nسوز سينه ، آه دل ، شرط است در زارى نمودن * ليك بنگر راه پرپيچ و طويل و پُرخم اشك\r\nبا همه بار بلا ، دل سوزد و اشكى نيايد * درد روى درد و زين پس من بگيرم ماتم اشك\r\nگريه در دل غنچهء امّيد را سازد شكوفا * سبزه‌زار پرگل و شاداب بين و خرّم اشك\r\nاى خوشا احوال رند عافيت‌سوزى كه هردم * در فراق روى دلبر غرق گشته در يَم اى اشك\r\nسوز پنهان ، راز دل را محرمى جز اشك نبود * ز آنكه جز بىتابى دل نيست يك‌تن محرم اشك\r\nيك نم از باران شوق و يك نمى از بحر الفت * متّحد گردند و مىسازند وضع درهم اشك\r\nقطره اشكى نيز مىسازد در عالم كار خود را * ز آن سبب فرقى نباشد هيچ در بيش و كم و اشك\r\nچون « شرر » همراه بىرنگى به‌جز دل نيست ما را * ما به دل همراه هستيم و دل ما همدم اشك \r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nسود و سودا\r\n خواب شيرين روى دامان تو بهر ما خوش است * بهر پروانه نشستى بر سر گل‌ها خوش است\r\nبا دلى پرداغ ، گلگشت چمن رنج و بلاست * دل تهى از غم اگر شد دانمى صحرا خوش است\r\nچهرهء خود روى دامانم بنه ، اشكم ببين * بارش باران به روى گل چه از بالا خوش است\r\nروى خورشيد جهان‌آرا نتابد ، بهتر است * رهنوردى در طلب در خلوت شب‌ها خوش است\r\nما خُمارآلودگان را گردشِ گردونِ دون * گر موافق نيست ، برگو گردش مينا خوش است\r\nترك سرنا كرده دم چون مىزنى از عشق دوست * سود و سودا در ره جانانه چون يك جا خوش است\r\nگرچه هو پنهان بُوَد پيداست امّا جلوه‌اش * « لا » چو آمد بر زبان ، دنباله‌اش « الّا » خوش است\r\nگو كه عريان بودن از هستى در اين عالم نكوست * خواجه‌اى را كاو قبايش بهترين ديبا خوش است\r\nدل نيالو در طريق عشقبازى آگه است * سوختن در عشق چون پروانه بىپروا خوش است\r\nگفت « صائب » ، شاه‌باز آسمان معرفت * « با كمال احتياج ، از خلق استغنا خوش است »\r\nجلوهء روى تو را ديده به رخسار صنم * گر « شرر » را دل به خلوت با تو و رؤيا خوش است \r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nشروين ( 1298 )\r\nدكتر محمود شروين در فروردين‌ماه سال 1298 شمسى در تهران در خانواده‌اى روحانى ديده به جهان گشود ، تحصيلات ابتدايى و دورهء متوسّطه را در زادگاهش به انجام رسانيد ، آن‌گاه به دانشگاه راه يافت و در دانشكده پزشكى به تحصيل پرداخت و فارغ التّحصيل شد و در رشتهء چشم‌پزشكى نيز تخصّص گرفت .\r\nدكتر شروين از سال 1319 تا 1351 در پست‌هاى ادارى و مشاغل مختلف دولتى مصدر خدمات ارزشمند بود ، از آن جمله رياست بهدارى بندر انزلى ( 1319 ) ، دستيارى بيمارستان فاريابى ( كرسى چشم‌پزشكى ) ( 1320 ) ، رياست تبليغات و آمار دانشگاه تهران ( 1325 ) ، ( در دوران رياست دكتر على اكبر سياسى ) ، چشم‌پزشك بهدارى آموزشگاه‌ها و عضو شوراى عالى بهداشت ( 1326 ) ، رياست يكى از درمانگاه‌هاى شهردارى تهران ( 1326 ) ، مديريّت كلّ اوقاف ايران ( در دوران حكومت دكتر مصدق ) و وزارت دكتر سنجابى و دكتر محمود حسابى و دكتر مهدى آذر ( 1330 ) ، سرپرست اوقاف و مديرعامل شركت ملّى تلفن ايران ( 1332 ) ، سرپرست ادارهء كل بازرسى بهدارى و مشاور وزارت بهدارى ( 1334 ) .\r\nدكتر شروين در ضمن خدمات و مشاغل فوق ، چندى به عنوان بازرس در بازرسى شاهنشاهى و همچنين شير و خورشيد سرخ ايران برگزيده و مأمور انجام‌وظيفه شد و نيز از طرف دولت مأموريّت يافت تا براى مطالعات پزشكى و نحوهء طبابت ملّى به\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nانگلستان سفر كند و سرانجام پس از سى و دو سال خدمت در سال 1351 بازنشسته گرديد .\r\nدكتر شروين در سال 1323 حدود دو سال در بازداشت متّفقين در زمان جنگ بين الملل دوم در اراك و تهران و رشت به سر برد .\r\nدكتر شروين از طبع شعر و قريحهء شاعرى نيز برخوردار است و در قالب‌هاى مختلف و در موضوعات متنوّع طبع‌آزمايى كرده و از عهده برآمده است .\r\nاينك نمونه‌هايى از نظم او :\r\n\r\nمناسبت بعثت حضرت ختمى مرتبى صلّى اللّه عليه و آله بامداد اميد\r\n سحرگهان كه برآمد سروش رحمانى * به نام ختم رسل ، زبده فرد انسانى\r\nكه اى گليم به اندام خويش پيچيده * به پاى خيز ! به تكبير ذات سبحانى\r\nيگانه علّت غايى ممكنات جهان * خجسته مَهبَطِ وحى و سروش رحمانى\r\nنرفته مكتب و ناديده در جهان استاد * بخواند دفتر توحيد را به آسانى\r\nدوان ز غار حرا و ز كوه نور روان * چنان‌كه رشك بر آن‌طور و پور عمرانى\r\nگرفت پرچم توحيد و تاخت بر صف كُفر * نداشت بيم و هراسى ز خيل شيطانى\r\nبه شوق ، نعره‌زنان « لا إله الّا اللّه » * فكند لرزه بر اندام عالى و دانى\r\nبه پرتوى زِ حقيقت چو بامداد اميد * طلوع كرد در آن آسمان ظلمانى\r\nبه مردمى كه ز جهل و فساد و كفر و نفاق * نداشتند كم از خوى زشت حيوانى\r\nنبرده راه به‌سوى حقيقت يكتا * نكرده سير مگر در هواى نفسانى\r\nدريد پردهء اوهام و خودپرستى را * نمود راه سعادت به خلق ارزانى\r\nزُدود كعبه ز اصنام و كوفت پرچم دين * بساخت خانه ز نو قبلهء مسلمانى\r\nشكست سيطرهء صاحبان كبر و غرور * كه كبريا نسزد جز به ذات يزدانى\r\nاگرچه كرد مسخّر جهان به همّت خويش * نبود در طلبِ حشمت سليمانى \r\n\r\n","description":"","footnote":"","page_name":" 245 ","page_number":245},
  {"content":"\r\n\r\n بداد حكم رهايى دختران از بند * نهاد ارج بر اين نوگلان زندانى\r\nبه جاى كفر و شقاوت نمود جايگزين * صفا و مهر و محبّت ، درست پيمانى\r\nبگفت نيست مزيّت سپيد را به سياه * كه هست فخر به تقوا ، نه رنگ جسمانى\r\nچو بود مظهر اسلام و جبههء توحيد * عدو به سنگ جفايش شكست پيشانى\r\nوليك هرچه ز خارِ جفا تنش خستند * به جان خريد گل گلستان روحانى\r\nز بعثت نبوى گفته شد نكاتى چند * هم از مكارم اخلاق و فيض رحمانى\r\nمرام نيك بود دلپذير هر قومى * چنان‌كه هست در آيين پاك ايرانى \r\n\r\nمناظره قلم و كاغذ\r\n قلم باآن‌همه زود آشنايى * به كاغذ طعنه زد با خودستايى\r\nبه قرآن نام من گرديده مسطور * ولى نامى نباشد از تو مذكور\r\nمَنَم طُغرىنويس وحى يزدان * به لوح آسمانى حكم و فرمان\r\nز سوداى سر و مشكين سرشكم * حديث آدم و عالم نوشتم\r\nگران‌بار است از من لوح محفوظ * كه اسرار الهى گشته ملحوظ\r\nنباشم من اگر ، بيهوده مانى * نخواهى داشت از دانش نشانى\r\nزبان عاشقان پاك‌بازم * چو مَحرم بر نهانى عشق و رازم\r\nز من هر عاشق افتاده مهجور * خبر گيرد ز دلدار از ره دور\r\nجوابش داد كاغذ اين‌چنانى * كه اى مغرور لطف آسمانى\r\nتو را سوداى مشكين اشكت اى يار * بدون من ندارد قدر و معيار\r\nتو را من عرصهء هموار باشم * كجا جولان دهى ، گر من نباشم\r\nمنم منزلگه هر نقش و تصوير * كه در آن‌ها ندارى راه و تأثير\r\nبود در سينهء من بايگانى * همه آثار و نقش جاودانى\r\nمرا هر عاشقى چشم انتظار است * براى ديدن من بىقرار است\r\nمرا بوسد ، نهد بر روى ديده * كه گويى چهرهء دلدار ديده \r\n\r\n","description":"","footnote":"","page_name":" 246 ","page_number":246},
  {"content":"\r\n\r\n ولى دانم كه اى ديرينه انباز * نيرزم گر نيايد از تو آواز\r\nمن و تو هر دو پيك عاشقانيم * بود بهتر كنار هم بمانيم\r\nمن و تو ضامن فرهنگ باشيم * روا نبود ز هم دل‌تنگ باشيم\r\nز ما بر اهل دانش فخر و ناز است * كز آنان دست سوى ما دراز است\r\nكُند لوح و قلم ما را اشارت * ز ما زايل نگردد گر طهارت\r\nاگر با يكدگر ما يار باشيم * گران‌ارج و گران‌مقدار باشيم\r\nدگر بايد ز لفظِ طعنه‌آميز * نماييم هر دو ز آن دورى و پرهيز\r\nاز اين گفتار نغز و پندآموز * قلم شرمنده از آن يار دلسوز\r\nسرافكنده قلم بر پاى كاغذ * نمود امضا سخن‌آراى كاغذ \r\n\r\nكبوتر\r\n باشد اين خود داستانى پرخروش * كآورد خون در رگ غيرت به جوش\r\nداشت زالى كلبه‌اى تاريك و تنگ * زير سر خشتى و بالينى ز سنگ\r\nناله‌هايى از بد ايّام داشت * روز سختى تيره‌تر از شام داشت\r\nليك زيبايى كبوتر يار او * ريزه‌خوار سفرهء بىبار او\r\nگوشه‌اى در كلبه او را لانه بود * خرده‌هاى نان ، راكش دانه بود\r\nدر چنين حالى بدون بار و بر * مهرورزى بودشان با يكدگر\r\nاز قضا بازيگرى او را بديد * سكّه داد و آن كبوتر را خريد\r\nبرد در باغى مصفّا جاى داد * آب داد و دانهء بسيار داد\r\nليك بال‌وپر ببستش ناگزير * تا كه بندد ره به پرواز اسير\r\nچند روزى در مصفّا گلستان * بود با آن مرغ مهمان ميزبان\r\nچون گمان آمد كه آن گلخانه‌اش * هست بر پر بسته به ز آن لانه‌اش\r\nبال‌وپر بگشود و كرد او را رها * پر گرفت آن مرغ و شد اندر هوا\r\nشد بر اوج و ناپديد از چشم شد * ز آن خريدارش فرو در خشم شد \r\n\r\n","description":"","footnote":"","page_name":" 247 ","page_number":247},
  {"content":"\r\n\r\n رفت تا گويد به زال اين حال را * ديد غلطان مرغ خونين‌بال را\r\nدر كنار لانه پرپر مىزند * زال هم از غصّه بر سر مىزند\r\nگفت ديدى شد ز كف نان آورم * خاك ماتم شد از اين غم بر سرم\r\nگاه‌گاه اين مرغ مىبفروختم * و از بهايش توشه مىاندوختم\r\nچون به عشق لانه‌اش بودم يقين * بازگشتش را همىكردم كمين\r\nخوب مىديدم به چشم خويشتن * مىكند بارى چنان با جان و تن\r\nتا رساند خود به نام لانه‌اش * وارهد از خانهء بيگانه‌اش\r\nچون كنار لاله مىشد با شتاب * بود لرزانش زبان با التهاب\r\nدر كنار لانه مىزد قور قور * كآمدم سوى وطن از راه دور\r\nليك اين بارش بديدم ناگهان * بر زمين افكند خود را ز آسمان\r\nگرچه خونش مىچكد بر بال‌وپر * ز آشيان تن مرا در جان به در\r\nديده‌هايش باز سوى لانه بود * در دلش سوداى اين ويرانه بود\r\nهان ! مپندارى كه از روى هوس * جلوه‌گر آمد به‌سوى لانه پس\r\nدر ره عشق وطن پرواز كرد * خود رها از پنجه‌هاى باز كرد\r\nدر دم آخر به حالى جانگداز * خود فكند اندر بر اين كلبه باز\r\nكرد رنگين خاك آن از خون تن * وه ! چه زيبا رنگى از حبّ الوطن\r\nچون بدين‌سان ديده از آفاق بست * نقشى از عشق وطن بر خاك بست\r\nاى صبا ! از من مگو اين داستان * هركه را بنموده ترك اين آستان\r\nهركه را حبّ وطن نبود شعار * ناخلف بايد گرفتش در شمار \r\n\r\nخروش خليج فارس\r\n خليج فارس به خود پيچد و خروشان است * كه در تلاطم از امواج جور دوران است \r\n\r\n","description":"","footnote":"","page_name":" 248 ","page_number":248},
  {"content":"\r\n\r\n چو ياد مىكند از فرّ و جاه نظم كهن * كنون ز وضع پرآشوب خود خروشان است\r\nخليج فارس بود مرزبان خاك وطن * كشد به كام اگر ناوگان به عدوان است\r\nبگو به خصم : نسازد دراز پا ز گليم * كه سير تاب فرو بردنش چه آسان است\r\nخليج ، سنگر ايران و تنگه هرمز * گرفته سخت گلوگاه بحر عمّان است\r\nخليج فارس دهد اين ندا مداين را * كنيم فخر كه ما را نسب ز ايران است\r\nهزار و چهارصد و اند سال رفت و هنوز * شكسته طاق تو بر جا ز مهر يزدان است\r\nخليج فارس دهد هردمى ز موج سروش * كه نام فارس مرا امتياز و عنوان است\r\nهنوز فرّ و شكوه گذشته دارد ياد * كه يادگار ز دوران مجد ساسان است\r\nبلاى نفت فكند آتشى چنان به خليج * كه از حرارت آن آب بحر جوشان است\r\nخراب يكسره ايران ز جنگ تحميلى * كه شرق و غرب از اين فتنه كام‌جويان است\r\nخراج جنگ ميان دو ملّت هم‌كيش * شهادت است و اسارت به زجر و زندان است \r\n\r\n","description":"","footnote":"","page_name":" 249 ","page_number":249},
  {"content":"\r\n\r\n ز خون سرخ شهيدان نازنين گلگون * به دجله رفته فرو پيكر جوانان است\r\nنهيب موج خليج آن‌چنان طنين‌انداز * كه ز آن چو سلسله كارون به تاب و پيچان است\r\nز انتقام طبيعت هرآن‌كه ريزد خون * گريز نيست ميسّر ، برون ز امكان است\r\nرواست آنكه بسوزند آتش‌افروزان * بر آتشى كه فروزان ز كيد آنان است\r\nشود پياده ز پيل غرور با رخ مات * چه طيلسان به بر و يال شهسواران است\r\nسر سپاه چو بگرفت پيش راه سفر * بگفت تازى خونخوار : وقت جولان است\r\nهم او كه بود به پابوسى و به عجز و نياز * گرفته راه جسارت ، كنون رجزخوان است\r\nوليك بىخبر از همّت وطن‌خواهان * كه از حميّت آنان زمانه حيران است\r\nكشند پاى جسارت از اين سرا بيرون * به‌سان راهزنى كز عسس گريزان است\r\nبه‌جز زيان و ملامت نگشت عايد او * كز اين محاربه بدنام و هم پشيمان است\r\nصبا ببر بر هم‌ميهنان در غربت * پيام صدق و صفايى كه از دل‌وجان است \r\n\r\n","description":"","footnote":"","page_name":" 250 ","page_number":250},
  {"content":"\r\n\r\n كه اى نموده رها دامن وطن از دست * به گاه محنت و غم اين خلاف پيمان است\r\nگذشت سيل حوادث ، دگر نباشد هم * كه خصم از بد اعمال خويش پنهان است\r\nبس است دورى و هجرت ، به خانه بازآييد * كه حال مام وطن حال پير كنعان است\r\nفرا رسيد زمان تلاش پير و جوان * چرا كه كشور ما را نياز عمران است\r\nعلاج و دفع بليّات گردش ايّام * وفا و مهر محبّت دوا و درمان است\r\nاميد آنكه شكوفد گل هميشه بهار * كه جاى خار نه در ساحت گلستان است\r\nبود اميد ، ببينيم بوم رفته ز بام * هماى عزّ و سعادت فراز ايوان است\r\nاگر كه رفت از اين ورطه ناخدا ، ليكن * اساس خانهء ما را خدا نگهبان است\r\nخلاصه شرح حوادث كه رفت كافى نيست * كه وصف كامل آن با هزار ديوان است \r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nشعله ( 1324 )\r\nاحمد اسد اللّهى شاعر خوش‌قريحه و توانا و نويسندهء پژوهشگر در شهر كرمان از مادر زاد و در اين شهر نشو و نما يافت و دانش اندوخت و در راه تعليم و تربيت فرزندان مردم سى سال مجاهدت كرد . پدرش با اينكه پيشه‌ورى سخت‌كوش بود از سير در عالم عرفان غافل نماند و عاشق مولانا و مثنوى او بود .\r\nاسد اللّهى كه در شعر شعله تخلص مىكند و به شعله كرمانى شهرت يافته است در آغاز جوانى در كمند عشقى آتشين گرفتار آمد و همين امر سبب گرديد كه شعرش شور و حال تازه‌اى يابد بعد از اين عشق مجازى به عشق عرفانى روى آورد و شعرش غناى بيشترى يافت . در سال 1372 مجموعه‌اى از سروده‌هايش با نام « از بلنداى سحر » با مقدمه مرشد و شاعر عارف‌پيشه دكتر محمد جواد نوربخش طبع و نشر شد كه مورد استقبال قرار گرفت چنان كه در اندك زمان نسخه‌هاى آن ناياب گرديد بهتر آن است كه قسمتى ديگر از زندگىنامه او را از زبان خوش بشنويم :\r\n« در روز دهم آذرماه 1324 در شهر كرمان در خانواده‌اى كه با وجود فقر مادى از غناى معنويت برخوردار و در خانه‌اى به ظاهر محقّر امّا از عطر عشق و عرفان سرشار بود ديده به جهان هستى گشودم . پدرم بهشتى روان ، استاد محمد على ، آهنگرى نستوه از تبار كاوه بود كه خستگى ناشى از جدال با پتك‌هاى هيولائى و سندان و كوره و آتش سركش و گدازان را شبانگاهان با سير در مثنوى مولانا به ويژه مطالعهء مستمر « شمع\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nجمع » اثر جاودانهء مولانا فؤاد كرمانى از تن مىزدود و مدام در عوالم عشق و عرفان سير مىنمود . مادرم مرحومه بىبى فاطمه سلطان از نوادگان مرحوم آقا سيد حسين رئيس القرّاء كرمانى در عهد ناصرى و سيده‌اى با معتقدات شديد مذهبى و داراى مكتب‌خانه بود كه حقير پس از آنكه در چهارسالگى « عمه جزو » و ديوان حافظ را در مكتب‌خانه مرحوم ملّا صلواتى رحمة اللّه عليه فراگرفتم از آن بانوى بزرگوار در اتمام جزوهاى قرآن كسب فيض كردم ، در كرمان تحصيلات ابتدايى و متوسطه و عالى را آغاز كرده به انجام رسانيدم و در سال 1374 پس از سى سال تدريس پس از عمل جراحى قلب باز ( پيوند عروق كورنر ) بازنشسته شدم و از سال 1345 با راديو و تلويزيون كرمان در زمينهء نويسندگى و اجراى برنامه‌هاى فرهنگى همكارى مستمر دارم و در سال 1374 به عضويت انجمن ادبى خواجوى كرمانى درآمدم و با مركز كرمان‌شناسى از به دو تاسيس و در كميسيون فرهنگى همكارى داشته و در حال حاضر رئيس انجمن اهل‌قلم كرمان وابسته به ارشاد اسلامى در خدمت مردم نجيب ديار كريمان مىباشم . »\r\nآثار و تاليفاتى كه از او طبع و نشر گرديده غير از مجموعه شعرى كه در بالا به آن اشاره شد بشرح زير است : دو شاعر ، دو شهيد ( شرح حال و نمونهء اشعار دو شاعر معاصر شهيد صفّارى متخلص به بندى سيرجانى و شهيد ارسلان متخلص به رخشا - تصحيح ديوان ميرزائى كرمانى با همكارى اشك كرمانى و با مقدمهء استاد باستانى پاريزى - گزيدهء غزليات خواجوى كرمانى با همكارى اشك كرمانى به خط استاد اميرخانى - تصحيح ديوان هماى كرمانى با تعليقات و مقدمه و شرح حال - گردآورى و تنظيم مجموعهء اشعار اطهرى كرمانى با مقدمه و شرح حال با عنوان « بىعشق هرگز » و كتاب فرهنگ نام‌آوران كرمان جلد اول آن ( ادب و هنر ) به زودى به فرهنگ دوستان و ادب‌پروران تقديم مىگردد . )\r\nاسد اللّهى در هنر خوشنويسى از توانائى كافى برخوردار است و خط شكسته و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنستعليق را خوش مىنگارد .\r\n\r\nآيينه‌دلان\r\n ما صاف‌دلان ، زنگ هوس را نشناسيم * با رحمت گُل ، زحمت خس را نشناسيم\r\nآيينه‌دلانيم كه در جلوه‌گهِ عشق * هرگز شبحِ شومِ هوس را نشناسيم\r\nچون بر سر هر خوان ننشينيم به يغما * از كس نهراسيم و عسس را نشناسيم\r\nما ، مرغ قفس‌زاد نه ، بَل عين عقابيم * پرواز در آغوش قفس را نشناسيم\r\nپرواى فلك نيز نداريم مَلَك‌وار * پس منّت هر ناكس و كس را نشناسيم\r\nزان رو كه مقيميم به منزلگه معشوق ، * فريادِ فَرَس ، بانگ جَرَس را نشناسيم\r\nما را بجز از دوست ، كسى ، همنفسى ، نيست * جز آن‌كس و آن هُرم نفس را نشناسيم\r\nدر سينهء ما « شعلهء » سيناست فروزان * خورشيد شناسيم . قَبَس را نشناسيم \r\n\r\nدر بلور تابناك\r\n گر كه از مستى به خاك افتاده‌ام * نيست غم ، چون زير تاك افتاده‌ام\r\nنيستم در كارِ پابوسِ كسى ! * گر كه مىبينى به خاك افتاده‌ام\r\nنيستم چونان شباويزانِ شوم * تا ببينى سر به لاك افتاده‌ام\r\nخواب هم هرگز نخواهد ديد كس * كز مَعالى در مَغاك افتاده‌ام\r\nرا هم از راه هوسبازان جداست * من پىِ يك عشق پاك افتاده‌ام\r\nمنّت ايزد را كه در كوى وفا * عشقبازى سينه‌چاك افتاده‌ام\r\nروشناى بزم مهرم « شعله‌ام » * در بلورى تابناك افتاده‌ام \r\n\r\nوحدت وجود\r\n با وسعت حضور تو در تار و پود من * جايى دگر نمانده براى نمود من !\r\nتكرار نام تست به الفاظ گونه‌گون * تعبيرهاى كهنه و نو در سرود من \r\n\r\n","description":"","footnote":"","page_name":" 254 ","page_number":254},
  {"content":"\r\n\r\n با بودنت كه موجب هر بودنى بُوَد * ديگر چه حاجت است به بود و نبود من\r\nآن‌سان رسيده‌ام به تو ، در وحدت وجود ، * كز من اثر نمانده دگر ، در وجود من\r\nدر خويشتن ، بجز تو نكردم مشاهده * اى شاهد هميشهء كشف و شهود من\r\nتا شد سرود « شعلهء » مهرم پسند تو * پايان گرفت آن‌همه سودا به سود من \r\n\r\nبه يُمن يادِ تو . . .\r\n اگر ز چشم تو اى آشنا نيفتادم * بگير دست مرا تا ز پا نيفتادم\r\nكشانده صحبت مستان به كافرستانم * مگو به كُنج شبستان چرا نيفتادم ؟\r\nعِقالِ عقلم اگر نيست ، نيست پروايم * خوشم كه در ره خبط و خطا نيفتادم\r\nبه من ببخش اگر از رسم عشق بىخبرم * كه من هنوز درين شيوه جا نيفتادم\r\nبه يُمن ياد تو ، هنگام برگ‌ريز خزان * - بسان موسم گُل - از نوا نيفتادم\r\nهزار شكر خدا را كه در تمامى عمر ، * ز ياد تو نفسى هم جدا نيفتادم\r\nبه خاك راه فتادم ، بلى . ولى هرگز ، * به پاىبوسىِ اهل ريا نيفتادم\r\nببخش « شعلهء » شوقى چراغ چشم مرا * اگر ز چشم تو اى آشنا نيفتادم \r\n\r\nرازِ آفرينش\r\n دل را خدا براى غم عالَم آفريد * اوّل ، دل آفريد ، پس آنگه ، غم آفريد\r\nتا راز عشق خويش دمى برملا كند * ز آب و گل محبّت خود ، آدم آفريد\r\nاز زخم عشق تا كه ننالد عاشقان * در جام لعلِ ماه‌وَشان ، مرهم آفريد\r\nبهر ظهورِ آنكه كند زنده ، مرده را * ظاهر نمود معجزه و مريم آفريد\r\nحيرانِ كار حضرت عشقم ، كه هم‌زمان ، * با ساغر لب تو ، چرا زمزم آفريد ؟ !\r\nمانَد نهان - براى ابد - تا كه راز من * جانا ، تُرا براى دلم محرم آفريد\r\nتا شستشو دهد رخ همچون گُل تُرا * از اشك چشم عاشق تو شبنم آفريد\r\nاز هم نمىشويم جدا ، كز هميم ما * ما را خدا براى هم و از هم آفريد \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n در حيرتم كه با همهء شور و حالِ غم ، * غم را براى « شعله » چرا پس كم آفريد ؟ ! \r\n\r\nحالِ غزل ( براى نوهء نازدانه‌ام غزل )\r\n در غزلم جلوه كن ، هاى ، غزالِ غزل * تا بشود جلوه‌گر ، جان جمال غزل\r\nشاعر و شوقِ نماز ، به طاق ابروى بُت ؟ ! * حىَّ عَلَى العشق زد ، مگر بلال غزل ؟ !\r\nچون بگذارى به ناز ، پا به سر و چشم من * حال خرابم شود بَدَل به حال غزل\r\nبا تو ، غزلخوان منم . مرغ خوش‌الحان منم * بىتو ولى حال من ، حال ملال غزل\r\nبا توام از عرشيان ، كنده دل از فرشيان * پر زده تا كهكشان ، بال به بال غزل\r\nتا غزل شعله را ، تو باشى الهامبخش * نمىرود - تا ابد - بيم زوال غزل\r\nختم به نام تو شد ، كمال حدّ جمال * به دفتر « شعله » هم حدّ كمال غزل \r\n\r\nغريبانه\r\n غريب مُلك جنونيم و هاىوهومان نيست * چه جاى ناله ، كه جز بُغض در گلومان نيست\r\nزديم پا به بساطِ نشاطِ ميكده‌ها * كه هست مستى ناحقّ و حقّ و هومان نيست\r\nحديث مهر و محبّت فتاده از لبمان * به غير قهر و غضب ، هيچ گفت‌وگومان نيست\r\nمكن به مستىِ نخوت دلا ، ملامتمان * شراب ناب عطوفت كه در سبومان نيست\r\nز لايه‌لايهء نيرنگ ، چهرمان رنگيست * به چشمه‌سار صفا هم كه شستشومان نيست\r\nخداى من ! كه ز تزويرمان چه روز است اين * كه جز هواى زر و زور آرزومان نيست \r\n\r\n","description":"","footnote":"","page_name":" 256 ","page_number":256},
  {"content":"\r\n\r\n به خاك ، بسته‌دلان و شكسته‌بالانيم * اگر به پهنهء افلاك ، جستجومان نيست\r\nو گر به حىَّ عَلَى العشقمان نمىخوانند ، * مسلّم است كه از اشك خون ، وضومان نيست\r\nز خود رميدنمان بين ! كه با چنين آيين ، * به چشم آينه‌مان نيز ، آبرومان نيست\r\nبخوان به « شعلهء » خورشيدمان ، هَلا اى صبح * اگرچه شب‌زدگانيم و رنگ و رومان نيست \r\n\r\nدو رباعى\r\n تا چون تو كسى مراد من هست خوش است * تا درد تو در نهاد من هست ، خوش است\r\nبگذار كه يادم نكند هيچ‌كسى ! * تا آنكه غمت به ياد من هست ، خوش است \r\n* * *\r\n بىلعل لبت ، هواى مستى نكنم * بى بودنت ، آرزوى هستى ، نكنم\r\nتا چون تو بُتى به معبد عشق من است * كفر است اگر كه بت‌پرستى نكنم \r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nشعله ( 1358 )\r\nسيد سلمان علوى گنابادى فرزند كاظم در سال 1358 هجرى شمسى در شهر مشهد پا به عرصهء حيات گذاشت دوساله بود كه به اتفاق خانواده به قم مهاجرت كرد و در اين شهر نشو و نما يافت و به تحصيل پرداخت .\r\nعلوى دربارهء زندگيش چنين مىگويد : « علاقهء پدرم به دروس حوزوى موجب مهاجرت ما به شهر قم شد ، آن زمان من دوساله بودم ، دوران كودكى و نوجوانى را در قم گذراندم . پدرم اهل ادب و هنر بود ، هرازگاهى با خواهر بزرگترم در مورد ايهام و جناس و معماهاى ادبى و . . . گفتگو مىكردند و مادرم نيز گاه سرمان را با اشعار حافظ گرم مىكرد . خواهرم در همان ايام نوجوانى به سرودن پرداخت و در دورهء راهنمائى بدون اشكالات عروضى غزل مىگفت . آن‌وقت‌ها من خودم را نسبت به شعر و ادبيات بيگانه مىديدم خصوصا كه هيچ‌گاه ( و البتّه هم‌اكنون نيز ) به حل معماهاى ابجدى كه زورآزمائى و عرضه‌اندام پيشينيان بوده علاقه‌اى نداشتم . سال 1373 با عنايتى كه شامل حالم شد به حوزهء علميه قم راه يافتم ، در حوزه درهاى بسيارى به رويم باز شد ، زندگيم ، بينشم و همه چيز را دگرگون كرد ، يكى همين علاقهء من به ادبيّات بود ، هم حجره‌اى داشتم كه كتاب شعر فريدون مشيرى را داشت ، اين اولين كتاب شعر معاصر بود كه مرا جذب كرد و به زودى توانستم با اشعار اخوان و سهراب و . . . نيز ارتباط برقرار كنم به اين ترتيب كار من با نيمائى بود ، در مجلسى در مشهد پدرم بالاى منبر بود شعر\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n« لطف حق » پروين اعتصامى را خواند اين شعر در من تاثير عجيبى گذاشت و در اولين فرصت به حفظ آن مشغول شدم در اين هنگام بود كه قدرت سرودن را در خود احساس كردم ، در همان سال پس از انتقال به مدرسهء ديگرى يك مثنوى دويست بيتى براى مدرسه و دوستان سابقم گفتم كه اولين شعر جدّى من بود ، بااين‌حال سروده‌هاى آن زمان با « شعر » خيلى فاصله داشت . در مهر ماه 1377 در ساخت يك مجموعهء تلويزيونى پدرم كه نويسندگى و كارگردانى آن را به عهده داشت ، بخش ادبى را به من سپرد و من در طى انجام اين وظيفه با انجمن شعر و قصّه قم آشنا شدم .\r\nحضور در برنامه‌هاى اين انجمن و آشنائى با برخى از دوستان جوان باعث شد كه من شعر را به صورت جدّى دنبال كنم ، به‌صورتى كه پس از چند ماه اشعارم در نشريات چاپ مىشد . در بهار 1379 به‌عنوان عضو شوراى اين انجمن انتخاب شدم ، وسواسى كه من در گفتن هر بيت از شعرم به خرج مىدادم باعث شد ، برخى مرا يك شاعر كم كار تلقّى كنند زيرا من پيش از پانزده غزل نگفته بودم لكن اين امر موجب رشد كيفى شعرهاى من گرديد به‌صورتى كه خواننده با خواندن دو شعر از من به سهولت در مىيابد كدام شعر قبل از ديگرى سروده شده است و اين تنها دغدغهء من در سرودن است - نيمائى و غزل دو قالب مورد علاقهء من هستند . »\r\n\r\nتقديم به حضرت زهرا عليها السّلام سكوت على عليه السّلام\r\n درست نيمهء شب بود و ماه مىلرزيد * و شب ميان سكوتى سياه مىلرزيد\r\nدرست نيمهء شب بود و آسمان مىديد * كه در صداقت چشمى گواه مىلرزيد\r\nشب مرور خطرها ، درست نيمهء شب * عبور خاطره - از نيمه‌راه - مىلرزيد\r\nو اشك سرخ غزل در نگاه خستهء مرد * كنار عكس زنى تا پگاه مىلرزيد\r\nهنوز خلوت سرد مدينه يادش هست * چگونه دختركى بىگناه مىلرزيد\r\nچگونه دختركى در حرير خلوت خويش * ميان هاله‌اى از اشك و آه مىلرزيد \r\n\r\n","description":"","footnote":"","page_name":" 259 ","page_number":259},
  {"content":"\r\n\r\n چهار بهت مكرر ، چهار آيينه * نگاه بود كه پشت نگاه مىلرزيد\r\nشب سكوت على را فقط خدا مىديد * و « شعله » اى كه دلش گاه‌گاه مىلرزيد \r\n\r\nيا عشق\r\n اى چشم مست ، راز شراب ، اى نگاه سرخ * عريان‌ترين تبلور عصيان ، گناه سرخ\r\nپايى بكوب دست بيفشان ، غزل برقص * زيباست رنگ رقص خدايان ، إله سرخ !\r\nتقصير من نبود ، مرا بازهم ببخش * لب‌هاى توست باعث هر اشتباه سرخ\r\nشرمى كه گونه‌هاى تو را بوسه مىگرفت * با قلب من معاشقه مىكرد ، ماه سرخ !\r\nاين‌طور بىملاحظه گيسو رها مكن * از بادها بترس گل من گياه سرخ\r\nتا باد در شباشب گيسوت مىوزد * هر شب زبانه مىكشد از سينه ، آه سرخ\r\nانگار سرنوشت ، صدا مىكند مرا * من خيره مانده‌ام سر يك چارراه سرخ\r\nيا عشق : اين سپيد سپيد سپيد سبز * يا مرگ : اين سياه سياه سياه سرخ \r\n\r\nمىرقصيد\r\n آهاى بانوى من ، اشتباه مىرقصيد ! * تباه - مثل هميشه - تباه مىرقصيد !\r\nصدا ميان نفس‌هاى باد گم مىشد * درخت صاعقه آتش ، گياه . . . مىرقصيد \r\n\r\n","description":"","footnote":"","page_name":" 260 ","page_number":260},
  {"content":"\r\n\r\n سكوت وحشى شب بود و سايه‌اى برفى * كه در تلألؤ عريان ماه مىرقصيد\r\nزنى به ياد شب‌خواب‌هاى رنگى خود * بنفش و قرمز و زرد و سياه مىرقصيد\r\nو مرد قصّه كه زندانى زمان شده بود * شبيه پيرهنش راه‌راه مىرقصيد\r\nسحر ، نه برف ، نه سرما ، نه سايه‌هاى سياه * بهار بود كه با هر نگاه مىرقصيد\r\nكنار « شعله » خاموش ، خاطراتِ زنى * بنفش ، سرخ ، و . . . گاهى سياه مىرقصيد \r\n\r\nبراى طاها كه احتمالا نُه‌ساله است ولى بيشتر از چهار ، پنج سال با ما نبود\r\n اين‌ها به جاى خود ولى از آن شب ، تابوت ماند و اين شب بىروزن * انگشت‌هاى يخ‌زدهء مادر . . . يك چادر سفيد و . . . نخ و . . سوزن\r\nآن شب سكوت ، يك زن كولى بود با دامنى از آتش و ابريشم * بر پلك‌هاش سايه‌اى از گيلاس ، در چشم‌هايش عكس سرى بىتن\r\nگيلاس گونه‌هاى عجيبى داشت ، لب‌هاى سرخ بوسه‌فريبى داشت * گيلاس مىرسيد و رها مىشد پرپاره‌هاى سرخ دو پيراهن\r\nما محو مىشديم شبيه هم گم مىشديم با هيجانى سرخ * - من پشت پلك‌هاى ترك‌خورده او پشت رقص بنه‌اى دامن -\r\nانگشت‌هاى يخ‌زدهء مادر كم‌كم ميان باد تكان خوردند * دستى درآمد از لبهء تابوت ، گيلاس را گرفت ولى بعدا\r\nگيلاس‌ها يكىيكى افتادند پاييز طرح ساده‌اى از زن شد * پيچيد در زمين و زمان آن شب پژواك زنگه‌دار صداى زن :\r\nآن فصل سبز گم‌شده من بودم پاييز رنگ ديگرى از من بود * تقويم‌ها ورق‌ورقم كردند . پاييز را نديده بگير از من !\r\nتابوت مىشكست و صدا مىكرد . زن بر درخت سوخته ناخن زد * حك شد به روى تيرگى از تابوت ، تاريخ هر نيامدن و رفتن \r\n\r\n","description":"","footnote":"","page_name":" 261 ","page_number":261},
  {"content":"\r\n\r\n در آسمان دو طيف بنفش آبى پوشاند خواب رنگى مادر را * تابوت ماند و خاطرهء گيلاس . . . انگشت‌هاى يخ‌زده - نخ . . . سوزن \r\n\r\nحجرهء شمارهء 4\r\n شكسته بود در آغوش برف دختر كرد * و تازه داشت خودش را به‌ياد مىآورد\r\nچهار مصرع آواره در نگاهش بود * كه چارپاره دلم را سرود و با خود برد\r\nچه كرده بود - خدايا - هواى دى با او * چه بوده حاصل ضرب تگرگ و ساقهء ترد\r\nتگرگ . . سوزد قايق چهار ثانيه برف * . . . و ناز كاى گل‌گونه‌اى كه مىپژمرد\r\nدو دست از كف چشمان او برون آمد * مرا گرفت در آغوش و تا چهار شمرد\r\nمرا ربود ، اگرچه به پاى باد گذاشت * مرا سرود ، اگرچه به دست آب سپرد\r\nاگر گرفت مرا با تمام خويش گرفت * اگر فشرد ، مرا در تمام خويش فشرد\r\nصداى صاعقه آمد ، مهيب و رعدآسا * فريب برق نگاه تو را نخواهم خورد\r\nچهار نغمهء « الله اكبر » از مأذن * مرا دوباره به آغوش حجره‌ام آورد\r\nشب از ستاره گذشته است و آسمان صاف است * بمير دختر برفى ، بمير دختر كرد \r\n\r\n","description":"","footnote":"","page_name":" 262 ","page_number":262},
  {"content":"\r\n\r\n\r\nشفق ( 1333 )\r\nسيّد مجيد شفق در سال 1333 هجرى شمسى در تهران در محلهء باغ فردوس بازارچهء سعادت در خانواده‌اى فرهنگ‌دوست و مذهبى ديده به جهان گشود . پدرش سيّد عبد الحميد ، از دودمان آل طعمه ، عراقى الاصل است كه به ايران مهاجرت كرد و در اين كشور رحل اقامت افكند .\r\nمجيد شفق تحصيلات ابتدايى و متوسّطه را در تهران به انجام رسانيد ، ازآن‌پس به استخدام سازمان شهر و روستا درآمد و بعد به وزارت آبادانى و مسكن منتقل شد و يك‌چند در آن وزارتخانه خدمت كرد ؛ امّا چون كار ادارى را با روحيهء خود سازگار نديد ، آن را رها كرد و به شغل آزاد روىآورد .\r\nشفق در آغاز نام خانوادگىاش « رزّوقى » بود و اشعارش با همين نام در مجلّه‌ها به چاپ مىرسيد و نخستين مجموعهء شعرش نيز به نام « تنها در كوچه‌هاى شب » با همين نام رزّوقى در سال 1360 طبع و نشر گرديد ، آن‌گاه نام خانوادگى خود را به « شفق » تغيير داد و آثار ديگرش با شفق به چاپ رسيد . وى خواهرزادهء شادروان مهدى سهيلى ، شاعر نامور توانا و خوش‌ذوقى معاصر مىباشد و خود مىگويد : « اگر چيزى فراگرفته‌ام از سختگيرىهاى آن مرحوم بوده است . »\r\nشفق چون به كشورهاى عربى مسافرت‌هاى زيادى كرده ، با زبان عربى آشنايى كامل يافته است . وى در سرودن انواع شعر طبع‌آزمايى كرده ، امّا بيشتر طبعش به\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nغزل‌سرايى مايل است و آثار مطبوع ديگر او به نام « تو باغ منى » مجموعهء شعر در سال 1369 و كتابى به نام « دوبيتىهاى شاعران امروز » را تدوين و در سال 1373 منتشر ساخت و « غزل شاعران امروز » و آثار ديگرى به شرح زير تأليف كرده كه هنوز توفيق چاپ آن‌ها را نيافته است : طلايه‌داران شعر امروز ايران ؛ ترانه‌هاى تنهايى ؛ رباعى شاعران امروز ؛ چشمهء مهتاب ( مجموعهء شعر ) ؛ و نيز ديوان حسن دهلوى را با همكارى دكتر پيمان تصحيح كرده و نيز ديوان جويا تبريزى را با مقدّمه و شرح حال آماده نموده است .\r\n\r\nبانگ رحيل\r\n در رُخ پيران روشندل شبابى ديگر است * مستى رندان عالم از شرابى ديگر است\r\nگرچه از مردم جدا بودن عذاب زندگىست * ليك خود ديدار نامردم عذابى ديگر است\r\nمىرسد از كاروان عمر ما « بانگ رحيل » * از جرس بشنو كه در اين ره شتابى ديگر است\r\nاز سفيهان گر شنيدى ياوه‌اى ، دل بَد مكن * ژاژخايان را سكوتِ ما جوابى ديگر است\r\nكاتب حقّ يك‌زمان از كار ما غافل نماند * در كتاب آفرينش خود حسابى ديگر است\r\nدلپذير اهل معنى نيست نقش زندگى * نكته‌سنجان را در اين ره انتخابى ديگر است\r\nما و شمع و خلوت و ديدار يارِ ماه‌روى * بزم ما را روشنى از ماهتابى ديگر است\r\nروح من هرگز نفرسايد ز ظلمت‌ها « شفق » * در سپهر خاطر ما آفتابى ديگر است \r\n\r\nاشك\r\n شب است و ديدهء ما را بود بهانهء اشك * كه چشم چشمهء درد است و خانه خانهء اشك\r\nمنم درخت خزان‌ديده در جوانى خويش * كه بردميده ز هر شاخه‌ام جوانهء اشك\r\nغم زمانه چه گويم ، كه لحظه‌لحظهء عمر * شود به ديدهء غم‌ديده دانه‌دانهء اشك\r\nبه برق چشم غم‌آلوده‌ام چو مىنگرى * ببين به ديدهء دردآشنا نشانهء اشك\r\nچگونه زار نگريم به حال خستهء خويش * كه دور دورِ غم است و زمان زمانهء اشك \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n به مرغ عشق سفر كرده‌ام بگو اى باد * بيا بيا ! كه بود چشمم آشيانهء اشك\r\nغروب آمد و رنگ « شفق » ز غصّه پريد * شب است و ديدهء ما را بود بهانهء اشك \r\n\r\nگل نودميده\r\n لبت به غنچهء سُرخ نچيده مىماند * دو گونه‌ات به گل نودميده مىماند\r\nنگاه گرم تو معناى صد غزل دارد * كمند زلف به طرح قصيده مىماند\r\nنگاه وحشى تو رام كس نمىگردد * كه چشم تو به غزالِ رميده مىماند\r\nسپيدى تن تو جلوه داد بر مهتاب * جمال تو به طلوع سپيده مىماند\r\nتو گوهرى و ز شوق تو مىتپد دل من * دلم به كودك گوهر نديده مىماند\r\nطلوع اشك به روى تو عالمى دارد * به برق شبنم بر گل چكيده مىماند\r\nبه بوسه‌اى كه گرفت از لب تو گفت « شفق » * لبت به غنچهء سُرخِ نچيده مىماند \r\n\r\nبه گريه رو كردم\r\n ز بس‌كه ديدهء من از غم شبانه گريست * سحر به درد دل من دلِ زمانه گريست\r\nبه شاخه‌شاخهء عمرم شكفته شد گل درد * ز بس‌كه ديدهء غمگين به هر جوانه گريست\r\nنهال درد مرا آب داد چشمهء چشم * كه صبح و شام به هرجا و هر بهانه گريست\r\nشكست بال‌وپر مرغ دل ز ناوك خصم * چنان شكست كه هر شب در آشيانه گريست\r\nبه گاه وصل ، ز شادى به گريه رو كردم * كه عندليب من از لذّت ترانه گريست\r\nهزار چشمهء فيضش برآيد از دلِ تنگ * كسى كه در غم دلدار ، عاشقانه گريست\r\nبه كعبه رفتم و دل ناله كرد تا به سحر * ولى براى خدا ، نز براى خانه گريست\r\nاگر شكست دلم ، در فراق دوست شكست * و گر گريست ، بدين درد بىكرانه گريست\r\nزمان من به سرآمد « شفق » چه بايد كرد ؟ * كه چشم غم‌زدهء من بر اين زمانه گريست \r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nبىعشق خدا\r\n گر عشق بود ، جان شكيبا نتوان داشت * با ياد خدا حسرت دنيا نتوان داشت\r\nعكس تو در آيينهء جان اوست ، و ليكن * زين كوردلان چشم تماشا نتوان داشت\r\nشيطان‌صفتى شيوهء مردان خدا نيست * با زشتى خو چهرهء زيبا نتوان داشت\r\nانديشهء موران نكند فهم سليمان * با حجم سبو وسعت دريا نتوان داشت\r\nخورشيد به سردابهء تاريك نتابد * بىعشق خدا جان مصفّا نتوان داشت\r\nبا ظلمت فرعون به ايمن نتوان رفت * با پنجهء شيطان يد بيضا نتوان داشت\r\nدر ابر سيه‌رنگ « شفق » را نتوان ديد * هنگام خزان گلشن زيبا نتوان داشت \r\n\r\nنگين سخن\r\n ز اشكى كه بر روى من مىنشيند * دوصد درد بر جان و تن مىنشيند\r\nاز آن گل كه در باغ بيگانه رويد * بسا خار در چشم من مىنشيند\r\nچه دردآور است آنكه آواره مَردى * به غربت به يادِ وطن مىنشيند\r\nدلم مىگدازد زمانى كه مادر * به گور پسر ناله‌زن مىنشيند\r\nمرا اشك خون شد به رنگش نگه كن * كه روى نگين سخن مىنشيند\r\nنشسته گلى بر سرِ گيسوانت * چو خارى كه بر نسترن مىنشيند\r\nگلى را به زلف پرندين نشاندى * چو شبنم كه روى چمن مىنشيند\r\nز گل ساختى بهر خود گوشوارى * چو لعلى كه بر ياسمن مىنشيند\r\nچرا شعر سرمايهء مدح باشد * مگر گوهرى در لجن مىنشيند ؟\r\nغروب « شفق » نقش زيباست گويى * به جامى شراب كهن مىنشيند \r\n\r\nآواز عاشقانه\r\n بىتو چگونه خوانم ، آواز عاشقانه * وقتى كه دارم از تو ، اندوه جاودانه\r\nشعرم زبان درد است ، دردى كه همچو آتش * هر لحظه از وجودم ، برمىكشد زبانه \r\n\r\n","description":"","footnote":"","page_name":" 266 ","page_number":266},
  {"content":"\r\n\r\n با تو چگونه گويم ، افسانه‌هاى خود را * دنياى من تو هستى ، اى رمز پرفسانه\r\nتو چون نهال شاداب ، سرشارى از جوانى * من چون درخت خشكى ، بىبرگ و بىجوانه\r\nهر فصل تو پر از شور ، هر فصل من پر از غم * در ما تفاوتى هست ، مطبوع و غمگنانه\r\nآه ، اى شكوه شادى ! اينك بهار با توست * مىخواهم از لبانت ، گل‌بوسه بىبهانه\r\nآواى تو پيچد ، در گوش جان شكوفد * بر لب به شوقت اى گل ، باغى پر از ترانه\r\nمن شورم و شرارم ، از عشق بىقرارم * عشقى كه از تو در دل ، بنشسته جاودانه\r\nبىعشق زندگى را ، شيرين نمىتوان كرد * دلخوش نمىشود بود ، با تلخى زمانه\r\nوقتى « شفق » ز عشقت ، دل مىزند به دريا * بينم فتاده خورشيد ، در بحر بىكرانه \r\n\r\nرهايى\r\n از اين مىخوارگان ديگر خروشى برنمىخيزد * وز آن ميخانه‌ها گلبانگِ نوشى برنمىخيزد\r\nسراسر پهنهء خاموشى مرگ است ، عالم را * چه شد كز هيچ‌كس جوش و خروشى برنمىخيزد ؟\r\nدگر دستى پى يارى نيايد ز آستين بيرون * چرا ديگر رهايى را ، سروشى برنمىخيزد ؟\r\nميان اين همه ياران ، سوادى را نمىبينم * وز اين ميدانِ ماتم‌خيز ، جوشى برنمىخيزد\r\nغريبستان گيتى بين كه از بازار تزويرش * به‌جز گندم‌نماى جوفروشى برنمىخيزد\r\nنواى گريه ديگر از گلو بيرون نمىآيد * چه شد كآوازى از جانِ خموشى برنمىخيزد ؟\r\nهمه سردرگريبان غم خويشند و خاموشند * كه آهى از لبان پرده‌پوشى برنمىخيزد\r\nمگر صبح سعادت بر « شفق » پرتو بيفشاند ؟ * كه از صحراى همّت سخت‌كوشى برنمىخيزد \r\n\r\nچند رباعى آزادى\r\n اى سرو بلند سرنگون افتاده * از تيشهء ناكسان زبون افتاده\r\nتا خونت كى ز تيشه دامن گيرد * آزادى ! اى به خاك و خون افتاده \r\n\r\n","description":"","footnote":"","page_name":" 267 ","page_number":267},
  {"content":"\r\n\r\n\r\nدفتر سرنوشت\r\n اى ياس تنت جلوه‌اى از باغ بهشت * وى آنكه خدا گلى به‌سان تو نكشت\r\nبر دفتر سرنوشت من دست قضا * نام دگران خط زد و نام تو نوشت \r\n\r\nشيدايى و زيبايى\r\n اى چشم تو آيينهء تنهايىِ من * شعر تو ترانهء هم‌آوايىِ من\r\nشيدايىِ من ، دليل زيبايىِ تو * زيبايىِ تو ، دليل شيدايىِ من \r\n\r\nافسوس\r\n من نوش توام ، تو از برايم نيشى * سرگرم خيال و خاطراتِ خويشى\r\nدر فكر توام هميشه هرجا هستم * افسوس ! كه تو به من نمىانديشى \r\n\r\nدوبيتى دام اسيرى\r\n جوان بودم كه پيرى آمد از در * زمان گوشه‌گيرى آمد از در\r\nگشودم در ، كه بال‌وپر بگيرم * ولى دام اسيرى آمد از در \r\n\r\nكجا رفت ؟\r\n اميدم ! هم‌زبانىها كجا رفت ؟ * گل من ! مهربانىها كجا رفت ؟\r\nاگر بازآيى و مويم ببينى * به من گويى جوانىها كجا رفت ؟ \r\n\r\n","description":"","footnote":"","page_name":" 268 ","page_number":268},
  {"content":"\r\n\r\n\r\nشفيعى ( 1378 - 1302 )\r\nحسين شفيعى ، فرزند على ، در سال 1302 هجرى شمسى در كوى لنبان اصفهان در خانوادهء متوسّط الحال چشم به جهان هستى گشود . تحصيلات مقدّماتى را نزد شيخ محمّد جواد فريدنى فراگرفت ، ازآن‌پس در رشتهء علوم قديمه به تحصيل پرداخت ، صرف و نحو و معانى بيان و تفسير را نزد استادانى چون ميرزا على واعظ شيرازى و سيّد صدر الدّين هاطلى كوهپايه‌اى و سيّد نور الدّين شيرازى و شيخ محمّد حسين نجف‌آبادى آموخت و فلسفه را نزد حاج آقا رحيم ارباب ، عارف نامور ، و فصوص الحكم محى الدّين عربى را نزد عارف و شاعر معروف ميرزا اسد اللّه ايزدگشسب تلمّذ كرد و خود مىگويد : « از جمله كسانى كه در پرورش شخصيت روحى و عرفانى من نقش مؤثرى داشت مرحوم ايزدگشسب بود . »\r\nشفيعى بااين‌كه عالمى وارسته و انسانى عارف‌پيشه بود ، هيچ‌گاه از راه وجوهات شرعيّه امرار معاش نكرد و ساليان دراز به عنوان كارمند ساده در يكى از كارخانه‌هاى ريسندگى اصفهان به سمت منشى به خدمت اشتغال داشت و از اين رهگذر معيشت مىكرد و در خارج از وقت ادارى همواره اوقاتش صرف تدريس مىشد و در سال‌هاى اخير چندى در دورهء كارشناسى ارشد فلسفه در دانشگاه اصفهان به تدريس اخلاق و حكمت عملى پرداخت و فتوحات مكيّه محى الدّين عربى و مصباح الأنس صدر الدّين قونوى را براى بعضى از شاگردانش تدريس مىكرد .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكلاس درس شفيعى حال و هواى عرفانى خاصّى داشت و احاطهء او بر ادبيّات ، به خصوص اشعار فارسى ، تحسين‌برانگيز بود و ضمن تدريس به مناسبت‌ها شعرى از مولانا و حافظ و سعدى و عراقى و عطّار مىخواند .\r\nشفيعى از همان آغاز جوانى به سرودن شعر پرداخت ، امّا شعرش همواره از چاشنى عرفان بهره داشت . سرانجام در روز دوشنبه دوم بهمن‌ماه سال 1378 دچار ايست قلبى گرديد و در گورستان باغ رضوان ، قطعهء گلشن نام‌آوران زادگاهش به خاك سپرده شد و اين اشعار اقبال لاهورى را كه همواره زمزمه مىكرد ، بر سنگ مزارش نقر گرديد :\r\n چو رخت خويش بربستم از اين خاك * همه گويند با ما آشنا بود\r\nو ليكن كس ندانست اين مسافر * چه گفت و با كه گفت و از كجا بود \r\nشفيعى ، شاعرى وارسته از تعلّقات مادى بود ، عارفى خودساخته كه در عرفان به مقام و منزلتى نيز دست يافته بود ، با همهء مقامات علمى ، خود را شكسته بود تا بتواند به حضرت دوست اتّصال يابد و به مطلوب خود نيز رسيده بود و در غزلى بدين معنى اشاره مىكند :\r\n ديدى اى دل كه به دلدار رسيدم آخر * وادى پرخطر عشق بريدم آخر\r\nدر بيابان طلب گرچه دويدم بسيار * شكر بعد ، كه به مطلوب رسيدم آخر \r\nاز شفيعى چند اثر و تاليف به‌جاى مانده است : « تجلّى حقيقت » ترجمهء بخشى از شرح نهج البلاغة ابن ابى الحديد ؛ « نور الثّقلين » در شرح خطبهء صفات المتّقين ( طبع گرديده ) ؛ « شرح وصيّت‌نامهء حضرت على عليه السّلام به فرزندش امام حسن مجتبى عليه السّلام » ؛ « لوامع العرفان » منظومهء عربى در توحيد و عرفان ؛ « ديوان اشعار » مجموعه‌اى از غزليّات .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nآيينهء دل\r\n تا نقد جان و دل نفشانى به پاى دوست * راهت نمىدهند به خلوت‌سراى دوست\r\nيكتا شوى چو از همه عالم به جذب عشق * دستت رسد به حلقهء زلف دوتاى دوست\r\nشاهنشه سرير سعادت كسى بود * كس سايه بر سر است ز فرّ هماى دوست\r\nاندر بساط هستى عالم هرآنچه هست * باشد نمى ز بحر سخا و عطاى دوست\r\nدر روزگار هجر ز غم خسته شد دلم * خرّم دمى كه فاش ببينم لقاى دوست\r\nاى باد جان‌فزا كه در اين ملك مىوزى * از ما بگو به گوش دل پرضياى دوست\r\nاز دل برون نه‌اى ، اگر از ديده غايبى * آرى دل است آينهء باصفاى دوست\r\nباشد اگر ز بهر « شفيعى » هزار جان * مردانه مىكند ز محبّت فداى دوست \r\n\r\nنعرهء يا دوست\r\n ديدى اى دل كه به دلدار رسيدم آخر * وادى پرخطر عشق بريدم آخر\r\nدر بيابان طلب گرچه دويدم بسيار * شكر للَّه ، كه به مطلوب رسيدم آخر\r\nآن‌قدر حلقه زدم بر در ميخانهء عشق * تا گشودند در و باده كشيدم آخر\r\nآن‌قدر بال زدم در قفس ناكامى * تا شكستم قفس و باز پريدم آخر\r\nآن‌قدر نعرهء « يا دوست » كشيدم از دل * تا كه دادند به لبيك نويدم آخر\r\nمژدهء وصل ز سكّان حريم ملكوت * همه‌شب تا به سحرگاه شنيدم آخر\r\nتن رها كردم و يكپارجهء روح شدم * خرقهء عاريت جسم دريدم آخر\r\nدر حريم حرم كعبهء دل طوف‌كنان * به تماشاى رخ يار دويدم آخر\r\nاز گلستان حقيقت گل صدبرگ مراد * دامنى پُر ، به دو صد هلهله چيدم آخر\r\nمن و اين دولت سرشار « شفيعى » ز كجا * گوييا از دل بيدار خريدم آخر \r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nسرمنزل عشق\r\n علم رسمى نبرد بار به منزل هرگز * كه اساسش شود اندر دم مردن فانى\r\nعمرى اندر طلب علم نظر كوشيدم * نشدم حاصل از اين علم به‌جز نادانى\r\nعاقبت يافتم اندر ره ميخانهء عشق * آنچه در مدرسه مىخواستم از حيرانى\r\nگر بقا مىطلبى روى به عشق آر ، كه نيست * بحث و انكار در اين مسألهء وجدانى\r\nرو به سرمنزل عشق آر ، گرت جانى هست * كه نباشد به‌جز از عشق تو را درمانى\r\nره به مقصد نبرد بىمدد عشق كسى * اين كلاميست بسى مستند و برهانى\r\nرهنماى من دلداده « شفيعى » در عشق * هم شدى عشق عنايت اثر سبحانى \r\n\r\nبندهء نفس\r\n در بيابان طبيعت ، خار خودروييم ما * بىبر و بىسايه و بىرنگ و بىبوييم ما\r\nطالب فردوس و رضوانيم با دست تهى * راستى بنگر چه خالى مغز و پرروييم ما\r\nمىرويم اندر پى دنياى فانى بنده‌وار * رو به هر سو مىكند دنيا بدان سوييم ما\r\nكار ما هر روز و هر شب عيب مردم گفتن است * يك‌سخن هرگز ز عيب خود نمىگوييم ما\r\nدشمنى كرديم با هركس كه با ما دوست بود * وه ! چه بدقلب و چه بدآيين و بدخوييم ما\r\nبندهء نفسيم و خدمتكار شهوت روز و شب * ليك ، گاهِ خودفروشى بندهء هوييم ما\r\nدر هياهويند ذرّات جهان از شور عشق * بىخبر چون مردگان از اين هياهوييم ما \r\n\r\n","description":"","footnote":"","page_name":" 272 ","page_number":272},
  {"content":"\r\n\r\n گوى را در پيش چوگان چاره جز تسليم نيست * پيش چوگان قضا عاجزتر از گوييم ما\r\nگر حساب آخرت حقّ است پس ديگر چرا ؟ * اين‌قدر از بهر دنيا در تكاپوييم ما\r\nز انتظام كار خود وامانده و غافل ، ولى * كدخدا و حاكم هر خانه و كوييم ما\r\nدر عمل هستيم ، ليكن در مقام گفت‌وگو * چون « شفيعى » پشت‌هم‌انداز و پرگوييم ما \r\n\r\nرهبرى كو ؟\r\n رهبرى كو ؟ كه از اين دشت رهاند ما را * رو به سرمنزل مقصود كشاند ما را\r\nدست مردانه اگر از قفس تنگ مجاز * به چمنزار حقيقت برساند ما را\r\nشوق ديدار تو اى خسرو خوبان تا چند ؟ * بر سر خار بيابان بدواند ما را\r\nبود گم‌گشته‌تر از ما چو خبردار شديم * آنكه مىخواست به مقصود رساند ما را\r\nجان به شكرانه دهم ، گر نفسى آن دلبر * به كنارش ز محبّت بنشاند ما را\r\nما نه ز آن خفته‌دلانيم كه بيدار شويم * صيحهء مرگ از اين خواب جهاند ما را\r\nبه غم و رنج شود عيش و نشاطش تبديل * در بساط طربش هركه بخواند ما را\r\nرو به درگاه كه آريم « شفيعى » روزى * اگر از درگه خود دوست براند ما را \r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nشفيق ( 1305 )\r\nميرزا حسين زارع متخلص به شفيق در سال 1305 هجرى شمسى در ميبد اردكان از توابع استان يزد چشم به جهان گشود وى زندگى پرفرازونشيبى داشته و از كودكى به كارگرى و زحمت تن در داده و به جاى رفتن به مكتب و مدرسه راهى بازار كار شده است پدرش على ده‌آبادى مردى سختگير و خشن و بىگذشت بود چون سرگذشت حسين زارع شنيدنى و خواندنى است من آن را به اختصار در اينجا مىآورم .\r\nميرزا حسين زارع مىگويد : « سه‌ساله بودم پدرم براثر تنگدستى از زادگاهش بيرون آمد و به قم مهاجرت كرد و در يكى از روستاهاى اين شهر به شغل چاه‌كنى و مقنىگرى مشغول كار شد . هفت‌ساله بودم بجاى رفتن به مكتب پدرم مرا به دكان پاره‌دوزى به شاگردى گذاشت هنوز كلام پدرم در گوشم طنين‌انداز است كه مىگفت :\r\n« بهترين كسب همين پاره‌دوزى است زيرا در زمستان در دالان مسجد يا حمام و در تابستان در سايهء درخت كسب معاش مىكنى » امّا من از اين كار نفرت داشتم ولى چاره‌اى جز تن در دادن به آن نداشتم بعد از دو سال به خواهش من و كمك مادرم از اين كار دست كشيدم امّا پدر مرا به مغازهء « رويگرى » سفيدگرى گذاشت كارى بس دشوار بود ، روزى نيم ريال مزد مىگرفتم دو شاهى آن را نان جو مىخريدم كه غذاى روزانه‌ام بود و بقيه پول را بايد شب تحويل پدر دهم ، سائيدن ظروف مسى با شن و ماسه و قرار دادن در كوره آزاردهنده بود بار ديگر دست به دامن مادر شدم كه پدرم مرا\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاز اين كار معاف دارد . پدرم در يكى از روستاهاى قم مقنىگرى مىكرد ، مادرم نانى در سفره‌ام گذاشت و مرا راهى ده پيش پدر كرد با پاى پياده راه افتادم و غروب به دهى كه پدرم در آنجا كار مىكرد رسيدم چند صباحى همراه پدر به كار مقنىگرى مشغول شدم و دومرتبه در چاه سقوط كردم ناگزير در معيّت پدر به قم مراجعت كردم . اين دفعه مرا به دكان نانوائى برد و خود نيز به عنوان خميرگير دستيار خود كرد . صاحب دكان نانوائى شخصى بود بنام شاطر ابراهيم عشقى كه شاعر و اهل ذوق بود . « 1 » عصرها گاهى اشعار خود را با صداى بلند مىخواند ، براى اوّلين بار بود كه كلمات آهنگين و پراحساس را مىشنيدم سخت مجذوب آن اشعار دل‌انگيز شدم يك روز غزلى خواند و من تمامى آن را حفظ كردم روز بعد همان غزل را با صداى بلند تكرار كرد امّا موقع خواندن يك بيت آن را فراموش كرد بخواند من با اينكه از او مىترسيدم به خود جرأت دادم و گفتم اوستا يك خط شعر را جا گذاشتيد با نگاهى سؤال‌برانگيز پرسيد كدام بيت را گفتم :\r\n با فقيران اى فلك تا چند مىدارى ستم * جز جفاكارى تو را ، اى چرخ از آغاز نيست \r\nبا تعجب پرسيد همه را حفظ كرده‌اى گفتم آرى گفت بخوان آهسته و شرمگنانه شروع به خواندن كردم گفت با صداى بلند بخوان من نگاهى به پدر كردم گفت مشهد على اجازه بده حسين شعر مرا بخواند با اجازه پدر با آواز شروع به خواندن كردم ، شاطر ابراهيم و پدرم بشدّت تحت تاثير قرار گرفتند ، از آن روز شاطر ابراهيم يك ريال و نيم مزد برايم معيّن كرد .\r\nدر يازده‌سالگى از پدر خواستم اجازه دهد از مزد روزانه‌ام دوشاهى پس‌انداز كنم تا بتوانم كتاب تهيّه كنم امّا پدر هيچ‌گاه با اين كار موافقت نكرد تا اينكه روزى مسافرى چمدانى به من داد كه آن را برايش تا ايستگاه راه‌آهن ببرم ، آن را بردم و او دو ريال به من داد و من هم رفتم ، كتاب و دفتر خريدم ، شب كه ماجرا را براى مادرم شرح دادم بجاى\r\n\r\n\r\n","description":"","footnote":"\r\n( 1 ) - شاطر ابراهيم عشقى تا آنجا كه من مىدانستم شاطرى اهل ذوق و شعر بود امّا شاعر نبود اشعارى از شاطر عباس صبوحى و شاطر مصطفى قمى را حفظ داشت و مىخواند و از غزليات شاطر مصطفى مقدارى را در دفترى يادداشت كرده بود كه من آنها را در سال 1335 تدوين و تصحيح و به چاپ رساندم .\r\n","page_name":" 275 ","page_number":275},
  {"content":"\r\n\r\nخوشحالى شروع به گريستن كرد پرسيدم مادر چرا گريه مىكنى گفت شب گذشته بانوى مجلّله‌اى را در خواب ديدم كه كتابى را مقابلم نهاد و گفت بخوان گفتم خانم از من گذشته فرزندم حسين را ياد دهيد فرمود او را هم ياد مىدهيم . فردا پيش شاطر ابراهيم رفتم و از او خواستم كه به من خواندن بياموزد او نيز قبول كرد در مدّت كوتاهى نزد او خواندن را آموختم امّا نوشتن را هم با تمرين از روى كتاب مختصرى ياد گرفتم ، چون چپ‌دست بودم شب در خانه مشغول نوشتن مشق بودم كه به ناگاه پدرم سيلى محكمى به گوشم نواخت كه با دست راست بنويس با اينكه خود چپ‌دست بود اين رفتار ناهنجار باعث شد كه امروز نه با دست راست مىتوانم بنويسم نه با دست چپ اين بود داستان سواد آموختن من . ديگر هيچ‌وقت امكان رفتن به مكتب و مدرسه را نيافتم . در سال 1318 درحالىكه بيش از سيزده سال نداشتم مادر خود را از دست دادم ، بيست و هشت روز بعد پدرم بواسطه سقوط در چاه درگذشت بدين‌ترتيب من و برادر كوچكترم مجبور به مهاجرت به تهران شديم در سال 1320 با دختر خاله‌ام ازدواج كردم كه ثمرهء آن سه فرزند پسر و پنج فرزند دختر است ازآن‌پس به يزد مهاجرت كردم مدّتى در ده « ترك‌آباد » اردكان ساكن شدم آنگاه به زادگاه خود ميبد رفتم و رحل اقامت افكندم و خلوت تنهايى را برگزيدم امّا هرگز سربار جامعه نبودم و به يارى خدا نخواهم بود ، اوقاتم بيشتر به مطالعهء كتاب و ديدار دوستان و گاهى سرودن شعر مىگذرد . »\r\nحسين زارع كه شفيق تخلّص مىكند از حافظه‌اى قوى برخوردار و از معدود شاعرانى است كه به قول خودش مكتب و مدرسه نرفته فقط دو ماه نزد شاطر ابراهيم خواندن آموخته است وى از قريحهء خدادادى بهره يافته و بيش از هجده هزار بيت شعر سروده است كه مجموعه‌اى از آن بنام « تحفهء مور » در سال 1381 طبع و منتشر گرديد .\r\nاين مجموعه را فاضل ارجمند آقاى محمد كارگر شوركى همشهرى شاعر برايم ارسال داشته است در سفرى كه به ميبد به دعوت دوست شفيق محمد كارگر داشتم با شاعران\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nآن ديار آشنا شدم به خصوص با حسين زارع كه او نيز مرا به خانهء خود ميهمان كرد و شبى را با او به گفتگو نشستم .\r\n\r\nدر مدح صديقهء كبرى حضرت زهرا\r\n تضييع حق فاطمه‌ها مىشود چرا * عصر ستم دوباره به پا مىشود چرا\r\nاين هم نشد كه دم ز گُذشت زمان زنيم * مرغ خيال سربه‌هوا مىشود چرا\r\nمن زاده و نمونهء نسلِ گُذشته‌ام * افزون چو من بجامع ما مىشود چرا\r\nتنها نه من مديحه سُرايم براى نان * بىحد و مر مديحه‌سُرا مىشود چرا\r\nاز كار ما نشد گرهى وا كُند كسى * مُشت گِره‌نشان گِروا مىشود چرا\r\nدور از حقيقت اين سخن از براى چيست * يكتا براى جيفه دوتا مىشود چرا\r\nپيمان شكست يار و دل از وى بريده شد * امّا قلم شكسته چرا مىشود چرا\r\nروحت فراز اوج بلنداى آسمان * روح خدا نِگر كه چها مىشود چرا\r\nاز اقتصادِ نامتناسب درين ديار * بس برج بىشمار بنا مىشود چرا\r\nدر روستاى خشك كوير از گرسنگى * مرد و زن فقير فنا مىشود چرا\r\nبالاى سى رسيده كُنون سن ازدواج * و از احتياج زوج جُدا مىشود چرا\r\nچندين چرا چو بغض گلو را گرفته است * درد دَرون برون دَوا مىشود چرا\r\nانگشت روى لب كه بس اين هم به روى چشم * گوئيم به گوش ناشنوا مىشود چرا\r\nبىتجرُبت مباش « شفيق » اين سخن مگوى * كه اين واژه بىاصول ادا مىشود چرا\r\nبيت سخن به سال تو زهرا رسيده است * طبعى روان‌تر از ب و آ مىشود چرا\r\nبانوى آب دختر خورشيد ماهتاب * غَصبِ حُقوقِ فاطمه‌ها مىشود چرا\r\nيا رب بروح فاطمه آن مَفخر زنان * منهاى نون الف بَر دو نان بر او نان \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\nگرد زمان\r\n شفق به روشنى روز خط كشيد بيا * گذشت روز خوش و شب فرارسيد بيا\r\nبه كورسوى سفالين چراغ سبز زمان * بسوخت روغن خورشيد و ته كشيد بيا\r\nاميد در دلم اى جان به غير هجران نيست * به نااميدىام اى مايهء اميد بيا\r\nبيا به كلبه‌ام اى جان كه عنكبوت زمان * براى صيد دلم تار خود تنيد بيا\r\nگر از سياهى رويم مكدّرى به خداى * نموده گرد زمان چهره‌ام سپيد بيا\r\nبگو ز جان من اى سرو قد چه مىخواهى * قد از فراق تو اى نازنين خميد بيا\r\nنفس به ناله مبدّل شد و سپس فرياد * چنان مهيب كه بر گوش جان رسيد بيا\r\nز دورى تو در اين شب فغان و نالهء من * در آن خداست كه گوش جهان شنيد بيا\r\nخيال مهر تو چون ذرّه پروريد دلم * دل تو رحم و مروت نپروريد بيا\r\nمرو « شفيق » به دنبال گلرخان جهان * كز اين گروه كسى خود وفا نديد بيا \r\n\r\nخرمنگه ديدار\r\n ياد ايام وصالت كشم آهى گاهى * و آن عتاب نظر و طرز نگاهى گاهى\r\nآه سرد از دل غم‌ديده‌ام آيد بيرون * كه به پايان شبم نيست پناهى گاهى\r\nدر بيابان هوا پاى پر از آبله شد * نرسيديم به مقصود ز راهى گاهى\r\nسفرم بوده به هر مرحله با هم‌سفرى * به خيال خوش و انديشهء واهى گاهى\r\nمهربان باش چو خواهد فلكت خوار كند * كشد از اوج و برآرد بن چاهى گاهى\r\nآنكه از عجب به مردم به حقارت نگرد * فتد از مردمك ديده چو كاهى گاهى\r\nسوخت خرمنگه ديدار به يك آه « شفق » * كه نرويد دگرش هيچ گياهى گاهى \r\n\r\nخيال نگاه\r\n امشب دلم گرفته به ميخانه مىروم * تنها نىام كه با غم از اين خانه مىروم\r\nروزم سياه شد چو شب از تار طرّه‌ات * با صد زبان گلايه ، پى شانه مىروم \r\n\r\n","description":"","footnote":"","page_name":" 278 ","page_number":278},
  {"content":"\r\n\r\n افسرده‌خاطرم به خدا غم ز دل برآى * مردانه‌وار گو كه روم يا نمىروم\r\nرفتى و گرنه همره دل مىبرم تو را * با خود به همره دل ديوانه مىروم\r\nجان‌بركف از خيال نگاهت گريزوار * از خويش درگذشته ، پى دانه مىروم\r\nاز بارگاه قرب تو اى آفرين عشق * كى بىنصيب اى بت جانانه مىروم\r\nبوى شراب مىندهد شعرت اى « شفيق » * دورى گزينم از تو به ميخانه مىروم \r\n\r\nيار ديرين\r\n ديرينه يار ديدم و قد خميده‌اش * شد مردمان ديده تلاقى به ديده‌اش\r\nبا ديدهء عتاب به دو گفتم اى فلان * آن گوهرى كه بود دل از جان خريده‌اش\r\nچون شد چگونه رفت همه عشوه‌ها و ناز * كبر و غرور و گفته بىجا شنيده‌اش\r\nلعل لبش به جاى تكلم به لرزه شد * اشكى ستاره‌وار فرو شد ز ديده‌اش\r\nسيل سرشك حسرتش از گوشه‌هاى چشم * بر ماهتاب‌گونهء رنگ پريده‌اش\r\nبر رغم تير طعنه كه بر دل زنم ورا * دادم ز مهر بوسه به تار تنيده‌اش\r\nدنياى غم‌گرفته از او مانده ناشكيب * از عهد نادرست بجا ناوريده‌اش\r\nگفتم « شفيق » از چه ، چه از خانمان بريد * گفتا ز بخت زشت فلك آفريده‌اش \r\n\r\nتضمينى درباره سرور شهيدان\r\n خوش‌آوايى كه الحانش حسين است * به بحر عشق طوفانش حسين است\r\nهمه اعضا تن و جانش حسين است * « خوشا جانى كه جانانش حسين است\r\nخوشا دردى كه درمانش حسين است » * به دلبر هركه بگشايد در دل\r\nبه چشم دل ببيند دلبر دل * حسينش مىشود روشنگر دل\r\n« همان فرمانرواى كشور دل * خوش آن ملكى كه سلطانش حسين است »\r\nبرهنه پاى بس ياران دويدند * فنا گشتند تا مقصد گزيدند \r\n\r\n","description":"","footnote":"","page_name":" 279 ","page_number":279},
  {"content":"\r\n\r\n به بال طاير قدسى پريدند * به نامش دفتر عشق آفريدند\r\nخوش آن دفتر كه عنوانش حسين است * ز دل بيرون نما اى جان هوا را\r\nكه بينى حق جدا باطل جدا را * صبا اين نغمهء ما را خدا را\r\nبگو اهريمنان كربلا را * كه اين صحرا سليمانش حسين است\r\nدبيرى خامه بر دفتر كشيده * دل از دنيا و ما فيها بريده\r\nبه‌جز روى نكورويى ، نديده * « و گر هم شعر زيبا آفريده\r\nبر او از شعر و ديوانش حسين است » * « شفيق » ار خامه آرد روى ديوان\r\nسخن گويد گر از شاه شهيدان * پذيرا گر شود آن شاه خوبان\r\n« بود ران ملخ نزد سليمان * به مورى لطف و احسانش حسين است » \r\n\r\nشهادت مولا على عليه السّلام\r\n ناله‌ها دارم من امشب زان كه يارم مىرود * مونس و آرام جان صبر و قرارم مىرود\r\nزين شب تاريك ماندم هم‌نوا با مرغ شب * كز قفس مرغ خوش‌الحان هزارم مىرود\r\nتا كه بر طبع حزين از هجر بگذارد اثر * از ثريّا تا ثرى صيت شعارم مىرود\r\nداغ‌ها بر دل گذارد لاله را كز خون خويش * چون شفق با رنگ خونين داغدارم مىرود\r\nرادمردى كز براى حاجت درماندگان * در فغان زين غم كه بر دوش است بارم مىرود\r\nمىرود آن پادشاهى كز خريد پيرهن * قنبرش گويد كه سازى شرمسارم مىرود « 1 »\r\nآن الف قدى كه در الف آمدستى در ازل * خامهء تاريخ بنگارد هزارم مىرود\r\nتا على نام تو ديوانم مزيّن كرده است * كى دگر از ياد ياران يادگارم مىرود \r\n\r\n\r\n","description":"","footnote":"\r\n( 1 ) - مولا على عليه السّلام در بازار بصره خواست دو پيراهن خريدارى كند فروشنده عرضه داشت يكى سه درهم و ديگرى پنج درهم ارزش دارد فرمود بياوريد سه‌درهمى را خود برداشت و پنج درهمى را به قنبر عطا فرمود قنبر اظهار شرمسارى كرد .\r\n","page_name":" 280 ","page_number":280},
  {"content":"\r\n\r\n شد ز خون مرتضى محراب رنگين اى « شفيق » * ناله‌ها دارم من امشب زان كه يارم مىرود \r\n\r\nدر منقبت حضرت زينب عليها السّلام\r\n بانوى كربلا كه بلا را خريد و رفت * زيبا حماسه‌اى به جهان آفريد و رفت\r\nبس گل به لاله‌زار و چمن پروريد و رفت * طعم شرنگ داغ برادر چشيد و رفت\r\nدر مهد شاخه بلبل غمگين پريد و رفت * نى زن كه شيرمرد شهامت نداشت جفت\r\nبس درد و غم به امر برادر به جان نهفت * ناسفته درّ به بحر ولايت به صبر سفت\r\nراس عزيز فاطمه بر نيزه ديد و گفت * بايد به پاى سر به مغيلان دويد و رفت\r\nتا شد بر آنكه دور شود از حسين خويش * سرگشتگان وادى غم را بخواند پيش\r\nداد اين ندا كه نيست جهان غير نوش و نيش * و افكند ديده بر شهدا گشت دل پريش\r\nهمچون هلال قامت سروش خميد و رفت * آسيمه سر برند بر آن شيرزن پناه\r\nآن بىپناه اهل حريم خيام شاه * هريك نظر كند به عزيزى به قتلگاه\r\nكردى به قتلگاه رباب آن‌قدر نگاه * طفل گلو دريدهء خود را نديد و رفت\r\nشاهين كبوتران حرم را كند كمين * برگو فلك چه سازد زينب در آن زمين\r\nاز پا فتاده از ستم و جور مشركين * آن دم كنار پيكر بىرأس شاه دين\r\nجانسوز ناله‌اى ز جگر بركشيد و رفت * برداشت دست خويش پس آنگه به آسمان\r\nگفتا به كردگار كه اى خالق زمان * قربانيان قرب تو دادند امتحان\r\nاين خطبه خواند دختر زهرا در آن مكان * وانگه دل از حسين عزيزش بريد و رفت\r\nگفت اى برادر از غم تو ناله سر كنم * آيا شود ز كوى تو عزم سفر كنم\r\nاعضا تمام از غم تو نوحه‌گر كنم * خون تو را مفاخر نوع بشر كنم\r\nبا گوش جان حديث برادر شنيد و رفت \r\n\r\n","description":"","footnote":"","page_name":" 281 ","page_number":281},
  {"content":"\r\n\r\n آواى جان شنيد كه اى خواهرم برو * اى گوشوار عرش خدا از برم برو\r\nبا كودكان بىكس و بىياورم برو * بىعون و جعفر ، اصغر و بىاكبرم برو\r\nبا نقد جان كلام برادر خريد و رفت * اهل سخن به لوح دل آورده خامه را\r\nبا پيك آه برده به عيوق نامه را * كلك « شفيق » دل شده افزود چامه را\r\nانشاد كرد با دل غمگين چكامه را * وز كوفيان عصر ، چو وحشى رميد و رفت \r\n\r\nدر مدح حضرت فاطمهء زهرا عليها السّلام\r\n فاطمه دخت پيمبر اى مهين بانوى نامى * مادر شبير و شبر مر تو را باشد مقامى\r\nمظهر تقوا و عصمت منبع جود و كرامت * مهتر خلق خدا را دخترى زهراست نامى\r\nغوطه‌ور در بحر فكرت مانده چون مدح تو گويم * اين من و اين ظلمت شب ماه در ابر ظلامى\r\nخيل غم در كشور جان آورد گوئى شبيخون * واله و مهجور و حيران كى توان گويد كلامى\r\nخامه بر دفتر كشيدم ميم و را با يم قرين شد * ناگهان بر گوش جانم زان صرير آمد پيامى\r\nقطره را در يم گذارى طبع موزونى ندارى * بحر در ظرفى نگنجد نيست در نظمت نظامى\r\nگفتمش در لهجهء پرحيرتم كشتى نشسته * غرق در بحر فنا را التجائى اعتصامى\r\nگفت زهرا هست و الا هم ز مريم هم ز سارا * مريم و سارا كنيزى موسى و عيسى غلامى\r\nحوريان خدمتگزارش زهره شد آئينه‌دارش * مامن عز و وقارش روضهء دارالسلامى\r\nاى ملائك پاسبان اى حضرت زهراى اطهر * هر زنى نامش قرين شد با تو دارد احترامى\r\nنكهت جان‌پرور تو زنده سازد مرده‌دل را * يا كه آواى تو سبحان الذى يحيى العظامى\r\nدر سپهر مرتبت مهرى و اولاد تو انجم * نور مهر عالم‌افزا يا مگر ماه تمامى\r\nمظهر لطف و صفائى زوجهء شير خدايى * دخت پاك مصطفائى زينب و زيب كلامى\r\nقرة العين پيمبر مونس و غمخوار حيدر * يا همان دردانه گوهر بضعة خيرالانامى\r\nاختر برج رسالت گوهر بحر ولايت * نى همان ام ابيها اوليا را هم تو مامى\r\nبذل افطارى به سائل صوم را بر صوم بردن * هل اتى جبريل آرد خدمت بابت پيامى \r\n\r\n","description":"","footnote":"","page_name":" 282 ","page_number":282},
  {"content":"\r\n\r\n نعمت دنياست ارزانى بر دنياپرستان * مىرسد بر اهل عقبى جانب خالق طعامى\r\nمولد تور و ز مادر ، وصف تو از وهم مادر * آخر اى زهراى اطهر جنت و طوبى كدامى\r\nمن « شفيق » دل‌غمينم فارغ از دنيا و دينم * بىنياز از آن و اينم سازم اى كوثر به جامى\r\nحق ارواح بزرگان فاطمه از راه احسان * كى طلب از حى سبحان تا كه سازد پخته خامى \r\n\r\nاى گل\r\n به چشمونت شكارم كردى اى گل * به غربت رهسپارم كردى اى گل\r\nزدى بر سينه پيكانى به مژگان * پريشون‌روزگارم كردى اى گل \r\n\r\nبىفردا\r\n بيا اى مرغ شب تنهايم امشو * نوائى زن به پاى نايم امشو\r\nبيا بنشين به بام خونهء من * كه من يك فرد بىفردايم امشو \r\n\r\nهمراه دل\r\n به دشت و كوه و صحرا مىنشينم * چو خارى پاى گل‌ها مىنشينم\r\nچه سازم مرغ دل هرجا نشينه * مو همراه دل اينجا مىنشينم \r\n\r\nكوى نااميدى\r\n من آن مرغ پريده ز آشيانم * كه كوى نااميدى شد مكانم\r\nسرم در زير بال از ناشكيبى * تنم فرسوده و رنجيده جانم \r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nشقايق ( 1325 )\r\nمعصومه صدقىزاده ، فرزند محمّد ، در سال 1325 هجرى شمسى در تهران از مادر زاد . تحصيلات ابتدايى و دورهء متوسّطه را به پاى برد و تا اخذ مدرك فوق ديپلم پيش رفت ، آن‌گاه به استخدام وزارت آموزش و پرورش درآمد و در مدارس شهر تهران به تدريس اشتغال ورزيد و مدّت چهار سال در سمت آموزگارى انجام‌وظيفه كرد ، ازآن‌پس مستعفى شد و در يكى از ادارات دولتى به خدمت پرداخت و تا سال 1359 نيز در اين شغل بود .\r\nصدقىزاده از سال 1365 با شوراى شعر وزارت فرهنگ و ارشاد اسلامى همكارى خود را آغاز كرد و در ضمن تدريس قرآن مجيد را در كانون تربيتى منطقهء يك تهران عهده‌دار شد و در تشكيل كنگره‌ها و شب‌هاى شعر تهران و شهرستان‌ها شركت كرد و به بعضى از كشورهاى همسايه به همين منظور مسافرت نمود .\r\nصدقىزاده كه تخلّص « شقايق » را براى شعر خود برگزيده است ، از سال‌ها پيش به شعر و شاعرى روى آورد و در اين رهگذر از محضر اساتيد شعر و ادب بهره‌مند گرديد و خود مىگويد : « استاد حسين لاهوتى ( صفا ) در مورد پيشرفتم در شعر سهم زيادى را عهده‌دار بوده است و خود را مديون وى مىدانم . »\r\nشقايق در سال 1363 در مسابقات سراسرى شعر دههء فجر شركت كرد و برنده شد و به دريافت لوح تقدير از وزارت فرهنگ و ارشاد اسلامى نايل گرديد .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nگلشن توحيد\r\n در اين زمانه كه فريادرس نباشد كس * اميد من به خداوندگار باشد و بس\r\nهزار شكر به لطف خداى عزّ و جلّ * نبوده‌ام به جهان در پى هوا و هوس\r\nمنم كه با همهء احتياج ، دست نياز * نبرده‌ام ز شرف پيش هركس و ناكس\r\nاگرچه تلخى غم را چشيده‌ام عمرى * به بوى شهد نرفتم به هرزگى چو مگس\r\nچگونه دم زنم از رنج و خون دل كه مرا * گرفته گريه بىاختيار راه نفس\r\nگلى به گلشن توحيد گشته‌ام ، غم نيست * به چشم كوردلانم اگر به خوارى خس\r\nچو مرغ روح « شقايق » شود ز حقّ آگاه * به شوق ديدن جانان رها شود ز قفس \r\n\r\nگوهر مقصود\r\n از دام هوا و هوس اى دوست چو رَستم * دل از همه بگسستم و بر مهر تو بستم\r\nحاجت نبود مستى ما را به مى ناب * از گردش چشمان سيه‌مست تو مستم\r\nهرچند دويدم ز پى گوهر مقصود * نايافتم اين گوهر و از پاى نشستم\r\nاز پاى فتادم ز غم و چشم ندارم * گيرد كسى از مردم اين باديه دستم\r\nهرگز نكنم شكوه ز بيگانه كه بوده‌ست * پيوسته ز خويشان به انديش شكستم\r\nجز مهر تو بر لوح دلم نقش نبندد * تا زنده در اين عالم پرمهلكه هستم\r\nتا همچو « شقايق » ببرم راه به مقصود * از پاى دل اين سلسلهء نفس گسستم \r\n\r\nعلىّ است علىّ\r\n خانه‌زاد خدا علىّ است ، علىّ * ياور مصطفى علىّ است ، علىّ\r\nوصف ذاتش نمىتوان گفتن * مظهر كبريا علىّ است ، علىّ\r\nروشنىبخش عالم امكان * گوهر ماسوا علىّ است ، علىّ\r\nاز پى وصل دوست در همه حال * ذكر ما جمله يا علىّ است ، علىّ\r\nخاكيان را شفيع روز جزا * يار حقّ ، مرتضى علىّ است ، علىّ \r\n\r\n","description":"","footnote":"","page_name":" 285 ","page_number":285},
  {"content":"\r\n\r\n « هل اتى » رمزى از كرامت او * درخور « انّما » علىّ است ، علىّ\r\nگوهر بحر جود و كان سخا * جوهر كيميا علىّ است ، علىّ\r\nآنكه كفّار را به روز نبرد * كرد يكسر فنا ، علىّ است ، علىّ\r\nدستگير فتادگان جهان * بينوا را نوا علىّ است ، علىّ\r\nهمسر بانوى جنان زهرا * سرور اوليا ، علىّ است ، علىّ\r\nوصف او در سخن نمىگنجد * فخر ارض و سما علىّ است ، علىّ \r\n\r\nكاروان\r\n راه بردم به بيابان جنون بار دگر * در پى راهبر و قافله‌سالار دگر\r\nتا شده نقش گل روى تو در پردهء دل * مرغ جان پر نكشد جانب گلزار دگر\r\nگر گذارم فتد اى دوست به ميخانهء عشق * مىكشم باده به ياد رخ تو بار دگر\r\nتا كه جان روشنى از مهر رخ دوست گرفت * در سرم نيست هواى رخ دلدار دگر\r\nجز گلستان جمالت كه تماشاگه ماست * پيش ما جلوه ندارد گل بىخار دگر\r\nدل كه پروانهء شمع رخ جان‌پرور اوست * نشود شيفته از آتش رخسار دگر\r\nتا « شقايق » شده افسون تو اى مظهر ناز * هيچش افسون نكند چشم فسون‌كار دگر \r\n\r\nمعلّم\r\n معلّم گل بوستان وفاست * رضايش همه در رضاى خداست\r\nفروزد ز انوار علم و هنر * چراغ سعادت به راه بشر\r\nچنين گفت پيغمبر آن عقل كلّ * معلّم بود باغبان ، طفل ، گل\r\nبسا گل كه پرورد اين باغبان * همه رشك گل‌هاى باغ جنان\r\nمعلّم كه خورشيد ايمان بود * به تعليم روشنگر جان بود\r\nمعلّم ز دانش دهد قوت جان * به هر دانش‌آموز روشن‌روان\r\nوجود معلّم بود پربها * به دانش كند زر ، مس جان ما \r\n\r\n","description":"","footnote":"","page_name":" 286 ","page_number":286},
  {"content":"\r\n\r\n معلّم كه در كار آموزش است * وجودش همه جوشش و كوشش است\r\nمعلّم كه خوىاش بود چون ملك * برد پايهء علم را تا فلك\r\nبه دانش‌پژوهان ز خرد و كلان * دهد قوّت كوشش و قوت جان\r\nچو او دامن معرفت گسترد * بسى گوهر جان‌فزا پرورد\r\nگر از فخر بر خويش بالد رواست * كه او روشن آيينه حقّ نماست\r\nچو او را بود بسط دانش هدف * گهرها برون آورد از صدف\r\nبه نيروى دانش روان پرورد * بزرگان و نام‌آوران پرورد\r\nز استاد ، شاگرد ، نامى شود * بلندآستان چون نظامى شود\r\nبه امداد عرفان ، به نور علوم * توان ساخت طفلى چو ملّاى روم\r\nمعلّم دل‌وجان نثار تو باد * رضا از تو ، پروردگار تو باد\r\nتو را گر ستايم نيايد ز من * نگنجى چنان عشق اندر سخن\r\nالهى ! به امّيد هشت و چهار * معلّم شود در جهان رستگار \r\n\r\nساقى غم\r\n شده‌ام خاك در ميكده ايّامى چند * زده‌ام از كف رندان جهان جامى چند\r\nتا كه در آتش سوداى غمش پخته شدم * نشدم دستخوش بوالهوس خامى چند\r\nمرغ دل تا هوس دام سر زلف تو كرد * گشت ساكن به سر كوى تو ايّامى چند\r\nاى صبا گر گذرى جانب جانان دارى * برسان از من دل‌سوخته پيغامى چند\r\n« گر بدى گفت حسودى و رفيقى رنجيد » * مشو افسرده ز بدگويى بدنامى چند \r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nبهاريه\r\n شكوفه باز بشارت دهد به فصل بهار * ز لطف ، رشك بهشت برين شده گلزار\r\nرسيده فوج پرستو ز سرزمينى دور * به شوق لاله و گل نغمه‌ساز گشته هزار\r\nگرفته جاى به دامان سرو بن ، قمرى * نواى عشق سرايد كنار بيد و چنار\r\nدريده غنچه به تن پيرهن به طرف چمن * گرفته از كف بلبل به عشوه صبر و قرار\r\nبه خنده آمده گل در حريم سرو و سمن * ز گريه ابر بهار است همچو عاشق زار\r\nگره ز گيسوى خود باز كرده سنبل تر * گرفته تنگ در آغوش نرگس بيمار\r\nز نقش‌بندى نقّاش در بهاران باغ * به‌سان دفتر مانيست پر ز نقش و نگار\r\nشنو ز بلبل بيدل حديث من ، كه چو او * مراست صبر كم از روزگار و ، غم بسيار\r\nخوشا دلى كه در اين نوبهار شورانگيز * بود ز محنت و اندوه و رنج و غم به كنار\r\nچو گل به سبزه نشيند به باغ و دشت و دمن * كند ثناى خدا را به ياد هشت و چهار\r\nمگر ز آينهء دل زدوده گردد زنگ * نهيم روى توسّل به درگه دادار\r\nدل « شقايق » از آن پر ز داغ جانسوز است * كه نيستش دل آگاه و ديدهء بيدار \r\n\r\nخرّمشهر\r\n به خرّمشهر پا بگذار و ياد گلعذاران كن * به ياد گلعذاران لاله‌ها را اشكباران كن\r\nبه پاى نخل‌هاى سرجدا بنشين و با عزّت * تو ياد سروقدّان دلير و جان‌نثاران كن\r\nشهيدان ره آزادى و حقّ را به ياد آور * هزاران آفرين بر جان پاك شب‌شكاران كن\r\nبه پاس آنكه شد از بند غم آزاد ، خرّمشهر * ستايش از سر اخلاص چون شب‌زنده‌داران كن \r\n\r\n","description":"","footnote":"","page_name":" 288 ","page_number":288},
  {"content":"\r\n\r\n به خرّمشهر پا بگذار و آنگه از سر ايمان * به ديده توتيا از خاك پاك حق‌ّگذاران كن\r\nاگر دارى سر سير و سلوك عرصهء عرفان * دل آيينه‌وش را جلوه‌گاه سوگواران كن\r\n« شقايق » چون عجين با خون خوبان است اين تربت * وضوى خون بگير و سجده‌اى بر خاك ياران كن \r\n\r\nروشنى محفل\r\n خداوندا ! تو هستى در دل ما * شود آسان ز عشقت مشكل ما\r\nبه مهر و ماه گردون حاجتى نيست * كه روشن شد ز مهرت محفل ما \r\n\r\nنصيب عاشق\r\n هر داغ كه بر دل شقايق باشد * داغيست كه خود نصيب عاشق باشد\r\nهركس ره و رسم عشق و عرفان گيرد * در پرتو حقّ پى حقايق باشد \r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nشقايق ( 1336 )\r\nمريم خرّمشاهى در سال 1336 هجرى شمسى در شهرستان كاشان از مادر زاد .\r\nپدرش مهدى خرمشاهى از مردم قزوين بود كه از طرف بنگاه راه‌آهن به كاشان منتقل شد و در اين شهر رحل اقامت افكند و تا پايان عمر در اين شهر بزيست .\r\nمريم تحصيلات ابتدايى و دورهء متوسّطه را در زادگاهش به انجام رسانيد و به دريافت مدرك ديپلم توفيق يافت و چون پدرش از قريحهء شاعرى بهره داشت ، مريم اين هنر را از پدر خود به ارث برد و به سرودن شعر پرداخت .\r\nمريم خرّمشاهى دربارهء پدرش چنين مىگويد : « پدرم مردى عارف‌پيشه و شاعر بود . او علاوه بر بهرهء معنوى از مناسك عرفانى ، ذوق ادبى سرشارى داشت و سروده‌هايى نيز از او به‌جاى مانده است . مؤانست با پدرم گاه‌وبىگاه كلماتى منظوم را از همان كودكى بر زبان جارى مىنمودم ، تا اينكه به تشويق ياران و برادرم ، كه خود از نعمت شعر و صدايى خوش برخوردار است ، در جمع‌آورى نوشته‌هاى پراكندهء خويش همّتى نمودم كه البتّه نمىتوانم در اين راستا تلاش و بذل محبّت‌هاى كانون نشر و فرهنگ اسلامى را به عنوان مشوّق ناديده بگيرم . »\r\nمريم خرّمشاهى از سال 1373 به عضويّت كانون نشر فرهنگ اسلامى كاشان درآمد و در نتيجه سرپرستى انجمن ادبى پروين اعتصامى ، وابسته به كانون ، بخش زنان به او واگذار گرديد و هم‌اكنون جلسات اين انجمن داير و شاعران زن در اين\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nانجمن با راهنمايىهاى او به پيش مىروند .\r\nمريم كه در شعر از تخلّص « شقايق » استفاده مىكند ، بيشتر در سرودن دوبيتى و غزل طبع‌آزمايى مىنمايد و در اين رهگذر از استعداد كافى برخوردار مىباشد .\r\n\r\nمناسبت ميلاد حضرت قائم ( عج ) شهاب ثاقب\r\n روييده گل از فراز افلاك * بنهاده قدم فرشته بر خاك\r\nاز بوى تو جان گرفت هستى * با روى تو روشن است افلاك\r\nخندان لب باغ از رُخ توست * آلاله ز شوق ، پيرهن چاك\r\nدر بزم تو ساقى است مدهوش * هُشيارى و مجلس تو حاشاك\r\nتيغ ار بزنى ، ببوسمت دست * من دست نمىكشم ز فتراك\r\nبنماى رُخ اى شهاب ثاقب ! * تا روح شود ز تيرگى پاك\r\nآن بنده كه سايه‌پرور توست * هنگام حساب نيست غمناك\r\nامّيد تو مايهء حيات است * توحيد تويى به امر پژواك\r\nدر وصف تو هم رواست گفتن * « لولاك لما خلقت الافلاك »\r\nتو دست « شقايق » ار بگيرى * بر بامِ فلك رود چو خاشاك \r\n\r\nخاطره‌ها\r\n غم تمام جهان را كسى كه تنها داشت * هزار قصّه به ياد از شكوه دريا داشت\r\nشده‌ست ساكن ويرانه‌هاى دردآلود * كسى كه در سر كوى ترانه مأوا داشت\r\nهنوز يادِ من ، افسانهء محبّت اوست * كه رازهاى پر از تازگى به لب‌ها داشت\r\nدلم به ماتم فرياد مبتلا شده بود * در آن زمان كه لب از اين وظيفه پروا داشت\r\nرسيد بادِ صبا چون ز كوى سبز بهار * عروس خاطر ما را به شور و غوغا داشت\r\nفرارسيد زمان گذشتن از شب درد * شبى كه مژده سرچشمه‌هاى فردا داشت \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n تمام فاصله‌ها را به شوق طىّ كردم * رُخم هنوز غبارى ز جاده‌ها را داشت\r\nبه روى خود زدم آبى ز جويبار صفا * به زير سايهء سروى كه صد معمّا داشت\r\nنشست بر لب گل‌ها تبسّمى شيرين * به ياد خاطره‌هايى كه باغ با ما داشت\r\nشكفت باز بر اين شاخه‌هاى خشكيده * « شقايقى » كه هزار عندليب شيدا داشت \r\n\r\nبلور اشك\r\n به جاى آنكه به مجمر شراره مىكردند * چه مىشد ار غمِ ديرينه چاره مىكردند\r\nعجب كه با همه فكر بلند و خوى لطيف * براى مشكل ما استخاره مىكردند\r\nسبوكشان خرابات كوچهء محبوب * به سحر و معجزه بيرون ستاره مىكردند\r\nنشان روى تو از مردمان چو پرسيدم * به ماه از سر حسرت اشاره مىكردند\r\nستاره‌ها پى آيين بارِ عام و سلام * به روى ماه تو هر شب نظاره مىكردند\r\nز داغ عشق تو بلبل ز شوق روى تو گل * قباى صبر به افسوس پاره مىكردند\r\nبه گوش مهر « شقايق » بلور اشك تو را * ستاره‌ها به سحر گوشواره مىكردند \r\n\r\nچشم انتظار\r\n بازآ ، كه درد هجر تو درمان نمىشود * مشكل به‌جز وصال تو آسان نمىشود \r\n\r\n","description":"","footnote":"","page_name":" 292 ","page_number":292},
  {"content":"\r\n\r\n چشمم ز انتظار به راهت سفيد شد * بيرون سرم ز حلقهء پيمان نمىشود\r\nبنوازى ار گداى رهت را ز روى لطف * چيزى كم از صلابت سلطان نمىشود\r\nاز هم گسست رشتهء پيوندهاى شوق * اين رشته جز به مهر تو سامان نمىشود\r\nدر ورطهء فنا به يقين حال عاشقان * با كيمياى عشق پريشان نمىشود\r\nموى سپيد من سند رنگ ديگريست * بعد از سياه و قسمتم ارزان نمىشود\r\nهر صبح جُز به روى « شقايق » كنار جوى * روشن نگاه باغ و گلستان نمىشود \r\n\r\nبهشت آنجاست\r\n شب‌هاى هستىسوز ، غمخوارى نباشد * غير از خدا ما را دگر يارى نباشد\r\nدر جاده‌هاى زندگى تنهاترينم * اينجا براى سايه ديوارى نباشد\r\nسنگى اگر خواهم به سر كوبم در اين شهر * باور كن از بخت بد ، آوارى نباشد\r\nبشكن مرا اى روزگار بىمروّت * دست كسى غير از خدا ، كارى نباشد\r\nما را نباشد توسن رهوار و غم نيست * درويش را بىبارگى عارى نباشد\r\nملك دودنيا پيش ما بىاعتبار است * وقتى كه مِهر روى دلدارى نباشد\r\nدستى كه گل مىچيند از باغ سماوات * هرگز اسير نقش دينارى نباشد\r\nدنيا نمىارزد برنجانى دلى را * باشد بهشت آنجا كه آزارى نباشد\r\nما با « شقايق » روز اوّل عهد بستيم * كز كينهء كس در دل آثارى نباشد \r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\nپيمان تو\r\n بر حال دلم ببين كه بيدادت رفت * از دست ، غزل‌سراى ناشادت رفت\r\nپيمان تو با ما ز سر مستى بود * هُشيار چو گشتى همه از يادت رفت\r\nبود اين دل ديوانه به دامت صيدى * آسوده بزى دلا ! كه صيّادت رفت\r\nبا آنكه ستم نموده‌اى در دنيا * تا عرش چرا صداى فريادت رفت ؟\r\nپژمرد گل طراوتم در بستان * از باغ زمانه سرو آزادت رفت\r\nبا گريه همىگفت « شقايق » در باغ * بر سيل نشسته‌اى و بنيادت رفت \r\n\r\nامضاى مهر\r\n چه شورى در اين كوچه بر پا شده * پسِ پرده گويا خبرها شده\r\nشنيدم كه در محفل عاشقان * سر كوى او باز غوغا شده\r\nچو از در درآمد ، سرودند خلق * كه خورشيد در شب هويدا شده\r\nبپوشيد مه را ز ديوانه‌اى * كه در غُربت مهر شيدا شده\r\nنمىدانم آن چشم مردم‌فريب * چرا در پى كُشتن ما شده\r\nمرا عشقت امروزى اى دوست نيست * به كلك ازل مهرت امضا شده\r\nخروشم به مستى گواهى دهد * كه ايمان ما خرج صهبا شده\r\nنهادم گرو خرقهء زُهد را * به ميخانه تا رازم افشا شده\r\nبَرَد دين مستى مرا تا خدا * خدا در خرابات پيدا شده\r\nبگيريد ساغر به شكرانه باز * كه مؤمن در اين دير ترسا شده\r\n« شقايق » به يك جام شورآفرين * چه بيگانه با مهر دنيا شده\r\nچو پروانه در آتش اشتياق * چو باران هم‌آغوش دريا شده \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nبار عام\r\n به دشت عاطفه‌ها بوى ماه مىآيد * ز اختران فلك يك سپاه مىآيد\r\nقُرُق كنيد همه كوچه‌هاى دهكده را * خبر دهيد به ياران كه ماه مىآيد\r\nبه گوش من ز بلنداى ناكجاآباد * صداى گريه و زارى و آه مىآيد\r\nسحر شنيده‌ام از دشت روشن خورشيد * به كاخ حشمت او روسياه مىآيد\r\nهنوز در خم انديشه‌هاى رؤيايى * حضور خاطره‌هاى تو گاه مىآيد\r\nفضاى خانهء من رنگ عشق مىگيرد * نشان قاصدكى تا ز راه مىآيد\r\nامير قافله‌ها در گذار جادهء مهر * به آشيان گدا ز اشتباه مىآيد\r\nبه بارِ عام « شقايق » چو مىرسد نرگس * هزار واژه پى يك نگاه مىآيد \r\n\r\nاستقبال\r\n من از ديار سكوتى غريب مىآيم * نشسته در نگه‌ام راز چشمهء فرياد\r\nنبود حاصلم از زندگى به‌جز اندوه * دل خراب من از گنج غم شده آباد \r\n*\r\n شبى كه از سفر اشتياق مىآمد * تمام كوچهء لبخندها چراغان بود\r\nنگاه مردم ده در شكوه استقبال * پر از شكوفهء گلرنگ عشق و ايمان بود \r\n*\r\n صداى فاصله‌ها در صداى پايش مُرد * اميد زندگى آن تب به روى من خنديد\r\nدوباره شعله فكندند مردمان به تنور * و بوى تازهء نان در فضاى ده پيچيد \r\n*\r\n به دست دختركان مجمرى از آتش‌ها * به پاى مجمرشان بود بوى عنبر و عود\r\nعجب ترانهء شيرين و دل‌فريبى بود * صداى دلكش اسپند و چنگ و رود و سرود \r\n*\r\n زمان ما به جهان يك پريدن چشم است * كه در نگاه دوم جاى زندگى خاليست \r\n\r\n","description":"","footnote":"","page_name":" 295 ","page_number":295},
  {"content":"\r\n\r\n نشسته در دل من حسرتى ز خاطره‌ها * گذشتِ ثانيه‌ها پيش ديده‌ام ساليست \r\n*\r\n « شقايق » از غم ايّام گشته آسوده * از آن دمى كه به وادى فقر رو كرده\r\nبه يمن دولت فرخندهء گدايى خويش * هزار لاله به بستان شوق بو كرده \r\n\r\nبيتىهايى به مناسبت ماه محرّم مرثيهء كربلا\r\n محرّم ماه خون و انقلابه * قيام سرخ‌فام آفتابه\r\nشفق دارد نشانِ خون او را * شميم اوست كاندر گل گلابه \r\n* * *\r\n نه لعلى خون‌فشان سيراب كردى * نه شرم از غنچهء بىتاب كردى\r\nزمين كربلا ، رويت سيه باد ! * دريغ از لاله و گل آب كردى \r\n* * *\r\n دلم از ماتم گل خونه امشب * ز غصّه چشم من گريونه امشب\r\nچنان آتش زده داغ تو در باغ * كه بلبل مرثيه مىخونه امشب \r\n* * *\r\n ز ديده سيل چون امشب بباريد * لباس ماتم ما را بباريد\r\nبه خاك افتاده گل در باغ و بستان * عزاى لاله را نيكو بداريد \r\n* * *\r\n به دشت آب روان مىجُست عبّاس * به جان عقد وفا مىسُفت عبّاس\r\nچو از جور عدو دستش جدا شد * به خاك « ادرك اخا » مىگفت عبّاس \r\n\r\nحسن ناز\r\n سراپاى تو غرق حسن و نازه * به درگاه تو كار ما نيازه \r\n\r\n","description":"","footnote":"","page_name":" 296 ","page_number":296},
  {"content":"\r\n\r\n همه عالم به رويم در چو بستند * ندا دادى درِ اين خونه بازه \r\n\r\nداغ جدايى\r\n دلم مىسوزد از داغ جدايى * حبيب من نمىآيى ، كجايى ؟\r\nچنانم من شب هجرانت اى دوست * كه هرجا رو كنم در چشم مايى \r\n\r\nنصيب و قسمت\r\n خيالم پر كشد هر شب به سويت * ببويد از محبّت خاك كويت\r\nخدا سازد نصيب و قسمت من * به بيدارى نشينم روبه‌رويت \r\n\r\nبينوا\r\n دلم آيينهء گيتىنما شد * از آن روزى كه با عشق آشنا شد\r\nدل گندم‌نماى جوفروشم * سر كوى محبّت بينوا شد \r\n\r\nشكستم\r\n من آن رند خراباتى و مستم * كه باشد روز و شب ساغر به دستم\r\nندارم باكى از سنگ ملامت * به پايت شيشهء نامم شكستم \r\n\r\nتو را مىخواهد\r\n شب تاريكم از روى تو روشن * كوير جونم از بوى تو گلشن\r\nاگر بشكافى از هم سينهء ما * دلم بينى تو را مىخواهد از من \r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nشكارسرى ( 1345 )\r\nحميد رضا شكارسرى سليمى ، فرزند محمّد ابراهيم ، در سال 1345 هجرى شمسى در تهران پا به عرصهء حيات گذاشت . پدر و مادر او گيلانى هستند ، بنابراين وى ريشه در آب دارد و نژادش به سرزمين سرسبز گيلان بازمىگردد .\r\nشكارسرى تحصيلات ابتدايى و متوسّطه را به‌پاى برد و در رشتهء زمين‌شناسى ليسانس گرفت و به عنوان مهندس راه‌سازى در وزارت جهاد سازندگى مشغول كار شد .\r\nشكارسرى از كودكى داراى ذوق و قريحهء شاعرى بود و اشعارى مىسرود و در سال 1363 نخستين بار غزلى از او در مجلّهء جوانان به چاپ رسيد كه باعث گرديد كار شاعرى را جدّى بگيرد و رسما در وادى شعر وارد شود . او عقيده دارد كه قالب شعر مطرح نيست ، مهم آن است كه شاعر بتواند آنچه مىگويد در انتقال آن به خواننده موفّق باشد . بنابراين وى هم شعر كلاسيك مىسرايد و هم شعر نو و نيمايى .\r\nشكارسرى مجموعه‌اى از اشعار خود را به نام « باز جمعه‌اى گذشت » فراهم كرده و آمادهء چاپ نموده است .\r\n\r\nغريبه\r\n من چهره‌اى در آينه‌ها ديدم از خودم * آن‌قدر هولناك ، كه ترسيدم از خودم \r\n\r\n","description":"","footnote":"","page_name":" 298 ","page_number":298},
  {"content":"\r\n\r\n آن مرد ترسناك در آيينه‌ها تويى ؟ * اين را هزار مرتبه پرسيدم از خودم\r\nامّا از آسمان به زمين مىتوان رسيد * در پرتگاه آينه فهميدم از خودم\r\nاى مرد ناشناس ، تو در من چه مىكنى ؟ * گفتم به آن غريبه و پرسيدم از خودم\r\nناگاه خشمناك از آن من كه من نبود * آيينه را شكستم و روييدم از خودم \r\n\r\nتقديم به پيشگاه حضرت ولى عصر ( عج ) باز جمعه‌اى گذشت\r\n بازهم بگير ! اى دل غم آشنا بگير ! * آسمان ببار و جانب دل مرا بگير !\r\nبىتو كُنج اين خرابه‌ها غريب مانده‌ايم * بازهم بيا ! سراغ از اين غريبه‌ها بگير !\r\nدشته‌زار بىنهايتيست دشت روبه‌رو * زير بازوان دوستان كور را بگير !\r\nاى كه رام دستهاى توست آب و باد و رعد ! * دست از آستين برآر و راه بر بلا بگير !\r\nخون لاله روى دست باد لخته مىشود * اى اميد باغ ! انتقام لاله را بگير !\r\nباز جمعه‌اى گذشت و حاجتم روا نشد * اى دل ! اى دل اميدوار من ! عزا بگير ! \r\n\r\nدرد دل\r\n مباد آنكه لحظه‌اى ، به آنچه هست خو كنيم * و مثل شاعران فقط ، خيال آرزو كنيم\r\nكسى به حرف‌هاى ما ، توجّهى نمىكند * بيا براى درد دل ، به چاه سر فرو كنيم !\r\nدر اين ديار ، مرگ در كمين نشسته هر طرف * چه رو به‌سوى پشت سر چه قصد روبه‌رو كنيم\r\nدر اين هجوم بادهاى سرد و استخوان‌شكن * كجاست جرأتى كه تن به شعله شُست‌وشو كنيم\r\nز ياد برده نسل ما ، زبان سرخ عشق را * بيا دوباره با سر بريده گفت‌وگو كنيم !\r\nاگرچه بسته بال ما ، نمرده شور و حال ما * مباد آنكه لحظه‌اى ، به بال بسته خو كنيم ! \r\n\r\nسرنوشت\r\n زرديم ، اين قبول ، ولى پوك نيستيم * آرى گرسنه‌ايم ، ولى خوك نيستيم \r\n\r\n","description":"","footnote":"","page_name":" 299 ","page_number":299},
  {"content":"\r\n\r\n خلوت شديم مثل درخت خزان‌زده * امّا هنوز خالى و متروك نيستيم\r\nهرچند تيغ صاعقه از كف نهاده‌ايم * در تنگناى حادثه مفلوك نيستيم\r\nيك‌چند سرنوشت چنين خواست ما ولى * پابند اين خرابهء متروك نيستيم\r\nاز ماست آنچه بر سر ما آمده‌ست و بس * جز خود به هيچ دستى مشكوك نيستيم \r\n\r\nموج مرد\r\n ديروز اينجا موج مىزد از تو اى مرد * امروز امّا از تو خالى مانده ، برگرد !\r\nيادش به خير ! اين چشم‌هاى منجمد را * ديروز خورشيد نگاهت آب مىكرد\r\nمهتاب مىپاشيدمان دست تو هر شب * كو ؟ آه ! كو آن دست‌هاى آسمان‌گرد ؟\r\nاين روزها هرجا نگاهى پر كشيده‌ست * زرد است چشم‌انداز تا بىانتها زرد\r\nامروز اين صحرا تو را در خود ندارد * ديروز امّا موج مىزد از تو اى مرد \r\n\r\nآفتاب بر خاك\r\n گل در مسير غارت كولاك مانده بود * زير تهاجم خس و خاشاك مانده بود\r\nدر پيش چشم مضطرب و خشمگين رود * روح لطيف آب عطش نامك مانده بود\r\nزير نگاه سنگى و گستاخ كركسان * شيرى اگرچه زخمى ، بىباك مانده بود\r\nشب بود و شب ، سپيده سرِ سرزدن نداشت * شب بود و آفتاب ، كه بر خاك مانده بود\r\nكوچيد آفتاب ، و از او به يادگار * يك كاروان ستارهء غمناك مانده بود\r\nاز التهاب صاعقه در روزگار شب * در ذهن خاك ، خاطره‌اى پاك مانده بود \r\n\r\nشريك تشنگى\r\n اى واى ! عطش چه كرد آنجا با تو ؟ * همسايه مگر نبود دريا با تو ؟\r\nاى كاش به زير تيغ خورشيد آن ظهر * بوديم شريك تشنگىها با تو ! \r\n\r\n","description":"","footnote":"","page_name":" 300 ","page_number":300},
  {"content":"\r\n\r\n\r\nاى كاش !\r\n در سوگ تو داغ بر دل آب افتاد * اشك از دل چشم و چشم از خواب افتاد\r\nاى كاش كه من عصاى دستت بودم ! * آن لحظه كه زانوانت از تاب افتاد \r\n\r\nپاييز\r\n پايان غرور برگ ، يعنى پاييز * ويرانگرى تگرگ ، يعنى پاييز\r\nاز خشكى شاخه‌هاى لختش پيداست * در چشم درخت ، مرگ يعنى پاييز \r\n\r\nدرد برگ\r\n سرماى تن تگرگ را مىفهمم * سنگينى دست مرگ را مىفهمم\r\nچون اشك ز چشم شاخه‌اى مىافتم * من برگم ، درد برگ را مىفهمم \r\n\r\nخاطره\r\nيالهاى انبوهش\r\nدر باد\r\nمشتعل مىشود\r\nآتش بىقرار صخره‌ها\r\nو رعد شهيدهايش\r\nخواب عقابان كوه را مىآشوبد\r\nسوار بر اين شعلهء برهنه\r\nتا افق سرخ\r\nراهى نيست . . .\r\nو ناگهان\r\nچراغ راهنما سبز مىشود\r\nو بوق‌ها مكرّر\r\nدستور حركت مىدهند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\nشكوفه ( 1352 )\r\nمحمّد تقى حرآبادى ، كه در شعر « شكوفه » تخلّص مىكند ، فرزند محمّد حسين ، در پانزدهم دىماه سال 1352 در روستاى حرآباد از توابع استان اراك چشم به جهان گشود . تحصيلات ابتدايى را در زادگاهش و دورهء متوسطه را در اراك به انجام رسانيد ، آن‌گاه به تهران مهاجرت كرد و در رشتهء تأسيسات ساختمان به تحصيل ادامه داد . تا اخذ مدرك فوق ديپلم پيش رفت .\r\nحرآبادى دربارهء دوران كودكى و محيط خانوادگى خود چنين مىگويد : « از كودكى به شعر و ادبيّات فارسى علاقه داشتم و علّت آن ، محيط خانوادگىام بود . اجداد پدرىام از روحانيان به نام فراهان بودند و آخرين آن‌ها حاج شيخ ابو القاسم از مجتهدين حوزهء نجف اشرف بود . خانوادهء مادرىام از مالكين سرشناس و كدخداى ده و اكثرا باسواد و اهل مطالعه و كتاب بودند ؛ به خصوص در شب‌هاى زمستان كه كشاورزان بيكارند ، افراد فاميل دورهء شب‌نشينى داشتند ، هر شب منزل يكى از بستگان جمع مىشدند و سرگرمى آن‌ها شاهنامه‌خوانى و ديگر كتاب‌ها مانند خمسهء نظامى گنجوى بود و كتاب خوانى را با صداى بلند و آواز دلنشين مىخواندند . در آن هنگام من در سنين 5 تا 10 سالگى بودم و طنين شعر شاهنامه در گوشم صدا مىكرد . وزن شعر از همان كودكى در ذهنم جا افتاد و نخستين شعرى كه سرودم در هجده‌سالگى بود . »\r\nحرآبادى اضافه مىكند : « به علّت ضعف حافظه اشعار ديگران در خاطرم نمىماند\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nلذا هيچ‌گاه در شعر دچار تقليد نمىشوم و به همين علّت از تضمين شعر ديگران خوددارى مىكنم . از كودكى عاشق طبيعت بودم ، ساعات فراغت را در مزارع و باغ‌ها و در ميان گل‌ها و بوته‌هاى وحشى مىگذراندم و هنوز هم يك روى شعر من طبيعت است . »\r\n\r\nژالهء سحرى\r\n هر شب به باغ ديده و دل مىنشانمت * باران انتظار به ره مىفشانمت\r\nتا بهتر از هميشه تماشا كنم تو را * در كوچه‌هاى خلوت دل مىكشانمت\r\nگر نشكند بلور دلم طفل آرزو * تا شهر امن عاطفه‌ها مىرسانمت\r\nهر شب كنار پنجره چون شاخهء انار * گويى كه با نسيم سحر مىتكانمت\r\nز آنجا كه عشق حاصل آزادگى بود * اى مرغ خوش‌نوا ز نوا مىرهانمت\r\nداروى عشق را ز طبيبان مىپرست * چون بوسه قطره‌قطره به لب مىچكانمت\r\nگر امشبى خزان مرا بوستان كنى * از شوق ژالهء سحرى مىخورانمت\r\nازبس‌كه قصّهء فراق تو با ماه گفته‌ام * اى ماه ! اگر به ماه روى مىستانمت\r\nپروازم آرزوست به پهناى آسمان * بر آسمان خاطر اگر مىپرانمت\r\nگفتى كه در بهار تو غير از « شكوفه » نيست * جز اين اگر بود به خزان مىجهانمت \r\n\r\nمقدم دوست\r\n سلامى چو خورشيد صبح بهاران * درودى به اخلاص شب‌زنده‌داران\r\nنگاهى به مشتاقى چشم عاشق * صفايى به هم خوانى جويباران\r\nدلى مهربان‌تر ز لبخند مادر * گپى بىريا چون نواى هزاران\r\nگل بوسه‌اى از جمال محبّت * چو گل چيدن از گونهء گلعذاران\r\nگلستانى از غنچهء ارغوانى * كه برچيدم از بهترين شاخساران\r\nصميمانه دستى ز بازوى غيرت * به گرمى چو سرپنجهء شهسواران \r\n\r\n","description":"","footnote":"","page_name":" 303 ","page_number":303},
  {"content":"\r\n\r\n به لب خنده‌اى چون بهار جوانى * به آزادگى چون شب كوهساران\r\nسرى پُرسراسيمه از شوق ديدار * چو هر لحظه در خاطر بىقراران\r\nبه سِلك هنر آورم جملگى را * چو شبنم كه بنشسته بر سبزه‌زاران\r\nگشايم سررشته با دست الفت * بريزم همان دم در آغوش ياران\r\nدر اين تحفه درويش خود برگ سبز است * وصالى گر آيد در اين روزگاران \r\n\r\nلالايى\r\n هزاران آرزو رفت و جوانى رفت و من ماندم * كتاب و مكتب و شيرين‌زبانى رفت و من ماندم\r\nز لالايى مادر جز گل پونه به يادم نيست * دريغا ! نغمه‌هاى جاودانى رفت و من ماندم\r\nاگرچه بار بابايى به دوشم مانده از بابا * پدر با كوله‌بار زندگانى رفت و من ماندم\r\nنماند از دفتر عشقم به‌جز برگى كه خوانا نيست * شكوه عشق‌هاى نوجوانى رفت و من ماندم\r\nهمان يار وفادارى كه مهرش مهربانى بود * ز بىمهرى ما با مهربانى رفت و من ماندم\r\nز خودخواهان خود خوانده هزاران خون دل خوردم * هزاران حسرت از اين ناتوانى رفت و من ماندم\r\nبه هر انديشه سر كردم به آب زمزمى شُستند * هزاران نغزهاى اين‌چنانى رفت و من ماندم\r\nبه جنگ حقّ و باطل حربهء مطلق نشد كارى * در اين ره عمر مطلق رايگانى رفت و من ماندم\r\n« شكوفه » دامن اغراق كوته كن ز پاى گُل ! * مگو ديگر كه باد مهرگانى رفت و من ماندم \r\n\r\n","description":"","footnote":"","page_name":" 304 ","page_number":304},
  {"content":"\r\n\r\n\r\nگل مريم\r\n آن شب كه دست نازك باران آذرى * پاييز را به شستن گل‌ها گرفته بود\r\nدست خزان به غارت بستان زردروى * صد غنچه را ز بلبل شيدا گرفته بود\r\nدر كيمياى لحظه ، گل روى آشنا * عطر از نگاه مريم زيبا گرفته بود\r\nآن شب پرى كوچك افسانه‌هاى تو * در لابه‌لاى قصّهء من جا گرفته بود\r\nدر كوچه كوچه بدرقه كرديم نم نمك * هر قطره‌اى كه در ره ما پا گرفته بود\r\nآن شب تمام پنجره‌ها شُسته مىشدند * هرجا كه ديده را تماشا گرفته بود\r\nدر شهر خيس من همه با ما يكى شدند * حتّى قبيله‌اى كه دل از ما گرفته بود\r\nابرى به آسمان « شكوفه » اگر نبود * پروين خود ز گنبد مينا گرفته بود \r\n\r\nغروب بارانى\r\n ياد بارانى آن روزى كه مىرفتى چو ابر * خاطر صحرايىام را آبيارى مىكند\r\nآخرين عكس نگاهم از ره تنگ غروب * نقش كم‌رنگ تو را از ديده جارى مىكند\r\nمثل نجواى دعايى زير گوش بدرقه * گوش جانم را صدايت گوشوارى مىكند\r\nاز همان روزى كه رفتى و شدى رنگ غروب * هر غروبى در خيالم سايه‌سارى مىكند\r\nجاى پايت را اگرچه نم‌نم باران گرفت * زلف خيست خاطرم را آبشارى مىكند\r\nدست باران را گرفتم نم‌نمك در كوچه‌ها * كوچه را ديدم كه بىتو بىقرارى مىكند\r\nراه باران عاقبت از من جدا شد سوى دشت * آب را آن دم كه ديدم جويبارى مىكند\r\nبوى گيسوى تو را پنهان ز من آورده بود * پيش خود گفتم : صبا هم رازدارى مىكند \r\n\r\nيال خورشيد\r\n بوى گل‌هاى اقاقى صبحدم از سوى باغ * صد بهار خاطره از عطر گيسوى تو بود\r\nفوج ميناى سپيد از جنگل نمناك شب * ياد رؤياى من و لبخند بر روى تو بود\r\nنقش آبى گل گندم چو اقيانوس دشت * موج موج از روى شورانگيز و دلجوى تو بود \r\n\r\n","description":"","footnote":"","page_name":" 305 ","page_number":305},
  {"content":"\r\n\r\n از ستيغ قلّه تا پاياب سبز جويبار * برق شبنم چون نگاه چشم جادوى تو بود\r\nاز بناگوش افق تا پاى سرو نقره‌اى * يال خورشيد بهارى همچنان موى تو بود\r\nاين سخن هست از « شكوفه » ور نه شاعر هم نگفت * سرو با آن قدّ و بالا سر به زانوى تو بود \r\n\r\nپروين آسمان\r\n پروين‌صفت چو دلبرى آغاز مىكنى * راهى به كهكشان دلم باز مىكنى\r\nدر آسمان ديده رصد مىكنم تو را * وقتى به برج خاطره پرواز مىكنى\r\nالبرز هم ميان من و تو حصار نيست * آن شب كه با ستارهء من راز مىكنى\r\nديشب به ساز عشق زدم پرده‌هاى دل * بىپرده بس‌كه با دل من ساز مىكنى\r\nجز يك غزل ميان من و تو فراق نيست * امّا چو طبع شاعرىام ناز مىكنى\r\nشيداى وعده است دل تربيت‌پذير * هرچند در شكستنش اعجاز مىكنى\r\nپاييز را ز برگ طلايى شنيده‌ام * امّا تو صحبت از گل طنّاز مىكنى\r\nفردا كه برف حادثه بوسيد شانه‌ات * آن بوسه را چگونه سرانداز مىكنى\r\nيك نوبهار غنچهء شعر « شكوفه » باش * تا كى هواى خواجهء شيراز مىكنى ؟ \r\n\r\nقوى سپيد\r\n چند روزى حاصل دلدادگى پُربار بود * بوستان عاطفه از بوى گل سرشار بود\r\nتا كه آن قوى مهاجر همدم تالاب شد * موج از شوق وصالش تا سحر بيدار بود\r\nآسمان صد خوشهء پروين به دست موج داد * بركه در آيينه‌دارى دلبرى عيّار بود\r\nقوى زيبا گاه‌گاه از خانهء من مىگذشت * شور و حالى بين ما ، در لحظهء ديدار بود\r\nدر ره تالاب لختى روى پرچين مىنشست * مثل اينكه آشناى آن در و ديوار بود\r\nدر سپيدى مثل برف شيروانى كلاس * از كتاب و درس و سرما صد ورق گفتار بود\r\nاز صفير شاه‌بالش مثل زنگ مدرسه * خانه‌ام همچون كلاس درس در پندار بود\r\nپيش خود گفتم نديدم هيچ‌وقت اين قوى را * پس چرا بين من و او اين همه گفتار بود \r\n\r\n","description":"","footnote":"","page_name":" 306 ","page_number":306},
  {"content":"\r\n\r\n حيف ! كان قوى مهاجر فرصتى كوتاه داشت * ور نه از راز من و او گفتنى بسيار بود\r\nدل به سيسنگان باران خورده و شمشاد داشت * ياد دريا و غروب سبز شاليزار بود\r\nبچّه قوى موطلايىاش دچار موج بود * يا به شهر نارفيقان صحبتى از يار بود\r\nيا جوانىاش ميان موج‌ها جا مانده بود * زين سبب در فكر مرداب و شب نيزار بود\r\nرفت آن قوى مهاجر عاقبت از شهر ما * گرچه ماه و بركه و پروين همه در كار بود \r\n\r\nموى بادآورده\r\n طرّهء گيسوى خيس و خندهء همرنگ صبح * آخرين انگاره‌هاى آشنايى تو بود\r\nماندگارى در خيال آخرين روز وصال * آخرين انگيزه‌هاى دلربايى تو بود\r\nديده چون جام صبوحى مست مىشد از نگاه * غافل از برقى كه در چشم جدايى تو بود\r\nمن خدايى بودم و ساحل‌نشين از بيم موج * علّت دريادلى از ناخدايى تو بود\r\nمدّعى را با دل ما رخصت ديدار نيست * علّت دلدادگى از بىريايى تو بود\r\nچون « شكوفه » با نسيمى غرق گيسويت شدم * موى باد آورده هم لطف نهايى تو بود \r\n\r\nشب‌بوهاى شهر\r\n بازهم از خانهء همسايه پيچك‌هاى سبز * از سر ديوار با ما مهربانى مىكنند\r\nدر بساط گل‌فروشان دست شب‌بوهاى شهر * در خيابان‌ها برايم شادمانى مىكنند\r\nلاله‌هاى سربه‌زير از سرخ‌رويى بهار * زير گوش باغبان شيرين‌زبانى مىكنند\r\nدر ره نوروز فرّاشان كوى فرودين * دشت‌ها را از شقايق ارغوانى مىكنند\r\nسال‌ها نو مىشوند و دوستان يكدلم * با پيامى ياد ايّام جوانى مىكنند\r\nصد بهار اى دوست مىريزم برايت در غزل * تا بهاران ياد ما را بازخوانى مىكنند\r\nتا « شكوفه » بر سر بادام‌بُن بنشسته است * عشق را با آن بلندى گل‌فشانى مىكنند \r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nشكوهى ( 1317 - 1270 )\r\nغلامحسين شكوهى ، فرزند ابو القاسم نعلچيگر پشت مشهدى ، در سال 1270 هجرى شمسى در محلهء پشت مشهد كاشان ديده به جهان گشود .\r\nشكوهى در كودكى به مكتب رفت و خواندن و نوشتن آموخت و در زادگاهش نشو و نما كرد و با ارباب فضل و ادب درآميخت و از محضر بزرگان كسب فيض كرد و به عضويّت انجمن ادبى كاشان درآمد و با فنون شعر و رموز آن آشنا گرديد و سرانجام در روز جمعه دوم شوّال 1357 قمرى برابر با 1317 شمسى چشم از جهان فروبست و در همان شهر به خاك سپرده شد . « 1 »\r\nشكوهى با اينكه از دانش كافى بهره نداشت امّا در سرودن شعر از قريحه سرشار و توانايى كافى برخوردار بود و اشعارش مورد توجه ارباب ادب قرار مىگرفت و طبعش بيشتر به قصيده و غزل‌سرايى گرايش داشت .\r\nشكوهى پيشه‌اش عطّارى بود و زيلوفروشى را نيز در كنار كسبش انجام مىداد و از اين رهگذر معيشت مىكرد و روزگار مىگذرانيد . وى شاعرى مديحه‌سرا و مرثيت گوى بود و اشعار زيادى در مراثى و مناقب اهل بيت عصمت و طهارت عليهم السّلام دارد . ديوان\r\n\r\n\r\n","description":"","footnote":"\r\n( 1 ) - آيت‌اللّه سيّد محمّد علوى بروجردى كاشانى متوفّى 1362 ق دو ماده تاريخ دربارهء شكوهى دارد ، بدين‌گونه :\r\n« شكوهى را بود جنّت مقرّى » 1357 قمرى\r\n« شكوهى با شكوهى وارد جنّات باد » 1357 قمرى\r\n","page_name":" 308 ","page_number":308},
  {"content":"\r\n\r\nاشعارش طبع و نشر شده و آنچه در زير مىخوانيد اشعارى است كه دوست فاضل افشين عاطفى برايم فرستاده است .\r\n\r\nعشق ناكام\r\n قربان چشمت ساقيا ، در گردش آور جام را * تا زنگ غم از دل رود ، رندان دُردآشام را\r\nهركس به خوبى مىكند جانا به رخسارت نظر * ايزد كند دور از رخت ، چشم بد ايّام را\r\nصد بار اگر بر دل رود خار غمت باشد چه غم * اين غم كه نتوان يك نظر ، ديد آن رخ گل‌فام را\r\nگر در هوايت نقد جان ، دادم ، ندارم غصّه‌اى * دانستم از روز ازل ، آغاز اين انجام را\r\nاوراق عمرم سربه‌سر ، مانند گل بر باد شد * باد صبا ! در كوى او ، از من ببر پيغام را\r\nنبود ميان عاشقان ، سرگشته‌اى مانند من * تا زلف بىآرام او ، برد از دلم آرام را\r\nباشد « شكوهى » روز و شب از تلخى غم در تعب * كامى ببخش اى نوش‌لب ! اين عاشق ناكام را \r\n\r\nعزّت جاويد\r\n آنكه نگرديد به عشقت دچار * بىخبر است از دل عشّاق زار\r\nهمچو من اندر چمن عشق توست * اى گل من عاشق بيدل قرار\r\nتازه بهارا مپسند از غمت * ابر صفت گريه كنم زارزار\r\nروى چو خورشيد به هر سو نهى * مىدوم اندر عقبت سايه‌وار\r\nاى گل من ! عزّت جاويد يافت * هركه چو من گشت ز عشق تو خوار\r\nآنكه نمرد از غم عشق تو ، هست * زندگىاش زندگى مستعار\r\nگر بكشى يا كه ببخشى ، چه غم * با تو « شكوهى » سپرد اختيار \r\n\r\nاميد وصل\r\n فناى عشق تو بهر بقاى خويشتنم * خديو ملك بقا زين فناى خويشتنم\r\nفدا نمودم و پاداش كُشتىام ز جفا * خوشم كه كشتهء راه وفاى خويشتنم \r\n\r\n","description":"","footnote":"","page_name":" 309 ","page_number":309},
  {"content":"\r\n\r\n دچار هجرم و دارم اميد دولت وصل * به يمن عشق تو بخت‌آزماى خويشتنم\r\nرهم ز جان كه به جانان رسم چو دانستم * كه خويش درد خود و خود دواى خويشتنم\r\nمنم كه هرچه ز درگاه خود كنى دورم * نظر چو بازنمايى به جاى خويشتنم\r\nبراى آنكه شهيد ره تو خوانندم * روان به مقتل عشقت به پاى خويشتنم\r\n« شكوهيا » منم آن مرغ بام قدس ، ولى * شكسته‌بال ز سنگ هواى خويشتنم \r\n\r\nاسرار محبّت\r\n گر دست دهد جامى ، از بادهء در غم زن * سرگرم شو از شادى ، پايى به سر غم زن\r\nاز هرچه بود بگذر ، اسرار محبّت جو * در دفتر دل بنويس ، يكباره و خاتم زن\r\nهرچند جفا بينى ، در راه وفاى او * دامن به كمر اى دل ، مردانه و محكم زن\r\nديوانه اگر گشتى ، ز آن عقل مصور شو * ور دم زنى از عشق ، آن روح مجسّم زن\r\nبر خاك رهش بنيشين ، بويش ز صبا بشنو * بر آتش هجرش آب از ديدهء چون يم زن\r\nاى كعبهء جان كويت ، بنما رخ نيكويت * وز آن لب دلجويت ، صد طعنه به زمزم زن\r\nاى دل چو « شكوهى » شد گر وصل تو را حاصل * كوس « أنا لا غيرى » بر طارم اعظم زن \r\n\r\nماه عزا\r\n ماه عزاى خسرو لب‌تشنگان رسيد * هنگام آه و ناله و وقت فغان رسيد\r\nآمد مهى كه شاه شهيدان به كربلا * با اهل بيت خون جگر ناتوان رسيد\r\nآمد مهى كه از عطش افغان كودكان * از خيمه‌گه به طارم هفت آسمان رسيد\r\nآمد مهى كه حضرت ليلا به حال زار * بالين نعش اكبر رعنا جوان رسيد\r\nآمد مهى كه حضرت عبّاس را حسام * اندر كنار علقمه بر بازوان رسيد\r\nآمد مهى كه بر گلوى اصغر صغير * تير ستم به دست شه انس و جان رسيد\r\nآمد مهى كه پيكر صدپارهء حسين * از زين به خاك از ستم دشمنان رسيد\r\nآمد مهى كه از پى قتل شه شهيد * از خيمه‌گاه نوبت شمر سنان رسيد \r\n\r\n","description":"","footnote":"","page_name":" 310 ","page_number":310},
  {"content":"\r\n\r\n آمد مهى كه همچو « شكوهى » به حال زار * زينب به قتلگاه حسين نوحه‌خوان رسيد \r\n\r\nسه ماتم جانسوز\r\n اين ماه گريه بر حسن مجتبى كنم * يا گريه بر غريب خراسان ، رضا كنم\r\nگريه بر آن دو كشتهء مسموم زهرگين * يا آه و ناله بهر رسول خدا كنم\r\nسوزم از اين سه ماتم جانسوز با فغان * از ماجراى تشنه‌لب كربلا كنم\r\nدر كربلا حسين علىّ تشنه شد شهيد * من طوس را ز ماتم او نينوا كنم\r\nاو خاك گرم كرب بلا بود بسترش * من هم به خشت وادى طوس اكتفا كنم\r\nاى دل منم « شكوهى » بيدل كه صد فغان * از ماجراى تشنه‌لب كربلا كنم \r\n\r\nزبان حال زينب عليها السّلام\r\n برادر از سر كوى تو با فغان رفتم * به سوز سينه و با چشم خون‌فشان رفتم\r\nبه كشتهء تو كنم تا وداع بازپسين * نداد لشكر اعدا مرا امان ، رفتم\r\nفغان كه مقنعه‌اى بر سرم نبود ، كنم * بر آفتاب به جسم تو سايبان ، رفتم\r\nتنت به كرب و بلا مانده پاره‌پاره ، وليك * من از قفاى سرت ، نزد دشمنان رفتم\r\nبه كربلا تو پرستارى شهيدان كن * كه من ، به همره بيمار و كودكان رفتم\r\nبدى تو جان من خسته جان و در عجبم * كه جان نهادم و بىجان از اين مكان رفتم\r\nچو نيست چاره به ناچار چون « شكوهى » زار * جدا ز نزد تو گرديده ، نوحه‌خوان رفتم \r\n\r\nنوحه بر عزيز رسول\r\n چو گشت كشته جوانان گل‌عذار حسين * رسيد نوبت فرزند شيرخوار حسين\r\nببرد شه ز سراپرده‌اش به عرصهء رزم * كه اى سپاه بر اين طفل مه عذار حسين\r\nدهيد جرعهء آبش كه از شرار عطش * ز دست مىرود اين دُر شاهوار حسين\r\nگناه و جرم بود گر مرا به زعم شما * نكرده هيچ گناه اصغر فگار حسين \r\n\r\n","description":"","footnote":"","page_name":" 311 ","page_number":311},
  {"content":"\r\n\r\n كجا رواست كنار دو نهر آب روان * رود ز تشنگى اين كودك از كنار حسين\r\nنموده حرمله تيرى رها ز شصت و نكرد * ترحّمى به دل زار داغدار حسين\r\nخدنگ كينه به حلقوم آن صغير نشست * ز دست رفت از آن ماجرا قرار حسين\r\nگرفت خون گلويش به آسمان افشاند * بگفت : بار خدا ! بين به روزگار حسين\r\nنكرد قوم ستمگر در اين ديار بلا * نه بر كبار ترحّم ، نه بر صغار حسين\r\n« شكوهيا » بنما نوحه بر عزيز رسول * به خلد خواهى اگر بار در جوار حسين \r\n\r\nسلطان خراسان\r\n به طوس از زهر كين دلخون چو سلطان خراسان شد * سيه از ماتمش بر ديده روز اهل ايمان شد\r\nخورانيدش چو مأمون زهر كين آن شاه دين‌پرور * به افغان در تظلّم اين‌چنين با حىّ سبحان شد\r\nكه يا ربّ بر قضايت بين رضا را چون رضا آمد * ز مأمون آشكارش بنگر آخر كفر پنهان شد\r\nبلا جرم و بلا تقصير آن بيدادگر ، يا ربّ ! * به كامم ريخت زهر آن‌گونه كافغانم به دوران شد\r\nپس آنگه گفت كاى باد صبا از من سوى خواهر * برو صبح وصالت گو به دل بر شام هجران شد\r\nنبينى عارضم ديگر ، تو اى معصومه در عالم * نه‌اى آگه از آن ظلمى كه بر من در خراسان شد\r\nنبودى خواهرا ، تا بنگرى در ملك طوس آن دم * كه از زهرم جگر صدپاره و خاطر پريشان شد\r\nبگفت آن لحظه كاى بابا تقى ! در اين دم آخر * رسان خود را به بالينم كه وقت دادن جان شد \r\n\r\n","description":"","footnote":"","page_name":" 312 ","page_number":312},
  {"content":"\r\n\r\n هنوزش بود بر لب خواهش ديدار فرزندش * كه از شرق مدينه طالعش خورشيد تابان شد\r\nشد آنگه چشم حق‌ّبينش به ديدار پسر روشن * سپرد اسرار حقّ او را سپس در باغ رضوان شد\r\nمرا آمد به خاطر شمّه‌اى از غربت جدّش * حسين كاندر ديار كربلا مقتول عدوان شد\r\nرضا در وقت جان دادن به سر گر بود فرزندش * به بالين حسين ، شمر لعين با تيغ برّان شد\r\nرضا را زهر كين در طوس ، گر زد بر جگر آذر * حسين در كربلا خونين دل از داغ جوانان شد\r\nرضا را در غريبى بود اگر در زير سر خشتى * شهيد كربلا را متّكا ريگ بيابان شد\r\nرضا را آب اگر دادند اندر وقت جان دادن * حسين را العطش از قتلگه بر عرش يزدان شد\r\n« شكوهى » مىسزد چون در جهان از همّت مولا * رقم نام تو اندر دفتر ماتم‌سرايان شد \r\n\r\n","description":"","footnote":"","page_name":" 313 ","page_number":313},
  {"content":"\r\n\r\n\r\nشلتوكى ( 1326 )\r\nمحمّد رضا شلتوكى در سال 1326 هجرى شمسى در شهر كرمانشاه قدم به عرصهء حيات گذاشت . پدرش ، حسن شلتوكى ، بااين‌كه در سلك بازاريان بود و به كسب و تجارت اشتغال داشت ، امّا به شعر و ادب علاقه‌مند و از مريدان خاصّ حافظ شيراز بود . بدين‌ترتيب محمّد رضا از كودكى گوشش به زمزمه‌هاى شعر لسان الغيب آشنا گشت .\r\nشلتوكى تحصيلات ابتدايى و متوسّطه را در زادگاهش به انجام رسانيد و براى ادامه تحصيل راهى تهران شد و به دانشگاه راه يافت و در دانشكدهء ادبيّات در رشتهء زبان و ادبيّات فارسى به تحصيل پرداخت و پس از طىّ مراحل به دريافت ليسانس توفيق يافت . آن‌گاه در آزمون فوق ليسانس ادبيّات دانشگاه تبريز شركت جست و پذيرفته شد و پس از گذراندن يك ترم از ادامهء تحصيل منصرف گرديد و به زادگاه خود بازگشت و به استخدام آموزش و پرورش درآمد و مأمور تدريس در دبيرستان‌هاى شهر خود شد .\r\nشلتوكى از دوران تحصيل در دبيرستان به سرودن شعر پرداخت و با شركت در انجمن‌هاى ادبى به شكوفايى شعر خود رونق بخشيد . او در شعر معتقد است كه :\r\n« نمىتوان براى شعر قالبى از پيش تعيين شده در نظر داشت . شعر همچون جريان سيلاب ، احساس و انديشهء شاعر است كه هنگام بروز مسيرى را برمىگزيند ؛ اين مسير\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nمىتواند غزل يا مثنوى يا قالبى با شكستن افاعيل عروضى مصرع و يا حتّى آزاد از وزن « شعر سپيد » باشد . مهم رسيدن به بلوغ شاعرانه است كه انسان و محيط و زبان براى شاعر شناخته شده باشد و خود را متعهّد به بيان موضوع و مضمونى بداند . در هر حال بايد آزادگى و حق‌ّطلبى بر شعر حاكم باشد . شعر اگر با شعور و آگاهى شاعر همراه شد ، آينه‌اى است كه هر نگاهى در آن به بينايى و بينش مىرسد . بعضى خود را و برخى ديگران را مىبينند . اگر آينه به زنگار نشسته باشد ، توانايى بازتاب نور را ندارد و آينهء پاك ، پرتو ناچيزى را هم بر گسترهء سيماى خويش مىنشاند . »\r\nشلتوكى در سرودن شعر كلاسيك و نو ، هر دو ، طبع‌آزمايى كرده و مىكند .\r\nاينك نمونه‌هايى از سروده‌هاى او نقل مىشود .\r\n\r\nبهانهء گل\r\n نشانِ خطّ گذر نيست بر كرانهء گل * ز بال و نغمهء مرغانِ آشيانهء گل\r\nغريو باد خزان در سكوت شب جاريست * چگونه با تو بگويم غم شبانهء گل\r\nنگاه باغ ز كابوسِ وحشت پاييز * غبار خاطره‌اى دارد از زمانهء گل\r\nكنار سايهء هر شاخه ، دستى و تبريست * ز بيم زمزمهء خاك با جوانهء گل\r\nز داغ حادثه خونين شود تن هر برگ * به ذهنِ شاخه اگر بشكفد نشانهء گل\r\nبه تازيانه شكستند بال هر مرغى * كه پر گشود به رؤياى آستانهء گل\r\nقفس ، قفس ، همه پربسته‌هاى خونين‌بال * كه پرپر است به لب‌هايشان ترانهء گل\r\nچنين كه ظلمتِ شب كوچه‌ها قُرُق كرده‌ست * نسيم هم‌نبرد راه تا به خانهء گل\r\nكدام حنجره دارد صلابت فرياد * كه عاشقانه بگيرد تب بهانهء گل\r\nحضور معجزه‌اى در نماى آينه نيست * مگر تو زلف گشايى به روى شانهء گل \r\n\r\nروشناى نگاه\r\n بيا به باغ تماشا ، گل ترانه بخوان * ز روشناى نگاهم ، غم زمانه بخوان \r\n\r\n","description":"","footnote":"","page_name":" 315 ","page_number":315},
  {"content":"\r\n\r\n تو عمق واژهء شب را دقيق مىفهمى * براى وسعتِ فرداى بىكرانه بخوان\r\nبه‌رَغم وحشت خو كرده با هواى قفس * به شوقِ سُهرهء مستى در آشيانه بخوان\r\nتويى مفسر آيات روشن باران * ز خاك تشنه ، بيا رويش شبانه بخوان\r\nكنون كه ظلمت سرد و سكوتِ شب جاريست * تو شمع شعر برافروز و عاشقانه بخوان\r\nچو روحِ سبز بهاران ، بخند بر گلچين * چو غنچه با لبِ خونين به هر بهانه بخوان\r\nهراسِ اهرمن از زخمِ دشنه و شاديست * تو جام خنده به لب ، مست در ميانه بخوان\r\nتو نقش‌بند صليبى در اين شب بيداد * به قدرِ خويشتن از زخمِ تازيانه بخوان\r\nدر اين كوير عطش ، بىنهايت پاييز * غزل براى گل و جوششِ جوانه بخوان\r\nنپايد اين شبِ ضحّاك و بختِ دقيانوس * ز بند شعبده بگريز و اين ، فسانه ، بخوان \r\n\r\nچاره\r\n ظلمت نشسته بر رخ پاك ستاره‌ها * زنگار بسته آينه‌ها بر نظاره‌ها\r\nضحّاكيان به زورق ابليس گرم عيش * بر شطّ خون پاك سواران ، سواره‌ها\r\nزاغان كنار بوتهء گل‌ها ، ترانه‌خوان ! * مرغان عشق در قفسِ استعاره‌ها\r\nسنگِ صبور سينهء كوه از سكوت سرد * صدپاره مىشود به اميد شراره‌ها\r\nاز سنگِ سينه‌ها نرود داغِ كينه‌ها * اى يادواره‌هاى ستم ، سايه‌واره‌ها\r\nپهناى آسمانِ خدا را گرفته‌اند * ما كُنج حُجره‌ها نشسته پى استخاره‌ها\r\nاين گلّه را به مسلخِ تزوير مىبرند * گرگانِ پيرِ معركه‌ها ، با اشاره‌ها\r\nطوفان نهيب مرگ زند ، اختيار لنج * بايد گرفت از كف اين هيچ‌كاره‌ها\r\nبىواهمه بگو ، چه نشينى در انتظار ؟ * يك‌بار مرگ بر همهء اين دوباره‌ها\r\nبشكن حصار ترس و افق را نظاره كن * باور مكن كه بسته ره كار و چاره‌ها \r\n\r\nباران\r\n اى روح سبز رويش ، شعر بهار ، باران * خوش‌خوش ببار اشكى ؛ بر اين ديار ، باران \r\n\r\n","description":"","footnote":"","page_name":" 316 ","page_number":316},
  {"content":"\r\n\r\n خشك است كامِ جانم ، در اين گريوهء غم * پر كن ز شور جامم ، اى مىگسار ، باران\r\nبا اين خزان خونين ، آسان كسى نچيند * جز خار تلخ كامى ، زين روزگار ، باران\r\nدر كوهِ سينه دارم ، صد زخمِ تيشه امشب * مستِ هواى عشقم ، فرهادوار ، باران\r\nگردى ز رهگذارى ، ننشانده‌ام به خاطر * بيراهه‌اى غريبم ، در صخره‌سار ، باران\r\nسازى شكسته دارم ، اى هم‌نواى دلجو ! * امشب به ساز شعرم ، سوزى بيار ، باران\r\nپژمرده نخل عمرم ، در دشتِ آرزوها * لب‌تشنهء اميدم ، چشم انتظار ، باران\r\nبنشانده‌ام به راهت ، گل‌هاى پرپر عمر * در آسمان چشمم ، غرقِ غبار ، باران\r\nاندوهگين و مستم ، تنها و دل‌شكسته * راز شكستگان را ، در پرده‌دار ، باران\r\nصد سينه داغ دارد ، اين خاك سرد خونين * نجواى رويِش افكن ، در لاله‌زار ، باران\r\nدر گوشِ جان گل‌ها ، شور ترنّمى باش * رنج خزان گران بود ، بر اين ديار ، باران\r\nافسانه‌سازِ عشقم ، در جذبه‌هاى مستى * پرواز شوق دارم ، با من ببار ، باران \r\n\r\nسايهء شعر\r\n موج شفق به ساحل تاريك شب رسيد * اشكم زلالِ باور دل را به خون كشيد\r\nرنگ پيام خاطرهء گل پريده بود * در پرده‌هاى درهم بادى كه مىوزيد\r\nبُغض كدام صاعقه در اين كوير داغ * يك كهكشان شقايق تب‌دار پروريد ؟\r\nجان در جنون وحشت تاريك آن غريو * نيرنگِ رنگ بود ، بهارى كه خواب ديد\r\nترديد در شقاوت تاريك اين سكوت * از ريشه ، بندبندِ مدارِ هنر جويد\r\nدر اضطراب واهى افسانهء شكوه * عفريت مرگ ، سُلطهء اهريمن آفريد\r\nبا نفرتِ غبار زمان همنشين شود * صورتگرى كه چهرهء كابوس ما كشيد\r\nشب‌هاى سرد وحشتِ بىماهتاب عمر * در روشناى سايهء شعرم به سر رسيد\r\nپربسته واژه‌هاى پريشان اين غزل * از پشت ميله‌هاى قفس تا كجا پريد ؟ ! \r\n\r\n","description":"","footnote":"","page_name":" 317 ","page_number":317},
  {"content":"\r\n\r\n\r\nجشن باد\r\n گل‌هاى سرخ اين باغ ، خون سياوُشانند * در گرمتاب بيداد ، گرچه فرامُشانند\r\nدشت پر از شقايق ، در بادِ فتنه‌انگيز * ققنوس‌هاى سوزان ، از خيل خامُشانند\r\nدر باغ‌هاى متروك فصل غريب شوميست * زاغان به ژاژخايى ، مستان سرخوشانند\r\nاين لوليان بدخيم ، ناخوانده ميهمانند * همرنگ سوگواران ، از ميزبان كشانند\r\nمرغان نغمه‌پرداز ، خاموش در قفس‌ها * در سوگ باغ ويران مبهوت و بىهُشانند\r\nدر چنگ ديو ظلمت خورشيد غرق خون است * دريا سياه‌پوش و امواج خون فشانند\r\nشب مرغكى پريشان در جشن باد مىخواند * گل‌هاى پرپر باغ ، خون سياوشانند \r\n\r\nنيرنگِ رنگ\r\n بر تار و پود هستى خود چنگ مىزنم * تا سايه روشن غزلى رنگ مىزنم\r\nنقّاش خسته‌ام كه به نيرنگِ رنگ‌ها * بر آرزوى گمشده آژنگ مىزنم\r\nتوفان اسير وحشتِ گرداب مىشود * اينجا ، كه من به تار دلم چنگ مىزنم\r\nدر شوره‌زار ، تشنه ، به بيراهه رفته‌ام * اين زخمه را به ساز دل تنگ مىزنم\r\nدر دام عمر ، مرغ طرب پر نمىزند * از دل مُدام ساغر گلرنگ مىزنم\r\nبا من چه كرده‌ايد كه با آشنا و غير * بيگانه‌ام چنين و ره جنگ مىزنم\r\nدردم نمىكشد چو طبيبان جان شكار ! * در پرده اين لطيفه به آهنگ مىزنم\r\nسوداى چند و چون شما دردسر دهد * پايى بر اين بساط به نيرنگ مىزنم\r\nاى ساكنان بُرج بلورين شعبده ! * روزى به كاخ نازكتان سنگ مىزنم \r\n\r\nاميد\r\n هرگز نماندى در قفس تا روز موعود * گر جز سرودن اى قنارى چاره‌اى بود\r\nآيا نشان زندگى در خاك ديدى ؟ * اى ناظر بيدار گورستان موجود !\r\nشهر از هجوم وحشت طاعون فروريخت * يك پنجره حتّى دهانِ بسته نگشود \r\n\r\n","description":"","footnote":"","page_name":" 318 ","page_number":318},
  {"content":"\r\n\r\n در مرده‌زار خاك نفرين گشته آيا * يك زنده ديدى گاه رفتن وقت بدرود ؟\r\nكو اخترى در وُسعت خاموش اين شب ؟ * تا رهنماى رهروى باشد غم‌آلود\r\nدر ظلمت راه غبارآلود اين دشت * اسبِ هنر در زير پاى مرد ، فرسود\r\nجز خاك و خاكستر از اين سامان چه مانده‌ست * اى آتش سوزان ويران‌ساز پردود\r\nاين صحنهء بىروح را بيننده‌اى نيست * بازيّتان پايان پذيرد ، دير يا زود \r\n\r\nبهانه\r\n خانه بىتو چقدر دلگير است * زود بازآ ، كه بعد از اين دير است\r\nرفته بودم رها شوم زين دام * چه كنم ؟ پاى دل به زنجير است\r\nخسته‌ام از سفر ، ولى دانم * همرهى با تو حُكم تقدير است\r\nچاره‌اى نيست مشكل دل را * مشكل عمر ، كار تدبير است\r\nزندگى هم بهانه مىخواهد * گرچه بودن بدون تفسير است\r\nدر نگاهم هنوز شيداييست * كودكِ طاقت دلم ، پير است\r\nبىمحابا بگير دستم را * پشتِ اين شب طلوع شبگير است\r\nتو صبورانه در كنارم باش * ور نه يك جاى كارِ دل ، گير است\r\nگر غبارى به خاطرت بنشست * اين غزل‌واره عذر تقصير است\r\nاى پرستو ! به لانه‌ات برگرد * بىتو اين آشيانه دلگير است \r\n\r\nشب مرداب\r\nگَردِ خاموشى نشسته ،\r\nبر زلال بركهء مهتاب .\r\nجارى شب ،\r\nبُرده چشم خسته را ،\r\nدر باتلاق خواب .\r\nمُرده در آيينه آب ،\r\nالتهاب سينهء امواج .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nطرح پرواز نسيمى هم ،\r\nبرنمىخيزد از اين مرداب .\r\nديو شب ،\r\nبا خار رنگين ،\r\nهر طرف ، تصوير گل بسته‌ست .\r\nتيرگى ،\r\nافسون دميده ، بر زلال روشناى آب .\r\nراهيان حيران و ره تاريك ،\r\nدست نابكار شب ،\r\nمىرُبايد اختران را ،\r\nاز نگاهِ خستهء بىتاب !\r\nهر كران توفان وحشت ،\r\nناخدا : اهريمنى دجّال !\r\nكشتى ما را ،\r\nبه افسون ،\r\nبرده او تا ورطهء گرداب .\r\nراه اهريمن نمىبندد شهاب خشم بيداران !\r\nاى دريغا !\r\nتركتاز كركسان است ،\r\nاين سيه‌تالاب ! !\r\nكَى برآيد از افق ،\r\nدست سحر ، با ساغر خورشيد ؟\r\nتا بپاشم ،\r\nبر رخ ديو ،\r\nاين سفالين كاسهء خوناب !\r\nگَردِ زنگار زمان ،\r\nبنشسته بر آيينهء شعرم ؛\r\nخسته‌ام ز آلودگى ،\r\nاى صبح بارانى ،\r\nمرا درياب !\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\nشمس قمى ( 1382 - 1312 )\r\nسيد عليرضا شمس قمى در سال 1312 هجرى شمسى در خانواده‌اى مذهبى در شهر قم پا به عالم حيات گذاشت ، قرآن و خواندن و نوشتن مقدماتى را نزد پدر خود سيد حسين شمس آموخت در هشت‌سالگى به دبستان رفت و پس از آزمون ورودى در كلاس سوم پذيرفته شد و بعد از پايان تحصيلات ابتدائى چندى به عنوان حسابدار در تجارتخانه حبيب آسودگان به كار پرداخت و در ضمن كار ، به تحصيل خود ادامه داد و به اخذ مدرك ديپلم دست‌يافت و چند سالى نيز در يكى از دفاتر اسناد رسمى به شغل منشىگرى اشتغال ورزيد و در سال 1331 به استخدام اداره آموزش و پرورش درآمد و در سمت‌هاى مختلف آموزگارى و مديريت دبستان و رياست دائره كارپردازى خدمت كرد و در سال 1345 به دبيرستان حكيم نظامى منتقل شد و پس از دو سال خدمت در سال 1347 تقاضاى انتقال به تهران كرد و در آن شهر به خدمات فرهنگى ادامه داد ، در مدّت توقف و اقامت در تهران با بعضى از انجمن‌هاى ادبى ارتباط برقرار كرد به خصوص با انجمن ادبى صائب كه خليل سامانى ( موج ) آن را اداره مىكرد همكارى نمود و اشعار و مقالاتى در مجله‌ها و روزنامه‌هاى توفيق و ناهيد به چاپ مىرسانيد در سال 1352 براثر اصرار پدر و مادر به قم بازگشت و همواره در دبيرستان موسوى و حافظ انجام‌وظيفه نمود و در پايان خدمت فرهنگى خود در دبيرستان آذرميدخت و بنت الهدى خدمت كرد و در سال 1356 براثر مخالفت با رژيم گذشته پس از بيست و پنج\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nسال خدمت فرهنگى او را به بازنشستگى زودرس محكوم ساختند در اوائل شكل‌گيرى انقلاب به صف مبارزان پيوست و با سرودن اشعار انقلابى فعاليت چشمگيرى از خود نشان داد و در پايان عمر در انزواى نسبى بسر برد و از معاشرت‌ها و شركت در انجمن‌ها و مجامع خوددارى مىنمود و سرانجام در هفتم تيرماه سال 1382 براثر سكته قلبى چشم از جهان فروبست و در امامزاده سيد على در جوار دائى خود شادروان ميرزا مهدى مسجدى شاعر گرانقدر به خاك سپرده شد .\r\nسيد عليرضا شمس از شعراى توانا و خوش‌قريحه و بااستعداد بود ، در سرودن انواع شهر مهارت داشت ، در شعر « شمس قم » يا « شمس قمى » تخلّص مىكرد از توانائىهاى او ساختن ماده تاريخ بود و همچنين از توانائىهاى ديگر او سرودن قصائد بىالف و يا بىنقطه بود هنگامى كه در قم سكونت داشت اشعارش در روزنامه‌هاى « استوار » و « پيكار مردان » چاپ و منتشر مىشد وى شاعرى فعّال و پرشور و سريع الانتقال بود در انجمن‌هاى ادبى ، هر مطروحه‌اى كه عنوان مىشد چندين اثر با مضامين مختلف و با ابيات بلند مىسرود خدايش رحمت كناد .\r\n\r\nخمخانهء عشق\r\n تا شدم گرم دل از شمع رخ دلبر خويش * همچو پروانه زدم شعله به بال‌وپر خويش\r\nآتش عشق وصال تو چنان سوخت مرا * كه نباشد خبرم ز آتش و خاكستر خويش\r\nدلبرم برد چو در نزد وفا مهرهء مهر * بسته بر روى من باخته دل شش‌در خويش\r\nگر كه بر دامن دلدار رسد روزى دست * مىدهم شرح حكاياتِ دل مضطر خويش\r\nخشك‌لب سوزم و گريم ز غم پروانه * شمع‌سان گر زده‌ام شعله به خشك و تر خويش\r\nسحرم گرد گنه شست ز بس چشمهء چشم * شرمگين گشته‌ام از رحمت چشم تر خويش\r\nساقى بزم ازل از مى خمخانهء عشق * كرده مست ابدم از كرم ساغر خويش\r\nپير عشقم چو دهد جرعه‌اى از خم غدير * بىنيازم كند از جام مى كوثر خويش\r\n« شمس قم » ز آتش عشق تو اگر سوخت چه باك * كاين نصيب است مرا از دل پرآذر خويش \r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\nمى عشق\r\n والهِ عشق تو هستيم خدا مىداند * دل به كس جز تو نبستيم خدا مىداند\r\nبا سر زلف تو پيوند دل و دين چو زديم * مهر اغيار گسستيم خدا مىداند\r\nما نه امروز شده عاشق شيداى رخت * واله از روز الستيم خدا مىداند\r\nساقيا خوش بنشين ، جام بِهِل ، باده مريز * كز مى عشق تو مستيم خدا مىداند\r\nدردنوش دُر ميخانهء عشقت چو شديم * ساغر باده شكستيم خدا مىداند\r\nدانه و دام نهادى چو ز خال و خم زلف * ما ز دام تو نرستيم خدا مىداند\r\nهمه دم خون دل از چشمهء چشمم ريزد * كه به خونابه نشستيم خدا مىداند\r\nهوس سلطنتم بندگى كوى تو داد * سرفرازيم كه پستيم خدا مىداند\r\n« شمس قم » در طلبت جان دهد اى مايهء جان * فانى عِشق تو هستيم خدا مىداند \r\n\r\nگريستن\r\n خوش حالتى است در دل شبها گريستن * در خلوتى نشسته و تنها گريستن\r\nوقت سحر به نالهء جانسوز خوش بود * در پيشگاه خالق يكتا گريستن\r\nبهر دو قطره باران از ابر رحمتش * بايد به حال نُدبه دو دريا گريستن\r\nبر كشتزار عشق و جوانى روا بُود * بهر ثمر چو ابر گهرزا گريستن\r\nمستانه كُنج ميكده بايد چو عارفان * بر ساغر وصال چو مينا گريستن\r\nگشتم كباب ز آتش هجرت ولى دريغ * سازد كباب شعله فزون با گريستن\r\nبر سوز و ساز و محنت پروانه تا سحر * بايد چو شمع بىغم و پروا گريستن\r\nخندم گهى ز شوق و بگريم گهى ز يأس * يا خنده است قسمت من يا گريستن\r\nچون « شمس قم » ز عشق وصال حبيب خود * خوش حالتى است در دل شبها گريستن \r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nدشت عشق\r\n دميد فجر و شب هجر سر رسيد بيا * سپيده از افق وصل بردميد بيا\r\nگذشت شام فراق و رسيد صبح وصال * قمر به خوابگه روز آرميد بيا\r\nبه جستجوى تو در دشت عشق پوييدم * كه خار هجر تو بر پاى دل خليد بيا\r\nبيا كه چشم به راهت نشسته‌ام يك‌عمر * ز انتظار تو شد چشم من سپيد بيا\r\nتوان ديدن روى تو شرط ديدار است * ز تن توان شد و از ديده رفته ديد بيا\r\nدل از ملامت بيگانه گشته لجهء خون * چو در غياب تو زخم زبان شنيد بيا\r\nروا مدار كه از وصل روى آن شه حسن * شوند دلشدگان تو نااميد بيا\r\nمذاق دهر به شهد وصال شيرين كن * زمانه تلخى هجرت فزون چشيد بيا\r\nبه پيشتاز تو گلشن ستاره‌باران شد * ز بس شكوفه به هر شاخه بشكفيد بيا\r\nز چرخ جارم افلاك ، عيسى از حسرت * پى نظارهء روى تو سركشيد بيا\r\nتويى چو يوسف و يعقوب دين ز دورى تو * بسان دال ، الف قامتش خميد بيا\r\nبكن قيام كه خياط دهر جامهء عدل * به قامت تو به روز ازل بريد بيا\r\nفقط وصال رُخت مايهء اميد من است * تويى اميد مرا مايهء اميد بيا\r\nزمامه عقده‌ى دل وانمىكند هرگز * كه قفل مشكل ما را تويى كليد بيا\r\nهلال ابروى آن مه چو كرده‌ام رؤيت * كنم به بدر جمالت نماز عيد بيا\r\nتو را به خواب بديديم يا به بيدارى * به پاس ديدن ما بهر بازديد بيا\r\nفروغ « شمس قم » از پرتو عنايت تو است * تو نوربخش منى ، اى همه سعيد ، بيا ! \r\n\r\nباغ اميد\r\n هر سو نظر افكندم تو در نظرم بودى * هرجا كه نهادم پا در رهگذرم بودى\r\nهردم كه نهان گشتى دل از تو نشد غافل * بودى ز برم غايب گويى به برم بودى\r\nبا بال‌وپر عشقت در روضهء حسن تو * كردم طيران زيرا خود بال‌وپرم بودى\r\nدل خواست چو پروانه تا شمع رخت بيند * از برق نگه ناگه بر دل شررم بودى \r\n\r\n","description":"","footnote":"","page_name":" 324 ","page_number":324},
  {"content":"\r\n\r\n بر مزرع آمالم چون ابر گهر بارى * در باغ اميد وصل همچون ثمرم بودى\r\nدر بزم محبّانم هم شاهد و هم ساقى * در رزم رقيبانم همچون سپرم بودى\r\nشيرين نشد ار كامش فرهاد به كوه عشق * خسروصفت اندر كام شيرين‌شكرم بودى\r\nهرگه كه سخن گفتيم ، بودى تو مرا مطلع * كردم چو بيان شعر ، تو شعر ترم بودى\r\n« شمس قمى » از هجرت شد روز و شبش باطل * شادم كه به شام تار همچون قمرم بودى \r\n\r\nدر مدح و منقبت حضرت فاطمه معصومه عليها السّلام\r\n قبله‌گاه اهل بينش كعبهء دلهاى دانا * تكيه‌گاه خلق گيتى ملجأ اعلى و ادنا\r\nبوسه‌گاه انس و جان و مأمن حوران جنّت * بارگاه حضرت معصومهء قم ، بنت موسى\r\nبضعهء موسى بن جعفر پرتو چشم پيمبر * كز شرف همنام شد با بضعهء سلطان بطحا\r\nدخت موسى اخت شاه طوس و روح و جان احمد * ميوهء قلب علىّ و غنچهء گلزار زهرا\r\nفاطمه آن اختر عصمت كه معصومه است و زيبد * چرخ دين را زهره عفت بود چون زهره رخشا\r\nآنكه گرديد از قدومش تيه ظلمت طور ايمن * وانكه شد اندر پناهش وادى قم رشك سلما\r\nآنكه از وصفش بحيرت گشته روح پاك آدم * وانكه در شأنش كلام اشفعى لى خوانده حوا\r\nآنكه از قدر و جلالش محترم گرديده مريم * وانكه از فضل و كمالش مفتخر گشته مسيحا \r\n\r\n","description":"","footnote":"","page_name":" 325 ","page_number":325},
  {"content":"\r\n\r\n آنكه در بحر حقيقت گوهر ايمان پاكش * زينت صد هاجر است و زيور حورا و لعيا\r\nهاجر و لعيا و مريم آسيه ، سارا ، صفيّه * كرده خدمتكارى درگاه اين بانوى عظمى\r\nدرگه ذى رخصت باب الحوائج مخبر عالم * مكتب عفّت بود بر زهرهء نسوان دنيا\r\nعالمان در مكتبش چون كودكان تازه‌مكتب * فاضلان در محضرش چون طفل نزد پير دانا\r\nخسروان هريك بدرگاهش كهينه چاكر از جان * تا ز فيض رحمتش ديهيمشان شد گيتىآرا\r\nهركه كوس فضل زد در عرصه علم و فضيلت * مىنشد افضل ز اقران تا نجست اينجا تولى\r\nمستفيض از فيض جودش سربه‌سر ابناى آدم * بهره‌مند از بحر لطفش جمله موجودات و اشيا\r\nمنبع جود و سخا و مظهر لطف و كرامت * مخزن مهر وفا و معدل بذل و عطايا\r\nدر سخاوت سبقت از صد حاتم طايى گرفته * در كرامت رشك ابر و حسرت بحر گهرزا\r\nپاسدار بينوايان ، پاسبان مستمندان * داروى درد فقيران منجى احباب و اعدا\r\nحامى اهل قم از هرگونه بيداد و تجاوز * حافظ اين سرزمين از رنج و اندوه و بلايا \r\n\r\n","description":"","footnote":"","page_name":" 326 ","page_number":326},
  {"content":"\r\n\r\n مفخر قم مأمن نيكان ، مباهات بزرگان * مكتب اهل فضيلت مدرس ارباب فتوى\r\nروشن از شمس وجودش شد مه و مهر و كواكب * مكتسب از نور جودش شد يد بيضاى موسى\r\nقطره‌اى از بحر احسانش بهر رنجى معالج * ذرّه‌اى از مهر ايمانش بهر دردى مداوا\r\nساحت جان‌پرورش در قدر و عزت قصر جنت * درگه ذى رخصتش در عز و حشمت عرش اعلى\r\nپايه كيوان اساسش برتر از ناهيد و كيوان * گنبد ميناطرازش هم‌طراز سقف مينا\r\nمعبد اهل طريقت مسجد خير حقيقت * قبلهء ارباب حكمت ، كعبه آمال دلها\r\nرشك چشم مسجد الاقصى بود در فضل و شوكت * ناسخ بيت المقدس ، ناقض دير و كليسا\r\nدر شكوه و جلوه باشد همدم نه طاق گردون * در جلال و رتبه باشد همسر عرش معلّى\r\nخاك كوى دلربايش سجده‌گاه اهل عرفان * گرد راه عرش‌سايش توتياى اهل معنى\r\nخادم دربار او دافع بود بر جرم امت * زائر درگاه او شافع بود بر خلق دنيا\r\nدر نهال عطر بينش از ره اخلاص رو كن * چون غبار درگهش باشد علاج چشم اعمى \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n گر شفا خواهى بيا از صدق در اين بارگه چون * بر جهان دارالشفاء باشد مجوزين در تبرى\r\nسر بنه اندر رواقش تا ببينى كز كرامت * برتر است از نه رواق آستان طاق خضرى\r\nگوئيا يك در ز جنت بهر قم بگشوده ايزد * كاين‌چنين چنين قصر بهشتى اندر اينجا كرده بر پا\r\n« شمس قم » گفتا مديح حضرت معصومه قم * تا ز شعر خويشتن افسر نهد بر فرق شعرا \r\n\r\nميكدهء عرفان\r\n سحر از بادهء عشقت چو زدم جامى چند * شد دلم آينهء روى گلندامى چند\r\nدل هواى سر كوى تو دلارام چو كرد * حلقه‌هاى سر زلف تو شدش دامى چند\r\nشد چو چشم تو مرا قوت تن و قوت جان * همچو مرتاض كه زنده است به بادامى چند\r\nگر ز حُسنت من و دل كام نجستيم چه باك * هست چون ما به سر كوى تو ناكامى چند\r\nشكوه از هجر تو دارم چو صبا لطف كند * هر سحرگه بفرستم به تو پيغامى چند\r\nمىرود قافله ليك از ره مقصد غافل * گرچه تا مقصد او نيست به‌جز گامى چند\r\nبوسه‌اى خواهم از آن لعل شكربار لبش * ور بياميخته با تلخى بادامى چند\r\nحيلهء اهل ريا رانده ز مسجد ما را * منزجر گشته‌ام از صحبت بدنامى چند\r\nگر بسوزم همه‌شب شمع‌صفت در ره ماست * به كه سازم به صف صومعه با خامى چند\r\nموج درياى دل آرام نگيرد هرگز * تا كه غرقيم به توفان دلارامى چند\r\nآدمى را خرد و علم بُود مايهء فخر * ور نه در كسوت آدم شده انعامى چند\r\n« شمس قم » بزم ادب ميكدهء عرفانست * كه در آن جمع بود رند مىآشامى چند \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nشمس ( 1321 )\r\nعلى شمس عليزاده فرزند جدى كه از تخلّص شمس در شعر خود استفاده مىكند در سال 1321 هجرى شمسى در شهر نجف اشرف چشم به جهان هستى گشود . پدر و مادر او از مردم كرمانشاه بودند به علت مهاجرت والدينش به آن ديار وى در آن شهر زاده شد يك‌ساله بود كه پدر خود را از دست داد و ناگزير به اتفاق مادر به زادگاه اجدادىاش كرمانشاه بازگشت .\r\nشمس دوران تحصيلات ابتدايى و متوسطه را در كرمانشاه به انجام رسانيد ازآن‌پس به استخدام دولت درآمد و در يكى از مؤسسات دولتى مشغول خدمت گرديد و بيش از بيست سال خدمت نكرد و خود را بازنشسته ساخت .\r\nشمس از ذوق و قريحه ادبى برخوردار بود فرصتى يافت كه به مطالعه درباره شعر و ادب ايران زمين بپردازد ، مطالعه و بررسى دواوين شعر اساتيد كهن و آشنايى با قواعد شعر فارسى و شناختن فنون و رموز آن وى را صاحب اطلاع و بصيرت كرد چندانكه شعرش به پختگى و شكوفائى رسيد و مورد توجه قرار گرفت و در شمار شاعران نيكوپرداز گرديد و استاد جليل قريشىزاده ( وفا ) درباره او چنين مىگويد :\r\n دميده از افق باختر گل خورشيد * به شب شكستن بيداد - تا ندارد شمس \r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nنمونه‌هاى زير از شعر اوست : ضجّه‌هاى ريشه\r\n آشنا هيزم‌شكن ، با تيشه سازد ريشه را * تا براندازد قيام سرو عاشق‌پيشه را\r\nاز خروش باد و از آسيمه‌سر فرياد برگ * بشنويد اى گوشتان كر ضجّه‌هاى ريشه را\r\nمىدهد صد بيستون بر باد ، حالى حرف دل * نى فقط بر فرق عاشق مىنشاند تيشه را\r\nاژدهاى روزگار و گنج ويرانم كند * بىمحابا ، خاك بر سر گوهر انديشه را\r\nتا نسوزندم به هر كاشانه هر شب چون چراغ * دود آهم مىكشد سر ، تيره سازد شيشه را\r\n« شمس » كز رنگ غروب آزرده مىشد خاطرش * چون ببيند ! ، سرخ از خون غزالان بيشه را \r\n\r\nبند حسرت\r\n هر گلى كز خون دل پيمانه‌اش لبريزتر * در دل گلچين كند ميل تجاوز تيزتر\r\nباغ آذين بسته با خورشيد گل فصل بهار * دامنش از خون سرخ لاله رنگ‌آميزتر\r\nبيد و افرا ، كاج و سرو از بىبرى آزاده‌اند * شاخهء از ميوه رنگين ، وسوسه‌انگيزتر\r\nدر سر آزادهء سرو ، از خزان هم باك نيست * سربلندى در جهان شد قيمت بىچيزتر\r\nفربهان از حلقه‌هاى دام مشكل بگذرند * مىرهند از رخنه آسان بنديان ريزتر\r\nدست و پاى دل نهد در بند حسرت بىدريغ * شوخ‌چشم رند بىپرواى ناپرهيزتر\r\nيك بياض از نور گفتى در غزل خاموش « شمس » * هرچه باشد عطر گل كمياب‌تر گلبيزتر \r\n\r\nعنايت دوست\r\n زمام كشور دل ، در كف كفايت دوست * بدوش ملك جهان رايت ولايت دوست\r\nبه دست معجزه گيرد فتادگان را دست * به بام عرش كشاند جهان هدايت دوست\r\nكند به گوشهء چشمى ز خويش بىخويشم * به اوج مىبردم كمترين عنايت دوست\r\nجهان به هيچ نگيرد گداى درگه عشق * كه پشت‌گرم دلش باشد از حمايت دوست\r\nشكفته لاله‌صفت بر زبان شعله شكفت * حديث مختصرى از كهن روايت دوست \r\n\r\n","description":"","footnote":"","page_name":" 330 ","page_number":330},
  {"content":"\r\n\r\n چراغ روشن دل را چه باك از توفان * كه بخت شعله بلند است از رعايت دوست\r\nغلام همّت پروانه‌ام ، كه آتش هم * نياردش به لب شعله ور شكايت دوست\r\nترانه ، از لب نى زان بدل نشيند خوش * كه ماهرانه بيان مىكند حكايت دوست\r\nعبث به جام سخن « شمس » مىكشى دريا * ز ظرف شعر فراتر بود نهايت دوست \r\n\r\nنقش سراب\r\n هواى تازه ، براى حباب ، يعنى مرگ * براى بادكنك فتح باب ، يعنى مرگ\r\nبراى فصل زمستان و روز بارانى * نگاه گرم گل آفتاب ، يعنى مرگ\r\nبراى خلوت خاموش كوچهء متروك * طنين گام اياب و ذهاب ، يعنى مرگ\r\nبراى رحل اقامت فكنده در ره سيل * بلاى جارى در پيچ‌وتاب ، يعنى مرگ\r\nبراى صيد دل از جان بريدهء تسليم * درازدستى چنگ عقاب ، يعنى مرگ\r\nبه چشم باور از پا فتاده در صحرا * فريب‌كارى نقش سراب ، يعنى مرگ\r\nدم سحر كه مسيحايى است و نافه‌گشا * براى شمع پر از التهاب ، يعنى مرگ\r\nبه گوش خردهء زر ، نازنين گند مزار * غريو و عربدهء آسياب يعنى مرگ\r\nبراى مست غزلخوان سبزه - آب روان * گذر ز كوچهء جو با شتاب ، يعنى مرگ\r\nحيات خلق جهان لحظه‌هاى هشياريست * به چشم مردم بيدار ، خواب ، يعنى مرگ\r\nسمند سركش مست از مى رهائى را * عنان و زين و سوار و ركاب ، يعنى مرگ\r\nنوشته دست زمان بر فراز كسرى طاق * زوال دولت و ملك خراب ، يعنى مرگ\r\nچه بهره مىبرد از بادهء گوارا تاك * مگر نه دختر رز را شراب ، يعنى مرگ\r\nعبث به خون جگر باغبان ، چراغ افروخت * براى شاخهء گل رنگ و آب ، يعنى مرگ\r\nبه چشم عبرت اگر بنگرى به آخر كار * براى سوسن و نسرين گلاب ، يعنى مرگ\r\nشفق به خون شهيدان به لاله‌زار وطن * نوشته با خط سرخ انقلاب ، يعنى مرگ\r\nبراى بذر خيانت فكن به خاك وطن * قيام‌دار قيامت ، طناب ، يعنى مرگ\r\nبگو به قافله‌سالار غافل از صحرا * گزيده راه خطا راه ، صواب ، يعنى مرگ \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n\r\nنشان همّت و الا\r\n به خاك تيره درافكند ، خصم تازىمان * شكست قامت سرسبز سرفرازىمان\r\nبه سيل حادثه از بيخمان برآوردند * به باد تفرقه دادند ، خاك بازيمان\r\nز ياد رفته چو پروانگان شب‌زده‌ايم * دم سحر عبث آيد به دل‌نوازىمان\r\nز پا فتاده‌تر از شمع رفته از دستم * به جرم شب‌شكنى و زبان‌درازىمان\r\nهماره گونهء سرخ است و سيلى غيرت * نشان همّت و الا و بىنيازىمان\r\nچو آفتاب غروبيم و زردرويى را * نهان ز خلق كند سرخى مجازىمان\r\nز دست ، خار برآرد به تيغ زهرآگين * ز غير هركه طلب كرد چاره‌سازيمان \r\n\r\nخيال محال\r\n چون شير شرزه گر نشتابى به جنگ غير * خود را كنى اسير و گرفتار چنگ غير\r\nسيلى ، نه آب مانده به گودال ، در سكون * بايد گشاد كار به جويى ز تنگ غير\r\nاى گشته هم‌پياله و هم‌كاسه عدو * هشدار جاى باده ننوشى شرنگ غير\r\nآزادگى ، خيال محال از براى آنك * خواند به فتح كشور دل شوخ و شنگ غير\r\nخالى شود ز خويشتن خويش هركه زد * جام غرور و مردى خود را به سنگ غير\r\nبيگانه‌پرور است و كج‌انديش و نارفيق * هركو عوض كند بد خود با قشنگ غير\r\nچون كاغذين گلست ، دروغين و پرفريب * هر زرد ، رو كه سرخ شد از آب و رنگ غير\r\nبيند به خواب تاك ، مگر راست‌قامتى * عمرى اگرچه تكيه زند بر خدنگ غير\r\nلنگ است پاى قافله‌اش تا به روز حشر * آن كو نكرد يكسره كار از درنگ غير\r\nتيغ برهنه در كف كارآزموده مرد * بيمى بدل نياورد از نام و ننگ غير\r\nغيرت به تار تور توان مىدهد چنان * كارد به‌سوى ساحل همّت نهنگ غير\r\nهمّت اگر بلند بود ، دست دام هم * گيرد گلوى عربده‌جوى پلنگ غير\r\nكوهيم و سر به اوج فلك بركشيده‌ايم * معراج ما كجا ؟ و كجا پاى لنگ غير\r\n« شمسا » به خاك و خون كشدت تيغ كين خصيم * چون شير شرزه ، گر نشتابى به جنگ غير \r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\nزنده به گور\r\n قومى و اين‌همه غم ، سنگ صبوريم همه * شعله‌ور پاى به سر آتش طوريم همه\r\nديده مبهوت و زبان بسته و لال و كر و كور * خاك عالم به سر و زنده به گوريم همه\r\nشعله‌ور در تب‌وتاب از نفس شب‌صفتان * شمع بازيچهء توفان شروريم همه\r\nخاطر از ياد كهن شسته به آب حسرت * خالى از خويشتن و مرد غروريم همه\r\nچهره افشاگر راز دل از خون لبريز * صاف‌تر از آينه و جامِ بلوريم همه\r\nننگمان باد ابدى خفتنمان جاويدان * گر بر اين خيل تبه‌كار نشوريم همه \r\n\r\nميكدهء عشق\r\n گرچه نقدينهء من غير رخ زردم نيست * با كه گويم كه در اين خطّه هماوردم نيست\r\nاسب انديشه بتارم چون به ميدان سخن * تك‌سوارى كه بتازد به پى گردم نيست\r\nلرزه بر تن نفتد سرو كهن را ز نسيم * مرد مىدانم و انديشهء نامردم نيست\r\nنقش آئينه نىام بشكنم از آه دلى * آتش عشقم و پرواى دم سَردم نيست\r\nگرچه بر جمله كسان باخته‌ام نرد صفا * كو حريفى كه دلش شيشدِر نردم نيست\r\nشمع روشن ، سحر از رشك بميرد زيراك * شعله‌ور چون دل من دم‌به‌دم و هردم نيست\r\nشايد از ميكدهء عشق بيابى ، ور نه * از شرابى كه به ميناى سخن كردم نيست\r\nگل‌صفت هرچه بدل بود به لب آوردم * مدعى گر نكند فهم سخن دردم نيست\r\nبشكند رونق بازار گهر ، پرتو « شمس » * گرچه نقدينهء من غير رخ زردم نيست \r\n\r\nحصار سكوت\r\n اى اسير اگر ، مگر ، شايد * از توهّم گريختن بايد\r\nپيله بشكن ز خود برآ زيرا * دست غيبى ز آستين نايد\r\nتا زند تخت سينهء دشمن * گره از كار خلق بگشايد\r\nافسر او را سزد كه بىپروا * تاج از كام شير بربايد \r\n\r\n","description":"","footnote":"","page_name":" 333 ","page_number":333},
  {"content":"\r\n\r\n ور نه از بطن ضعف و استيصال * پستى و سستى و كژى زايد\r\nآب كوبد به هاون آن‌كس كاو * دست حسرت بدست غم سايد\r\nآب ريزد به آسياب ستم * خصم را هركه چهره آرايد\r\nدر پريخانه آتش اندازد * هركه كردار ديو بستايد\r\nمرد آزاده يك‌نفس حتّى * زير سقف ستم نياسايد\r\nدر حصار سكوت ، سر كردن * نام مردى به ننگ آلايد\r\nننگ بر آنكه از سرِ پستى * ژاژلى بر درگه ستم خايد\r\nخم شدن در برابر دشمن * بر بلنداى كس نيفزايد\r\nكوه هم با تمام سرسختى * از ركود و حمود فرسايد\r\nخرمن عمر مىدهد بر باد * در گلو دير اگر نفس پايد\r\nكى زلال ستارهء باران * لاله را داغ سينه بزدايد\r\nبرتر از « شمس » مىتوانش گفت * هركه رو سوى صبح بنمايد \r\n\r\nپروا « 1 »\r\n سدّ ستوار وطن ، حصن حصين است پر او * آسمان را به دهن ، مشت زمين است پر او\r\nبر فلك سوده سر ، از مردى و بىپروائى * رشك ديوار شگفت‌آور چين است پر او\r\nرفته تا اوج فلك از دل بيدار زمين * دود برخاسته از آتش كين است پر او\r\nپشت رهوار زمين خم شده زين كوه سترك * بس‌كه بشكوه و گرانقدر و وزين است پر او\r\nاز همه صف‌زدگان ، يك سر و گردن برتر * با دماوند سرافراز ، قرين است پر او\r\nقله‌اش وسوسه‌انگيزتر از باغ بهشت * دامنش سبزتر از خلد برين است پر او\r\nسرخ‌تر لاله دمد از دل خاكش زيرا * بيستونى است كه با عشق قرين است پر او\r\nخصم را تا شكند ميل تجاوز در دل * شرزهء شير يله ، گوئى به كمين است پر او \r\n\r\n\r\n","description":"","footnote":"\r\n( 1 ) - نام كوهى عظيم و سرافراز در كرمانشاه .\r\n","page_name":" 334 ","page_number":334},
  {"content":"\r\n\r\n تا زند بر هدف ديدهء دشمن انگار * رستم است و به كمان تير گزين است پر او\r\nگرچه خورشيدصفت سر به فلك مىسايد * ليك در عشق وطن خاك‌نشين است پر او\r\nكو « بهارى » « 1 » كه كند همچو دماوندش وصف * با صلابت كه چنانست و چنين است پر او\r\nپاى در خاك وطن دارد و سر در ره مهر * آرى آرى به خدا برتر از اين است پر او \r\n\r\nاى دريغ\r\n عمرى به سر هواى تو در دل گريستيم * بر حال خويش و بر دل غافل گريستيم\r\nآواره از تلاطم دريا ، شكسته‌دل * چون موج سر نهاده به ساحل گريستيم\r\nعمرى عبث چو ابر سترون به شوره‌زار * بر اين كوير بىبر و حاصل گريستيم\r\nشايد كه پرورد گل اميد شاخ سرو * بر اين بلندقامت در گل گريستيم\r\nچو شمع بىقرار من و دل تمام شب * در انتظار خواهش باطل گريستيم\r\nسر در پى سراب نهاديم و اى دريغ * از پا فتاده در ره منزل گريستيم\r\nآسان نبود گريه نهفتن ز چشم غير * كرديم خنده حاجب و مشكل گريستيم \r\n\r\n\r\n","description":"","footnote":"\r\n( 1 ) - منظور شاعر شعر دماونديّه ملك‌الشعراى بهار است .\r\n","page_name":" 335 ","page_number":335},
  {"content":"\r\n\r\n\r\nشمس ( 1323 )\r\nشمس الدّين سيّد خلخالى فرزند على اصغر در سال 1323 هجرى خورشيدى در شهرستان ميانه پا به عرصهء حيات گذاشت و پس از تحصيلات مقدماتى وارد هنرستان كمال الملك شد و در رشته نقاشى به تحصيل پرداخت و فارغ التحصيل شد .\r\nشمس شعر و شاعرى را از دوران جوانى آغاز كرد و در اين رهگذر گامهاى بلندى در راه شعر و ادب و فرهنگ زبان فارسى برداشته و از هنر خود در شكوفائى شاهنامه فردوسى و عرضهء آن به ادب دوستان ، كوشش و مجاهدت ثمربخشى انجام داده است .\r\nشمس خلخالى سالهاست كه انجمن ادبى فردوسى را كه از انجمن‌هاى پربار بشمار مىرود اداره مىكند و جمعى از شاعران نامور در اين انجمن حضور مىيابند و هنر خود را ارائه مىدهند .\r\nشمس درباره خود چنين مىگويد : « زندگى آدميان برايم بزرگترين مدرسه و معلّم هستند .\r\n باده در كام تو اى مرد هنر خواهم ريخت * جنس پيمانه من از گل تاك كهن است\r\nسفر بىهنران گرچه دراز است ولى * عمر مردان هنر يك مژه برهم زدن است \r\nاز كارهاى ارزشمند شمس اثر جاودانه « شاهنامه آبشخور عارفان » است كه با بهره‌گيرى از هنر نقاشى خود چهل نگاره از شاهنامه به صورت بديعى بر پردهء بوم جان داده و بگفتهء محمودى بختيارى : « شمس را بخت يار بوده و چشم دولت بيدار كه جان\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nتشنهء خود را از اين آبشخور سيراب و شاداب كرده است . »\r\nشمس كه هنرمند و شاعرى تواناست تاكنون توانسته از آثار خود نمايشگاه‌هائى در تهران و طوس ترتيب دهد و هنر خود را در معرض ديد هنردوستان قرار دهد .\r\n\r\nمرغ چمن\r\n غير از تو كسى از دل ما ياد نمىكرد * با آمدنش قلب مرا شاد نمىكرد\r\nتا بود چمن جاى تو اى سرو خرامان * پيداست كه ناز اين همه شمشاد نمىكرد\r\nگر عاشق دلداده دل از دست نمىداد * غم با دل او اين‌همه بيداد نمىكرد\r\nمهر تو اگر مايه آرامش جان بود * در سينه دلم اين همه فرياد نمىكرد\r\nگر خنده مستانه نبود و لب شيرين * بيدادگرى تيشه فرهاد نمىكرد\r\nگر معنى آزادى مرغ چمن اين است * اى كاش مرا از قفس آزاد نمىكرد\r\nدر حلقه رندان منِ ويران‌شده دل را * جز ساغر چشمان تو آباد نمىكرد\r\nگر « شمس » نبود آيت حق لطف حق او را * داراى چنين طبع خداداد نمىكرد \r\n\r\nشهر خاموش\r\n درد است در آن شهر كه ميخانه نباشد * در دست قدح‌نوشان پيمانه نباشد\r\nبااين‌همه فرزانه به هر برزن و هر كوى * حيف است يكى چون من ديوانه نباشد\r\nجايى كه جهان جز پى نيرنگ و فسون نيست * جز باده چه جوئيم كه افسانه نباشد\r\nآن كيست كه مفتون نگاه تو نگردد * در پيش گل روى ، تو هر دانه نباشد\r\nباور نكنم سُنت ديرينه شكستن * اين فتنه به‌جز فتنه بيگانه نباشد\r\nويران شود از پايه خرابات چو خشتش * آميخته با نعره مستانه نباشد\r\nآن خاك كه گويند بود بستر جاويد * جز خاك ره دلبر جانانه نباشد\r\nكى « شمس » بدامان تو پيرايه ببندند * گر در كف تو سبحه صددانه نباشد \r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nاگر ساقى . . .\r\n ناله نى بينوا مىشد اگر ساقى نبود * بند از بندش جدا مىشد اگر ساقى نبود\r\nگوشه ميخانه‌ها جز ريزه‌هاى خم نبود * شوكران در جام ما مىشد اگر ساقى نبود\r\nمهرورزى از ميان مىرفت و پيرامون دل * عشق كانون ريا مىشد اگر ساقى نبود\r\nمرغ طبع نغمه‌پرداز چمن‌آراى ما * با كلاغان همصدا مىشد اگر ساقى نبود\r\nتار و پود ما بدون باده از هم مىگسست * روح ما از تن جدا مىشد اگر ساقى نبود\r\nجان مستىبخش ما از فيض هستىبخش اوست * عالم هستى فنا مىشد اگر ساقى نبود\r\nبس كلام هرزه ميامد برون از هر لبى * هر بيانى ناسزا مىشد اگر ساقى نبود\r\nنقش هر بدگوهرى بر جاى گوهر مىنشست * هر مطلّائى طلا مىشد اگر ساقى نبود\r\nاز سر ما دست ساقى تا ابد كوته مباد * فتنه در عالم به پا مىشد اگر ساقى نبود\r\nفاش مىگويم ميان شب‌پرستان « شمس » نيز * گم به هر ظلمت‌سرا مىشد اگر ساقى نبود \r\n\r\nگل كرد\r\n تا بر دل من چنگ زدى ساز تو گل كرد * از ناله جانسوز من آواز تو گل كرد\r\nمپسند به من گوشه زندان قفس را * بوديم هم‌آواز كه پرواز تو گل كرد\r\nپر در پر هم بر سر يك شاخه پريديم * يكباره چه شد جنگل شهباز تو گل كرد\r\nبار دگر از وسوسه نرگس مستت * افسونگرى خانه‌برانداز تو گل كرد\r\nاى غنچه ترا دست طبيعت بكجا برد * تا بار دگر طبع هوس‌باز تو گل كرد\r\nدر چشم دلم سرمهء خورشيد كشيدى * تا فتنهء چشمان فسون‌ساز تو گل كرد\r\nگل از لب‌ودندان گهربار كه باريد * تا غنچه لبهاى پر از ناز تو گل كرد\r\nراز تو شد از گريهء مستانه من فاش * يا رمز من از خنده پرواز تو گل كرد\r\nمن كيستم آن سرو سرافراز كه در باغ * ز آزادگىام قامت طناز تو گل كرد\r\nمشمار مرا خوار از اين بيشتر اى گل * كز عزت من طبع غزل‌ساز تو گل كرد\r\nخامش شو اى « شمس » كه در دفتر احساس * كلك سخن حاشيه‌پرداز تو گل كرد \r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nآرزو\r\n دوست مىدارم شبى در خواب چون دريا شوم * دست در آغوش يارى محو اين رؤيا شوم\r\nيا شوم گوهر ميان سينه مرجانىاش * يا كه چون موجى پريشان در كف دريا شوم\r\nپيكر الماس‌گونش را دهم با جان تراش * گر شبى معبدنشين آن بت زيبا شوم\r\nروزگارى شد كه قدر خويش را گم كرده‌ام * در وجود آن بت رعنا مگر پيدا شوم\r\nاى كه گفتى دل بر اين دنياى بىحاصل مبند * حاصل من گر تو باشى عاشق دنيا شوم\r\nگوهرى از بحر عشقش تا مگر آرم به كف * چون صدف عمريست مىكوشم كه گوهرزا شوم\r\nنااميد از فن در اين سردرگريبانى مباش * غنچهء لب باز كن تا چون گل از گل وا شوم\r\nآن‌چنان هم « شمس » را اى ماه بىمعنا مبين * پاى تا سر واژهء نورم اگر معنا شوم \r\n\r\nخون دل\r\n چنان ساقى به ساغر باده را مستانه مىريزد * كه گوئى خون دل از شيشه در پيمانه مىريزد\r\nاگر كفر است و گر ايمان ، من و زلف پريشانش * چه غم خونم اگر در كعبه و بتخانه مىريزد\r\nگره يارم ، گر از زلف بهم پيچيده بگشايد * به زير پا چه دلهائى كه با هر شانه مىريزد\r\nچه افتاده ميان عاشقان بىقرار اى دل * كه خون عاشقان را غمزهء جانانه مىريزد\r\nمن و تو آشناى فصلهاى مشترك بوديم * كنون طرح جدائى بين ما بيگانه مىريزد \r\n\r\n","description":"","footnote":"","page_name":" 339 ","page_number":339},
  {"content":"\r\n\r\n ازان‌رو عشق هر شب با گل و پروانه مىبازم * كه گل گرد محبت بر سر پروانه مىريزد\r\nكنار ساحل غم آن‌چنان اشكم به چشم آيد * كه پندارى به دريا ز آسمان دردانه مىريزد\r\nغم دل مىخورم دل هم خورد هردم غم ما را * كه ديوانه غمش را بر سر ديوانه مىريزد\r\nبه سوداى جنون اى دل چه پرهيزى ز رسوائى * كز اين رسواشدنها آبروى ما نمىريزد\r\nخوشم اى « شمس » از افسانه‌هاى بيستون خواندن * كه شيرين در مذاق عاشقان افسانه مىريزد \r\n\r\nمضمون تازه\r\n امشب براى گفتن ، مضمون تازه دارم * گوئى به هر رگ شعر يك خون تازه دارم\r\nامشب براى شيرين بانوى اوّل عشق * در بيستون احساس مفتون تازه دارم\r\nزان نرگس فسون‌كار اين جذبه را گرفتم * در هر غزل به ناچار افسون تازه دارم\r\nزين بيش اشك حسرت در سوك غم مريزيد * كز بهر دل‌خماران معجون تازه دارم\r\nهستىّ هريك از ما گر دود شد غمى نيست * كه امشب براى تسكين افيون تازه دارم\r\nاى هم‌نواى ديرين باشد كه در نيفتى * با چون منى كه در چنگ قانون تازه دارم\r\nاى ماه مجلس‌آرا از « شمس » رو مگردان * تا گردش مدار است ، گردون تازه دارم \r\n\r\nخواب شيرين\r\n بيش از اين خواب مرا برهم مزن * از پريشان‌حالى دل دم مزن\r\nدست بردار از سرم اى اشك غم * زخم دل را با نمك مرهم مزن\r\nتا نسازى بيش از اين آشفته‌ام * شانه بر زلف خم اندر خم مزن\r\nبا شرار سينه‌سوز عشق خويش * داغ حسرت بر دل عالم مزن\r\nناله‌ها دارد دلم از زخم غم * زخم ديگر بر دلم از غم مزن\r\nآشيانم بر سر هر بام نيست * تير تهمت بر پروبالم مزن\r\nعشق را شور و نشاطى ديگر است * در دل من خيمه‌ى ماتم مزن\r\nآدميت را سرشتى ديگر است * حرف ، با من از گلِ آدم مزن \r\n\r\n","description":"","footnote":"","page_name":" 340 ","page_number":340},
  {"content":"\r\n\r\n « شمس » آمد شب گذشت اى ماه من * خواب شيرين مرا برهم مزن \r\n\r\nلب به لب\r\n يك شب اگر از لعل لبت كام نگيرم * تا وقت سحر يك‌نفس آرام نگيرم\r\nگويند كه از جام لب يار بپرهيز * مىميرم اگر لب به لب جام نگيرم\r\nگر آنكه فرستاده معشوق تو باشى * از هيچ‌كسى غير تو پيغام نگيرم\r\nهر سجده كه كردم همه از دولت عشق است * بىعشق ره كعبه در احرام نگيرم\r\nاز روز ازل قسمت من عشق تو بوده است * نااهلم اگر با تو سرانجام نگيرم\r\nآرام نخواهم شد و از پا ننشينم * تا كام دل از يار دلارام نگيرم\r\nچون « شمس » بگرد همه افلاك بگردم * آسودگى از گردش ايام نگيرم \r\n\r\nشراب ناب\r\n تا ميكده خالى از شراب است * حال من خسته‌دل خراب است\r\nدست از سرم اى طبيب بردار * داروى دلم شراب ناب است\r\nدور از لب نوش ساقى امشب * چون چشمه دو چشم من پرآب است\r\nبىروى تو هر گلى است بىرنگ * هر نقش به چشم من سراب است\r\nاز بار گناه خود مپرهيز * مى نوش كه بهترين ثواب است\r\nبىساغر و مى نشينم از پاى * انگيزه خالقى شراب است\r\nساقى به سراغت آمد اى « شمس » * برخيز ز جا چه وقت خواب است \r\n\r\nرسم عاشقى\r\n اگر ميلت هواى عاشقان تازه‌تر دارد * مبارك باشد اما عاشقى رسمى دگر دارد \r\n\r\n","description":"","footnote":"","page_name":" 341 ","page_number":341},
  {"content":"\r\n\r\n نگاهت برده از كف اختيار ديده‌گانم را * چگونه مىتواند چشم از چشم تو بردارد\r\nشراب عشق مىنوشند چشمان خمار من * كه هر صبح خمارينم از اين مى دردسر دارد\r\nبغارت برده دلها را به تير غمزه ابرويت * از اين ناوك چه دلهايى كه بىخون در جگر دارد\r\nنصيب تشنگان گردد هميشه در سر كويت * كه در موج سراب ، آب از لب خشكيده بردارد\r\nبه غير از دل كه از برق نگاهت سوخت ايمانم * كدام آتش بجان افتاده از آتش گذر دارد\r\nچنان آئينه همدم گشته با آه روان‌كاهم * كه مىبينم چو من آئينه هم چشمان تر دارد\r\nبدستت گوهرى بودم به خاك را هم افكندى * يكى درد آشنا بايد ز خاكم تا كه بردارد\r\nازآن‌رو دست بر دامان ساقى مىزنم هر شب * كه پير مىفروش از درد جان‌سوزم خبر دارد\r\nكسى از قيد عالم همچو سرو آزاد مىگردد * كه در عين تهيدستى سرافرازى ثمر دارد\r\nدرافتادم اگر با مدعى اى دل مكن حيرت * كه اين صورتگر نقش‌آفرين چندين هنر دارد\r\nبشارت مىدهد روح ترا صبح بهارانى * كه بر بال نسيم آرزوهايم سفر دارد \r\n\r\n","description":"","footnote":"","page_name":" 342 ","page_number":342},
  {"content":"\r\n\r\n ز شور و حال « شمس » امشب عجب دارم كه مىبينم * به قدر صد نيستان در غزلهايش شكر دارد \r\n\r\nرنگ خطر\r\n اىكاش كه بالا بر دل زنگ خطر داشت * از بار گرانى كه بدل داشت خبر داشت\r\nاىكاش كه روئيدن غم در چمن دل * اندازه يك شاخه خشكيده ثمر داشت\r\nتا تار سخن بود فرا چنگ تو اى دوست * چون نقطه بدوران ، قلم دور دگر داشت\r\nاىكاش كه ليلاى خيال تو چو مجنون * با عشق بسوى حرم كعبه سفر داشت\r\nاگه نشد از قصّه اسرار دل ما * يارى كه فزون بر دلم از ديده گذر داشت\r\nدل در قفس عشق گرفتار نمىشد * گر با همه ديوانگى از بند حذر داشت\r\nامروز كه اشك از مژه‌ام ريخت به پايت * چون كوه دلم آتشى از داغ جگر داشت\r\nاىكاش كه ميخانه‌ى دل از سر رندى * چون خانه خمّار به هر كوچه دو در داشت\r\nشد شهره اگر « شمس » در اين شهر عجب نيست * چون خوشه‌اى از خرمن زرين تو برداشت \r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nشمسىپور ( 1341 )\r\nنعمت اللّه شمسىپور ، فرزند حاج على اعظم ، در آذرماه 1341 شمسى در روستاى گالش‌محلّه ، از توابع شهرستان رامسر ، چشم به جهان گشود . تحصيلات ابتدايى را در زادگاهش به پايان رسانيد و به دورهء متوسّطه راه يافت ، امّا بيش از يك سال نتوانست به تحصيل ادامه دهد ؛ ناگزير تحصيل را رها كرد و در سال 1365 رهسپار قم شد و در حوزهء علميّه به تحصيل علوم دينيّه پرداخت و هم‌اكنون نيز در اين شهر اقامت و به درس و بحث اشتغال دارد .\r\nشمسىپور دربارهء زندگى و شعر خود چنين مىنويسد : « علّت اينكه تحصيلات جديد را رها كردم ، به خاطر دردها و غم‌هايى بود كه از سنين كودكى تاكنون دامن‌گير من شده كه بماند . . . و شايد به خاطر همان غم‌ها بود كه فرشتهء شعر براى تسكين آلام به سراغم آمد و اكنون چند سالى است كه در هواى آسمانى شعر نفس مىكشم و به نظر من شعر رعشهء روح است و كشف قلّه‌هاى ناشناختهء وجود انسان ؛ و نيز پلى است بر روى رود خروشناك واژه‌ها . شعر ناب گفتن هرچند مهم است ، امّا مهم‌تر از آن ، به رنگ شعر ناب درآمدن است . »\r\nشمسىپور از اعضاى انجمن ادبى محيط و انجمن شعر و ادب حرم ادارهء ارشاد اسلامى است كه سرپرستى آن را فاضل ارجمند و شاعر گرانقدر محمّد على مجاهدى ( پروانه ) عهده‌دار مىباشد و شمسىپور از راهنمايىهاى استاد مجاهدى بهرهء زيادى\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكسب كرده است ، در عين حال خود نيز مىكوشد در شعر راه خود را پيدا كند .\r\n\r\nتقديم به آقا امام زمان ( عج ) منزلت بىزوال\r\n ادريسِ عشق ، آينه‌دار جلال تو * لقمانِ عقل ، كيست به پيش كمال تو\r\nاز جذبهء كلام تو مسحور صد كليم * اعجاز مىكند سخن بىمثال تو\r\nشرمنده شد مسيحِ نجابت در آسمان * از ارتفاع منزلتِ بىزوال تو\r\nداود پرده‌اى ز مقام تو را نواخت * آتش گرفت زخمه‌اش از شور و حال تو\r\nشد جرعه‌نوش چشم مىستانىِ تو خضر * تسنيم ديگريست در اشك زلال تو\r\nايّوب هم شكيب تو را آه مىكشد * يعقوبِ اشك ، شعله‌ور از ابتهال تو\r\nكار هزار يوسفِ صادق كند عزيز * يك چشمه از تجلّىِ صبح جمال تو\r\nاشكى فروچكيد ز چشمت ، بهار شد ! * باغ بهشت ، سبز شد از بوى شال تو\r\nچشمان تو دونقطهء هستيست ، نازنين * خورشيد چيست ! عكس ظريفى ز خال تو\r\nنبض زمان به حرمتِ نام تو مىتپد * هر روز ، روزگار تو ، هر سال ، سال تو\r\nآفاق را نگاه تو پرواز مىدهد * هفت آسمان گره زده خود را به بال تو\r\nدشت غزل ، بهارترين مىشود ، اگر * از آن كند عبور ، غزال خيال تو \r\n\r\nفرصت ديدار\r\n كوه خاليست ز فرهاد ، چه بايد بكنيم ؟ * قصّهء تيشه شد از ياد ، چه بايد بكنيم ؟\r\nچشم امّيد به دست كه بدوزيم ؟ كه باز * بيستون را كند آباد ، چه بايد بكنيم ؟\r\nآن طرف هيچ‌كسى غربت ما را نگريست * سنگ شد زهرهء فرياد ، چه بايد بكنيم ؟\r\nدل ما تشنهء غم بود ، نمىدانستيم * با چنين قلب عطش زاد ، چه بايد بكنيم ؟\r\nگر دهد فرصت ديدار به ما ، روح سحر * در شب روشن ميعاد ، چه بايد بكنيم ؟\r\nدل من ! دور مشو از خط آيينه ، كه سنگ * گفت اگر : دست مريزاد ، چه بايد بكنيم ؟ \r\n\r\n","description":"","footnote":"","page_name":" 345 ","page_number":345},
  {"content":"\r\n\r\n اگر اى عشق بگويند : ميان من و تو * اين همه فاصله افتاد ، چه بايد بكنيم ؟ \r\n\r\nتقديم به امام زمان عليه السّلام مىخواهم آبى بمانم\r\n هرگز نگاهى نپوشيد ، راز پريشانىام را * امواج دريا نخواندند ، اندوه طوفانىام را\r\nبا چشمى آكنده از بُهت ديدم در آن‌سوى رؤيا * آيينه‌اى جار مىزد ، انبوه حيرانىام را\r\nشبگرد صحراى دردم ، مجنون‌ترين دوره‌گردم * ليلاى من شعله‌ور كن ، روح بيابانىام را\r\nدل‌تنگىام را كه ديديد ، امّا بيايد زمانى * با چشم حيرت ببينيد ، آيينه‌گردانىام را !\r\nاز جرگهء آسمانم ، مىخواهم آبى بمانم * درياب اى نورگستر ، اعماق ظلمانىام را\r\nخون‌شروه‌هاى نگاهم با بوى غربت عجين است * رنگى ز هُرم عطش زن ، بوم زمستانىام را\r\nعطر هزار آسمان بال از دستهاى تو جاريست * بشكن طلسم قفس را ، حجم پريشانىام را \r\n\r\nعاشورايى ( 1 )\r\n بر تربت عشق سينه‌چاك افتادند * آيينه شدند و شعله‌ناك افتادند\r\nتا اوج شكوه بىكرانش ديدند * هفتاد و دو آسمان به خاك افتادند \r\n\r\nعاشورايى ( 2 )\r\n ز عمق درد ، آدم عليه السّلام گريه مىكرد * ز داغت ، غم ، دمادم گريه مىكرد\r\nبرايت نوح عليه السّلام يكسر نوحه مىخواند * به سر مىزد محرّم ، گريه مىكرد \r\n\r\nپژواك نگاه\r\n اى راز شگفت ، چيستى ، آيينه ؟ * در بُهت هميشه زيستى ، آيينه ؟\r\nاى روشن مستِ بارِ حيرت بر دوش * پژواك نگاه كيستى ، آيينه ؟ \r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nدل غربت‌سرشت\r\n تو از احساس من طرفى نبستى * دل غربت‌سرشتم را شكستى\r\nچه مىشد اى پرستوى شهادت * به سقف سرنوشتم مىنشستى ؟ ! \r\n\r\nاز زبان يك شهيد\r\nتصوير مرا از قفس قاب درآور\r\nبر شاخهء خشكيدهء يك سرو بياويز\r\nتا از نگه‌ام قصّهء پرواز بخواند\r\nصد فوج كبوتر\r\nتا بازهم آواز بخواند\r\nانبوه شباويز .\r\n\r\nطرح\r\nزيبايىها را\r\nبا عيار چشم تو\r\nمىسنجيم .\r\nچشم تو را با چه عيارى ؟\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nشميسا ( 1327 )\r\nدكتر سيروس شميسا ، فرزند احمد ، در فروردين‌ماه سال 1327 شمسى در شهر رشت در خانواده‌اى فرهنگى از مادر زاد . تحصيلات ابتدايى و متوسّطه را در زادگاهش به انجام رسانيد ، ازآن‌پس به دانشگاه شيراز راه يافت و در رشتهء زبان و ادبيّات فارسى به تحصيل پرداخت و به اخذ درجهء ليسانس توفيق يافت . آن‌گاه به تهران عزيمت كرد و به تحصيل ادامه داد و فوق ليسانس خود را اخذ كرد ، سپس دورهء دكترى همان رشته را پى گرفت و رسالهء دكترى خود را تحت عنوان « فرهنگ تلميحات » نوشت و در سال 1357 فارغ التّحصيل شد در خلال تحصيل در دانشگاه ، برخى از متون حوزوى را نزد اساتيد فنّ مطالعه كرد و بصيرت يافت .\r\nاستاد شميسا در سال 1357 پس از گذراندن دورهء دكترى به استخدام دانشگاه درآمد و به تدريس پرداخت و هم‌اكنون در گروه زبان و ادبيّات فارسى دانشگاه علّامه طباطبايى به افادات علمى اشتغال دارد و دانشجويان از محضرش بهره‌مند مىشوند .\r\nدكتر شميسا استادى پژوهشگر و شاعرى توانا و خوش‌قريحه است و در سرودن شعر كلاسيك و نو ، هر دو ، طبع‌آزمايى مىكند و تاكنون سه مجموعه شعر به نام‌هاى :\r\nوزن‌هاى پاييزى خواب ( 1363 ) ، چهل شعر ( 1370 ) و سه منظومه ( 1357 ) از آثار خود را منتشر كرده است . استاد شميسا مىگويد : « اين مجموعه شعرها كه چاپ شده ، بيشتر به شيوهء نو سروده شده است ؛ امّا براى كتاب شما نمونه‌هايى از اشعارى را كه در قوالب\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nسنّتى سروده‌ام ارسال داشته‌ام . » از وى خواستم نمونه‌اى هم از شعر نو خود را نيز برايم بفرستد ، دو نمونه ارسال داشتند كه در پايان اشعار كلاسيك آورده شده است .\r\nدكتر شميسا در سال 1350 ازدواج كرد و ثمرهء آن دو فرزند است و در حال حاضر در يكى از كوهستان‌هاى شمال تهران ( گلندوك ) سكونت دارد و به مطالعه و تحقيق و تأليف و تصنيف اشتغال دارد .\r\nاز دكتر شميسا قريب سى كتاب اعمّ از تأليف و تصنيف و ترجمه و تصحيح طبع و نشر شده كه فهرست آن به‌جز سه كتاب كه در بالا ذكر شد چنين است : فرهنگ عروضى ( 1357 ) ؛ سير غزل ( 1373 ) ؛ بايونك ويسه ( ترجمه ، 1373 ) ؛ سير رباعى ( 1374 ) ؛ آشنايى با عروض و قافيه ( 1374 ) ؛ فرهنگ تلميحات ( 1371 ) ؛ گزيدهء غزليّات مولوى ( 1373 ) ؛ ال الّا ( ترجمه ، 1368 ) ، نگاهى تازه به بديع ( 1374 ) ؛ آينه ( مجموعه داستان ، 1370 ) ؛ نگاهى به سپهرى ( 1375 ) ؛ معانى ( 1374 ) ؛ بيان ( 1374 ) ؛ اى . اى .\r\nكمينگز و شعرهايى از او ( 1371 ) ؛ داستان يك روح ( 1374 ) ؛ سبك‌شناسى شعر ( 1374 ) ؛ گزيده منطق الطّير ( 1373 ) ؛ گزينهء غزليّات مولوى ( 1372 ) ؛ كليك سبك‌شناسى ( 1374 ) ؛ نگاهى به فروغ ( 1375 ) ؛ سيروس در اعماق ( مجموعه داستان ، 1372 ) ؛ انواع ادبى ( 1374 ) ؛ دسترنج استاد ( 1373 ) ؛ المعجم فى معايب اشعار العجم ( 1373 ) ؛ در معرفت شعر ( 1374 ) ؛ سبك‌شناسى نثر ( 1375 ) .\r\n\r\nاز نامه‌ها\r\n كوته و بىرمز خواستى بنويسم * پنجره‌اى بودم و شكسته شدم من\r\nمثل كتابى كه مونس شب من بود * خواب مرا درنوشت ، بسته شدم من\r\nرشتهء صد ياد تار و پود مرا بافت * خاطره‌اى بودم و گسسته شدم من\r\nدستهء گل بود هركه چون تو به باغ است * چون گل من چيده گشت دسته شدم من\r\nبلبلم و دور گل چو جام سرآمد * بر سر خارى چو گل نشسته شدم من\r\nكوته و پرمغز مىنويسمت ، آرى ! * وه ! كه از اين هيچ و پوچ خسته شدم من \r\n\r\n","description":"","footnote":"","page_name":" 349 ","page_number":349},
  {"content":"\r\n\r\n\r\nاز نامه‌ها\r\n به سه انگشت نازنين خودت * « به دو انگشت كاغذم درياب » « 1 »\r\nبه يكى خطّ پرنيانى خويش * نخ اوهام را دوباره بتاب\r\nبه همان چشم‌هاى نازآلود * يك‌دو روزى به جاى من مىخواب\r\nدر بهارى كه در پىاش مهر است * پيش از آذر به خانه‌ام بشتاب\r\nبعد از آن شعرها ، دوات دوات * بعد از آن قصّه‌ها ، كتاب كتاب\r\nآذرخشم خيال ماندن نيست * تو كه مهرى ، بر اين خرابه بتاب \r\n\r\nنامه\r\n. . . خُب امسال چه ؟ . . . خودت خواستى . . .\r\nشنيدم اين اواخر از كوره درمىروى ! . . .\r\nو از خواب‌ها و داستان‌هايت بگو . . .\r\n امسال پاييز و زمستانم چسان بود ؟ * آن را كه مىگفتى و مىديدى همان بود\r\nشعرى ز باران‌هاى بىپايان نگفتم * هرچند در اعماق جان ابرى كلان بود\r\nيادى ز ياران كهن چون مىنكردم * « اذكر كمى » « 2 » مىخواندم و اشكم روان بود\r\nاز دوستان جز دشمنى چيزى نديدم * ديگر به ياد دوستان چون مىتوان بود\r\nروز و شبى مىسوختم از آتش ياد * و آن‌گاه باد سرد من از آب و نان بود\r\nبس سال ، شيرم نىسواران را نترساند * بس سال ، بهتر سال ، بس معناندان بود\r\nامسال امّا اخمكى كردم به احمق * بر اكمه‌اى از چون منى اين ناروان بود\r\nهرزى درآييد و فروماليدمش گوش * موشى نشايد ، موسى جان را زيان بود\r\nداود ، دانش و آنگه جالوت جهالت ؟ * گولى چنو خود را چو غولى در گمان بود\r\nبا رستم جان ديو بدفوزى چه سنجد ؟ « 3 » * گيرم فلان بن فلان بن فلان بود \r\n\r\n\r\n","description":"","footnote":"\r\n( 1 ) -\r\n به يكى نامه‌ى خودم درياب * به دو انگشت كاغذم درياب \r\n( خاقانى )\r\n( 2 ) -  « فَاذْكُرُونِي أَذْكُرْكُمْ »  . ( بقره / 74 )\r\n( 3 ) - سنجد در ضمن اسم ديوى است .\r\n","page_name":" 350 ","page_number":350},
  {"content":"\r\n\r\n باللّه كرايم كى كند با سگ چخيدن * يك ماه نورافشان و صد سگ عوكنان بود \r\n*\r\n امسال ، امّا ، شعر جان‌سوزى نگفتم * هرچند نوزم عشق پيرارين به جان بود\r\nشعرى اگر گفتم ز رؤياهاى خاموش * از جنگل و از جاده‌هاى بىنشان بود\r\nز آن مه كه از اعماق مىپيچيد در كوه * در چشم من جادوى جاويد جهان بود\r\nاز خواب‌هاى سرد ايران‌هاى پرباد * كز هر شكوفه دارم آنجا ارمغان بود \r\n*\r\n گر مُجملى از هر مفصّل بايدت گفت * امسال گويا اول آخر زمان بود\r\nاز اين نبهره مردمان چيزى نگويم * جانم به لب آمد از آن ، كم عين جان بود \r\n*\r\n از پارك‌هاى بىدروپيكر نگفتى * از مه كه مىتابيد و از مه كه وزان بود\r\n« آن روزها هر گوشه رازى داشت » « 1 » آرى * آن گوشه‌ها چون رازها ديگر نهان بود\r\n« سيروس در اعماق » « 2 » را آخر چه كردى * هشتم بميرد ، اين سزاى ناكسان بود\r\nبدرود تا آغاز و پايانى دگربار * گر از خداى بىكران - زُروان - زمان بود\r\nدر نفثة المصدور پُردردى چنين تلخ * شايد اگر ايطائكى يا شايگان بود \r\n\r\nنشانه\r\n بوى بهار مىدمد از هر ترانه‌ات * پرغنچه باد ! چون دل خرداد خانه‌ات\r\nآراسته به بارش سرريز يك غروب * چون آبشار ، موى تو بر روى شانه‌ات\r\nپاييز از شكوه تو در باغ‌ها گريخت * پرعطر باد ! كوچهء تنگ زمانه‌ات\r\nآن‌سان كه خُلق و خوى تو با رمز و راز بود * آواز باد گفت‌وگوى عاشقانه‌ات\r\nچون لحظه در ركاب تو رفتيم تا ابد * با گل سوار هر نفس بىكرانه‌ات \r\n\r\n\r\n","description":"","footnote":"\r\n( 1 ) - مصراعى از فروغ فرّخ‌زاد .\r\n( 2 ) - اسم داستانى از شاعر .\r\n","page_name":" 351 ","page_number":351},
  {"content":"\r\n\r\n تسبيح حرف‌هاى تو از گوش من گسيخت * در دام زيستيم و نديديم دانه‌ات\r\nبىمن به شهر حادثه‌ها بر سمند ياد * تنها گذشت گردش گيج شبانه‌ات\r\nگلزار قصّه‌هاى تو را گم نمىكنم * هرجا كه سبزه‌ست ، همان‌جا نشانه‌ات\r\nچون ابر بر فراز سر باغ‌هاى دور * چون من مباد حسرت تلخى بهانه‌ات ! \r\n\r\nكوى گمنامى\r\n مُردم و پژمردم و فرياد ابرى برنخاست * وه ! چه افزودم بهارى را كه پاييزم بكاست\r\nدور شمشادى گذشت و نوبت غمبادى است * پس بيا تا كج نشينيم و بگويم يك‌دو راست « 1 »\r\nزندگى مانند يك رگبار باريد و گذشت * پس اگر جويى شدم در كوى گمنامى رواست\r\nشعرَكى گفتم اگر يا قصّه‌اى سرداده‌ام * آتشى بر خانمانم رفت و خاكستر به‌جاست \r\n\r\nجنگ عراق\r\n در اين هشت سالى كه در جنگ رفت * چه‌ها كرد با ملّت ما عرب\r\nبسا زندگانى ، كه رحمت به مرگ * بسا روز با جادويى كرد شب\r\nدو صد لعن بر آل صدّام باد * نه بس ، در لغت هرچه نفرين و سبّ\r\nز صدّامِ نسناس . . . تا آدمى * همان فرق حِصرم بود با عنب\r\nبه صورت اگر چند چون آدمىست * سفالى نشايد ، كه خواندن ذهب\r\nخدا خاك اين قوم ويران كناد * هم از پرّ جبريل ، هم ذو ذنب\r\nمبادا در آن بقعهء شوم ، شام * مبادا به جانشان به‌جز زخم و تب\r\nخدا چپ كند كار و بار عراق * خدا راست گرداند اين قوم چپ\r\nنه تنها بكوشيد صدّام خام * هم از مصر بودند و شام و حلب \r\n\r\n\r\n","description":"","footnote":"\r\n( 1 ) -\r\n خود بيا تا كج نشينم راست گويم يك‌نفس * تا ورق چون راست بيان زين كژىها بسترى \r\n( انورى )\r\n","page_name":" 352 ","page_number":352},
  {"content":"\r\n\r\n به تاريخ گر خوانده‌اى ، دانيى * مر اين قوم را پيشه بودى شغب\r\n« اشدّ نفاقا و كفرا » « 1 » و جهل * نه فرمود اندر نُبى پاك ربّ ؟\r\nهمه مردمى متّكى بر شتر * مباهى به مال و به آل و نسب\r\nگروهى همه دزد و بىآبرو * همهء تخمهء ظلم و جهل و غضب\r\nسخنشان ز سيف و ز رُمح ز رَمى * لقبشان ابو جهل يا بو لهب\r\nچه كردند با آل فخر البشر * همين مردمان عراق كرب\r\nمرا بس از اين جنس شرم است و عار * مرا بس از اين نوع آيد عجب\r\nنه بغداد خود نامكى پارسيست * كه « داد » آفريده‌ست و « بغ » هب رب\r\nعراق از « اراك » است اى خيره‌سر * و خود دجله از « تِگره » « 2 » دارد لقب\r\nنبودى اگر طاق كسرى در آن * نرستى در آن شورهء ظلم ، حب\r\nنبودى اگر خاك سلمان پاك * نيرزيدى آن خاك بارى حطب\r\nدو صد لعن بر حرب و هيجا كه بود * همه نكبت و محنتى را سبب \r\n\r\nرباعيّات\r\n اسفند گذشت و باز خرداد گذشت * اى داد ! كه سال‌ها به بيداد گذشت\r\nدورى كه نداشتيم ، بىباده گذشت * عمرى كه نكرده‌ايم ، بر باد گذشت \r\n* * *\r\n در ناز نسيم يك سحر باز شديم * با گل‌ها دوباره آغاز شديم\r\nچون نوبت پنج‌روزهء عطر گذشت * در غربت ابر ، بال پرواز شديم \r\n* * *\r\n ناگاه به دشت‌ها سرازير شديم * با ريشهء صد گياه درگير شديم \r\n\r\n\r\n","description":"","footnote":"\r\n( 1 ) -  « الْأَعْرابُ أَشَدُّ كُفْراً وَ نِفاقاً وَ أَجْدَرُ أَلَّا يَعْلَمُوا . . . »  . ( توبه / 97 )\r\n( 2 ) - در كتيبهء داريوش در بيستون ، دجله  \" Tigra \"  خوانده شده است . اين واژه امروزه در فارسى به صورت تيغ و تيز و تير مانده است .\r\n","page_name":" 353 ","page_number":353},
  {"content":"\r\n\r\n چون رفت بهار و باد پاييز وزيد * ديديم ميان باغ‌ها پير شديم \r\n* * *\r\n خرداد به آراى يك نسيم از رويم رفت * بويى ز تو داشت از سر كويم رفت\r\nمانند گلى كه چيده بودم امروز * گفتم كه زمانكيش مىبويم . . . رفت \r\n* * *\r\n در منظر ابر بال پروازى كو ؟ * در معبر بادسوز آوازى كو ؟\r\nبا يار چو بادهء كهن در كُنجى * در عصر بهار پچ‌پچ رازى كو \r\n\r\nبه يادم نمانده‌ست چيزى\r\nهم از تپهء پامچال\r\nبه يادم نمانده است چيزى\r\nهم از دشت سوزان سوسن\r\nنه ! چيزى به يادم نمانده‌ست\r\n* كجا ديده بودم ، مگر عمر من خواب بود ؟ !\r\nنمىدانم اينجا كه مانده ، از آنجا كه رانده‌ست ؟ !\r\nو از كاروانى كه از شهر باران سفر كرده بود\r\nكه آبى به صورت فشانده ؟\r\n* نه ! چيزى به يادم نمانده‌ست از صورت سال‌ها\r\nو از معنى خواب‌هايى كه چون فرصت عمر باريك بود\r\nو حتّى نمىدانم آنجا هلودارها را چه كردند\r\nو آلوچهء آن‌سوى چاه را . . .\r\nو در سال‌هايى كه يك سار هم پر نزد از درخت حكايت\r\nچه روييد ؟\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nخشكيد ؟\r\n\r\nمثل يك اتّفاق قديم\r\nعصر مغموم تاك\r\nدورهء زرد كولاك بود\r\nفصل منظومهء دودهاى مخيّل\r\n* زندگى مثل گويى كه بايد بچرخد\r\nمدّتى دور زد\r\nبعد در لابه‌لاى زوال فراگير انبوه برگ\r\nدر زواياى تاريك ذهن پريشيدهء باغ\r\nمثل يك اتفاق قديمى\r\nفراموش شد .\r\n* فصل‌هاى مخدّر گذشت\r\nسال‌هاى مكرّر رسيد\r\nعصر فانوس افسوس ايران\r\n* آخرين روزهاى بهارى قديمى\r\nاوّلين روزهاى زمستان تقدير محتوم بود\r\nمىتوانستم از متن شوريدهء باغ\r\nسطر در سطر تاريخ محزون آن كوچ‌ها را بخوانم\r\nروزها مثل يك آه كوتاه\r\nشب به اندازهء درك تدريجى فصل‌هاى مكرّر ، دراز .\r\n\r\n","description":"","footnote":"","page_name":" 355 ","page_number":355},
  {"content":"\r\n . \r\n","description":"","footnote":"","page_name":" 356 ","page_number":356},
  {"content":"\r\n\r\n\r\nشميم ( 1308 )\r\nدكتر سيّد محمّد كاظم طباطبايى در سال 1308 هجرى شمسى در تهران در خانواده‌اى روحانى سرشناس چشم به جهان گشود . پدرش ، حجة الاسلام حاج سيّد حسين طباطبايى ، از علماى اعلام و از خاندان روحانى ، و مادرش نيز از دودمان آشتيانى و دختر آيت‌اللّه حاج شيخ مرتضى آشتيانى است .\r\nطباطبايى مقدّمات عربى را نزد پدر آموخت ، آن‌گاه دورهء دبستان را طىّ كرد و دورهء متوسّطه را در دار الفنون تهران به انجام رسانيد و ديپلم گرفت . ازآن‌پس به دانشگاه راه يافت و در رشتهء پزشكى به تحصيل پرداخت و فارغ التّحصيل شد و به اخذ درجهء دكترى توفيق يافت و دورهء تخصّص خود را در رشتهء بيمارىهاى داخلى گذرانيد و مدّتى براى تكميل تخصّص خود در انگلستان و آمريكا به تحصيل اشتغال ورزيد .\r\nدكتر طباطبايى كه با زبان‌هاى عربى و فرانسه و انگليسى آشنايى دارد ، به خدمت وزارت بهدارى درآمد و در كادر آموزشى دانشگاه تهران و بيمارستان‌هاى تابعه در آموزش به دانشجويان پزشكى و پزشكان براى تخصّص خود مشاركت داشت .\r\nسرانجام پس از سالها خدمت بازنشسته گرديد .\r\nدكتر طباطبايى از كودكى به ادبيّات و شعر علاقه داشت و در حفظ اشعار اهتمام مىوزيد . خود در اين‌باره مىگويد : « از كودكى به شعر علاقهء وافرى داشتم و در اوقات فراغت مقدارى همّ خود را در صرف جمع كردن و مطالعهء بهترين اشعار اخلاقى و\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nمذهبى و عرفانى مىكردم و اغلب اين اشعار را از حفظ داشتم و راجع به آنها مرور و تفكّر مىكردم در سال 1355 ، متعاقب رؤيايى كه در شب نوزدهم ماه مبارك رمضان داشتم ، متوجّه شدم كه استعداد ذوق سرودن شعر دارم و به يمن همين رؤيا طبع خود را منحصرا وقف به سرودن اشعار در زمينه‌هاى مذهبى و عرفانى و اجتماعى و اخلاقى نمودم و تخلّص « شميم » را براى شعر خود برگزيدم . »\r\n\r\nريگ بيابان\r\n هرچه بيند چشم انسان لُطف يزدان بيشتر * از نمك‌نشناسى ، افزايد به طغيان بيشتر !\r\nهست تاريخ بشر روشن گواهِ اين سخن * قصّهء دارا و اسكندر به دوران بيشتر\r\nرو سِكندر بين ، كه بر نصف جهانى حكم راند * در جوانى مُرد ، با وِزرِ گناهان ، بيشتر\r\nبعد مرگش دست خالى از كفن بيرون نهاد * يعنى از دنيا ، چه دستم مانده از آن بيشتر ؟ !\r\nعَبد ، روزى چند ، مهمان شد در اين دار الغرور * بهر كسب توشه ، شد تكليف انسان بيشتر\r\nعُمر مفروش اى برادر از براى كسب مال * چون خزف گيرى ، دهى درّ درخشان بيشتر !\r\nمُرده ريگت را كه با صد خون دل گردآورى * هست قسمت بر خسيسان و حريصان بيشتر !\r\nور براى جمع مالت ، ظلم و جورى كرده‌اى * هست ، خود وِزر وَبالش ، از گناهان بيشتر !\r\nمن مُقِرّم بر گناهان خود ، اى ربّ غفور ! * تكيه بر لطف تو دارم ، ليك هرآن بيشتر\r\nآنكه مأيوس است از رحمت ، تو را نشناخته‌ست ! * هست اين جرمش ، خود از جمع گناهان بيشتر !\r\n« هرچه هستم ، نااميد از رحمت حقّ نيستم » * گر گناهم ، باشد از ريگ بيابان بيشتر !\r\nچشم دل بگشا « شميما » دل بر اين دنيا مبند ! * پند چون باشد تو را ، از شاه مردان بيشتر \r\n\r\nياد ميثم\r\n يك‌ره از ميثم بكن ياد ، اى « شميم » * تا شوى مشمول الطاف عميم\r\nذكرِ مخفى ، حاكى از ذكر جليست * ياد ميثم ، يادى از عشق عليّست\r\nميثم از اصحاب و ياران علىّ * بود و گشت از دوستداران علىّ \r\n\r\n","description":"","footnote":"","page_name":" 358 ","page_number":358},
  {"content":"\r\n\r\n داشت روزى يك سبد خرما به پيش * مىگرفت از آن به پيش روى خويش\r\nتا دُرشتش را ، كه خوش‌تر آيدش * پيش چشم مشترى ، بنمايدش !\r\nناگه‌اش مولا علىّ ، آمد به پيش * ز آن عمل ، گرديده غضبان و پريش\r\nگفت هان ! اين كار بىجا مىكنى * خلق را از هم مجزّا مىكنى ؟ !\r\nنزد خالق ، اندر اين دهر دنى * خلق يكسانند نادار و غنى\r\nآنكه پيش حقّ مقرّب‌تر بود * از سَرِ تقوا و دين برتر بود\r\nزين سُخن ميثم همىآمد به هوش * با خجالت ، ماند در پاسخ خموش\r\nمنقلب شد ، شمع گرديد ، آب شد ! * اشكش از ديده ، روان سيماب شد\r\nز آن حلاوت كش چشاند از لعل نوش * عاقبت در كار شد خرمافروش !\r\nتربيت را با علىّ چون يار گشت * ز آن سعادت « ميثم تمّار » گشت\r\nچون ستاره گشت همره ماه را * همچو سايه رفت در پى شاه را\r\nبعد از آن تربيت رهوار گشت * راه صعب ، آسان شد و هموار گشت\r\nاز يم فيض علىّ چون خورد آب * بس معطّر گشت ز آن گل ، چون گلاب\r\nچون به اخلاص تمامش يار شد * جانش از عشق علىّ پُربار شد \r\n*\r\n تا شبى ، مولا ز راهِ امتحان * گفت : بهر حقّ شوى فانى ، بدان !\r\nدر حضيض اين جهان ، بايد گذشت * در ولاى ما ، ز جان بايد گذشت !\r\nبعد من ، آيد چو توفان بلا * دوستان ، مضطر شوند و مبتلا\r\nدر ره حقّ ، ميثما ! گردى شهيد * زنده بر دارت كشد مردى پليد !\r\nوين شجر كه هست پيش روى تو * هست همان قربانگه نيكوى تو !\r\nزين بشارت ميثم همچون گل شكفت * سجدهء شكرى به جاى آورد و گفت :\r\nشكر للّه ، بخت ما بيدار شد * لطف حقّ ، ما را قرين و يار شد\r\nزين شهادت ، با فلك همسر شوم * همنشين با ساقى كوثر شوم ! \r\n\r\n","description":"","footnote":"","page_name":" 359 ","page_number":359},
  {"content":"\r\n\r\n از سر شور و شعف آن عشق‌باز * سال‌ها با آن شجر ، مىگفت راز :\r\nكاى تو فخر من ! به سر چون تاج من * هستى آخر ، مركب معراج من !\r\nدر صلاتِ شب ، بَسى در آن گذر * زير شاخ آن شجر كردى مَقَرّ\r\nبا سِرشكش هر سَحر سيراب كرد * و آن دل مشتاق را بىتاب كرد !\r\nتا كه از اخلاص بارش بار شد ! * در رَهِ عشق علىّ . . . بردار شد ! \r\n\r\nمنافق\r\n در غزوهء تبوك ، ابا ذر ، به راه ماند * ز آسيب پاى اشتر و گرما و طول راه\r\nگفتند با كنايه ، تنى از منافقان * كو آنكه در سفر و حضر بُد كنار شاه ؟ !\r\nچون ديد سيل معركه خواهد شدن بلند * بُرد او به كوه از خطر حادثت پناه !\r\nزين شيوه ، جان خويش بدربرد پيرمرد ! * وز نيمه بازگشت ، عَجب آن رفيق راه ! ! \r\n*\r\n بشنيد اين سخن چون نبىّ صلّى اللّه عليه و آله از منافقان * آشفت و گفت : واى كه سازيد عمل تباه !\r\nبر غيبت از چه روى به بيغاره دم زنيد ؟ * بر دوش چون كشيد عبث بار اين گناه ؟ !\r\nايمان او اگر به مَثَل بود همچو كوه * ايمانتان ، خفيف و سبك پيش او ، چو كاه ! ! \r\n*\r\n بودند گرم صحبت و ناگاه شد پديد * از دور ، نور چهرهء او چون هلال ماه !\r\nلنگان و تشنه ، بر كَتَفَش ليك مشك آب * با اشكِ شوق ، كرد به‌سوى نبىّ صلّى اللّه عليه و آله نگاه\r\nگفتا : سلام من به تو اى سرور جهان ! * بادت دُرود ، تا كه درخشند هور و ماه\r\nمركوب من ز فرط تعب در كوير مُرد * ماندم من از ركاب تو در كارِ رزمگاه\r\nپاى پياده ، پس به حضورت شتافتم * شكر خدا ، كه يافتمت اى دليل راه !\r\nآبى كز ابر ، جمع شده در شكاف كوه * آورده‌ام ز بهرت بهتر ز آب چاه !\r\nاى ننگ بر منافق بىچشم و رو « شميم » ! * رويش سياه باشد و روزش چو شب سياه ! ! \r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nمناسبت آغاز ماه محرم ماه عزا\r\n در « امالى » نقل فرمود اين‌چنين شيخ صدوق * هست در گوشم هنوز اين گفته زان مرد حكيم !\r\nدر رثاى جدّ خود ، فرمود امام هشتمين * در محرّم ، جنگ بُد بين عرب امرى عظيم !\r\nو اندر اين مه ، كشت فرزند پيمبر را يزيد * سَفكِ خونش را ثواب و قُرب ، گفتا آن لئيم !\r\nدل‌شكسته آن زن و فرزند چون كردند اسير * آتش اندر خيمه افكندند اصحاب جهيم !\r\nتا كه افكندند نخل قامت مردان به خاك * بر سبيل پيروى از نفس و شيطان رجيم\r\nدست اندر نَهْب مالِ آل پيغمبر زدند * هرچه بود از مالشان بردند حتّى يك گليم\r\nاز سر بخل و دنائت ، هيچ كم نگذاشتند ! * در تعجّب زين شناعت مردم كهف و رقيم !\r\nعزّت از حقّ بهر پيغمبر ، و آل او بود * حرمت عترت شكستند اى عجب بىخوف و بيم\r\nبهترينِ خلق را آزرده ، بىحُرمت شدند * چون دَنى را نيست ممكن ، ديدن روى كريم !\r\nزين مُصيبت ديدگان ما همه مجروح گشت * بس‌كه هر شب از بَصَر ريزيم ما درّ يتيم !\r\nزين عزا بايد همه پير و جوان گريان شوند * كز غم ما ، غم به دل دارند يارانِ صميم\r\nاين بود شرطِ وفا و مهر بر آل رسول * هركه را باشد ، مر او را داده حقّ قلب سليم\r\nحقّ بشارت داد و پيغمبر اشارت‌ها نمود * « گريه بر جدّم » فرو شويد گناهان عظيم\r\nدر جواب معترض بر روضه‌خوانى ، اين بگو * از امام ثامن ضامن « رضا » بىخوف و بيم\r\nهمچو تسبيحِ دُر و گوهر به نظم آورده است * از محبّت ، اين حديثِ شيخ را طبعِ « شميم » \r\n\r\nچند رباعى براى مبارزه با دخانيات سيگار\r\n بفكن تو ز جيب قوطى سيگارت * سيگار ، ز سى كار كند بيكارت ! !\r\nز آلودگى هوا در اين شهر بزرگ * آخر به هلاك مىرسانى كارت ! ! \r\n* * *\r\n ابليس تو را گفت كه : اى منبع جودم ! * عمر و خرد و پول تو را هر سه ربودم ! \r\n\r\n","description":"","footnote":"","page_name":" 361 ","page_number":361},
  {"content":"\r\n\r\n سيگار لبت بوسه زد و من لب سيگار * ديدى به چه حيلت ز لبت بوسه ربودم ؟ ! \r\n* * *\r\n آخر ز چه نيستى به كارت غمخوار ؟ ! * سوزاندن ثروتت ، چرا باشد كار ؟ !\r\nقلب و ريه و مغز ز دود آزردى * يا ترك بكن سلامتى ، يا سيگار ! ! \r\n* * *\r\n بر سُقم و مرض چون‌كه تو را كار افتاد * ميل تو به نيكوتين و سيگار افتاد !\r\nرو از دَم و دود ، جان و تن را برهان * گر ميل دلت به حرفِ غمخوار افتاد \r\n* * *\r\n از دست مَده سلامت و كار منه ! * غمخوارى اين پزشك غمخوار منه !\r\nخواهى به سلامت گذرانى همه عُمر * لب بر لب مار نه ، به سيگار منه ! ! \r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nشوريده ( 1314 )\r\nغلامعلى توكّلى ، فرزند اكبر ، در سال 1314 هجرى شمسى در شهر صغاد از توابع شهرستان آباده پا به عرصهء حيات گذاشت . دانش‌هاى مقدّماتى را در زادگاه خود قرار گرفت ، ازآن‌پس به شغل آزاد روى آورد و در رشتهء تراشكارى به كار پرداخت و هم‌اكنون در شهر خود در اين رشته به كار اشتغال دارد و از اين رهگذر معيشت مىكند .\r\nتوكّلى كه در شعر از تخلّص « شوريده » استفاده مىكند ، مىگويد : « از همان اوان نوجوانى ضمن تحصيل ، احساس علاقه به شعر و ادب در وجودم جوانه زد و به مطالعهء آثار شعراى اين مرز و بوم ، خصوصا اشعار فردوسى و سعدى و حافظ و مولانا و صائب ، دلبستگى يافتم و در حال حاضر نيز پس از اين كار روزانه بيشتر اوقات فراغتم به مطالعهء آثار شعرا و نويسندگان قديم و معاصر مىگذرد . حدود شش هزار بيت شعر در قالب غزل سروده‌ام . »\r\nشوريده شاعرى غزل‌سراست و غزل را روان و خوب مىسرايد وى از اعضاى انجمن شعر و ادب آباده ، وابسته به ادارهء فرهنگ و ارشاد اسلامى مىباشد . نمونه‌هاى زير از نظم اوست :\r\n\r\nسامانى دهيدم\r\n شوم شوريده ، سامانى دهيدم * از آن روح القدس جانى دهيدم \r\n\r\n","description":"","footnote":"","page_name":" 363 ","page_number":363},
  {"content":"\r\n\r\n گذشتم از تمام ملك هستى * از آن لعل لبش كانى دهيدم\r\nچو يعقوبم ، به خوابم يوسف آمد * نشان از ماه كنعانى دهيدم\r\nز گيسويش پريشان گشته بستان * از آن طرّه پريشانى دهيدم\r\nاز آن ابروكمان و تير مژگان * از آن دو ، تير و پيكانى دهيدم\r\nكه چون آرش كماندارى نمايم * به مرز عشق سلطانى دهيدم\r\nاز آن روى خوش و زلف پريشان * گلستان ، سنبلستانى دهيدم\r\nچو مجنونى به مكتب ديده ليلا * چنين يار دبستانى دهيدم\r\nچو مورى عازمم پيش سليمان * براى پيشكش ، رانى دهيدم\r\nشقايق در كويرى رسته‌ام من * لبم خشكيده ، بارانى دهيدم\r\nچو بيمارم ، نمىكوشم به دارو * به درد عشق ، درمانى دهيدم\r\nچو گمنامم ميان خيل عشّاق * به كف كشكول و انبانى دهيدم\r\nشدم « شوريده » تر در گردِ كويش * پروبال دوچندانى دهيدم \r\n\r\nشوق پرواز\r\n از پريشانى احوال دل زار مپرس * شوق پرواز از اين مرغ گرفتار مپرس\r\nكس نداند كه چه‌ها مىكشم از تير غمت * غوطه در خون زدن از ديدهء خونبار مپرس\r\nمرغ بسمل شده‌ام ، بال‌وپرم خونين است * خورده‌ام ناوكى از ابروى دلدار مپرس\r\nدل توفانى من كشتى جان را بشكست * پسِ هر موج بود موج ، ز بسيار مپرس\r\nهمچو گل چاك گريبان زدم و پژمردم * از رخ زرد من و آن گل رخسار مپرس\r\nصبح امّيد من و شام فراقش ، چه كنم * غم بيمار جُدا ، حال پرستار مپرس\r\nاز سر و گردن و آن لعل لب خندانش * چه بگويم من از آن لعل شكربار ، مپرس\r\nگشتم انگشت‌نما بر سر هر برزن و كوى * دوستان منع كنندم ، تو ز اغيار مپرس\r\nاز تمنّاى دلم بهْ كه خبردار نه‌اى * خون دل مىخورم از دورى دلدار مپرس\r\nچون قلم از لب تيغ تو مرا آب بس است * اين سر و تيغ ، تو از ما سر پيكار مپرس \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n بندبند تنم از ناله چو نِى خورده گره * گره افتاد به كارم دگر از كار مپرس\r\nصيد در دام گرفتارى اين دام بس است * ديگر احوال دل زار پُرافگار مپرس\r\nدر سر كوچه و بازار شدم « شوريده » * حال ديوانه تو از مردم هشيار مپرس \r\n\r\nاسير شهباز\r\n هردم مرا به وعده ز سر باز مىكند * دمساز ديگران و به ما ناز مىكند\r\nبا دوستان معامله جز دوستى مكن * رانده مرا ز كوى خود آواز مىكند\r\nجانم به لب رسيد و غمم را فزون نمود * با شانه زلف خويش چو دمساز مىكند\r\nعقلم ربوده است به كفِ اختيار نيست * آشفته‌ام ، چو گيسوى خود باز مىكند\r\nآرام دل ز كف من فرارى است * مرغ دلم ز عشق تو پرواز مىكند\r\nدر چنگ غم اسيرم و زخمى نمىكند * دل را اسير چنگل شهباز مىكند\r\nبا يك نگه عمارت دل را خرابه كرد * ما را خمار نرگس غمّاز مىكند\r\nبا ساز او بسازم و دمساز من نشد * تارم شكسته ، نغمهء ناساز مىكند\r\nما را به يك نگاه سرافراز كى كند ؟ * درمانده‌ام كه يار چه اعجاز مىكند\r\n« شوريده » تر شدم كه برابر شوم بر او * با او شديم ، شكوه از آغاز مىكند \r\n\r\nكعبهء آمال\r\n هنوز در دل من جاى خالىات باز است * هنوز ديدهء من در پى تو طنّاز است\r\nهنوز چشم و چراغ دلم تو مىباشى * هنوز شمس دو چشمت طلوع آغاز است\r\nهنوز مرغ خيالم به تن پرى دارد * هنوز بر سر بام تو جاى پرواز است\r\nهنوز كعبهء آمال و آرزوى منى * هنوز قبلهء چشم تو محرم راز است\r\nهنوز مطلع صدها غزل به سينهء ماست * هنوز اوّل را هم ، پرم چو شهباز است\r\nهنوز در خم ابروى تو گرفتارم * هنوز دل گرو آن دو چشم غمّاز است\r\nهنوز آمدنت را بهانه مىگيرم * هنوز كودك اين دل ، اميد آواز است \r\n\r\n","description":"","footnote":"","page_name":" 365 ","page_number":365},
  {"content":"\r\n\r\n هنوز درب سراى تو مىزنم بوسه * هنوز در گل شوريده ، رويش آغاز است\r\nهنوز از كرمت سبزه مىكند لب تَر * هنوز راه اميدم به‌سوى تو باز است\r\nهنوز بىتو خيال مشوّشى دارم * هنوز در سر « شوريده » شور پرواز است \r\n\r\nسرفصل آغازم چه شد ؟\r\n در حصار غم اسيرم ، بال و پروازم چه شد ؟ * آن پر پرواز و آن پرواز شهبازم چه شد ؟\r\nراه تدبيرى ندارم ، برده تقديرم چنين * آه از اين آواى غم ، اى بُغض ! آوازم چه شد ؟\r\nكاش از مادر نمىزادم براى سرنوشت * كى سحر دارد شبم ، سرفصل آغازم چه شد ؟\r\nمىكشم تصوير شيرين حبيبان روز و شب * آه و حسرت شد نصيبم ، قصّه‌پردازم چه شد ؟\r\nفكر اين دلواپسىها كرده بس ديوانه‌ام * خون دل مىبارد از چشمم سبب‌سازم چه شد ؟\r\nحسرت ايّام آزادى كشم نقش خيال * از طلوع غم چه گويم ، صبح اعجازم چه شد ؟\r\nاز دعاى خود نمىبينم اثر ، صاحبدلان ! * يك وساطت پيش پير خويش ، تا بازم چه شد ؟\r\nبا سرانگشت خيالم مىكشم تصوير پَر * سنگ غم بشكسته‌بالم ، بال پروازم چه شد ؟\r\nدرد دل تا چند بايد كردنم با اين قفس ؟ * سنگ مىگريد به حالم ، ماه طنّازم چه شد ؟\r\nگشته‌ام « شوريده » از بخت بد دوران فلك * پس دعاى صبح و شامم ، محرم رازم ! چه شد ؟ \r\n\r\nخانه برانداخته‌اى\r\n آتش عشق عجب در دلم انداخته‌اى * خانه‌آباد ! مرا خانه برانداخته‌اى\r\nلب خود مىگزد آن پسته لب از حسرت تو * پا به گل سرو چمن را ز قَدَت ساخته‌اى\r\nاز دلم بىخبرم ، تا كه شبيخون زده‌اى * هان چه‌سان لشكر خود بر دل من تاخته‌اى\r\nعرق‌آلود رُخت ديد ، خجل ابر بهار * كه ز سيلاب رُخش خانه برانداخته‌اى\r\nخجل از روى تو خورشيد و مه گردون شد * آفتابيست كه رنگ از رخ او باخته‌اى\r\nآتشى را كه تو در خرمن جانم زده‌اى * جان تفتيده‌ام از عشق چه بگداخته‌اى\r\nاين جواب غزل صائب شيرين‌سخن است * « خبر از خويش ندارى كه چه پرداخته‌اى » \r\n\r\n","description":"","footnote":"","page_name":" 366 ","page_number":366},
  {"content":"\r\n\r\n از دل اهل نظر نيست خبردار كسى * گو به يك جلوه دوعالم به هم انداخته‌اى\r\nبىخبر از دل « شوريده » تو صيّاد شدى * كه به يك تير مژه كار مرا ساخته‌اى \r\n\r\nمجنون روزگار\r\n من عاشقم ، ز عشق تو حاشا نمىكنم * جز بر ثناى دوست لبم وانمىكنم\r\nمجنون روزگارم و ، افسانه‌ام به شهر * طبع سخن به غير تو گويا نمىكنم\r\nعمرى به گرد شمع تو پروانه بوده‌ام * خوش سوزىام بسوز ! كه پروا نمىكنم\r\nجانم به لب رسيد و نگاهم به راه ماند * جز تو طلب ز قادر يكتا نمىكنم\r\nهستى طبيب دردم و مشتاقت عالميست * بر درگه كسى به غير تو مأوا نمىكنم\r\nباغ بهشت و چشمهء كوثر همه تويى ! * ديگر بهشت و حور ، تقاضا نمىكنم\r\nدر خون نشسته لالهء حسرت كشيده‌ام * افسوس ! روى ماه تو پيدا نمىكنم\r\nروز و شبم مدام ، خيال تو در سر است * بىنام تو دگر غزل انشا نمىكنم\r\nجانا به ياد خاطر « شوريده » شاد كن * من عاشقم ، ز عشق تو حاشا نمىكنم \r\n\r\nشولاى خونين\r\n به جان اندوهم از آن زخم زوبين ماند و من ماندم * تهمتن خسته از آن تير رويين ماند و من ماندم\r\nمرا خانه‌خراب آن يار ديرين كرد با جورش * نگاه اشكبار طفل غمگين ماند و من ماندم\r\nسمند سركش است عالم ، مهار كس نمىگردد * تهمتن را حديث رَخش با زين ماند و من ماندم\r\nوطن هم افتخار از سربداران تا ابد دارد * جهان بيزار بيزار از تموچين ماند و من ماندم \r\n\r\n","description":"","footnote":"","page_name":" 367 ","page_number":367},
  {"content":"\r\n\r\n چه مىشد گر برافتد فتنه و حقد و حسد از بُن * گرفتارىِ بيژن دستِ گرگين ماند و من ماندم\r\nتمام عمر من رفت و ندارم حاصلى جز غم * به دوشت بارى از آن آه سنگين ماند و من ماندم\r\nگرفت از من جوانى را فلك آهسته‌آهسته * جوانى رفت و پيشانى پرچين ماند و من ماندم\r\nدو صد زخم زبان افزون چو خنجر بر تنم باشد * تن سهراب و آن شولاى خونين ماند و من ماندم\r\nفداكارى ، محبّت ، مهرورزى پيشهء خود كن * به‌جا افكار نيكويى پس از اين ماند و من ماندم\r\nحريم حرمت پيمان شكست آن يار سنگين‌دل * به‌جا اندوهم از آن يار ديرين ماند و من ماندم\r\nغنيمت دان دو روز عمر خود « شوريده » در عالم * كه تنها نام نادر با تبرزين ماند و من ماندم \r\n\r\n","description":"","footnote":"","page_name":" 368 ","page_number":368},
  {"content":"\r\n\r\n\r\nشوقى ( 1331 )\r\nحسن جزايريان ، متخلّص به شوقى ( شوقى شيرازى ) ، فرزند اصغر ، در سال 1331 هجرى شمسى در شيراز قدم به جهان هستى گذاشت . تحصيلات ابتدايى را در دبستان منوچهرى و دورهء متوسّطه را در دبيرستان سلطانى به انجام رسانيد ، آن‌گاه در رشتهء علوم آزمايشگاهى به تحصيل ادامه داد و به دريافت مدرك فوق ديپلم ( كاردان آزمايشگاه ) توفيق يافت و در سال 1355 به استخدام وزارت بهداشت و آموزش پزشكى درآمد و در آزمايشگاه تشخيص پزشكى مشغول به كار شد .\r\nشوقى از كودكى به شعر علاقه داشت و به خواندن دواوين شعراى متقدّم دلبستگى نشان داد و هنگامى كه در دبيرستان به تحصيل اشتغال داشت به سرودن شعر پرداخت و در جشن‌هاى مدرسه در مناسبت‌ها شعرى مىسرود و مورد تشويق قرار مىگرفت و در سال 1349 از طرف دبيرستان به انجمن ادبى خانه فرهنگ ، كه سرپرستى آن را شاعر نامور و گرانمايه سيّد على مزارعى به عهده داشت ، شركت جست و با فنون شعر و رموز آن آشنايى يافت و پس از آن در انجمن ادبى حافظ ، كه به رياست شاعر توانا احمد حجّتى تشكيل مىشد ، شركت جست و به شكوفايى شعرش كمك كرد .\r\nشوقى در سرودن شعر كلاسيك و نو ، هر دو ، طبع‌آزمايى مىكند و در شعر كلاسيك به غزل‌سرايى رغبت بيشترى نشان مىدهد و نمونه‌هاى زير از شعر اوست :\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nگرفتار تو ، من\r\n اى گرفتار تو من ، كشته ، رفتار تو من * ناز ، كم كن ! كه شدم صيد و گرفتار تو من\r\nكاش مىشد دوسه جامى بزنم تا دم صبح * از لب لعل شكربار ، شكرخوار تو من\r\nگردِ بازار رُخت گشته به صد بيم و اميد * مفلسم گرچه ، ولى باز خريدار تو من\r\nقد و بالاى تو سرو است به باغ دوجهان * اى فداى قد رعناى پرىوار تو من !\r\nبا دو چشمان تب‌آلود ، شدى رهزن شهر * جان فداى تو و آن لحظهء ديدار تو من\r\n« شوقى » از آتش عشق تو نيارست ، ولى * مست جام تو و آن شيوهء رفتار تو من \r\n\r\nز بعد ما . . .\r\n ز بعد ما نه غزل نى قصيده مىماند * وجود من كه به اشك چكيده مىماند\r\nطنين سبز غزل نيست در دلم ، زيرا * فلك به كاغذ آتش رسيده مىماند\r\nعروس طبع دگر جامهء سيه پوشيد * چه ناله‌ها به گلو ناشنيده مىماند\r\nبه باغ آينه ، آتش فتاد رعنا را * جمال سرو به قدّ خميده مىماند\r\nببين به بدعت رنگين آيه‌هاى فريب * جهان به حيرت از آن لب‌گزيده مىماند\r\nشرار سرخ عطش مانده در گلو ، امّا * شراب ناب رها ناچشيده مىماند\r\nدرون پيلهء شب ، در سكوت تنهايى * هجوم خسته خدايى به ديده مىماند \r\n\r\nدر انتظار صبح\r\n در شوره‌زار عمر تبه شد جوانىام * در باورم نبود بدين سخت‌جانىام\r\nچون موج پرطپش به بلنداى آرزو * هر لحظه در خروش ، كه آنم و يا نىام\r\nدر انتظار صبح ، به شب نعره مىزنم * در سر هواى توست ، چرا سردوانىام\r\nهر لحظه چه سود ؟ به فردا نظر نكرد * در تو به توى خويش ، از اين سرگرانىام\r\nبا خاطرات باد نوشتم چو دفترى * ماندم در اين فراق كه آخر چه خوانىام ؟\r\n« شوقى » وصال دوست ميسّر نمىشود * آخر چه خوانمت كه به سويت بخوانىام \r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nدر لابه‌لاى خاشاك\r\n دايم به دام عشقم ، از عشق پربهاتر ؟ * گامى چنين مبارك ، هر لحظه پا فراتر\r\nگفتى ز خويش بگذر آنجا كه وصل خواهى * از خويش هم گذشتيم ، از خويشتن رهاتر\r\nاز چشمه چشمه جوشيد ، بانگ رساى جاويد * مستانه پيچ در پيچ ، پررمز و پرصداتر\r\nدر لابه‌لاى خاشاك ، همواره برگ‌ريزان * تكثير آرزوها ، در سينه پرخطاتر\r\nاى مرد مويه برخيز ! بگذشت روزگارت * گوى سبق كسى زد ، كاو بود باخداتر\r\nدوشيزگان شعرم ، رقصان و پرهياهو * گيسوى نور بر سر ، رخساره باحياتر\r\nاى آخرين ترانه ! ديگر تو را نگويم * از هيچ خانه‌سازى ، اين خانه پربلاتر \r\n\r\nدر انتظار طلوع\r\n به دشت پرگل دل‌ها ز بس ترانه شكفت * فضاى باز نفس ، در حقيرخانه شكفت\r\nنبود خاك ، سترون به سينه سينهء دشت * هميشه سبز بمان ، سبز تا كه دانه شكفت\r\nبه كوله‌بار عطش دست‌هاى خالىمان * به جنبش‌اند كه ناگاه بىكرانه شكفت\r\nاگرچه شاد نويسند اين قلم‌هامان * به آب آبى دريا ، كه اين بهانه شكفت\r\nبه حيرتيم در اين مشرق و خيالى نيست * در انتظار طلوعى كه از زمانه شكفت \r\n\r\nباغ خاطره\r\n به باغ خاطر من ، نوگل بهارانى * به دشت سينهء من ، روح سبز بارانى\r\nبيا ، بيا بخرام ! اى هميشه باد شمال * كه ياد گرمى عشق و انيس يارانى\r\nبهار ياد منى ، عطر صبح پاييزى * تو روح جنگل سبزى چو چشمه‌سارانى\r\nطلوع صبح اميد و قيامت عشقى * تو خون لالهء سرخى به سبزه‌زارانى\r\nتو جاودانه طلوعى ، ستارهء سحرى * به سقف آبى عشقم ، ستاره‌بارانى\r\nنشان ياد تو گر باد برد و آب سترد * به باغ خاطر من ، نوگل بهارانى \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nبىخبرى\r\n « ماييم كه خود را ز خود آگاه نكرديم » « 1 » * آتش زده بر هستى خود ، آه نكرديم\r\nصد طول امل طىّ شده در فرصت فردا * اين رشتهء عمريست كه كوتاه نكرديم\r\nروز از پى هم آمد و در بىخبرى رفت * شب رفت و نگاهى به رخ ماه نكرديم\r\nفرصت‌شمريها همه رفتند پى خويش * افتاده به راهى ، به رهى راه نكرديم\r\nچون جام تهى گشته فتاديم به كنجى * در حسرت صيديم كه گهگاه نكرديم\r\n« شوقى » همه عمر تو در اين بىاثرى رفت * ماييم كه راز خود آگاه نكرديم \r\n\r\nچشم باز\r\n خوابِ مخْمل‌وارِ مدهوشى تمنّا مىكنم * گوهرى گم كرده‌ام ، در خواب پيدا مىكنم\r\nگرچه بر خشك كويرم آيتى از يك سراب * مىدوم از دور ، تا نقش تو پيدا مىكنم\r\nچشم بازم ، همچو آيينه به روى خويشتن * قاب تصويرم ، جدايىها تماشا مىكنم\r\nنقش تدبير است جارى بر بلنداى تنم * ناىبندم ، مىدمم ، در خويش نجوا مىكنم\r\nمىچكد خون سرايش از سر انگشتان من * مىزنم ، نقش نگين عشق زيبا مىكنم\r\nدر صداى آب پنهانم ، چو پروازم به اوج * مىتنم ، از خويش تصويرى هويدا مىكنم\r\nدر غبار رنگ از پشت زمان جارى شدم * آن مى نابم كه جان را مست و شيدا مىكنم \r\n\r\nبهاريّه\r\n شعر من اينك پر از پروانه است * شعر من گرمى و مهر خانه است\r\nشعر من پرچين زيباى ده است * شعر من از زندگى آكنده است \r\n*\r\n اى لباتان از ترانه ، تر شده * خنده‌هاتان سبز و زيباتر شده\r\nقامت رنگين‌كمان بالاتر است * با قد سرو و صنوبر برتر است \r\n\r\n\r\n","description":"","footnote":"\r\n( 1 ) - اين مصراع از بيدل است .\r\n","page_name":" 372 ","page_number":372},
  {"content":"\r\n\r\n اى بهار ، اى سبزه ، رنگين ساقه‌ها * اطلسى فرش و زمرّد لاله‌ها\r\nكوه ، رَختِ مخملين پوشيده است * سبزه و گل از زمين جوشيده است \r\n*\r\n پنجره وا كن ، بخر بوى بهار ! * چهره در چهره نگر روى بهار !\r\nشهر ما مهدِ بهارى ديگر است * از همه دنيا ، بهارش برتر است \r\n\r\nبه ياد خندهء چشمت\r\n شميم عطر تنت را به آب ديده خريدم * چه رنج‌ها كه نبردم ، چه دردها نكشيدم\r\nبيار بادهء صافى به راه ميكده اكنون * كسى كه دل بسپارد ، ز راه مانده نديدم\r\nچو غنچه واشده بينى ، به گلستان تعزّل * چو دست ، پاى فشاندم ، قبا به تن بدريدم\r\nبدان حضور كبوتر ، در آسمان دل اينك * به ياد خندهء چشمت ، به بىكرانه پريدم\r\nشراب‌خورده منم ، من ز چشم ساغر مستت * هزار مرتبه رفتم ، هزار دفعه دويدم\r\nنديد كس چو تو « شوقى » در اين سراى هوايى * به هر طرف كه دويدم ، به هيچ‌كس نرسيدم \r\n\r\nمن پر از عشقم\r\n دل كنون بستم به آهنگ كلام خويشتن * سرخوشم اينك من از افتاده نام خويشتن\r\nگر گرفتارم به خود عيبم مكن ، بيگانه را * هركسى دارد پيامى ، من پيام خويشتن\r\nآن شرنگ تلخ غم‌افزاى زهرآلوده را * هركسى ريزد به كامى ، من به كام خويشتن\r\nمن پر از عشقم ، پر از شعرم ، تو مىدانى چرا * من كه از دست تو افتادم ، به دام خويشتن\r\nعمر جاويد است آن‌كس را كز اين منزل گذشت * هيچ امّيدى ندارم ، از دوام خويشتن\r\nبهر هر افتان‌وخيزانى كه مىگردد هلاك ؟ * من نمىگردم به يك پيمانه خام خويشتن\r\nشرح اين دفتر نمىگنجد در اين پيمانه ، چون * سر بيفكندم من از يك جرعه جام خويشتن \r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nخانهء ما\r\n در ميان باغ‌ها پروانه بود * يك قفس آن هم به نام خانه بود\r\nروى ايوانش كبوتر لانه داشت * آن طرف گنجشك هم كاشانه داشت\r\nخانه‌اى كوچك ، پر از ياس سپيد * در هوايش عطر گل‌هاى اميد\r\nآسمان‌ها ! اين منم ، باور كنيد * شعر سبز سينه‌ام از بر كنيد\r\nخانهء ما خاطرات سبز داشت * تخم در دستم كبوتر مىگذاشت \r\n\r\nپهنهء نيلى دنيا\r\n نازپرورده دل ما زخمى است * سينهء آبى دريا زخمى است\r\nفرش سبز مخملين دشت زمين * اين‌همه ، اينجا و آنجا زخمى است\r\nهر درختى دست بالا برده است * با تنى عريان ، سراپا زخمى است\r\nسنگ خارا ايستاده سخت ، سخت * برگ گل ، آن نازك‌آرا زخمى است\r\nرنگ شب پاشيده روى شهرها * پنجره ، اين چشم تنها زخمى است\r\n« شوقى » آخر دل به دريا مىدهد * پهنهء نيلى دنيا زخمى است \r\n\r\nبىنقد حضور\r\n كاشانهء ما از غم عشق تو خراب است * بىنقد حضورت همه عالم چو سراب است\r\nگر ديده نثار قدمت خون بفشاند * صد جان به فداى سر زلف تو صواب است \r\n\r\nبهت تنهايى\r\n مرا در بهت تنهايى صدا كن ! * ميان دشت بىجايى رها كن !\r\nرها كن تا درون خود بسوزم * درى بستم به روى خود ، تو وا كن \r\n\r\n","description":"","footnote":"","page_name":" 374 ","page_number":374},
  {"content":"\r\n\r\n\r\nشهاب ( 1347 )\r\nبشير داداشى كه به نام شهاب ماسالى شهرت يافته است فرزند فتح الله در چهاردهم مهر ماه سال 1347 در شهرستان ماسال از توابع استان گيلان پا به عرصهء حيات گذاشت و در همين شهر به تحصيل پرداخت تحصيلات ابتدائى و دوره متوسطه را در زادگاه به پايان رسانيد .\r\nشهاب مىگويد : « پدر و مادرم هر دو از نعمت آواز خوش بهره‌مند بودند و برايم فراوان ترانه‌ها و دستونهاى تالشى زمزمه مىكردند ، در سرزمين مادرىام رشد كردم ، تنها دغدغهء خاطرم همواره شعر و موسيقى بود . »\r\nشهاب در دوران تحصيل در دبيرستان به سرودن شعر پرداخت خود مىگويد اوّلين شعرى كه سرودم در محضر استاد اردشير عابدى خواندم و مورد تشويق قرار گرفتم همين تشويق مرا بر آن داشت كه سرودن شعر را جدّى بگيرم بنابراين فن عروض و صناعات شعر را نزد او آموختم از سال 1363 به پيشنهاد دوست انديشمندم اسد الله اسدى به خواندن اشعار اخوان ثالث و احمد شاملو روى آوردم در اشعار زنده‌ياد اخوان چندان متوقّف نشدم ولى سالهاست كه با اشعار و انديشه‌هاى زنده‌ياد احمد شاملو زندگى مىكنم .\r\nشهاب ماسالى در سال 1380 نخستين مجموعه شعرى خود را كه شامل نمونه‌هائى از شعر كلاسيك و شعر نيمائى است بنام « پابه‌پاى بامداد » منتشر ساخت\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nو در سال 1381 دوّمين مجموعه شعر خود را بنام « داغ ننگ » كه شامل اشعار اجتماعى و انتقادى بود توسط انتشارات مرواريد به دوستداران شعر تقديم كرد .\r\nشهاب كه در تهران سكونت گزيده مىگويد : « سالهاست كه در كلاس درس دكتر حقوقى شركت مىكنم و در انجمن‌هاى ادبى شركت نمىكردم تا اينكه در اين زمان با خانم شيرين حياتبخش كه هم موسيقىدان و هم مدرّس موسيقى كلامى است ( آواز ايرانى ) و شاعرى توانمند و خوش‌قريحه است آشنائى يافتم شهاب مىگويد : من چون هميشه خواندن را دوست مىداشتم خدمت سركار خانم حياتبخش را مغتنم شمردم و هم‌اكنون هنرآموز مكتب او هستم . »\r\n\r\nگريهء ناز\r\n دوش در خلوت مستانهء ما تار گريست * آن شبم بر جگر افتاد و دلم زار گريست\r\nآن‌قدر حجم دل‌آزردگىام بود كه دوش * قاب وارونهء تصوير به ديوار گريست\r\nبال پرواز مرا باد مخالف بشكست * مرغ دل در قفس سينه گرفتار گريست\r\nشب دوشين كه پرىوار در آغوشم بود * نرگس غمزه‌زنش بر من بيمار گريست\r\nتا سحرگاه قيامت نرود از يادم * شوخ چشمى كه در آن لحظهء ديدار گريست\r\nگرچه يك‌عمر مرا از ستم آزرد « شهاب » * آخر الامر شد از پرده پديدار گريست \r\n\r\nميهمان ناخوانده\r\n عمرم به باد رفت و نديدم سعادتى * غم را نبود در همه عمرم نهايتى\r\nكو همدمى كه نشيند به بزم دل * صاحبدلى كه بگويد حكايتى\r\nاز حال من مپرس گرفتار محنتم * وز بخت من مپرس كه دارم شكايتى\r\nتا بيستون عشق تو شيرين من بيا * بنما اشارتى و به پا كن قيامتى\r\nجانا دلم گرفت ز سرو و طواف گل * باللّه كه باغ بىتو ندارد طراوتى\r\nعيبم مكن به سرخى رخساره مدعى * دارم ز غم به شقايق شباهتى \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n غم چون محبتى است نيايد به هر دلى * ناخوانده ميهمان كه نگيرد اجازتى \r\n\r\nعزّت نفس\r\n ما تكيه بر اريكهء دنيا نكرده‌ايم * با خواجگان سفله مدارا نكرده‌ايم\r\nتلخابه‌ايست هستى دنيا به كام ما * آرى به رنگ سفره تماشا نكرده‌ايم\r\nهرگز يدِ نياز نبرديم سوى غير * حتى ز دوست خواهش بى جا نكرده‌ايم\r\nبيگانه‌اى اگر مددى خواست يا نمود * ما وعده‌اش حواله به فردا نكرده‌ايم\r\nما قانعيم آنچه مقدّر نموده دوست * از چشم روزگار تمنا نكرده‌ايم\r\nما ايستاده‌ايم « شهابا » هرآنچه باد * رو خصم را بگوى كه حاشا نكرده‌ايم \r\n\r\nآرزوها\r\n چه خوش است گاه‌گاهى بكند بهانهء ما * كه شعاع آفتابش بدمد به خانهء ما\r\nچه شود كه ماهروئى صنمى فرشته‌خوئى * سر نازنين خود را بنهد به شانهء ما\r\nشده تيره روزگارم ، همه‌شب در انتظارم * كه بيايد آشنائى ، سوى آشيانهء ما\r\nبه زبان بىزبانى هوس قصيده دارم * به غزل نگنجد امشب غم بىكرانهء ما\r\nتو بيا بخوان « شهابا » به حريم عشق با ما * كه خوش است با تو بودن شب عاشقانهء ما\r\nپس از اين به روزگاران به كنار جويباران * ز نواى « مرغ يا حق » بشنو ترانهء ما \r\n\r\nقاف عاشقان\r\n بيا كه سفرهء دلم ، پيش تو باز مىكنم * سبد سبد براى تو ترانه ساز مىكنم\r\nمرو كه از فراق تو بهانه‌گير مىشوم * لبى به امتداد غم به شكوه باز مىكنم\r\nتو كعبه‌اى و قبله‌ام كمان ابروان تو * به قوس قاف قبلهء تو من نماز مىكنم\r\nمن از قفس پريده‌ام ، ز خاكيان بريده‌ام * سفر به قاف عاشقان ، ره حجاز مىكنم\r\nنماز عاشقانه‌اى قنوت بسته‌ام بيا * ببين چه دست خواهشى پىات دراز مىكنم \r\n\r\n","description":"","footnote":"","page_name":" 377 ","page_number":377},
  {"content":"\r\n\r\n قنارى قشنگ من ، غزال شوخ و شنگ من * « شهاب » دل‌شكسته‌ام تو را نياز مىكنم \r\n\r\nفرياد بلند استقامت\r\n ما دفترى از شعر شهامت بوديم * گل‌واژهء سبز هر حكايت بوديم\r\nبا ساز زمانه ما نمىرقصيديم * فرياد بلند استقامت بوديم \r\n\r\nاز چاله به چاه\r\n عمرى به عبث شيفتهء ماه شديم * در راه طلب اسير و گمراه شديم\r\nحالى محكى زديم خود را ، ديديم * « كز چاله درآمديم و در چاه شديم » \r\n\r\nبراى دخترم غزل\r\n غزل گنجينهء گنج معانى است * غزل شهناز و شور اصفهانى است\r\nدو بيت ديگرى هم دارم امّا * غزل شه‌بيت شعر زندگانى است \r\n\r\nگناه من\r\n در خانهء فقر تكيه‌گاهم عشق است * در كوى جنون رفيق را هم عشق است\r\nدر روز حساب اگر گناهم پرسند * گويم به خدا قسم گناهم عشق است \r\n\r\nمناعت طبع\r\n ما پيروى از چرخ خطاپيشه نكرديم * بوديم در اين خاك ولى ريشه نكرديم\r\nآن‌گونه نموديم كه بوديم عزيزان * در راه هوس يك‌نفس انديشه نكرديم \r\n\r\nبيشهء خالى از شير\r\n با تيشه به قطع ريشه‌ها مىآيند * با سنگ به جنگ شيشه‌ها مىآيند\r\nاز شير اگرچه بيشه خاليست هنوز * با دشنه بسوى بيشه‌ها مىآيند \r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nديدار سحر\r\n وقتست كه از شب‌زدگان ياد كنيم * مرغان قفس يك‌به‌يك آزاد كنيم\r\nباهم بشتابيم به ديدار سحر * بر ظلمت شب دوباره فرياد كنيم \r\n\r\nمادر\r\n آن‌كس كه تمام باورم بود * چون آينه در برابرم بود\r\nمىسوخت چو شمع عاشقانه * دريافتمش كه مادرم بود \r\n\r\nلحظهء ديدار\r\nامشب را\r\nبا چراغ ستاره به دنبالت آمدم\r\nتا مبادا - كه باد\r\nفانوسم را بميراند\r\nو من . . با آرزوى ديرسالهء خويش\r\nدر يأس غرقه شوم\r\nنه نه\r\nباور مدار\r\nتا فتح قلّه‌هاى عشق\r\nتا لحظهء حضور\r\nتوقّف نمىكنم\r\n\r\n« براى تو »\r\nبه انتظارت اى عزيز مهربان\r\nتمام لحظه‌هاى عمر خويش را\r\nپر از ترانه كرده‌ام\r\nچه روزها و ماهها و سالها\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nبه انتظار ديدنت\r\nغزال بادپاى من\r\nبه لحظهء رميدنت كه مىگريزى از برم\r\nبه هر طرف كه مىدوى\r\nنگاه خستهء پريش خويش را\r\nپىات روانه كرده‌ام\r\nاگرچه زار و خسته‌ام - چو مرغ پرشكسته‌ام\r\nبه عشق دل‌شكستگى\r\nدرست لحظه‌اى كه من ترانه ساز كرده‌ام\r\nترا بهانه كرده‌ام .\r\n\r\n« بهارى ديگر »\r\nمن از خشم طوفان نترسيدم\r\nمقاوم‌ترين نخل اين سرزمين بوده‌ام\r\nتو هم دل قوى دار ، اى خسته‌خاطر\r\nتو را گويم اى هم‌سفر\r\nخزان رفتنيست\r\nزمستان دل‌مرده ناماندنيست\r\nين در فراسوى مرز زمان - در آن دور نيست\r\nبهارى دگر در رهست\r\n\r\nبمان :\r\nبمان تا شكوفا شويم\r\nدر آيينهء صبح زيبا شويم\r\nبمان تا بيايند مرغان عاشق\r\nقنارى ، پرستو ، هزاران هزار\r\nو بر دستهاى من تو نهند آشيان\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمن اين قصّه را تجربت كرده‌ام\r\nخزان رفتنيست - زمستان دل‌مرده ماندنيست\r\nتو هم دل قوى دار اى خسته‌خاطر\r\nترا گويم از هم‌سفر !\r\n\r\n« آهسته مىروم »\r\nدريا چه خيال\r\nدريا چه گمان\r\nدور از تصورست - دنياى ديگرست - درياى بيكران\r\nبنشسته روى موج در امتداد اوج\r\nآهسته مىروم با بال آرزو\r\nشبهاى ماهتاب - درياى نيلگون - تا ديد چشم آب\r\nپاروزنان به پيش - وز جستجوى خويش\r\nآهسته مىروم - آهسته مىروم\r\nدارم سه‌تار خويش امّا نمىزنم\r\nگويم كه زير آب خوابيده ماهيان\r\nبرهم نمىزنم - من خواب نازشان\r\nآرى\r\nكنار هم آسوده خفته‌اند - خوش آرميده‌اند\r\nگويم به خويشتن شايد كه طفلكان رنجى كشيده‌اند\r\nيا آنكه مثل من از شهر ديگرى وز جور ناكسى اينان رميده‌اند\r\nاينجا رسيده‌اند\r\nآهسته مىروم - آهسته مىروم .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\nشهدادى ( 1344 )\r\nاحمد شهدادى در سال 1344 هجرى شمسى در شهر قم از مادر زاد . پدرش ، رضا شهدادى ، در سال 1332 شمسى از نايين به قم مهاجرت كرد و در اين شهر رحل اقامت افكند و در خدمت آموزش و پرورش درآمد و به تعليم و تربيت فرزندان اين شهر همّت گماشت و سرانجام پس از سى سال خدمت بازنشسته گرديد .\r\nاحمد شهدادى تحصيلات ابتدايى و متوسّطه را در زادگاه خود به پاى برد و به دريافت ديپلم اقتصادى توفيق يافت . آن‌گاه براى ادامهء تحصيل راهى تهران شد و در دانشكدهء الهيّات به تحصيل پرداخت ، امّا پس از چندى ترجيح داد كه در حوزهء علميّه قم به تحصيل بپردازد . ازاين‌روى در سال 1364 به قم مراجعت و به تحصيل علوم دينيّه ادامه داد و پس از طىّ تحصيل دورهء سطح آنگاه دورهء خارج را پى گرفت .\r\nشهدادى از سال 1362 به شعر و شاعرى پرداخت و در شب‌هاى شعر و انجمن ادبى و هنرى تبليغات اسلامى شركت كرد و آثار خود را عرضه داشت . امّا قبل از اينكه به شعر و شاعرى بپردازد ، به نوشتن مقاله در مجلّه‌ها و روزنامه‌هاى كيهان فرهنگى و ادبيّات داستانى و سوره با امضاهاى مستعار عبد الرّضا شهاب و هادى مرزبان پرداخت و هم‌اكنون نيز در نمايندگى مؤسّسهء كيهان شهر قم مشغول انجام‌وظيفه مىباشد .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\nمرگ كبود\r\n مرگى كبود از ناگهان آمد و من چون مردگان هستم * اكنون براى اين‌چنين در خويشتن مردن ، جوان هستم\r\nهستم بدين‌سان در جهان بيمناك شكل سرگردان * سيّاره‌اى كوچك ميان انحناى كهكشان هستم\r\nهستم ، ولى چون آفتاب نرم بعد از ظهر پاييزى * چون عصرهاى جمعه ، بىمعنا ، كرخت و مهربان هستم\r\nهستم به مفهومى كه بودن در نگاه شاعران دارد * برگم ، درختم ، تودهء خاموشى از ذهن و زبان هستم\r\nحسّ مىكنم پايان نام من به قدر آه كوتاه است * كوتاه‌تر حتّى ، بزنگاهى ، درنگى در جهان هستم\r\nامنيّت و اندوه ، هرگز ! حرف‌هاى كهنه مىميرند * بيهوده انديشيده‌ام ، با شعرهايم در امان هستم \r\n*\r\n مرگى كبود از دور مىآيد و من چون مردگان هستم * با خويش مىانديشم آيا من چگونه من چسان هستم ؟ \r\n\r\nخانه بر دوش\r\n زنده در گورم به مرگى تازه ، زين‌سان زيستن * لحظه لحظه بين اين اشياء بىجان زيستن\r\nآى ياران كهن ! رنگ كبوترها كجاست ؟ * بيش از اين سخت است در بين كلاغان زيستن\r\nكاش اندك مرده بودم ! شايد از پى مىرسيد * روزهاى زندهء سال فراوان زيستن\r\nاى جهان زرد فرسايش چه نافرجامى است ؟ * چون تبر در ذهن غمگين درختان زيستن\r\nباد را الحاد پر كرده‌ست حتّى ، بعد از اين * سخت دشوار است ، اى مردم ! مسلمان زيستن\r\nرنگ فانوس مذاهب در شب گمنام مُرد * حاليا ، مرگ است بىاندوه ايمان زيستن \r\n\r\n","description":"","footnote":"","page_name":" 383 ","page_number":383},
  {"content":"\r\n\r\n پيك هامان پرده‌هاى تورى ترديد شد * هيچ‌كس ديگر نمىلافد به پنهان زيستن\r\nناگزير از شرم مىميريم ، گورستان و باد * مىشود آيندهء اين‌رو ، به پايان زيستن\r\nخانه بر دوشان اندوهيم ، امّا فصل كوچ * ايلياتى را چه بيم از زير باران زيستن \r\n\r\nدار بلند\r\n كيست اين مرد ؟ كه در جادهء رؤيا مانده‌ست * كيست اين خسته كه در جبر جنون وامانده‌ست\r\nكيست اين پير ؟ كه در داغ‌ترين فصل ، هنوز * برف مىبيند و در پارهء شولا مانده‌ست\r\nچه كسى سبزترين روح تماشا را كشت ؟ * كه از آن باغ همين سوخته افرا مانده‌ست\r\nآى درويش ! بگو خانهء زرتشت كجاست ؟ * و چه از كلبهء مخروبهء بودا مانده‌ست ؟\r\nاى عطشناك‌ترين روح ! تو را مىفهمم * عشق ارثيست كه از نسل اهورا مانده‌ست\r\nتا ببينند كه بىباك‌ترين مرد كجاست * زيستن دار بلنديست كه بر پا مانده‌ست\r\nقبر قابيل نماديست كه ماناست ، ببين ! * آن كهن‌سال‌ترين مرد همين‌جا مانده‌ست\r\nسنگ در سنگ زمان بر سر ما مىبارد * شعر تنها هنرى نيست كه رسوا مانده‌ست \r\n\r\nسارا ! چه مىشود ؟\r\n شب مىوزد كنار باغچه ، سارا ! چه شود ؟ * آينده چيست ؟ حدس بزن ، ها ! چه مىشود ؟ \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n گاه از خودت بپرس كه اينك چه مانده است ؟ * گاه از خودت بپرس كه فردا چه مىشود ؟\r\nسارا ! درخت كوچك همسايه مرده است * مرگى هميشه مىوزد اينجا چه مىشود ؟\r\nسارا ! نماز صبح شب قهوه‌هاى تلخ * سجّاده و نيايش و خرما چه مىشود ؟\r\nسارا ! حياط خانهء ما نقشهء جهان * بعد از گذشت يك سده ، آيا چه مىشود ؟\r\nسارا ! مرا كنار همين حوض دفن كن ! * دفترچه‌هاى شعر من ، امّا ، چه مىشود ؟ \r\n\r\nسارا ، به آينده فكر كن !\r\n سارا ! درخت‌هاى جهان شعله‌ور شوند * اين شعرهاى اندك اگر بيشتر شوند\r\nبگذار تا سكوت كنم ! شعر چاره نيست * بيهوده چشمهات براى چه تر شوند ؟\r\nساراى پير ! صبح چهل‌سالگى به خير ! * چيزى بگو ! كه چلچله‌ها باخبر شوند\r\nاين كفش‌هاى خانگى تنگ را نپوش ! * حيف است گام‌هات چنين مختصر شوند\r\nساراى سالخوردهء من ! ريشه كن به خاك * اين روزهاى سخت مبادا تبر شوند !\r\nدست از كنون بدار ، به آينده فكر كن ! * فرصت بده ، درختچه‌ها هم پدر شوند \r\n\r\nمترسك\r\n باز بر سنگفرش هذيان‌ها ، با قدم‌هاى كوچه گرد عقيم * مىگريزم تمام بودن را ، در هياهوى نبرد عقيم\r\nدرد ابريشميست چشمانت ، نخوت نقره‌ايست دستانت * هيچ امّا مجال ماندن نيست ، بين احساس‌هاى زرد عقيم\r\nپيكر سنگى نگاه من است ، اينكه در دور است آينه است * اينكه آن‌سوى خويشتن مرده‌ست ، اين دل دوزخى سرد عقيم\r\nعصرها در غروب كوچه و باد ، همّت كودكان تماشاييست * عصرها مىتراود از چشمم ، رنگ احساس پيرمرد عقيم \r\n\r\n","description":"","footnote":"","page_name":" 385 ","page_number":385},
  {"content":"\r\n\r\n آسمان اين‌چنين اهورايى ، و زمين اين‌چنين تماشايى * و من امّا چنين مقوّايى ، يك مترسك هزار درد عقيم \r\n\r\nبذر بلوغ\r\n كجاست آنكه نشان نجابت قم بود ؟ * كجاست آنكه دلش جا نماز مردم بود ؟\r\nضريح چشم عميقش صفاى رؤيا داشت * درست مثل غروب گرفتهء قم بود\r\nخروش بود ، خروشى پر از تغزّل بود * سكوت بود ، سكوتى پر از تلاطم بود\r\nفرشته‌هاى خدا شرمناك او بودند * و او ميان همين پابرهنه‌ها گم بود\r\nكجاست سيّد سبزى كه روح باران داشت * بهار ، سبزىِ بذرِ بلوغِ مردم بود\r\nاگرچه باغ نگاهش بت شقايق داشت * دلش به خرّمى خوشه‌هاى گندم بود\r\nميان سفرهء درويشى تواضع او * هميشه نان صفا ، پونهء تبسّم بود\r\nخداى معرفت فصل‌ها كه ملتهب‌اند * ز هُرم سوگ بهارى كه فصل پنجم بود\r\nعرق نشست به پيشانى غزل از شرم * دگر مپرس كه اين شرم شعر چندم بود \r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nشهلا ( 1302 )\r\nسيّد حسن مروّجى ، فرزند سيّد عبّاس در سال 1302 هجرى شمسى در جوشقان قالى ، بخش قمصر از توابع شهرستان كاشان ، در خانواده‌اى متوسّط الحال روستايى چشم به جهان گشود . در هفت‌سالگى به مدرسهء ابتدايى زادگاهش رفت و تا كلاس پنجم بيشتر نتوانست به تحصيل ادامه دهد و ترك تحصيل كرد و به شغل قالىبافى اشتغال ورزيد .\r\nمروّجى چون شوق وافرى به تحصيل داشت ، با كسب موافقت پدرش به تحصيل مقدّمات عربى و قرائت قرآن و شعر و ادب پرداخت و از محضر شهاب الدّين كرمانى جوشقانى ، كه خود نيز شاعر و ادب‌دوست بود ، به فراگرفتن علوم مقدّماتى اشتغال ورزيد و فقه و اصول را از محضر مير سيّد احمد كرمانى ( پدر سيّد شهاب الدّين ) آموخت . پس از درگذشت استاد ، به علّت عدم امكانات تحصيلى و مشكلات مالى ادامهء تحصيل برايش امكان‌پذير نبود . چون در منطقه ، نياز مبرمى به دفترخانه اسناد رسمى داشت ، به محضر آيات عظامى چون سيّد على يثربى و شيخ جعفر صبورى در كاشان و سيّد ابو القاسم كاشانى و نورى در تهران رسيد و طىّ آزمونهايى صلاحيّتش را تأييد كردند و ادارهء ثبت‌اسناد با واگذارى دفتر اسناد رسمى به وى در جوشقان موافقت كرد و از سال 1339 تا 1372 متصدّى دفترخانه بود و سرانجام بازنشسته گرديد .\r\nسيّد حسن مروّجى كه « شهلا » تخلّص مىكند ، مىگويد : « اين تخلّص را استاد\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nمشفق كاشانى برايم انتخاب كرد و من نيز گاهى از اين تخلّص استفاده مىكنم . »\r\nشهلا از جوانى به شعر و شاعرى دلبستگى داشت و به سرودن شعر پرداخت و به علّت تصدّى دفترخانه ، كمتر مجال سرودن شعر را يافت . اينك پس از بازنشستگى و فراغت كافى كار شعر و شاعرى را پى گرفته است و از سال 1324 سروده‌هايش را جمع‌آورى نموده است .\r\n\r\nكوى صفا\r\n بر مرغ دلم عشقِ تو جز دام بلا نيست * وارستن از اين دام به نفرين و دعا نيست\r\nاز طرّهء گيسوى تو طرفى نتوان بست * افسوس كه يك‌طرفه نگاهيت به ما نيست\r\nمن تشنهء ديدار تو ، در باديهء عشق * جز وصل تو ، اى خضر صفت ! آب بقا نيست\r\nافكنده ، قضا نقشِ تو در آينهء دل * من بىگُنه‌ام ، نقش ز آيينه جدا نيست\r\nسعىام به سرِ كوى صفاى تو رساند * « حُجّاج » گواهند كه بىسعى ، صفا نيست\r\nوصل تو فزايندهء بيمارى عشق است * دانستم از اين نكته كه درمان ، به دوا نيست\r\nگفتى كه شب آيم ، شب من روز ندارد * در مذهب دل‌باختگان صبح و مسا نيست\r\nسيمين‌بدنى ، سروقدى ، ماه‌جبينى * با اين‌همه خوبى ، به من آزار روا نيست\r\nسوگند به جان تو ، ز من سوخته‌جان‌تر * وز طلعتِ زيباى تو بهتر به خدا نيست\r\nامّا حذر اى ماه ! ز مهتاب جمالت * زيرا ز تو رخشنده رخ ، امّيد وفا نيست\r\nدارم به سرِ كوى تو از شكوهِ پيامى * « شهلا » چه كنم ساخته از پيك صبا نيست \r\n\r\nبه مناسبت تشرّف به حرم مقدّس حضرت ثامن الحج عليه السّلام عرض ادب\r\n اى امام دين ! به درگاهت پناه آورده‌ايم * ما گدايان از مذلّت رو به شاه آورده‌ايم\r\nگر تهىدستيم ، از شرم تهىدستى نگر * جاى راه‌آورد ، بهرت خاك راه آورده‌ايم\r\nجاى پاكان جهان است آستان قدس تو * وه ! كه ما آلوده‌دل را ، با گناه آورده‌ايم \r\n\r\n","description":"","footnote":"","page_name":" 388 ","page_number":388},
  {"content":"\r\n\r\n شرم داريم از قصورِ خويش در عرضِ ادب * بر قصور خود زبان را عذرخواه آورده‌ايم\r\nتا شويم از كيمياى التفاتت روسفيد * جمله در اين آستان روىِ سياه آورده‌ايم\r\nراه‌پيمايانِ اخلاصيم ، تا جوييم راه * خويش را در پرتو تابان ماه آورده‌ايم\r\nكاروان خسته‌حاليم ، از وطن تا ارضِ طوس * يوسف مهرت به مصر از قعر چاه آورده‌ايم\r\nتا كه بر حصنِ حصين درگه‌ات يابيم دست * اشك آه و زارى و ذلّت ، سپاه آورده‌ايم\r\nما تبهكاريم ، اى شاه خراسان رأفتى ! * در سيادت خانه‌ات حال تباه آورده‌ايم\r\nبهر درمان ، اى درت درمانگه آشفتگان * خاطرى آشفته در اين بارگاه آورده‌ايم\r\nما همه آكنده دُرج دل به دُرّ مهر تو * شعر « شهلا » را بر اين معنا گواه آورده‌ايم \r\n\r\nروز قدس\r\n روز قدس آمد ، چرا دنيا به ظلمت درنشسته * وز جفاى خار ، گل‌هاى چمن پرپر نشسته\r\nاز كمينگاه جهانِ كفر و استكبار تا كى * بلبل توحيد را تير ستم بر پر نشسته ؟\r\nدست خصم بدگهر از ما بسى گوهر ربوده * از سرشكت ديده بر دامن بسى گوهر نشسته\r\nهمسرانى شوهر از كف داده محزون و مكدّر * كودكانى بىپدر ، بر دامن مادر نشسته\r\nدر گلستان شهيدان ، بر مزار هر شهيدى * نوحه‌گر مادر ، پدر با ديدگانى تر نشسته\r\nوارثان سرزمين قدس ، محروم از وراثت * ناخلف مولود ، اين ميراث را بر سر نشسته\r\nموج الحاد و شقاوت ساحت دنيا گرفته * گَردِ بيداد و ستم بر گنبد اخضر نشسته\r\nلاله‌گون از خون ابناى فلسطين خاك پاكش * بر دل هر لالهء روييده‌اش اخگر نشسته\r\nاين‌همه ظلم و جنايت كز ستمكاران برآيد * مرجع داد جهانى زين قضايا كَر نشسته\r\nنالهء « وا غربتا » از مسجد الاقصى چو برشد * هالهء اندوه بر رخسار پيغمبر نشسته\r\nقدس در چنگال صهيونيزم ، مظلوم است ، ليكن * در كمين ظلم اين بيدادگر ، كيفر نشسته\r\nنيست جولانگاه قوم بوالهوس بيت المقدّس * قوم ناباور چرا در موضعِ باور نشسته\r\nبا نخستين حملهء و الفجر فرزندان اسلام * خندهء فجر از صداقت بر لب خاور نشسته\r\nكاخ اسرائيل غاصب واژگون سازيم ، آرى ! * شور فتح قدس ، حزب اللّه را در سر نشسته \r\n\r\n","description":"","footnote":"","page_name":" 389 ","page_number":389},
  {"content":"\r\n\r\n اى فداكاران به پيش ! از بهر احياى فلسطين * در جماران چشم بر فتح شما رهبر نشسته \r\n\r\nمقام والاى معلّم\r\n آفتاب آسمان دانش و معنا ، معلّم * باغبان طرفه گلزار فضيلت‌ها ، معلّم\r\nهست ميدان سخن را نكته‌پردازى توانا * بزم عرفان و ادب را شاهد زيبا ، معلّم\r\nسينهء درياى دانش در صدف دارد گهرها * آنكه بيرون آورد گوهر از اين دريا ، معلّم\r\nبركند موسىصفت ، بنياد فرعون جهالت * با عصاى علم و اعجاز يد بيضا ، معلّم\r\nگر ، دم عيسى بن مريم كرد بينا ديدهء تن * از كرامت ديدهء دل مىكند بينا ، معلّم\r\nبا براق علم برخيزد محمّدگونه ، جانش * برنشيند بر فراز گنبد خضرا ، معلّم\r\nبر بلنداى مصفّا ، فطرت ابناى كشور * مىنهد امروز سنگ رفعت فردا ، معلّم\r\nمىكند سيراب هرجا تشنگان معرفت را * با زلال علم و استدلال و استغنا ، معلّم\r\nچشمهء آب حيات دانش‌آموزان ، حضورش * مىسِزد گر نام گيرد كوثر مُعطى ، معلّم\r\nدرس مىگويد ، سرود عشق و آزادى سرايد * ملهم از قرآن كلامش ، مظهر تقوا ، معلّم\r\nپند مىگيرد مدام از خاطرات پير دانا * شهد مىريزد به كام كودك و بُرنا ، معلّم\r\nبام تا شام است در انديشهء دانش فزودن * جان به كف در خدمت تهذيب انسان‌ها ، معلّم\r\nدر حريم معرفت ، پرورده مولانا و سعدى * حافظ و طوسى و رازى ، بو على سينا ، معلّم\r\nهر زمان بر علم‌جويان راه مىبندد معمّا * با تبحّر مىگشايد آن معمّا را ، معلّم\r\nمىكند ايثار نقد عمر خود در راه دانش * وين عجب نبود كه دارد با خدا سودا ، معلّم\r\nمىشود يادآور آن اعلا مقام تربيت را * هر زمان در سجده گويد « ربّى الاعلى » معلّم\r\nعندليب خوش‌نوا با ناى عرفان و فضيلت * در فضاى گلشن جان مىكند غوغا معلّم\r\nدست تقديس سخن‌گويان ز دامانش فروتر * جايگاه اقدسش باشد بسى و الا ، معلّم\r\nزندگى را نقطهء پايان گذارد مرگ ، امّا * از شمول حكم اين معناست مستثنى ، معلّم\r\nشرمسارم كرده اين ابيات در نزد اديبان * گو نگيرد خرده از باب ادب ، بر ما معلّم \r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nشهناز ( 1327 )\r\nخانم شهناز فخّارى فرزند عبد المحمّد در سال 1327 هجرى شمسى در خانواده‌اى با فرهنگ در كرمانشاه پا به جهان هستى گذاشت . نياى او ميرزا رضا قلى خان منشى از مشاهير ايل كلهر و از خوشنويسان زمان خود بود .\r\nشهناز فخارى تحصيلات ابتدائى و دورهء متوسطه را به پايان رسانيد و در رشتهء ادبى مدرك ديپلم گرفت ازآن‌پس به استخدام آموزش و پرورش درآمد و در آموزشگاههاى شهر خود به تدريس پرداخت و ضمن خدمات آموزشى در رشتهء علوم تربيتى به تحصيل ادامه داد و از دانشگاه ابو ريحان بيرونى ( علّامه طباطبائى ) زادگاهش به اخذ درجه ليسانس توفيق يافت و پس از سى سال تدريس در مدارس راهنمائى و دبيرستان و تربيت معلّم بازنشسته شد .\r\nشهناز از هنگام تحصيل در دبيرستان سرودن شعر را آغاز كرد ابتدا اشعار عاشقانه مىسرود و بدين‌وسيله دردهاى درونى خود را برشته نظم مىكشيد ، در سال 1343 با از دست دادن برادرش كه در فعاليت‌هاى سياسى شركت داشت و بعد مرگ مادر ضربهء سختى بر وى وارد ساخت و انعكاس آن در اشعارش به‌گونه‌اى ديگر نمودار شد ، وى در سرودن شعر هم از قالب كلاسيك و هم از شيوه نو استفاده مىكند .\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\nقيام تا قيامت\r\n آخرين حج را حسين يك ماه پيش آغاز كرد * موسم حج هجرتش باب نوى را باز كرد\r\nمحور انديشه‌اش - هيهات منا الذّلة است * جام نوشين بقا از چشم يارش كرد پست\r\nخانه با ديدار صاحبخانه بايد برگزيد * چون اشارت يافت ، ماندن بيش ازين جايز نديد\r\nامتحانى سخت و طاقت‌سوز پيش روى اوست * كعبه يا كوفه ، كدامين است راه كوى دوست\r\nاو منا و مشعرش در كوفه و در كربلاست * در ميان شط خون ، غسل طوافش خوش بجاست\r\nهشتم ذىحجه تا دشت بلا لبيك گوى * از قيامش تا قيامت كربلا لبيك گوى\r\nنيتش احرام و بر جايش كفن پوشيده است * نى غلط گفتم ز خونش پيرهن پوشيده است\r\nراهى سعى و صفا و مروه‌اى ديگر شود * بين ميدان و حرم آلاله‌اش پرپر شود\r\nجاى نوشيدن ز زمزم تشنگى خواهد كشيد * در نهادش چشمه‌هاى زمزمى آيد پديد\r\nخوب مىداند كه ديگر برنمىگردد حجاز * ظهر عاشورا و بىتابى و آن شور نماز\r\nخوب مىداند كه مىسوزد تمام خانمان * تا شفاعت بيمه گردد ، از زمين تا آسمان\r\nاسماعيلش گر خليلى هديه‌ى درگاه برد * او تمامىّ عزيزان را به قربانگاه برد\r\nاو وضو با خون عباس دلاور مىكند * اكبرش قربانى الله اكبر مىكند\r\nبا تمام همرهان اتمام حجت مىكند * در كلاس معرفت مشق شهادت مىكند\r\nمتن پيمان‌نامه را در عرفه املا گفته است * با تمام هستىاش در صبح بيعت داده است\r\nاز جبال الرحمه‌ى امن خدائى كوچ كرد * او غريبانه به رسم نينوايى كوچ كرد\r\nكعبه گر در پشت سر دارد ، برابر آينه * هرچه معبر پيش رو دارد ، سراسر آينه\r\nاو به حق استاد استادان حريّت شده * سربلند نيزه از فرط عبوديت شده\r\nمبحث تدريس او تاريخ عشق و نهى ترس * فصل ايمان و جهادش شيوه‌اى نو داده درس\r\nامر بر معروف آزادى و هم آزادگى * هستى و قومش زكات و خمس اين دلدادگى\r\nاو تولّا و تبرّايش به شفافى آب * گندزار ، از اين زلالى در هراس و اضطراب\r\nاز ديار مصطفى و فاطمه دل مىكند * راه‌بسته ، دل‌شكسته ، رو به مولا مىكند \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n باور انّ الحسين مصداق مصباح الهدى * رهنما در ظلمت و گمراهى دشت بلا\r\nبار ديگر كوفه آن نامردمان در امتحان * كوچه‌هايش شاهد بدعهدى دنياييان\r\n« در بيابان گر ، به شوق كعبه خواهى زد قدم » * كى هراست از ميلان است و از رنج و الم\r\nآفتاب اينجا درون تشت خون در پيچ‌وتاب * خاك بر سر داغ كرده در شگفت و التهاب\r\nنخل‌ها از هيبتش استاده زارى مىكنند * شاخه‌ها بر غربت او بىقرارى مىكنند\r\nتا ز نخل سوخته شهد شهادت جارى است * ساغر ديندارى و مرثيه‌ى بيدارى است\r\nاز تن هر كشته تير و نيزه‌ها سر برزده * شمسه گويا از زمين بر روى هر پيكر زده\r\nاز زمين روئيده هر سرنيزه بر جاى گناه * خون پاكان جويبارى گشته در پاى گياه\r\nكى روايت كرد گلهاى حسينى تشنه بود ! * او به كوثر تشنگى از كام گلها مىزدود\r\nدسته‌جمعى روزه تا افطار با ديدار يار * غنچه‌ى نشكفته‌اش از تير ظلمت بىقرار\r\nآب از شرم گلوى تشنگان در خاك رفت * روى پنهان از خجالت كرد و بر افلاك رفت\r\nعلقمه شرمندهء دستان آب‌آور شده * دانش‌آموز شهامت از معلّم برشده\r\nدر كلاس پاكبازى هر زبان و هر زمين * جزوه بايد گفت از سرفصل‌هاى برترين\r\nحال زينب اين معلّم جانشين يارى دهد * بهتر از استاد درس صبر و هوشيارى دهد\r\nگر ابا عبد الله است او درخور اين بندگى است * گر ز خورشيد عبوديت بتابى زندگى است\r\nحج اكبر حج اصغر خوب توأم كرده است * تا كه تربت سجده‌گاه عشق و ماتم كرده است\r\nخون ثار الله بر احرام و بر سجّاده پاك * تربت و تسبيح عشق آميزه‌اى از جان و خاك\r\nباز كج‌انديشى و بىخويشى و ترديد و خواب * صبح هستىبخش بيدارى به ما يكدم بتاب\r\nگر حسين بنيانگر تدريس ايمان و رجاست * دين ما هر روز عاشورا و هرجا كربلاست \r\n\r\nپائيز\r\n عجب تاراج گلها كرد پائيز * تمام باغ رسوا كرد پائيز\r\nبه باد ، آرايش بستان به هم ريخت * كه طرحى نو مهيّا كرد پائيز\r\nبساط باغ را از شاخه‌ها چيد * ز ترسش لاله لالا كرد پائيز \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n فقط داودى و مريم به‌جا ماند * ميان جمع - منها كرد پائيز\r\nگل از هيبت همه گلبرگها ريخت * نشست و هى تماشا كرد پائيز\r\nبه باران شت دستش را نه انگار * كه خون گل چو دريا كرد پائيز\r\nهمه دلتنگ تنها عارفان شاد * كه بىگل طبع ، شيدا كرد پائيز\r\nنمايشگاه مرگ گل بنا كرد * گلستان زير و بالا كرد پائيز\r\nحكومت تا زمستان راند در باغ * نظامش شور و غوغا كرد پائيز\r\nبه گوش راغ گفت آن شاخهء لخت * كه رسم ظلم بر پا كرد پائيز \r\n\r\nطلب عشق\r\n گر عشق طلب كنى پر از شور شوى * گر حق طلبى ز عافيت دور شوى\r\nخورشيد چنان حقيقت نورانى است * خورشيد اگر نگه كنى كور شوى \r\n\r\nآئينه ماه\r\n در جوى دلم حضور ، جارى شده است * از ريزش هر غرور جارى شده است\r\nبا نالش دلنشين اين صاف زلال * آئينهء ماه و نور جارى شده است \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n\r\nشهنازى ( 1368 - 1297 )\r\nاسحاق شهنازى در سال 1297 هجرى شمسى در شهر رشت از مادر زاد . نيايش حاجى عباسقلى بلورفروش از همدان به رشت مهاجرت كرد و در اين شهر رحل اقامت افكند . پدر شهنازى يوسف شغل پدر را پى گرفت و به بلورفروشى اشتغال ورزيد .\r\nعمويش يعقوب شهنازى از موسيقيدانان بنام رشت بود و در فلوت‌زنى مهارت داشت .\r\nاسحاق شهنازى تحصيلات ابتدائى و متوسطه را در زادگاهش به پايان رسانيد و ديپلم ادبى گرفت ازآن‌پس به استخدام فرهنگ ( آموزش و پرورش ) درآمد و مأمور خدمت در سمنان شد و در مدارس اين شهر به تدريس پرداخت پس از يك سال به زادگاهش رشت بازگشت و همچنان به كار تدريس در دبيرستانهاى دخترانه سعادت و پسرانه تربيت اشتغال ورزيد پس از چندى از شغل معلّمى استعفا كرد و به دانشكده افسرى رفت و پس از اتمام دورهء دانشكده از طرف شهربانى كل كشور مأمور خدمت در شهرهاى مختلف گرديد و آخرين مأموريتش معاونت شهربانىهاى خوزستان بود و با درجه سرهنگى بازنشسته شد و سرانجام در سال 1368 چشم از جهان فروبست .\r\nابراهيم فخرائى پژوهشگر دانشمند درباره شهنازى چنين مىنويسد : « اسحاق از دوران كودكى به شعر و ادبيات علاقه پيدا كرد ، مطالعهء اشعار گيلكى ميرزا حسن كسمائى و آثار شعراى ديگر گيلان و ايران او را به طبع‌آزمائى و تمرين سوق داد تا جايى كه در تحصيلات دانشگاهيش رشتهء ادبيات را برگزيد و باخذ دانشنامهء ليسانس\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nموفّق گرديد . »\r\nشهنازى در سرودن شعر از توانائى برخوردار بود و اشعارش داراى مضامين لطيف مىباشد و آثارش در روزنامه‌ها و مجله‌هاى تهران و گيلان طبع و نشر شده است .\r\n\r\nنسيم زلف - فروغ چشم\r\n دلم ربوده ز راهى ، دو حلقه چشم سياهى * بيك اشارت ابرو ، به نيم غمزه نگاهى\r\nبريخت خون دل من ، ز نوك خنجر مژگان * بسوخت خرمن عمرم ، ز تاب شعلهء آهى\r\nچه برشد از من مسكين ، به غير ناله صفيرى ؟ * چه سر زد از من بيدل ، به غير عشق ، گناهى ؟\r\nشهيد عشق تو هرگز ، به حشر ، عرضه ندارد * نه خون ديده ، دليلى ، ز سوز سينه ، گواهى\r\nچه باده ريخت به جامم ؟ چه تشنهء ريخت بجانم ؟ * نسيم زلف پريشى ، فروغ چشم سياهى \r\n\r\nكتاب جهان\r\n زمين را به كوشش ، شخودن بيايد * ره رود ، در ده ، گشودن ببايد\r\nدل كوهساران تن كشتزاران * دريدن ببايد ، درودن ببايد\r\nبه بازوى علم آهنين تيشهء عزم * به كوه و به كان ، آزمودن ببايد\r\nبه كاويدن دشت و افشاندن بذر * به توليد كشور ، فزودن ببايد\r\nبدست عمل ، گرد نوميدى و غم * از آئينهء جان زدودن ببايد\r\nكتاب جهان را به نيروى بنيش * ز هر صفحه پندى ربودن ببايد\r\nچو مهر درخشان بتابد به صحرا * به خاكش ، رخ از مهر ، سودن ببايد\r\nچو باران فروريزد از بام گردون * بلندآسمان را ستودن ببايد\r\nچو امواج دريا به جنبش درآيد * پيام زمانه شنودن ببايد\r\nهمىگويدت جنب‌وجوشى بنا كن * گرت زندگانى و بودن ببايد\r\nدل توست سرچشمهء نور يزدان * تو را پرتو دل نمودن ببايد\r\nاثر از خودانگيز تا روى خاكى * كه در زير خاكت نمودن ببايد \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nبيابان طلب\r\n خدمت مور بكن ، تا كه سليمان باشى * محنت خار بكش تا كه گلستان باشى\r\nدر بيابان طلب ، تشنه ره زهد ، بپوى * تا كه در ظلمت دل ، چشمهء حيوان باشى\r\nغوطه در بحر توكّل زن و انديشه مكن * تا كه چون نوح نبى ، چيره به توفان باشى\r\nاى كه اقليم جهان ، زير نگين تو بود * دل بدست آر ، ز هر بنده ، كه سلطان باشى\r\nآتش نفس ، فروگير ، كه افرشته شوى * پاى بر ديو هوس كوب ، كه انسان باشى\r\nپيش درياى فضيلت ، چه كنى عرض وجود ؟ * اى كه ناچيزتر از قطرهء باران باشى \r\n\r\nساز محبت\r\n بهار ، باده نيرزد ، مگر ز دست تو خوردن * بهشت ، قدر ندارد ، مگر به پاى تو مردن\r\nدواى صحت جانست ، از تو درد شنيدن * نويد راحت عمر است ، با تو عمر ، سپردن\r\nنشاط روح فزايد ، دمى كنار تو بودن * نقاب بخت گشايد ، رهى بسوى تو بردن\r\nسزد بساز محبّت ، ترا به نغمه ستودن * شود بدست نوازش ، تو را به سينه فشردن\r\nمحال باد به دمسازى تو مهر گسستن * حرام باد ز « شهنازى » تو عشق ستردن \r\n\r\nچشمهء دانش\r\n اى ديدهء جان ، به روى جانان باش * اى مركب عشق ، رهبر جان باش\r\nاى رايت شوق ، اهتزازى كن * وى تيغ اراده تيز و بُران باش\r\nاى ذرّه بكوش تا شوى خورشيد * وى قطره در آرزوى طوفان باش\r\nاى گلخن كيد و خدعه ، گلشن شو * وى آتش مفسدت گلستان باش\r\nپندار هر يمنى ، به يك‌سو نه * تسليم به آستان يزدان باش\r\nاز باد غرور پر مكن خيشوم « 1 » * عارى ز ريا و مكر شيطان باش\r\nدر كسوت آدمى نه انسانى * بر ديو هوس بتاز و انسان باش \r\n\r\n\r\n","description":"","footnote":"\r\n( 1 ) - بينى\r\n","page_name":" 397 ","page_number":397},
  {"content":"\r\n\r\n در پيش خدنگ حادثات دهر * ستوار چو حلقه‌هاى خفتان باش\r\nبر ضربت پتك گردش ايام * پرتاب و توان بسان سندان باش\r\nبر تارك رنج چرخ ، شو زوبين * برگوى غم زمانه چوگان باش\r\nمينوش زلال چشمهء دانش * در ظلمت جهل ، آب حيوان باش\r\nدر حضرت بخردان و دانايان * سر بر كف و گوشدار فرمان باش\r\nدُرّ عدن و شبه مدان همسنگ * بر لعل و خزف قياس و ميزان باش\r\nفرهنگ و هنر نگاهبانى كن * دلدادهء ميهن خود ايران باش\r\nاز بهر غلاف سينهء دشمن * چون خنجر آبداده عريان باش\r\nبينوش نصيحتى ز « شهنازى » * اندر ز مرا به جان گروگان باش\r\nيا زنده بزى به فخر و آزادى * يا در دل خاك تيره پنهان باش \r\n\r\nاى ماه\r\n گونه‌ات ، ماهتاب را ماند * دامنت ، چين آب را ماند\r\nجلوهء گيسوان زرّينت * تابش آفتاب را ماند\r\nتكمه‌ات روى موج پيراهن * ناشكسته حباب را ماند\r\nدوشت از زير چادر آبى * برف در ماهتاب را ماند\r\nسرخى چهره‌ات ز آتش شرم * رنگ جام به شراب را ماند\r\nچشم مخمور نازپرور تو * مستِ آلوده خواب را ماند\r\nكلك « شهنازى » از غمت اى ماه * اشكريزان سحاب را ماند \r\n\r\nبگذرد\r\n ماهرويا ، شادى و غم بگذرد * صبح و عشرت ، شام ماتم بگذرد\r\nزشت و زيبا ، رنج و راحت ، نيش و نوش * درد و درمان ، زخم و مرهم بگذرد\r\nچند در انديشهء بيش و كمى * آدمى را ، بيش يا كم بگذرد \r\n\r\n","description":"","footnote":"","page_name":" 398 ","page_number":398},
  {"content":"\r\n\r\n ناز لطف‌آميز گلبرگ چمن * جلوهء رخشنده شبنم بگذرد\r\nهستى جاويد « شهنازى » بجوى * كاين دو روز زندگى هم بگذرد \r\n\r\nمرگ فضيلت\r\n دون‌همّتان ، به نان و نوائى رسيده‌اند * بدطينتانِ سفله ، به جايى رسيده‌اند\r\nبر سينه مىزنند همه سنگ اجنبى * بدگوهران ، به فرّ و بهائى رسيده‌اند\r\nنوكيسه‌هاى تازه بدوران رسيده بين * كز راه كج ، به نشو و نمائى رسيده‌اند\r\nدانشوران ، خريده به مسطورهء حيات * بىمايگان به آب و هوائى رسيده‌اند\r\nسامان و آشيانهء مرغان ، به باد رفت * زاغان ، به باغ روح‌فزائى رسيده‌اند\r\nدرمان دردمند ، چو اكسير و كيمياست * بىدرد رهروان ، به دوائى رسيده‌اند\r\nمرگ فضيلت است و حيات رذيلت است * بىدانشان ، به چون و چرائى رسيده‌اند\r\n« شهنازى » آن محيط ، دنىپرورست و پست * كآلوده‌دامنان به صفائى رسيده‌اند \r\n\r\nصبح اميد\r\n ز آتش شعله‌رخان ، سوخته دارم نفسى * در حباب جگر افروخته دارم نفسى\r\nدور باد آه من از خرمنت اى خوشهء ناز * كه بر افروختن آموخته دارم نفسى\r\nوقت آن شد كه بيك بوسه ستانى جانم * كه ز انفاس دل اندوخته دارم نفسى\r\nدامن‌افشان منشين بر سرم اى صبح اميد * كه چو شمعى به زبان دوخته دارم نفسى\r\nكار « شهنازى » تو ، سوختن و ساختن است * كه به غم ساخته و سوخته دارم نفسى \r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nدرج گهر\r\n لعل لب تو ، تنگ شكرريز ديگرست * شعر تر تو ، عطر دلاويز ديگرست\r\nبس نغمه و ترانه كه آيد به گوش دل * اين نغمه‌ها ، ز ساز دل‌انگيزه ديگرست\r\nديديم عقده‌هاى فروزان به سينه‌ها * اين دانه‌ها ، ز دُرج گهريز ديگرست\r\nهر جام ، مستى دگرى مىدهد به جان * اين نشئه‌ها ، ز ساغر لبريز ديگرست\r\nفرهاد ما ، ز تيشهء ديگر زند به كوه * شيرين ما ، ز خسرو پرويز ديگرست\r\nبسيار شعر دلكش و شيوا سروده‌اند * آنهاست چيز ديگر و اين چيز ديگرست\r\nصد چشمه زير « سايهء عمر » تو گل كند « 1 » * باغ تو ، بوستان طرب‌خيز ديگرست\r\n« شهنازيا » كميت تو لنگ است و ره دراز * راه « رهى » ز ناوك مهميز ديگرست \r\n\r\nفراخناى آفرينش\r\n در پس پرده ، فروخفته بس اسرار نهان * هركسى را سوى ايوان حرم راه نيست\r\nسرسرى نيست سراپردهء گردون بلند * اى كه در چشم تو جز برشده خرگاهى نيست \r\n* * *\r\n بيكران قلزم ژرفى است جهان * دوش هر موج چو تابوت روان افلاكى\r\nغرقه و ملعبه جنبش ذرّات وجود * كرهء ارض چو ناچيزترين خاشاكى \r\n* * *\r\n از سر چرخ فرا راه ديار معنى * كهكشان با همه اجرام بود فانوسى\r\nآتشين حلقه منظومهء شمسى به سپهر * چون درخشنده حبابى است بر اقيانوسى \r\n* * *\r\n اين همه ميخ فروزنده بنام اختر * كه شب تيره به ديباى فلك كوبيده\r\nاشك‌هائى است كه از چشم روانهاى سر * غم هجر به دامان فضا غلتيده \r\n\r\n\r\n","description":"","footnote":"\r\n( 1 ) - سايه عمر نام مجموعهء شعر رهى معيرى است .\r\n","page_name":" 400 ","page_number":400},
  {"content":"\r\n\r\n پيش پاى بشر خرد چراغ دانش * در ره باديهء راز ، بسى كم‌نور است\r\nچشم دل كور و زمين سخت و افق ناپيدا * پاى پرآبله و ملك حقايق دور است \r\n* * *\r\n ناخداى خرد آشفته و كشتى بىتاب * بحر پرخيزش و دل دستخوش توفان است\r\nروح سرگشته به تاريك بيابان اميد * پيرو مشعل آموزش و خشوران است \r\n* * *\r\n از كجا آمدى آخر بكجا خواهى شد * رمز گنگى است كه بر جان بشر گويا نيست\r\n« اول و آخر اين كهنه كتاب افتاده است » * كس نداند كه سرآغاز و سرانجامش نيست \r\n* * *\r\n در چنين وادى سوزان پر از وحشت و بيم * كه محال است دمى زيستن و آسودن\r\nدل پروسوسه : دانى كه سعادت در چيست * زنده در خاطر و انديشهء مردم بودن \r\n\r\n","description":"","footnote":"","page_name":" 401 ","page_number":401},
  {"content":"\r\n\r\n\r\nشهير ( 1319 )\r\nمصطفى هادوى ، فرزند محمّد ، در سال 1319 هجرى شمسى در اصفهان از مادر زاد . تحصيلات ابتدايى و متوسّطه را به پايان رسانيد ، ازآن‌پس به دانشگاه راه يافت و در رشتهء ادبيّات و علوم تربيتى به تحصيل پرداخت و فارغ التّحصيل شد و تا دريافت مدرك فوق ليسانس پيش رفت . آن‌گاه به استخدام آموزش و پرورش درآمد و در سال 1342 مأمور خدمت آموزشى در دبيرستان‌هاى كرمان شد و تا سال 1349 در كرمان به تدريس اشتغال داشت ، سپس به زادگاه خود بازگشت و همچنان كار تدريس را پى گرفت . سرانجام در سال 1372 بازنشسته شد و در حال حاضر نيز در بعضى از دانشگاه‌ها به تدريس اشتغال دارد .\r\nهادوى قريحهء شاعرى را از پدر خود به ارث برده و برادرش ، مرتضى هادوى ، نيز در زمرهء شعراى اصفهان بشمار مىرود و در ضمن مسئول انجمن ادبى مشتاق همان شهر نيز مىباشد .\r\nهادوى كار شاعرى را از دوران تحصيل آغاز كرد و در همان زمان به اتّفاق پدر به انجمن ادبى كمال ، كه سرپرستى آن به‌عهدهء مرحوم صغير اصفهانى بود ، مىرفت و از محضر استاد و تنى چند از شاعران بهره‌مند مىشد . خود مىگويد : « راهنمايىهاى مرحوم صغير و تشويق‌هاى پدر ، در پيشرفتم تأثير بسزايى داشت . »\r\nهادوى علاوه بر تدريس در دانشگاه ، آثار و تأليفاتى چند از خود به‌جا گذاشته كه\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nبعضى از آنها به زيور طبع آراسته شده است : گنجينهء شعر و ادب فارسى ( از كودكى تا پروين ) ؛ فرهنگ اصطلاحات فلسفى و منطق و فنون ادبى ؛ يادنامهء بانوى مجتهده « امين » ؛ مقدّمه بر شرح آثار بانو امين ؛ جلوه‌هاى فلسفه در عرفان در شعر و ادب ايران ؛ نازك‌خيالىهاى صائب ؛ فنون ادبى ؛ فن نگارش و سخنورى ؛ گنج معرفت ؛ مبانى تعليم و تعلّم در معارف اسلامى ؛ چهره‌هاى درخشان شعر و ادب فارسى ؛ احاديث ائمهء اطهار عليهم السّلام در مقام والاى علم ؛ ديوان اشعار به نام « باغ آشنايى » .\r\nشهير در حال حاضر مسئوليّت دو انجمن ادبى حافظ و شعر و ادب حوزهء هنرى خانهء هنرمندان اصفهان را عهده‌دار است .\r\n\r\nيا حجة بن الحسن العسكرى ( عج )\r\n جانم به لب رسيده ، هنوزت نديده‌ام * يك گل ز شاخسار وصالت نچيده‌ام\r\nدر هركجا كه مىنگرم ، نقش روى توست * از هركسى حديث جمالت شنيده‌ام\r\nغير از وصال روى تو ، اى آفتاب حُسن * از هرچه هست رشتهء الفت بريده‌ام\r\nامروز زنده‌ام به اميد لقاى تو * چون مهر تو به قيمت جانم خريده‌ام\r\nبال‌وپرم شكسته شد از تنگى قفس * اى واى من ! كه طاير بُستان نديده‌ام\r\nافتاده‌ام ز پاى در اين دشت بىكران * ازبس به روى خار مغيلان دويده‌ام\r\nتسكين نيافت خاطر غم‌ديده‌ام « شهير » * عمريست زهر تلخى هجران چشيده‌ام \r\n\r\nسفر به شهر نور\r\n بيا ز پهنهء درياى دل عبور كنيم * از اين گذار ، سفر سوى شهر نور كنيم\r\nرها شويم ز بند علايق دنيا * اگر كه اين من و ما را ز خويش دور كنيم\r\nبيا كه باز نماييم قفل فاصله‌ها * بيا كه سينه تهى ز آتش غرور كنيم\r\nمقام عشق و جنون را نمىتوان دريافت * هزار مرتبه اين درس اگر مرور كنيم\r\nبراى عرصهء پرواز ما جهان تنگ است * خوشا دمى كه از اين تنگنا عبور كنيم \r\n\r\n","description":"","footnote":"","page_name":" 403 ","page_number":403},
  {"content":"\r\n\r\n ملاك ارزش هر آدمى به كردار است * مباد اينكه در اين رهگذر قصور كنيم\r\nفضاى زندگى آن روز مىشود زيبا * كه ديو نفس هوا را ز خويش دور كنيم\r\nبناى مهر « شهيرا » نمىشود ويران * شعار خويش اگر همره شعور كنيم \r\n\r\nدنياى هنرمند\r\n برخيز ! كه درها همه به روى تو باز است * با ياد خدا باش ! كه او بنده‌نواز است\r\nبرخيز ! وضو ساز ز سرچشمهء توحيد * در كعبهء دل آى ! كه هنگام نماز است\r\nهرجا نگرى ، جلوهء انوار الهيست * هر سو كه روى ، قبلهء ارباب نياز است\r\nآنجا كه سخن از سر زلفش به ميان است * « كوته نتوان كرد كه اين قصّه دراز است »\r\nاين راه نه راهيست كه آسان بتوان رفت * راه هنر است و ره پرشيب و فراز است\r\nجز راه حقيقت نتوان راه دگر رفت * درياب حقيقت ، كه جهان عين مجاز است\r\nبنگر كه چه بازى كند اين گردش ايّام * غافل مشو اى دل ، كه فلك شعبده‌باز است\r\nدل‌ها همه پروانهء شمع رخ اويند * تنها دل ما نيست كه در سوز و گداز است\r\nمعلوم نگرديد « شهيرا » به تو اين راز * كاين سوز چه سوزيست كه در پردهء ساز است \r\n\r\nدو رباعى\r\n در بحر سخا گوهر يكتاست علىّ * در هر دوجهان ولىّ و مولاست علىّ\r\nاين نكته ز خورشيد بود روشن‌تر * عالم همه قطره است و درياست علىّ \r\n* * *\r\n هرگز نرود مهر علىّ از دل ما * با ياد علىّ سرشته آب و گل ما\r\nگر يك‌نفس از ياد علىّ دور شويم * اى واى به ما و عمر بىحاصل ما ! \r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\nشهين ( 1333 )\r\nشهين محمّدى ، فرزند فريدون ، در سال 1333 هجرى شمسى در تهران از مادر زاد . تحصيلات ابتدايى را در دبستان كيهان و دورهء متوسّطه را در دبيرستان عبرت همان شهر به انجام رسانيد و در سال 1351 به اخذ ديپلم رياضى نايل گرديد . آن‌گاه در رشتهء حسابدارى به تحصيل ادامه داد و در سال 1356 از دانشگاه علّامه طباطبايى به دريافت ليسانس توفيق يافت و در سال 1357 به استخدام آموزش و پرورش درآمد و در دبيرستان‌هاى تهران به تدريس رياضيات و حسابدارى و هندسه و مثلثات اشتغال ورزيد .\r\nشهين محمّدى بااين‌كه از آغاز نوجوانى داراى قريحهء شعر و ذوق شاعرى بود و بااين‌كه رشتهء تخصّصىاش رياضى است ، امّا در سرودن شعر از استعداد كافى برخوردار مىباشد و از آثار شاعران خوب لذّت مىبرد .\r\nشهين از سال 1368 رسما به سرودن شعر پرداخت و با شركت در انجمن‌هاى ادبى غزل و كانون شعرا و نويسندگان آموزش و پرورش به شكوفايى و رونق شعرش كوشيد . وى در ميان قالب‌هاى شعر فارسى طبعش به غزل‌سرايى بيشتر راغب است .\r\nدر ضمن با مجلّهء رشد معلّم همكارى نزديك دارد و آثارش در برخى از مجلّه‌ها به چاپ مىرسد .\r\nشهين محمّدى در ميان شعراى معاصر ايران ، اشعار سهراب سپهرى و مهدى\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاخوان ثالث را بيشتر از ديگر شاعران مىپسندد و براى پروين اعتصامى ارزش و احترام خاصّى قايل است . وى در تابستان 1373 نخستين مجموعهء اشعار خود را تحت عنوان « پس از سكوت » توسّط مؤسّسهء فرهنگى و انتشاراتى ميلاد نو منتشر كرد .\r\n\r\nعطش بركه\r\n عاشقان ! راستى ، بهار كجاست ؟ ! * پيك داودى هزار كجاست ؟ !\r\nعطش از بركه‌ها زبانه كشيد * مخمل ابر اشكبار كجاست ؟ !\r\nاژدها بازهم به چشمه رسيد * يكّه‌تازى به كارزار كجاست ؟ !\r\nتشنگى سرو را كمانى كرد * آرش ، آن گُردِ روزگار كجاست ؟ !\r\nارغوانىترين سپيده دميد * دشت اسبان بىسوار كجاست ؟ !\r\nكوه‌ها از سكوت دلگيرند * خشم و فرياد آبشار كجاست ؟ !\r\nپشت بن‌بست كوچه‌هاى غريب * آخر سيم‌خاردار كجاست ؟ !\r\nتا عبور دوباره از شب خود * خطّ پايان انتظار كجاست ؟ !\r\nبرگ سبزى به آن اضافه كنيد * دفتر سرخ افتخار كجاست ؟ !\r\nناكسان را كنار بگذاريد * عاشقان ! وعده‌گاه يار كجاست ؟ !\r\nهركجا مىرويد ، مىآيم * راهيان سَحَر ! قرار كجاست ؟ ! \r\n\r\nپس از سكوت\r\n نگاه آينه‌ها را مرور خواهم كرد * ضمير عاطفه را غرق نور خواهم كرد\r\nز دست‌هاى رهايى شكوفه خواهم چيد * چكيده‌هاى غمم را بلور خواهم كرد\r\nنشانى دل خود را به صبح خواهم گفت * ز پيكرِ شب سنگى ، عبور خواهم كرد\r\nتمام ثانيه‌ها را به عشق خواهم باخت * و زَمهرير دلم را تنور خواهم كرد\r\nپس از سكوت بيابانىام ، بهارىتر * به خاطر گل شب‌بو خطور خواهم كرد\r\nبه زلف چشمهء فردا دخيل خواهم بست * نگاه آينه‌ها را مرور خواهم كرد \r\n\r\n","description":"","footnote":"","page_name":" 406 ","page_number":406},
  {"content":"\r\n\r\n\r\nبراى تو\r\n پُر است خاطرم ز ماجراى تو * و باغ دل پر از ترانه‌هاى تو\r\nكجايى اى بهار دل‌نواز من ؟ ! * كه جان دهم چو برف در هواى تو\r\nكه‌ام ؟ چه‌ام ؟ فقط دلم ، همين و بس * دلى كه مىتپد فقط براى تو\r\nكه‌اى ؟ چه‌اى ؟ تو چنگ من ، تو عود من * چه گرم و دل‌نشين بود صداى تو !\r\nتو آفتاب خانهء دل منى * ستارگان بخت من فداى تو\r\nاگرچه همچو باد بازىام دهى * چو برگ بوسه مىزنم به پاى تو\r\nخدا كند كه مرگ ، وقت آمدن * مرا به كام دركشد به جاى تو \r\n\r\nسبو دشت سفالى\r\n دلى از عشق خالى ؛ باورم نيست * بهار و خشكسالى ، باورم نيست\r\nتهى مىگردد از آواز باران * سبو دشت سفالى ؛ باورم نيست\r\nنسيمى نيست غير از آه و افسوس * ز امواج خيالى ؛ باورم نيست\r\nگرفته چهره‌اى از برگ‌ريزان * همه گل‌هاى قالى ؛ باورم نيست\r\nز الوان وجود اين زمانه * به‌جز رنگ زلالى ؛ باورم نيست\r\nغم و درد مدامم گر كه روزى * نباشد در توالى ؛ باورم نيست \r\n\r\nتنهاترين برگ\r\n پيوسته تا با آرزوهايم گلاويزم * در كنج خلوت‌هاى تب‌دار و غم‌انگيزم\r\nهر شب به شوق عشق مىبندم بساطم را * تا صبح با افسانه‌اى ديگر بپاخيزم\r\nاز كينه خالى ، وز شميم مهر سرشارم * پيمانهء پرخنده‌ام ، كز اشك لبريزم\r\nگشتم ، ولى پيدا نكردم مهربان يارى * تا قطره ، قطره هستىام را پاى او ريزم\r\nآيا كسى بيراهه‌ام را راه خواهد برد ؟ ! * تا كى در اين ويرانه‌ها با خويش بستيزم ؟\r\nغم‌واژه‌هايم را زدم آتش كه در توفان * فانوس شعرم را ز برج درد آويزم \r\n\r\n","description":"","footnote":"","page_name":" 407 ","page_number":407},
  {"content":"\r\n\r\n چشم انتظار آخرين رگبار عريانى * تنهاترين برگم ، كه بر تقويم پاييزم \r\n\r\nكلام نگاه\r\n غريبه ! تو را آشنا مىشناسم * تو را چون دلم بىريا مىشناسم\r\nدرختان و گل‌ها مرا مىشناسند * و من پيش از آن‌ها تو را مىشناسم\r\nتو را مثل عطر رهاى اقاقى * سبك‌بال‌تر از هوا مىشناسم\r\nتو را چون افق‌هاى كوچ خيالم * همان قدر بىانتها مىشناسم\r\nتو را سبز عشق و بلوغ بهارى * براى دل كهربا مىشناسم\r\nبه ياد تو افطار كردم دوباره * كه ياد تو را چون دعا مىشناسم\r\nسحر را سرودم براى دو چشمت * غزل را در آن روشنا مىشناسم\r\nصدايم بزن ! با كلام نگاهت * كلام تو را بىصدا مىشناسم\r\nنه اكنون ، كه از كودكىها ، غريبه ! * مرا مىشناسى ، تو را مىشناسم \r\n\r\nالتهاب كوچ\r\n صلابت سرو اميدى ، به سايهء خود بنشانم * كه حاصل زندگىام را به خاك رهت بفشانم\r\nپُرم ز ستارهء تب‌دار ، پُرم ز ترانهء تازه * پيام شكوفه و شعرم ، به دامن خود بتكانم\r\nبه چلّه نشستم و گفتم : ز مهلكه بلكه بيايى * كمان‌كش كوه غرورم ! ز چلّهء غم برهانم\r\nدر التهاب چم كوچم ؛ ببر به پناه شتابم * ز امتداد شب قطبى ، به مرز جنون بكشانم\r\nبه بركهء خشك نگاهم ، بهانهء بارش ابرى * شمايل سبز خودت را ، بكش تو به زرد خزانم\r\nبه جادهء خلوت غربت ، نفس به شماره نشسته‌ست * به دست شقايق و شب‌بو ، چو قاصدكى برسانم\r\nمنم هيجان تمنّا ، تويى ضربات نوازش ! * چو آبى موج نيايش ، بده ! نفس طيرانم \r\n\r\nجنگل ارغوان\r\n تا آخرين لحظه‌هايم ، با من بيا هم‌سفر باش ! * اين جاده‌ها نيزه‌زار است ؛ برخيز ! مرد خطر باش \r\n\r\n","description":"","footnote":"","page_name":" 408 ","page_number":408},
  {"content":"\r\n\r\n گودال تن را رها كن ! چون رود باش و روان شو * گر قطره‌اى يا كه دريا ، كانون و مهد گهر باش !\r\nمن يك زنم ، گرم و دلجو ، با تار و پودى از آتش * پرواى گفتن ندارم ؛ چون من تو هم شعله‌ور باش !\r\nمن جنگل ارغوانم ؛ آنى كه خواهم همانم * پركش تو در آسمانم ! با من پرآوازه‌تر باش !\r\nشرقىترين عاشقم من ، خورشيد در سينه دارم * شب را بشوى از نگاهت ! چشمان باز سحر باش !\r\nدر اين كبود زمانه ، با اين درنگ حقايق * از تلخى غم چه گويم ؟ در كام تلخم شكر باش !\r\nاين قلّهء مه گرفته ، شايستهء اوج من نيست * در آسمان هم نگنجم ، احساسى از بال‌وپر باش !\r\nصد پنجره رو به دريا ؛ صد دشت بوى شقايق * حسّ مرا مىسرايند ؛ در شعر من جلوه‌گر باش !\r\nبا يك نسيم دوباره ، پيك بهارانه آمد * آهسته گفتم به گوشش : اى قاصدك ! خوش‌خبر باش ! \r\n\r\nتقسيم عشق\r\n كاش ! مىشد عشق را تقسيم كرد * هديهء هفتاد و دو اقليم كرد\r\nداستان عشق را مشروح‌تر * لحظه ، لحظه وارد تقويم كرد\r\nباغ گل‌ها را فقط شايسته است * تا به خيل عاشقان تقديم كرد\r\nكاش ! مىشد عشق را مثل سلام * با تمام مردمان تعليم كرد\r\nيا كه دل‌هاى بدون عشق را * با صفاى عاشقان ترميم كرد\r\nكاش ! مىشد ، بر كتاب دل فقط * نقش سبز عشق را ترسيم كرد \r\n\r\nزمهرير درد\r\n دل‌شكن ! بازهم پناهم باش ! * كوه مغرور ! تكيه‌گاهم باش !\r\nمن و خورشيد جفت هم بوديم * آسمانىترين گواهم باش !\r\nزمهريرى ز دردها شده‌ام * هُرم آينه‌سوز آهم باش !\r\nمن كنيز غم تو خواهم شد * يكّه‌تاز شب سياهم باش !\r\nباز كن ! پلك‌هاى شعر مرا * بنشين و هم‌نگاهم باش !\r\nسوى آن جنگل هميشه بهار * جاده‌ام نه ! كه شاهراهم باش ! \r\n\r\n","description":"","footnote":"","page_name":" 409 ","page_number":409},
  {"content":"\r\n\r\n گل شب‌بوى دشت تنهاييم * اوج پرواز در پگاهم باش !\r\nعاشقى رسم من ، گناه من است * شعلهء سركش گناهم باش !\r\nجان من را بگير و در عوضش * لحظه‌اى چند آنچه خواهم باش ! \r\n\r\nتب\r\n تمام شب سراپاى وجودم * درون آتشى بىشعله‌اى سوخت\r\nتن رنجور من را درد تا صبح * چو نقشى در ميان بسترم دوخت \r\n*\r\n تمام شب خيال خستهء من * مرا در ورطهء گرداب مىديد\r\nكوير تشنهء لب‌هاى خشكم * حضور ابرها را خواب مىديد \r\n*\r\n تمام طول شب ، گل‌هاى پرده * مرا بازيچهء خود كرده بودند\r\nگهى من روى پرده در تلاطم * گهى گل‌ها به روى پرده بودند \r\n*\r\n تمام شب جدالى سخت و سنگين * ميان سقف و جسم خسته‌ام بود\r\nدر و ديوارها مانند بختك * به روى چشم‌هاى بسته‌ام بود \r\n*\r\n سحر آمد ، نسيمى نرم و دلكش * نوازش داد جان و پيكرم را\r\nبه ياد آورد آن آرامش صبح * نوازش‌هاى دست مادرم را \r\n\r\nخواهش كوير\r\n من كويرم ؛ پر ز سوز و التهاب * سرزمين ازدحام آفتاب\r\nبىتپش ؛ بىسايه ؛ بىرنگين‌كمان * خالى از رنگ بهاران و خزان\r\nمنگريد امروز بر عريانىام * آخر از ديروزها قربانىام \r\n\r\n","description":"","footnote":"","page_name":" 410 ","page_number":410},
  {"content":"\r\n\r\n روزگارى بار و برگى داشتم * فصل باران و تگرگى داشتم\r\nريشه‌ها در سينه‌ام جان مىگرفت * در وجودم عشق امكان مىگرفت\r\nبركه‌اى در چشم‌هايم خانه داشت * كاكل گل‌هاى من پروانه داشت\r\nپيكر من خرّم و گل‌پوش بود * آفتاب و سايه‌هايم نوش بود\r\nميزبان ابر و باران مىشدم * مونس هر روز چوپان مىشدم\r\nاى دريغا ! شد دگرگون روزگار * ريخت زردى بر وجودم شعله‌وار\r\nمن نه اين بىحاصلى را خواستم * تيشه‌هايى ذرّه ، ذرّه كاستم\r\nخشك و بىبر گشتم و صحراى لوت * شهر باران بر لبانم شد سكوت\r\nجسم من را آتشى از تب گرفت * ردّ پاى افعى و عقرب گرفت\r\nبازتاب نور در من شد سراب * آرزوهاى قشنگم شد مذاب\r\nسوختم ؛ خاكسترم را باد برد * پشت كوهستان به درياها سپرد\r\nاز وجودم ، غير بيمارى نماند * تك‌درختى ، بوته‌اى ، خارى نماند\r\nمن كويرم ؛ تشنه‌كامم ؛ تفته‌ام * آن‌چنان ، كز ياد انسان رفته‌ام\r\nشب رها از آفتابم مىكند * بوسهء مهتاب خوابم مىكند\r\nخواب‌ها مىبينم از درياى دور * از نوازش‌هاى باران صبور\r\nخواب‌ها مىبينم از ديرينه‌ها * از صفاى آبها ، سبزينه‌ها\r\nبوى دريا در خيالم مىوزد * خواهش رويش به جانم مىخزد\r\nخواب مىبينم كه جنگل مىشوم * باز همچون روز اوّل مىشوم\r\nمىشوم لبريز از شوق بهار * وز ترنّم‌هاى شعر چشمه‌سار\r\nاين همه امّا به غير از خواب نيست * در تهى رگ‌هاى خشكم آب نيست\r\nآى انسان‌ها ! مرا باور كنيد * دامنم را باز بارآور كنيد !\r\nمهربان باشيد و دلشادم كنيد ! * بوته ، بوته سبز و آبادم كنيد ! \r\n\r\n","description":"","footnote":"","page_name":" 411 ","page_number":411},
  {"content":"\r\n\r\n\r\nشيخ ( 1343 - )\r\nحاج شيخ حسين زينليان ، فرزند محسن ، كه براى شعر خود تخلّص « شيخ » را برگزيده بود ، در شهر تاريخى همدان در خانواده‌اى متوسّطه الحال و تهىدست قدم به عرصهء حيات گذاشت و در همان شهر نشو و نما كرد و در مكتب سواد خواندن و نوشتن آموخت و از كودكى تن به كارگرى داد تا در معيشت ، مددكار خانواده باشد و نزد عبافروشى در سراى گمرك به شاگردى اشتغال ورزيد و تا پايان عمر در اين شغل بپاييد ، چندان‌كه به « شيخ عبايى » شهرت يافت و خود در شعر طنزگونه‌اى گويد :\r\n تا به كى در همدان ساكن گمرك باشى ؟ * آخر ، اى شيخ ! تو را وعده به جاى دگر است\r\nروز و شب در پى تيمار تن و خواب و خورى * مگر اين عرصهء دنياى تو اصطبل خر است\r\nجمله ياران و رفيقان تو رفتند و هنوز * بر سرت باز هواى طلب سيم و زر است\r\nدم‌به‌دم مىرسد از هاتف غيب تو ندا : * توشه بردار عزيزم ! كه به وقت سفر است \r\nشيخ عبايى دربارهء زندگى خود چنين مىگويد : « از سن دوازده‌سالگى در سراى گمرك همدان نزد تاجر اصفهانى از قرار سالى سه تومان شاگرد بودم . شب‌ها نزد حاج ملّا محمّد ، كه از مفسّرين بود ، در مسجد كوچك جولان مشغول تحصيل بودم و پس از كسب سواد به انجمن ادبى همدان در مدرسهء زنگنه نزد آقا ميرزا حبيب اللّه خوشنويس ، كه معلّم فرزندان امير افخم شورينى بود ، راه يافتم . شبى در انجمن گفتند كه « آرد » و « كارد » را در شعر بياوريد من هم اين‌گونه گفتم :\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n جهان سفله ز تنگى ز بس مرا آزارد * نشد به خانهء ما مشت گندمى يا آرد\r\nخدا ز درد دل بىكسان خبر دارد * كه نيش طعنهء مردم به دل رسد چون كارد \r\nشيخ حسين زينليان مردى خوش‌صحبت و بذله‌گو بود و خطّ را خوش مىنوشت .\r\nسرانجام در سال 1343 شمسى در هشتاد و چهارسالگى چشم از جهان فروبست . جنازه‌اش را به قم انتقال يافت و در آن شهر به خاك سپرده شد .\r\n\r\nدر مدح مولا على عليه السّلام قسمتى از يك مسمّط\r\n آنكه ميلادش به گيتى در درون خانه شد * خانه از يمن قدومش قبلهء فرزانه شد\r\nعاقل اندر كُنه ذاتش تا ابد ديوانه شد * خانمان كافران از تيغ او ويرانه شد\r\nجبرئيل از سرّ پنهانىّ او بيگانه شد * كس نشد آگه ز سرّ او ، به‌جز خلّاق او\r\nآنكه اندر شأن او انجيل و تورات آمده * هم زبور و مصحفش از ذاتِ بىذات آمده\r\nوصف او يكسر كلام اللّه به آيات آمده * پيشِ رويش مِهر گردون ، كم ز ذرّات آمده\r\nعاشقِ بيدل ز فكرِ خلقتش مات آمده * جز نبىّ اللّه كه باشد در جهان مشتاق او\r\nحاش للّه ! كس تواند وصف آن رويش كند * يا بيان شرحى از آن موى گيسويش كند\r\nمىنشايد مُشك را همرنگ آن مويش كند * با زبان بندگى اوصاف آن خويش كند\r\nآدم و نوحش تمنّاى سرِ كويش كند * كى توان آگه شدن جز حقّ كسى از حاق او\r\nچون‌كه بگذشتى ثلاثه عشرى از ماه رجب * در درونِ خانه شد مولود آن شاهِ عرب\r\nقبلهء اهل يقين شد خانه ز آن عالىنسب * آنكه بودى خلقتش ايجاد عالم را سبب\r\nآمدى از ذاتِ يكتايش ولى اللّه لقب * شد حُجَر از حكم يزدان شاهد ميثاق او \r\n\r\n","description":"","footnote":"","page_name":" 413 ","page_number":413},
  {"content":"\r\n\r\n آنكه اندر شأن او آمد ز حىّ كردگار * « لا فتى الّا علىّ ، لا سيف الا ذو الفقار »\r\nمىنديده‌ست و نبيند هيچ چشم روزگار * چون ولىّ اللّه مطلق ، حيدر دلدل‌سوار\r\nاز وجود حضرتش گرديد عالم برقرار * جنّت الفردوس آمد درخورِ اخلاق او\r\nآن ولىّ اللّه اعظم ، آن امام راستين * آنكه دارد در حقيقت دستِ حقّ در آستين\r\nقامع الكفّار باشد ، قبلهء اهل يقين * شافعِ روز جزا ، يعنى امير المؤمنين\r\nهم خدا را او ولىّ و هم نبىّ را جانشين * مىدهد قرآن شهادت بهر استحقاق او\r\nاى شهنشاه نجف ! اى معنىِ نون و القلم * باعث ايجاد عالم گشتى از كتم عدم\r\nبا اجانين جنگ كردى در چَهِ بير العلم * برشدى از عرش اعلاى شَهِ والامُقم\r\nتا به دوش مصطفى در كعبه بنهادى قدم * كعبه و ركن و مقامت چون بود اطلاق او \r\n\r\nبار ما\r\n بزن مطرب ! كه عالم بىطرب نيست * به كامم گر شود گردون ، عجب نيست\r\nز لطفِ ساقيانِ ماه‌پيكر * تمنّايم به‌جز آبِ عِنَب نيست\r\nبه مهر دوست ، ما را مىگسارى * بود واجب كه جاى مستحب نيست\r\nاگر جز مهرِ جانان بر دلت هست * به حكمِ اهل ايمان از ادب نيست\r\nنگه بر صُنع يزدان بايدت كرد * كه خلقت‌هاى عالم بىسبب نيست\r\nبراى خويشتن ، كارى كن از پيش * كه از بهرِ تو سودى در عقب نيست\r\nبه راه دوست بگذر از تن و جان * كه جز لحم و عطايى جز عصب نيست\r\nخلافِ راىِ جانان گر بكوشى * تو را خالى ز هر رنج و تعب نيست\r\nبگويم فاش اندر هر دو عالم * كسى چون نسل عبد المطلّب نيست\r\nهمه خوبان بدين اقرار دارند * كه در خويى چو آن مردِ عرب نيست \r\n\r\n","description":"","footnote":"","page_name":" 414 ","page_number":414},
  {"content":"\r\n\r\n سر و دستى كه راه دوست نبود * به رغم عاشقان زار و تعب نيست\r\nسزد در عاشقىاش مهر نازم * كه با گل همچو الطافى سبب نيست\r\nبه فريادم رسان يا ربّ تو او را * در آن روزى كه پايانش به شب نيست\r\nز تعيين شب و روز و ، مه و سال * مرا مقصود جز ماهِ رجب نيست\r\nچو كشت و زرع ما خود جمله خار است * به بار خار ما هرگز رطب نيست \r\n\r\nتضمين غزل زرگر اصفهانى\r\n اى كه در گلشن حُسنت گل احمر دارى * وى كه در حلقهء زلفت همه را سر دارى\r\nبا من امروز تو گويا سرِ ديگر دارى * « چه شود گر ز ميان ، رسمِ ستم بردارى\r\nتا نگويد به من : يار ستمگر دارى » * پرتوِ حُسن تو افتاده به زن‌هاى حلب\r\nهركه ديدت ز فرج جان برسيدش بر لب * گشته معلوم كه نوشيده‌اى از آب عِنَب\r\n« قتل عام ار كنى اى نرگس جانان چه عجب ؟ * تُركى و مستى و خونريزى و خنجر دارى »\r\nمُشكِ تاتارِ ختن درخورِ آن موى تو نيست * عاشقى نيست كه دل‌بستهء گيسوى تو نيست\r\nجاى من در همه آفاق به‌جز كوى تو نيست * « آن بهشتى كه خدا گفته ، اگر روى تو نيست\r\nاز چه در لعلِ لبت ، چشمهء كوثر دارى » * اى بُتِ سرو قد و ، لاله‌رُخ و ، حور لقا\r\nتا به كى بر سرِ كوى تو نشينم چو گدا ؟ * روى بنما و بكن آنچه تو خواهى بر ما\r\n« سخنِ تلخ بفرما و مكرّر فرما * رنگ در تنگ شكر قند مكرّر دارى\r\nباز دارم هوسِ گلشن و گل چيدن تو * چيدنِ بزم مى و ساقى و برچيدن تو\r\nعجب از گريهء خود دارم و خنديدن تو * « نشوم سير ز رخسار تو و ديدن تو\r\nز آنكه در هر نظرم جلوهء ديگر دارى » * تا از آن روز كه عشق تو فتادم به سرا\r\nجز سرِ كوى توام نيست پناگاه مرا * گشته قوتِ من دل‌خسته ز خون جگرا\r\n« زرگرا ! گر غم آن سيم‌برت نيست ، چرا * اشك چون سيم به رُخسارهء چون زر دارى ؟ » \r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\nعيد غدير\r\n به روز عيد غدير آن‌چنان دلم شاد است * كه در مديحهء حيدر ، زبانم آزاد است\r\nنبى گرفت كمربند مرتضى و بگفت : * همين عليّست مرا ابن عمّ و داماد است\r\nبه نصّ آيهء قرآن ، به حكم حىّ ودود * همين عليّست كه مر كلّ قوم را هاد است\r\nبلند گفت كه : اى قوم ! از صغير و كبير * وصىّ برحقّ من اين علىّ و اولاد است\r\nبه هركه را كه منم پيشوا و رهبر او * همين عليّست كه بر جبرئيل استاد است\r\nز بعدِ من به همه خلق ، هادى و رهبر * همين عليّست كه او از براى ارشاد است\r\nهرآن‌كه مهر ولاى عليّست در دلِ او * به هر دو كون امين و امان و آزاد است\r\nهزار طاعتِ برحقّ كنى ، به روز شمار * چو مهر پاك علىّ نيست ، جمله بر باد است \r\n\r\nهوس شاعر\r\n وصفِ آن گلشن روىِ بُتِ خوبان هوس است * صوتِ آوازهء آن بلبل خوشخوان هوس است\r\nاى صنم ! روى بپوشان ، كه در اين فصل بهار * ديدن روى تو و ساحتِ بُستان هوس است\r\nهر طرف مىنگرم ، حور و قصور است پديد * خود ندانم كه مگر جنّت و رضوان هوس است\r\nساقىام ريخت به جام آن مىِ مينا و ولى * جامِ مى از كف آن شاهد دوران هوس است\r\nشد گر از بادِ صبا زلفِ سياه تو پريش * روى گلچهر تو را زلف پريشان هوس است\r\nمُفتى شهر كه از باده مرا منع نمود * دوش مىگفت : مرا حالتِ مستان هوس است\r\nبا همه پيرى و دل‌خستگىام عيب مگير * كه مرا صحبت آن تازه‌جوانان هوس است\r\nبس‌كه دل‌تنگِ زمانم چو يكى جغدصفت * از همه روى زمين جانب ويران هوس است\r\nبر لبِ كِشت و به يادِ رُخ خوبان ساقى * مىِ گلرنگ در اين نم‌نمِ باران هوس است\r\nز خدايت خبرى نيست ، ولى در برِ خلق * بازگويى كه : مرا خواندن قرآن هوس است\r\nرَهِ ميخانه بپيمايى و گويى چون « شيخ » * كه : خدايا ! ز توام معنىِ ايمان هوس است \r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nحال فگار\r\n جانا ! بيا و خوش بنشين در كنارِ « شيخ » * بردار خود غمى ز دلِ غمگسار شيخ\r\nرحمى نما و پاك كن از روى مرحمت * با آستين مهر سرشك از عذار شيخ\r\nگر آگهى بخواهى از اين حالِ عاشقان * يك‌دم به چشم و دل بنگر حالِ زار شيخ\r\nاز هجر دورىِ رخ زيبايت اى صنم ! * يكباره شد خزان ز فراقت بهار شيخ\r\nبعد از هزار سال ، شوم زنده از وفا * افتد تو را گذار اگر بر مزار شيخ\r\nاى روزگار ! اين همه جور و جفا چرا ؟ * ميرم براى دوست ، رفيقان به كار شيخ\r\nاز دست چرخ شكوه كنم يا ز بختِ خويش ؟ * چون از ازل سيه بُوَد اين روزگار شيخ\r\nيك‌دم جهان به كام من خسته‌دل نشد * يك‌دم وفا نكرد به ما آن نگار شيخ\r\nاى ساكنان پير طريقت ! خداى را * آخر ، ترحّمى به حالِ فگار شيخ ! \r\n\r\nميلاد حضرت علىّ عليه السّلام\r\n ساقى ! بيار باده ، كه ماهِ رجب رسيد * هنگام وجد و شادى و عيش و طرب رسيد\r\nبر گوش هوش آمدم اين مژده‌ام ز غيب * از كائنات كارِ وىاش بلعجب رسيد\r\nبرگو به شيعيان ! همه شادى كنند باز * مولود با سعادتِ شاهِ عرب رسيد\r\nمهر اندرون خانهء حقّ يافت چون وجود * از ذات لم‌يزل به علىّ اين لقب رسيد\r\nمهر علىّ و آل علىّ را به جان و دل * دارد قبول آنكه به پاكى نسب رسيد\r\nمحبوبِ او به جنّت و فردوس شد مكين * مغضوب او به دوزخ و نار غضب رسيد \r\n\r\nياد تو\r\n جانا ! تو را كه گفت كه بىما سفر كنى * ما را ز فرقتِ رُخ خود خون جگر كنى\r\nهرگز اميدم از تو نبودى ، كه از جفا * يكباره مهرم از سرِ پاكت به در كنى\r\nمن روز و شب در آرزوى ياد روى تو * شايد تو يادى از وطن اندر سفر كنى\r\nمطرب ! بزن به بربط و تنبور و ساز و نى * تا از غم زمانه مرا بىخبر كنى \r\n\r\n","description":"","footnote":"","page_name":" 417 ","page_number":417},
  {"content":"\r\n\r\n گر در فراق روى تو من جان دهم چه باك ؟ * ليكن اميدم آنكه به خاكم گذر كنى\r\nمىگفت ناصحى به من امروز برملا * بايد ز قول و عهد جوانان حذر كنى\r\nساقى ! بيار جامى از آن آبِ تلخ ، تا * كام مرا ز تلخىِ دوران شكر كنى\r\nگر عشقِ روى لاله‌رُخان است بر سرت * بايد نخست تَركِ دل‌وجان و سر كنى\r\nهرگز به وصل دوست نخواهى رسيد « شيخ » * گر كائنات را همه زير و زبر كنى \r\n\r\nفكاهى\r\n شنيدم كه يك شب زنى زشت‌رو * چنين گفت با شوهر نيك‌خو\r\nكه امشب شب بزم عيش است و شور * غم و درد از جانِ ما گشته دور\r\nهمىخواهم اى شوىِ فرّخ‌لقا * كه با من بگويى ز راه وفا\r\nبه اين خانه‌اى كآن تهى از غم است * كه محرم مرا و كه نامحرم است ؟\r\nكه تا رو بپوشم ز نامحرمان * بپوشم رخِ خود ز پير و جوان\r\nجوابش چنين گفت شوهر به زن : * ز نامحرم و محرمان دم مزن\r\nز من يك نفر رخ بپوشان و بس * مكن شرم ديگر تو از هيچ‌كس\r\nكه نامحرمت در دوعالم منم * بپوشان ز من روى ، اى محترم !\r\nهمين است گر حرف من گوهر است * زنِ زشت ، نامحرم شوهر است\r\nكه گفتند اين حرف را از قديم : * زن زشت باشد عذابى اليم\r\nاگر هستى اى « شيخ » از جنس مَرد * به گِردِ زنِ زشت هرگز مگرد \r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nشيخ العراقين ( 1276 - )\r\nمرحوم آيت‌اللّه شيخ على ، معروف به شيخ العراقين ، فرزند شيخ عبد الحسين ، بانى مسجد معروف در انتهاى بازار كفّاشان تهران كه امروز به نام مسجد ترك‌ها شهرت يافته است ؛ چون آذربايجانىهاى مقيم تهران سال‌ها است از اين مسجد براى مراسم مذهبى و سوگوارى خود استفاده مىكنند ، ازاين‌روى به مسجد ترك‌ها معروف شده است .\r\nشيخ على شيخ العراقين از علماى بزرگ و روحانيان نامدار زمان ناصر الدّين شاه قاجار است . وى عالمى برجسته و عارفى وارسته و فقيهى كامل بود و از قريحهء شاعرى نيز بهره داشت .\r\nگويند شبى پدرش را در خواب مىبيند و از پدر مىپرسد : « در آن عالم كدام طبقه بيشتر مورد عنايت بارى تعالى هستند ؟ » پدر مىگويد : « در اين عالم شعراى مديحه‌سرا و مرثيه‌گويان خاندان پيغمبر و ائمهء اطهار عليها السّلام مقامى و الا دارند و مورد عنايت خاصّ قرار گرفته‌اند و من خازن اشعار اين طبقه هستم ، سعى كن در شمار اين طبقه باشى . » شيخ العراقين كه تاكنون شعرى نسروده بود ، از خواب بيدار مىشود . احساس مىكند مىتواند شعر بسرايد . ازاين‌روى به فكر نظم واقعهء كربلا مىافتد و نظم شعر را آغاز مىكند و متجاوز از سه‌هزار بيت شعر مىسرايد و آن را به نام « معراج المحبّة » نام مىنهد و مستند نقل روايت منظوم خود را كتاب « لهوف » تأليف سيّد بن طاوس قرار\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nمىدهد .\r\nاز شيخ العراقين تا قبل از اين خواب و رؤيا شعر و اثر منظومى ديده نشده است و اين كتاب تنها اثر منظوم اوست كه بدين‌گونه به رشتهء نظم درمىآيد . بارى وى در سال 1315 هجرى قمرى ، برابر 1276 شمسى ، در تهران چشم از جهان فروبست و جنازه‌اش را به عتبات عاليات منتقل و در كربلا مدفون گرديد .\r\nاشعار زير منتخبى از معراج المحبّة است :\r\n\r\nدر ستايش خداوند\r\n سر اين نامه ، نام آن خداوند * كه از عشق آفريده عالمى چند\r\nخداوندى كه بر جنبنده جان داد * به حرفى نظم اين كون و مكان داد\r\nبه دست قدرتش موت و حيات است * گواه وحدت او ممكنات است\r\nبه فصل دى مزاج مرگ داده * بهاران را نوا و برگ داده\r\nدهد مر سالكان را رنج و زحمت * به گمراهان فراوان جاه و عزّت\r\nبه مسكينان لباس بىنوايى * شهان را زينت گيتى خداوند\r\nخرد را آگهى زين ماجرا نيست * به كارش صحبت چون و چرا نيست \r\n\r\nدر مناجات\r\n الهى ! جرمم از اجرام كهسار * فزون گشت از شمر بيرون ز مقدار\r\nهوايم غالب آمد ، عقل مغلوب * هوس فرمانروا و نفس معيوب\r\nتن از بار معاصى گشته رنجه * دل اندر چنگ شيطان در شكنجه\r\nسر از سرپيچى فرمان دادار * كدويى خشك مانده بر سرِ دار\r\nالهى ! نَبْوَدم رو هيچ سويى * به درگاهت ندارم آبرويى\r\nشد از خاطر مرا افكار تدبير * ز نادانى و گمراهى و تقصير\r\nهمىترسم كه در روز بلاخيز * كند ننگ از عذابم آتش تيز \r\n\r\n","description":"","footnote":"","page_name":" 420 ","page_number":420},
  {"content":"\r\n\r\n به دنيا و به عقبى هرچه بينم * نبينم جز تو پس نعم‌المعينم \r\n\r\nدر نعت پيامبر صلّى اللّه عليه و آله\r\n دلا ! بار گنه با صد تمنّا * بنه بر آستان شاه بطحا\r\nمحمّد ، اسم اعظم ، منبع نور * كه از او هر وجودى هست موجود\r\nصفى و نوح و ابراهيم و موسى * ذبيح و حشمت اللّه و مسيحا\r\nرسولان خداى فرد داور * طفيل ذات او هستند يكسر\r\nنبىّ الرّحمه جز او در دوعالم * نباشد ، هست اين دعوى مسلّم\r\nدر آن روزى كه يك‌تن دادرس نيست * جز او پيغمبرى فريادرس نيست\r\nشهى كز فرط جاه و عزم و رفعت * به پشت انداختى مهر نبوّت\r\nشگفتم زين خداوند خداجوست * نمىدانم چه باشد هرچه هست اوست \r\n\r\nدر منقبت حضرت علىّ عليه السّلام\r\n نباشد در همه عالم قرينش * مگر آن‌كس كه باشد جانشينش\r\nعلىّ سلطان دين ، نفس پيمبر * خدا را در صفات ذات مظهر\r\nنبىّ را ابن عمّ و پشت و بازو * خدا را دست و چشم و گوش و پهلو\r\nاميرى در لباس پارسايى * شهى داراى ملك كبريايى\r\nبود هادىّ هر گم‌گشته و ضالّ * يكى از بندگانش عقل فعّال\r\nخداوند سمند تيغ ميدان * شه مردان عالم شير يزدان\r\nدم صبح ولايت از دم اوست * يداللّهى نگين خاتم اوست\r\nمن و تحرير نعت شه ، كما هى * شريكم با قلم در روسياهى\r\nشبى دل با من آغازيد غوغا * كه اى شوريدهء مهجور و شيدا\r\nتو را چون حاصل از اين زندگى نيست * مرا محصول جز شرمندگى نيست\r\nگذشتت عمر در بيهوده‌كارى * همانا غافل از روزشمارى \r\n\r\n","description":"","footnote":"","page_name":" 421 ","page_number":421},
  {"content":"\r\n\r\n نه استقرار دارى ، نه فراغت * نه آرام و نه آسايش ، نه راحت\r\nنه خود بشناختى ، تا حقّ شناسى * نه بر پا داشتى حقّ را سپاسى\r\nتو را مقصود از اين رنج و محن چيست * به من گو معنى حبّ الوطن چيست ؟\r\nبيابانى ، چه مىداند وطن را * نداند خود ز آسايش محن را\r\nغرض از معرفت بانى دل من * به خون آلوده اين مشت گل من . . .\r\nفضاى حلق ميدان زبان است * تماشاى دل اندر لامكان است\r\nوطن مهر علىّ باشد مسلّم * به هرجايى كه خواهى باش بىغم\r\nبود عقل اوّلين مخلوق معبود * كه از ايجاد عالم اوست مقصود\r\nو گر خواهى شوى از عشق آگاه * مر او را داستانى هست جانكاه\r\nزده بر عرش حقّ اين عشق مطلق * ز خون خويشتن نقش انا الحقّ\r\nبناى عقل را ويرانه كرده * فراز عرش يزدان خانه كرده\r\nاگر عشقى به عالم هست اين است * خطا گفتم كه خود عشق‌آفرين است\r\nنواى عشق اندر خافقين است * نگين خاتم خاتم ، حسين است\r\nالا اى عشق بىپرواى جانباز ! * كه نبود لامكان را جز تو شهباز\r\nغم جانبازىات را بىكم‌وبيش * رقم كردم ز خون ديدهء خويش\r\nكه فردا چون برافرازى علم را * شفاعتگر شوى جمع امم را\r\nشود اين دفتر با فرّ براتم * دهد از آتش دوزخ نجاتم\r\nدلا ! آغاز كن اين داستان را * به نظم آور حديث داستان را\r\nنوايى زن به جانم بىكم‌وكاست * به آهنگ حسينى از ره راست \r\n\r\nوداع حسين بن على عليه السّلام با پيغمبر صلّى اللّه عليه و آله\r\n نشاطافروز بزم كامرانى * بساطانداز عشق جاودانى\r\nبهاافزاى عرش كبريايى * سريرآراى ملك رهنمايى\r\nچو شد دلتنگ از جور زمانه * سوى بنگاه رحمت شد شبانه \r\n\r\n","description":"","footnote":"","page_name":" 422 ","page_number":422},
  {"content":"\r\n\r\n شد اندر روضهء سلطان لولاك * ز درد و هجر رخ مىسود بر خاك\r\nيكى نورى در آن دم گشت ساطع * ميان عقل و عشق افتاد مانع\r\nغرض سرّى بُد از رخشيدن نور * كه امشب نبودت ديدار دستور\r\nبرون آمد ز درگاه پيمبر * روان شد سوى خلوتگاه مادر\r\nدر آن خلوت چون آن عشق‌آفرين شد * مشام جان زهرا عنبرين شد\r\nندايى آمدش ز آن برگزيده * كه اى ختم رسل را نور ديده !\r\nبه ديدار تو اى دلدار فرزند * شب و روزم به جنّت آرزومند\r\nنياز و ناز آن فرزند و آن مام * نداند كس به غير از فرد علّام\r\nشب ديگر چو اين چتر ملمّع * ز گوهرهايى انجم شد مرصّع\r\nمه چرخ امامت ، شاه عشّاق * به ديدار پيمبر گشت مشتاق\r\nبه آيين شب پيشين دگربار * به درگاه مقدّس سود رخسار\r\nمنوّر شد حزم ز آن پرتو طور * عيان شد معنى « نور على نور »\r\nشنيد از عشق بوى ذو المنن را * به بر بگرفت جان خويشتن را\r\nكليم عشق با معشوق جانى * شد اندر گفت‌وگو بى لن‌ترانى\r\nهمىگفتش كه اى سردار رحمت ! * نجاتم بخش از رفتار امّت\r\nكه جان از دست امّت گشته رنجور * مرا با خويشتن كن زنده در گور\r\nحسين عشق چون زد اين نوا را * به شور انداخت جان مصطفى را\r\nبگفتش كاى بهين ذرّيّهء من * به محشر مايهء فخريّهء من\r\nتو را خواهد خدايت كشته بيند * تنت در خاك و خون آغشته بيند\r\nكنون ساز سفر مىكن مهيّا * شتابان شو سوى عيش مهنّا\r\nبسيج راه بيت اللّه مىكن * حريم اللّه را آگاه مىكن\r\nبرادر با برادرزادگان را * ز مردان و زنان پير و جوان را\r\nكه عشقم مىكشاند سوى بيتم * به جا يك‌تن نماند ز اهل بيتم \r\n\r\n","description":"","footnote":"","page_name":" 423 ","page_number":423},
  {"content":"\r\n\r\n مهيّا چون كنى خيل خدم را * برون آور تو بانوى حرم را\r\nنشان بر محملش با عزّ و تمكين * كه باشد او چراغ حجلهء دين\r\nزنان و كودكان بنشان به محمل * كه در اين شهر ما را نيست منزل\r\nخير مىده هرآن‌كس را كه از ماست * مهيّا كرد عبّاس آنچه مىخواست\r\nبرون از خانه با خيل و خدم شد * خداوند حرم سوى حرم شد \r\n\r\nحركت امام حسين عليه السّلام از حجاز به عراق\r\n به آهنگ عراق آن شاه فيروز * برون شد از حجاز اندر همان روز\r\nپسر عمّ نبىّ ، با سوگوارى * بيامد نزد شه وقت سوارى\r\nبگفت : اى شه ! منم عبد اللّه پير * مكن در پاى عقل پير زنجير\r\nتو ترك اين سفر مىكن خدا را * مسوزان در فراق خويش ما را\r\nشنيدم از رسول آن شاه رحمت * كه گردى كشته از شمشير امّت\r\nبه دو سربسته گفت آن اشرف ناس : * مكن منعم ز رفتن يا بن عبّاس\r\nمنم مأمور و مأمور است معذور * ره نزديك را بر من مكن دور\r\nحريم كعبه جاى عشق‌بازى * نباشد اى رفيقان حجازى\r\nشه يثرب برون آمد ز بطحا * سوى دشت بلا شد راه‌پيما \r\n\r\nورود امام حسين عليه السّلام به كربلا\r\n نواى وصل چون بشنيد ناگاه * به دشت كربلا افراشت خرگاه\r\nز اسب آمد فرود آن سرور دين * به ياران گفت آخر منزل است اين\r\nمر اين وادى شما را سدّ عشق است * نه سدّ عشق خود سرحدّ عشق است\r\nفزون باشد مقام قرب داور * مقامى نيست از اينجا فزون‌تر\r\nبه بارانداز عشق آن پاكبازان * بيفكندند بار عشق آسان \r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\nشهادت على اكبر عليه السّلام\r\n چو بگذشتند شيران حجازى * علىّ را شد هواى تيغ‌بازى\r\nز صف آمد برون آن شاه صفدر * ستاده در بر سالار محشر\r\nستاره ريخت از نرگس به خورشيد * هلال‌آسا ركاب شاه بوسيد\r\nبدان شهزاده شاه روز محشر * چنين فرمود كاى شبه پيمبر !\r\nبرو بدرود كن اهل حرم را * كه بينى روى سلطان قدم را\r\nچو رخصت يافت از آن شاه ذى جود * روان شد سوى خرگه بهر بدرود\r\nنواى فرقت آن شاه منصور * حجازى بانوان را كرد پرشور\r\nچو عزم رزم قوم كينه‌ور كرد * زره از گيسوى ليلى به بر كرد\r\nبه معراج شهادت شد شتابان * بُراقش شد عقاب كوه كوهان\r\nبفرمود : اى پرستاران ابليس ! * كه باشد كارتان افسون و تبليس\r\nمنم زين اهل بيت برگزيده * شه عشق‌آفرين را نور ديده\r\nبگفت و بركشيد آن تيغ را زود * برآورد از نهاد دشمنان دود\r\nگروهى را به تيغ آن شير يزدان * همى جا داد در آتش ز ميدان\r\nز رزم قوم دون گرديد خسته * روان شد سوى شاه دل‌شكسته\r\nشد از سوز عطش ، وز ثقل آهن * توانايى ز جان و طاقت از تن\r\nچو آن سرچشمهء جود الهى * مكيد آن خاتم ختمى پناهى\r\nتوانايى شدش بر تن دوباره * سوى ميدان كين افكند باره\r\nچو آن سرچشمهء عشقش بجوشيد * به رزم دشمنان مردانه كوشيد\r\nگروه ديگرى فرمود نابود * تو گفتى لا فتى در شأن او بود\r\nبه ناگه منقذان غدّار خونخوار * سمند افكند سوى شاه بىيار\r\nشد از شمشير آن مردود گمراه * عيان شقّ القمر از فرق آن شاه\r\nعقابى ديد ناگه پرشكسته * علىّ افتاده زين از هم گسسته \r\n\r\n","description":"","footnote":"","page_name":" 425 ","page_number":425},
  {"content":"\r\n\r\n سرى بىافسر و فرقى دريده * به جانان بسته جان ، وز خود بريده\r\nفرود آمد ز زين آن با جلالت * چو پيغمبر ز معراج رسالت\r\nچو ديد آن سرخ‌روى پهنهء كين * پدر را گفت كاى نقش نخستين\r\nشدم سيراب از دست خداوند * فراتت را نباشم آرزومند\r\nچو آوردند تمثال پيمبر * برون از خيمه آمد دُخت حيدر\r\nروان شد سوى نعش برگزيده * به دنبالش زنان داغ‌ديده\r\nفغان و ناله چندان بركشيدند * كه پرده عرش اعظم را دريدند\r\nچنان زد صيحه ليلاى جگرخون * كه عقل ماسوى گرديد مجنون \r\n\r\nشهادت حضرت عباس عليه السّلام\r\n سوى خرگاه شد سالار با شاه * كه بدرود آورد با لشكر آه\r\nپس از بدرود اطفال جگرريش * طلب كردند آب از ساقى خويش\r\nهمىدانم كه آن لب‌تشنه ميراب * بداد آن كودكان را وعدهء آب\r\nشه بىلشكر و سالار بىيار * روان شد سوى ميدان بهر پيكار\r\nتو گفتى كربلا دشت حُنَين است * علىّ عبّاس و پيغمبر حسين است\r\nز جا شد كنده آن انبوه لشكر * نه سر پيدا ز پا ، نه پاى از سر\r\nبه آب اندر شد آن ميراب هستى * چو سيل از كوهساران سوى پستى\r\nيم رحمت چو در نم شد شناور * خميد از پشت خنگ كوه‌پيكر\r\nكف كافيش پر بنمود در آب * كه سازد لعل خشك از آب سيراب\r\nبه ياد تشنگان وادى غم * فراتش در نظر شد بحرى از سمّ\r\nبه خود مىگفت باشد از ادب دور * كه من سيراب و شه از آب مهجور\r\nيكى خشكيده مشكى داشت با خويش * در آب افكند با امّيد و تشويش\r\nچو عزم خيمه كرد آن مير صفدر * نهنگ‌آسا شناور شد تكاور\r\nگروهى جنگجو ز آن قوم گمراه * سر ره برگرفتندش به ناگاه \r\n\r\n","description":"","footnote":"","page_name":" 426 ","page_number":426},
  {"content":"\r\n\r\n به طعن نيزه‌اش هشتاد تن مَرد * به دوزخ سرنگون از پشت زين كرد\r\nيكى برگشته از دين در كمين شد * به قصد قتل آن سالار دين شد\r\nبرون شد از كمينگه همچو روباه * جدا كرد از بدن دست يداللّه\r\nابا ، دست دگر بر دشمنان تاخت * همى خار از سر ره دور انداخت\r\nجدا كردند دست ديگرش را * ز كار انداختند آن پيكرش را\r\nشدندى هم‌گروه آن قوم نادان * تنش را ساختند آماج پيكان\r\nز بس تير آمد از هر سو به‌سويش * روان گرديد بر خاك آبرويش\r\nدريده مشكش از پيكان كين شد * ز اطفال برادر شرمگين شد \r\n\r\nشهادت على اصغر عليه السّلام\r\n پس از قتل برادر ، آن شه جود * بيامد سوى خرگه بهر بدرود\r\nفرود آمد ز اسب آن عشق چالاك * درِ پرده‌سرا بنشست بر خاك\r\nبه خواهر گفت كاى آرام جانم ! * بياور اصغر شيرين‌زبانم !\r\nكه بينم روى آن پژمرده گل را * گل گلدستهء شاه رسل را\r\nسرش بنهاد بر بازو كه رويش * ببوسد ، وارهد از آرزويش\r\nلب و رخساره‌اش ديد آن شه فرد * شده از تشنگى چون كهربا زرد\r\nنه مادر شير بودش نه پدر آب * نه بود آن طفل را از تشنگى تاب\r\nهمىبوسيد روى چون گل او * همىبوييد مشكين سنبل او\r\nبه ناگه حرمله ، آن شوم گمراه * بديد آن ماه در آغوش آن شاه\r\nسه‌پهلو تيرى آن مردود معبود * رهانيد از كمان كينه‌اش زود\r\nگلويش بردريد از گوش تا گوش * خوش‌الحان مرغ شه گرديد خاموش\r\nتبسّم كرد بر رخسار ، بابش * كه شد از آن تبسّم دل كبابش\r\nشهش خون از گلو بگرفت با چنگ * زمين مىكرد چون گلزار ار تنگ\r\nبياورد آن شه لب‌تشنگانش * بخوابانيد نزد كشتگانش \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n ز بىيارىِ آن سلطان بىكس * فغان شد از حرم بر چرخ اطلس\r\nدگر تيرى بشد پرّان ز لشكر * نهاد اندر دل شه داغ ديگر \r\n\r\nآمدن امام حسين عليه السّلام به ميدان جنگ\r\n چو ميدان شد تهى از ياور عشق * چو داور گشت يكتا داور عشق\r\nبه يك ساعت شد آن سلطان بىيار * چو حقّ تنها در آن دشت بلابار\r\nز خون نوجوانان پهنهء كين * چو گلزار جنان گرديد رنگين\r\nبه درد آمد دل آن عشق بىباك * به سوك نوجوانان گشت صد چاك\r\nشد آن گردون سرادق سوى خرگاه * به دورش حلقه‌زن شد لشكر آه\r\nروان گرديد شاه برگزيده * به‌سوى خيمهء آن نور رسيده\r\nهمىپرسيد از احوال فرزند * به ديدارش بُدى بس آرزومند\r\nپس از تيمار بيمار دل‌افكار * به شه شهزاده گفت اى شاه بىيار\r\nبه پاسخ كشتهء عشق خداوند * چنين فرمود كاى فرزانه فرزند !\r\nدر اين صحرا و اين خرگاه با فرّ * نمانده جز من و تو مرد ديگر\r\nكهن پيراهنى آن كسوت عشق * طلب فرمود از آن عصمت عشق\r\nمرا زين گفت‌وگوى كهنه جامه * زبان لال است و خونين است خامه\r\nشدند آن قوم بىدين چهار قسمت * به قصد قتل آن سلطان رحمت\r\nبه تيغ و تير و سنگ و نيزه جمله * به شاه انس و جان بردند حمله\r\nهماى جان زهرا و پيمبر * عقاب‌آسا ز پيكان گشت پَرپَر\r\nبه خون آمد شناور ذوالجناحش * گهى در قلب و گاهى در جناحش\r\nهمىفرمود در هنگامهء جنگ * كه مرگ اولى بود از بردن ننگ \r\n\r\n","description":"","footnote":"","page_name":" 428 ","page_number":428},
  {"content":"\r\n\r\n\r\nشيدا\r\nميرزا على اكبر شيدا ، با لقب « مسرور على » از مردم شيراز بود و هم منشى صاحب ديوان . در آغاز جوانى به اتّفاق وى از زادگاهش به تهران رهسپار شد و در اين شهر رحل اقامت افكند و به خدمت صفىعلى شاه مشرّف شد و در سلك سلسلهء نعمت‌اللّهى منظوم گشت و تا پايان عمر در تهران بزيست . سرانجام در اين شهر چشم از جهان فروبست و در ابن بابويه به خاك سپرده شد .\r\nشيدا يكى از چهره‌هاى درخشان موسيقى و شعر و تصنيف ايران بشمار مىرود كه در اين رهگذر به شهرت و مقام و منزلتى و الا دست‌يافت . سه‌تار را خوب مىنواخت ، شعر را نيكو مىسرود و تصنيف را عالى مىساخت ؛ چندان‌كه تصنيف‌هاى او مورد پسند مردم قرار مىگرفت و به يك‌سخن ، شيدا را بايد يكى از پيش‌كسوتان تصنيف‌سازى در ايران بشمار آورد .\r\nدكتر معين دربارهء شيدا چنين مىنويسد :\r\n« على اكبر شيدا موسيقىدان و شاعر و تصنيف‌ساز ايرانى ، كه تصانيف او مقبول عامّه بود و عارف او را بر خود مقدّم مىدانست و از او به نيكى ياد كرده است . شيدا مردى درويش و وارسته بود ، مختصر سه‌تار مىزد و خطّ نستعليق را هم خوش مىنوشت ، آهنگ‌ها و اشعارش بسيار مطلوب و دل‌نشين است ، ولى صورتى نازيبا و قلبى پر از مهر و وفا - كه همواره به كمند عشق زيبارويان گرفتار بود - داشت .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nآهنگ‌هاى وى با آنكه متجاوز از پنجاه سال از تاريخ آن‌ها مىگذرد ، هنوز داراى لطف و جاذبه است . »\r\nمحمّد رضا لطفى ، استاد تار و آهنگساز معاصر ، در سال 1369 مؤسّسه‌اى در آمريكا به نام « مركز فرهنگى و هنرى شيدا » بنيان نهاد و جوانان ايرانى مقيم آمريكا را به فراگيرى هنر موسيقى اصيل ايرانى فرامىخواند و در ضمن نشريّه‌اى به نام « نامهء شيدا » در همين زمينه منتشر مىسازد و بدين‌گونه نام و ياد ميرزا على اكبر شيداى شيرازى را زنده نگاه مىدارد .\r\n\r\nارباب صفا\r\n در خم زلف تو از اهل جنون شد دل من * و اندر آن سلسله عمريست كه خون شد دل من\r\nدر ازل با سر زلف تو چه پيوندى داشت * كه پريشان شد و از خويش برون شد دل من\r\nاين همه فتنه مگر زير سر زلف تو بود * كه گرفتار بدين سحر و فسون شد دل من\r\nسوخت سوداى تو سرمايهء عمرم اى دوست * مىنپرسى كه در اين واقعه چون شد دل من\r\nبىنشان گشتم و جستم چو نشان از دهنش * بر لب آب بقا راهنمون شد دل من\r\nبه تولاى تو اى كعبهء ارباب صفا * پيش اهل حرم و دير زبون شد دل من\r\nزلف بر چهره نمودى تو پريشان و نگون * كه سيه‌روز من از بخت نگون شد دل من\r\nدر دبستان غمت خوانده چو يك حرف وفا * به صفاى تو كه داراى فنون شد دل من\r\nروى بنما و ز من هستى موهوم مگير * سير از زندگى دنيى دون شد دل من\r\nتا كه از خال لبت نكتهء موهوم آموخت * واقف سرّ ظهورات بطون شد دل من « 1 »\r\nاى صفا نور صفايى به دل « شيدا » بخش * تيره از خيرگى نفس حرون شد دل من « 2 » \r\n\r\n\r\n","description":"","footnote":"\r\n( 1 ) - ظهور جمع ظاهر است و جمع بستن با « الف و تا » از قاعدهء دستورى به دور است .\r\n( 2 ) - صفا منظور ميرزا على خان ظهر الدوله ملقب به صفاعلى شاه متخلّص به صفا است كه جانشين صفىعلى شاه شد .\r\n","page_name":" 430 ","page_number":430},
  {"content":"\r\n\r\n\r\nمونس هجران\r\n بس‌كه در جسم ضعيف و جان‌افگارم تويى * هر نفس كز دل برآرم ، نالهء زارم تويى\r\nاز وجود تو سراپاى وجود من پر است * در دل و در ديده ، اى جان مهر و انوارم تويى\r\nكس به چشمم درنمىآيد به غير از روى تو * گر هزارانند خوبان يا كه دلدارم تويى\r\nخواب در عهد تو در چشمم نمىآيد دگر * بختم ار خواب است ، اندر چشم بيدارم تويى\r\nنه مرا گفتار و نه كردار مىباشد ز خود * هم تويى كردار من ، هم نيز گفتارم تويى\r\nمات و حيرانم به كار خويش رحمت كن به من * مصدر فعل من و سررشتهء كارم تويى\r\nمن نمىيابم مجال ناله از دست غمت * تا كه همراه نفس در جان افگارم تويى\r\nشكوه از دل تا به كى ، از جان شكايت تا به چند * خود دل پرحسرت و جان گرفتارم تويى\r\nروز روشن مىبرد رشك از شب « يلدا » اگر * مونس ايّام هجران و شب تارم تويى \r\n\r\nاهل راز\r\n درِ رحمت الهى همه‌وقت باز باشد * كه گروه عاصيان داده به عجز و راز باشد\r\nهمه دم صلاى عشقت به ولا زند حقيقت * نظرت اگر به صورت ، و گرت مجاز باشد\r\nچو دو گام بيش نبود ز خودى سوى خدايت * چو به بىخودى درآيى ، نه رهى دراز باشد\r\nخور و خواب و خودپرستى بگذار و آدمى شو * به بهايمت از اين دو ، سر امتياز باشد\r\nبه درت چه استطاعت من بىبضاعت آرم * كه نه مايهء نيازم نه سر نماز باشد\r\nبرِ دوست عرضه كردن سر و جان خلاف باشد * به سبكتكين چه هستى به ره اياز باشد\r\nبه فلك فرونيارم سر بندگى و طاعت * اگرم به بارگاه كرمت جواز باشد\r\nهمه صاحبان دل را نفس از تو نرم گردد * دل‌وجان فسردگان را ز تو احتراز باشد\r\nسر عجز و بندگى را ز درش كجا كشانى ؟ * كه در دگر ز رحمت به رُخت فراز باشد\r\nبه عزيزىات نديدم چو تو يار نازنينى * به تمام نازنينان ز تو عزّ و ناز باشد\r\nهمه دم شمر غنيمت ، دم صاحبان دم را * كه نه هردمى دهد جان و نه دلنواز باشد \r\n\r\n","description":"","footnote":"","page_name":" 431 ","page_number":431},
  {"content":"\r\n\r\n به هزار سال ديگر چو « صفا » « 1 » شدى به صفوت * نكند ظهور « شيدا » كه ز اهل راز باشد \r\n\r\nخورشيد جمال\r\n عالم عشق و محبّت چه صفايى دارد * شاه باشد اگر اين رتبه گدايى دارد\r\nساقيا چند شتابى به خرابى دلم * آخرين خانهء ويرانه ، خدايى دارد\r\nهمچو نى با لب شيرين تو دمسازم و جفت * بندبندم ز غمت ساز و نوايى دارد\r\nمىروم از پس اين قافله سرگشته ز راه * كاين بيابان فنا راه به جايى دارد\r\nظلّ ممدود تو اى دلبر خورشيد جمال * گر فتد بر سر ما فرّ همايى دارد\r\nتا نواى غم عشقت به جهان فتنه فكند * همه ذرّات جهان از تو صدايى دارد\r\nحسن و خال و خط خوبان نربايد دل ما * جان و دل برخى جانش ، كه وفايى دارد\r\nهركه شد از دل‌وجان در ره عشق تو فنا * از ازل تا به ابد ملك بقايى دارد\r\nجان طلب در ره جانانه تو از عاشق زار * سيم و زر در نظر پست بهايى دارد\r\nگرچه شد بىسروپا در ره عشقت « شيدا » * سرّ عشق تو نه هر بىسروپايى دارد \r\n\r\nروز وصال\r\n در دل من نشسته‌اى ، گرچه مدام روبه‌رو * باز دوانم از پىات ، كوچه به كوچه ، كو به كو\r\nروز وصال سر كنم ، شرح شب جدايىات * قطره به قطره متّصل ، بحر به بحر ، جو به جو\r\nمىرود از جفاى تو ، خون دل از دو ديده‌ام * با رخ و زلف دلكشت ، نكته به نكته ، موبه‌مو\r\nطاق دو ابرويت بود ، قبله‌گه دل اى صنم * روى توام ز شش‌جهت ، جلوه‌گر است سو به سو\r\nرايحه‌اى ز زلف تو ، برد صبا به گلستان * ز آن همه گلستان شده ، رنگ‌به‌رنگ ، بو به بو\r\nعادت و خوى تو جفا ، خوى من گدا وفا * كرده تفاوت از كجا ، خُلق به خُلق ، خو به خو\r\nدر سر كوى او كسى ، ره نبرد به خويشتن * بلكه شود شناخته ، بىمن و بىتو ، او به او\r\nمن همه خون دل خورم ، او مى ناب از طرب * دورهء جام چون فتد ، بر من و يار دوبه‌دو \r\n\r\n\r\n","description":"","footnote":"\r\n( 1 ) - مقصود صفاعلى شاه ظهير الدوله است .\r\n","page_name":" 432 ","page_number":432},
  {"content":"\r\n\r\n « شيدا » مهر آن صنم ، جاى گرفته در دلم * همچو روان به كالبد ، پرده به پرده ، تو به تو \r\n\r\nقبلهء حاجات\r\n من به سوداى تو اى مايهء ناز آمده‌ام * بهر ناز تو به صد عجز و نياز آمده‌ام\r\nپيش محراب دو ابروى تو با صدق نياز * شسته‌ام دست ز جان ، تا به نماز آمده‌ام\r\nتو شه بنده‌نوازى و منم بندهء تو * من به درگاه شه بنده‌نواز آمده‌ام\r\nخانهء سرّ تو شد اين دل ويرانهء من * مشكنش ، چون به درت محرم راز آمده‌ام\r\nبه تولّاى تو اى قبلهء حاجات جهان * من هم از كعبه و از بتكده بازآمده‌ام\r\nشمع رخسار تو پروانه‌صفت سوخت مرا * ز آتش عشق تو در سوز و گداز آمده‌ام\r\nخوش به سرپنجه زيبا بزن و بنوازم * ز آنكه در دست تو تسليم چو ساز آمده‌ام\r\nساقيا جور و جفا بر دل « شيدا » مپسند * كز محبّت ز در دوست فراز آمده‌ام\r\nبه در شاه صفى « 1 » من به صفا سايم رو * كز حقيقت به درش ، نى به مجاز آمده‌ام \r\n\r\nآتش فراغ\r\n شب‌ها ز اشتياقت ، سوز و گداز دارم * در آتش فراغت ، كى سوز و ساز دارم\r\nبا طاق ابروى تو ، اى قبلهء نكويان * روى نماز ، جانا ، كى در حجاز دارم\r\nمحمود گشته كارم ، با اين‌همه خرابى * تا چون تو نازنينى ، به از اياز دارم\r\nديوانه كرد و رسوا ، ديگر خبر ندارم * عشقت حقيقتى داشت ، يا من مجاز دارم ؟\r\nرسواى خاص و عامم ، بدنام اهل عالم * در عاشقى ازاين‌پس ، بس امتياز دارم\r\nبا من تو در ستيزى ، بيگانه‌وش گريزى * من آشنا به كويت ، روى جواز دارم\r\nنخل بلندقدّت ، در دل نشانده‌ام من * از آب چشم بردى صد چشم باز دارم\r\nاى خوش از آن زمانى كز عشق همچو منصور * در پاى دار ، هيئت من سرفراز دارم \r\n\r\n\r\n","description":"","footnote":"\r\n( 1 ) - شاه صفى منظور حاجى ميرزا حسن صفىعلى شاه مؤسّس فرقه نعمت اللهى است .\r\n","page_name":" 433 ","page_number":433},
  {"content":"\r\n\r\n\r\nآغوش يار\r\n بيا كه عشق تو از سر نمىرود ما را * به دست دار دل اوفتاده از پا را\r\nبه بوى آنكه به پايت نثار سازد جان * تن ضعيف بهانه است اين تمنّا را\r\nبه باد دادم ناموس زهد و خرسندم * كه اعتبار بود پيش رند رسوا را\r\nلب از ترشّح مى جان من دريغ مدار * كه تا ببوسم آن لعل باده‌پيما را\r\nكشيد جام در افشان و چهره گلگون كرد * گشود پس به تبسّم لب شكر خارا\r\nچه آتش است ندانم كه ريختى در جام * كه ناچشيده برافروخت جان دانا را\r\nهزار شام نويدم دهى و وين عجب است * كه باز عيد شمارم نويد فردا را\r\nتو را كه دوش در آغوش يار بود قرار * كجا بدانى روز سياه « شيدا » را\r\nهزار فكرت بىجا و نقش‌هاى عجيب * كه جز دريغ به آخر نبرد سودا را\r\nبدان خيال كه تا جامه تر نگردانى * ز سرگذشت برانديش موج دريا را\r\nبگير ساغر و نو كن فسانه‌هاى كهن * كه طرح تازه پديد است دور مينا را\r\nچو روزگار دگر شد ، به تازه گوى سخن * سخن به تازه بهْ آيد روان گويا را \r\n\r\nكعبهء مقصود\r\n در مذهب عشّاق به‌جز دوست كسى نيست * اندر دوجهان جز كرمش دادرسى نيست\r\nدر هر نفس اندر نفس عارف و عامى * جز از دم رحمان و رحيمش نفسى نيست\r\nداديم به سوداى تو دين و دل‌وجان را * اى جان جهان ! غير تو ما را هوسى نيست\r\nاز واقعهء عشق تو دامان و كنارى * نبود كه ز آب مژه رود ارسى نيست\r\nدر طور مناجات دلت وادى ايمن * جز نور تو در ديدهء موسى قبسى نيست\r\nباز است و عيان بر تو ، ره كعبهء مقصود * لازم به نشان ره و بانگ جرسى نيست\r\nجان طاير قدسيست در اين كلبهء محنت * جز قيد تن خسته مر او را قفسى نيست\r\nآن جاى كه جبريل امين بال فروريخت * در ساحت قدسش طيران مگسى نيست\r\nجز عاطفت شاه صفا ، پير طريقت * ما را به جهان دادرس و ملتمسى نيست \r\n\r\n","description":"","footnote":"","page_name":" 434 ","page_number":434},
  {"content":"\r\n\r\n در خرقهء آلودهء « شيدا » زدى آتش * هم خرمن هستيش بسوزان كه بسى نيست \r\n\r\nمفتاح گنج\r\n بر هيچ‌كس به چشم حقارت نظر مكن * بر بىكسان به عُجب و تكبّر گذر مكن\r\nدر مفلسى و بىكسى و عجز و انكسار * جز حقّ ز حال خويش كسى را خبر مكن\r\nمفتاح گنج مقصد دل شكر و صابريست * در حادثات پشت به صبر و ظفر مكن\r\nاكرام اوست بىحد و لطفش فزون ز حصر * اى ناسپاس ! تنگدلى اين‌قدر مكن\r\nتو نونهال گلشن قدسى ، خداى را * نخل وجود خويش چنين بىثمر مكن\r\nكوتاه نيست قصّهء زلف دراز او * اين رشته وامده ز كف و مختصر مكن\r\nسلطانى از گداى در دوست كن طلب * خود را تو نااميد از آن فيض در مكن\r\nما راست از تو شاه ، تمنّاى يك نگاه * از اين گدا دريغ تو از يك نظر مكن\r\n« شيدا » به كنج ميكده بگزين قرارگاه * بنشين و روى بر در هر بىبصر مكن \r\n\r\nغم دل\r\n از درد تو ، اى درد توام همدم دل * وز داغ تو ، اى داغ توام مرهم دل\r\nجان ماتم من دارد و من ماتم جان * دل از غم من نالد و من از غم دل \r\n\r\nروى و موى\r\n روى او آب دهد گوهر بينائى را * موى او سرمه كشد چشم تماشائى را \r\n\r\nبهار و خزان\r\n مانند گلبنى كه به ويرانه گل كند * آگه نشد كسى ز بهار و خزان ما \r\n\r\nمژگان و خنجر\r\n مژگان او به خنجر تشبيه « شيدا » * مضمون تاره‌اى نيست امّا به دل نشيند \r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\nشيدا ( 1322 )\r\nابو القاسم شيدا ، فرزند على جعفر ، در سال 1322 هجرى شمسى در تويسركان قدم به جهان هستى گذاشت ، تحصيلات دورهء ابتدايى و متوسّطه را در زادگاهش به انجام رسانيد ، ازآن‌پس به استخدام آموزش و پرورش درآمد و به كار تدريس در مدارس شهر خود اشتغال ورزيد و چون حرفهء معلّمى را دوست داشت ، با عشقى زايدالوصف به تربيت جوانان پرداخت و غير از كار معلّمى سمت ديگرى را نپذيرفت .\r\nشيدا در سال 1351 به كرمانشاه منتقل شد و در اين شهر رحل اقامت افكند و در خلال كار آموزشى توانست به تحصيل ادامه دهد و به دريافت ليسانس در رشتهء زبان و ادبيّات فارسى توفيق يابد . آن‌گاه دورهء فوق ليسانس را نيز با موفقيّت گذراند و هم‌اكنون نيز در دبيرستان‌هاى كرمانشاه به تدريس ادبيّات اشتغال دارد .\r\nشيدا از دوران نوجوانى به شعر و ادب علاقه و دلبستگى زيادى داشت و در همان زمان در قالب‌هاى مختلف طبع‌آزمايى مىكرد و بعد با شركت در بعضى انجمن‌هاى ادبى به رشد و شكوفايى شعر خود كوشيد و آثارش در پاره‌اى از روزنامه‌ها و مجلّه‌هاى كشور انتشار يافت .\r\nشيدا شاعرى خوش‌قريحه و تواناست ، شعرش روان و خالى از تكلّف و از استوارى كلام و لطافت معنى و مضمون بهره دارد .\r\n\r\n","description":"","footnote":"","page_name":" 436 ","page_number":436},
  {"content":"\r\n\r\n\r\n« اعدى عدوك نفسك الّتى بين جنبيك » من كىام ؟\r\n در تن خويش يكى نادره دشمن دارم * واى از اين دشمن پتياره كه در تن دارم !\r\nبيژن چاه تنم ، در بُن اين دخمهء هول * بخت بيژن نه ، ولى محنت بيژن دارم\r\nنه منيژه كمرى بسته به تيمار دلم * نه خبر از كرم و لطف تهمتن دارم\r\nيا ربّ ! از حال دل غم‌زده‌ام آگاهى * كى بسى شكوه از اين دشمن پرفنّ دارم\r\nمن كىام ؟ طرفه سؤاليست كه در پاسخ آن * سعى بسيار - چه بيهوده و ليكن - دارم\r\nمُردم از غصّهء اين مشكل و معلوم نشد * در خود اين جملهء اضداد چرا من دارم ؟\r\nگلخنم گاهى و منفورتر از گلخن هم * گلشنم گاهى و شادابى گلشن دارم\r\nگه دلِ نازك پروانه ، گهى نرمى شمع * گاه دل‌سنگى و سرسختى آهن دارم\r\nگاه چون خضر ، دليلِ رهِ گمراهانم * گاه ، خود غول بيابانى و رهزن دارم\r\nمىچكد آب بلاغت ز كلامم ، گاهى * گاه هم ، گنگى صد كودن الكن دارم\r\nگاه پرشور و حرارت چو دلِ مردادم * گاه افسردگى و سردى بهمن دارم\r\nلحظه‌اى طينت پاكيزه‌دلان ملكوت * لحظه‌اى سيرت ابناى هريمن دارم\r\nگاه چون بزم نشاطم ، همه شور و شادى * گاه چون مرگم و يكپارچه شيون دارم\r\nيك‌زمان روح لطيفم ، خبرم اصلا نيست * كه بشر هستم و خواب و خور و مردن دارم\r\nلحظه‌اى بعد كه در قالب تن جان گيرم * باورم نيست كه هرگز دل روشن دارم\r\nهمه شرمنده از آنم كه به بازار عمل * پيشهء كافر كالاى برهمن دارم\r\nتكيه بر توشهء خود هيچ ندارم « شيدا » * چشم بر مائدهء رحمت ذو المنّ دارم \r\n\r\nشعر حافظ\r\n بهارِ عالم‌آرا ، شعر حافظ زير لب دارد * صبا در جشن گل‌ها شعر حافظ زير لب دارد\r\nزمان خندهء گل ، گريهء ابرِ پريشان بين * به وقت مويه ، گويا شعر حافظ زير لب دارد\r\nچه مىدانم ؟ خدايا با زبان خويش بلبل هم * به روى شاخه آيا شعر حافظ زير لب دارد ؟ \r\n\r\n","description":"","footnote":"","page_name":" 437 ","page_number":437},
  {"content":"\r\n\r\n در آن درگه كه خورشيد و قمر آينه‌گردانند * تفأّل را مسيحا شعر حافظ زير لب دارد\r\nهنوز آن دلرباى شوخِ شيرين‌كارِ شهرآشوب * به گلگشتِ مصلّا شعر حافظ زير لب دارد\r\nسيه‌چشمانِ كشميرى و تركانِ سمرقندى * نه تنها ، بلكه دنيا ، شعر حافظ زير لب دارد\r\nصراحت هركجا آتش زند در خرمن سالوس * به جاى مشعل آنجا ، شعر حافظ زير لب دارد\r\nدر اين حكمت‌سرا تا مشعل دانش فروزان است * كنارش پيرِ تقوا شعر حافظ زير لب دارد\r\nكلام دل‌نشينِ رهبرِ آزادگان بشنو * مگر او نيز با ما شعر حافظ زير لب دارد\r\nكليدِ گنج مقصودش ، نيايش هست و آهِ شب * سحرخيزى كه شيوا شعر حافظ زير لب دارد\r\nاگر با فالِ حافظ زندگى مىكرد ديروزى * چو بلبل ، نسلِ فردا شعر حافظ زير لب دارد\r\nعروسِ خلوت انس و انيس دل بود « شيدا » * زبان فارسى تا شعر حافظ زير لب دارد \r\n\r\nباغبان‌دار خشكم\r\n بىنصيب از وصل يارم ، نامراد روزگارم * اى پناه بىپناهان ! جز تو امّيدى ندارم\r\nباغبانان ميوه چين‌اند از براى رهگذاران * « باغبان‌دار خشكم » من خجل از رهگذرم\r\nحاصل عمرم هدر شد ، فرصت از دستم به در شد * مايهء سودم ضرر شد ، بىثمر شد كشت‌كارم\r\nاى صفاى نوبهاران ! بىتو خاشاكِ كويرم * اى چراغ لاله‌زاران ! بىتو خارِ شوره‌زارم\r\nبىتو جهلم ، با تو حكمت ؛ بىتو ضعفم ، با تو قدرت * با تو نورم ، بىتو ظلمت ؛ با تو روشن بىتو تارم\r\nعاشقى شيدا منم من ، فاسقى رسوا منم من * بدتر از اين‌ها منم من ، در حضورت شرمسارم\r\nاى وجودت فيض مطلق ! ! از پى لطف عميمت * در ميان اشك و حسرت ، روز و شب در انتظارم\r\nاين تو و اين رأفت و اين رحمت بىمنتهايت * اين من و بار گناه و اين دو چشم اشكبارم \r\n\r\nارمغان نور\r\n بانگ دَراىِ قافلهء رهروان نور * افكنده شور و غلغله در كاروان نور\r\nاين مژده‌ام به گوش دل آيد كه مىرسد * خوش‌خوش ز راه ، پيك سعادت نشان نور\r\nيك جُرعه مى ز ساغر افلاكيان بنوش * تا بهره‌اى نصيب تو گردد ز خوان نور \r\n\r\n","description":"","footnote":"","page_name":" 438 ","page_number":438},
  {"content":"\r\n\r\n گر ريزه‌خوار خوان سماواتيان شوى * لذّت برى ز مائدهء بىكران نور\r\nاز بام چرخ ، بانگِ رساى فرشتگان * در گوشِ جان ، فكنده طنين اذان نور\r\nخورشيد و ماه و زُهره و كيوان و مشترى * روى نياز سوده بر اين آستان نور\r\nطاقى ز نور بسته بر آفاق بىنشان * پاسِ ورود موكب صاحبقران نور\r\nصاحبقران نور ، محمّد ، رسول حقّ * اينك رسيد از سفرِ لامكان نور\r\nميلاد باسعادتش اكنون رسيده است * تا رونقى دوباره بگيرد جهان نور\r\nنور جهان ز پرتو روى محمّد است * از قعر خاك ، تا زَبَرِ كهكشان نور\r\nدر صف خداش  « لَوْ كَرِهَ الْكافِرُونَ »  « 1 » گفت * تا بشنوند حجّت وى از زبان نور\r\nحقّ آفريد صورت احمد ، كه از كَرَم * بر خلق خويش هديه كند ارمغان نور\r\nيا ربّ ! مدد رسان كه برآييم سربلند * در پيشگاهِ عدلِ تو از امتحان نور\r\n« شيدا » فروغ شعر تو ، بر درگه رسول * گويى كه هست برق شرارى ميان نور \r\n\r\nدر ماتم لاله‌ها\r\n در باغ و چمن سوسن و نسرين شكفد * در دشت فلك گلشن پروين شكفد\r\nاز تربت پاك نونهالان شهيد * به‌به ! كه چه لاله‌هاى خونين شكفد\r\nبالد به خود از صفاى اين گُلشن عشق * بر گُل كه ز شاخسار ياسين شكفد\r\nهرگه كه كنم ياد ز بيداد عدو * در باغ دلم خاربُن كين شكفد\r\nآن خار شود جنگلى از خشم و خروش * هر گوشه كه آن ريشه زند ، اين شكفد\r\nدر ماتم لاله‌هاى افتاده به خاك * آلالهء خون ز چشم گلچين شكفد\r\nپستى بنگر كه از نگونسارى سرو * گل از گل دشمن بدآيين شكفد\r\nعهديست ميان دل او با دل سنگ * تا زين دو ببينيم كدامين شكفد ؟\r\n« شيدا » به دعا حاجتى از دوست بخواه * تا بر لب ما غنچهء آمين شكفد \r\n\r\n\r\n","description":"","footnote":"\r\n( 1 ) -  « يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ »  ( سورهء صف ، آيهء 8 )\r\n","page_name":" 439 ","page_number":439},
  {"content":"\r\n\r\n يا ربّ ! برسان مژدهء نابودى خصم * كز شادى آن ، چهرهء غمگين شكفد \r\n\r\nقصّهء شكفتن\r\n تا توان رفتن هست ، بىبهانه بايد رفت * تا وراىِ آفاقِ بىنشانه بايد رفت\r\nدر كمركشِ گيتى ، اى دل از چه واماندى ؟ * قلّه‌هاى هستى را ، دانه‌دانه بايد رفت\r\nعمر كوته گل را ، فرصتِ غنودن نيست * از هدايتِ دانه تا جوانه بايد رفت\r\nمرغ بىپناه دل ، تا فراغتى جويد * كو به كو ، به دنبالِ آشيانه بايد رفت\r\n« ارجعى الى ربّك » مىزند صلايى خوش * گوشِ دل بر آواىِ اين ترانه بايد رفت\r\nقصّهء شكفتن را ، از زبان گل بشنو * در ميان موج خون ، شادمانه بايد رفت\r\nشهسوارِ اين ميدان ، شير كربلا آمد * همّتى ! كه در راهش ، عاشقانه بايد رفت\r\nمأمن ولاى او ، خانهء اميد ما * شامگاهِ نوميدى ، سوى خانه بايد رفت\r\nآستانهء پاكش ، قبله‌گاه دل‌ها شد * پابه‌پاىِ دل تا آن آستانه بايد رفت\r\nمركب سفر زين كن ، تا ديار او ، « شيدا » * شوق رفتنت چون هست ، پس چرا نه ؟ بايد رفت \r\n\r\nآيه‌هاى آفتابى\r\n بيزار بيزارم من از تاريك شب‌ها * تاريك شب‌هايى كه با خورشيد قهرند\r\nدر باغ‌ها معناى رويش را چه دانند * افسرده‌حالانى كه با امّيد قهرند \r\n*\r\n پروانه‌ام ، شيداى نور و عاشق شمع * با روشنايى الفتى ديرينه دارم\r\nشب نيستم با تيرگى دمساز باشم * روزم كه پيشاپيشِ خود آينه دارم \r\n*\r\n در فصل پاييز دلم باغ بهار است * با جانِ جاويد جهان پيوند دارم\r\nدر شامگاهان ، آسمان بامدادم * روى لبانم يك افق لبخند دارم \r\n*\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n با تيره‌روزان جهنّم همنشينم * با نيك‌بختان بهشتى هم‌زبانم\r\nبا ناسپاسان غرقه‌ام در قعر دوزخ * با حق‌ّشناسان در بهشت جاودانم \r\n*\r\n خوشه به خوشه با عقيقِ ديده پرورد * منظومه‌هاى دلكش و تر مىنگارم\r\nدر لابه‌لاى دفتر شب‌زنده‌داران * شعر بلند ماه و اختر مىنگارم \r\n*\r\n با من بيا در چشم خواب‌آلودهء ماه * از چشمه‌سار چشم خود آبى فشانيم\r\nدُردانه‌هاى خرمن دلدادگى را * در جلگهء شب‌هاى مهتابى نشانيم \r\n*\r\n دنياى ما دنياى رسواى عجيبيست * دنيا مگو ! دنياى ما شهر فرنگ است\r\nكس با زبان عشق و الفت آشنا نيست * تنها زبان رايجش توپ و تفنگ است \r\n*\r\n اى شمع‌ها ! اى شعله‌هاى آسمانى ! * در ژرفناى بىكرانِ شب بسوزيد\r\nدر خرمنِ جان سيه‌كاران عالم * چون روحِ ناآرام من آتش فروزيد \r\n*\r\n سير و سلوك عشق را آغاز كردم * من صوفىام ، عالم سراسر خانقاهم\r\nشولاى عزم و خرقهء همّت به دوشم * الطاف ذات لايزالى پيرِ را هم \r\n*\r\n قرآن هستى را تلاوت كرده‌ام من * با سال و ماهش سوره‌هاى زندگانى\r\nبا روزهايش آيه‌هاى آفتابى * گل‌واژه‌هايش لحظه‌هاى مهربانى \r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nبه اعضاى انجمن ادبى رضى الدّين آرتيمانى تويسركان\r\n تنِ من كشور ايران و ، جانم تويسركان است * گرامى ميهنم ، جان و جهانم تويسركان است\r\nبهشت غربِ ايران ، باغ سرسبز فلك‌آسا * بهار دل‌نواز و بىخزانم تويسركان است\r\nبه جنّات و نعيمت يا ربّ آمنّا و صدّقنا * من اهل جنّتم ، باغ جنانم تويسركان است\r\nحريم باغ رضوان را ز شوق آن رها كردم * كه مىدانستم آخر ، آشيانم تويسركان است\r\nهوايش بر تن افسرده‌ام جانى دگر بخشيد * يقينم شد كه عيساى زمانم تويسركان است\r\nچو سعدى عاشق دردآشناى خاك شيرازم * ولى شيراز بىنام و نشانم تويسركان است\r\nدل آتش‌پرستم گشته آتش‌خانهء زردُشت * تو گويى گبرم و دير مُغانم تويسركان است\r\nز بس خو كرده‌ام با خاطرات زادگاه خود * به هرجا مىروم ، ورد زبانم تويسركان است\r\nازآن‌رو بلبل طبعم غزل‌خوان گشته در پاييز * كه خود گل‌واژهء شعر روانم تويسركان است\r\nاگر از برگ و بارم رهگذارى بهره‌اى جويد * نهال آن ديارم ، باغبانم تويسركان است\r\nبود از ساده‌لوحى گُل سوى گلشن فرستادن * گُلم ، شعر من است و گلسِتانم تويسركان است\r\nاز آن سامان عزيزان تحفه و نُقل و نبات آرند * نباتِ خاطر و نُقل دهانم تويسركان است\r\nزبان حال « شيدا » همچنان تا جاودان گويد : * تنِ من كشور ايران و ، جانم تويسركان است \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n\r\nشيدا ( 1381 - 1323 )\r\nيد اللّه لرنژاد ، كه در شعر « شيدا » تخلّص مىكند و به شيداى كرمانشاهى نيز معروف شده است ، در سال 1323 هجرى شمسى در كرمانشاه قدم به جهان هستى نهاد و در همان زادگاهش به تحصيل دانش پرداخت و ديپلم خود را گرفت . آن‌گاه به استخدام ادارهء دارايى درآمد و در مدّت خدمات ادارى صادقانه خدمت كرد و پس از شانزده سال بازنشسته گرديد . خود در اين‌باره مىگويد : « اين خود توفيقى عظيم بود كه با فراغت و آسودگى خيال بيشتر بتوانم به مطالعهء دواوين شعر و امور ذوقىام به‌ويژه شعر بپردازم و در اين مدّت خدمت اكثر اساتيد و بزرگان هنر ، خاصّه شعر و ادب كرمانشاهان ، رسيده و از محضرشان كمال استفاده و فيض را برده و هماره رهين منّتشان هستم » .\r\nشيدا شاعرى خوش‌ذوق و لطيف‌طبع است و در ضمن از صداى خوشى نيز برخوردار مىباشد . اشعار اين شاعر در روزنامه‌ها و برخى از جنگ‌ها و تذكره‌ها به چشم مىخورد و تاكنون مجموعهء شعرى از او به چاپ نرسيده است ، امّا در نظر دارد گزيده‌اى از اشعار خود را طبع و نشر نمايد و اين توفيق نصيبش نگرديد سرانجام در بيست و هشتم تيرماه 1381 درگذشت و اين رباعى را شاعر نامدار يد الله عاطفى در سوگ او سرود :\r\n از گلشن شعر بلبلى گويا رفت * در آتش شور و حال ، بىپروا رفت \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n چون داغ برادر و پسر ديد چو برق * آتش به وجود خود زد و شيدا رفت \r\nشيدا در ترانه‌سرايى با گويش كردى كرمانشاهى نيز توانا بود و ترانه‌هايش را خوانندگان همشهرى او ، به خصوص برادر هنرمندش حشمت اللّه لرنژاد ، از طريق صدا و سيما پخش مىنمايد و يا به صورت نوار كاست در اختيار اهل ذوق و هنر قرار مىدهد .\r\n\r\nخطى به يادگار\r\n خون جاى اشك از چه نبارم در اين غبار * كز دست رفته ، ايل و تبارم در اين غبار\r\nتنها به يادگار خطى مانده است و بس * گم شد ، تمام نقش و نگارم در اين غبار\r\nدور از گل هميشه بهار صفاى تو * نيش آشناى هر سر خارم در اين غبار\r\nگفتى : بهار ، مىرسى از ره هنوز هم * چشم انتظار پيك بهارم در اين غبار\r\nبا هر اشاره چشم دل از شوق مىپرد * ديگر بيا ! نمانده قرارم در اين غبار\r\nبازآى و باز زندگىام را صفا ببخش * سر تا به پاى گرد و غبارم در اين غبار\r\nچون بركه‌ام زلال كن ، از تيرگى پُرم * اى روشناى ديدهء تارم در اين غبار\r\nچشم اميد من به تو است اين هميشه خوب ! * تنها تويى ، از اين همه ، يارم در اين غبار\r\nبا اسب سرخ حادثه‌جويت ، قيام كن * هان ، اى سوار ! نادره كارم در اين غبار\r\nبيدارى قبيلهء من ، در تفنگ توست * از تو ، اميد معجزه دارم در اين غبار\r\n« شيدا » ى آن تغزّل بارانىام ، بخوان * زى دشت‌هاى بارقه بارم در اين غبار \r\n\r\nمويه\r\n در اين شبان تيرهء تب‌دار بىكسى * چون من كسى مباد گرفتار بىكسى\r\nسر تا به پاى ديده شديم و نيامدى * يك شب به حال‌پرسى بيمار بىكسى\r\nاهل دلى نمانده دگر ، با كه سر كنم ؟ * افسانه‌گوى زندگى ! اظهار بىكسى\r\nچون قمرى شكسته‌پر ، دل ز دست غم * كِز كرده‌ايم گوشهء ديوار بىكسى \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n بوس و كنار ما و غم دوست ديدنىست * در كوچه‌هاى خلوت ديدار بىكسى\r\nما را به جرم عشق تو محكوم كرده‌اند * مصلوب حسرتيم ، سرِدار بىكسى\r\nپرسيده‌اى ، نشانى ما را ، يگانه‌ام ؟ * ميعادگاه هر شبه ، بازار بىكسى\r\nميخانهء دو چشم تو آباد ، اگر عزيز * گشته خراب بر سرم آوار بىكسى\r\nتو ، با همان ترنّم شيرين خود بمان * ماييم و مويه‌هاى جگرخوار بىكسى\r\nبىحاصل است سوزن سعى مسيح هم * در پاى دل خليده چنان خار بىكسى\r\nكار مرا به شيون و زارى كشانده است * غم‌هاى جانگزاى شب تار بىكسى\r\nاز زخم‌هاى سينهء « شيدا » توان شناخت * رمز كتيبه‌خوانى آثار بىكسى \r\n\r\nپرواز\r\n لحظهء پر گشودن ، چه زيباست ! * با تو در اوج بودن ، چه زيباست !\r\nدل به دريا سپردن ، چه جذّاب ! * سينه بر موج سودن ، چه زيباست !\r\nبا كليدى كه در دست عشق است * قفل معنى گشودن ، چه زيباست !\r\nدل به رؤياى پرواز ، دادن * عاشقانه سرودن ، چه زيباست !\r\nبا تو از آب و آيينه ، گفتن * ماورا را نمودن ، چه زيباست !\r\nبىخود از خود شدن در شب شعر * قصّهء دل شنودن ، چه زيباست !\r\nبا تو از جنگل سبز گفتن * زندگى را ستودن ، چه زيباست !\r\nاز زبانى كه گوياى هستيست * شعر « شيدا » شنودن ، چه زيباست ! \r\n\r\nتكبير\r\n وقتى كه فصل فاصله آغاز مىشود * افسانه‌هاى پرگله آغاز مىشود\r\nدلگرمى قبيله تويى ، تو ، بمان ! * مرگ اميد قافله آغاز مىشود\r\nدر سنگرت اگر كه نمانى چريك پير ! * تكرار حرف باطله ، آغاز مىشود\r\nتكبير جاودانهء من ، در كلام توست * با تو نماز نافله آغاز مىشود \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n بيدار باش ! لحظهء ديدار آشناست * فردا نبرد يكدله آغاز مىشود\r\nدر گيرودار معركه ، با نعره‌هاى تو * در من دوباره هلهله آغاز مىشود\r\n« شيدا » بخوان چكامهء آزادگى ، كه باز * كوچ غريب چلچله آغاز مىشود \r\n\r\nجار\r\n با نعره‌اى كه از دل بيدار مىكشند * شب را دوباره شب‌شكنان دار مىكشند\r\nنقش بلند باكرهء آفتاب را * با خون خويش باز به ديوار مىكشند\r\nوقتى كه خون غيرتشان جوش مىزند * خورشيد را به عرصهء پيكار مىكشند\r\nپيش از خروس‌خوان سحر شهر ، ديدنىست * بيدار باش ! حادثه را جار مىكشند\r\nتاريخ ، با سپيده‌دم آغاز مىشود * با جلوه‌اى كه از فلق يار مىكشند\r\nرخ برفروز ! غايت مطلوب عاشقان * ديريست ، دير ، حسرت ديدار مىكشند\r\nاى كاش زنده بودى و مىديدى اى رفيق ! * وقتى دمار از اين شب مكّار مىكشند\r\nپيداست از طليعهء سوداگران مرگ * كاين جنگ را به كوچه و بازار مىكشند\r\nپاى غرور قوم بزرگيست در ميان * « شيدا » مگوى بيهده آزار مىكشند ! \r\n\r\nنقطهء آغاز\r\n چشمت ، شرابخانهء شيراز است * حسنت غريب صف‌شكن ناز است\r\nدر چشم آن دو چشم غزل‌پرداز * درياى بىكرانه‌اى از راز است\r\nدر من زلال زمزمه‌ها ، جاريست * تا در تو آن طليعهء ممتاز است\r\nلب باز كن به قصّهء آزادى * احساس من به وسعت پرواز است\r\nآرى ! سكوت ، لحظهء ميراييست * آن‌سان كه عشق ، نقطهء آغاز است\r\nتا با من خزان‌زده ، همخوانى * طبعم ، بهار نادره‌پرداز است\r\nبرخيز ! تا سپيده ببايد رفت * دروازه‌هاى شهر افق باز است\r\nعريان‌تر از هميشه مهيّا شو * آغاز لحظه‌هاى پرآواز است \r\n\r\n","description":"","footnote":"","page_name":" 446 ","page_number":446},
  {"content":"\r\n\r\n ياد از دل تكيدهء « شيدا » كن * هرجا سرود خاطره‌اى ساز است \r\n\r\nقفس‌زاد\r\n گردم اگر به معجزت آزاد ، از قفس * سوگند مىخورم نكنم ياد ، از قفس\r\nهمزاد من ! به گوش تو هرگز نمىرسد * فرياد اين غريب قفس‌زاد ، از قفس\r\nزين تندباد هول ، كسى جان نمىبرد * حتّى ، بلند باكره شمشاد ، از قفس\r\nگفتى : اميد رستن از اين شهربند هست ؟ * گفتم : مگر به همّت فرياد ، از قفس\r\nبيداد روزگار هم از داد ، خوش‌تر است * بر من ، كه رفته اين‌همه بيداد ، از قفس\r\nمردم‌گريز حادثه‌ها ، نيستم ، از آنك * داده‌ست درس مردىام استاد ، از قفس\r\nشيرين‌ترين دقايق من ، با تو بودن است * اى شاهد حماسهء فرهاد ، از قفس !\r\nبا ياد تو ، هنوز به‌جا خرمن توام * دادى مرا اگرچه تو بر باد ، از قفس\r\nكو آن عروس بخت‌برانگيز ، كآمده‌ست * « شيدا » به دست‌بوسى داماد ، از قفس \r\n\r\nحتّى . . . ؟ !\r\n بردار سر ز خاك ، سوارى نمانده است * يا مانده است و نادره كارى نمانده است\r\nهيزم‌شكن به جنگل شهر و افتاده است * ديگر بيا ! اميد بهارى نمانده است\r\nمنصورهاى حادثه‌جو هم گريختند * غير از صليب ، چوبهء دارى نمانده است\r\nباطل شده‌ست مهر قبول صنوبران * قولى نمانده است و قرارى نمانده است\r\nسرچشمهء تفاهم ما را كه بسته‌اند * آبى دگر به چشمهء يارى نمانده است\r\nگوش فلك كر است ، چه بيداد مىكنى * گوشى دگر براى هوارى نمانده است\r\nآب از سر تمام سواران گذشته است * مرزى براى عاطفه ، آرى ، نمانده است\r\nكولىتر از هميشه‌ام ، امّا دگر دريغ ! * حالى براى گشت و گدازى نمانده است\r\nاين قطعنامه است كه از گل رسيده است : * وقتى براى بوس و كنارى نمانده است\r\nاز آن‌همه پرنده ، جز اين مشت پَر ، دريغ ! * در آشيان خاطره ، يارى نمانده است \r\n\r\n","description":"","footnote":"","page_name":" 447 ","page_number":447},
  {"content":"\r\n\r\n از آن‌همه شكوفهء بربادرفته ، واى ! * غير از سموم بوتهء خارى نمانده است\r\nاز آن‌همه دلاور نقش‌آفرين ، در اين * گور شهيد ، سنگ مزارى نمانده است\r\nايل اصيل من همه در خون نشسته‌اند * جايى براى گريه و زارى نمانده است\r\nاز آخرين اميد قبيله « اميد » هم * گفتم به غير خطّ غبارى نمانده است\r\nآن روستاى سالم سرشار و آن هوا * بر باد رفت و غير حصارى نمانده است\r\nبايد كه صف به صف بزنى صف‌شكن چو من * از هيچ سوى راه فرارى نمانده است\r\nچون رود مست ، رود جوان ، بىدريغ باش * هرگز كسى به اين همه خوارى نمانده است\r\n« شيدا » به جان دوست كه ديگر فسانه‌اى * حتّى از آن هميشهء جارى نمانده است \r\n\r\nياد\r\n شب بود و شراب و شاهدى شورانگيز * شيرينى شعر و خلسه‌اى سحرآميز\r\nبا ياد بهار رفته ، حالى كرديم * در كوچهء خاطرات تلخ پاييز \r\n\r\nعشق بزرگ\r\n رويت ، به شكوفهء چمن مىماند * مويت ، به شب سياه من مىماند\r\nانديشهء تو ، كه وسعتى ناپيداست * با عشق بزرگ من ، وطن مىماند \r\n\r\nدعوت\r\n با آمدنت ، بهار را دعوت كن * دلگرمى روزگار را دعوت كن\r\nمنصورِ وجودِ من انا الحقّ زده است * آن دار غروربار را دعوت كن \r\n\r\nآرش\r\n برخيز و بيا ! كه روح آتش باشيم * يادآور آن بلند سركش باشيم\r\nدر پنجهء يك كمان نشستن درد است * در چلهء روزگار ، آرش باشيم \r\n\r\n","description":"","footnote":"","page_name":" 448 ","page_number":448},
  {"content":"\r\n\r\n\r\nپرواز\r\n اين پنجره‌هاى بسته را ، باز كنيد ! * آهنگ سفر ، دوباره آغاز كنيد !\r\nبا خويش نشستن و شكستن ، تا كى ؟ * پَر باز كنيد و فكر پرواز كنيد ! \r\n\r\nخواستن\r\n خواهم كه سپيدار بلندى باشم * آزادهء باغ دل‌پسندى باشم\r\nچون سيل عنان‌گسسته‌اى روى آرد * من هم چو تو ، كوه سيل‌بندى باشم \r\n\r\nلولى\r\n اى لولى ديرجوش عصيانى من ! * وى شاهد شيداى غزل‌خوانى من !\r\nمن ، خانه‌خراب غم آبادى تو * ليكن تو ، در انديشهء ويرانى من ! ! \r\n\r\nگذشت !\r\n يك‌عمر در انتظار بوديم و گذشت * زنجيرىِ زلف يار بوديم و گذشت\r\nتا چشم به هم زديم ، طىّ شد هستى * بازيچهء روزگار بوديم و گذشت \r\n\r\nپيك اميد\r\n اى پيك اميد ! شادى و شور بيار ! * پيغامى از آن مسافر دور ، بيار !\r\nاين شب‌زده شهر كور خاموشان را * از باغ سپيده ، يك سبد نور ، بيار ! \r\n\r\nرويش\r\n در پرتو ماه ، چهره‌ات ديدن داشت * از باغ تو دل ، هواى گل چيدن داشت\r\nوقتى كه براى من ، غزل مىخواندى * يك جنگل سبز ، در تو روييدن داشت \r\n\r\n","description":"","footnote":"","page_name":" 449 ","page_number":449},
  {"content":"\r\n\r\n\r\nشيدا ( 1345 )\r\nخير الله محمّديان با شهرت و تخلّص شيداى بهبهانى در يازدهم آذرماه سال 1345 خورشيدى در شهرستان بهبهان پا به عرصهء حيات گذاشت دانشهاى ابتدائى و دورهء متوسطه را در زادگاهش به انجام رسانيد ازآن‌پس در سال 1368 در رشته كارشناسى ادبيات فارسى در دانشگاه يزد پذيرفته شد و پس از طى تحصيلات با دريافت مدرك ليسانس به شهر خود بازگشت و در دبيرستانهاى بهبهان به تدريس پرداخت و علاوه بر آن در مراكز پيش‌دانشگاهى شهرهاى رامهرمز و اميديه و بهبهان نيز به كار تدريس اشتغال دارد .\r\nمحمديان از سال 1360 آغاز شاعرى كرد و آن را تحوّلى در زندگى خود مىداند و مىگويد : اوّلين زمزمه‌هايم را با رباعى شروع كردم آن هم با موضوعات جبهه و جنگ كه اشعارم مورد استقبال و تشويق قرار مىگرفت و از سال 1364 نيز همكارى خود را با مطبوعات آغاز كردم و آثارم در مجله‌هاى اميد انقلاب . . . « جوانان » - اطلاعات هفتگى و « كيهان » به چاپ مىرسيد .\r\nشيدا در ضمن اضافه مىكند كه از مطالعه و جمع‌آورى آثار شاعران متقدم و متأخر غافل نماندم و تاكنون توانسته‌ام آنها را در 9 جلد با عنوان « گلزار محبّت » آمادهء چاپ كنم و در سال 1364 در مسابقه سراسرى شعر بمناسبت پنجمين سال جنگ كه مجله اميد انقلاب به مسابقه گذاشته بود شركت كنم و به مقام سوّمى دست يابم در\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nسال‌هاى 1365 و 1366 در منطقه‌هاى شلمچه و كردستان حضور يافتم و در اين رهگذر آثار زيادى سرودم كه با عنوان « عشق و ايثار » آن را آماده چاپ كرده‌ام .\r\nمحمّديان از سال 1368 به اداره فرهنگ و ارشاد اسلامى در تشكيل انجمن شعراى بهبهان و ستاد كنگره شهداى استان خوزستان همكارى مؤثرى داشته و در پرورش استعدادهاى جوانان و نوجوانان در زمينه شعر و قصّه فعاليت چشمگيرى از خود نشان داده است .\r\nشيدا در سال 1372 در مسابقه شعر فرهنگيان استان خوزستان شركت و نفر اول شناخته شد و لوح تقدير دريافت كرد و هم‌اكنون نيز با چند مجله همكارى مىكند و آثارش در آنها بچاپ مىرسد .\r\nشيدا از شاعران توانا و خوش‌ذوق است كه در سرودن انواع شعر طبع‌آزمائى مىكند امّا قالب غزل را بيشتر مىپسندد و آن را جاودانه‌ترين قالب‌ها مىداند و در غزلى بدين موضوع اشاره كرده‌ست :\r\n به غزل كه مهربان است و زبان عاشقان است * و لسان غيب در آن دل من ربوده آسان \r\nمحمديان از چهره‌هاى شناخته‌شده بهبهان بشمار مىرود و در نقد چند كتاب و اثر مقالاتى نگاشته و در ويراستارى چند اثر و مجموعه شعر از شاعران بهبهان اقدام كرده است . و آثار و تأليفات چندى از خود بشرح زير بجا گذاشته كه هنوز به چاپ نرسيده است : 1 - قلب من مال خودم نيست ( مجموعه اشعار ) 2 - آئينه در آئينهء شعر فارسى 3 - نقد و نقدينگى 4 - پاسدارى از هويت 5 - غربت آئينه‌ها .\r\n\r\nاگر تو بيايى\r\n جهان كهنه جوان مىشود اگر تو بيايى * بهار ، باغ زمان مىشود اگر تو بيايى\r\nپيام چلچه‌ها و پرنده‌هاى بهارى * هميشه وِرد زبان مىشود اگر تو بيايى\r\nبه سينه پنجرهء دل به شوق ديدن رويت * چو غنچه جامه‌دران مىشود اگر تو بيايى\r\nكلام كينه براى هميشه مىميرد * و عدل ، فرش جهان مىشود اگر تو بيايى \r\n\r\n","description":"","footnote":"","page_name":" 451 ","page_number":451},
  {"content":"\r\n\r\n نسيم ، جاروى سبزى ز باغ مىگيرد * و چشمه ، آب‌فشان مىشود اگر تو بيايى\r\nامير كشور جانها ! جهان پر از فتنه است * بهار فتنه خزان مىشود اگر تو بيايى\r\nهميشه منتظرانيم ، اى بشارت موعود ! * بيا كه عشق عيان مىشود اگر تو بيايى \r\n\r\n* اين غزل در مجله جوان خانواده مورخهء 20 / 2 / 79 چاپ شده است چشم انتظار\r\n ذوق شكفتن ندارى ، وقتى كه عاشق نباشى * چون شاخ بىبرگ و بارى ، وقتى كه عاشق نباشى\r\nزرد است و خشك است و خالى هر چارفصل وجودت * يك باغ دور از بهارى ، وقتى كه عاشق نباشى\r\nدر قاب صورت ندارى ، تصوير يك شاخه لبخند * آئينه‌اى پرغبارى ، وقتى كه عاشق نباشى\r\nخاموشى و سرد و بىروح امّا پر از درد و تشويش * يك كوچهء تنگ و تارى ، وقتى كه عاشق نباشى\r\nدستى كه برديد بر شاخه‌هاى نوازش * بر چشم دل مىگذارى ، وقتى كه عاشق نباشى\r\nدر ژرف تاريك ابهام گم مىشوى تا هميشه * چون مرده‌ى بىمزارى ، وقتى كه عاشق نباشى\r\nمرداب‌گون مىربايد ، خوابى تو را تلخ و سنگين * در خويش جان مىسپارى ، وقتى كه عاشق نباشى\r\nدرمانده تنها ، تهيدست در جاده‌هاى « كسى نيست » * پيوسته چشم انتظارى ، وقتى كه عاشق نباشى \r\n\r\n","description":"","footnote":"","page_name":" 452 ","page_number":452},
  {"content":"\r\n\r\n\r\nافق روشن فردا\r\n روى زيباى تو و اين دل شيدايى ما * خوش مهيّا شده انگيزهء رسوايى ما\r\nغنچهء عشق ميان دو نگاه من و توست * كاش آغاز شود فصل شكوفايى ما\r\nديده بر ديده و لبخند نثار لبخند * وه چه زيبا شده اين حال تماشايى ما !\r\nهمچو افسانهء شيرين زليخا ، با عشق * پر زده در همه جا عشق اهورايى ما\r\nداده‌ام دست به دست تو و دستان بهار * به اميدى كه برويد گل رؤيايى ما\r\nصبح در پشت افق چشم‌به‌راه من و توست * همتى ، تا به سر آيد شب تنهايى ما\r\nباز كن پنجرهء بستهء خوشبختى را * تا ببينيم افق روشن فردايى ما\r\nدست لطفى به سرم بركش اى مايهء ناز ! * ز آنكه وامانده به گل پاى شكيبايى ما \r\n\r\nهنگامهء مستور\r\n گل كاشت به صحراى دلم ، شور تو اى عشق * شد آينه‌باران ، دلم از نور تو اى عشق\r\nروييد به يكباره دو صد باغ ، گلِ شوق * در غمكدهء جان من از سور تو اى عشق\r\nظلمتكده‌اى بيش نبود اين دل و اكنون * گلخانهء خورشيد شد از نور تو اى عشق\r\nمن خاك‌نشين بودم از اين پيش و ازاين‌پس * همخانهء افلاكى منصور تو اى عشق\r\nدرياى دل آشفتهء طوفان بلا شد * از غلغل هنگامهء مستور تو اى عشق\r\nدر خواب عدم خفته ، هم كون و مكان بود * بيدار شد از نغمهء پرشور تو اى عشق\r\nآن گنج نهان ، فاطر كُل ، عاشق اوّل * خلّاق جهان گشت به منظور تو اى عشق \r\n\r\nبرگشت\r\n دوست دارم به خودم برگردم * تا همان آدم اوّل گردم\r\nساده و پاك و صميمى باشم * از همان خاك كه او پروردم\r\nآه ! آيينهء من زنگارى است * با چه دستى بزدايم گردم ؟\r\nروح سيمانى من زندانى است * بىهويّت شده‌ام ، دل سردم \r\n\r\n","description":"","footnote":"","page_name":" 453 ","page_number":453},
  {"content":"\r\n\r\n به كجا مىنگرم ؟ را هم كو ؟ * كاش لطفى به خودم مىكردم !\r\nخسته از اين‌همه تزوير شدم * قايقى هست كه من برگردم ؟\r\nراستى كينه چه سوغاتى بود * كه براى رفقا آوردم ؟\r\nاگر اين شيشهء خودخواهى را * نشكستم ، به خدا نامردم !\r\nمن اگر هيچ ندارم ، امّا * خوشم از طبع غزل‌پروردم\r\nدلتان را چه صفايى دادم ! * اين هم از لطف دل پُردردم \r\n\r\nشيداى بهبهان\r\n نگاهش انتخابم بود و گم شد * طلوع آفتابم بود و گم شد\r\nسلامش در كويرآباد غربت * « صداى پاى آبم » بود و گم شد\r\nمن آن شيداى شهر بهبهانم * كه چشمى انقلابم بود و گم شد\r\nفريب چشم خوردن عادتم شد * كه مخمورى سرابم بود و گم شد\r\nنسيم آن تبسّمهاى شرقى * گلاب عطر نابم بود و گم شد\r\nچه در سر داشت رقص تار گيسوش ؟ * كه نبض پيچ‌وتابم بود و گم شد\r\nصداى مهربان گامهايش * شروع التهابم بود و گم شد\r\nمرا غربت‌نشين بهبهان كرد * فروغ ماهتابم بود و گم شد\r\nخيالش در شب تاريك غربت * چراغ راه خوابم بود و گم شد\r\nندانم از كجا آمد ؟ كجا رفت ؟ * سؤال بىجوابم بود و گم شد \r\n\r\nتلاطم پرواز\r\n روح من آسمان‌گرا شده است * در دلم شورشى به پا شده است\r\nقفل طبعم كه بسته بود امروز * با كليد لب تو وا شده است\r\nمنتظر چشم آرزومندم * به نگاه تو مبتلا شده است\r\nجان من مثل خانهء خورشيد * روشن از پرتو دعا شده است \r\n\r\n","description":"","footnote":"","page_name":" 454 ","page_number":454},
  {"content":"\r\n\r\n مثل آب و بهار و آيينه * دلم از عشق باصفا شده است\r\nسينه‌ام در تلاطم پرواز * در ازل از بدن جدا شده است\r\nبشنويد اى تمام ساده‌دلان : * دل من عاشق شما شده است\r\nمىدهم جان به هركدام شما * همتم گرچه بىوفا شده است \r\n\r\nمدارا\r\n واژهء آيينه را چشم تو معنا مىكند * صبح با نام نگاهت ديده را وا مىكند\r\nمرهم آشفتگى را هر پريشان خاطرى * در پريشان‌خانهء زلف تو پيدا مىكند\r\nبا كه گويم اى عطش ، اى سوز خشك اشتياق * كاين غريبِ آشنا هر شب چه با ما مىكند ؟\r\nمن نمىدانم دلم در ناشكيبىهاى هجر * تا به كى با بىقراريها مدارا مىكند ؟\r\nمانده‌ام در حيرتستان سؤالى بىجواب : * كاين هجوم شوق را چشمت چه معنا مىكند ؟\r\nخاطرات سبز تو يك‌يك به باغ خاطرم * لاله‌هاى درد را هردم شكوفا مىكند\r\nكاشكى آيينه بودم آنكه با شوقى سپيد * صبح سيماى ترا در خود تماشا مىكند\r\nمن تو را ، بستان بهاران را ، سحر خورشيد را . . . * هركسى معشوقهء خود را تمنا مىكند \r\n\r\nآه دمادم\r\n عاشقم ، غصّه و ماتم دارم * به بلنداى زمان غم دارم\r\nدلم از حسرت بسيار پر است * يك جهان شكوه فراهم دارم\r\nچه غمى تلخ‌تر از اينكه تو را * از ميان همگان كم دارم ؟\r\nبىتو با غصّه هماغوش شدم * سيلى از بارش شبنم دارم\r\nهيچ‌كس حرف دلم گوش نكرد * شكوه‌ها از همه عالم دارم\r\nزندگى ساز غم‌آلودى بود * كه از او آه دمادم دارم\r\nدل من آيينهء اسرار است * جامى از ما تَرَك جم دارم\r\nرشك شمشاد ! كجايت جويم ؟ * قامت از بار غمت خم دارم \r\n\r\n","description":"","footnote":"","page_name":" 455 ","page_number":455},
  {"content":"\r\n\r\n\r\nشكسته‌دلى\r\n اى عزيزان ! من دلم بشكسته است * جانم از اندوه هجران خسته است\r\nبس‌كه آه و حسرت دل خورده‌ام * ناله‌ها در سينه‌ام بشكسته است\r\nاز گذشت روزگار تلخ سير * گرد غم بر چهره‌ام بنشسته است\r\nاز جفاى دلبران افسرده‌ام * اشك هم در چشم من يخ بسته است !\r\nبىوفايىهاى آن آيينه‌رو * رشتهء پيوند ما بگسسته است\r\nهركسى را دل به محبوبى خوش است * من دلم در زلف او پيوسته است\r\nغير نام و ياد او هر واژه‌اى * از بلنداى خيالم جسته است\r\nذوق و شوق وصل ، جانم سوخته است * بال پروازم دريغا بسته است\r\nنام « شيدا » اين زمان در شهر شعر * بر چكاد سبز هر گلدسته است \r\n\r\nچند گويم كه . . .\r\n چند گويم كه به غير از تو مرا يارى نيست ؟ * دلبرى نيست ، دلارامى و دلدارى نيست ؟\r\nچند گويم كه به‌جز چشمهء جوشان غمت * عشق يا مهر كسى در دل من جارى نيست ؟\r\nخود نخواندى كه در اين باغ غزلها هرگز * غير وصف گل رخسار تو گفتارى نيست ؟\r\nبه خدايى كه ميان من و تو عشق نهاد * كار من در شب هجران تو جز زارى نيست\r\nبىرخت در نظرم روضهء رضوان قفس است * با حضور تو مرا با دوجهان كارى نيست\r\nعطر گيسوى تو اين‌گونه كه مستىبخش است * به يقين در گذر كوى تو هشيارى نيست\r\n« من چه در پاى تو ريزم كه پسند تو بود ؟ « 1 » * سر و جان در قدم پاك تو مقدارى نيست\r\nبا دل نازك « شيدا » به مدارا بنشين * داغدار است و در او تاب دل‌آزارى نيست \r\n\r\n\r\n","description":"","footnote":"\r\n( 1 ) - مصرعى از سعدى .\r\n","page_name":" 456 ","page_number":456},
  {"content":"\r\n\r\n\r\nالا يا ايّها السّاقى\r\n الا يا ايّها السّاقى كه از كف برده‌اى دلها * بده جامى كه دل افتاده در گرداب مشكلها\r\nبيا با جرعه‌اى تا عالم عين‌اليقينم بر * كه با مستى فروشويم ز سر سوداى باطلها\r\nبه دل تخم محبّت كاشتم امّا ندانستم * كه غير از بار محنت برنمىآيد ز حاصلها\r\nنه شرط مهرورزى بود و نه آيين دلدارى * كه سرگردان شوند عشّاق منزلها به منزلها\r\nحديث شوق مشتاقان چنان پرماجرا باشد * كه دورانهاى پىدرپى بيارايند محفلها\r\nاميد وصل اگر دارى مخور از سرزنشها غم * كه عاشق را نباشد باكى از طعنات عاقلها\r\nز آمال بريده سر كه شد در سينه‌ها پرپر * چه رنگين گشته اين بستر ، « چه خون افتاده در دلها »\r\nگل از ناپايداريهاى دنيا خنده‌ها دارد * ببين بلبل چه مىگويد : « چه نادانند غافلها » ! \r\n\r\nبه روح بلند استاد محمد حسين مرتب : پايبندى\r\n شب گذشت و من به ياد ژاله بيدارم هنوز * همچنان در حسرت آن ماه رخسارم هنوز\r\nداغ تنهايى سراپاى وجودم را گداخت * خسته از بار فراقم ، زار و بيمارم هنوز\r\nنااميدى مثل ابرى بر وجودم خيمه زد * در طواف ماه رويش عالمى دارم هنوز\r\nغنچهء افسردگى در چهره‌ام گل كرده است * مانده در محنت‌سراى غم گرفتارم هنوز \r\n\r\n","description":"","footnote":"","page_name":" 457 ","page_number":457},
  {"content":"\r\n\r\n مرغ ناكامى در ايوان اميدم ناله كرد * آرزوى خام بين كز شوق سرشارم هنوز\r\nدوستان جام وصال يار نوشيدند و من * مانده بىره توشه در اين راه دشوارم هنوز\r\nدامنم شد ژاله‌باران بيم سيلم مىرود * غوطه‌ور در لجّه‌گاه اشك بسيارم هنوز\r\nپايبندى بين كه با اين تيره‌روزىهاى تلخ * دل ز صبح نوبهارش برنمىدارم هنوز \r\n\r\nغروب\r\n غروب بود و تو بودى و من ز چشم تو مست * غروب رفت و تو رفتى . . . دلم ز غصّه شكست\r\nغروب رفت و تو رفتى . . . ولى در آن غربت * به درد و داغ غريبى دلم به شروه نشست\r\nچه گويمت كه در آن دم به حال ديده چه رفت ؟ * همين اشاره كه شد همچو ابر گريه‌پرست\r\nز ديدگان دلم سيل اشك جارى بود * چنان‌كه رود خروشان به بحر مىپيوست\r\nمرا اميد فراوان به شانه‌هاى تو بود * دريغ ، طفل خيالم كه هيچ طرف نبست\r\nنشست چشم اميدم به انتظار آن‌قدر * كه باز روشنى از بام ديدگان برجست\r\nبهار گمشدهء من ! خداى را برگرد * كه اشتياق وصالت هنوز در دل هست\r\nمن و غروب و دلى داغدار و زخم‌آلود * و تار و پود اميدم كه هجرت تو گسست\r\nبه زلف و لعل و سيه‌چشم ، هركسى دل داد * اميد بيهده جوشاند و بىسبب دل بست \r\n\r\n","description":"","footnote":"","page_name":" 458 ","page_number":458},
  {"content":"\r\n\r\n\r\nشيرين ( 1332 )\r\nخانم شيرين حياتبخش فرزند حسنعلى در چهاردهم خردادماه سال 1332 خورشيدى در شهر منجيل ، شهر زيتون ، چشم به جهان هستى گشود ، نوزادى سيزده روزه بود كه به اتفاق خانواده به تهران كوچيد و تا سال 1345 در خانه‌اى در خيابان ظهير الاسلام چهارراه خانقاه كه پيشتر خانه قزل اياغ دائى علينقى وزيرى بود زيست .\r\nحياتبخش تحصيلات ابتدائى را در مدرسهء هفده دى و دورهء متوسطه را در دبيرستان شاهدخت واقع در خيابان شاه‌آباد به پايان رسانيد و در سال 1350 تن به زناشوئى داد و اكنون داراى دو فرزند پسر و يك دختر مىباشد كه آنها را مايه افتخار خود مىداند زيرا هر سه تن داراى تحصيلات عاليه‌اند .\r\nخانم شيرين در آذرماه 1352 بنا به ضرورت شغلى همسرش كه افسر ژاندارمرى بود ناگزير در شهرهاى مختلف مانند خرم‌آباد و قصرشيرين و همدان و خاش و زاهدان و اصفهان مأموريت مىيافت سكونت مىگزيد و سرانجام در تيرماه 1379 پس از سالها به تهران بازگشت و رحل اقامت افكند و همچنان به كارهاى هنرى و ادبى خود ادامه مىدهد .\r\nخانم حياتبخش از صوت خوش و دلنشينى برخوردار است زيرا در خانواده مادرى اين صوت خوش ارثى بود ، مادر و مادربزرگش از اين نعمت برخوردار بودند و ترانه‌هاى آذربايجانى را كه اغلب از اجراهاى رشيد بهبوداف بود بسيار خوب مىخواندند بنابراين\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nخانم حياتبخش همواره در يادگيرى و خواندن تصنيف و ترانه و آواز و آموزش آن كوشش مىكند و پيوسته در مسير زندگى هنرمندان موسيقى و آواز و شاعران و نقاشان و خطاطان و بازيگران سينما و تئاتر قرار گرفته است .\r\nخانم شيرين در يازده‌سالگى درحالىكه رباعى خيّام اين كوزه چو من عاشق زارى بوده است را مىخواند فىالبداهه اين بيت را سرود و اضافه كرد :\r\n آن آب كه در درون آن مىبينى * اشكى است كه از چشم نگارى بوده است \r\nدر نتيجه با تشويق نزديكان به سرودن شعر پرداخت و با گذشت زمان همواره در راه يادگيرى فنون مختلف شعر و موسيقى كوشيده است و در اين رهگذر از محضر استاد بزرگ شعر « شهريار » بهره گرفته است .\r\nشيرين مىگويد : « پانزده‌ساله بودم كه رديف آوازى زنده‌ياد ميرزا عبد الله را در خدمت محمود كريمى آموختم و در سالهائى كه در اصفهان بودم از محضر استاد كسائى كه آثارش از كودكى با گوشم آشنا بود بهره‌مند شدم و سالهائى كه در خرم‌آباد و كرمانشاه زندگى مىكردم موسيقى و گويش لرى ( به صورت كامل ) و كردى به صورت اجراى ترانه‌هاى كردى آموختم و همچنين از سالها پيش دوستى مرا نزد مهندس همايون خرّم استاد بزرگ موسيقى و خالق دل‌انگيزترين آهنگها برد و هم‌اكنون نيز اين راهنمائىها ادامه دارد » .\r\nخانم حياتبخش اضافه مىكند كه : « از كودكى به نقاشى علاقه داشتم در دوره دبيرستان سه سال در مدرسهء نقاشى كمال الملك از محضر استادان نقاشى و رنگ روغن و طرز ساختن بوم را آموختم و در اصفهان آموزش نقاشى رنگ روغن يكى از اشتغالات من بود و فعاليت‌هاى ديگر من در اصفهان عضويت در انجمن‌هاى ادبى كمال و انجمن ادبى حافظ و خانه هنرمندان و انجمن مشتاق و در تيرماه 1379 كه به تهران بازگشتم غير از نقاشى بقيه كلاسها را در تهران در روزهاى هفته به صورت گسترده داير كردم و كلاسهاى اصفهان را با رفتن ماهى دو بار حفظ نمودم » .\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nخانم شيرين حياتبخش در سال 1377 مجموعه‌اى از اشعارش را تحت عنوان « شعر شيرين » به چاپ رسانيد و نيز مجموعه‌اى ديگر به نام « شور شيرين » شامل اشعار كلاسيك و غير كلاسيك را آمادهء چاپ كرده است .\r\nاز آثار ديگر او كه آمادهء چاپ دارد « دايره المعارف تصنيف‌ها و آوازهاى ايرانى » در هفت جلد كه جلد اول و دوم ( موسيقى ايرانى ) و جلد سوم و چهارم ( موسيقى پاپ ، جاز ايرانى ) و جلد پنجم ( موسيقى مردمى يا كوچه‌بازارى ) و جلد ششم ( موسيقى فولك ايرانى ) و جلد هفتم ( موسيقى فيلمهاى فارسى ، روحوضى و كافه‌اى )\r\nخانم حياتبخش در شعر از تخلص شيرين و هم از تخلّص حيات استفاده مىكند .\r\nنمونه‌هاى زير از شعر اوست :\r\n\r\n« غزل ناب »\r\n غرقه در عشقم و از خود خبرى نيست مرا * جُز خيالِ تو خيالِ دگرى نيست مرا\r\nنَفَسى نيست كه لبريز نَباشم از تو * ناظرى جُز تو به عالم نظرى نيست مرا\r\nهمه عشقم ، همه شوقم ، همه شعرم ، همه شور * عاشقم ، عاشق و جُز اين هنرى نيست مرا\r\nهمه ذرّاتِ وجودم شده از عشقِ تو پُر * دِگر از آفَتِ دوران ضررى نيست مرا\r\nزنده‌ام ، زندهء عشقت ، به دو چَشمِ تو قَسَم * كز نگاهت غزلِ ناب تَرى نيست مرا\r\nجانِ « شيرين » حياتم بَرى از ما و مَنَم * غَرقه در عشقم و از خود خبرى نيست مرا \r\n\r\n« مهتاب »\r\n در دلِ باغى كه بهرِ عشقِ ما محراب بود * شاهدِ ما دوش تنها جُز خدا مهتاب بود\r\nماه كامِل بود كامل‌تَر از آن احساسِ ما * چونكه عشقِ ما بِسانِ گوهرى ناياب بود\r\nغيرِ آرامش نبود آنجا كران تا بيكران * جُز دلِ ما كز نگاهِ گرمان بىتاب بود\r\nنورِ خود مىريخت مَه بر روىِ ما چون آبشار * باغ چون فِردوس و تصويرى زِ ما در آب بود\r\nجانِ ما لبريز شد زين عشقِ پاك امّا چه سود * نوش‌دارو بود و بعد از مُردَنِ سُهراب بود \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n باوَرم هرگز نمىآيَد من و مهتاب و عشق * آنچه را ديدم سَرابى در خيال و خواب بود\r\nآرى اين عشقى كه بخشَد جانِ « شيرين » را حيات * خالق و جان‌مايهء اين شعرِ نَغز و ناب بود \r\n\r\n« از دلتنگى تا سَرمستى »\r\n من به تنهايىِ خود خو كردم * خسته از خَلق به خود رو كردم\r\nاز حسادت بَرى و بيزارم * مىدهد رنگ و ريا آزارم\r\nبِه بَد و خوب نمىانديشم * غَرق در عشق و خيالِ خويشم\r\nشامِ يَلدا بِشَوَد منزِل من * از كسى مِهر نَخواهد دلِ من\r\nمِنَّت‌آلود نَخواهم دل‌وجان * شَرف درد بِه از اين درمان\r\nمِهرِ مَسموم به زَهْرِ منَّت * شوكرانيست به جامِ ذِلّت\r\nهركه لُطفش اثر از منَّت داشت * نامِ او را نَتوان يار گذاشت\r\nيار آن است كه همدِل باشد * دادرَس در غم و مشكل باشد\r\nنَفَسَش بوىِ حمايت بِدَهد * جانِ خود را به رضايت بدهد\r\nوَرنَه هنگامِ غَزَل‌خوانيها * گاهِ آواز و دُرافشانيها\r\nهمه باشند زِ جان يارِ دلم * همه هستند خَريدارِ دلم\r\nنيستم طالبِ اين يارىها * اين‌چنين همدم و غَم‌خواريها\r\nبه گُلِ عاطفه مىانديشم * مىكشد عشق بِسوىِ خويشم\r\nمىگُريزَم بَرِ همخانهء دل * مَردِ رؤيايى و افسانهء دل\r\nآنكه سازَندهء دنياىِ من است * مونِسِ اين دلِ تنهاىِ من است\r\nآنكه باشد همه جا هَمدمِ من * گاهِ شادى و به وَقتِ غمِ من\r\nحاصلِ گُلشَنِ افكارِ من است * شور و شيرينىِ اشعارِ من است\r\nبَعد از اين باز چُنان بُگذشته * سَر كُنم با دلِ خونين گشته\r\nپَر كشَم تا بَرِ شهبازِ خيال * تا نباشَم بَرِ كس همچو وَبال\r\nرَستن از غير شَود پيشهء من * عشق مىمانَد و انديشهء من \r\n\r\n","description":"","footnote":"","page_name":" 462 ","page_number":462},
  {"content":"\r\n\r\n من و بىخويشى و شيداييها * خَلوت و گوشهء تنهايىها\r\nمىرَوَم غَرقِ خيالم باشَم * راضى از عشقِ مُحالم باشم\r\nمىگُريزَم زِ ديار نيرنگ * تا كه اين قومِ سَراپا از سنگ\r\nخون مَريزَند به قلبِ ريشَم * بگُذارند به حالِ خويشَم\r\nتا شَوَد قطرهء اشكم الماس * از دلِ يأس بِرويَد گُلِ ياس\r\nتا كى از قلبِ [ شكسته‌مويَم 
  ] * [ مثنوى 
  ] را به [ مخالف 
  ] گويم\r\nبَعد از اين راه به [ ماهور 
  ] بَرَم * [ نغمه 
  ] را طرفِ [ نِشابور 
  ] بَرَم\r\nزين [ گُشايش 
  ] [ طَرب‌انگيز 
  ] شَوَم * [ كُشتهء 
  ] [ گوشهء نيريز 
  ] شَوَم\r\nدر [ نَوا 
  ] آيَم و فَرياد زَنَم * مُطربِ پَردهء [ عُشّاق 
  ] منم\r\nمستى از نغمهء [ شورى 
  ] شيرين * هَمره [ زُهره و ماه و ( پَروين ) 
  ]\r\nطَرْفِ [ دَشتى 
  ] كشَدَم [ موسمِ گُل 
  ] * تا زِ هَر گوشهء آن چون بلبل\r\nرَسَد آوازِ [ قَمَر 
  ] در گوشَم * بِبَرَد [ آتشِ دل 
  ] از هوشَم\r\nدر مُرور از نَغَماتِ ديرين * [ بُردى از يادم 
  ] و [ تنها مَنِشين 
  ]\r\nراهىِ [ نصفِ جهان 
  ] مىگردَم * از شَعَف [ جامه‌دَران 
  ] مىگردم\r\nمَست و بىخويش و رَها از هَر بند * مىزَنَم بَر غَمِ دُنيا لبخند\r\nلولىِ [ نغمهء 
  ] [ دلكش 
  ] گردَم * [ اوج 
  ] گيرد شَعَفَم با هَردَم\r\nجوشَد از جان و دلم شَطِّ شَراب * شعرِ چون آب و نَواىِ [ مىِ ناب 
  ]\r\nمىشود دَر دلِ اين كاسه نبات * فَعَلاتُن ، فَعَلاتُن ، فَعَلات\r\nتا دَهَد شَرحِ پَريشانىِ دل * رازِ سَرمَستى و حيرانىِ دل\r\nگشت چون مُرغ سُخَن‌گوىِ دلم * اين‌چنين گفت زِ مُشكوىِ دلم\r\nگرچه تنها و پُر از تَشويشَم * راضى از حال و هواىِ خويشم\r\nبا خيالى كه خودِ زِندگى است * مايهء شادى و سَرزِندِگى است\r\nبادهء وَصل به جام است مَرا * غم در اين بَزم حَرام است مَرا \r\n\r\n","description":"","footnote":"","page_name":" 463 ","page_number":463},
  {"content":"\r\n\r\n چون خيالم بِشَوَد راهِ نجات * گويَد از كُنجِ قَفَس قلبِ « حيات »\r\nزندهء عشقم و « شيرين » هستم * قُطب و سَردارِ مَجانين هستم \r\n\r\n« مسيح عشق »\r\n شبِ سياهِ چشمِ تو ، بُوَد چراغِ چشمِ من * بيا بهار را ببين ميانِ باغِ چشمِ من\r\nبه هر طرف گُذر كُنى ، به هركسى نظر كُنى * ولى نگيرى از وفا ، چرا سُراغِ چشمِ من \r\n* * *\r\n به شهرِ پاكِ عشقِ من سفر نمىكُنى چرا * به بَزمِ شعرِ من شبى سَحَر نمىكُنى چرا\r\nمن از تَبارِ چشمه‌ام ، زُلال و پاك و باصفا * به اشكهاى چشمِ من ، نظر نمىكُنى چرا \r\n* * *\r\n اگرچه از تو دور من ، فتاده‌ام در اين قفس * ولى خيالِ تو مرا رها نكرده يك‌نَفس\r\nدلِ شكستهء مرا مَخواه از اين شكسته‌تر * سكوتِ عاشقانه‌ام شِنو به دادِ من بِرَس \r\n* * * \r\n« مسيح عشق »\r\n سُرودِ عاشقانه‌ام ، نيايِش شبانه شد * تمامِ شعرهاى من سُرودِ عاشقانه شد\r\nيَخِ وجودم آب شد چو آمدى بهارِ من * درختِ خُشكِ هستيَم زِ تو پُر از جوانه شد\r\nتو در خيال آمدى قَرارِ من به هم زَدى * زِ شعرِ تَر گُلاب بَر شراره‌هاى غم زدى\r\nمَسيحِ عشق بودى و خُداىِ مُلكِ دل شدى * حياتِ عاشقانهء « حيات » را رَقَم زدى \r\n\r\n« هم‌نفس با عشق »\r\n اى خداوندِ جهان و جانِ من * عشق من يعنى همه ايمانِ من\r\nعشقِ من اليافِ تار و پودِ من * عشق من مفهومِ نغز بودِ من\r\nعشقِ من سَرشار از شور و صفا * همچو اقيانوسى از مهر و وَفا \r\n\r\n","description":"","footnote":"","page_name":" 464 ","page_number":464},
  {"content":"\r\n\r\n عشق من تفسيرى از انديشه‌ام * هم‌نفس با عشق بودن پيشه‌ام\r\nعشقِ من چون يك تَبَسُّم ساده است * ليك جانِ عاشقم را بادِه است\r\nعشقِ من از موهبتهاى خُداست * از تمنّاهاى نَفْسانى جُداست\r\nعشقِ من را ميْلِ حيوانى مَبين * جُز شرابِ نابِ حيرانى مَبين\r\nمن تو را از حدّ به دَر مىخواهمت * بيش از فكرِ بَشَر مىخواهمت\r\nبا خيالت زِندگانى مىكُنم * عشقِ را آسمانى مىكُنم\r\nمست از لطفِ صدايت مىشوم * تا نَفَس دارم فِدايت مىشوم\r\nدوست دارم با تو هم‌پيمان شَوم * صادِقانه آنچه خواهى آن شَوَم\r\nكاش مىشد عشق را تَرسيم كرد * مهربانى را چو نان تقسيم كرد\r\nكاش مىشد عشق را با چشم ديد * مست و بىپَروا در آغوشش كشيد\r\nكاش مىباريد عشق از آسمان * تا كويرِ جان شود سيراب از آن\r\nكاش مىشد از تو و مَن‌ها بُريد * دوستى را نقدِ جانِ خود خريد\r\nكاش بودى رامِ « شيرين » شاهِ من * چون حياتِ جاودان همراهِ من \r\n\r\n« شقايق سبز »\r\n كنارِ قلب و غرورم به پايت افتادم * بَهاىِ عشقِ تو را با گُدازِ جان دادم\r\nدلم زِ پيلهء تنهايىام به تنگ آمَد * بيا به حُرمَتِ پَروانه‌ها كُن آزادم \r\n* * *\r\n تو از سُلالهء عشقى ، تو روحِ بارانى * تو از هواىِ دل‌انگيزِ كوهسارانى\r\nدر اعتلاىِ هنر قُلّهء دَماوَندى * پُر از تَرانه و نغمه ، پُر از بَهارانى \r\n* * *\r\n « حياتِ » مطلقِ عشقم ، زِ شور سَرشارم * زَ خويش هيچ نَدارم كه دست بَردارم\r\nشهيدِ زندهء عشقم ، شقايقِ سَبزم * گُلِ هميشه بَهارم ، هميشه بَر دارم \r\n\r\n","description":"","footnote":"","page_name":" 465 ","page_number":465},
  {"content":"\r\n\r\n\r\n« بركه »\r\nبِركه‌اى بودَم من\r\nبِركهء بىروحى\r\nهمچو كوهى از عشق\r\nناگهان افتادى\r\nدر ميانِ جانم\r\nگرچه جانم لرزيد\r\nهمه تَن موج شدم\r\nديگر از آن لحظه\r\nهمهء هستىِ من\r\nعشق شد ، عشق به تو\r\nجانِ « شيرين » حيات\r\nتو شدى شمس العشق\r\nجَذبِ تو گرديدم\r\nبِركه در تو گُم شد\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n\r\nشيرين ( 1356 )\r\nشيرين خسروى فرزند عزيز در سال 1356 هجرى شمسى در شهر قم ديده به جهان هستى گشود ، تحصيلات ابتدائى و دوره راهنمائى و دبيرستان را به پايان رسانيد و به دريافت مدرك ديپلم توفيق يافت ازآن‌پس به دانشگاه راه يافت و در رشته ادبيات فارسى به تحصيل ادامه داد و از دانشگاه آزاد اسلامى فارغ التحصيل شد .\r\nشيرين خسروى درباره شعر و قريحهء شاعرى خود چنين مىگويد :\r\n« از دوران كودكى زمزمه‌هاى موزونى بر زبانم جارى بود و اشعارى مىسرودم از سال 1376 كار شعر را جدّى گرفتم و جان تازه‌اى در من دميده شد آن‌گونه كه تمام لحظه‌هايم را از عطر مست شعر سرشار كرد و با راهنمائى دوستانم به انجمن ادبى اداره كل فرهنگ و ارشاد اسلامى رفتم و در جلسات شعرخوانى و نقد آن شركت كردم و از اساتيد شعر انجمن كسب فيض نمودم . »\r\n\r\nدغدغهء هر شب\r\n گرچه ديوانه‌ترين عاشق دريا شدنم * باز دل‌سوخته‌ام از تب مرداب تنم\r\nآه اگر جرأت ابراز به من مىداديد * يا به من حق بدهيد از دل خود دم بزنم\r\nآن‌قدر شعله به آفاق جهان مىريزم * كه زمين گرم شود در غزل سوختنم\r\nآه اگر شعلهء خورشيد به دادم نرسد ! * آه اگر در شب سرماى تنم يخ بزنم ! \r\n\r\n","description":"","footnote":"","page_name":" 467 ","page_number":467},
  {"content":"\r\n\r\n نه نخواهيد كه ديگر بسرايم از خويش * من كه بيگانه‌ترين با نفس خويشتنم\r\nآه اى دغدغهء هر شب من پلك بزن * چيزى انگار نمانده است به دريا شدنم \r\n\r\nآزرده\r\n تاريك مثل شب شده بودم بدون تو * در لحظه‌لحظه‌هاى كبودم بدون تو\r\nآزرده بودم از همهء مردمان شهر * از خويش از تمام وجودم بدون تو\r\nخورشيد من ! بتاب در اين روزهاى سرد * از شب ، چه شعرها كه سرودم بدون تو\r\nبا اينكه باد پنجره را باز كرده بود * بابى در آسمان نگشودم بدون تو\r\nمن خسته بودم از همهء شاعرانه‌ها * از لحظه‌هاى كشف و شهودم بدون تو\r\nچيزى به غير شاعر سرخورده‌اى فقط * چيزى به‌جز بهانه نبودم بدون تو \r\n\r\nدر انتظار مهدى موعود كدام روز ؟\r\n مىآيى از حضور بهاران كدام روز ؟ * با يك سبد شكوفه به دامان كدام روز ؟\r\nارديبهشت و بهمن و مرداد و مهر ماه . . * از روزهاى آخر آبان كدام روز ؟\r\nتقويم‌ها هميشه مرا گيج مىكنند * در انتظار آمدن آن كدام روز ؟\r\nخورشيد شهر غافل از اينكه چه مبهم است * مىآورد به چشم تو ايمان كدام روز ؟\r\nسرشار از زلال حضور تو مىشود * اين آسمان آينه‌گردان كدام روز ؟\r\nدر سينه‌هاى سوخته از انتظار تو * مىآيى از طراوت باران كدام روز ؟\r\nدر انتظار آمدنت جملهء زمان * كى مىرسد به نقطهء پايان ؟ ! كدام روز ؟ \r\n\r\nآئينه‌كارى\r\n كسى نيست در شهر كارى كند ؟ * برايم كمى سوگوارى كند ؟\r\nكسى نيست در شهر چشم مر * از اشك خود آيينه‌كارى كند ؟ \r\n\r\n","description":"","footnote":"","page_name":" 468 ","page_number":468},
  {"content":"\r\n\r\n نگاهى نمىخواهد اين روزها * مرا يك غزل آبشارى كند ؟\r\nنسيمى كه آمد از آن‌سوى دشت * نمىخواست ما را بهارى كند\r\nنمىخواست ابرى كه تاريك بود * كوير مرا آبيارى كند\r\nكه مرداب بودم زلالى نخواست * مرا سمت درياچه جارى كند\r\nشبيه تو در عمق گرداب‌ها * نديدم كسى پايدارى كند\r\nتو مىخواهى از من كه شاعر شوم * دلم بازهم بىقرارى كند\r\nتو مىخواهى از من كه شاعر شوى * اگر بخت هم با تو يارى كند . . . \r\n\r\nبن‌بست\r\n تو را هروقت مثل كودكى سرمست مىبينم * جهانم را شبيه كوچه‌اى بن‌بست مىبينم\r\nجهانم را همين پس‌كوچه‌هاى سرد غمگين را * به طرح چشم‌هاى روشنت پابست مىبينم\r\nتو با درياچه‌ها ، با رودها ، با كهكشانها نسبتى دارى * زلالى را كه در عمق نگاهت هست مىبينم\r\nغمى در ژرفنايت بود دريا هم نمىفهميد * تو را در عمق باورهاى دور از دست مىبينم\r\nولى با اينكه آغازى برايم در خيال شهر * تو را در انتهاى كوچه‌اى بن‌بست مىبينم \r\n\r\nبه بىقرارى شبهاى على عليه السّلام تحيّر\r\n دنيا ادامه دارد اگر از وجود توست * اصلا حيات بسته به بود و نبود توست\r\nدرياچه نيز با همهء بىقرارىاش * يك قطره از تمامى زخم كبود توست \r\n\r\n","description":"","footnote":"","page_name":" 469 ","page_number":469},
  {"content":"\r\n\r\n بايد درختها به شما اقتدا كنند * وقتى كه آسمان و زمين در سجود توست\r\nآه اى تغزلى كه جهان سخت بىقرار * در حسرت شنيدن شعر و سرود توست\r\nآيينه‌وار گر به تحيّر نشسته‌ايم * از انعكاس يك شب كشف و شهود توست\r\nاى اولين ستارهء دنباله‌دار عشق * دنيا ادامه دارد اگر از وجود توست \r\n\r\nغم مبهم\r\n از شب بخواه غصه برايم بياورد * من هرچه دارم او ببرد ، غم بياورد\r\nاصلا مرا تو يك غم بيهوده فرض كن * يك اتفاق تلخ كه ماتم بياورد\r\nاما نخواه يك نفر از آخر بهشت * سر در غروب سرخ جهنم بياورد\r\nمن تشنه‌ام تشنه يك جرعه عاشقى * از آسمان بخواه برايم بياورد\r\nحرفى بزن كه شعر بگويم غم تو را * چيزى بگو كه يك غم مبهم بياورد\r\nمىترسم اين غزل كه پر از حس عاشقيست * در پيش چشم‌هاى شما كم بياورد\r\nآه اين زمانه خواست بسوزد دل مرا * با آتشى كه از تو فراهم بياورد \r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nشيفته ( 1310 )\r\nعزيز الله مباركى مدّاح اهل بيت عليه السّلام فرزند محمّد قلى در سال 1310 هجرى خورشيدى در تهران و در خانواده‌اى مذهبى پا به عرصهء هستى نهاد و تحصيلات مقدماتى را بپاى برد و چندى نيز به تحصيل دروس قديمه پرداخت .\r\nمباركى از كودكى به حرفهء مدّاحى علاقه و دلبستگى داشت و در مجامع و محافل كه در آنها ذكر مناقب اهل بيت عصمت و طهارت عليهم السّلام مىشد گرايش پيدا كرد چون خود داراى قريحهء شعر بود اشعارى در مدايح و مراثى خاندان پيامبر مىسرود و امّا براى اينكه شعرش از نظر ادبى نقصى نداشته باشد به انجمن‌هاى ادبى روى آورد و از استادانى چون طائى و عادل خلعت‌برى و محمّد على مردانى و نيكوهمّت كسب فيض كرد .\r\nعزيز الله مباركى كه در شعر خود از تخلّص شيفته استفاده مىكند سرپرستى جامعهء مدّاحان شرق تهران را عهده‌دار مىباشد و هر بامداد سه‌شنبه و شبهاى جمعه انجمن ادبى حلّال مشكلات على را بر پا مىدارد .\r\n\r\nمرد سخن‌دان\r\n امروز اگر كه ديدهء دل واكند كسى * بهتر بود كه تكيه بفردا كند كسى\r\nدنيا و گردشش همه در دست ديگرى است * بى جا بود كه شكوه ز دنيا كند كسى \r\n\r\n","description":"","footnote":"","page_name":" 471 ","page_number":471},
  {"content":"\r\n\r\n در صورتى كه روزى ما دست خالق است * ديگر چرا ز خلق تمنّا كند كسى\r\nهرگز دچار طعن و ملامت نمىشود * با مردم زمانه اگر تا كند كسى\r\nتا سيرت است حيف نباشد بروزگار * خود را اسير صورت زيبا كند كسى\r\nدر مجمعى كه مرد سخن‌دان نشسته است * شايسته نيست لب به سخن واكند كسى\r\nرسوا ميان خلقِ خداوند مىشود * در هركجا كه دعوى بى جا كند كسى\r\nهرگز دهان ما و تو شيرين نمىشود * تعريف اگر ز خوردن حلوا كند كسى\r\nهر كوچك و بزرگ جهان دارد افتخار * گر پيروى ز حضرت مولا كند كسى\r\nسيلى ز دست مهدى موعود مىخورد * توهين اگر به حضرت زهرا كند كسى\r\nخوشنودى خدا بود اى شيفته اگر * مدح و ثناى عترت طاها كند كسى \r\n\r\nقصيده‌اى در مدح حضرت مسلم ابن عقيل اولين سرباز كربلا\r\n تا حمايت از حسين آن شاه خوبان مىكنم * سرفرازم خويش را محبوب يزدان مىكنم\r\nبا بيان دلنشين و خطبه‌هاى آتشين * كاخ استبداد را از ريشه ويران مىكنم\r\nزادهء مرجانه را گوئيد اى بيدادگر * تيره‌روزت را به حق حق سبحان مىكنم\r\nتن به زير بار ذلت كى دهم اى كوفيان * تا كه جان دارم بتن تبليغ قرآن مىكنم\r\nمن به صفين از على آموختم آئين جنگ * كاخ بيداد و ستم با خاك يكسان مىكنم\r\nكار عاشقى از كودكى آموختم * ز آن حمايت از حسين شاه شهيدان مىكنم\r\nيوسف من گر بيايد كوفه از سوى حجاز * كودكانم را به پيش پاش قربان مىكنم\r\nگرچه باشد خاكروب درگهش روح الامين * خاك درگاهش بچشمم از دل‌وجان مىكنم\r\nآنچه گفتار علىّ و شاه مظلومان حسين * همچو ميثم از فراز دار عنوان مىكنم\r\nآبيارى مىنمايم گلشن توحيد را * سطح گيتى را ز خون خود گلستان مىكنم\r\nاز جنايات يزيد و ظلم بىپايان او * آنچه باشد برملا اينك بدوران مىكنم\r\nزاده زهرا ميا كوفه به حق مادرت * اين سخن از بام كوفه بر تو اعلان مىكنم \r\n\r\n","description":"","footnote":"","page_name":" 472 ","page_number":472},
  {"content":"\r\n\r\n يوسف زهرا نگاهى كن بسوى كوفه چون * آرزوى ديدنت اى ماه كنعان مىكنم\r\nاكبر و عباس و قاسم اصغر شيرين‌زبان * كشته مىگردند و من از سينه افغان مىكنم\r\nخاندان آل عصمت را شدم چون « شيفته » * درك فضل و معرفت از شاه مردان مىكنم \r\n\r\nفقيه آل محمد صلّى اللّه عليه و آله رئيس مذهب شيعه امام جعفر صادق عليه السّلام\r\n منصور دون بكشتن صادق شتاب كرد * حق زير پا نهاد و جهيم انتخاب كرد\r\nاز بهر چند روز خلافت بروزگار * با دست خويش خانهء ايمان خراب كرد\r\nبا صد هزار حيله و تزوير آن لعين * زهر ستم بكام دل آن جناب كرد\r\nازبس‌كه ريخت خون عزيزان فاطمه * دلهاى شيعيان جهان را كباب كرد\r\nشمع وجود صادق آل نبى بسوخت * خصم ستم شعار چو پا در ركاب كرد\r\nموسى گريست گفت كه منصور بىحيا * تا روز حشر ديدهء ما را پرآب كرد\r\nازبس‌كه غم به سينهء ما ريخت چرخ دون * ديگر مجال نيست سؤال و جواب كرد\r\nبا رفتن امام ششم حجت خدا * رخت سياه را ببر شيخ و شاب كرد\r\nتابان چو گشت نور جمال امام دين * نقش ابو حنيفهء ملعون بر آب كرد\r\nديدى كه علم اول و آخر بروزگار * بر روى ما سو ز كرم فتح باب كرد\r\nهرگز نديده ديده گردون بروزگار * ظلمى كه خصم با پسر بو تراب كرد\r\nزين غم ز ديده اشك الم ريخت « شيفته » * خود را ز دوستان على انتخاب كرد \r\n\r\nاى آب\r\n بدشت كربلا گشته قحط آب اى آب * عزيز فاطمه بنگر در اضطراب اى آب\r\nبه آتش جگر كودكان بزن آبى * بيا و بهر خدا كُن دمى صواب اى آب\r\nتو مىروى به بيابان چنين شتاب مكن * بسوى قتلگه از مهر كن شتاب اى آب\r\nكنار علقمه بنگر تو دست سقا را * كه اوفتاده پى قطره‌اى ز آب اى آب\r\nميان خيمه رباب از براى اصغر خويش * بريزد اشك غم از ديده چون سحاب اى آب \r\n\r\n","description":"","footnote":"","page_name":" 473 ","page_number":473},
  {"content":"\r\n\r\n ز تير حرمله شد بلبل حرم خاموش * بسوخت تا به قيامت دل رباب اى آب\r\nبريخت خون عزيز حسين در سر تو * بروز حشر چگونه دهى جواب اى آب\r\nبدشت ماريه بودىّ و شد حسين عزيز * شهيد با لب عطشان در آفتاب اى آب\r\nچو ديده‌ام كه گل آلوده‌اى بدل گفتم * كه گشته‌اى خجل از پور بو تراب اى آب\r\nصداى العطش كودكان بعرش رسيد * ز غصّه گشت دل « شيفته » كباب اى آب \r\n\r\nگرگ در لباس ميش\r\n خير پيش آيد بعالم مرد خيرانديش را * چون كند روشن چراغ كلبهء درويش را\r\nآنكه با طبع بلند و با قناعت خو گرفت * كى بنزد خلق ريزد آبروى خويش را\r\nمىدهد بر باد زاهد طاعت صدساله را * گر رها سازد عنان نفس كافر كيش را\r\nعاقبت رسوا شود در پيش خلق روزگار * آنكه همچون گرگ مىپوشد لباس ميش را\r\nروز محشر نزد پيغمبر نباشد سرفراز * آنكه در دنياى فانى مىتراشد ريش را\r\nيار اگر زود آشنا شد دشمن جان است و بس * ابتدايش توشه دارد انتهايش نيش را\r\nاز پس امروز اگر فردا بود ديگر چرا * مىزنى هردم بدلهاى پريشان نيش را\r\nگر تو را دادند روزى عزت و جاه و مقام * گاه‌گاهى كن نگاهى زير پاى خويش را\r\nگر كه خواهى احترامت را نگه دارند خلق * « شيفته » آسا نگهدار احترام خويش را \r\n\r\nگردش چرخ\r\n ز ابر تيره باران بر زمين بسيار مىريزد * بناى فتنه هردم چرخ كج‌رفتار مىريزد\r\nز دشمن سنگ كينه مىخورد هردم بفرق ما * بلا و فتنه زين‌رو گنبد دوّار مىريزد\r\nز فيض حق مشو غافل به هنگام سحر زين‌رو * كه دور رحمتش بر دامن بيدار مىريزد\r\nبه فرق منعمان ، تاج شهى باشد ولى افسوس * ضعيفان را به سر خاك از در و ديوار مىريزد\r\nخطا گر از كسى سرزد مكش هردم به چشم او * كه گاهى نقش كج هم در زمين معمار مىريزد\r\nحسود از غصه آتش گيرد و پرسد كريمان را * چرا از كف چو باران درهم و دينار مىريزد \r\n\r\n","description":"","footnote":"","page_name":" 474 ","page_number":474},
  {"content":"\r\n\r\n به امر زاده مرجانه گوئى از فراز دار * بناحق خون ز حلق ميثم تمّار مىريزد\r\nبه روى دار ميثم حرف حق را گفت تا جان داد * ازاين‌رو بر مزارش رحمت دادار مىريزد\r\nبه يغما تا يهودى را ز پا خلخال برگيرند * سرشك غم ز چشم حيدر كرّار مىريزد\r\nعلىّ و حمزه و احمد نگر در عرصه هيجا * ز ضرب دستشان خون از تن كفار مىريزد\r\nبه صفّين از پى حق ولاى مرتضى بنگر * چسان خون از سر و پا و تن عمّار مىريزد\r\nالا اى بىخبر بازيگرى كم كن از اين غم * ز چشم شيفته خوناب دل بسيار مىريزد \r\n\r\nدر ولادت حضرت زينب شاخه حسن\r\n اى شاخهء حُسن نوبر آوردى * نوبر بجهان تو مادر آوردى\r\nاز بود سپهر عصمت و آذر هم * از برج عفاف اختر آوردى\r\nكس مثل تو دخترى نياورده است * مانند پسر تو دختر آوردى\r\nاز بحر ولايت اى درّ يكتا * الله الله چه گوهر آوردى\r\nدر پنجم از مه جمادى تو * اى ماه چه ماه انور آوردى\r\nاى عصمت حق و زاده طاها * نورى به دو چشم حيدر آوردى\r\nامروز فروغ حضرت حق را * سرچشمهء فيض داور آوردى\r\nهستى به يقين تو جنت موعود * جنات نعيم در برآوردى\r\nهم كعبه و زمزم و صفا را تو * هم مروه و ركن و مشعر آوردى\r\nاى خير كثير و شافع محشر * از خلق زمانه برتر آوردى\r\nهم زينب باب و زينت مادر * نيكو زن پور جعفر آوردى\r\nعالم شده پرنور و معطر زين‌رو * تا مشگ و عبير و عنبر آوردى\r\nگرديد سپهر قامتش چنبر * چون شمس منير خاور آوردى\r\nتو كان سخا و معدن دانش * مانند شُبير و شير آوردى\r\nخود شيرزنى بزرگ چون زينب * بر شاه شهيد ياور آوردى\r\nاى « شيفته » غم مخور ز حول حشر * كين توشهء روز محشر آوردى \r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\n[ ص 
  ]\r\n\r\nصابرى ( 1383 - 1320 )\r\nكيومرث صابرى فومنى ( گل‌آقا ) فرزند على نقى در هفتم شهريورماه سال 1320 خورشيدى در صومعه‌سرا از توابع استان گيلان پا به عرصهء حيات گذاشت . يك‌ساله بود كه پدر خود را از دست داد . مادرش سيّده ربابه از سادات ترك‌زبان مراغه بود كه پس از ازدواج به گيلان مهاجرت كرد و در آن شهر رحل اقامت افكند و به شغل مكتب‌دارى اشتغال ورزيد .\r\nصابرى پس از گذراندن تحصيلات ابتدائى در زادگاهش به شاگردى در يك دكان خياطى به كار پرداخت تا به معيشت خانواده كمك كند در سال 1332 به اصرار دوستان و مادرش به تحصيل در دبيرستان مشغول شد و سيكل اول متوسطه را به انجام رسانيد و بار ديگر ناگزير رشته تحصيل را رها كرد و به همان شغل خيّاطى روى آورد .\r\nصابرى در سال 1336 در امتحان ورودى دانشسراى شبانه‌روزى كشاورزى شهرستان سارى قبول شد و پس از دو سال به عنوان معلم يك دبستان استخدام و به روستاى كسما از توابع صومعه‌سرا اعزام شد و در سال 1339 به روستاى كوچه‌چال از توابع فومن منتقل گرديد و مدّت يك سال به اداره مدرسه چهار كلاسه بدون مدير و معلم و خدمتگزار منصوب و مشغول كار شد .\r\nصابرى در سال 1340 در بيست‌سالگى بار ديگر به تحصيل پرداخت و سيكل دوم متوسطه را بطور متفرقه امتحان داد سرانجام موفق به اخذ ديپلم گرديد چون معلّم\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nبود ضمن خدمت آموزشى در كنكور دانشگاه در رشته حقوق سياسى پذيرفته چون در دبستان و دبيرستان فومن تدريس مىكرد جز چند ماه اول سالى را در كلاس درس دانشكده حاضر نشد و باقى را بطور غير حضورى گذراند و ليسانس خود را گرفت . در اين زمان چون گرايش مذهبى پيدا كرد بدنبال معتقدان حكومت اسلامى حركت كرد .\r\nدر ضمن در سال 1353 در رشتهء ادبيات تطبيقى دانشگاه در مقطع فوق ليسانس رفت و در سال 1357 فارغ التحصيل شد .\r\nصابرى در سال 1340 در اولين سال تحصيل در دانشكده در تظاهرات دانشجوئى شركت كرد و در اين تظاهرات از سوى نيروهاى انتظامى و امنيتى از ناحيه گردن مضروب و دستگير شد و ماجراى آن را در شعر طنزگونه سياسى سرود و براى مجله توفيق با امضاى مستعار « گردن شكسته فومنى » فرستاد كه مورد توجه قرار گرفت از اين زمان به وادى طنزنويسى كشيده شد و تا سال 1345 گهگاه اشعار طنزگونه براى مجله توفيق مىفرستاد ، در همين سال صابرى براى عروسى نخست وزير ( هويدا ) گزارشى طنزگونه نوشت كه در دو صفحه توفيق چاپ شد و توجه زيادى را به خود جلب كرد تا جايى كه حسين توفيق سردبيرى نشريه را به او پيشنهاد كرد . او به تهران آمد و ضمن تدريس همكار ثابت مجله توفيق شد .\r\nو تا زمان توقيف توفيق ( 1350 ) همكار آن بود و آثار خود را با امضاهاى مستعار :\r\nميرزا گل - عبد الفانوس - ريش‌سفيد - لوده - گردن شكسته فومنى و . . . منتشر مىساخت ، پس از توقيف مجله توفيق همكارى خود را با مجله‌هاى : اميد ايران ، سپيد و سياه و فردوسى شروع كرد .\r\nصابرى در سال 1350 در هنرستان صنعتى كارآموزان تهران با محمد على رجائى كه بعد به نخست‌وزيرى و رياست جمهورى رسيد آشنا شد ، در زمان نخست‌وزيرى او به سمت مشاور فرهنگى و مطبوعاتى برگزيده شد و همچنان در زمان رياست جمهورى او نيز در اين سمت باقى بود و در سال 1362 از مشاغل سياسى دولتى كناره\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nگرفت .\r\nصابرى در سال 1358 مسئوليت مجله رشد ادب وابسته به آموزش و پرورش را برعهده داشت و در ضمن مقالاتى در روزنامه‌هاى كيهان و اطلاعات مىنوشت « سفرنامه شوروى » او در روزنامه اطلاعات چاپ شد و بعد با عنوان « ديدار از شوروى » به شكل كتاب منتشر گرديد و همچنين « تحليل داستان ضحاك و كاوهء آهنگر » شاهنامه را در روزنامه كيهان به چاپ مىرسانيد و « دوكلمه حرف حسابى » با امضاى گل‌آقا به شكل طنز در اطلاعات نوشت پس از شش سال صابرى تقاضاى انتشار هفته نامه‌اى به نام « فصل جديد » كرد و آن را منتشر ساخت كه مورد استقبال قرار گرفت و در سال 1370 سالنامه گل‌آقا را در اسفندماه عرضه داشت .\r\nصابرى شعر و شاعرى را از دوران تحصيل در دبيرستان درحالىكه در كلاس دوم بود آغاز كرد و اشعار خود را در روزنامه ديوارى مدرسه ثبت مىكرد .\r\nصابرى در آبان‌ماه سال 1381 هم‌زمان با سيزدهمين سال انتشار هفته‌نامه گل‌آقا يكباره متوقف شد و جامعه مطبوعات و مردم را در حيرت فروبرد سرانجام پس از دو ماه براثر بيمارى سرطان خون در روز جمعه يازدهم ارديبهشت سال 1383 در بيمارستان مهر تهران چشم از جهان فروبست و در قطعه هنرمندان بهشت زهرا به خاك سپرده شد .\r\nصابرى هفته‌نامه گل‌آقا را با شعر زير در صدر مجله همه هفته مىنوشت :\r\n يك‌زبان دارم و تا دندان لق * مىزنم تا مىتوانم حرف حق \r\nاز صابرى نمونه‌اى از شعر طنزگونه و نمونه‌اى از نثر او آورده مىشود .\r\n\r\nمنظومه انگشتانه ( 1 )\r\n برطبق نوشته جرايد * با تيتر درشت و خوش‌قواره\r\nيوم الجمعة ، وزير ارشاد * در خارج منزل و اداره\r\nمىرفت كه ناگهان رسيدند * يك عدّه پياده و سواره \r\n\r\n","description":"","footnote":"","page_name":" 478 ","page_number":478},
  {"content":"\r\n\r\n برزخ به مثال برج معروف * با توپ و تشر چنان شراره\r\nدر پاسخ تسامح و تساهل * پرسنده به لفظ ، با اشاره\r\nيك عدّه در اعتراض جدّاً * يك عدّه ز دور در نظاره\r\nجمعى به وساطت و دخالت * يك جمع دگر به فكر چاره\r\n( مأمور نبود ، يار اگر بود * مىكرد به گوشه استخاره )\r\nهنگام سؤال و بحث و پرخاش * آقاى وزير چندكاره\r\nمىداد جوابشان به نرمى * با روى گشاده ، چند باره\r\nمىگفت يكى : « مهاجرانى * ماه است و بلكه هم ستاره »\r\nدر پاسخ او يكى دگر گفت * محكم به مثال سنگ خاره :\r\n« اى عامل غرب ، اى فلانى ! * اى ابن فلان جيره‌خواره »\r\nاز جمع مهاجمان كسى گفت * « خاموش ! خودش جواب داره »\r\nاز بين موافقان صدائى * افزود : « كسى نمىگذاره »\r\nيك شخص مخالف از وسط گفت * « بايد كه دليل هم بياره »\r\nآقاى وزير ، گرم پاسخ * ناگه دو دست از كناره\r\nآمد به ميان و شد قاراشميش * چون سيل ز بارش بهاره\r\nمشت و لگد و سقلمه باريد * چندين يقه نيز گشت پاره\r\nدر آخر گفتمان ! به يك آن * ( در فاصلهء نخير و آره )\r\nبرطبق شواهد و مدارك * از روى قرائن و اماره\r\nانگشت اشاره‌اش شكستند * « العاقل يكفيه الاشارة » \r\n\r\nديپلماسى خارجى\r\nدر حاشيه شكستن انگشت وزير ارشاد و سخنگوى دولت پاسخگو در روزنامه جمعه 13 / 6 / 1377 كه عدّه‌اى گويند آنچه شكست انگشت سبّابه بوده است . . . ( العهدة على الراوى ! )\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nنظر شما در مورد اينكه « محمد جواد لاريجانى » گفته : ديپلماسى خارجى ما به دليل انباشت نيروهاى ناكارآمد و مزاحم ، فوق‌العاده چلاق است چيست ؟\r\nنظرم اينست كه يكى بايد به ايشان بگويد : چلاق باشد يا هزارپا ، همهء وزير خارجه شدن حضرتعالى را عجالتا لولو برد !\r\n\r\nمحضر مبارك عاليجاه مجهول‌الجايگاه\r\nصاحب دو دستگاه تلفن بودى ، حضرت گرمارودى حفظه اللّه اما بعد ، چنين گويد اين مجاور آبدارخانه در سوابق ايّام و عجالتا ملازم بسته چاييدگى به پرستارى شاغلام عوام ، درحالىكه شخصا در بستر است و سبيلش دستاويز غضنفر :\r\n در ساعت هفت پنج‌شنبه * كردم تلفن ، ولى نبودى\r\nيعنى نه و هفت و هژده هژده * فرمود : همين‌كه سوت نبودى\r\nدارى تو اگر پيام يا فكس * بفرست براى ما به زودى\r\nهيچ از من بينوا نپرسيد : * « تو خوب شدى زكام بودى ؟ »\r\nما نيز جواب وى نداديم * تا كه بشود سبيلش دودى\r\nگفتم به موبايل مىزنم زنگ * باشد اگر آنتنش عمودى\r\nاو داد جواب من « نورسپانس » * ( شد قافيه بازهم نبودى )\r\nيعنى كه نه منعقد كلامى * گرديد نه همچنين درودى\r\nهر در كه زديم بود بسته * صوتى نه به غير « بود بودى »\r\nمن نيز قلم گرفته در دست * از بهر سرودن سرودى\r\nگفتم به خودم كه اى گل‌آقا * چون نيست در اين تماس سودى\r\nبا كسر الف ، سلام گرمى * بفرست براى گرمرودى \r\nمن نيز به زور چند بيتى سرودم ديدم تب دارم به خودم گفتم : برو بگير بخواب حال ندارى !\r\n\r\n","description":"","footnote":"","page_name":" 480 ","page_number":480},
  {"content":"\r\n\r\n\r\nصادق ( 1322 - 1250 )\r\nميرزا صادق بروجردى « 1 » از بزرگان عالمان و اديبان و شاعران نيكوپرداز زمان خود بود . در سال 1250 هجرى شمسى در شهر بروجرد پا به جهان هستى گذاشت و در زادگاهش به تحصيل دانش پرداخت و در كسب علوم اسلامى مجاهدت كرد و از محضر اساتيد علوم ادبيت و عربيت بهره‌مند گرديد و تا مرحلهء اجتهاد پيش رفت .\r\nشادروان ميرزا صادق بروجردى در شمار آزادىخواهان و مشروطه‌طلبان بود و در اين رهگذر از هر كوشش و مجاهدتى دريغ نورزيد تا جايى كه عرصه را تنگ ديد و با مجاهدان ناگزير به مهاجرت به اسلامبول گرديد و سفرى نيز به اروپا رفت و پس از بازگشت به ايران روزنامه « دستور اخوت » را داير و منتشر ساخت و چند سالى در كرمانشاه در خدمت وزارت دادگسترى به شغل قضا پرداخت و سرانجام در سال 1322 در آن شهر چشم از جهان فروبست .\r\nميرزا صادق بروجردى در سرودن شعر از توانائى و مهارت برخوردار بود و اشعارش بيشتر داراى جنبه‌هاى اخلاقى و اندرزهاى اجتماعى است و آثارش در جرائد و مجله‌هاى ادبى آن زمان به چاپ رسيده است . نمونه‌هاى زير از نظم اوست :\r\n\r\n\r\n","description":"","footnote":"\r\n( 1 ) - فرزندان شادروان ميرزا صادق بروجردى نام خانوادگى ( مهران ) را براى خود برگزيدند .\r\n","page_name":" 481 ","page_number":481},
  {"content":"\r\n\r\n\r\nمرده‌پرستى\r\n زنده‌كشى شيوهء دنيا بود * مرده‌پرستى صفت ما بود\r\nگر ز غم و غصّه بميرد كسى * در عقبش ناله و غوغا بود\r\nزندهء او را نكنند احترام * گرچه بسى عاقل و دانا بود\r\nروى زمين گر كه بميرد ز فقر * همچو يكى آدم رسوا بود\r\nبعد كه مرد از غم و رنج و محن * ولوله و غلغله بر پا بود\r\nخوار بود زندهء او چونكه مرد * قدر و مقامش به ثريا بود\r\nكاخ بسازند سر قبر او * مقبره‌اش عالى و زيبا بود\r\nزندهء او سنگ بود پيش خلق * مردهء او گوهر يكتا بود\r\nبس بود ، اى مرده‌پرست اين روش * زنده طلب كن كه توانا بود\r\nمرده لبش بسته بود از سخن * زنده كنون ناطق و گويا بود\r\nفكر جديديست به روز جديد * پير كجا همسر برنا بود\r\n« صادق » اگر جمع شود فكر خلق * قطره كه شد جمع چو دريا بود \r\n\r\nبشر به نوع بشر آتش تفنگ نزند\r\n كسى كه صلح‌طلب بود و حرف جنگ نزد * ز ظلم شيشهء عمر بشر به سنگ نزد\r\nهرآن‌كه طالب صلح است و نوع‌پرور اوست * كه نوع‌پرور عاقل سخن ز جنگ نزد\r\nبه دوستى چو توان كرد حلّ معمّا را * بشر به نوع بشر آتش تفنگ نزد\r\nبه افتخار كند زندگى در اين دنيا * كسى كه نام نكوى بشر به سنگ نزد\r\nسرش به نيزه رود ، دوست در مقابل خصم * كه تير بر دل دشمن چو بىدرنگ نزد\r\nمرو بدون لوازم به بيشهء شيران * كه گر به هيچ زمان پنجه با پلنگ نزد\r\nكسى به فرق فلك پرچم سعادت ملك * به دست خالى كوتاه و پاى لنگ نزد\r\nسخن به منطق و روى دليل بايد گفت * اگر كه با تو كسى صحبت جفنگ نزد\r\nنما چو سينهء « صادق » گشاد باب كمال * كه خيمه آدم عاقل به جاى تنگ نزد \r\n\r\n","description":"","footnote":"","page_name":" 482 ","page_number":482},
  {"content":"\r\n\r\n\r\nديدهء حق‌بين\r\n به روزگار هرآن‌كس كه بىهنر گردد * به راه قافلهء مرگ هم‌سفر گردد\r\nهرآن‌كه طالب عزّت بود به مدت عمر * بود ضرور كه با علم و باهنر گردد\r\nدرخت بىثمر آن‌كس بود كه بىهنر است * خوش آن درخت كه در باغ بارور گردد\r\nچو داشتى هنر و فضل در كشاكش دهر * به پيش تير فقارت تو را سپر گردد\r\nچو اعتماد بهركس نمىتوان كردن * خطاست راز تو مكشوف هر بشر گردد\r\nبه پيش روى تو اظهار دوستى بكند * وليك دشمن سختى به پشت‌سر گردد\r\nدو چشم دار و در وقت رهنمائى تو * چو كور ، راه كج آورد و بىبصر گردد\r\nاز آن بترس كه در موقع حساب و عمل * هرآنچه نفع ، تصور كنى ضرر گردد\r\nهرآن‌كه ديدهء حق‌بين كند به دنيا باز * چو « صادق » از ره حق صاحب‌نظر گردد \r\n\r\nخاك وطن\r\n قسم به كشور ايران‌زمين كه خاك من است * هميشه بهر وطن خون دل خوراك من است\r\nكفى ز خاك عزيزش نمىدهم به جهان * كه افتخار تمام جهان به خاك من است\r\nمنم كه زنده و جاويد خواهم ايران را * وليك خصم وطن در پى هلاك من است\r\nدلى كه از غم اين كشور است غرقه به خون * دل پر از غم و اندوه چاك‌چاك من است \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n\r\nصادق ( 1332 )\r\nرحمت اللّه صادقى ، كه تخلّص « صادق » را براى شعر خود برگزيده است ، فرزند قاسم ، در سال 1332 هجرى شمسى در بخش اسفرورين از توابع شهرستان قزوين تولّد يافت و تحصيلات مقدماتى را در همان زادگاهش به انجام رسانيد .\r\nصادقى در سال 1345 به شهرستان قم مهاجرت كرد و در اين شهر رحل اقامت افكند و از سال 1355 در سلك مدّاحان اهل بيت عصمت و طهارت عليهم السّلام درآمد و افتخار ذاكرى ابا عبد اللّه الحسين عليه السّلام را يافت و ازاين‌روى در جلسات مجمع مدّاحان اين شهر شركت كرد و از روح معنوى جلسات بهره‌مند گرديد ؛ به‌خصوص از راهنمايىهاى شاعر گرانمايه آقاى محمّد على مجاهدى ( پروانه ) كسب فيض كرد .\r\nصادقى در سال 1362 به مكّهء معظّمه مشرّف شد . خود دربارهء سفر حجّ و آغاز شاعرى خود چنين مىگويد : « در اين سفر انقلاب روحى عجيبى در من پيدا شد . در يكى از شب‌ها حضرت فاطمهء زهرا سلام اللّه عليها را در خواب ديدم ، درحالىكه آن حضرت در بستر نقاهت بودند . از ايشان طلب سعادت دنيا و آخرت كردم و همچنين استمداد نمودم كه قريحهء شعر در من پديد آيد تا خدمتگزار اهل بيت باشم . از همان زمان در مدينه شروع به شعر گفتن كردم و نخستين غزلى كه ساختم براى حضرت زهرا عليها السّلام بود ، بدين مطلع :\r\n نيش مسمار اگر لب به سخن وا مىكرد * آنچه آمد به سر فاطمه ، افشا مىكرد \r\n\r\n","description":"","footnote":"","page_name":" 484 ","page_number":484},
  {"content":"\r\n\r\n\r\nاينك چند نمونه از نظم او : گوهر شهوار\r\n دل را اگر نگار جفاكار بشكند * خوش‌تر ، كه از ملامت اغيار بشكند\r\nما را كه لاجرم قدح دل شكستنيست * بگذار تا كه يار جفاكار بشكند\r\nليلى به حكم عشق ز مجنون قدح شكست * عيبش مكن اگرچه دو صد بار بشكند\r\nبر يوسف ار كه بىگنهى شد گنه ، چه باك * طفلى سكوت محفل اسرار بشكند\r\nترسم كه عمر طىّ شود از آرزوى گل * در چشم انتظار مرا خار بشكند\r\nآن يار دل‌نواز اگر رخ عيان كند * دارم يقين كه گرمى بازار بشكند\r\nبشكسته‌ام ز ساغر مى عهد غم ، ولى * اين كاسه كوزه بر سر خمّار بشكند\r\nگردد بشر ز حُسن تواضع شكسته‌نفس * باشد وزين ، چو شاخهء پربار بشكند\r\nشد چلچراغ محفل جانم بلور اشك * درّى كه قدر گوهر شهوار بشكند \r\n\r\nرشك آفتاب\r\n عمرى گذشت و با غم دل همدمم هنوز * شادم كه صيد دانه و دام غمم هنوز\r\nمن با بلاى عشق تو دمساز بوده‌ام * غم نيست آنكه با غم دل همدمم هنوز\r\nبيگانه‌ام ز عالم و رسواى خاص و عام * مجنون‌صفت كه شهره در اين عالمم هنوز\r\nاى سرو ناز من ، چمن‌آراى كيستى ؟ * با ياد سرو قامت آن خرّمم هنوز\r\nدر انتظار جلوه‌ات اى رشك آفتاب * بر راه مانده ديدهء پرشبنمم هنوز\r\nامروز هم به محنت فردا دلم خوش است * هرچند در هواى غمت درهمم هنوز\r\nدر پيچ‌وتاب زلف تو گمراه گشته‌ام * كان طرّه‌ات فكنده به پيچ و خمم هنوز\r\nسردرگمى نصيب دلم شد ز زلف يار * با عقده‌هاى وانشده توأمم هنوز\r\nاز من نديده خندهء دندان‌نما كسى * چون لاله داغدار دو صد ماتمم هنوز\r\nگر صبح « صادق » ام غم هجر تو شام كرد * ليكن به عهد بستهء خود محكمم هنوز \r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\nآرزوى گم‌شده\r\n سوز دلم ربوده ز كف اختيار چشم * گرديده دُرفشان يم گوهر نثار چشم\r\nچون شمع از شرار غمت آب مىشوم * طىّ شد شب و به سر نرسيد انتظار چشم\r\nدر انتظار روى تو تنها نشسته‌ام * شايد فتد گذار تو بر رهگذار چشم\r\nاى آرزوى گم‌شدهء من بيا ، بيا ! * دورى بس است ، دور مشو از ديار چشم\r\nگر لاله‌ها دميده ز اشكم ، عجب مدار * خون دل است سر زده از چشمه‌سار چشم\r\nاشك غم از فراق تو اى آشناى درد * بر دامنم روان شده از جويبار چشم\r\nزين بيشتر مخواه مرا مبتلاى هجر * برده‌ست هجر روى تو از كف قرار چشم\r\nبازآ كه باغ خاطره‌ات سبز و ماندنى است * اى گل كه در فراق تو گريه‌ست كار چشم\r\nبازآ كه ديده منتظر فجر « صادق » است * بىمهر روى توست سيه ، روزگار چشم \r\n\r\nدراى عشق\r\n هر لحظه كز فراق رخ يار بگذرد * عمرى به نزد ديدهء خونبار بگذرد\r\nخوش زد دراى عشق به گوش دل اين صلا * برخيز ! چون‌كه لحظهء ديدار بگذرد\r\nبر وصل يار آنكه كشد رنج راه عشق * داند چه‌ها به عاشق دلدار بگذرد\r\nخواهد هرآن‌كه دامن گل آورد به دست * بايد كه از مسير پر از خار بگذرد\r\nدر زندگى هرآن‌كه زند لاف نقد جان * بايد ز سر چو ميثم تمّار بگذرد\r\nبايد كه بگذرد ز بر و بار خويشتن * آن شاخه‌اى كه از سر ديوار بگذرد\r\nنوع بشر عصارهء مطلوب خلقت است * گر از هواى نفس جفاكار بگذرد\r\nبر وصل يار مىرسد آخر ز راه عشق * مسرور ، آن كسى كه ز اغيار بگذرد\r\nبر ديده‌هاى منتظر عاشقان رواست * گر خون ز جور آن بت عيّار بگذرد\r\nاز خندهء سپيده‌دم صبح « صادقا » * پيدا بود كه عمر شب تار بگذرد \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nشبنم شوق\r\n اى صبا ! بوى يار دارى تو * نفسى مشكبار دارى تو\r\nبُرده‌اى دل ز دل‌نوازىها * عطر گيسوى يار دارى تو\r\nمىنشانى به ديده شبنم شوق * فيض صبح بهار دارى تو\r\nاز سر كوى يار مىآيى * نفسى بىغبار دارى تو\r\nپرده‌دار حريم يار منى ؟ * كه خبر زان نگار دارى تو\r\nاى پرىچهرهء مسلسل مو * دام عاشق شكار دارى تو\r\nمشكن كاسه كوزه بر سر خم * كه بسى مىگسار دارى تو\r\nچشمهء آب زندگىست لبت * چه مى خوشگوار دارى تو\r\nنرگس مست توست فتنهء شهر * مستى از آن خمار دارى تو \r\n\r\nاميد وصل\r\n به سينه ، سوز نهانى كه داشتم دارم * به ديده ، اشك روانى كه داشتم دارم\r\nشكافى ار دل چون لاله‌ام ، توانى ديد * هنوز داغ نهانى كه داشتم دارم\r\nاگرچه آتش هجران بسوخت جان مرا * خوشم كه سوخته جانى كه داشتم دارم\r\nبه بىوفايى اگر شهره گشتى ، امّا من * وفا ز تو به گمانى كه داشتم دارم\r\nبيان شرح الم بشنو از نواى دلم * ببين كه سوز نهانى كه داشتم دارم\r\nمقيم كوى حبيبم به زلف يار قسم * به هر دو كون ، مكانى كه داشتم دارم\r\nدل از اميد وصالت نمىتوان شستن * اميد وصل به آنى كه داشتم دارم\r\nز هجر روى تو در دل ز طعنه‌هاى رقيب * نشان زخم زبانى كه داشتم دارم\r\nبيا و باغ دلم را شكوفه‌باران كن * به باغ ، رنگ خزانى كه داشتم دارم\r\nپس از وفات هم از دامنت ندارم دست * به دوش ، بار گرانى كه داشتم دارم \r\n\r\n","description":"","footnote":"","page_name":" 487 ","page_number":487},
  {"content":"\r\n\r\n\r\nصادق ( 1346 )\r\nصادق نيك‌نفس در سال 1346 هجرى شمسى در روستاى علىآباد از توابع شهرستان جيرفت ديده به جهان گشود . تحصيلات ابتدايى و دورهء راهنمايى را در همان زادگاهش به انجام رسانيد ، آن‌گاه رهسپار جيرفت شد و دورهء دبيرستان را نيز به پاى برد . ازآن‌پس براى ادامهء تحصيل راهى كرمان گرديد و به دانشكدهء تربيت معلّم راه يافت و پس از گذراندن مراحل كارشناسى ادبيّات فارغ التحصيل شد و هم‌اكنون به عنوان دبير ادبيّات در دبيرستان‌هاى جيرفت انجام‌وظيفه مىكند .\r\nنيك‌نفس كه براى شعر خود تخلّص « صادق » را برگزيده است ، از دوران تحصيل در راهنمايى به شعر علاقه و دلبستگى يافت و در سال اوّل دبيرستان به سرودن شعر پرداخت . وى در مجامع ادبى و شب‌هاى شعر شركت مىكند و در زمينه شعر كلاسيك و نو ، هر دو ، طبع‌آزمايى مىنمايد ؛ امّا در شعر نو به وزن و آهنگ آن عقيده دارد . با اين وصف معتقد است كه مضامين نو را بايد در قالب كلاسيك آورد .\r\n\r\nگل مهتاب\r\n در كام شبم چون گل مهتاب شكفتى * سرمست‌تر از رايحهء خواب شكفتى\r\nامشب كه ز غوغاى خزان ريخته برگم * سبزينه شدى در تن بىتاب شكفتى\r\nبر صفحهء ديوان سراسر غم و اندوه * گل‌واژه شدى ، چون غزلى ناب شكفتى \r\n\r\n","description":"","footnote":"","page_name":" 488 ","page_number":488},
  {"content":"\r\n\r\n پيغام بهارى تو كه در اوج خزانم * سرسبزتر از لالهء شاداب شكفتى\r\nدر چشمه خشكيدهء اين دشت كويرى * فرخنده‌تر از زمزمهء آب شكفتى\r\nدانم كه به « صادق » نظرت هست كه سرمست * در كام شبش چون گل مهتاب شكفتى \r\n\r\nتركيب‌بند صداى پاى صبح\r\n گفته‌اند افسانه‌هاى بىشمار * از بلندى پستى اين روزگار\r\nروح جوشان من از افسانه نيست * موج عصيانم به دريا بىقرار\r\nآفتاب از چشم من سر مىزند * تا كند روشن فضاى شام تار\r\nمن نگين دين پاك خاتمم * من سخابخش سخاى حاتمم\r\nآتشم در جان شيدا بوده است * ذرّه‌اى دست مسيحا بوده است\r\nشعله‌اى از من چراغ غار كهف * شعله‌اى در طور سينا بوده است\r\nجارىام ، امّا نه در جوى زمان * بوده‌ام من تا كه دنيا بوده است\r\nنفس سركش را ز خود هى كرده‌ام * هفت شهر عشق را طىّ كرده‌ام\r\nكار عشق از نام من بالا گرفت * روح من در قرب اعلا جا گرفت\r\nقطره‌اى از خون سُرخم بر زمين * نخل دين از خون سُرخم پا گرفت\r\nلاله با افسردنم شد رنگ خون * زندگى در مردنم معنا گرفت\r\nغنچه را درس طراوت داده‌ام * ابر را دست سخاوت داده‌ام\r\nمن بقا را در فنا سنجيده‌ام * دست در دامان حقّ پيچيده‌ام\r\nپشت ذهن صاف چون آيينه‌ام * با دو چشم جان خدا را ديده‌ام\r\nعرش را با پاى حيرت رفته‌ام * فرش را عزّ و صفا بخشيده‌ام\r\nمن شراب كهنهء ميخانه‌ام * ساكن ديرينهء اين خانه‌ام\r\nبانگ احمد مىجهد از ناى من * مىدمد صبح از صداى پاى من\r\nعشق ثار اللّه در جان من است * عزم روح اللّه ، بر لب‌هاى من \r\n\r\n","description":"","footnote":"","page_name":" 489 ","page_number":489},
  {"content":"\r\n\r\n دشمن از جا گر بجنبد ، واى او ! * لحظه‌اى واپس خزم ، بس واى من !\r\nمن صداى پاى صبح سرمدم * پيرو صدّيق دين احمدم \r\n\r\nمعلّم\r\n مىشناسم يك نفر را مثل روز * خوب مىفهمد سحر را مثل روز\r\nاز سكوت نيمه‌شب خاموش‌تر * از دل شب سينه‌اش پرجوش‌تر\r\nبر لبانش يك صدا گل كرده است * پشت چشمانش خدا گل كرده است\r\nعشق و دنيا و ديانت پيش اوست * بار سنگين امانت پيش اوست\r\nخوب مىفهمد صداى آب را * مىشناسد از قدم مهتاب را\r\nمثل عارف پايبند رمز و راز * مثل عاشق در كمند سوز و ساز\r\nعشق و مستى را شبى با سوز گفت * معنى آيينه را يك روز گفت\r\nدرد را درمان‌ترين داروست او * يك صدا ، يك آشنا ، يك دوست ، او\r\nپيش پايش آسمان خم مىشود * كهكشان مثل كمان خم مىشود\r\nشمع مسجدهاى بىبرق است او * از تمام مردمان فرق است او\r\nشام را پيغام سرمد مىدهد * سينه‌اش بوى محمّد مىدهد\r\nسينه‌اش مثل شقايق سوخته‌ست * چون جگرگاه دو عاشق سوخته‌ست\r\nحرفه‌اش آلاله‌ها را رهبريست * پلّه‌اى پايين‌تر از پيغمبريست\r\nدوست دارم ساده باشم عين او * رهروى آزاده باشم عين او \r\n\r\nبى جا شكفتن\r\n طىّ شد كنون در فرصت فردا شكفتن * در حيرت و ناباورى تنها شكفتن\r\nتنهاتر از يك برگ در يك باغ خالى * ذوقى ندارد در دل سرما شكفتن\r\nتا سايهء نحس خزان بر جان باغ است * اى گل چه حاصل ناشكفتن يا شكفتن\r\nآرى ، چه حاصل خنده بر لب‌ها نشاندن * جامى كه احيا مىشود غم با شكفتن \r\n\r\n","description":"","footnote":"","page_name":" 490 ","page_number":490},
  {"content":"\r\n\r\n حتّى طلوع نور هم دلسردمان كرد * ما را كه عادت گشته در رؤيا شكفتن\r\nگفتى شكوفايى نشان زندگانيست * فرق است بين زنده بودن تا شكفتن\r\nوقتى كه روييدن در اين ويرانه جرم است * نفرت به اين روييدن و بى جا شكفتن \r\n\r\nبوى باران\r\nاز حياط خانهء ما هر سال\r\nپشت يك بارش تند باران\r\nبوى دستان تو مىآيد باز\r\nنه به فصل باران\r\nوقتى از كوچهء ما مىگذرى\r\nبوى باران مىآيد\r\nو كسى نيز نپرسيد از خود\r\nكه چرا . . .\r\nچشم من بارانى است\r\nبوى باران با توست .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\nصادقى ( 1318 )\r\nعبد العلى صادقى در دهم مهر ماه 1318 شمسى در خمينىشهر ( همايونشهر ) اصفهان پا به عرصهء حيات گذاشت . در كودكى به اتّفاق خانواده به آبادان مهاجرت كرد و تحصيلات ابتدايى و متوسّطه را در همان شهر به انجام رسانيد و در سال 1340 به استخدام شركت نفت درآمد .\r\nصادقى از سال 1333 به سرودن شعر پرداخت و در سال 1336 ، هنگامى كه در كلاس پنجم رياضى به تحصيل اشتغال داشت ، در مسابقهء اقتراح مجلّه ترقّى ، تحت عنوان « اميد » شركت كرد و بين دانشجويان و دانش‌آموزان سراسر كشور رتبهء اوّل را حايز گرديد و برنده شناخته شد . اين اوّلين گام تشويق براى جدّى گرفتن شعر او بود .\r\nصادقى در خانواده‌اى مذهبى پرورش يافت ، بنابراين از همان كودكى و نوجوانى به اشعار مذهبى گرايش پيدا كرد و در سال 1351 كه از آبادان به اصفهان منتقل شد ، به اصرار يكى از دوستانش به يك انجمن ادبى رفت ، امّا آن محفل را نپسنديد و به قول خودش : « از هرچه انجمن بود دلسرد شدم » ؛ تا اينكه در سال 1353 به انجمن ادبى همايونشهر دعوت شد چون اعضاى انجمن را افرادى متديّن ديد ، عضويّت آن را پذيرفت و به عنوان عضو فعّال انجمن درآمد و هم‌اكنون نيز دبير آن انجمن است .\r\nصادقى تاكنون براى شعر خود تخلّصى انتخاب نكرده و گاهى از همان نام خانوادگى استفاده مىكند در خاتمه خود مىگويد : « به ورزش علاقه دارم ، ازاين‌رو\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nفرزندانم نيز ورزشكار شده و در سطح تيم ملّى مىباشند . امّا بايد بگويم به شعر و شاعرى علاقه‌اى نشان نمىدهند و همچنان به ورزش دلبستگى دارند . »\r\n\r\nكوثر عشق\r\n اى رتبهء مقام تو بالاتر از همه * آيينهء جلالِ تو گيراتر از همه\r\nاز سلسبيل و زمزم و از آب زندگى * كوثر كنارِ نام تو زيباتر از همه\r\nاى دختر رسالت و اى همسر علىّ ! * اى مادر امامت و والاتر از همه\r\nاز دامنِ تو نخلِ نجابت گرفت پا * سرسبز و باطراوت و رعناتر از همه\r\nبت‌هاى زور و زر به كلامى شكسته شد * آنجا كه بود حرف تو گوياتر از همه\r\nتنها به روزگار ، علىّ را تو بوده‌اى * همسنگرى عفيف و شكيباتر از همه\r\nهمراه و هم‌نوا به فراز و نشيب‌ها * وقتى كه بود خسته و تنهاتر از همه\r\nماييم و راهيان طريقت به پاى جان * در امتداد راه تو پوياتر از همه\r\nداريم چشمِ مرحمت از آستان تو * اى در حريم دوست پذيراتر از همه \r\n\r\nپيام خون حسين عليه السّلام\r\n وقتى به دل داغ برادر ماند و زينب * يك كربلا غم در برابر ماند و زينب\r\nوقتى شهادت حرفِ آخر را رقم زد * غمنامهء تنهاى بىسر ماند و زينب\r\nوقتى خزان بر سُرخى آلاله‌ها زد * صحرايى از گل‌هاى پرپر ماند و زينب\r\nوقتى كه آتش با قساوت هم‌زبان شد * در خيمه‌ها توفان آذر ماند و زينب \r\n\r\n","description":"","footnote":"","page_name":" 493 ","page_number":493},
  {"content":"\r\n\r\n وقتى غزالانِ حرم هر سو رميدند * موى پريشان ، ديدهء تر ماند و زينب\r\nوقتى فضا خالى شد از پرواز ياران * يك آسمانِ بىكبوتر ماند و زينب\r\nتا كربلا در كربلا مدفون نگردد * در نينوا فريادِ آخر ماند و زينب\r\nديديم جاى گريه ، جاى ناله كردن * « قد قامت » غوغاى ديگر ماند و زينب\r\nدست علىّ از آستينش شد نمايان * روحِ شجاعت‌هاى حيدر ماند و زينب\r\nهنگامه‌اى ديگر به پا شد كربلا را * اوج تعهّد ، حفظ سنگر ماند و زينب\r\nتكميل نهضت در بيانش جلوه‌گر شد * وقتى پيام خون رهبر ماند و زينب \r\n\r\nبه مناسبت ولادت حضرت حجّت عليه السّلام طيف نور\r\n به چشم باورِ خود طيف نور را ديدم * و در صداقت ديدن ظهور را ديدم\r\nدرون پردهء نازك‌خيالىام همه‌شب * تو جلوه كردى و من اين حضور را ديدم\r\nتو را كه دشمنِ آيين سامرى بودى * تو را و معجزهء كوه طور را ديدم\r\nتو را كه كشتى ما را به ساحل آوردى * اصالت تو و صدق زبور را ديدم\r\nيقين شد آنچه گمان بود از نجابت تو * در اين ميانه چو آيات نور را ديدم\r\nبه يُمنِ آمدنت در حريم اهل وفا * به چشم منتظرانت غرور را ديدم\r\nسرشكِ عاطفه رنگين‌كمانِ شادى شد * بلور اشك به جام بلور را ديدم \r\n\r\n","description":"","footnote":"","page_name":" 494 ","page_number":494},
  {"content":"\r\n\r\n به مجمر دلم از چشم زخمِ بىهنران * به زاج سوخته چشمانِ شور را ديدم\r\nبه يك اشاره جهان شد مطيع فرمانت * توان رهبرى از راهِ دور را ديدم\r\nدلم به صبر نشست و چنين به حوصله گفت * بيا كه قدرت سنگ صبور را ديدم\r\nپلى كه ساخته شد در صراط خوشبختى * بر آن مقايسهء ديو و حور را ديدم\r\nز آسمان نگاهت دلم درخشان شد * چراغ سبز براى عبور را ديدم\r\nبه پاس آمدنت « صادقى » در آن شب گفت * بيا كه جاذبهء شوق و شور را ديدم \r\n\r\nقديمى\r\n به پاس حرمت ياران و دوستان قديمى * حريم مرغ دلم گشته آشيان قديمى\r\nدر آن فضا كه صفا بود و مهر بود و صداقت * حديث زندگى و حرف و داستان قديمى\r\nهميشه صحبت دل را براى خاطر دل‌ها * به گوش زمزمه مىگفت هم‌زبان قديمى\r\nنبود اين‌همه رنگ و فريب و هرزه‌درايى * ميان مردمِ يكرنگ و مهربانِ قديمى\r\nبه كوچه‌هاى شرف نيست آشناى غيورى * نگاهبانِ شرافت چو پهلوانِ قديمى\r\nبه هرزه مىنگرد هرزه‌پوى بىسر و بىپا * ز آستين تجدّد به آستان قديمى\r\nنه حُرمتى ، نه حيايى ، نه صحبتى ز اصالت * چه شد نجابتِ ديرين مردمان قديمى ؟\r\nحكايت همه عالم خيانت است و اسارت * كجاست رستم دستان و هفت خوان قديمى ؟\r\nصدا ، صداى هياهوست در نمايش غوغا * نوا و شور كجا رفت و نغمه‌خوان قديمى ؟\r\nبه جاى سبزه و گُل پر شد از غبار كدورت * كنار خانهء ما روى بوستان قديمى\r\nنمىزند به شبى چشمكى ستارهء شوقى * نبود اين همه تاريك آسمان قديمى\r\nبه غير مردم پيرى كه مانده‌اند صميمى * در اين زمانه به عنوان ترجمان قديمى\r\nكسى سراغ كسى را نگيرد از كس ديگر * به روزگار تمدّن در اين جهانِ قديمى \r\n\r\nكوچك‌ترين سرباز عاشورا\r\n در خيمه مىپيچد فريادِ رسايش * گهواره مىلرزيد از رعد صدايش \r\n\r\n","description":"","footnote":"","page_name":" 495 ","page_number":495},
  {"content":"\r\n\r\n بىتاب‌تر مىشد از او مادر ، چو مىديد * سودى ندارد نغمه‌هاى لاىلايش\r\nبيگانگى مىكرد در ديدار ياران * چشمان گريان و نگاه آشنايش\r\nهركس كه مىخواندش به آهنگ محبّت * كمتر نمىشد گريهء بىانتهايش\r\nازبس ز دستِ بىقرارى دست و پا زد * قنداقه كوچك شد به پاى رهگشايش\r\nدر انتظار ديگرى با اشك خونين * مىگشت دنبال صدايى چشمهايش \r\n*\r\n ناگه شنيد آواى جان‌بخش پدر را * « هل من معين » نينوايى در نوايش\r\nآرامشى با جسم و جانش آشنا شد * شوق وصال دوست بود و التجايش\r\nلبخند شادى در نگاهش موج مىزد * وقتى كه در دست پدر دادند جايش\r\nدر آفتاب گرم عاشوراى خونين * شد سينهء خورشيد تابان اتّكايش\r\nكودك ، ولى آموزگار مُلك هستى * اصغر ، ولى اكبر حديث ماسوايش\r\nلب‌تشنه ، امّا تشنهء بحر شهادت * صد چشمه زمزم آستين‌بوس منايش\r\nكوچك‌ترين سرباز ، امّا در نهايت * تاريخِ حجّت شرمسارِ ادعايش\r\nاز همرهان تا او نماند در ره عشق * فرياد رفتن داشت آواى صلايش\r\nزير گلويش طعنه بر گلبرگ مىزد * ذوق شكفتن زنده مىشد در هوايش\r\nتا با مرادِ خويش همراهى نمايد * بال‌وپَر پرواز او شد دست پايش\r\nوقتى كه گُل زخم گلويش جلوه‌گر شد * رنگ شفق هم گشت گلگون در رثايش \r\n\r\nجوانى\r\n در رهگذر عمر ، چه زيباست جوانى ! * شيرينى يك‌لحظهء رؤياست جوانى\r\nبا گوهر دندان و لب لعل فروزان * در خانهء دل شاخهء طوباست جوانى\r\nشادى اگر انگيزهء طفليست به بازى * شوريست كه با عشق هم‌آواست جوانى\r\nمفهوم سرافرازى و از خويش گذشتن * معناى جنون ، شوق تمنّاست جوانى\r\nهر مجلس انسى كه نمايانگر شاديست * فرياد برآرد كه همين‌جاست جوانى \r\n\r\n","description":"","footnote":"","page_name":" 496 ","page_number":496},
  {"content":"\r\n\r\n آرامش اگر مىطلبد نوبت پيرى * در سينهء هر هلهله پيداست جوانى\r\nاز لرزش پيرى خبرى نيست جوان را * سستى نپذيرد كه تواناست جوانى\r\nبشنو ز من اين نكته كه يك قافله پند است * در منزلت عمر ، چه زيباست جوانى !\r\nزشت است اگر جامهء رنگين به تن پير * با هرچه بپوشند ، فريباست جوانى\r\nتفسير من از قدّ كمان آيت پيريست * تعبير مرا قامت رعناست جوانى\r\nاى سروِ روان قدر جوانى تو چه دانى ؟ * سرمايهء با ارزش دنياست جوانى\r\nاز پير خزان‌ديده بپرسيد ، كه گويد * آراسته چون باغ تماشاست جوانى\r\nافسوس كه چون پير شدم باورم آمد * شادابى ما ، خرّمى ماست جوانى \r\n\r\nپوچى\r\n باغ سرمازده را مىمانم * شبِ يلدازده را مىمانم\r\nواژه‌ها در نظرم بىمعناست * حرف بيجازده را مىمانم\r\nاز تجلّاى نظر پنهانم * مال يغمازده را مىمانم\r\nروح دريايى من توفانيست * دل به دريازده را مىمانم\r\nسيب تنهايىِ بختم كال است * ميوهء وازده را مىمانم\r\nخسته‌ام از غم سرگردانى * سنگِ تىپازده را مىمانم\r\nآگه از درد درونم كس نيست * نامهء تازده را مىمانم \r\n\r\n","description":"","footnote":"","page_name":" 497 ","page_number":497},
  {"content":"\r\n\r\n\r\nصالح ( 1350 - 1298 )\r\nشيخ محمد صالح حايرى مازندرانى از علما و مدرسين علوم نقلى و عقلى در سال 1298 هجرى قمرى برابر 1259 شمسى در عراق پا به عرصهء حيات گذاشت . پدرش شيخ فضل اللّه از علماى بزرگ بود كه در آغاز جوانى به عزم تحصيل رهسپار عراق شد و در كربلا اقامت گزيد و سالها در آن شهر به تحصيل و تدريس اشتغال داشت .\r\nشيخ محمد صالح حايرى نيز در كربلا و نجف به تحصيل اشتغال ورزيد و در رشته علوم اسلامى تحصيلات خود را به پايان رسانيد و به درجه اجتهاد نايل گرديد ازآن‌پس به ايران بازگشت ابتدا در بابل و بعد در آمل اقامت گزيد اما در سال 1310 شمسى به سمنان مهاجرت كرد و در اين شهر رحل اقامت افكند و تا پايان عمر در اين شهر بزيست و حوزهء درسى داير كرد و طلاب از شهرهاى مختلف به محضر درسش گرد آمدند و از دانش او بهره اندوختند و سرانجام در سال 1350 شمسى در نودسالگى چشم از جهان فروبست و پيكرش به مشهد انتقال يافت و در صحن مطهّر حضرت رضا عليه السّلام به خاك سپرده شد .\r\nعبد الرفيع حقيقت شاعر و پژوهشگر ارجمند درباره او چنين مىنويسد : « علامه حايرى تأليف‌هاى بسيار ارزنده‌اى در رشته فلسفه و حكمت و ادبيات و فقه و اصول دارد كه برخى از آنها به چاپ رسيده است ، علاوه بر احراز عالىترين مرتبه علمى داراى طبعى روان و قريحه‌اى سرشار بود قصائد و قطعات فارسى و عربى او از لطف خاصى\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبرخوردار است ديوان اشعار فارسى او به نام ديوان الادب در سال 1327 در 314 صفحه به قطع وزيرى در تهران چاپ و منتشر شد . مهمترين تاليف وى كتاب حكمت بو على سيناست كه در پنج مجله بزرگ تأليف شده است .\r\n\r\nچكامه\r\n دو مشكين‌مو ، دو مشكين‌بو ، دو مشكين‌رو ، دو مسكين‌بر * يكى چون دستهء ريحان ، يكى چون بستهء عنبر\r\nدو عنبرسُم ، دو عبهردم ، دو سوسن‌خط ، دو نسرين‌كف * يكى اشهب ، يكى اخضر ، يكى ادهم ، يكى اسمر\r\nدو سنبل كاكل پرچين ، دو بلبل منطق شيرين * يكى زنجير پا و سر ، يكى سلك در و گوهر\r\nدو خال روى محبوبان ، دو خط دلكش خوبان * يكى شهباى پرگوهر ، يكى صهباى حرپرور\r\nدو گوينده زبان‌آور ، دو پوينده چنان خاور * يكى فاحكم بما انزل ، يكى فاصدع بما تؤمر\r\nدو آهووش ، دو ياهوكش ، دو خاطرهش ، دو كافركش * يكى در كف تبرزين و يكى بُرد يمن در بر\r\nدو ياحق‌گو ، دو عاشق‌جو ، دو نرداشكن ، دو مردافكن * يكى با لب ، يكى با دل ، يكى با پا ، يكى با سر\r\nدو والاقد عالىنام ، دو بالاقد خوش‌اندام * يكى چون نخله در طور و يكى چون سرو در كشمر\r\nدو كيوان رفيع المجد ، دو ايوان منيع السد * يكى خورشيد نوشروان ، يكى عبد ملك سنجر \r\n\r\n","description":"","footnote":"","page_name":" 499 ","page_number":499},
  {"content":"\r\n\r\n دو گوى مجد با تمكين ، دو كوى وجد با تسكين * يكى نجاشى اكليل و يكى مصرى نيل افسر\r\nدو پولادى يد و بازو ، دو شمشاد قد و زانو * يكى طالوتيش پيكر ، يكى داوديش مزمر\r\nدو طوفان‌اشكن نوح و دو ثعبان‌افكن موسى * يكى دريا ، يكى اژدر ، يك كشتى ، يكى لنگر\r\nدو سردار و دو دلدار و دو دادار و دو پيماندار * يكى لاهوت صد كشور يكى طالوت صد لشكر\r\nدو دربان شهنشاهى ، دو مهمان‌دار درگاهى * يكى تكبيرگو در شب ، يكى تبليغ‌گو بر در\r\nدو آئين‌دار هر محفل ، دو مشعل‌گير صاحبدل * يكى دست و يكى ديده ، يكى ايمن ، يكى ايسر\r\nدو عبد صالح نامى ، دو حرّ ناصح سامى * يكى نام‌آور يثرب ، يكى جام‌آور مشعر\r\nدو مملوك ، ز حُر اولا ، دو عبد دير همه مولا * يكى الياس صد موسى ، يكى خضر صد اسكندر\r\nدو قرآن‌خوان بهر دورى ، دو فرقان‌دان بهر طورى * يكى تسبيحش از گوهر ، يكى كشكولش از كوثر\r\nدو مينارنگ سيمين‌دل ، دو سيناسنگ زرين‌گل * يكى در گوشهء مسجد ، يكى در پايه منبر\r\nدو پرچم‌دار افريقى ، بهر جمعى و تفريقى * يكى نور نبى در دل ، يكى شور وصى در سر \r\n\r\n","description":"","footnote":"","page_name":" 500 ","page_number":500},
  {"content":"\r\n\r\n دو شب‌خيز و دو روزافراز ، دودم تيز و دو صاحب‌راز * يكى اوصاف پيغمبر ، يكى مستخدم حيدر\r\nدو مملوك و دو آزاده ، دو عبد و دو خداداده * يكى نامش بلال آمد ، يكى نامش بود قنبر\r\nبلال احمد مرسل ، نثارش حكمت لقمان * غلام شاه دين قنبر ، فدايش ملك اسكندر\r\nگر اين كويش بود گو همه ، شگفتى از خرد نبود * شگفتى از خرد نبود ، گر آن خاك رهش شد زر\r\nدو مقياس درافشان گل ، دو مقياس درخشان‌ظل * يك اللّه اكبر دم ، يكى ناد عليا فر\r\nچين زلف تو بيك پيچ ، صد ارقم شكند * هركه بر پاى شود راست ، به يك‌خم شكند\r\nتار موئى اگر از شانهء لطفت خيزد * دلنشين است ولى شانه آدم شكند\r\nدسته سنبل سوسن‌شكنش در فردوس * پا به لادن و نسرين و سپر غم شكند\r\nتارى از موى سرت ، روى فلك سايه فكند * تا ، ز شب عنبر اشهب ، سر عالم شكند\r\nهر گره مىزند آن تار ، زند چنگ بدل * گر بپيچد به فلك ، بسته پرچم شكند\r\nگر به مويت ، به خطا كرد ختا عرض اندام * عنبر و غاليه و مشك ختن هم شكند \r\n\r\n","description":"","footnote":"","page_name":" 501 ","page_number":501},
  {"content":"\r\n\r\n عكس زلف تو در آئينهء دل ، آدم ديد * كه دو صد زلف مرصع سر آدم شكند\r\nطرّهء غره آن دُرّه بيضا الحق * قاب قوسين به تاج شه اعظم شكند\r\nحلقه زد نور خدا بر گهرش تا ز شرف * زلف حوا به سر فاطمه مريم شكند\r\nچون گرفته چم ، آن موى ، درخت طوبى * شاخه‌هايش سر هر قصر از آن چم شكند\r\nعقد عزت بدل عرش از آن مو بستند * هركه عقدش شكند ، عرش معظّم شكند\r\nرشته‌اى زان سبب ار ، منتظم آيد در دست * دل پريشان كند و جمع منظم شكند\r\nخضر ، از آن سر يك موى مكيد آب بقا * تا كه صد جام سكندر به سر جم شكند\r\nمحكم آن كاكل مشكين چو بدوش اندازد * صد جهان بر سر مو بندد و محكم شكند\r\nموى گيسوى و دو ابروى و موى مژگانش * عقرب و خنجر و صمصام مصمّم شكند\r\nغيرتش گرد رخش عقرب جرّاره نشاند * تا دل سنگ بيك بيش و بيك سم شكند\r\nبتّهء سركجش ار صانع صنعا بيند * دست از صنعت ديباى معلّم شكند \r\n\r\n","description":"","footnote":"","page_name":" 502 ","page_number":502},
  {"content":"\r\n\r\n گر بر آن سينه بلوروش افشاند موى * بىنياز است بر آن جامهء معلم شكند\r\nحمله كز شير ژيان خوش بود و رم ز غزال * چه كرشمه است كز آن حمله و زين دم شكند ؟\r\nانگبين لبش ، ار خصم نبودش در دهر * تلخى از زهر هم از حنظل و علقم شكند\r\nزده بر لعل لبش ، خاتم ملك و ملكوت * صد سليمان نتوان مهره خاتم شكند\r\nبسته از لؤلؤ مكنون ، به صدف دندانها * كه بهايش ثمن درّ مقوّم شكند\r\nنفس ار بركشد او سدّ سكندر نبود * هم ز يك‌دم ، دم صد عيسى مريم شكند\r\nكيست اين دلبر زيبا كه به حسن مطلع * از زبانم به سخن مهر مختّم شكند\r\nگر خدا اوست ، چرا دل به خدا مىبندد ؟ * چون خدائى كند او رشتهء عالم شكند\r\nيا حسين است كه رويش همه اسماء خداست * يكدم او روح جهان بندد و يكدم شكند\r\nآتش روى پرآبش ، بدل كعبه صفاست * خط ياقوتى نابش ، لب زمزم شكند\r\nگر تكلّم كند او طور ، به خود مىبالد * نام او عقدهء موساى مكلّم شكند \r\n\r\n","description":"","footnote":"","page_name":" 503 ","page_number":503},
  {"content":"\r\n\r\n زلف او بود كه پيچيد و عصا اژدر كرد * تا كه صد سحر بيك جنبش ارقم شكند\r\nعكس او تافت ، كه دريافت ، يد بيضا را * تا كه با پاى و عصايش دل آن يم شكند\r\nنام وى يونس محبوس به تسبيح سرود * تا كه زان نور نهنگ يم مظلم شكند\r\nلطف او نرم نمود آهن دست داود * قهر او پنجهء پولادى ضيغم شكند\r\nحيف ازآن‌رو كه شكستند ز غم كرب‌وبلا * پشت اسلام و دل عرش از اين غم شكند\r\nآب مهريّهء زهرا و حسينش به فرات * دود آهش ز عطش نه فلك از هم شكند\r\nجام لبريز دمادم ز بلا مىنوشيد * تا بكامش دم شمشير دمادم شكند\r\nطعنه بر قاقم حمزه زده شاهنشه دين * تا حبيب‌اللهش از طعنهء قاقم شكند\r\nآن جبينى كه بد آئينه روى يزدان * سنگ كين آيد و آن لوح مكرّم شكند\r\nمهلتى شمر بزينب روى آن سينه نداد * شايد او بهر دلش طبله مريم شكند\r\nدر توحيد منظم فكن اى عرش‌آويز * خيزران از شهت آن دُر معظّم شكند \r\n\r\n","description":"","footnote":"","page_name":" 504 ","page_number":504},
  {"content":"\r\n\r\n ماتم تو به دلم كرده اقامت با خون * نام تو كى ز جهان مجلس ماتم شكند\r\nغمت آخر چو مرا در طبرستان انداخت * عضد و ركن و عماد و من و ديلم شكند\r\nدل بدان كاكل پرچين و چمت بس بستم * حيف باشد دلم آن كاكل و پرچم شكند\r\nطبع من از لب گوياى تو آموخت سخن * كه چنين در و گهر از لب ابكم شكند\r\nمور كويت كه شده پير ، ز عشق رويت * صالحى نام نهى تا به ثنا دم شكند\r\nتو سليمانى و ران ملخ از مور پذير * حيف باشد كه دل « صالحت » از غم شكند \r\n\r\n","description":"","footnote":"","page_name":" 505 ","page_number":505},
  {"content":"\r\n\r\n\r\nصالحى ( 1306 )\r\nمحمّد صالحى ، فرزند ارباب حسين جان ، در سال 1306 هجرى شمسى در روستاى سراجهء قم ديده به جهان گشود ، خواندن و نوشتن را در مكتب ملّا قنبر و ملا على اكبر آموخت و مدّتى نيز در مدارس جديد به تحصيل پرداخت و يك‌چند هم به فراگيرى صرف و نحو نزد شيخ محمّد رضا گلپايگانى اشتغال ورزيد .\r\nصالحى از دوران كودكى به علّت شركت در مجالس روضه‌خوانى و عزادارى سيّد الشّهداء عليه السّلام و نيز مشاهدهء مراسم تعزيه‌خوانى در روستاى زادگاهش شوق نوحه‌سرايى در او پديدار شد ؛ به‌خصوص كه نياى مادرىاش سيّد على طباطبايى عقدايى ، كه بنيان‌گذار حسينيّه در همان روستا بود ، در تشويق و ترغيبش به نوحه‌خوانى سعى بليغ داشت ؛ چندان‌كه آرزومند بود كه نوه‌اش مدّاح اهل بيت عليهم السّلام شود و همين امر سبب گرديد كه قريحهء شعر در او بيدار گردد . كم‌كم به سرودن مدايح و مراثى پرداخت و حتّى در مراسم تعزيهء همان روستا در نقشى كه به او واگذار مىشد ، شركت مىكرد .\r\nصالحى يك‌چند نيز به سرودن شعر فكاهى و طنزآميز پرداخت و آثارش در روز نامه توفيق به چاپ مىرسيد .\r\nصالحى پيشه‌اش كشاورزى است ؛ يعنى به شغل آباء و اجداد خود اشتغال دارد و اين رهگذر معيشت مىكند . وى با اينكه نامش صالحى است امّا اعمال و رفتارش به\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nصلاح نيست . خداوند او را به راه صلاح هدايت فرمايد .\r\n\r\nكعبهء دل\r\n آنان كه حجّ براى رضاى خدا كنند * بهتر نخست خلق خدا را رضا كنند\r\nقومى كه دِين خلق به گردن گرفته‌اند * شايسته نيست دِين خدا را ادا كنند\r\nحجّ مىروند بهر نمايش ميان خلق * و اندر نهان دو صد عمل ناروا كنند\r\nگر آبروى خسته‌دلى را به زر خرند * بهتر كه كعبه‌اى ز سر نو بنا كنند\r\nكعبه است خشت و گل كه خليلش بنا نمود * طوف قلوب در حرم كبريا كنند\r\nحقّ است آشناى غم دل‌شكستگان * مردان حقّ معامله با آشنا كنند\r\nاندر وجودشان ز صفا نيست ذرّه‌اى * آن‌گاه سعى مروه و كوه صفا كنند\r\nمرغ حرم كُشند وز خون گلوى او * در حال گريه بر كف دستان حنا كنند\r\nغافل كه صد گناه به درگاه كردگار * بهتر ز حجّ كعبه ، كه روى ريا كنند\r\nآنها كه غم ز بهر ضعيفان نمىخورند * بايد ز ذكر نام مسلمان حيا كنند\r\nدر حيرتم به دورهء كوتاه زندگى * اى « صالحى » تظاهر بىجا چرا كنند\r\nسرمشق خويش گر بنمايند كار حقّ * بهتر « كه خاك را به نظر كيميا كنند » \r\n\r\nدر توصيف مسجد جمكران قم\r\n بود به جمكران مسجدى رفيع و عظيم * كه جبرئيل نمايد به درگه‌اش تكريم\r\nبهشت عَدن و عبادتگه خواص و عوام * حريم امن امامان واجب التّعظيم\r\nبه ارج و قرب فزون‌تر ز مسجد الاقصى * به رتبه ثانى رضوان مقام اهل نعيم\r\nگزافه نيست كه باشد نسيم بارگه‌اش * عبيرخيز و مصفّا ، چو چشمهء تسنيم\r\nمسلّم است كه بر پاسبانى حرمش * صباح و شام جيوش ملائك است مقيم\r\nبه سيصد و نود و سه ز هجرت نبوى * به امر حضرت حجّت گرفته شد تصميم\r\nكه اين بناى بزرگ و رفيع اسلامى * شود مكمّل اقدام جدّش ابراهيم \r\n\r\n","description":"","footnote":"","page_name":" 507 ","page_number":507},
  {"content":"\r\n\r\n بر اين اساس به پايان رسيد و شد تكميل * توسّط حسن مُثله ، اين نظام قويم\r\nنوشته بر در و ديوار آن به خطّ جلىّ * تبارك اللّه احسنت احسنُ التّقويم\r\nنصيب زايرش آمد سعادت دارين * اگر رجوع شود لحظه‌اى به عقل سليم\r\nچنانچه قبلهء سوم بخوانمش نه خطاست * به امر حقّ به درش با عصا ستاده كليم\r\nهرآن كسى كه در آنجا نماز بگزارد * خدا گواست بود فارغ از عذاب جحيم\r\nبه زندگان چو ببخشد حيات جاويدان * چه احتياج ، كه احيا كند عِظام رميم\r\nاگر تو اهل دلى ، طوف آن مقام نماى * زياده است ثوابش ز طوف ركن و حطيم\r\nهزار معجزه از آن مقام گشته عيان * به امر بار خداى كريم و حىّ قديم\r\nمقام خاصّ و منيع امام ثانى عَشَر * ملاذ جنّ و بشر پادشاه هفت اقليم\r\nسرود « صالحى » اين چامه ز اعتقاد و نمود * به دست خويش به درگاه خادمش تقديم\r\n« عظيمى » آنكه بود از سُلاله سادات * نموده جمع احاديث از جديد و قديم\r\nبه سعى و كوشش اين سيّد جليل القدر * شود كرامت مسجد به شيعيان تفهيم\r\nنوشته است كتابى كه از ره اخلاص * به عاشقان امام زمان كند تقديم\r\nخدا موفّق و منصور داردش كه بود * بزرگوار و خدوم و جليل قدر و كريم \r\n\r\nمدح و منقبت مولاى متقيان حضرت على عليه السّلام امير بت‌شكن\r\n يا علىّ ! اى آيت عظماى ربّ العالمين * وى وجود نازنينت قبلهء اهل يقين\r\nاى به تو محكم اساس هفت سقف لاجورد * وز تو مستحكم بود احكام قرآن مبين\r\nوى جمال بىمثالت آيت بدر الدّجى * از وجود اقدست احيا شده اسلام و دين\r\nحجّت الحقى و سيف اللّه و دست كردگار * وارث علم جميع انبياء مرسلين\r\nرشتهء دين خدا محكم ز تو تا روز حشر * واقفى بر علم‌هاى اوّلين و آخرين\r\nگر كه پشتيبانى همچون تو نبودش مصطفى * كى موفّق بود در تحكيم اسلام رزين\r\nبحر اسلام ار كه كشتيبانى همچون تو نداشت * نى به ساحل مىرسيد از موج‌هاى سهمگين \r\n\r\n","description":"","footnote":"","page_name":" 508 ","page_number":508},
  {"content":"\r\n\r\n نيست غير از بازوانت قلعهء خيبرگشا * كيست غير از تو سپهسالار خيل عابدين ؟\r\nكيست غير از حيدر صفدر ، امير بت‌شكن ؟ * قهرمان يوم خندق ، قاتل عمر و لعين\r\nفاتح بدر و احد برهم زن آيين شرك * حامى مستضعفان و دشمن مستكبرين\r\nدر نبرد بدر ، غوغا و غريو « الحذار » * از نهيب و صولتش افتاد اندر مشركين\r\nعتبه از شمشير او شد عازم دار البوار * شيبه از تيغ كجش گرديد در دوزخ مكين\r\nاى شهنشاه غضنفر فر ! كه شد هنگام جنگ * عمرو عاص از ضرب شمشير تو خاكسترنشين\r\n« لا فتى الّا علىّ لا سيف الّا ذو الفقار » * از سوى پروردگار آورد جبرئيل امين\r\nصبرش از ايّوب پيغمبر برد گوى سبق * بر درش باشد سليمان نبىّ از چاكرين\r\nگر كه بر موسى بن عمران نور او هادى نبود * كى تواند زد قدم در وادى طور سنين\r\nور كه بر عيسى بن مريم نبودى امداد او * كى توانستى عروج اندر سپهر چارمين ؟\r\nلنگر عرش خدا را نيست جز ، وى قائمه * با وجود اوست نازل بر محمّد ياء و سين\r\nاى شفيع المذنبين ! اى منبع مهر و وفا * بر درِ جودت گدايى كرده خاقانان چين\r\nپرچم و طير و حديث منزلت در شأن توست * ز آنكه تو اوّل امامى ، اى كفيل المجرمين !\r\nدر غدير خُم ولىّ خلقِ ديندار آمدى * زين سبب برحقّ تويى ، اى پيشواى راستين !\r\nاى ولىّ اللّه ! غير از تو ندارم ملجائى * دستگيرم باش اندر ماجراى واپسين\r\nدر صف محشر بود دست من و دامان تو * وارهانم از شدايد ، اى امير المؤمنين !\r\nگر ، دمِ جان دادنم بينم رخ مردانه‌ات * پاى خود را مىگذارم بر سرير فرقدين\r\nاى دريغا دشمنان قدر تو را نشناختند * فتنه بنمودند و شد شقّ عصاى مسلمين\r\nوا مصيبت ! ز آن جسارت‌ها كه بر زهرا نمود * آنكه دعوى داشت باشد بر محمّد جانشين\r\nكاش آن آتش كه اندر خانه‌ات افروختند * شعله‌اش درمىنورديدى بيوت خائنين\r\nكاش از خلّاق عالم امر صادر مىشدى * كان لعينان را چنان قارون به خود گيرد زمين\r\nكاش آن ساعت كه محسن سقط شد از فاطمه * امر مىشد كآسمان خونابه ريزد بر جبين\r\nتا كه بدعت‌هاى بد ز آن‌ها نماند يادگار * كاوفتد صدها شكاف اندر صفوف مؤمنين \r\n\r\n","description":"","footnote":"","page_name":" 509 ","page_number":509},
  {"content":"\r\n\r\n گر نبودى شعله‌هاى آتش خشم عمر * هم نيفتادى شرر در خيمه‌گاه شاه دين\r\nور كه بدعت‌ها و افكار سخيف او نبود * كشته كى مىشد حسين ، آن زادهء حبل المتين\r\nلعنت حقّ باد بر آن‌ها كه حقّ نشناختند * تا قيامت در دهانمان تلخ كردند انگبين\r\nهم خلافت هم فدك را غصب بنمودند هان ! * ننگ و نفرين تا ابد بر دودمان غاصبين\r\nتا خدا بر عالم امكان خدايى مىكند * ملعنت بر ناكثين و قاسطين و مارقين\r\nكى مسلمان بودنِ آن قوم باور مىكنم * كادّعاى حقّ نمايند و بت اندر آستين\r\nبارالها ! رحمت خود را از آنها دور كن * چون به اولاد پيمبر ظلم كردند اين‌چنين\r\nيا محمّد ! حقّ فرزند عزيزت فاطمه * خشك فرما از بن و بنياد نسل ظالمين\r\n« صالحى » تا روز محشر فخر كن بر خويشتن * گر كه مولا خواندت اندر شمار خادمين \r\n\r\nدر منقبت حسين بن على عليه السّلام\r\n اى حسينى كه ثنا گفته تو را حىّ غفور * وى شهيدى كه سرت خواند به نى آيهء نور\r\nاز قيام تو كه تسليم نگشتى به يزيد * شده در عالم ايجاد به پا شيون و شور\r\nاز علىّ اصغر انگشت به دندان دشمن * وز علىّ اكبرت اسلام بود غرق غرور\r\nسر ببريده‌ات اندر سر نى قرآن‌خوان * گر كه موسى به خدا گفت سخن در كُهِ طور\r\nهركجا وصف جوانمردى آيد به ميان * مىكند در دل عشّاق تو ادخال سرور\r\nخانهء خولى و انوار سر انور تو * معجزى بود كه شد در همه عالم مشهور\r\nبارگاه تو بود قبلهء حاجات ، وليك * نسل ناپاك اميّه به جهان شد منفور\r\nهمّت و غيرت و جانبازى و آزادگىات * بنموده‌ست به سرتاسر آفاق عبور\r\nمهلت ار خواستى از دشمن دون بهر نماز * بودت اثبات عبوديّت خالق منظور\r\nكهنه پيراهن تو در چهِ نسيان افكند * قصّهء پيرهن يوسف الى يوم نشور\r\nحجّتى بود طلب كردن آبت به يقين * تا كنى غيرت آن لشكر سرسخت مرور\r\nور تو باشى تو سليمان وز انگشترىات * چشمهء كوثر و تسنيم بيايد به ظهور\r\nبار الها ! به حقّ حرمت سقّاى حسين * « صالحى » را بنما با شه خوبان مشهور \r\n\r\n","description":"","footnote":"","page_name":" 510 ","page_number":510},
  {"content":"\r\n\r\n\r\nدربارهء تذكره سخنوران نامى معاصر « 1 »\r\n اى عارف بزرگ و اديب بزرگوار ! * وى از محمّد عربى برده يادگار\r\nدر نام باقرى و مقلّب به « برقعى » * علم است از وجود تو جوشان چو چشمه‌سار\r\nتأليف كرده‌اى تو كتاب سخنوران * مشحون ز شرح حال بزرگان روزگار\r\nدر اين سفينه آمده احوال شاعران * وز هركدام قطعهء اشعار آبدار\r\nصد آفرين به خامهء سحرآفرين تو * بخشيده‌اى به اهل‌قلم عزّ و افتخار\r\nصد تذكره ز دور گذشته به دست ماست * داراى سبك ناقص و اغلاط بىشمار\r\nليكن كتاب توست عقيقى گران‌بها * بر گردن فحول ادب درّ شاهوار\r\nاز ما درود باد بر اين سيّد جليل * داده ز رشحهء قلمش برقم اعتبار\r\nگر كار نيك بازنماند ز آدمى * بهتر بود براى وى از قصر زرنگار\r\nاى « صالحى » ارادت خود آشكار كن * در دوستى چه فايده ، در اصل استتار \r\n\r\n\r\n","description":"","footnote":"\r\n( 1 ) - اشعار فوق را صالحى از راه لطف نسبت به نگارنده و تذكره‌ام سروده و چون اصرار به چاپ آن نمود ، به درج آن مبادرت گرديد .\r\n","page_name":" 511 ","page_number":511},
  {"content":"\r\n\r\n\r\nصالحى ( 1317 )\r\nمحمّد صالحى آرام ، فرزند حسين ، در سال 1317 هجرى شمسى در همدان از مادر زاد ، تحصيلات خود را در زادگاهش به انجام رسانيد ، ازآن‌پس راهى تهران شد و از سال 1355 در روزنامه اطّلاعات به كار پرداخت و چون به فكاهىنويسى علاقه و دلبستگى بيشتر داشت از سال 1337 در مجلّهء اطلاعات هفتگى صفحهء « نمكدون » را داير كرد و با نام مستعار « م . ص » آثارش را منتشر مىساخت .\r\nصالحى در سال 1344 با گروه فكاهىنويسان « حاجى فيروز » به همكارى پرداخت و با نام‌هاى مستعار « ملّا صالح » و « صالح الشّعراء همدانى » آثارش را منتشر مىكرد و در ضمن اين گروه نشريّه‌اى به صورت ضميمهء مجلّهء تهران مصور با نام « كشكيّات » انتشار مىداد كه وى نيز چندى با اين گروه به همكارى پرداخت كه بعدا اين نشريّه به صورت مستقلّ ماهانه منتشر مىشد .\r\nصالحى هم‌زمان با همان گروه ، با صفحهء « كركرى » مجلّهء فردوسى و صفحهء فكاهى مجلّهء خوشه همكارى داشت كه از اعضاى ثابت اين گروه مىتوان : غلامعلى لطيفى ، بهمن رضايى ، خسرو شاهانى ، هادى خرسندى ، محمّد تقى اسماعيلى ، اسد اللّه شهريارى و صفر خواجوى را نام برد .\r\nصالحى پس از تعطيل ماهنامهء كشكيات ، به همراه تنى چند از اعضاى گروه فكاهىنويس « حاجى فيروز » با مجلّهء « كاريكاتور » كه مديريّت آن با محسن دولّو بود ،\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nبه همكارى پرداخت .\r\nصالحى در سال 1354 در روزنامهء اطّلاعات صفحهء طنز و انتقادى « زير آسمان كبود » را داير كرد و يكى از پرخواننده‌ترين صفحات روزنامه بشمار مىرفت كه تا سال 1361 ادامه داشت و در ضمن مسئوليّت صفحهء طنز و حكايت همان روزنامه را تا سال 1362 عهده‌دار بود .\r\nصالحى آرام ، هم‌زمان با فعّاليّت‌هاى مطبوعاتى چند سالى نيز به امر تدريس اشتغال داشت و چندى نيز مسئوليّت انتشارات روابط عمومى وزارت آموزش و پرورش و يك دوره نيز سردبير نشريّهء وزارتى را عهده‌دار بود .\r\nصالحى در حال حاضر علاوه بر اشتغال در روزنامهء اطّلاعات صفحهء طنزآميز « خوش‌خيال » را در مجلّهء صدف را اداره مىكند .\r\nنمونه‌هاى زير از آثار اوست :\r\n\r\nبهار . . . !\r\n امسال بىبخارتر آمد همى بهار * مهمل‌تر و چرندتر و نفله‌تر ز پار !\r\nبوديم گرچه پار ، همى مفلس و غريب * بوديم گرچه پار ، بدهكار و قرض‌دار\r\nامسال نيز بيشتر از پار ، مانده‌ايم * در پيش مادر و زن و فرزند ، شرمسار\r\nما را چه اينكه دامنهء كوه گشته است * « از پشته تا به پشته سمن‌زار و لاله‌زار » ؟\r\nبا غنچه و شكوفه چه كارى شود درست ؟ * اكنون كه احتكار برآرد ز ما دمار\r\nوقتى بهار جلوه كند پيش ديدگان * كاين چرخ نابكار شود يار و سازگار\r\nحرفيست اين ميان بهار و ميان من * با كفش پاره ، كى بتوان شد به كوهسار ؟\r\nگر اندكى زمانه بكاهد ز روى خويش * پاييز هم خوش است ، چه حاجت به نوبهار ؟ ! \r\n\r\nسخنى با روزگار\r\n غوره بودم ، از چه‌ام كردى مويز ؟ * اى تفو بر تو ، تفو ، گردونِ هيز ! \r\n\r\n","description":"","footnote":"","page_name":" 513 ","page_number":513},
  {"content":"\r\n\r\n آنچه فهماندى به من اين بود و بس * كه به هر خار و خسى گويم مجيز\r\nهركه را ديدم ، به زير پاى او * يا بخيزم ، يا بگردم نيم‌خيز\r\nمن نىام ليكن ذليل و عبد تو * گر خورد بر پيكرم صد تيغ تيز\r\nمن عطايت بر لقايت داده‌ام * ز آنكه زشتى ، اى عروس پُرجهيز !\r\nقدرِ تو كمتر ز يك جامِ مى است * با تمام دنگ‌وفنگ و عرّ و تيز\r\nهيچ كارت نيست روى معرفت * آرى ، اى گردونِ كور و بىتميز !\r\nخوار گردانى گروهى را به عمد * عدّه‌اى را بىجهت دارى عزيز\r\nما مداديم ؟ اى دغل ، آخر بگو * از چه اين‌سان نشمرى ما را به چيز ؟ !\r\nريش و قيچى هر دو فعلا دست توست * هرچه خواهى بر سرِ ما قِر بريز\r\nگر به دست آيد مجالى ، مىنهم * من سزايت بر كف دستت تميز ! \r\n\r\nبىتو\r\n ز غصّه رفته ز كف ، طاقت و توان ، بىتو * فتاده اخگر سوزنده‌اى به جان ، بىتو\r\nبه ديدگان نجيبت ، چه راز بود نهان * كه سيل اشك روان شد ز ديدگان ، بىتو\r\nدل شكستهء ما را ، كجاست تاب فراق ؟ * بيا كه گشته فزون ، تلخى زمان ، بىتو\r\nشدى ز ديده نهان ، چون ستارهء سحرى * ببين ! نموده سيه‌جامه آسمان ، بىتو\r\n« ترانه » هاى تو آهنگ روشنايى داشت * چراغِ خانه ! چه سازند كودكان ، بىتو\r\nبيا ، سراچهء ماتم‌گرفته‌ات بنگر ! * درخت و باغ و چمن ، رفته در خزان ، بىتو\r\nچه زود بال كشيدى ، پرندهء مغموم * نشسته‌ايم به اندوه بىكران ، بىتو \r\n\r\nآش خاله !\r\n ديدم به خواب ناز ، به دستم « قباله » بود ! * امّا « جهيز » نسيه به دولت حواله بود !\r\nسى سال رنج و غصّه ، سرانجام « ازدواج ! » * بنگر چه‌ها نصيب من اين چندساله بود !\r\nكلّ حقوق ، مىشودم خرج « هفته » اى * « روزىِ ما ز خوانِ قَدَر اين نواله بود » \r\n\r\n","description":"","footnote":"","page_name":" 514 ","page_number":514},
  {"content":"\r\n\r\n از سبزه و بنفشه و از ياس ، سهم ما * تنها نظاره بر چمن « پارك لاله » بود !\r\nهر روزمان به داخل صف ، شد به انتظار * شب سهممان ز برق ، فقط آه و ناله بود !\r\nپابند از آن شديم به اين دورهء حيات * كاين عمر و زندگى به مَثَل « آشِ خاله » بود ! \r\n\r\nمناظرهء بنز و ژيان\r\n به بنزى گفت با حسرت ژيانى * كه اى ماشين خوشبختان چه سانى ؟ !\r\nبگفتا بنز : حالم خوب خوب است * كه بنزينم به جريان مثل « جوب » است\r\nمرا در كيفِ راكب بود تا پول * بود بنزين من هم تا ابد فول !\r\nتو فكر خود بكن ، ماشينِ « قُزميت » * كه تركيبت بود چون قابِ كبريت !\r\nنه تو تنها چنين هستى بداقبال * كه در دنيا ضعيفانند ، پامال\r\nژيان گفتا به وى ، كاى بنز خوشبخت * كه مىبالى به مال صاحبت ، سخت\r\nكنون « حقّ » با تو و « باك » ات بود پُر * بخوانى از براى بنده « كُركُر ! »\r\nاگر روزى نگردد دنده‌ات « چاق » * كند اوراقچى ، اعضات اوراق !\r\nتو را هم وقتِ رفتن آخر آيد * كه عمرِ زورمندان هم سرآيد \r\n\r\nكوير\r\n نه هواى وصل يارى ، نه به ديده انتظارى * نه شكيبى و قرارى ، نه دل اميدوارى\r\nز شرنگ قصّهء دل ، دل من ز غصّه خون شد * به كه درد خويش گويم ، كه بَرَد ز دل غبارى\r\nچه سخن بگويم از دل ، كه به سينه دل نمانده * نه دل است لخته‌خونى ، به درون داغدارى\r\nنه به ديده خواب مانده ، نه توان و تاب مانده * چه كنم ؟ ندارم از خويش ، عنان و اختيارى\r\nرخ برگ و گل نديده ، به خزان رسيد عمرم * چه خزانِ غم‌فزايى ، چه خزانِ بىبهارى !\r\nبه خيال آب ، عمرى ، شدم و سراب ديدم * به كوير تشنه مُردم ، به هواى چشمه‌سارى\r\nچه گناه سر زد از من ، كه عقوبتش چنين شد * مگر آفريدگارا ! به مَنَت نظر ندارى ؟ \r\n\r\n","description":"","footnote":"","page_name":" 515 ","page_number":515},
  {"content":"\r\n\r\n\r\nعمر عبث\r\n بر ما دو روز عمر ، دريغا ! چنان گذشت * كز غم به صيدِ خستهء بىآشيان گذشت\r\nبر ما همان گذشت كه اندر ميان موج * بر زورقى شكسته و بىبادبان گذشت\r\nجز بال‌هاىِ سوخته از ما به‌جا نماند * چون آتشى كه ماند و از آن كاروان گذشت\r\nدانم ز من نشانه نماند جز اين حديث : * كان بىنشان بيامد و آن بىنشان گذشت\r\nلبخند زهرگين ، به من اى زندگى مزن ! * دانى تو خود ، چه بر منِ آتش به جان گذشت\r\nمگشاى در به روى من ، اى باغبان پير ! * فصلِ نشاط باغ و گل و بوستان گذشت\r\nچون گردباد خستهء حيران به حالِ خويش * عمرى عبث مرا به دل خاكدان گذشت \r\n\r\nوصلهء ناجور\r\n در آسمانِ دلم چون ستارهء كورى * تن و روان تو قربانِ من ، چه بىنورى !\r\nچو روىِ زشتِ تو بينم ، كنم سه كيلو كم ! * هزار شكر كه فرسنگ‌ها ز من دورى !\r\nز حيثِ جنس ، تو چون ساير بتان باشى * به ظاهرت نمىكنى ، ولى كمى شورى !\r\nهرآن‌كه شكلِ قناس تو ديد ، با من گفت : * چه انتخاب بدى كرده‌اى ، مگر كورى ؟ !\r\nتمام خلقِ خدا را اگر بگيرد برق * مرا گرفته - دريغا - چراغ زنبورى !\r\nبگفتم آنكه به خود وصل سازمت با چسب * ولى چه سود ؟ كه از وصله‌هاى ناجورى ! \r\n\r\nشهرهء شهر\r\n منم كه شهرهء شهرم به وام گيريدن ! * منم كه هيچ نديدم به غير « بد ديدن ! »\r\nدهيم قسط و نويسيم سفته ، خوش باشيم * كه در زمانهء ما بىخوديست « نقديدن ! »\r\nچو با رئيس بگفتم كه « حقِّ » ما چون شد ؟ * بخورد چاى و بگفتا كه : به نپرسيدن !\r\nز شعر گفتم و مضمون خوش به حضرتشان * شروع كرد به افكارِ بنده خنديدن !\r\nز خانواده از آن مىرمم به سرعتِ برق * كه طعنِ بچّه و زن ، واجب است نشنيدن !\r\nغرض كه قافلهء عمر مىرود « دادا » * خبر نمىرسد ، امّا ز وَجه و « وجهيدن » \r\n\r\n","description":"","footnote":"","page_name":" 516 ","page_number":516},
  {"content":"\r\n\r\n\r\nبلا آيد\r\n ندانم بر سرِ ما بعد از اين ، يا ربّ چه‌ها آيد * ولى در حال حاضر ، آنچه مىآيد ، بلا آيد !\r\n« گريپ » از يك ديار و « ديفترى » از نقطهء ديگر * ز يك كشور « و با » وز ديگرى « شبه و با » آيد !\r\nاگر روى زمين گردد تمام راه‌ها معدوم * بلا را نيست پروايى ، چو از راهِ هوا آيد !\r\nنفس‌ها را نموده تنگ ازبس دودِ ماشين‌ها * به جاى ناله از حلقوم ما « شبه صدا » آيد !\r\nبود مشكل‌گشا تا « پول آجيل » اندرين دوران * دگر آجيل بىمقدار ، كى « مشكل‌گشا » آيد ؟\r\nصبا ! از من بگو با صحن سالون نوانخانه : * بشارت ده كه تا سقفت به زودى بينوا آيد !\r\nتو كمتر ناله كن « صالح » در ايّامِ گداگيرى * به سروقتت به زودى عامل جلب گدا آيد ! \r\n\r\nسخن راست « 1 »\r\n گفت : نشنيده‌اى كه در مجلس * يك نماينده كرده است اقرار\r\nكه سه سالى دروغ مىگفته * « بوده البتّه اندكى ناچار ! »\r\nگفتمش جاى ظنّ و شكّى نيست * حرف حقّ نيست قابل انكار\r\nليك در مدّت وكالت خود * سخن راست گفته اين يك‌بار ! \r\n\r\nقافلهء لنگ ! « 2 »\r\n اين وعده‌وعيدها قشنگ است * مخموركننده مثل بنگ است\r\nدست از سر ما دگر بداريد * از نطق و خطابه دل به تنگ است\r\nآن قول كه بهر گوشت داديد * دايم به سرش جدال و جنگ است\r\nحرف و سخن از وفور ارزاق * كوبيدن ميخ روى سنگ است\r\nمن دانم و جمله نيز دانند * « اين قافله تا به حشر لنگ است ! » \r\n\r\n\r\n","description":"","footnote":"\r\n( 1 ) - « يكى از وكلا اظهار داشت سه سال است به مردم دروغ مىگويد » جرايد ( نقل از كشكيات 17 / 3 / 1345 )\r\n( 2 ) - « نخست‌وزير گفت : مسألهء نان براى هميشه حل مىشود » جرايد ( نقل از كشكيات ، 16 / 9 / 1344 ) .\r\n","page_name":" 517 ","page_number":517},
  {"content":"\r\n\r\n\r\nآفريدند . . .\r\n مرا وِيلون و سِيلون آفريدند * حسابى درب‌وداغون آفريدند !\r\nلباسى هر زمان دادم سفارش * براى بنده ، پالون آفريدند ! \r\n\r\nبراى وكلاى دورهء گذشته خوشا . . .\r\n وكيل سابقى با خويش مىگفت * كه در اين دوره اقبالم عجب خُفت !\r\nخوشا آن دورهء شادِ وكالت * كه هى ما مىگرفتيم اسكنِ مفت ! \r\n\r\nشعرى با لهجهء همدانى نيميشه !\r\n هَر چى ما خام نِخورَم غصّه ، بِرادر ، نيميشه * وِرم و سُدِّه باواجان ، ازى بيشتر نيميشه « 1 »\r\nقِرچ‌ِقِرچ كرده ابول ، هيچ به كار تن نيميده * هر چِقَد ميزِنِتِش « دامُلا اصغر » نيميشه « 2 »\r\nتيرِ غيب آمدِه اصلًا اابيخ خَزّى شده * هرچى مىگم آخِرِش سيفتى كُمِيسَر ، نيميشه « 3 »\r\nدوتا گُلمُشت پِريشَب كُفته به پوتِّى نِنِهِه * هرچى دعواش مُكُنيم ، مُكُنِه بَدتر ، نيميشه « 4 »\r\nسانجو كرده ، شده پاك قاپ قُمارخانه بِرام * هرچى وا تُپّا ، شِبا ميندازيمش دَر ، نيميشه « 5 »\r\nمَسِّه شيش‌دانگ ، ميا ميكِپِّه كِنارِ سُنِوى * تا نياره سِرِمائى پِسِرِه شَر ، نيميشه « 6 »\r\nخدا حُكمِ رِفيقاى بىعار و دردِه بُكُنه * واشِشان هركى بِگَرده ، ازى بهتر نيميشه « 7 » \r\n\r\n\r\n","description":"","footnote":"\r\n( 1 ) - هرچه مىخواهم غصّه نخورم برادر نمىشود - غم و دق ، بابا جان ( پدر جان ) از اين بيشتر نمىشود .\r\n( 2 ) - تشنج گرفته ، ابو القاسم هيچ تن به كار نمىدهد - هر چقدر كتكش مىزند « برادر بزرگ اصغر » ( درست ) نمىشود .\r\n( 3 ) - به تير غيب آمده اصلا از آن بيخ ( ريشه ) لات و ولگرد شده - هرچه مىگويم آخر مىافتى به كلانترى ، ( آدم ) نمىشود .\r\n( 4 ) - دوتا مشت ( بوكس ) پريشب كوبيده به پهلوى مادره - هرچه دعوايش مىكنم ، بدتر مىكند .\r\n( 5 ) - دل درد گرفته ، برايم شده پاك قاپ قمارخانه - هرچه با تيپا شب‌ها مىاندازيمش بيرون ( با شعور ) نمىشود .\r\n( 6 ) - مست شش‌دانگ مىآيد مىخوابد كنار باغچه - تا نياورد سرمان اين پسر شر ، نمىشود .\r\n( 7 ) - خداوند حكم رفيق‌هاى بىعار و درد را بكند ( مرگ دهد ) - با اين‌ها هركس معاشرت كند ، از اين بهتر نمىشود .\r\n","page_name":" 518 ","page_number":518},
  {"content":"\r\n\r\n\r\nصانعى ( 1365 - 1267 )\r\nسيّد رضا صانعى ، شاعر و نقّاش هنرمند توانا ، از سلسلهء سادات حسينى كاشان است كه در تيرماه سال 1267 شمسى در خانواده‌اى اصيل و سرشناس و هنرمند پا به عرصهء حيات گذاشت . كودكى پنج‌ساله بود كه پدر خود ( ميرزا ابو القاسم ) را در اثر ابتلاى به بيمارى سل ريوى از دست داد و تحت سرپرستى پدربزرگش ، سيّد محمّد كه تاجر پيشه بود ، قرار گرفت .\r\nسيّد رضا صانعى تحصيلات خود را در مكتب آغاز و به انجام رسانيد ، امّا در خارج از مكتب به مطالعهء كتب علمى و ادبى و تاريخى پرداخت و در اين رهگذر پيشرفت شايانى حاصل كرد ؛ تا جايى كه او را يكى از مطّلعين و صاحب‌نظران بشمار مىآوردند . وى به زبان‌هاى فرانسه و روسى و عربى آشنايى داشت و در بعضى اوقات زبان فرانسه را تدريس مىكرد .\r\nصانعى علاوه بر شعر و شاعرى در هنر نقّاشى بصيرت داشت و يكى از بهترين طرّاحان نقشهء قالى بشمار مىرفت و حتّى تصوير شخصيت‌هاى مختلفى را در روى قالى ابداع مىكرد و اين آثار برخى در موزه‌ها حفظ و نگهدارى مىشود .\r\nصانعى از نظر خوشنويسى تبحّر كافى داشت و در دورهء جوانى او يكى از بهترين خوشنويسان شهر خود بود و در شعر نيز از استعداد و قريحهء كافى برخوردار بود و در زمرهء شعراى برجستهء زمان خود بشمار مىرفت و اشعارش از لحاظ لفظ و معنى و\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nانسجام و مضمون در حدّ خوبى قرار دارد .\r\nصانعى سرانجام در پنجم شهريورماه سال 1365 ، در يك‌صدسالگى ، چشم از جهان فروبست و در مزار دشت‌افروز زادگاهش به خاك سپرده شد .\r\n\r\nطاير بىبال‌وپر\r\n ز كارگاه فلك خير و شرّ نمىآيد * رفاه و محنت و سود و ضرر نمىآيد\r\nچراغ خويش تو روشن نگاه دار به كار * ز روشنان فلك كار برنمىآيد\r\nبه حادثات جهان پشتكار بايد و صبر * جز اين ز ما و تو كار دگر نمىآيد\r\nز دست بىهنران است در جهان بر پاى * فجايعى كه ز اهل هنر نمىآيد\r\nبه غير دانش و تقوا به زعم فهم و دها * به پيش تير حوادث سپر نمىآيد\r\nپَر ار بريخت به كنج قفس ، ببايد ساخت * سفر ز طاير بىبال‌وپر نمىآيد\r\nبراى شاه و گدا عاقبت سرآيد عمر * طبيعت است كه عمرش به سر نمىآيد\r\nچنان ز خواب گران گشته « صانعى » بيدار * كه در زمانه به خواب بشر نمىآيد \r\n\r\nعقل و هنر\r\n از روى يار پرده به يك‌سو نمىرود * هر حقّه‌اى كه مىزنم ، از رو نمىرود\r\nبر گوشهء لبش بنگر خال هندويش * هندو كه گفته است به مينو نمىرود ؟\r\nاز آن زمان كه يار ز پهلوى خويش راند * ما را غم زمانه ز پهلو نمىرود\r\nبا هركه مىرود به سر امروز امر من * جاى تأسّف است كه با او نمىرود\r\nمقدور من نگشت كه دل از تو بركنم * آب من و تو گرچه به يك جو نمىرود\r\nعقل و هنر بيار ! كه بسيار كارهاست * كز پيش كس به قوّت بازو نمىرود\r\nبسيار مال مىرود از دست مال‌خواه * سود هنر ز دست هنرجو نمىرود\r\nديوانگان روند به بيراهه ، « صانعى » * ره‌جوىِ باخرد به دگر سو نمىرود \r\n\r\n","description":"","footnote":"","page_name":" 520 ","page_number":520},
  {"content":"\r\n\r\n\r\nغرور\r\n گرچه خسران گنه بر هيچ‌كس مقدور نيست * بازهم ترك گنه از اين بشر مقدور نيست\r\nآدمى طاعت براى رستگارى مىكند * حق‌ّپرستى لاجرم از خودپرستى دور نيست\r\nاين همه شب‌زنده‌دارى و عبادت بهر چيست ؟ * گر براى وصل غلمان و بهشت و حور نيست ؟\r\nچلچراغ ار نيست ، بارى ، شعلهء ناچيز هست * در خراب‌آباد گيتى ، خانه‌اى بىنور نيست\r\nدور كن از خود غم دوران ! كه بر اندام بخت * هر لباسى بنگرى بىوصلهء ناجور نيست\r\nاز ستمكش هست حرمان ، از ستمگر بيشتر * مىتواند ديد آن را ديده‌اى گر كور نيست\r\nاز غرور است اينكه در چشم تو آيد عيب ما * گر هزاران عيب دارد « صانعى » مغرور نيست \r\n\r\nبستى باب مهر\r\n به لب آمده‌ست جانم ، ز تو رأفتى نديده * ز لبت چه بهره بردم ، من جان به لب رسيده\r\nبه غمت چه چاره سازم ؟ به‌جز آنكه جان ببازم * تو و آن جفاى دايم ، من و اين دل رميده\r\nتو كه باب مهر بستى ، دل مضطرم شكستى * چه كنم ؟ كه باز هستى ، به دل به خون تپيده\r\nز من اى صنم چه ديدى ؟ كه ز قهر دل بريدى * به فلاكتم كشيدى ، نفسى نيارميده\r\nبه محبّتت نباشد ، دگرم اميدوارى * نه تو ترك جور گويى ، نه منم بر اين عقيده\r\nمتحيّرم كه چون شد ؟ كه دل از كفم برون شد * چه كند دلى كز اوّل ، غم عشق برگزيده ؟\r\nچو مراد خود نيابم ، همه‌شب در اضطرابم * كه چسان رسم به وصلت ، منِ بار غم كشيده\r\nدم آخر است جانا ! بنواز « صانعى » را * مپسند تا بميرد ، گل آرزو نچيده \r\n\r\nشرار عشق\r\n از دل شرار عشق تو بيرون نمىرود * ماتم ، كه ز آن اثر به دلت چون نمىرود\r\nاز سينهء پرآتش ما خيل آه سرد * شب نيست كز غم تو به گردون نمىرود\r\nغولان و بىهُشان همه در شهر ساكن‌اند * مجنون ، عبث ز شهر به هامون نمىرود\r\nما در جهان به خاطر آلام آمديم * گندم ز بهر كشت به طاحون نمىرود \r\n\r\n","description":"","footnote":"","page_name":" 521 ","page_number":521},
  {"content":"\r\n\r\n بازار دهر گرچه ز مكر و دغل پُر است * زين رسته اهل عاطفه مغبون نمىرود\r\nمجنون خبر نداشت كه ليلاى روزگار * از بهر او ز مرحله بيرون نمىرود\r\nشكّ نيست كز جهان غم و رنج تو « صانعى » * يك روز مىرود ، اگر اكنون نمىرود \r\n\r\nمظهر اميد\r\n ار جان اسير طرّهء جانانه شد دلم * ياران حذر كنيد ! كه ديوانه شد دلم\r\nدل بود روزگارى و يك شهر آشنا * روى تو ديد و با همه بيگانه شد دلم\r\nپروا نكرد از اينكه بسوزد در اشتياق * بر گِردِ شمع روى تو ، پروانه شد دلم\r\nچون بر خلاف ساير دل‌ها خراب بود * شرمنده‌ام از اينكه تو را خانه شد دلم\r\nاينك دل رميده به‌هرحال جاى توست * جاى تأسّف است كه ويرانه شد دلم\r\nبىگلِستان روى تو ، اى مظهر اميد ! * در هيچ گلستانِ دگر وانشد دلم\r\nگر بوسه از تو خواست به جان « صانعى » بجاست * در ارتكاب خواهش بىجا نشد دلم \r\n\r\nآرزوى بىجا\r\n تفويض كار خود به قضا و قدر مكن * عمر عزيز را به بطالت هدر مكن\r\nاز آب فضل گلبن هستى ثمر دهد * فضلى گزين و هستى خود بىثمر مكن\r\nبالاترين مقام بشر ، آدميّت است * از بهر دست يافتنش خير و شرّ مكن\r\nبينى اگر به كام ، خراب است روزگار * عريان بگرد و ثوب خريّت به بر مكن\r\nبگذار تا تو را به پسندند ديگران * خود كار ناپسند در اين بوم و بر مكن\r\nمىكوش ! آن‌قدر كه نباشى نيازمند * در دهر آرزوى از اين بيشتر مكن\r\nپيش كسان ز وضع بد خود سخن مگوى * اوضاع ناملايم خود را بتر مكن\r\nكسب مقام با زد و بند و فريب و مكر * هرچند اين زمان هنر است اين هنر مكن\r\nاز كارهاى منكر و رفتار نابجا * اى « صانعى » بس است خدا را دگر مكن \r\n\r\n","description":"","footnote":"","page_name":" 522 ","page_number":522},
  {"content":"\r\n\r\n\r\nمست زر و مال\r\n دل غافل و جان محتضر و ديده به خواب است * خوش مىروى اى عمر بگو اين چه شتاب است ؟\r\nدست از حركت خسته و ، پا مانده ز رفتار * گر يار به دادم نرسد ، كار خراب است\r\nاى غرقهء درياى تنعّم ! تو چه دانى ؟ * كز بهر تو هر شب جگر مرغ كباب است\r\nبايد ادب آموخت ، ز ابناء محبّت * گر تشنهء آبى ! مرو آنجا كه سراب است\r\nبىهوشى مطلق بود از مست زر و مال * گهگاه به هوش آيد ، گر مست شراب است\r\nدانى كه ؟ معذّب بود اندر همه آفاق * آن است كه از خوى بد خود به عذاب است\r\nهر نغمه به گوش دل من از خوش و ناخوش * جز زمزمهء مهر و وفا ، بانگ رباب است \r\n\r\nيوسف معرفت\r\n اى دل هرزه‌گرد ! آه از تو * به كجا آورم پناه از تو ؟\r\nبه كه گويم كه در سراسر عمر * روزگارم بود سياه از تو\r\nاين‌چنين بوده است تا بوده‌ست * امتثال از من ، اشتباه از تو\r\nدر هواى هوس پريدن‌ها * بود از من ، ولى گناه از تو\r\nچه‌بسا در ظلام بىخبرى * افتم از ره به يك نگاه از تو\r\nخوارى و خفّت و حقارت و جهل * همه جا ، رويد اين گياه از تو\r\nلاجرم در محاكم انصاف * شوم امروز دادخواه از تو\r\n« صانعى » هوش دار ! تا نرود * يوسف معرفت به چاه از تو \r\n\r\nآلت دَست بيگانگان « 1 »\r\n دانى اى ملّت ! چرا سرگشته و حيران شدى ؟ * گر بجويى علّتش ، گويم كه بىايمان شدى\r\nخصم دستور پيمبر ، منكر قرآن شدى \r\n\r\n\r\n","description":"","footnote":"\r\n( 1 ) - اين منظومه گويا بين سال‌هاى 1325 و 1326 سروده شده است .\r\n","page_name":" 523 ","page_number":523},
  {"content":"\r\n\r\n از جهالت اجنبى را تابع فرمان شدى * از همه بدتر كه از اسلام روگردان شدى\r\nدر حقيقت هرچه در دنيا نبايست ، آن شدى * دين و ايمانت به راه كفر و شرّ از دست رفت\r\nنخل دين بىآب غيرت شد ، ثمر از دست رفت * پاى در قيد جهالت ماند و سر از دست رفت\r\nهرچه حاصل شد ز ايمان ، بيشتر از دست رفت * عزّت و مجد و شرف اى بىخبر از دست رفت\r\nز آنكه در دين سست گشتى ، ابله و نادان شدى * ديدهء دل را ز ديدار حقيقت دوختى\r\nهر خرافاتى كه بود ، از ابلهان آموختى * رنج و محنت ، ذلّ و خوارى بهر خود اندوختى\r\nخويش را در آتش بغض و عداوت سوختى * يوسف دين را به اخوان حسد بفروختى\r\nغافل از احوال پير خستهء كنعان شدى * آخر اى ملت بگو اين ذلّ و خوارى تا به كى ؟\r\nبا وطن ، با عقل و دين ، ناسازگارى تا به كى ؟ * با اجانب در هلاك خويش يارى تا به كى ؟\r\nدر قبال خائنين اين بردبارى تا به كى ؟ * تا به چند اين بىثباتى ، بىقرارى تا به كى ؟\r\nتا به كى بازيچهء پندار بدنامان شدى * پاى بر ايمان زدى ، دست از وفا برداشتى\r\nمهر و آيين وفادارى ز كف بگذاشتى \r\n\r\n","description":"","footnote":"","page_name":" 524 ","page_number":524},
  {"content":"\r\n\r\n تخم كين و نفرت اندر ارض دلها كاشتى * پرچم طغيان عليه دين حقّ افراشتى\r\nعهد و ميثاق و مروّت را گنه انگاشتى * بندهء خاص اجانب از دل و از جان شدى\r\nگر تو اصل اين وطن ، اين خاك ، اين كاشانه‌اى * از چه اين‌سان عاشق دل‌خستهء بيگانه‌اى\r\nبا اجانب در پى ويرانى اين خانه‌اى * گشته بيزار از حقيقت طالب افسانه‌اى\r\nاجنبى كى يار ما گردد ؟ مگر ديوانه‌اى * كز لباس معرفت ، يكپارچه عريان شدى\r\nاى جوانان وطن ! تا كى به ميهن در عناد ؟ * تا به كى نشر نفاق و فتنه و جور و فساد ؟\r\nسود تا آخر چه شد زين زنده باد و مرده باد ؟ * اين متاع مبتذل اكنون بود ديگر كساد\r\nترسم آخر آن زمان گردى خبر اى اوستاد ! * كز گران‌جانى به سود اجنبى قربان شدى\r\nاز تو اى نامهربان ! مام وطن بيزار شد * هرچه كردى ، بر مراد دشمن غدّار شد\r\nهرچه گفتى ، بر عليه مردم ديندار شد * هرچه بنوشتى ، به سود خصم بدكردار شد\r\nآخر اى داراى عقل و هوش اين هم كار شد ؟ * كز براى فخر خود با غير هم‌پيمان شدى\r\nاين وطن يكباره پيش چشم تو خوار از چه شد ؟ \r\n\r\n","description":"","footnote":"","page_name":" 525 ","page_number":525},
  {"content":"\r\n\r\n سلب ايمان از تو اى غافل به يك‌بار از چه شد ؟ * از تو بهر دزدها آشفته بازار از چه شد ؟\r\nپيش « استالين » دلت يك جا گرفتار از چه شد ؟ * چشم مام ميهن از دست تو خونبار از چه شد ؟\r\nبا چنين وضعى ، كه پندارد تو هم انسان شدى ؟ * دشمنان حيله‌گر گر رخنه در ايران كنند\r\nاز براى سود خود اوّل تو را قربان كنند * بعد از آن اين ملك را بازيچهء دونان كنند\r\nخانهء آباء و اجداد تو را ويران كنند * افتخارات نياكان تو را پنهان كنند\r\nآن زمان دانى ، چه آسان آلت رندان شدى ! \r\n\r\n","description":"","footnote":"","page_name":" 526 ","page_number":526},
  {"content":"\r\n\r\n\r\nصبا ( 1272 - 1192 )\r\nمحمود خان صبا ، ملك‌الشّعراء ، فرزند محمّد حسين خان عندليب ، فرزند فتحعلى خان صباى كاشانى ، در سال 1228 هجرى قمرى ( 1192 ش ) ديده به جهان گشود و در سال 1311 قمرى ( 1272 ش ) پس از هشتاد و سه سال عمر ، چشم از جهان فروبست ، و در آستان مقدّس حضرت عبد العظيم شهر رى به خاك سپرده شد .\r\nمحمود خان صبا از دودمان ضرّابى كاشان و از شاعران برجسته و قصيده‌سرايان بلندمرتبهء دربار ناصر الدّين شاه بود كه عنوان ملك‌الشّعرايى گرفت و مقام و منزلتى و الا يافت ، و در نقّاشى و خوشنويسى و منبّت‌كارى مهارت و استادى داشت و نمونهء آثارش در موزهء گلستان نگاهدارى مىشود .\r\nشادروان رهى معيّرى ، شاعر بلندپايه و غزل‌سراى نامور معاصر ، دربارهء وى چنين مىنويسد : « در ميان سخن‌سرايان عهد قاجاريه چند تن شاعر استاد و نغمه‌پرداز بلندآوازه ، جلوه‌اى خاص دارند ؛ زيرا از سرچشمهء طبع دلاويز خود ، بوستان ادبيّات فارسى را طراوتى تازه بخشيده‌اند . يكى از آن جمله ، محمود خان صبا ملك‌الشّعراء است كه در دربار ناصر الدّين شاه منزلتى رفيع داشت . در قصيده‌سرايى شيوهء فرّخى را پيروى كرد ، چكامه‌هاى وى متين و بلند و سخنانش فصيح و منسجم است و بهاريّه‌هاى او نيز مانند آثار منوچهرى دامغانى دل‌انگيز و شادىافزاست . در اواخر عمر از ميان كليهء آثار خود حدود سه‌هزار بيت برجسته و ممتاز انتخاب و بقيه را نابود كرد . »\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nاعتماد السّلطنه ، محمود خان صبا را چنين معرفى مىكند : « امروز اوّلين فاصل ممالك محروسهء ايران است . در فنون ادب و علم و حديث و معرفت تفسير و عروض و قافيه و نظم شعر و انشاى رسائل و صناعت تاريخ و سير و محاضرات و ادوات منادمت و موادّ محاورهء سلاطين و اساطين به ضميمهء حصافت عقل و اتقان عقيدت و متانت فكر و حسن خلق و خصايص ديگر نادرهء فلك و فرد سيّارهء ارض مىباشد . . . »\r\nاينك چند نمونه از نظم او :\r\n\r\nنقش‌نگاران\r\n بيدبنان ، دست‌فشانى كنند * فاختگان ، قافيه‌خوانى كنند\r\nتودبنان ، وقت نسيم سحر * بر سر ما ، نقل‌فشانى كنند\r\nبر روش باد شمال ، ابرها * هر طرفى ، پيل‌دوانى كنند\r\nسرو بنان ، شادتن و شادكام * از پس هفتاد ، جوانى كنند\r\nرفته ، كه سرهاى كدوبن به باغ * بر تن و بر دوش گرانى كنند\r\nنرگسكان ، غمزه زنند آشكار * سنبلكان ، عشوه نهانى كنند\r\nتا مگر از گل ، بستانند كام * بلبلكان ، چرب‌زبانى كنند\r\nنقش‌نگاران ، چمن باغ را * خوب‌تر از نامهء مانى كنند . . . \r\n\r\nصد بهار\r\n تا كه آن لعل بدخشى را تو خندان كرده‌اى * قيمت او را ز خندانى دوچندان كرده‌اى\r\nكرده‌اى بر گِردِ مه خطّى ز مشك تبّتى * و رندان يك نقطه از لعل بدخشان كرده‌اى\r\nاز سپيدى روى خود كردستى از جنس وصال * وز سياهى موى خود از جنس هجران كرده‌اى\r\nتو از اين‌سان باغبانى از كجا آموختى ؟ * كه به برگ لاله پيوند ، ضميران كرده‌اى\r\nمر مرا گفتى بهاى بوسهء من جان توست * مىتوان گفتن كه نرخ بوسه ارزان كرده‌اى\r\nاز برِ سيم سپيد افكنده‌اى مشكِ سياه * لختى از مه را به ابر تيره پنهان كرده‌اى \r\n\r\n","description":"","footnote":"","page_name":" 528 ","page_number":528},
  {"content":"\r\n\r\n شاخه‌ها از سنبلِ تر گرد سورى بسته‌اى * بزم را از سنبل و سورى گلستان كرده‌اى\r\nاز خم زلف خريداران مشك ناب را * از خريد مشك تاتارى پشيمان كرده‌اى\r\nطلعتى دارد نگارا ! از نكويى چون بهشت * در پى آرايش او كار رضوان كرده‌اى\r\nمردمان گويند كز يك گل بهاران چون شود ؟ * تو به چشم من ز يك گل صد بهاران كرده‌اى\r\nكرده‌اى تا روى خود چون روز و ناى خود چو شب * پيش چشمم روز و شب را هر دو يكسان كرده‌اى\r\nگر براى خويش كردى از دل من خانه‌اى * خانهء خود را چرا اين‌گونه ويران كرده‌اى ؟\r\nزلف خود پرورده‌اى جانا نگر در مشك ناب ؟ * يا كه بوياش اين‌چنين از عنبر و بان كرده‌اى ؟ \r\n\r\nعشق و بهار\r\n بسى نمانده كه بستان چو روى يار شود * زمين چو ديبهء رومى ، پر از نگار شود\r\nبه وقت نيم‌شب ، از باد مشكبوى بهار * دهان غنچه ، پر از نافهء تتار شود\r\nسپر غم ، از لب هر جوى سر برون آرد * كنار جوى ، همه جاى مىگسار شود\r\nبهار آيد و دانم ، كه چون بهار آيد * اگر يكيست ، غم عاشقى هزار شود\r\nاگرچه هست به هر موسمى مرا غم عشق * ولى فزون غم عشقم ، به نوبهار شود\r\nچو لاله‌زار ببينم ، به ياد چهرهء يار * ز خون ديده ، كنارم چو لاله‌زار شود\r\nبه موسم گل ، اگر يار من كند يارى * به باده كوشد و با يار خويش ، يار شود \r\n\r\nبيتى چند از يك قصيده\r\n بيامد ماه قوس و رفت عقرب * هرآنچ آن گشت ابعد ، اين شد اقرب\r\nخرامان كبك را بر دامن كوه * به سيم اندود شد پاى مخضّب\r\nالا اى خادم ديرينه بربند ! * يكى زرّينه زين بر اسب اشهب\r\nهمان آهوى خوش‌خوى تكاور * همان طاوس طناز مؤدّب\r\nببزم سهل و صعب و كوه و وادى * شتابان در يكى روز و يكى شب\r\nفرود آيم به درگاه كسى ، كاو * به نعمت سير دارد چشم اشعب \r\n\r\n","description":"","footnote":"","page_name":" 529 ","page_number":529},
  {"content":"\r\n\r\n وزير ملك فخر الدّين كه از وى * ببارد فيض ، چون باران منصب \r\n\r\nنسيم بهارى\r\n از كوه برشدند خروشان سحاب‌ها * غلطان شدند از برِ البرز ، آب‌ها\r\nباد بهار ، آمد و بر بوستان گذشت * بگرفت زلف سنبل از آن باد ، تاب‌ها\r\nوقت سحر ، ز بانگ نوازنده بلبلان * بر هر كرانه ، ساخته بينى رباب‌ها\r\nقمرى چو بر چنار سؤالى همىكند * بلبل ز سر و بن ، دهد او را جواب‌ها\r\nچون صد هزار جام بلورين واژگون * بر آبدان ، ز ريزش باران ، حباب‌ها\r\nخوبان ، سپيده‌دم به‌سوى بوستان شدند * از بهر ديدن رخ گل ، با شتاب‌ها\r\nگويى دميده هر طرف ، از روى دلبران * در سايه‌گاه بيد بنان ، آفتاب‌ها\r\nوقتى خوش است و عاشق دلداده را ، كنون * در خانه داشتن نتوان ، با طناب‌ها\r\nزين فصل و باب‌ها ، كه كتاب زمانه راست * تو ، اختيار فصل طرب كن ، ز باب‌ها \r\n\r\nگل\r\n باغبانا ! مگر آمد به‌سوى باغ بهار * گل بشكفته ، به باغ اندر بينم بسيار\r\nگل شكفته‌ست به باغ اندر بسيار ، ولى * گل بشكفتهء عاشق ، نبود جز رخ يار \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n\r\nصبا ( 1329 )\r\nمحمّد ابراهيم خدابخشى ، كه تخلّص « صبا » را در شعر خود برگزيد ، در سال 1329 هجرى شمسى در روستاى قلعه‌آقا از توابع شهر تويسركان در خانواده‌اى روستايى قدم به عالم هستى نهاد . پدرش ، اردشير خدابخشى ، دهقان بود و در كار كشاورزى و حشم‌دارى فعّاليّت مىكرد . گرچه از نعمت سواد بىبهره بود ، امّا صدايى خوش داشت و اشعار نغز را با صدايى خوش مىخواند .\r\nمحمّد ابراهيم خدابخشى كودكى خردسال بود كه همراه پدرش به صحرا مىرفت .\r\nدر هفت‌سالگى مادر خود را در حين زايمان از دست داد و دچار غم و اندوه جانگزا نمود . وى دربارهء دوران تحصيل خود را چنين مىگويد : « پدرم سخت آرزومند بود دانش فراگيرم . درحالىكه بيش از هشت سال نداشتم ، مرا پيش ملّا ميرزا كرم مكتب دار ده برد ، به سرعت مقدّمات قرآن را آموختم ، آن‌گاه كتاب عاقّ والدين و ازآن‌پس اشعارى از ديوان حافظ را حفظ و با صداى بلند مىخواندم و مورد تشويق قرار مىگرفتم . دوسه سالى بدين عنوان گذشت تا در روستا مدرسه‌اى يك كلاسه باز شد و به مدرسه رفتم و تا پنجم ابتدائى شاگرد اوّل بودم . كلاس ششم را در مدرسهء هدايت تويسركان ( محلّ فعلى آموزش و پرورش ) امتحان دادم و قبول شدم ، ازآن‌پس به دورهء متوسّطه پرداختم و ديپلم خود را در رشتهء طبيعى در دبيرستان شاهپور به پايان رساندم . سپس به استخدام آموزش و پرورش درآمدم و به عنوان معلّم در دبستان\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nمشغول شدم و آن‌گاه به تحصيل عالى ادامه دادم و در رشتهء ادبيات فارسى ليسانس گرفتم و به عنوان دبير در دبيرستان‌ها به كار تدريس اشتغال دارم . »\r\nخدابخشى دربارهء آغاز شاعرى خود چنين مىگويد : « اوّل بار ، ناخودآگاه براى يكى از دوستان شهيدم شعرى سرودم . بعد از آن در دانشگاه به علّت بىمهرى استاد نسبت به يكى از دانشجويان دچار اندوه شدم ، بالبداهه شعرى سرودم و با اجازهء استاد قرائت كردم . استاد نه تنها ناراحت نشد ، بلكه مرا تشويق كرد . »\r\nخدابخشى اضافه مىكند : « بدين‌طريق در وادى شعر و شاعرى افتادم و در حال حاضر بيش از چهار هزار بيت شعر دارم و بيش از يك‌صد قطعهء آن از طريق راديو استان پخش شده و در سال گذشته به مناسبت ولادت فاطمهء زهرا عليها سلام در مسابقه‌اى سراسرى شركت كردم و رتبهء سوم را احراز كردم و يك سكّهء بهار آزادى دريافت كردم . »\r\n\r\nگوهر درياى عصمت ؛ فاطمه عليها السّلام\r\n گوهر درياى عصمت سرزد از درياى عشق * جوهر معناى عفّت سرزد از معناى عشق\r\nشاخهء طوباى نسرين ؛ طاير عرش برين * معنى و الشّمس و ياسين سرزد از طوباى عشق\r\nزهرهء زهراى اطهر ؛ طيّب و طاهر بتول * زهرهء درياى هيبت سرزد از ژرفاى عشق\r\nماه خوبان جنان ؛ صدّيقهء صادق‌بيان * شمسهء اعلاى رضوان سرزد از مجلاى عشق\r\nگلشن باغ رسالت ؛ مظهر صدق و صفا * پارهء جان محمّد سرزد از مبناى عشق\r\nخُلق او خُلق پيمبر ؛ نطق او نطق پدر * همسر و همپاى حيدر سر زد از ميناى عشق\r\nخشم و خشنودى او ، خشنودى و خشم خدا * فاطمه امّ ابيها سرزد از مأواى عشق\r\nاسوه‌اى بوده‌ست و هست بر بانوان بود و هست * همچو مريم بنت عمران سرزد از عنقاى عشق\r\nوارث مُلك فدك ؛ خورشيد رخشان فلك * آن خطاب آتشينش سرزد از فحواى عشق\r\nدر مقامش   « هَلْ أَتى »   خوش آمد از سوى خدا *  « لَنْ تَنالُوا الْبِرَّ حَتَّى »  سر زد از كرناى عشق\r\nگوهر پاكش نهانى با دو صد آه و دريغ * تا در آغوش زمين شد سرزد از اعلاى عشق \r\n\r\n","description":"","footnote":"","page_name":" 532 ","page_number":532},
  {"content":"\r\n\r\n اين نهال پاك رحمت ريشه دارد در بهشت * سرو سالارش به پاسش سرزد از صحراى عشق\r\nركن هستى ؛ لطف هستى ؛ معنى اصل وجود * بنت احمد ؛ كلّ هستى ، سرزد از آباى عشق\r\nگر برانى تا قيامت درّ معنايت « صبا » * سرّ اين معنا ندانى « سرزد از معناى عشق » \r\n\r\nبلاجويان دشت نينوا\r\n آب را از چشمهء نور و صفا بايد گرفت * فيض را از بحر پوياى عطا بايد گرفت\r\nنور را از نور صافى و زلال عشق ربّ * سوز را از رفته در سعى و صفا بايد گرفت\r\nفكر را از عاقلان پخته در كوران عشق * مهر را از مهر تابان سما بايد گرفت\r\nسهم را از كاميابان شرف ، از كوى عشق * جام را از جام‌داران ولا بايد گرفت\r\nخوشه را از خرمن جود و سخا با سوز دل * توشه را از صاحب بدر دُجا بايد گرفت\r\nلاله را از بوستان مصطفى چيدن خوش است * خامه را از نيستان كربلا بايد گرفت\r\nعشق را از عاشق كوى بلا در راه دوست * ذكر را از سالك بحر فنا بايد گرفت\r\nسالك و زاهد شدن را اى « صبا » تا در فنا * از بلاجويان دشت نينوا بايد گرفت \r\n\r\nآواى عشق\r\n سينه‌ام توفانى از درياى عشق * جان فداى نرگس شهلاى عشق\r\nمىسرايم بىامان آواى « هو » * با دف و چنگ و نى و كرناى عشق\r\nمىشناسم صاحب آوانكو * مىرسد گوشم صداى پاى عشق\r\nخامه برگيرم نگارم موبه‌مو * سوز عشق و نالهء شيداى عشق\r\nقصّه‌ها گويم ز دشت آرزو * غصّه‌ها شويم به تُندرهاى عشق\r\nغُصّه گر گيرد فرا راه گلو * سر دهم صوت خوش فحواى عشق\r\nدر دلم مأوا ندارد غصّه‌اى * موج عشرت مىدَمَد از ناى عشق\r\nدرد چيست ، اندوه چيست ، غصّه كدام * تا بود يارم يد بُرناى عشق\r\nعشق شور است و به دل ديوانگى * هركه شد عاشق بشد رسواى عشق \r\n\r\n","description":"","footnote":"","page_name":" 533 ","page_number":533},
  {"content":"\r\n\r\n بال پروازم به پرواز آشناست * حال دمسازم شده همپاى عشق\r\nناله‌ات بادا « صبا » شورآفرين * تا درآيى درگه بىتاى عشق \r\n\r\nميكدهء عشق\r\n ساقى بده جامى ، كه ز دل غصّه برآرم * پر كن مى نابى ، كه ز دل رفته قرارم\r\nشب‌ها همه‌شب راز دلم با تو بگويم * شايد سحرى غصّهء هجران بسرآرم\r\nخواهم كه ز ميخانهء عشقت بشوم مست * تا اين‌همه طعنه نزنندم كه خمارم\r\nدر ميكدهء عشق ولايت بنشينم * هوهو زنم و شكر دمادم به لب آرم\r\nكم ناله و زارى بنما زين غم هجران * آرد به « صبا » باد صبا بوى نگارم \r\n\r\nدر خون تپيده\r\n حجاب ظلمت شب سركشيده در خون است * ز داغ كشتهء بىسر ، دو ديده در خون است\r\nملك به حضرت بارى چنين برد عرضه * كه نعش سيّد و الا تپيده در خون است\r\nتمام عرش و فلك ، ساكنان ارض و سما * ز داغ قامت آن خون تپيده در خون است\r\nهماره ظلمت شب در ستيز با نور است * از آن چو غرقه طلوع سپيده در خون است \r\n\r\n","description":"","footnote":"","page_name":" 534 ","page_number":534},
  {"content":"\r\n\r\n\r\nصبا ( 1342 )\r\nطهماسب بدرود ، در دوم فروردين‌ماه 1342 شمسى در باغبابوئيه از روستاهاى شهرستان جيرفت قدم به عرصهء حيات گذاشت . تحصيلات ابتدايى را در زادگاهش به پايان رسانيد و براى دورهء راهنمايىاش مصادف با شروع انقلاب اسلامى بود ، آن‌گاه وارد دبيرستان شد .\r\nطهماسب بدرود مىگويد : « اوّلين سروده‌ام در همان اوايل انقلاب بود كه جريان انقلاب را به تصوير كشيدم . سال دوم دبيرستان به‌طور نيمه وقت با سپاه پاسداران همكارى كردم و در سال 1359 رسما وارد سپاه پاسداران شدم . با شروع جنگ ، پس از گذراندن آموزش‌هاى لازم در عمليّات و الفجر ( 3 ) و خيبر و بدر و و الفجر ( 8 ) و كربلاى ( 1 ) و كربلاى ( 5 ) شركت كردم و در عمليّات و الفجر ( 8 ) فاو از ناحيهء دست و پاى راست مجروح و جانباز شدم . پس از پايان جنگ به صورت متفرّقه به تحصيل ادامه دادم و ديپلم گرفتم . »\r\nبدرود كه در شعر « صبا » تخلّص مىكند ، در سال 1365 به صورت جدّى به شعر و شاعرى پرداخت و در كنگره‌هاى مختلف شركت كرد و در شعر سعى دارد از گويش‌هاى محلّى استفاده كند و در حال حاضر به عنوان مسئول واحد كتاب و كانون شعرا و نويسندگان امور تربيتى جيرفت انجام‌وظيفه مىكند .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n\r\nمدار عشق\r\n شرق نگاهت مظهر عشق و صفا بود * انديشه‌ات حول مدار كبريا بود\r\nتصوير چشمت در هجوم تيرگىها * آرام‌بخش ديده و دل‌هاى ما بود\r\nوقتى نماز عشق را تكبير گفتى * در بستر سجّاده‌ات بوى خدا بود\r\nدر انتشار آخرين لبخندهايت * موجى ز ايثار و شهادت برملا بود\r\nذهن جنوب و غرب مىسوزد برايت * هرگز ندانستم حريمت تا كجا بود\r\nنقش خيالت مرزبند مرز عشق است * با ردّ پايت جبههء حقّ آشنا بود\r\nدر هاله‌اى از خون ، با ذكر انا الحقّ * رو سمت حقّ كردى تو ، جامانده « صبا » بود \r\n\r\nنگاه آشنا\r\n نگاهم با نگاهت آشنا بود * دلم سرگشتهء زلف دوتا بود\r\nهلال خفته در يلداى زلفت * چراغ روشن شب‌هاى ما بود\r\nغزل‌هايم اسير چشم مستت * به يادت واژه‌هايم در نوا بود\r\nگل سرخ حريم گونه‌هايت * نشان افتخار روستا بود\r\nخوشا آن روزهاى با تو بودن * كه دل همواره از غم‌ها رها بود\r\nدريغا ! اين دل ديوانهء من * ز بس‌كه ساده‌اى ، بىادّعا بود\r\nفريبش دادى و هرگز ندانست * كه عهد اوّلت با من ريا بود\r\nندارى پاسخى بر گفتهء من * جفا با چون منى شيدا ، چرا بود ؟\r\nنديدى شام هجران از فراقت * درِ دل تا سحر بر غصّه وا بود\r\nبرفتى و نكردى يادى از من * غم هجران رويت با « صبا » بود \r\n\r\nرجعت آيينه‌ها\r\n خواب ديدم رجعت آيينه‌هاست * بازگشت اعتبار پينه‌هاست\r\nدست‌ها ديدم همه يكدست شد * كوچه از هُرم نفس‌ها مست شد \r\n\r\n","description":"","footnote":"","page_name":" 536 ","page_number":536},
  {"content":"\r\n\r\n لهجهء زيباى باران بود و من * ازدحام بىقراران بود و من\r\nدر عبور لحظه‌ها گُم مىشدم * ياور بىچاره مردم مىشدم\r\nكينه‌هاى كهنه از من دور شد * جنگل احساس من پُرنور شد\r\nايل من در پاى دل‌ها تب زدند * خيمه در عمق سكوت شب زدند\r\nآشنايانم صميمى مىشدند * مثل دوران قديمى مىشدند\r\nانتهاى روزهاى سرد بود * يك نفر با من شريك درد بود\r\nعشق با من همنشينى مىنمود * طالعم را پيش‌بينى مىنمود\r\nبازتاب لحظه‌هاى ناب بود * پاىكوبان دختر مهتاب بود\r\nمرغ احساسم پريدن ساز كرد * ديدم آن شب تا خدا پرواز كرد\r\nشور روز جنگ در سر داشتم * خلوتى در پاى سنگر داشتم\r\nياد ياران بر دلم مىزد شرر * آسمان آمد زمين با پاى سر\r\nگريه‌هاى باحلاوت داشتم * آيهء مستى تلاوت داشتم\r\nدر دلم شور و نشاطى بس عجيب * بر زبانم جارىِ  « أَمَّنْ يُجِيبُ » \r\nاشك‌هاى تازهء من راز داشت * گفت‌وگو با جادهء اهواز داشت\r\nيادم آمد روزهاى سخت جنگ * همدم و همراز بودن با تفنگ\r\nياد شب‌هاى كميل و سوز آه * ياد اشك چشم‌هاى بىگناه\r\nياد تابستان سوزان جفير * ياد شب‌هاى قلاويزان به خير !\r\nياد سوز گريه در فصل دعا * ياد خونين‌پيكران شهر ما\r\nياد آن روزى شهادت داشتيم * ما به خاك جبهه عادت داشتيم\r\nياد سيم‌خاردار و ياد مين * ياد « بينا » در غروب پنجوين\r\nياد لبخند غريب « پايدار » * با تن مجروح در و الفجر چار\r\nياد دود و ياد خاكستر به خير ! * ياد سنگرساز بىسنگر به خير !\r\nغرّش خمپاره‌ها از ياد رفت * شور شيرين از سر فرهاد رفت \r\n\r\n","description":"","footnote":"","page_name":" 537 ","page_number":537},
  {"content":"\r\n\r\n كاشكى احساس ما گُر مىگرفت * درس عشق از مكتب حُر مىگرفت\r\nما به حال بىخيالى مانده‌ايم * در مسير خشكسالى مانده‌ايم\r\nبادها در امتداد كوره‌راه * گرد مىپاشند بر تصوير ماه\r\nحرمت آيينه‌ها را پاس نيست * در فرات تشنگى عبّاس نيست\r\nاى برادر عشق سلمانى كجاست ؟ * اى مسلمانان مسلمانى كجاست ؟\r\nتا به كى بايد حديث نان و آب * بر لب ما آيه‌هاى اضطراب ؟\r\nكشت ما را گيرودار زندگى * بس كنيد از اين همه بيهودگى !\r\nنيست در سر شور عاشورايتان * سخت مىترسم من از فردايتان\r\nعشق ما در عالم تشويش ماند * روح مجروح « صبا » در خويش ماند \r\n\r\nجنوب آرزو\r\n من از حوالى غمم ، تو از جنوب آرزو * دلم جوانه مىزند ، چو مىرسى ز روبه‌رو\r\nز شرجى نگاه تو ، كه پرسه مىزند مرا * دلم ز تاب مىرود ، در التهاب گفت‌وگو\r\nتو را به حجم لحظه‌ها ، به ازدحام واژه‌ها * بيا حديث چشم خود ، به اين غريبه بازگو\r\nتو با حضور سبز خود ، مرور فتنه مىكنى * و من غريب و بينوا ، اسير چشم فتنه‌جو\r\nقسم به هر اشاره‌ات ، به چشم پُرشراره‌ات * به هركجا قدم نهى ، منم خيال جست‌وجو\r\nز لهجهء نجيب تو ، و عشق دل‌فريب تو * به جانب تو رم كند ، دلم بدون پرس‌وجو\r\nمنم غريب كوى تو ، اسير تار موى تو * ز انتشار بوى تو ، « صبا » گرفته آبرو \r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\nصبا ( 1353 )\r\nمعصومه چهرى در فروردين‌ماه سال 1353 شمسى در شهر تاريخى و ديار عشق‌پرور كرمانشاه چشم به جهان هستى گشود ، تحصيلات ابتدائى و راهنمائى و متوسطه را در زادگاهش به پايان رسانيد . آنگاه به دانشگاه آزاد راه يافت و در تويسركان در رشته ادبيات فارسى به تحصيل پرداخت و فارغ التحصيل شد .\r\nچهرى مىگويد : « ديرگاهى است كه با زندگى كنار آمده‌ام و سه سال است كه اندوه غريبىام را در حنجرهء زخمى شعرهايم جارى كرده‌ام و از دلى شكسته و پريشان سروده‌ام . سال چهارم دبيرستان كه بودم از حضور استاد عزيزم جناب يد اللّه عاطفى فيض مىبردم و هنوز هم از حضور سبزش فيض مىبرم . به حدّى استادم شعر را زيبا قرائت مىفرمود كه احساس مىكردم كسى قلبم را در سينه مىفشرد و مرا وامىدارد كه آنچه در سينه دارم بسرايم . »\r\nچهرى كه تخلّص « صبا » را براى شعر خود برگزيده است ، دربارهء شعر و شاعران معاصر چنين مىگويد : « به بيشتر شاعران معاصر علاقه‌مندم ، خصوصا شعرهاى سهل ممتنع و به اشعار اساتيد ارجمندى چون زنده‌يادان : اسد اللّه عاطفى ، سهراب سپهرى و رهى معيّرى و اخوان ثالث ، يد اللّه عاطفى و فريدون مشيرى علاقه‌مندم . . . »\r\nنمونه‌هاى زير از شعر اوست :\r\nبه : مسعود و فرشته\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n\r\nغمگسار هم باشيد\r\n مهربانانه يار هم باشيد ! * فصل گل نوبهار هم باشيد !\r\nساقهء عشق و زندگيتان سبز * راحت جان ، قرار هم باشيد !\r\nعاشق و شادكام و شادىبخش * شاهد افتخار هم باشيد !\r\nوقت شادى ، زمان دلتنگى * تا هميشه كنار هم باشيد !\r\nدلتان آشيان مهر و صفا * همدل و غمگسار هم باشيد ! \r\n\r\nسراب\r\n اينجا تمام چهره‌ها در التهابند * عشق و وصال و آرزوها چون سرابند\r\nحاشا نبايد كرد اينك عصر خون است * عصرى كه توفان آمده مردم بخوابند\r\nوقتى سراغ عشق را مىگيرم اى دوست * در پاسخم آئينه‌ها هم بىجوابند\r\nلرزان ز سرماى جسارت‌هاى ديرين * محروم از گرما و نور آفتابند\r\nعشق و محبّت مرده ، امّا مردم اينجا * وابستهء يك‌لقمه نان ، يك قطره آبند\r\nاين گرگهاى پوچ بدذات بدانديش * بهتر بگويم طبل توخالى ، حبابند\r\nاينجا زمستان چهار فصل زندگانى است * ديگر همه محتاج نور آفتابند \r\n\r\nگريه مىكند\r\n خورشيد در رثاى شما گريه مىكند * بر كودكان آل عبا گريه مىكند\r\nحتى به حالتان دل سنگ فرات هم * آرام و زار و بىصدا گريه مىكند\r\nبنگرد به عاشقان حسين ، عاشقان عشق * اينك به حال شاه ، گدا گريه مىكند\r\nعمريست كه دو چشم روزگار * روى زمين كرب و بلا گريه مىكند\r\nبر حال اين جنازهء بىسر خداى من * چشم زمين و مرغ هوا گريه مىكند\r\nحس مىكنم زمين و زمان غرق غم شده است * هفت آسمان به حال شما گريه مىكند \r\n\r\n","description":"","footnote":"","page_name":" 540 ","page_number":540},
  {"content":"\r\n\r\n\r\nعالم رؤيا\r\n هر كلامت پرشتابم مىكند * گرم‌تر از آفتابم مىكند\r\nاز مى لب‌هاى عنّابى خود * جام لبريز از شرابم مىكند\r\nدر تمام عالم رؤيا و خواب * با من است ، امّا جوابم مىكند\r\nچشمهايش حاكى از رنج و غم است * با نگاهش واى ! آبم مىكند\r\nمن دلم نازك به‌سان شيشه است * آتش هجرش مذابم مىكند\r\nخار خشكم پاى آن گل ، اى دريغ * من حقيقت ، او سرابم مىكند\r\nاشكم از هجرش چو دريا پر شده‌ست * اندك‌اندك چون حبابم مىكند\r\nدر ميان تك‌تك باران « صبا » * چشم‌هايش انتخابم مىكند \r\n\r\nفصل خوب مهربانى\r\n با تو من لبريز از عشق و غرور * رهنورد عالم شادى و شور\r\nهم‌سفر با مهربانىهاى تو * مىكنم پرواز با رؤياى تو\r\nمن سبدها پر ز احساسات پاك * در دلم دارم نهانى ، همچو خاك\r\nبا تو من يك تك ستاره يك شهاب * با صفا و پاكى رودى پرآب\r\nبا تو پاييزم بهارى مىشود * فصل خوب مهربانى مىشود\r\nروز شاد كامرانى مىشود * فصل خوب مهربانى مىشود\r\nروز بىبختى به پايان مىرسد * فصل نم‌نم‌هاى باران مىرسد \r\n\r\nدل بىهمه‌كس\r\n قول دادم ، نشوم عاشق كس * ندهم دل به كسى ازاين‌پس\r\nتا تو را ديد دلم عاشق شد * واى از دست دل بىهمه‌كس ! \r\n\r\n","description":"","footnote":"","page_name":" 541 ","page_number":541},
  {"content":"\r\n\r\n\r\nخدا مىخواهد\r\n اى خوب ! دلم گفت وفا مىخواهد * اين سينه فقط از تو ، تو را مىخواهد\r\nآن شب كه جدا شديم از هم گفتى * اين قسمت ما بوده ، خدا مىخواهد \r\n\r\nسايهء عشق\r\n چشمان پر از راز و پر از دردى بود * پوتين بدون پاى شبگردى بود\r\nآن سايه كه مثل عشق پرپر مىزد * از پيكر بىسر جوانمردى بود \r\n\r\nسرشك زينب\r\n بنشست سرى به نيزه و غوغا شد * در كوى عطش هلهله‌اى بر پا شد\r\nتا ديد حريم خيمه را بىياور * غلتيد سرشك زينب و دريا شد \r\n\r\nاز طايفهء شقايق\r\n از طايفهء سرخ شقايق بوديم * با دادن جان و سر موافق بوديم\r\nگفتند كه بگذريد از عشق و اميد * غافل كه ز مردمان عاشق بوديم \r\n\r\nهفتاد و دو لاله\r\n آن ظهر عطش كه عشق بىياور شد * هفتاد و دو لاله تشنه‌لب پرپر شد\r\nدر حسرت آن منتظر چشم‌به‌راه * يك خيمه يتيم سوخت ، خاكستر شد \r\n\r\nصد راز\r\n بيا با عاشقى آرام گيريم * ز خون عاشقان الهام گيريم\r\nبيا تا از وصيّت‌نامهء عشق * شبى صد راز ، يك جا وام گيريم \r\n\r\n","description":"","footnote":"","page_name":" 542 ","page_number":542},
  {"content":"\r\n\r\n\r\nفرات خونين\r\n آن ظهر كه آب دشمنى با دين كرد * دستان سقا فرات را خونين كرد\r\nدر قحط اميد و عشق ، مشكى پاره * افتاد به خاك و آب را نفرين كرد \r\n\r\nخنده بر مرگ\r\n در سايه‌اى از شبنم و گل خوابيدى * خورشيد شدى و بر دلم تابيدى\r\nانگار به مهمانى دل مىرفتى * آن‌سان كه به روى مرگ مىخنديدى \r\n\r\nوداع\r\nبا نگاهى آبى\r\nوز دورنگىها دور\r\nسينه‌اى چون غنچه\r\nتنگ ، ليكن پرشور\r\nبا دو چشمى لبريز\r\nز تماميّت احساس وجود\r\nبه سراپاى دل خونينم\r\nبه دو چشمان پر از افسونم\r\nبه من و عشق همين عادت\r\nغمگين بشر\r\nنظر افكند و خداحافظ را\r\nبه نگاهى ديگر !\r\n\r\nروشنايى\r\n« كيست ؟ اين كيست كه هر نيمه شبى »\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nبا سرانگشت محبّت\r\nنرم و آهسته و محتاط به\r\nدر مىكوبد\r\nسبدى عاطفه و عشق و غزل\r\nتحفه از جنگل سرسبز خيال\r\nپاى دروازه دل\r\nمىگذارد سر رؤياى جنون\r\nتا سحرگه فلق خونين‌رنگ\r\nچشم كم‌بين من از\r\nديدهء لطف\r\nبه گمانى از راست\r\nگهرى نامش اشك\r\nصدفى نامش دل\r\nروشنايى گيرد !\r\n\r\n","description":"","footnote":"","page_name":" 544 ","page_number":544},
  {"content":"\r\n\r\n\r\nصباحى ( 1310 )\r\nكرم‌على صباحى ، فرزند لطف اللّه ، در سال 1310 هجرى شمسى در خرّم‌دره از توابع شهرستان ابهر زنجان پا به عرصهء حيات گذاشت ، در به دو تولّد نابينا به دنيا آمد .\r\nصباحى دربارهء زندگى خود چنين مىگويد : « پنج‌ساله بودم كه به اتّفاق خانواده از زادگاهم به تهران مهاجرت كردم . در اين شهر پدرم به كارگرى ساختمان اشتغال ورزيد و من نيز به فروش شكلات و آدامس پرداختم تا بدين‌وسيله به زندگى خانواده مدد نمايم . در سال 1332 روزنامه‌فروشى را پيشه ساختم ، در اين موقع احساس كردم علاوه بر كورى از ديگران چيزى كسر دارم و آن بىسوادى بود . »\r\nصباحى اضافه مىكند : « در آن سال‌ها شنيدم دكتر خزايلى براى نابينايان كلاس داير كرده من نيز مشتاقانه به آن كلاس‌ها رفتم و چون از حافظه‌اى قوىّ برخوردار بودم ، در مدّت يك سال توانستم گواهينامهء شش‌ساله ابتدايى را دريافت كنم و پس از آن به فراگيرى قرآن پرداختم و مقدارى از قرآن را حفظ كردم ، به خواندن اشعار سعدى و حافظ علاقه‌مند شدم و كم‌كم احساس كردم مىتوانم خود نيز شعر بسرايم . در ابتدا دوبيتى و بعد غزل‌هاى كوتاه مىسرودم و اشعار خود را براى دوستان مىخواندم . آن‌ها نيز مرا تشويق مىكردند . »\r\nكرم‌على كه در شعر از تخلّص « صباحى » استفاده مىكند ، داراى زن و پنج فرزند است و در تهران ، خيابان قزوين ، پل امامزاده معصوم ، دكّهء روزنامه‌فروشى دارد .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\n\r\nشيوهء مسلمانى\r\n چه مىخورى غم اين زندگانى فانى * كه عمرها گذران است خويشتن دانى\r\nپى هوا و هوس تا به كى روى اى دوست * چرا تباه كنى عمر خود به نادانى\r\nكلام حقّ بشنو ، تا كه رستگار شوى * مخور فريب هوس‌هاى نفس شيطانى !\r\nهرآنچه خود نپسندى ، به ديگران مپسند * كه اين‌چنين نبود شيوهء مسلمانى\r\nكه اين جهان به سليمان وفا نكرد اى دوست * گمان مبر كه تو برتر خود از سليمانى\r\nهرآنچه گفت « صباحى » به گوش دل بشنو * برو به راه حقيقت ، گر اهل ايمانى ! \r\n\r\nمشتاق رخ دوست\r\n اى زاهد خودبين ! كه تو را فكر نعيم است * چون اهل رياييد ! خداوند كريم است\r\nبيهوده مكن تكيه بر اين مسجد و محراب * جوياى حقيقت به خرابات مقيم است\r\nمشتاق رخ حقّ نبود طالب مينو * هرجا كه بود عبد ، خداوند رحيم است\r\nاعمال خود ماست ، شود دوزخ و جنّت * گر پاك شوى از شرر و نار ، چه بيم است\r\nگر اهل دلى گوش كن اين پند من اى دوست * گفتار « صباحى » همه چون درّ يتيم است \r\n\r\nپيوند وفا\r\n خواهم كه سحر بر سر راه تو نشينم * تا بار دگر روى دلاراى تو بينم\r\nآن روز تو را ديدم و مشتاق تو گشتم * امروز به ديدار تو مشتاق‌ترينم\r\nدلدادهء رويت چه كند روضهء رضوان * گلزار جمال تو بود رشك برينم\r\nشرمنده شود ماه چو رخسار تو بيند * اى قامت دلجوى تو ، خصم دل و دينم\r\nرسواى جهانى شدم آن دم كه گُسستى * پيوند وفا ، از دل مسكين حزينم\r\nمن درد فراقت به دوعالم نفروشم * شادم به غمت تا نفس بازپسينم\r\nدر روز جزا هركه بجويد رخ ماهى * من طالب ديدار تو ، اى ماه جبينم\r\nنوميد كجا گشت « صباحى » ز درِ دوست * هرچند كه با محنت و اندوه قرينم \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n\r\nسخن بيهوده\r\n عمرى گذرانديم و ثمر هيچ نديديم * گفتيم خدا و پى ابليس دويديم\r\nدر لفظ حُسينى عمل ضد مرامش * پيداست ز كردار ، طرفدار يزيديم\r\nاو واعظ شهر آنچه بگويد نپذيريم * بسيار سخن گفت و عمل هيچ نديديم\r\nرسوا شود آن‌كس كه سخن ياوه بگويد * باطل نسروديم كه بر حقّ گرويديم\r\nامروز گر از فقر بود چهرهء ما زرد * در روز جزا پيشِ خدا روىسپيديم\r\nبيهوده مزن جوش « صباحى » كه در اين ملك * بس درب زديم ، ليك صدايى نشنيديم \r\n\r\nچرا . . . ؟\r\n بسته‌اى دل اى بشر بر زينت دنيا چرا ؟ * اى مسافر غافلى از نعمت عقبى چرا ؟ !\r\nبهر آبادى دنياى دنى جان مىكنى * نزد خالق مىنمايى خويش را رسوا چرا ؟ !\r\nعاشق پُست و مقامى و اسير سيم و زر * نيستى يك‌دم به فكر قادر يكتا چرا ؟ !\r\nمىكنى مستضعفان را خوار پيش اين و آن * رتبهء مستكبران را مىبرى بالا چرا ؟ !\r\nبوسه زد پيغمبر اكرم به دست كارگر * نيستى خود آگه از اين رتبهء و الا چرا ؟ !\r\nچون « صباحى » از حقيقت دم زند ، در گوش گير * بسته‌اى دل اى بشر ، بر زينت دنيا چرا ؟ ! \r\n\r\n","description":"","footnote":"","page_name":" 547 ","page_number":547},
  {"content":"\r\n\r\n\r\nصبور ( 1305 )\r\nدكتر داريوش صبور ، فرزند شادروان سيّد مرتضى ( سرهنگ ارتش ) ، در سال 1305 هجرى شمسى در تهران ديده به جهان گشود . تحصيلات ابتدايى را در دبستان ايمان و دورهء متوسّطه را در دبيرستان شرف و دار الفنون به انجام رسانيد و در سال 1324 به دانشگاه تهران راه يافت و در رشتهء دامپزشكى به تحصيل پرداخت و فارغ التّحصيل گرديد و رسالهء دكترى خود را دربارهء « غدد پاراتيروئيد و بيمارىهاى آن » نوشت و در سال 1340 رشتهء زبان و ادبيّات فارسى را در دانشكدهء ادبيّات تهران ادامه داد و به دريافت ليسانس توفيق يافت . آن‌گاه رشتهء دكترى زبان و ادبيّات فارسى را پى گرفت و فارغ التّحصيل شد و پايان‌نامهء دكترى خود را تحت عنوان « آفاق غزل فارسى » نوشت .\r\nدكتر صبور از سال 1330 به مدت چهارده سال در سمت‌هاى مختلف ادارى انجام‌وظيفه كرد كه مدير كلّ روابط عمومى كشاورزى و قائم‌مقام شيلات و مدير كلّ توسعهء صادرات ايران و مشاور عالى وزير بازرگانى ، از جمله سمت‌هاى ادارى او بوده است . وى در ضمن خدمات ادارى مدّت بيست و هفت سال به تدريس در دانشگاه تهران اشتغال داشت . سرانجام در سال 1358 بازنشسته گرديد و هم‌اكنون در دانشگاه تهران و دانشگاه آزاد اسلامى كار تدريس را عهده‌دار است .\r\nدكتر صبور از سال 1330 با مطبوعات همكارى نزديك داشت و آثارش در\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nروزنامه‌ها و مجلّه‌هاى اطّلاعات ، سپيد و سياه ، تهران مصور طبع و نشر مىشد و چند سالى نيز سردبيرى مجلّهء دنياى جديد را عهده‌دار بود .\r\nدكتر صبور ، كار شعرى و شاعرى را از جوانى آغاز كرد و خود در اين‌باره چنين مىگويد : « از ديرباز ، شايد از نيمه‌هاى سال‌هاى دبيرستان ، شعر مىگفته‌ام . نمىدانم آنچه سروده‌ام ، نام شعر به آن مىتوان داد يا نه ؛ داورى آن با اهل‌فنّ است . تنها مىتوانم بگويم چيزى حدود پنج هزار بيت شعر پرداخته‌ام ، آن‌ها سخن دل من است كه در سرايش آنها نهايت صداقت را داشته‌ام . زندگى من با عشق به مفهوم وسيع توأم بوده و تجربه‌هاى تلخ نيز نتوانسته طعم اين موهبت الهى را از كام من بازگيرد . من عشق را نخستين پيامبر خدا مىدانم كه محور هستى است . زندگى آرامى نداشته‌ام ، زمانه به كامم نبوده است ، ولى همچنان شاكرم ؛ زيرا با همه چيز كنار آمده‌ام و رنج‌هايم را براى خود نگاه داشته‌ام . هيچ‌چيز نيستم ، ولى آدم بدى هم نيستم . »\r\nدكتر صبور ، غير از آثارى كه به آن در بالا اشاره شد ، تأليفات زير را از خود به جاى گذاشته است : صدف ( تذكرهء سخنوران ، در دو جلد ) ؛ پنج پر ؛ تالار آينه ؛ عرفان ( مجموعه 27 داستان كوتاه در سه كتاب جداگانه ) ؛ عشق و عرفان و تجلّى آن در شعر فارسى ؛ بابا فغانى شيرازى ( پايه‌گذار شيوهء هندى ) ؛ ضمير در زبان فارسى ؛ پير نيشابور ( تحقيق در شرح حال و غزليّات عطار ) ؛ جمع‌آورى گويش‌ها و فولكور ايران ؛ يازده مجموعه ( آمادهء چاپ ) ؛ و نيز مقالات و رساله‌هاى تحقيقى دربارهء مهرپرستى ادبيّات كهن و معاصر ايران ؛ سرگذشت شعر ؛ هنر و فرهنگ و تمدّن ايران ؛ و چندين اثر و تأليف ديگر و همچنين چند نمايشنامه از آثار نويسندگان غربى ترجمه كرده است : شب بارونى ( اثر كلود شويز ) ؛ هوراس ( اثر پيركرنى ) ؛ شعله‌هاى فرانك ؛ براى ناموس .\r\nنمونه‌هاى زير از شعر اوست :\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n\r\nرونق ترانه\r\n بيا كه جام مرا ساقى زمانه شكست * زمانه جام مرا نيز بىبهانه شكست\r\nدگر به موج حوادث چه جاى عافيت است ؟ * شراع كشتى ما بين ! كه در كرانه شكست\r\nدر آن دمى كه بر آن آستان نهادى روى * شكوه كوه غرورم در آستانه شكست\r\nمن آن هماى سبكبال تيزپروازم * كه بال اوج‌نوردش ، ميان لانه شكست\r\nز بس‌كه ساحت پرواز عشق بر ما بست * به اشتياق زبان ، رونق ترانه شكست\r\nخمار ديدهء تو ، آب مىفروشان برد * چه توبه‌ها به نگاه تو جاودانه شكست\r\nبيان لطف چه حاجت به آن شكسته‌دلى * كه در حريم نفس ، نالهء شبانه شكست\r\nدريغ و درد ! نديدى اميد من ، هرگز * بلور اشك به مژگان ، چه دانه‌دانه شكست\r\nتو بىنياز به يك‌سو ، نياز من يك‌سو * دل « صبور » دريغا در اين زمانه شكست \r\n\r\nپرنيان\r\n تب‌وتاب دورى تو ، ز من اختيار گيرد * چو كنار من نشينى ، نفسم قرار گيرد\r\nبه اميد آنكه چشمت ، به من آورد پيامى * به رهت چراغ چشمم ، ره انتظار گيرد\r\nتو نويد رحمت و من ، به كوير تشنه مانم * همه شوره‌زار طبعم ، ز تو برگ و بار گيرد\r\nتو پرند و پرنيانى ، تو جدا از اين جهانى * تو طراوت شكوفه ، كه به نوبهار گيرد\r\nبه خيال نازك خود ، نفسى نمىگذارم * كه به‌جز تصوّر تو ، رقم و نگار گيرد\r\nتو چو خواب مخمل و من ، كف پرنياز ماندم * نه به ناز خود گذارم ، كه تو را غبار گيرد\r\nچو زبان بستهء من ، غزل شكستهء من * به حديث وصف آيد ، همه اعتبار گيرد\r\nنه شكيبى از تو ماند به « صبور » خسته‌خاطر * كه نشاط چهرهء تو ، غم روزگار گيرد \r\n\r\nتلألؤ نور\r\n حريم جان ، حرم عشق جاودانهء توست * به دام مرغ دلم ، در هواى دانهء توست\r\nتو طاير فلك قدسى و تلألؤ نور * سپهر پاك خيال من آشيانهء توست \r\n\r\n","description":"","footnote":"","page_name":" 550 ","page_number":550},
  {"content":"\r\n\r\n زلال چشمهء خورشيد كى توان ديدن ؟ * در آن مقام كه سَر خَم بر آستانهء توست\r\nبه چنگ زهره نزد نغمه‌هاى عشق و اميد * كه اين سرود به چنگ تو و چغانهء توست\r\nبه جويبار رگم ، مهر تو روان چون نور * به ساز هر غزلم ، شور تو ، ترانهء توست\r\nزبان شعله‌ورم ، در سخن زد آتش‌ها * چو شعر من همه شور تو و بهانهء توست\r\nبه‌سوى تو ، كه چنان آبشارى از زر ناب * روان به سينهء موّاج و عاج شانهء توست\r\nبه موج‌خيز حوادث شكسته كشتى ما * پناه امن و كريمانه در كرانهء توست\r\nصداى سرخوشى از نغمهء « صبور » رسيد * چو مايهء سخنش شور عاشقانهء توست \r\n\r\nچشمه‌سار\r\n وقتى شراب چشم تو پربار مىشود * هر مست از نگاه تو هشيار مىشود\r\nشورى شكفته در رگ جان مىشود پديد * شعرى نهفته باز پديدار مىشود\r\nاى جوهر بهار و عيار گلاب و گل * بىقدر از صفاى تو مهيار مىشود\r\nرشك لب تو خون به دل لعل مىكند * نرگس ز شرم چشم تو بيمار مىشود\r\nانديشه‌ام ز لعل تو تصوير مىكشد * جام خيال من ز تو سرشار مىشود\r\nاى چشمه‌سار پاك و گوارا چه معجزى ؟ * كآب حيات پيش لبت خوار مىشود\r\nآنجا كه نور تو ز تجلّى زند دمى * هستى بر آستان تو ايثار مىشود\r\nنقش تو تا بگستردم دامن خيال * جان بىقرار خواهش ديدار مىشود\r\nدر وصف تو چو دست به كار سخن رود * هر واژه‌اى چو لؤلؤ شهوار مىشود\r\nشهد و شكر ز شعر ترت مىچكد « صبور » * چون طبع تو ز عشق غزل‌بار مىشود \r\n\r\nيك سينه سخن\r\n از عمر بسى رفت كه ما هيچ نديديم * افسوس كه اين راه به بيهوده بريديم\r\nاز شت كماندار قضا ، با همه تدبير * چون تير خطا ، از كف فرزانه رهيديم\r\nتا آنكه يكى فهم كند درد دل تو * يك‌عمر بدين سوى ، بدان سوى دويديم \r\n\r\n","description":"","footnote":"","page_name":" 551 ","page_number":551},
  {"content":"\r\n\r\n در جست‌وجوى اهل دلى هرچه كه گشتيم * آخر به همان جاى كه بوديم رسيديم\r\nعشقى نه ، كه در آرزويش دل بتپد گرم * آهى نه ، كه با مايهء تأثير كشيديم\r\nهرگز به دل سرد ، يكى شعلهء نيفروخت * هرچند در اين كورهء افسرده دميديم\r\nيك سينه سخن بر دل خاموش نشانديم * يك ناله به كام دل غمگين نكشيديم\r\nداديم جوانى و گرفتيم غم و درد * اين بود متاعى كه چنين نقد خريديم\r\nچون لاله به خون در دل اين بزم نشستيم * با داغ جگرسوز در اين دشت دميديم\r\nعطريست پراكنده ز سوز سخن ما * چون غنچه ز دلتنگى خود جامه دريديم\r\nدرديم ، سراپاى « صبور » از روش چرخ * اشكيم ، كه از ديدهء تقدير چكيديم \r\n\r\nسخن\r\n سخن به روشنى آب مىتوان گفتن * به نشئه‌هاى مى ناب مىتوان گفتن\r\nبه ذرّه ذرّهء هر واژه ، مىتوان بودن * حديث سوز و تب‌وتاب مىتوان گفتن\r\nبه جرعه جرعهء هر بيت نغز سكرآور * سخن ز وصل تو در خواب مىتوان گفتن\r\nبه سوز اشك سخنگو ، ز حال بندهء زار * به بند خدمت ارباب مىتوان گفتن\r\nنسيم موى تو احساس مىتوان كردن * لب تو غنچهء شاداب مىتوان گفتن\r\nسخن ز گرمى آغوش تو به پيك نسيم * به گوش مخمل مهتاب مىتوان گفتن\r\nبه قطره قطرهء هر اشك پرده در امشب * « صبور » اختر شب‌تاب مىتوان گفتن \r\n\r\nبهار هميشه\r\n مرا به شيوهء چشمى ، خراب و زار تو كردى * رواست زار بگريم ، مرا نزار تو كردى\r\nهزار آينه در پيشگاه روى تو بستم * هزار آينه را ، منزل غبار تو كردى\r\nبه خلوت تو نشستم ، ز هرچه بود گسستم * مرا به هيچ گرفتى ، فكنده‌سار تو كردى\r\nمن آنچه رسم محبّت نثار راه تو كردم * هرآنچه شيوهء غفلت بر اين نثار تو كردى\r\nبهار بودم و گلبار و مست شور و طراوت * بهار ناز دريغا ! خزان بهار تو كردى \r\n\r\n","description":"","footnote":"","page_name":" 552 ","page_number":552},
  {"content":"\r\n\r\n اگر خزان به من آوردى اى بهار هميشه * نهال شعر مرا هم ، شكوفه بار تو كردى\r\nاگرچه باغ ادب را نماند بلبل خندان * در اين ميانه ز غم خود مرا هزار تو كردى\r\nاز اين ترانه كه شور است و شهد و بحر لطافت * « صبور » هيچ نداند كه اين قرار تو كردى \r\n\r\nپرواز انديشه\r\nانديشه‌ام به‌سوى تو پرواز مىكند\r\nاز اين فضاى تنگ ،\r\nاز اين ديار دستخوش صد هزار رنگ .\r\n* انديشه‌ام به‌سوى تو پرواز مىكند\r\nپر مىكشد به شوق ،\r\nبر بال‌هاى باد ،\r\nدر دشت‌هاى سبز ،\r\nاز درّه‌هاى نور ،\r\nاز اوج كوه‌ها و فراسوى ابرها ،\r\nاز چشمه‌هاى نور ،\r\nمشتاق مىگذرد تا ديار تو ،\r\nآنگه به نيمه‌شب ،\r\nوقتى كه خواب ناز ،\r\nچشمان مست تو را در ربوده است ،\r\nبر گرد آشيانهء تو مىكند طواف\r\nاز بطن تار و پود ،\r\nبىمنّت زبان ،\r\nمىخواند اين سرود :\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nمن دوست دارمت ، من دوست دارمت »\r\n* اى از تبار مهر ،\r\nاى از سلالهء خورشيد دل‌فروز ،\r\nاى آنكه چون مسيح مرا زنده كرده مِى ،\r\nدر اين ديار دور ،\r\nمن با گل و گياه ،\r\nمن با نسيم و باد ،\r\nمن با شراب و شعر ،\r\nمن با هرآنچه كه پيرامن من است ،\r\nحتى به گاه خواب\r\nصدها هزار بار با تو سخن گفته‌ام دريغ !\r\nنشنيده‌ام جواب .\r\nمن دوست دارمت ،\r\nمن اين ترانه را كه به زيبايى دعاست ،\r\nچندين هزار بار ،\r\nبا ياد دل‌پذير تو تكرار كرده‌ام ،\r\nتا زندگى كنم .\r\n\r\nاشك‌نامه\r\nآخر گريستى !\r\nبه غضب به سينهء چون آينه شكست .\r\nبرداشتى ز گنج گهر مُهر مِهر را ،\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nچون غنچه واشدى ،\r\nمشك و عبير و عود پراكندى از دو چشم .\r\n* آخر گريستى !\r\nاشكت چه بىصدا ،\r\nچون چشمه‌اى زلال ،\r\nاز قلّه‌هاى كوه\r\nبر پهن دشت جان ستمديده‌ام دويد .\r\n* آخر گريستى !\r\nبا گريه‌هاى تو ،\r\nديدم فرشتگان خدا گريه مىكنند .\r\nآن اشك بىامان ،\r\nآن گوهر مذاب ،\r\nآتش به جان خسته‌تر از خسته‌ام كشيد .\r\nاين طرفه بين كه پاره‌هاى دل من ز چشم تو ،\r\nبيرون دويد و دامن من پرگهر نمود .\r\n* آخر گريستى !\r\nالماس اشك تو دل چون شسته‌ام بريد .\r\nكس باخبر نشد كه دل از دست من چه ديد .\r\nهان اى بلور چشم !\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nاكنون مرا ببين ،\r\nبا چشم‌هاى شسته و با روح بىغبار ،\r\nتو گريه مىكنى ،\r\nمن آب مىشوم .\r\n* آخر گريستى !\r\nبگذار من ستاره بچينم ز چشم تو .\r\nاى اشك تو نياز !\r\nاى اشك تو نماز !\r\nاى اشك تو طواف !\r\nمحراب عشق من به تو تعظيم مىكند .\r\nاين اشك‌نامه را ،\r\nبه تو تقديم مىكند .\r\n\r\n","description":"","footnote":"","page_name":" 556 ","page_number":556},
  {"content":"\r\n\r\n\r\nصبورى ( 1274 - 1227 )\r\nسيّد باقر صبورى ، معروف به حكيم صبورى ، و ملقّب به مدير الاطبّاء ، فرزند سيّد محمّد معروف به درازريش ، در سال 1265 هجرى قمرى برابر با 1227 شمسى در يكى از خانواده‌هاى اصيل و سرشناس گيلان در شهر رشت از مادر زاد و در زادگاه خود به كسب دانش پرداخت و تحصيلات مقدّماتى را به انجام رسانيد . ازآن‌پس راهى تهران گرديد و از افاضل آن سامان فلسفه و كلام و طب آموخت و از آنجا رهسپار بيروت و مصر گرديد و به تكميل معلومات خود همّت گماشت و سفرى نيز به پاريس رفت و با طبّ جديد آشنايى يافت . آن‌گاه به ايران بازگشت و در زادگاه خود به درمان بيماران پرداخت و با فداكارى و ايثار در رفع آلام و رنج‌هاى دردمندان كوشيد و به عنوان طبيبى حاذق و مجرّب شهره گرديد .\r\nحكيم صبورى براثر خدمات شايسته‌اى كه نسبت به مردم انجام داده بود ، به پيشنهاد ابو نصر ميرزا حسام السّلطنه ، حاكم گيلان ، از طرف دولت به مديرالاطّبايى ملقّب گرديد .\r\nصبورى گذشته از مقام والايى كه در طبابت داشت ، دانشمندى نامور و شاعرى توانا و متبحّر و در سرودن شعر از مهارت كافى برخوردار بود . شعرش شيوا و دل‌نشين و به دور از تكلّف است . ديوان اشعارش در سال 1334 هجرى شمسى به همّت دكتر هادى جلوه و با مقدّمهء استادپور داود و استاد دكتر محمّد معين به چاپ رسيد .\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nصبورى پس از يك‌عمر خدمات ايثارگرانه ، سرانجام در سال 1313 هجرى قمرى برابر با 1274 شمسى براثر سقوط از درشكه در سن چهل و هفت‌سالگى بدرود حيات گفت .\r\nنمونه‌هاى زير از شعر اوست :\r\n\r\nهزار شكر\r\n گر آب و خاك وجودم غم تو داد ، به باد * سر من و ره عشقت ، هرآنچه بادا باد !\r\nبه‌جز شكسته دل من ، كه شد ز عشق درست * خرابه‌اى نتوان يافت ، اين‌چنين آباد\r\nكمند زلف ، دگر بهر صيد خلق ، منه * كه بندگان تو هستند ، بنده و آزاد\r\nدو چشمم از غم ديدارت اى بت مصرى ! * به‌سان چشمهء نيل است و دجلهء بغداد\r\nتو با چنين قد رعنا ، به باغ رو ، كه دگر * نه سرو ناز نمايد ، نه سركشد ، شمشاد\r\nبه پيش روى تو اسپندوار ، از آن سوزم * كه تا به صورت خوب تو چشم بد مرساد !\r\nيكى به عشق من و حسن روى او بنگر * بهل ! حكايت شيرين و قصّهء فرهاد\r\nبه مهر كوش و وفا كن به عهد از آنكه خوش است * ز نيكوان همه مهر و ز خسروان ، همه داد\r\n« صبورى » از دوجهان بىتو ديده دوخت چو باز * هزار شكر ، كه بازآمدى و ديده گشاد \r\n\r\nقصّهء لب يار\r\n به گوش غنچه صبا گفت رمزى از دهنش * ز تنگ ظرفى بر خود دريد پيرهنش\r\nپرىرخى كه دل خلق صيد كرد و ربود * به چشم‌بندى چشمان شوخ پُرفتنش\r\nشكسته‌اى كه بود بهتر از هزار درست * دل من است و شكنج دو زلف پُرشكنش\r\nچو در كمند وى افتد ، تحمّلت واجب * كه ممتنع بود امكان رستن از رسنش\r\nمرا كه سرو قد ياسمن‌رخيست به بر * دگر چه حاجت باغ است و سرو و ياسمنش\r\nحديث كعبه ، طواف حرم مگو ، بنگر ! * صفاى صورت و خال لب و چَهِ ذقنش\r\nكنار من شود از اشك غيرت انجم‌گون * هرآن زمان كه ببينم ميان انجمنش \r\n\r\n","description":"","footnote":"","page_name":" 558 ","page_number":558},
  {"content":"\r\n\r\n چنين شريف نگينى فتاده از كف جم * روا مدار خدايا ! به چنگ اهرمنش\r\nبه پاى گلبنى اى بلبل آشيانه‌نماى ! * كه دستبرد خزان كوته است از چمنش\r\nمدام ذكر « صبورى » ست قصّهء لب يار * كه نقل مجلس عشق است نقل هر سخنش \r\n\r\nافسونگر عشق\r\n هيچ دل نيست ز عشق رخ جانانه تهى * زين تجلّى نبود كعبه و بتخانه تهى\r\nغوص بحرين دوعالم چو نمودم ديدم * صدفى نيست از اين گوهر يك‌دانه تهى\r\nمن ز كيفيّت چشم تو خرابم ساقى ! * گرچه از مىكشىام شد همه ميخانه تهى\r\nمرغ بشكسته پروبال دلم در قفسيست * كه هم از آب تهى گشت و هم از دانه تهى\r\nگر من از پيش تو جايى نروم ، نيست عجب * محفل شمع محال است ز پروانه تهى\r\nدامن از اشك بصر پر ، دلم از خون لبريز * كف تهى ، كيسه تهى ، كاسه و پيمانه تهى\r\nتا كسى جز تو به خلوتگه دل ننشيند * كرده‌ام يكسره اين خانه ز بيگانه تهى\r\nدل همىخواست كه قالب تهى از جان سازد * در شب هجر كه ديدم ز تو كاشانه تهى\r\nدرخور عشق نه‌اى ، تا چو « صبورى » نكنى * دل ز افسونگرى عشق ز افسانه تهى \r\n\r\nدل اميدوار\r\n هركه به دل ، عشق روى يار ندارد * در بر اهل دل ، اعتبار ندارد\r\nآنكه ندارد به سينه ، بار غم يار * در حرم خاص عشق ، بار ندارد\r\nكشته بود در دل صنوبرى من * قامت سروى كه جويبار ندارد\r\nطعنه مزن عاقلا به بىخودى ما * عاشق ديوانه ، اختيار ندارد\r\nهيچ مجو كفر و دين ز اهل محبّت * عشق ، به اسلام و كفر كار ندارد\r\nطالب مهرى ، ز سينه كينه فروشوى * كآيينهء اهل دل ، غبار ندارد\r\nبادهء صوفى ز رنگ و بوست مبرّا * مستى اين مىكشان خمّار ندارد\r\nهست گدا را به كنج فقر و قناعت * لذّت عيشى كه شهريار ندارد \r\n\r\n","description":"","footnote":"","page_name":" 559 ","page_number":559},
  {"content":"\r\n\r\n بيم و اميدش به عمرو ، و زيد نباشد * آنكه به دل مهر روزگار ندارد\r\nهركه به جايى اميدوار و « صبورى » * جز به خدا ، دل اميدوار ندارد \r\n\r\nدر مقام فقر\r\n سهل باشد در مقام فقر از دنيا گذشت * اى خوش آن رندى كه از دنيا و از عقبى گذشت\r\nسود غافل دنيوى ، سوداى عاقل اخروى * عاشق وارسته از اين سود و آن سودا گذشت\r\nمن نه تنها فارغم با رويش از ياد بهشت * هركه ديد آن قدّ و لب از كوثر و طوبى گذشت\r\nبىتأمل اى خرد ! كشتى مران در بحر عشق * بايد از خود درگذشت ، آنگه از اين دريا گذشت\r\nتا نپيمايد كسى دشت جنون ، كى پى برد ؟ * آنچه بر مجنون مسكين از غم ليلا گذشت\r\nخواجه نتواند ز دنيا بگذرد ، باور مكن ! * كى تواند كودك از لوزينه و حلوا گذشت ؟ !\r\nزشت و زيباى جهان چو جمله باشد درگذر * لاجرم بايد هم از زشت و هم از زيبا گذشت\r\nخوش بود زاهد ز فردا ، صوفى امروز است خوش * خوش‌تر آن باشد كه از امروز و از فردا گذشت\r\nبهر دفع چشم بد از روى خوبش  « إِنْ يَكادُ »  * خوانده‌ام من ، تا بلا از آن قد و بالا گذشت\r\nعاشق صادق « صبورى » آن بود كز جان خويش * پيش شمع عشق چون پروانه بىپروا گذشت \r\n\r\nصاحب اعتبار\r\n به شهر ! شهره ، من از عشق روى يار شدم * بدين بهانه ، عجب صاحب اعتبار شدم\r\nز پيچ‌وتاب دل بىقرار من پيداست * كه من مقيّد آن زلف تابدار شدم\r\nبه رغم دشمنم ، اى دوست چاره‌سازى كن * كه در غم تو ، به بيچارگى ، دچار شدم\r\nگمان مكن كه به افسون ، مسخّر آيد مار * كه من مسخّر آن زلف همچو مار شدم\r\nبه قامت تو كه از راستىِ خويش ، اسير * به بند سلسلهء چرخ كج‌مدار شدم\r\nتو شمع بزم حريفان شدى و من تا صبح * چو شمع سوختم از رشك و اشكبار شدم\r\nوفا به كس نكند روزگار و من ز وفا * به روزگار تو ، محسود روزگار شدم \r\n\r\n","description":"","footnote":"","page_name":" 560 ","page_number":560},
  {"content":"\r\n\r\n\r\nنفس گرم عشق\r\n اى ز مىات هر دوجهان گشته مست * وى به رهت داده همه دل ز دست\r\nمست تو شد ميكده و مىفروش * محو تو شد ، بتكده و بت‌پرست\r\nمستى مردم همه ز آب رزان * مستىِ ما ، از مى روز الست\r\nچهره به خاك تو نهاديم و گشت * در برِ ما ، قدرِ نُه افلاك ، پست\r\nگرچه ز قيد دوجهان جسته‌ايم * ليك ز دام تو نخواهيم جست\r\nما كه فناى تو و عشق توايم * دل ببر و جان ببر و هرچه هست\r\nرشتهء جانم ز بلايت گسيخت * شيشهء صبرم ز فراقت ، شكست\r\nخون مرا ، گر بخورى ، نوش جان ! * دل ز كفم گر ببرى ، ناز شست !\r\nجان به فداى نفس گرم عشق * كز همه ببريد و مرا ، با تو بست !\r\nبنده بود ، بندگى و خواجگى * بندهء عشق تو از اين هر دو ، رست\r\nيكسره برخاست ز كون و مكان * تا كه « صبورى » به كنارت نشست \r\n\r\nدل‌آشفته\r\n به عشق كوش و مبرّا ز كفر و ايمان باش * رها ز كشمكش كافر و مسلمان باش\r\nدل رميده به دلدار و جان به جانان ده * سبك ز بار تن و فارغ از غم جان باش\r\nبگير اى دل‌آشفته ، جان در آن خم زلف * هميشه طالب جمعيّت پريشان باش\r\nنظر ز ديدهء معنى نما به صورت دوست * در اين جمال سراپا ، كمال حيران باش\r\nتو كت ز جانوران رتبه برتر است ز عقل * به از فرشته شو از عشق ، ور نه حيوان باش\r\nمن از نگاه كمان ابروان نپوشم چشم * به جاى هر مژه‌ام گو هزار پيكان باش\r\nنهان شد از نظرم يار ، همچو مردم چشم * برون ز ديده شو اى اشك و رشك توفان باش\r\nدواى اهل ولا ، رنج و ابتلا باشد * به جسم و جان من اى درد ، يار درمان باش\r\nمدار چرخ « صبورى » به عكس خواهش توست * وصال مىطلبى ، مستعدّ هجران باش\r\nچو مختلف بود اوضاع چرخ بوقلمون * به خون خويش همى سرخ‌رو ، چو مرجان باش \r\n\r\n","description":"","footnote":"","page_name":" 561 ","page_number":561},
  {"content":"\r\n\r\n مكن به پيش خسان همچو گل گريبان چاك * چو غنچه غوطه به خون زن وليك خندان باش \r\n\r\nاورنگ فقر\r\n دلى ، كش دلارام ، در بر نشيند * ز كونين ، آسوده‌خاطر نشيند\r\nمرا شعله‌اى هست در سينه ، ليكن * ز دل برنشيند ، چو دلبر نشيند\r\nز هستى به يكباره برخاستم من * كه تا او مرا ، در برابر نشيند\r\nز كوى وفادارىاش برنخيزم * به جانم اگر تيغ و خنجر نشيند\r\nتعالى اللَّه از خال مشكين به رويش ! * كه چون پور آذر ، در آذر نشيند\r\nغمش خوش‌تر از دل نديده‌ست جايى * كه در اين سراى محقّر نشيند\r\nترا هر خدنگى كه از عشوه خيزد * مرا بر دل‌خسته تا پر نشيند !\r\nشود مرغ دل ، صيد شهباز هجران * گر از كوى تو ، جاى ديگر نشيند\r\nتهى كرده‌ام دل صدف‌سان كه در وى * هواى تو يك‌دانه گوهر نشيند\r\nحرام است وصل لب و قدّت آن را * كه با ياد طوبى و كوثر نشيند\r\nخرد گرچه بر عرش ، كرسىنشين شد * ولى عشق در رتبه ، برتر نشيند\r\nچه لذّت دهد زندگانى مر آن را * كه بىباده و جام و ساغر نشيند\r\nز اورنگ فقر و قناعت « صبورى » * نخيزد ، كه بر تخت قيصر نشيند \r\n\r\nرهروان عشق\r\n تيغ تو ز بس‌كه ريخت ، سرها * بردى تو ز ما ، چه دردسرها\r\nبىتيغ تو ما سرى نخواهيم * اين هم ز تو ، بر سرِ دگرها\r\nاز كوى تو برده‌ايم با خويش * غم بر دل و غصّه بر جگرها\r\nاى راهروان عشق ، زنهار ! * كاين ره دارد بسى خطرها\r\nخوبان كه نظر به كس ندارند * دارند به روى ما نظرها \r\n\r\n","description":"","footnote":"","page_name":" 562 ","page_number":562},
  {"content":"\r\n\r\n\r\nبازآ و ببين !\r\n جگر سوخته و چشم پرآبى دارم * چشم بد دور ! شرابى و كبابى دارم\r\nتا ميان من و زاهد كه شود اهل نجات ؟ * او به كف سبحه و من جام شرابى دارم\r\nخيز و در محفل ما آى ! كه از اشك دو چشم * بهر تشريف قدوم تو ، گلابى دارم\r\nگر تو زلف سيه و چشم خمارى دارى * من هم آشفته‌دل و حال خرابى دارم\r\nسر نپيچد دلم از حكم ، كه بر گردن جان * از كمند سر زلف تو طنابى دارم\r\nديده دريا و دل آتشكده ، بازآ و ببين ! * به هم آميخته خوش آتش و آبى دارم\r\nتا خيال تو مرا خواب و ، غذا خون دل است * كافر عشقم ، اگر من خور و خوابى دارم\r\nبند بردار « صبورى بگشا بال ! كه من * مانده در دامم و نه دانه نه آبى دارم ! \r\n\r\nهماى همّت\r\n ندانى از غم عشقت ، چه ديدم و چه كشيدم * هزار شكر كه بازآمدى و روى تو ديدم\r\nچه خامه‌ها كه من از بهر نامه‌ات نشكستم ؟ * چه جامه‌ها كه من از بهر دورىات ندريدم ؟\r\nميان انجمن مدّعى و خلوت اغيار * تو مىكشيدى و زين بىخبر كه من چه كشيدم ؟\r\nشبى نيامد و روزى نرفت ، از غم هجرت * كه از فسوس نسودم دو دست و لب نگزيدم\r\nاز آن زمان ، كه قدت دور شد ز منظر چشمم * نه پيش سرو نشستم ، نه پاى لاله چميدم\r\nدل شكسته كه دارم من از نتيجهء عشقت * به عالمى نفروشم ، چرا كه از تو خريدم\r\nاگرچه از من دل‌خسته ديده دوختى ، امّا * به موى تو ، كه دل از هرچه غير توست بريدم\r\nهماى همّت من ، هر نشيمنى ننشيند * به ياد كوى تو ، از آشيان قدس پريدم\r\nچرا مقيم نباشم به كوى عشق « صبورى » * كه هرچه مىطلبيدم ، ز فيض عشق ، رسيدم \r\n\r\n","description":"","footnote":"","page_name":" 563 ","page_number":563},
  {"content":"\r\n\r\n\r\nصبورى ( 1329 )\r\nعلى صبورى ، فرزند محمّد ، در سال 1329 هجرى شمسى در كوچ‌كده لاهيجان در خانواده‌اى شعردوست و ادب‌پرور از مادر زاد .\r\nصبورى تحصيلات ابتدايى و متوسّطه را به انجام رسانيد ، ازآن‌پس به دانشگاه تبريز راه يافت و در رشتهء روان‌شناسى به تحصيل پرداخت ، امّا به علّت مسائل سياسى امكان ادامهء تحصيل نيافت و رشتهء آن گسيخت . « 1 »\r\nصبورى مىگويد : « از آنجا كه شعر در خانواده‌ام هميشه مورد احترام بوده ، من نيز از كودكى علاقهء زيادى به شعر پيدا كردم ، نزديك به سى سال است با شعر و سرودن آن سرگرمم و سرودن ترانه‌هاى گيلكى اوّلين تجربه‌هايم مىباشد . »\r\nصبورى در سال 1359 با خانم هنرمند و هنرشناسى به نام مهين غفارى آشنايى يافت و پيوند زناشويى بست كه ثمرهء آن دخترى است به نام « روژين » .\r\nصبورى در سال 1355 نخستين مجموعه شعر بلند نيمايى خود را به نام « بابك ، حماسهء ملّى » به چاپ رسانيد و در سال 1357 دومين مجموعه شعرش را به نام « مسلخ » طبع و نشر كرد كه به دليل مسائل سياسى و اجتماعى آن را به نام « على\r\n\r\n\r\n","description":"","footnote":"\r\n( 1 ) - جليل فرشىزاده كرمانشاهى ( وفا ) شاعر توانا و نامور در غزلى خطاب به وى مىگويد :\r\n صبور باش « صبورى » به مردمى بودن * هميشه بانگ برآيد ز موج هستىها \r\n","page_name":" 564 ","page_number":564},
  {"content":"\r\n\r\nشماليان » عرضه و منتشر كرده است و آثارى ديگرى نيز دارد كه هنوز طبع نگرديده است ، به نام‌هاى : آدم‌ها و عروسك‌ها ؛ سفر و چند ترانه ( به گويش گيلكى ) .\r\n\r\nغنچه‌هاى ناز\r\n آنان كه اينجا غنچه‌هاى ناز بودند * در كوى مستان يك جهان آواز بودند\r\nدر برگ‌ريزان ، باغ را يك سينه فرياد * با رمز و راز عشق در پرواز بودند\r\nدر آستانِ جانِ جانان سر نهادند * فرداى روشن را چو چشم‌انداز بودند\r\nآنان كه از خاكستر آتش شكفتند * رفتند و با ققنوسيان دمساز بودند\r\nدر روزگارانى كه شب كولاك مىكرد * آنان كلام عشق را آغاز بودند\r\nخشم و خروشِ روزهاى تلخ و تاريك * خون ضربه‌هاى زخمه‌هاى ساز بودند\r\nفصل ستم ، گل‌هاى ما را سر بريدند * آنان كه اينجا غنچه‌هاى ناز بودند \r\n\r\nشعر من\r\n سر مىكشد ز خونِ سياووش ، شعرِ من * داغِ به دل نشسته سيه‌پوش ، شعر من\r\nدر كوچه باغِ زمزمهء نازِ يار نيست * آواز صبحگاهى چاووش ، شعر من\r\nتوفان و باد در خمِ انديشهء من‌اند * حرفى نزد ز گرمىِ آغوش ، شعر من\r\nبا خشم و خون و خنجر و خورشيد زنده است * آزادى اين اسيرِ فراموش ، شعر من\r\nدر اين قفس كه قفل به لب‌هاى ما شكفت * زنجير مىكشد به بر و دوش ، شعر من\r\nتاب‌وتب و ترانه و فرياد را نوشت * خون جوش آشيانهء خاموش ، شعر من\r\nگفتم بهار با تو بيايم به گشت باغ * در سوگ عشق گشت كفن‌پوش ، شعر من\r\nدر بامدادِ روشنِ فرداى عشقمان * سر بر سبو نهاده قدح‌نوش ، شعر من \r\n\r\nاسرار نهان\r\n نچيدم گل ز رخسارش ، من از گلزار مىآيم * نبستم گل به گيسويش ، من از ديدار مىآيم \r\n\r\n","description":"","footnote":"","page_name":" 565 ","page_number":565},
  {"content":"\r\n\r\n نسيم آهسته مىبوسيد رخ گلگون عاشق را * نگفتم راز دل ، ياران ! نهان اسرار مىآيم\r\nچه سرها و چه كاكل‌ها به روى شانه‌ها خم شد * ببار اى آسمان بر ما ! كه من خونبار مىآيم\r\nگل فريادها ، پرپر ، به جوى خون نمىبينى ؟ * چراغ زخم‌ها روشن ، ز پاى دار مىآيم\r\nبهاران مىرسد ، گل مىدمد آواى خونينم * بهاران چو رسد ، اى نازنين ! سرشار مىآيم \r\n\r\nآغوش عطش\r\n تو بيا زمزمه‌اى باش ، من و ميدان را * تا كه در جام كنم همهمهء توفان را\r\nعشق ، خاكستر ما را ، به كف باد سپرد * تو از اين باغ ببر نسترن و ريحان را\r\nسينه از عطر گل و خنجر آتش لبريز * تو كجايى ؟ بگشايم درِ اين زندان را\r\nچشم در چشم توام بود ، اگر مىديدم * سينه در سينه خطر كردن شب‌خيزان را\r\nخاك ، در بستر آواى زمين با ما بود * گر سروديم در آغوش عطش باران را\r\nبا چراغ تو ، در اين كوچه درآيم امروز * تا به ديوار بكوبم سر سرگردان را \r\n\r\nشور شكفتن\r\n به سر هواى تو ، در باغ نسترن دارد * به داغ تو ، دل من سرو در چمن دارد\r\nكنون كه دشت ، ز آواى عاشقانه پر است * ز عطر بوى تنت ، لاله پيرهن دارد\r\nمگر ز عشق چه گفتى سخن در اين وادى ؟ * كه كوه خشم تو را داغ شعر من دارد\r\nبه گوش باغ چه خواندى تو اى سپيدهء سرخ * كه عالمى به هواى تو پر زدن دارد\r\nبه صد كرشمه درآيد ، به رقص در ميدان * سرى كه شور شكستن به جان و تن دارد\r\nتو نيز از صف عشّاق سربريده شدى * فتاده قامت ما ، ريشه در وطن دارد \r\n\r\nبخوان ، ترانه بخوان\r\n چو قفل گشت به حسرت دهانِ ما شاعر * بخوان ، ترانه بخوان ! از زبان ما شاعر\r\nز خاك و بادِ نفس‌هاىِ تندِ تب خيزد * به وزنِ درد بخوان در زمان ما شاعر \r\n\r\n","description":"","footnote":"","page_name":" 566 ","page_number":566},
  {"content":"\r\n\r\n در اين غروب مداوم كه عشق در پستوست * به لطف زمزمه كن ز عاشقان ما شاعر\r\nبه رمزِ عشق بخوان ، بسته با قفس برخيز ! * به غمزه رقص‌كنان در ميان ما شاعر\r\nز بطن سنگ ، هم‌آواز چشمه برمىخاست * حضور چشم شما ارغوان ما شاعر\r\nشكفت بغضِ زمين ، آسمان نمىبارد * ببار بر تب جان و جهانِ ما شاعر \r\n\r\nتا چند . . .\r\n در شطّ سحر غرورِ باران خاموش * هم دفتر عشق ، هم بهاران خاموش\r\nبا سرو خميده باد مىگفت به رمز * تا چند حضورِ سربداران خاموش \r\n\r\nبهار\r\nاين برف‌ها\r\nكه سراسيمه آب مىشوند\r\nاين ابرها\r\nكه شادمانه\r\nمىبارند\r\nاين درخت‌ها\r\nكه لانه‌هاى سوخته را\r\nسبز مىكنند\r\nاين پرنده‌ها\r\nكه ابرهاى سياه را\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمىتارانند\r\nو اين ترانه‌ها\r\nكه تو مىخوانى\r\nبهار\r\nامسال\r\nبا تاجى از شكوفه\r\nاز سيم‌خاردار\r\nگذر مىكند\r\nو با عشق\r\nدر پستوى خانه‌ها\r\nديدارى عاشقانه\r\nمىيابد .\r\n\r\nاتاق كوچك دخترم\r\nتو ديگر\r\nبزرگ شده‌اى ، بزرگ\r\nو مىتوانى\r\nدر سنگ كوچه‌هاى شكافته\r\nاز خشم بيستون\r\nفرهاد را دوباره ببينى\r\nبا ضربه‌هاى بافته\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nاز فرياد\r\nتو مىتوانى\r\nدر كوچه باغ‌هاى ابريشم\r\nترانه‌هايى با وزن جنگ\r\nبخوانى ترانه‌هايى از لحظه‌هاى\r\nويرانى\r\nروژين ، دخترم !\r\nيك روز\r\nانگشت كوچك عروسك تو\r\nدر زير چرخ گوشت له شد\r\nآن روز\r\nچشمان كوچكت\r\nيكريز در كنار پنجره\r\nباريدند\r\nو عروسكهايت\r\nهريك به سهم خويش\r\nبه لهجهء باران\r\nبا ابر نوبهاران\r\nگريستند\r\nو عشق روسرى از برگ لاله\r\nبر سر كرد .\r\n\r\n","description":"","footnote":"","page_name":" 569 ","page_number":569},
  {"content":"\r\n\r\n\r\nبراى همسرم بانوى بىقرار\r\nهرگز\r\nبدين‌گونه\r\nنگران و ملتهب\r\nباز نيامده بودى\r\nمثلِ عقابى زخمى\r\nبال ،\r\nمثلِ خشمى پنهان\r\nمُشت ،\r\nمثلِ گوزنى پريشان\r\nپاى مىكوبى .\r\nتلخاب‌هاى درد ،\r\nحنجره را\r\nسنگ مىكند .\r\nپنجره را مىگشايى ،\r\nنگاه مىكنى ،\r\nبه رهگذرانى كه\r\nخميده و خاموش\r\nپير مىشوند .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nشيونى بلند\r\nسر مىدهى .\r\nدريايى از چشمت\r\nسرريز ،\r\nسرزمينى در تو\r\nويران ،\r\nجهانى در تو\r\nزاده مىشود .\r\nآه . . .\r\nبانوى بىقرار\r\nبا تو چه مىرود ؟ !\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n\r\nصدر ( 1339 )\r\nسيّد عبّاس صدر الدّينى ، فرزند سيّد ابراهيم ، متخلّص به صدر ، در سال 1339 هجرى شمسى در همدان ديده به جهان گشود . تحصيلات ابتدايى و متوسّطه را به پايان رسانيد و پس از خدمت سربازى به استخدام آموزش و پرورش درآمد و در كسوت معلّمى به تدريس اشتغال ورزيد و در سال 1363 ضمن خدمت آموزشى در رشتهء امور پرورشى به تحصيل ادامه داد و فوق ديپلم گرفت . ازآن‌پس دورهء كارشناسى رشتهء امور پرورشى را پى گرفت و فارغ التّحصيل شد .\r\nصدر الدّينى از دوران كودكى به شعر دلبستگى داشت و پدرش مشوّق او در اين راه بود و از سال 1365 هنگامى كه در دبيرستان مشغول تحصيل بود ، به سرودن شعر پرداخت و چون در مسابقهء بزرگداشت شهداى مكّهء معظّمه شركت كرد ، يكى از برندگان مسابقه شناخته شد ، بر سر شوق آمد و كار شاعرى را جدّى گرفت .\r\nصدر در ميان انواع شعر به غزل‌سرايى تمايل بيشترى دارد و علاقه‌مند است كه دربارهء مدح و منقبت خاندان رسالت و ائمه اطهار عليهم السّلام شعر بسرايد و به همين منظور در انجمن مدّاحان و شعراى اهل بيت شركت مىكند و گاهى نيز در انجمن ادبى ميلاد همدان حضور مىيابد .\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nفاطمه عليها السّلام از نگاه على عليه السّلام\r\n نديدم ز چشمان تو مهربان‌تر * ز امواج درياى آن بىكران‌تر\r\nدلت چون شقايق ز غم پرتلاطم * ز باغ بنفشه رخت ارغوان‌تر\r\nگل عمرت اى ياس خوشبوى احمد ! * به فصل بهار از خزان هم خزان‌تر\r\nسرشك تو اى آسمان لطافت ! * ز باران فصل بهاران روان‌تر\r\nمدالى به سينه نشانى به بازو * نباشد به عالم ز تو قهرمان‌تر\r\nخدا را كدامين غم اين‌گونه بنمود ؟ ! * ز محراب قدّ رسايت ، كمان‌تر\r\nتو يك بوستانِ پر از داغ و دردى * بنفشى و سرخى ؛ كبودى و زردى\r\nخدا قلب ما را به هم آشنا كرد * نبىّ دست ما را گرفت و دعا كرد\r\nو تبّت يدا خالدا نارا فيها * هرآن‌كس كه دستِ تو از من جدا كرد\r\nدرى را كه دروازهء آسمان بود * ز فتنه در او خصم آتش به پا كرد\r\nهمان شعله شد تيغ و در ظلمت شب * فروزان سر حق‌ّنما را دوتا كرد\r\nهمان شعله را برد در كوزهء زهر * به صد حيله در حنجر مجتبى كرد\r\nهمان شعله در نيم‌روزى شرربار * سر تشنه‌كامى ز پيكر جدا كرد\r\nتو يك بوستانِ پر از داغ و دردى * بنفشى و سرخى ؛ كبودى و زردى\r\nتو دست غريب دلم را گرفتى * فراسوى انديشه‌ام جا گرفتى\r\nجهان را براى تو ايجاد كردند * تو در بيت الاحزان چرا جا گرفتى ؟\r\nز خار جگرسوز طعنه ، گل من ! * وطن در دل داغ صحرا گرفتى\r\nبراى بقاى طريق امامت * ز ميخ شرربار امضا گرفتى\r\nشكستند آيينه‌اى را كه با آن * غبار غم چهره‌ام را گرفتى\r\nتو رود خروشان شرم و حيايى * كه در نيمه‌شب راه دريا گرفتى\r\nتو يك بوستانِ پر از داغ و دردى * بنفشى و سرخى ؛ كبودى و زردى\r\nو اينك دل و ديده ، شمع مزارت * و در خانه ، طفلانِ چشم انتظارت \r\n\r\n","description":"","footnote":"","page_name":" 573 ","page_number":573},
  {"content":"\r\n\r\n علىّ از فراق تو گشته سيه‌پوش * دل حضرت حقّ بود سوگوارت\r\nشده خون دل لاله از بىقرارى * بنفشه بود تا ابد داغ‌دارت\r\nصداى تو جاريست در گوش جانم * ز تسبيح و سجّادهء يادگارت\r\nچه ديدى كه با ناله مرگ خودت را * تقاضا نمودى ز پروردگارت ؟\r\nبراى علىّ هم دعاى دگر كن * كه باشد چو پروانه‌اى بىقرارت\r\nتو يك بوستانِ پر از داغ و دردى * بنفشى و سرخى ؛ كبودى و زردى \r\n\r\nلالهء روشن\r\n ز داغت اشك مىريزم دلم چون نار مىسوزد * نگاهم هر زمان افتد ، در و ديوار مىسوزد\r\nنگفتى با علىّ از ميخ در با سينه مجروح * از اين درد و غم پنهان ، دلم بسيار مىسوزد\r\nنمىدانى كه زينب از فراق تو چه مىگويد * دلم از بهر طفلانت ، گهِ ديدار مىسوزد\r\nكنار قبر تو هر شب دلم آرام مىگيرد * تنم چو لالهء روشن بود ، تب‌دار مىسوزد\r\nسخن كوتاه كن « صدرا » تو آگه باش در دنيا * دل صاحب زمان زين ماجرا بسيار مىسوزد \r\n\r\nگل سرخ\r\n محبوبهء حىّ لامكان فاطمه است * مقصود ز خلقت جهان فاطمه است\r\nيك‌دانه گل سرسبد گلشن نور * تفسير كتاب جاودان فاطمه است\r\nرخشنده‌ترين گوهر درياى عفاف * حوريهء عرش آشيان فاطمه است\r\nدر پرده شود مهر ز انوار رُخش * چون زهرهء هفت آسمان فاطمه است\r\nآيينهء بىمثال احمد خوانش * زيراكه نبىّ را دل‌وجان فاطمه است\r\nافسوس كه در گلشن سرسبز رسول * تنها گل سرخ بىنشان فاطمه است\r\nنوميد مشو « صدر » از اين خوان كرم * چون منبع فيض بىكران فاطمه است \r\n\r\n","description":"","footnote":"","page_name":" 574 ","page_number":574},
  {"content":"\r\n\r\n\r\nخون خدا\r\n بند در بند تو در واژهء ايثار شكفت * صد چو منصور ز سوداى تو بردار شكفت\r\nپرده در پرده نهان بود ، معمّاى حيات * تا گل زخم تو در عرصهء پيكار شكفت\r\nاى شهيدى كه به معراج سنان باغ لبت * طور سينا شد و از گرمى گفتار شكفت\r\nتير شرمنده شد از خندهء آن غنچهء سرخ * كه سر دست تو با حنجر خونبار شكفت\r\nمن و توصيف تو ، اى هم‌شرف خون خدا * واژه‌اى بود كه در پردهء پندار شكفت \r\n\r\nجلوهء خيال\r\n بازآ كه بىتو شيون و غوغا كند دلم * راضى مشو به ساحل غم جا كند دلم\r\nزخمى كه از فراق تو در سينه گل نمود * هر شب به آب ديده مداوا كند دلم\r\nاى چشمه‌سار مهر و عطوفت ! كرم‌نما * يك قطره از عطاى تو دريا كند دلم\r\nتا گلشن وصال تو در سينه آرزوست * كى روى خود به جانب صحرا كند دلم\r\nسوگند به روى ماه تو ، اى آيت بزرگ ! * با اشك ديده مِهر تو امضا كند دلم\r\nجايى كه رزق خلق به يمن تو مىدهند * حاشا ! ز دست غير تمنّا كند دلم\r\nيك شب كتاب زندگىام را مرور كن * تا عقده‌هاى هجر تو را وا كند دلم\r\nباور نما ، ز روى صداقت سروده‌ام * بازآ كه بىتو شيون و غوغا كند دلم \r\n\r\nآسمان دل\r\n به‌جز ولاى تو بر لوح دل نگارى نيست * به‌جز وصال تو در ديده انتظارى نيست\r\nفروغ مهر تو بگرفته آسمانِ دلم * حديث عشق نبازم كه اختيارى نيست\r\nگذشت قافله‌ها يك‌به‌يك از اين منزل * به شاهراه وِلا جز تو تك‌سوارى نيست\r\nفداى صبر تو ، اى آخرين خزانهء مهر ! * كه تا ابد به جهان چون تو داغدارى نيست\r\nبه جان آن گل سرخى كه در زمين بقيع * شبانه دفن شد و بهر او مزارى نيست\r\nبيا به سينهء اين غم‌زده تماشا كن ! * كه صبر داده ز كف ، بهر او قرارى نيست \r\n\r\n","description":"","footnote":"","page_name":" 575 ","page_number":575},
  {"content":"\r\n\r\n سر ارادت « صدر » و آستان شوكت تو * به پيش اهل نظر ، غير شرمسارى نيست \r\n\r\nتوفان غم\r\n يك شب برايت عاشقانه گريه كردم * بغضم شكست و بىبهانه گريه كردم\r\nروزى كه دستان شرربار پليدى * مىزد تو را با تازيانه گريه كردم\r\nيك شب كه در چاه غريبى زلف دل را * انداختم در دست شانه گريه كردم\r\nروزى كه بر منبر شنيدم رفتنت را * من سربرهنه تا به خانه گريه كردم\r\nآن شب كه در توفان غم پرواز كردى * چون موج دريا بىكرانه گريه كردم\r\nمىخواستم تا غنچه‌ها شاداب باشند * خاموش ، امّا دانه‌دانه گريه كردم \r\n\r\nتيشهء خيال\r\n آه از غم دلم ! كه چه بيداد مىكند * وقتى فراق روى تو را ياد مىكند\r\nدر بيستون سينهء من تيشهء خيال * در سر هواى قصّهء فرهاد مىكند\r\nويرانه‌ايست بىتو دلم يك نظاره است * اى طرفه ! خاك غم‌زده آباد مىكند\r\nيك‌ذرّه از محبّت تو روز واپسين * جان را ز بند حادثه آزاد مىكند\r\nاى مِهر پرفروغ عدالت ! شتاب كن * ظلم و ستم ، قرون شده ، بيداد مىكند\r\nقلب غمين مادر پهلوشكسته را * شمشير انتقام پسر شاد مىكند\r\nهردم كه لطف تو مددى مىكند به « صدر » * اشعار دل‌نشين ز لب انشاد مىكند \r\n\r\nفصل پالايش\r\n مدام در تكاپوى آسودن خويش * خدا را گريزانم از بودن خويش\r\nشقاوت بود وقت پالايش جان * گياه هوس در دل افزودن خويش\r\nاگرچه دلم مانده در رهن عصيان * به سر دارم آمال پالودن خويش\r\nچه موج خروشان گريزم ز ساحل * كه تشويش دارم ز آلودن خويش \r\n\r\n","description":"","footnote":"","page_name":" 576 ","page_number":576},
  {"content":"\r\n\r\n كجايى رهايى ؟ كه فرسوده گشتم * از اين بال‌وپر در قفس سودن خويش \r\n\r\nبراى امام العارفين و سيّد السّاجدين امام زين العابدين عليه السّلام خونابهء زنجير\r\n سوز دعاست همدم شب‌زنده‌دارىات * اى من فداى مقدم شب‌زنده‌دارىات\r\nبر تارك سياهى شب ، تيغ مىكشد * اى آفتاب پرچم شب‌زنده‌دارىات\r\nپروانه‌وار گرد حرم چرخ مىزدى * بيت الحرام ، محرم شب‌زنده‌دارىات\r\nبوى بهشت مىوزد از جامهء سحر * اى گل ! ز واپسين دم شب‌زنده‌دارىات\r\nايمن شد از عذاب جهان تا فروچكيد * بر روى خاك شبنم شب‌زنده‌دارىات\r\nروشنگر طريقهء پيكار با ستم * شد هر كتاب اعظم شب‌زنده‌دارىات\r\nزنجير هم به پاى تو خونابه مىگريست * چون شد جدا ز مقدم شب‌زنده‌دارىات \r\n\r\nتلاوت\r\n ديباچهء سرخ آفتاب است سرت * فرياد صدور انقلاب است سرت\r\nبا آنكه تنت مانده به صحراى بلا * مشغول تلاوت كتاب است سرت \r\n\r\nآزار دل\r\n بر ناقهء عريان كه سوارش كردند * آواره به هر شهر و ديارش كردند\r\nپس در پى آزار دل غم‌زده‌اش * با رأس بريده هم‌جوارش كردند \r\n\r\nمحدودهء عشق\r\n بهتر ز حريم عشق جايى نبود * خوش‌تر ز نداى او ندايى نبود\r\nذرّات جهان جمله فنا مىگردند * محدودهء عشق را فنايى نبود \r\n\r\n","description":"","footnote":"","page_name":" 577 ","page_number":577},
  {"content":"\r\n\r\n\r\nصدرا ( 1362 - 1287 )\r\nمرحوم آيت‌اللّه حاج شيخ محمّد تقى صدر ، معروف به صدر اراكى ، متخلّص به صدرا ، فرزند حاج شيخ محمّد باقر صدر الواعظين ، در سال 1287 هجرى شمسى در يكى از روستاهاى بين گلپايگان و خونسار به نام « خم‌پيچ » ديده به جهان گشود .\r\nخواندن و نوشتن را در مكتب زادگاه خود آموخت ، در هشت‌سالگى به اتفاق خانواده از زادگاهش به اراك مهاجرت كرد و در اين شهر رحل اقامت افكند و به تحصيل علوم دينيّه پرداخت و پس از فراگرفتن سطوح از اساتيد مختلف ، به عنوان طلبه‌اى فاضل شناخته شد و زمانى كه آيت‌اللّه حاج شيخ عبد الكريم حايرى يزدى به اراك آمد و حوزهء درسى تشكيل داد ، از محضر او كسب فيض كرد و پس از آنكه آيت‌اللّه حايرى به قم مهاجرت كرد و در اين شهر به تأسيس حوزهء علميّه همّت گماشت ، در معيّت وى به قم آمد و تحصيلات خود را در اين شهر به پايان رسانيد و اساتيدش غير از آيت‌اللّه حايرى ، از محضر آيت‌اللّه حاج سيّد محمّد تقى خوانسارى و آيت‌اللّه يثربى تلمّذ كرد .\r\nشرح منظومهء سبزوارى و فلسفه را از آيت‌اللّه حاج ميرزا محمّد على شاه‌آبادى و آيت‌اللّه سيّد ابو الحسن رفيعى قزوينى تعليم گرفت تا به درجهء اجتهاد نايل گرديد و سرانجام در بيست و سوّم اسفندماه سال 1362 بدرود حيات گفت .\r\nحاج شيخ محمّد تقى صدر ، علاوه بر مقام علمى به كار وعظ و تبليغ پرداخت و از طريق وعظ و منبر به شهرت رسيد و به « صدر الواعظين » معروف گرديد و منبرش مورد\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nتوجّه روحانيّت و مردم قرار گرفت و از اين رهگذر نيز امرار معاش كرد و از وجوهات شرعيّه كمتر استفاده مىنمود .\r\nآيت‌اللّه صدر از همان زمان كه در قم به تحصيل اشتغال داشت ، به سرودن شعر پرداخت . به فارسى و عربى ، هر دو شعر مىسرود و مجموعهء اشعارش به خطّ آن مرحوم توسّط فرزند برومندش آقاى محمّد باقر صدر ، دبير انجمن ادبى امير كبير انجمن ادبى اراكىهاى تهران ) جمع‌آورى شده است . از آن مرحوم چند كتاب نيز به‌جا مانده ، از آن جمله است : « ادب الغرائب » و « كعبه و زاده‌اش » كه تاكنون طبع و نشر نگرديده است .\r\n\r\nنامهربان\r\n چون جلوه‌گر رخ تو ، به صاحبدلان شدى * از بهر ديدنت همه دامن‌كشان شدى\r\nاز خانقاه دست كشيدند صوفيان * با صاحبان دل ز قفايت روان شدى\r\nنبود به دهر آنكه دلش مايل تو نيست * زين سروقامتان قدشان چون كمان شدى\r\nگويا تو يوسفى نبود از نشان ز تو * او شاه مصر گشت و تو شاه جهان شدى\r\nمن مايل تو گشتم و تو بىخبر ز ما * اى كاش ! پيش بىخردان اين نهان شدى\r\nترسم چو بشنوند كسان ، عيب من كنند * گرچه تمام ناكس و كس بدگمان شدى\r\nمن در هواى وصل ، گذشتم ز هرچه بود * ديگر براى چيست كه نامهربان شدى ؟\r\nهركس فداى دلبر خود كرد جان خود * « صدرا » فداى اين مهِ هفت آسمان شدى \r\n\r\nوزير و لر\r\n شنيدستم كه در ايّام پيشين * وزيرى بود خوش‌طينت ، خوش‌آيين\r\nوزيرى پارسا و متّقى بود * هماره بر خدايش متّكى بود\r\nوزيرى پاكدين و پاك‌دامن * ز فكر روشنش آفاق روشن\r\nوزيرى مملكت خواهى يگانه * بُدى برجستهء اهل زمانه \r\n\r\n","description":"","footnote":"","page_name":" 579 ","page_number":579},
  {"content":"\r\n\r\n وزيرى كاردان و آزموده * كه گوى سبقت از نيكان ربوده\r\nحسودان چون‌كه چشمش دور ديدند * تمامى زحمت وافر كشيدند\r\nكه تا انداختند از چشم يارش * سيه كردند ز آن پس روزگارش\r\nكسى كاو عالمى بُد در پناهش * در آخر گشت منزل قعرِ چاهش\r\nقضا را يك لُرى زنجير كرده * بياوردند : كاين تقصير كرده\r\nبه قعر چاه زندان جاى لُر شد * وزير نحس طالع تاى لُر شد\r\nو ليكن آن وزير پاكدامان * گه و بىگاه خواند آيات قرآن\r\nچون اين مىديد لُر مىكرد زارى * همى مىكرد اشك از ديده جارى\r\nوزير از حال او گرديد آگاه * ز خوشحالى بگفت : الحمد للّه\r\nدل من گر ز زندان پرملال است * ولى يارى اديب و باكمال است\r\nبگفتش روزى او در كنج زندان : * چه مىفهمى عمو ز آيات قرآن ؟\r\nبگفتا : « از قرون معنى ندونُم * تُنُم بينم ، ولى خَندَن نتونُم »\r\nبگفتا : پس چرا افسرده گردى ؟ * ز قرآن خواندنم آزرده گردى ؟\r\nبگفتا : از برِ خود ياد كِردُم * ازين‌رو ناله و فرياد كِردُم\r\nبجنبد از قرون خواندن تو را ريش * مرا ياد آيد از ريش بُزِ خويش\r\nوزير از اين تكلّم رفت درهم * ز بس آشفته شد ديگر نزد دم\r\nنوشتى عرض حال خويش بر شاه * نمودى شاه را از خويش آگاه\r\nكه هان ! شاها ! مرا بر دار مىكن * بدين لُر ، كم مرا آزار مىكن\r\nمن ار خود را به خون آغشته بينم * بود بهتر كه با اين لُر نشينم\r\nغرض از اين سراييدن حكايت * وز اينم شرح دادن از برايت\r\nبود آن تا بدانى بدترين درد * بود نااهل بنشستن بر مرد\r\nبود « صدرا » اسير دام صيّاد * كند لُر بر بُزِ خود داد و فرياد \r\n\r\n","description":"","footnote":"","page_name":" 580 ","page_number":580},
  {"content":"\r\n\r\n\r\nكار عاشق\r\n كار عاشق تا سحرگه داد و فرياد است و بس * خانمان عاشق بىچاره بر باد است و بس\r\nكيست آن عاشق كه ترك سر كند در راه دوست ؟ * آنكه جان تسليم جانان كرد فرهاد است و بس\r\nسيل اشك من به هرجا رفت ، بنيان‌كَن شدى * چاره‌اى ياران ! كه آن دل سخت بنياد است و بس\r\nسوختم ، آتش گرفتم ، آب ديده همّتى ! * در شب هجران به اشك چشم امداد است و بس\r\nرخ نما و جلوه‌اى ديگر بكن در انجمن * تا همه دانند دلدار آن پريزاد است و بس\r\nهركسى از يار خود گه وصل و گه هجران كشد * عايد من ز آن نگارين جور و بيداد است و بس\r\nگر كه « صدرا » از غم هجران بميرد ، گو چه غم ؟ * خون او بر گردن آن ترك صيّاد است و بس \r\n\r\nدر مدح حجّت بن الحسن العسكرى ( عج ) بهاريه\r\n باد بهارى وزيد ، جان جهان شاد شد * جان جهان خرّم از وزيدن باد شد\r\nاز آن وزيدن ، زمين ، يكسره آباد شد * زمين چو آباد شد ، نبات آزاد شد\r\nنبات آزاد شد ، در چمن و لاله‌زار * در چمن و لاله‌زار ، باد بهارى وزيد\r\nباد بهارى وزيد ، ابَردرختان رسيد * گويا روح القدس به باغ و بستان دميد\r\nكه از درختان چنين شكوفه‌ها شد پديد * شكوفه‌ها شد پديد ، به صفحهء مرغزار\r\nبه صفحهء مرغزار ، شكوفه‌هاى زلال * برون شد از صفحه‌اش ، ميوهء خوش خطّ و خال\r\nيكى زمرّدصفت ، و آن دگرى زر دلال * يكى دگر مايلِ سواد همچون بلال\r\nكه مژدهء صبح داد ، از شب هجران تار * باز ز نو بلبلان ، چهچه‌زنان در چمن\r\nچهچه‌زنان در چمن ، به شاخ سرو و سمن * به شاخ سرو و سمن ، منتظر نسترن\r\nمنتظر نسترن ، كه واكند پيرُهن * چو واكند پيرهن ، رفت ز بلبل قرار\r\nبهار از كى چنين ، حكمتى آموخته ؟ * كه بهر اطفال خود ، ذخيره اندوخته \r\n\r\n","description":"","footnote":"","page_name":" 581 ","page_number":581},
  {"content":"\r\n\r\n كجا سر صبر او ، چو مام دل‌سوخته * نشسته و جامه‌ها ، به دست خود دوخته\r\nتبارك اللَّه از اين قدرت پروردگار ! * نسيم اين نوبهار ، به خلق ناطق شده\r\nكه مظهر پاك حقّ ، ظاهر و فايق شده * دو عيد در يك‌زمان ، به هم مطابق شده\r\nگرچه كه در باطن او ، از همه سابق شد * ولى در امشب شود ، خرّم از او روزگار\r\nشهى كه و الليل شد ، آيتى از موى او * مهى كه شمس الضّحى ، كنايه از روى او\r\nفثمّ وجه الإله ، نظر بود سوى او * آيهء  « خُلُقٍ عَظِيمٍ »  ز خُلقِ دلجوى او\r\nذرّه‌اى از عالم و يك است از صد هزار * آنكه قضا و قدر ، به حكم فرمان او\r\nصد چو سليمان بود ، غلام و دربان او * دانش لقمان نشد ، جز به دبستان او\r\nتمامىِ انبيا ، شده ثناخوان او * كه بود با جملگى ، به سرو هم آشكار\r\nافاضهء فيض از او ، به آسمان و زمين * امام با عدل و داد ، شهنشه ملك دين\r\nدادرس بىكسان ، جزادهِ ظالمين * كه دست حقّ را برون ، نموده از آستين\r\nكدام كس ديده ، يا ، شنيده اين اقتدار * خدا نگويم تو را ، كه خود ابا كرده‌اى\r\nاگر خدا نيستى ، كار خدا كرده‌اى * زمين و هفت آسمان ، تو خود بنا كرده‌اى\r\nبه دست خود خلقتِ شاه و گدا كرده‌اى * تمام شاه و گدا ، به سفره‌ات ريزه‌خوار\r\nاگر نبودى نَبُد ، زمين و هفت آسمان * اگر نبودى ، نَبُد ، ملائك و انس و جان\r\nاگر نبودى ، ز حقّ ، نبود نام و نشان * اگر نبودى ، نشد ، خلق زمين و زمان\r\nتابعهم قائم ، تويى ز پنج و چهار * دو چشم « صدرا » شها ! ز دورىات كور شد\r\nچه وقت آيى شها ! كه نفخهء صور شد * ببين كه آيين و دين ، چگونه مهجور شد ؟\r\nدشمن بدكيش ما ، چيره و مسرور شد * از پس پرده درآ ! برآر از ايشان دمار ! \r\n\r\n","description":"","footnote":"","page_name":" 582 ","page_number":582},
  {"content":"\r\n\r\n\r\nتضمين قصيدهء معروف خاقانى ايوان مدائن\r\n از نو به سخن آمد ، اين طوطى خوش‌الحان * كرده‌ست مرا چون خود ، ديوانه و سرگردان\r\nروز است شكايت‌ها ، در سينه از اين دوران * خواهد كه چو خاقانى ، گويد ز دل نالان\r\n« هان اى دل عبرت‌بين ، از ديده نظر كن هان ! * ايوان مدائن را ، آيينهء عبرت دان ! »\r\nپاشيد فلك از كين ، خاكى به سرِ دجله * وز سنگ جفا بشكست ، او بال‌وپر دجله\r\nبر باد شده يكسر ، آن زيب و فر دجله * از طول شب هجران ، خم شد كمر دجله\r\n« وز آتش حسرت بين ، بريان جگر دجله * خود آب شنيدستى ، كآتش كندش بريان ؟ »\r\nيك‌لحظه به فكر روز مىباش و به عبرت شو * آرى كه نمىارزد ، دنيا همه بر يك جو\r\nآخر چه وفايى كرد ، با هرمز و با خسرو ؟ * اندرز اگر خواهى ، زين قصر بيا بشنو\r\n« دندانهء هر قصرى ، پندى دهدت نونو * پند سرِ دندانه ، بشنو ز بُن دندان »\r\nالحقّ كه سزاوار است ، ار روى نمايد غم * يا بگسلد اوراقِ ديوانِ خوشى از هم\r\nشايد كه شود غمگين ، هركس كه بود او هم \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n بايد كه شود جارى ، از ديده هزاران يم * « بر ديدهء من خندى ، كاينجا ز چه مىگريم\r\nخندند بر آن ديده ، كاينجا نشود گريان » * اقبال شد از كسرى ، آن‌سان كه شد از برمك\r\nسامان بنى سامان ، بر باد شد از مزدك * شد كاخ انوشروان ، آرامگه جغدك\r\nو آن جغد ، بيان حال ، از كاخ كند بىشك * « گويد كه تو از خاكى ، ما خاك توايم اينك\r\nگامى دوسه بر ما نه ! اشكى دوسه هم بفشان » * تا زيد فلك از كين ، چون شيردژم بر ما\r\nباريد ز بيدادش ، هم بارش غم بر ما * فرمان خرابى را ، كرده‌ست رقم بر ما\r\nاز شش‌جهت آوردى ، رو خيل الم بر ما * « ما بارگه داديم ، اين رفت ستم بر ما\r\nبر قصر ستمكاران ، تا خود چه رسد خذلان » * اين كلبهء ويرانه ، دى فخر كيان بودى\r\nوز غايت زيبايى ، انگشت‌نشان بودى * اوضاع وى از هر سو ، غارتگر جان بودى\r\nهر قدر كنم وصفش ، باللَّه بهْ از آن بودى * « اين است همان درگه ، كاو راز شهان بودى\r\nديلم ملك بابل ، هندو شهِ تركستان » * اين طاق كه مىبينى ، زد طعنه به كيوان دى\r\nكيوان متواضع بُد ، در پيش جلال وى \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n امروز شده او را ، اوراق بزرگى طىّ * بس ناله و زارىها ، كاو را بود اندر پى\r\n« مست است زمين گويا خورده‌ست به جاى مى * در كاسِ سرِ هرمز ، خون دل نوشروان »\r\nاى قصر تو را چون شد ؟ آن زيب و فر ديرين * برگو كه كجا رفته‌ست ؟ آن شوكت و آن تزيين\r\nكو حضرت نوشروان ؟ كو خسرو و كو شيرين ؟ * از جور و جفا و كين ، زين چرخ ستم آيين\r\n« كسرى و ترنج زر ، پرويز و تره زرّين * بر باد شده يكسر ، با خاك شده يكسان »\r\nاز جور و جفا اين چرخ يك‌لحظه نشد منفك * آرى ، چه عجب دارى ، از آنكه ورا بىشك\r\nجز ظلم و جفا و كين ، ديگر نبود مسلك * بنگر چه كسانى را ، انداخته در مهلك\r\n« گويى كه كجا رفتند ، اين تاجوران اينك * زايشان شكم خاك است ، آبستن جاويدان »\r\nاين طالع خسبيده ، از خواب نبرخيزد * يك‌ذرّه ز جور و كين ، اين چرخ نپرهيزد\r\nپيوسته غم و درد و اندوه فروريزد * دايم به سر عالم ، او خاك محن بيزد\r\nاز خون دل طفلان ، سرخاب رخ آميزد * اين زال سپيد ابرو ، وين مام سيه‌پستان » \r\n\r\n","description":"","footnote":"","page_name":" 585 ","page_number":585},
  {"content":"\r\n\r\n\r\nصدرا ( 1315 )\r\nصدرا ذو الرّئاستين ، فرزند محمّد جواد و خواهرزاده حاج ميرزا عبد الحسين ذو الرّئاستين ، مونس عليشاه ، پيشواى فرقه‌اى از سلسلهء نعمت‌اللّهى است .\r\nصدرا در سال 1315 هجرى شمسى در شيراز چشم به جهان گشود و در اين شهر نشو و نما يافت و تحصيل دانش كرد و در علوم بانكى تا مرحلهء كارشناسى ارشد پيش رفت و سال‌ها نيز عهده‌دار مديريّت منطقه‌اى يكى از بانك‌ها بوده است .\r\nشاعر نامور و پژوهشگر والامقام ، پرويز خائفى ، در معرّفى شعر « صدرا » بهترين سخن را گفته و نگارنده بهتر دانستم كه از سخن او بهره گيرم و آنچه او نوشته است ، به طور اختصار بياورم :\r\n« صدرا عزلت گزيده‌اى است وارسته ، و از خاندان دانش و فضيلت و طريقت ؛ امّا شگفت كه پرورش‌يافتهء چنين مكتبى ، زبان فخيم و استوار و حماسى فردوسى را برگزيده و به پارسى سره سخن مىسرايد . جذبات عرفانى در فطرت شعرى او بيان رزم‌آورى و كلام آهنگين بزرگ توس را آفريده است . خاضعانه سر به جيب مىبرد كه من شاعر نيستم ، امّا لب كه مىگشايد همه جوشش شعر است .\r\nصدرا غزل مىگويد و خوب هم مىگويد ، امّا بدان‌سو كشيده مىشود كه خصلت شعرى اوست و به‌همين‌جهت غزل او همه آه و ناله و فرياد از غم هجران و بىعنايتى معشوق نيست . صدرا شاعرى توانا و برومندى است كه آثار عميق و قابل توجّه\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nدارد . گاه شعرى به تمام سرشار از واژگان فارسى است . از شگفتىهاى كار او ، كاربرد واژگانى است كه گاه از واژه‌هاى مهجور است ؛ امّا بهره‌گيرى دوباره و تازهء كلمه را زنده و شاداب مىكند و غبار ساليان از آن‌ها برمىگيرد . به هر صورت ، صدرا ذو الرّئاستين شاعر مايه‌ور شهر ماست و بايد پذيرفت - كه پذيرفته‌ايم - ذخيره‌اى براى فرهنگ و ادب ماست . »\r\nصدرا از نوجوانى به سرودن شعر پرداخت و نخستين مجموعه شعرش در جوانى طبع و نشر گرديده و در همان سال‌ها دو مجموعه از داستان به قلم او منتشر شده است .\r\n\r\nمشكن !\r\n صنما ! به شوق ديرين ، دل بىقرار مشكن ! * به نهان هرآن كنى كن ، ولى آشكار مشكن !\r\nتن پاك ژاله‌گونت ، ز غبار غم مبيند * فلق سپيده صبحم ، به شب غبار مشكن !\r\nمن و دل كنون اسيرت ، چه رود به هند پيلت * دل عاشق قديمى ، تو در اين ديار مشكن !\r\nز قبيلهء چكاوك ، منم آن هزار آوا * به بهاى شعر شيرين ، پرِ اين هزار مشكن !\r\nز فروغ آن نگاهت ، من و دل اسير ، اينك * تو سپيد ناب نورى ، دلم از شرار مشكن !\r\nتو كه عهد خود گسستى ز چه آن قرار بستى ؟ * به ستيز برد بهمن ، پگه بهار مشكن !\r\nشكند اگر سبويى ، سر تاك بن سلامت * تو بيا تبار رز را ، ز اساس كار مشكن !\r\nبه طلايه زخم خوردم ، چو رسيد ترك مستت * به يمين به خون نشستم ، دلم از يسار مشكن !\r\nبرِ شعر ما شكر شد ، مس ما ز عشق زر شد * تو كه شهد و زرپسندى ، زر پرعيار مشكن ! \r\n\r\nبراى معلم خوبم ، مترجم سرشناس شيرازى ، استاد جهانشاه سىسختى . . . بانگ مادر مىزنم\r\n باد ولگردم مگر ، در هر گُذر سر مىزنم * هركجا دنبال دلبر بر درى در مىزنم\r\nطفل دل ديگر شكيبايى نمىداند ز شوق * كودكانه ، غمگنانه ، بانگِ مادر مىزنم \r\n\r\n","description":"","footnote":"","page_name":" 587 ","page_number":587},
  {"content":"\r\n\r\n پرس‌وجو گر مىكنم ، گمگشته‌اى دارم شگرف * بر درى گر مىزنم ، از بهر دلبر مىزنم\r\nميل باريدن به چشم و ، شوق گرييدن به دل * از لب خود گر خروشى همچو تندر مىزنم\r\nپا نمىپويد ز تاوَل ، بلكه مىمويد ز خون * هركجا يابم نشانى از تو ، چادر مىزنم\r\nپور دستانم ، چنان پابند مام ميهنم * كه به پاسِ مام خود ، بر پور خنجر مىزنم\r\nتا به يادت اى وطن مشحون ز شعرم ، غم مخور * نقش‌ها از ياد تو بر برگِ دفتر مىزنم\r\nدست گردانت هماره بوسه‌گاهِ شعر من * مهترانه بوسه بر دستان مهتر مىزنم\r\nتلخ كامم گر چو « صدرا » از دورنگىهاى چرخ * انگبين‌سا با غزل طعنه به شكّر مىزنم \r\n\r\nبه دكتر نورانى وصال قبالهء سخن\r\n اى كه با شيخ و خواجه هم‌وطنى * شعر نابى ، قبالهء سخنى\r\nاز لبِ خامه نامهء مهرى * بر تن چامه ، جامهء پَرَنى\r\nاى نگهبان راد گنج سخن * عطر نسرين ، صفاى نسترينى\r\nاى زبانت شميم نابت بهار * همچو حافظ ز نسل ياسمنى\r\nشعر سعدى به نامت آرسته * گلستانى دگر به شهر منى\r\nبا تو شيراز ماست شهر ادب * ز آنكه دارد چنان تو ممتحنى\r\nپاى دانادلان نمىلغزد * با تو دانشورى كه بر رونى\r\nصبح صادق طلوع و چهرهء توست * مهر ورزى و ماه شب‌شكنى\r\nخون رگ‌هاى مهد فرهنگى * اى « وصالى » كه وصف خويشتنى\r\nبا گلت گر قرين كنم ، نسزد * اى كه دارى ز گل دمن دمنى\r\nشورِ خنياگرىِ ناهيدى * نقر شيرين عشق كوه‌كنى\r\nبا تو ياران شهر تو مجموع * بىتو هرگز مباد انجمنى\r\nآفرين بر تو و تبار تو باد * اى تنى كه فزون‌تر از كشنى\r\nهمچو پيشينيان صلاى خوشى * عبد وهّاب و خصم اهريمنى \r\n\r\n","description":"","footnote":"","page_name":" 588 ","page_number":588},
  {"content":"\r\n\r\n دست ما سوى ايزدت به دعا * غير او كو حكيم ذوالمننى ؟\r\nزى وطن پاى خويش از چه كشى ؟ * اى كه با پير ما ز يك وطنى\r\nگو كه « صدرا » به مدح تو چه كند ؟ * وصف كردى ز دودهء كهنى\r\nهمين دوروزهء هستى ، بلاى هستىِ ماست * در اين دوروزه نيرزد كه قيل و قال كنيم \r\n« محمّد نوعى »\r\n\r\nمشرب رندان\r\n به رغم اهل تغافل چه خوش كه حال كنيم * گذر ز پهنهء اين عمر پرملال كنيم\r\nبه شوق پاسخ نابى شنيدن از لب عشق * زبان ديدهء خود را پُر از سؤال كنيم\r\nدل گرفتهء خود را به ياد روى بهار * ز عطر دلكش نسرين بر آن روال كنيم\r\nزبان گشوده سُخن‌چين اگر به غيبت عشق * حريم ميكده عارى ز قيل و قال كنيم\r\nجمال دلكش ساقى ، كمالِ عافيت است * ميان معركه غورى در آن جمال كنيم\r\nرسد به پنجهء خون‌ريز خويش بازِ حريص * سرى اگر ز تغافل به زير بال كنيم\r\nزلال باده بشويد ز دل غبار ملال * بيا كه فكر شراب خوشِ زُلال كنيم\r\nبه غير بذر محبّت به كشتگه نبريم * اساس قامتِ افرخته از نهال كنيم\r\nظهور موكب جانان حقيقتيست بديع * به روز واقعه ، شورى از آن خيال كنيم\r\nاگر ز مشرب رندان تعلّقى نرسد * بگو به طعنه به « صدرا » چگونه حال كنيم \r\n\r\nبراى سرشك ديدهء ناب زمانه ، دكتر محمّد رضا شفيعى كدكنى . . . بنما چميدنت\r\n چشمى به ره نشانده دلم بهر ديدنت * آه از زمان رفتن و گاهِ رميدنت\r\nچون مىرَمى غزال غزل آشناى من ! * بگذار آن رميدن و بنما چميدنت \r\n\r\n","description":"","footnote":"","page_name":" 589 ","page_number":589},
  {"content":"\r\n\r\n صد پنجره به ديده گشودم ز نقش ياد * در انتظار لحظهء خوب دميدنت\r\nچونان تذر و مست نشستى به چشم دل * روشن مباد ديده به گاه پريدنت\r\nگر در غزل به لغزش تكرار مىروم * نبضم كبوترى شده از شوق ديدنت\r\nجانم بخواه و مهر نسيمى به چاره گير * كرده دلم دوباره هواى وزيدنت\r\nدر سر نپخته بود دلم چيدنت ز شاخ * پرپر شود كسى كه كُند قصد چيدنت\r\nحسّ مىكنم بهار تنت را چو نسترن * مدهوش آن شميم و مست از خليدنت\r\nبا صد دهن غزل به دعايت نشسته‌ام * از من مگير شوق لطيفِ شنيدنت\r\n« صدرا » دلى به كوى محبّت به ره نشاند * بيند مگر طلايهء سبز رسيدنت \r\nگاهى فكر مىكنم آتشكده‌هاى جاويد سرزمين سالدارمان ، همان آتشى است كه در درون مردم ما شعله‌ور است . من خودم همواره اين آتش شوق را ، كه لبريز از مهر ايران زمين است ، در دلم داشته‌ام .\r\n\r\nخانه بر افلاك كرده‌ايم\r\n عُمرى وضو ز باده‌ات اى خاك كرده‌ايم * دل را به پاس حُرمت تو پاك كرده‌ايم\r\nتا خوش به چشم ما بنهى پاى را ، ز شوق * پيرايه‌اى به جام دل از تاك كرده‌ايم\r\nيك دل كُجا كفاف كند بهر مهر تو ؟ * ما سينه در حمايت تو چاك كرده‌ايم\r\nتاريخ تو حماسهء فريادهاى ماست * مردانه گر صداى تو پژواك كرده‌ايم\r\nرويين‌تنانه تا كه بمانيم كاوه‌سان * آرش‌صفت كمانه چه بىباك كرده‌ايم\r\nپنهان نمىشود به پس ابر مهر ما * چون باخه سر نه در پسِ آن لاك كرده‌ايم\r\nتا بر ستيغ قلّه بمانيم استوار * بالاى خود چو قلّهء چالاك « 1 » كرده‌ايم \r\n\r\n\r\n","description":"","footnote":"\r\n( 1 ) - چالاك : رفيع ، بلند .\r\n","page_name":" 590 ","page_number":590},
  {"content":"\r\n\r\n ما گُردِ صحنه‌هاى نبرديم بىگمان * بر سر اگر ز غصّهء تو خاك كرده‌ايم\r\n« صدرا » سروده‌هاى تو فرياد مىزند * ما خلق زنده خانه بر افلاك كرده‌ايم \r\nهرگاه قصد شعر كرده‌ام ، مرغ انديشه به‌سوى آشيانه‌اى پر كشيده كه سرزمين دلبندم بوده . من شيفتهء اين زادوبومم و در پاسدارىاش جُز شعر چه چيز دارم ؟\r\n\r\nتو ژرف واژهء كوهى\r\n تو از بدايت بودن ، همان نشانهء عشقى * حضور بادهء شوقى ، كه در چمانهء عشقى\r\nلبم چه قصّه بگويد ؟ كه دل بهانه نگيرد * تو مرغ خواب و خيالى ، همان فسانهء عشقى\r\nمن ار غزل بسرايم ، كجا جواب تو گويد ؟ * تو خود نهايت شعرى ؛ تو خود ترانهء عشقى\r\nكجا زمانه پذيرى ، بمان ، بدانكه نميرى * زمانه در تو بماند كه خود زمانهء عشقى\r\nتو را به گُل چه شباهت ؟ گل هميشه بهارم * تو از تبار بهارى ، پُر از جوانهء عشقى\r\nسبوسبو ، چه صبوحى ؟ زنم به يادِ شكوهت * به مرغ دل همه گويم تو آب و دانهء عشقى\r\nكران ، كران همه دل‌ها به گرد تو به سماعند * نهاد گوهر جانى ، كه در خزانهء عشقى\r\nبه وصف تو چه نويسم ؟ به مدح تو چه بگويم ؟ * كه يكّه‌تاز عبورى ، پى يگانهء عشقى\r\nدلم به ياد وصالت ، شُده سراى بهانه * ندانم از چه نداند تو خود بهانهء عشقى\r\nتو ژرفِ واژهء كوهى ، جدا ز هرچه ستوهى * تويى صلابت ماندن ، تو جاودانهء عشقى\r\nدلم چو چلچله اينك ، هواى كوى تو دارد * بدانكه چلچله داند ، تو آشيانهء عشقى\r\nز موج حادثه هرگز ، غريق فتنه نگردى * كه دست ساحل امنى ، همان كرانهء عشقى\r\nبه غير جام تو « صدرا » لب پياله نبوسد * تو جامِ ناب اميدى ، مى مغانهء عشقى \r\nبا احترام به شعر ناصر امامى « فرياد » و محمّد جواد سپاهى « شاهد »\r\n\r\nتشريف سخن\r\n آنچه در شعر زمان مانده صداى من و توست * شعر تر گنج خداداد و بهاى من و توست \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n نشئهء اهل خرد در اثر باده شعر * شمّه‌اى از سُخنِ ناب و نواى من و توست\r\nقامت آراست اگر عشق به قول و غزلى * جمله از قامت سرسبزِ رساى من و توست\r\nما پيام‌آور نوريم و رسول خرديم * اين همه از قِبَلِ مهر خداى من و توست\r\nاهل انديشه بدون من و تو گو چه كنند ؟ * شعر پوينده جهان‌بينى راى من و توست\r\nما از آن برخى عشقيم كه آگاه دليم * ذمّ آگاه‌دلان اوج هجاى من و توست\r\nاينكه شد سرو روان مظهر آزادى و ناز * دانم از كلك گُهربار و نشاى من و توست\r\nنوگل خنده به هرجا به لبى مىشكفد * مظهر تابش خورشيد لقاى من و توست\r\nهركجا شعلهء جورى شررى افروزد * گر صدايى برسد ناله و واىِ من و توست\r\nما به تشريفِ سخن قامتى آراسته‌ايم * اين رداييست كه عمريست قباى من و توست\r\nگر كه « صدرا » سخن از قدر سُخن‌دان نكند * قهر اهل سُخن ، الحقّ كه سزاى من و توست\r\nدر بيابان طلب راحتِ هودج مطلب * تاوَل ره سپرى ، قسمت پاى من و توست \r\n\r\nبراى استاد دكتر الهى قمشه‌اى ، غزل مجسّم روزگار دعاى غزل\r\n دلم گرفته و دارد به سر هواى غزل * بخوان ، بخوان كه بماند صدا ، صداى غزل\r\nغلام حافظ دُردى كشم به محضر عشق * كه گنج گوهر او جمله شد بهاى غزل\r\nبيا به شهر ادب ! تا به يُمن هاتف شعر * به ، خانه‌خانه نبينى ، مگر غناى غزل\r\nامير و آصف و حاجب به مُلك چامه بسى * به غير خواجه نزيبد به كس رداى غزل\r\nمن از سيادت « سعدى » چه گويمت به سخن * كه از فضيلت او شد به پا بناى غزل\r\nخدايگان غزل ديده‌اى فزون و كنون * نگر هرآينه با چشم دل فداى غزل\r\nبيا به تربت پير غزل ، چو من به نماز * سرت به سجده و با من بخوان دعاى غزل\r\nغزلستان شده « شيراز » ما ز نغمهء شعر * كه زخمه زخمهء عشق است و پهنه جاى غزل\r\nقسم به حُرمت « حافظ » كه در ولايت دل * به كوچه ، كوچه شنيدم صداى پاى غزل \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n بيا به كوچهء رندان ببين كه مُطرب عشق * درون پرده ندارد مگر نواى غزل\r\nشكوه شعر بزرگان ز ياد ما نرود * نبوده گفتهء « صدرا » اگر سزاى غزل \r\n\r\nبراى مرد فرهنگ و ادب ، لغوى روزگار ما ، دكتر محمّد ذو الرّئاستين . . . خنده به باور زده‌ايم\r\n ما مى از ميكدهء چشم تو دلبر زده‌ايم * گر به شوق لب تو ، بوسه بر آن در زده‌ايم\r\nز آنكه مستانه‌ترين بادهء اين ميكده‌اى * در خيال از لب ميگون تو ساغر زده‌ايم\r\nتا كه معيار وفا خيره كند چشم رقيب * مرغ بسمل شده بر پاى تو پرپر زده‌ايم\r\nما به صحراى جنون رفته و باز آمده‌ايم * بر سر كوى تو ديريست كه چادر زده‌ايم\r\nشاهدى بايد و بيند كه به شوق رخ تو * يك‌تنه بىغم جان پنجه به لشكر زده‌ايم !\r\nدل دريايى ما از غم هجران تو سوخت * ما به‌جز كوى تو ، كى جاى دگر سر زده‌ايم ؟\r\nتا نشستى به سرير دل ديوانهء ما ! * بر سر عشق و جنون افسر گوهر زده‌ايم\r\nتازه شد قصّهء ترسا به كُهن نامه عشق * شيخ صنعان شده و خنده به باور زده‌ايم\r\nتا كه پيرايهء سودابه ز خاطر نرود ! * بىمحابا چو سياووش بر آذر زده‌ايم\r\nشعر شيرين تو دارد نَسب از حافظ عشق * با تو « صدرا » رقمى تازه به دفتر زده‌ايم \r\n\r\n","description":"","footnote":"","page_name":" 593 ","page_number":593},
  {"content":"\r\n\r\n\r\nصدرائى ( 1353 - 1292 )\r\nسيد محمد على صدرائى اشكورى فرزند سيد موسى عالم روحانى در سال 1292 هجرى شمسى در نجف پا به عرصهء حيات گذاشت و در سال 1353 چشم از جهان فروبست .\r\nصدرائى تحصيلات مقدماتى را در زادگاهش فراگرفت ازآن‌پس به اتفاق خانواده از نجف به ايران مراجعت كرد و در شهر لنگرود رحل اقامت افكند وى پس از شش ماه اقامت در لنگرود براى ادامه تحصيل عازم شهر قم شد و در حوزهء علميه اين شهر به تحصيل پرداخت ، دورهء سطح را نزد اساتيدى چون شيخ قاسم نحوى و شيخ عباس تهرانى و ميرزا محمد على اديب تهرانى و شيخ عباس شاهرودى به پايان رسانيد سپس به تحصيلات خارج از سطح از محضر آيات عظام حاج شيخ عبد الكريم حايرى يزدى و سيد محمد حجت كوه‌كمرى و سيد صدر الدّين صدر و سيد محمد تقى خوانسارى و سيد شهاب الدّين مرعشى و حاج آقا حسين بروجردى به انجام رسانيد و از چند مرجع روحانى اجازه اجتهاد دريافت كرد .\r\nصدرائى پس از اتمام تحصيلات به كار تبليغ و وعظ و خطابه پرداخت و از اين رهگذر خدمات مذهبى خود را شروع كرد و به همين منظور سفرهائى به بعضى كشورهاى اسلامى رفت و به ايراد سخنرانى پرداخت و در سال 1321 روزنامه طلوع اسلام را در رشت تأسيس و به نشر آن اقدام كرد و بيش از پانزده سال اين نشريه ادامه\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nيافت .\r\nصدرائى كه از قريحهء شعر و ذوق ادبى برخوردار است و صدرائى تخلص مىكند در سال 1352 مجموعه‌اى از اشعار خود را به نام « گلزار احمدى » چاپ و منتشر كرد و آثار ديگر او بشرح زير است : حقايق اسلام - معارف اسلام ( سخنرانيهاى او در راديو ) - پرتو حق ( زندگانى حضرت على عليه السّلام ) و چند اثر ديگر .\r\n\r\nدر راه دوست\r\n گويند روزگار خوش و كار خوش‌تر است * ما را رضاى حضرت دادار خوش‌تر است\r\nگر سالك طريقى و گر خود دليل راه * ما را دليل حيدر كرّار خوش‌تر است\r\nدر روز حشر ، هركه شفيعى طلب كند * ما را شفيع ، احمد مختار خوش‌تر است\r\nنبود علاقه‌ام به جهان و جهانيان * دلبستگى ما به ده و چار خوش‌تر است\r\nهرگز وفا نكرد به آزادگان فلك * يك پشت پا به دنيى غدّار خوش‌تر است\r\nصدق و صفا و عدل و مروّت زياد رفت * ديدار يار ، در همه اطوار خوش‌تر است\r\n« صدرائيا » تو اهل دلى ، بددلى مكن * در راه دوست ، سر به سردار خوش‌تر است \r\n\r\nتوحيد\r\n در كاينات خالق ارض و سما يكيست * در ممكنات واجب بىمنتها يكيست\r\nرزّاق و فيض‌بخش بهر ممكن الوجود * ستّار عيب و مالك روز جزا يكيست\r\nاز مام مهربان‌تر و از خلق بىنياز * فريادرس به خلق ، گه ابتلا يكيست\r\nبخشندهء رئوف و خداوند مهربان * معبود كل و حافظ ما از بلا يكيست\r\nاو مالك الملوك بود روز رستخيز * در روز حشر حاكم بىاعتنا يكيست\r\nذرّات ما كه جماعه پراكنده مىشوند * گردآورندهء همه در آن سرا يكيست\r\nغفّار و جرم‌پوش و خطابخش و خيرخواه * بنده‌نواز و زودگذر از خطا يكيست\r\nبخشد گناه مجرم و لطف عميم او * شامل شود به حالت شاه و گدا يكيست \r\n\r\n","description":"","footnote":"","page_name":" 595 ","page_number":595},
  {"content":"\r\n\r\n دوزخ برد و يا كه به جنت ، بدست اوست * زان سرخوشم كه رب سريع الرضا يكيست\r\nآن دادگر خداى كريم و بزرگوار * قيّوم و حىّ و صانع و فوق القوا يكيست\r\nبىكفو و بىنظير و وحيد است و بىشريك * مر كاينات را همه نور و ضيا يكيست\r\n« صدرائى » از صميم دل و صدق اعتقاد * گويد كه واحد و صمد و دلربا يكيست \r\n\r\nيار بىوفا\r\n رو كرد يار بر من و امّا وفا نكرد * گرچه وفا نكرد و ليكن جفا نكرد !\r\nرخ را گشود و برد ، دلم را بيك نگاه * قصد شكار داشت كه تيرى رها نكرد\r\nافكنده بود زلف سيه بر رخى چو ماه * گيسو فشانده بر رخ و ما را صدا نكرد\r\nگفتم گرفته‌اى تو ز من بوسه‌اى به وام * كم ديده‌ايم آنكه به قرضش ادا نكرد\r\nخنديد و عشوه كرد و برقصيد و ناز كرد * آن را كه بود مطلب و مقصود ما نكرد\r\nدر حيرتم كه دلبر شيرين ما ، چرا * سركش شدست و ياد از آن روزها نكرد\r\n« صدرائيا » ، تو بگذر از آن يار بىوفا * يارى دگر گزين ، به جهنم وفا نكرد \r\n\r\nلطف حق\r\n بهار آمد و من صنع كردگار بديدم * صفاى باغ فرح‌بخش و آبشار بديدم\r\nصداى بلبل خوش‌خوان ز دشت و باغ شنيدم * بدايعى ز خدا بىحد و شمار بديدم\r\nعجائبى شده مشهور در سراسر گيتى * عجب‌تر آنكه در آن وضع روزگار بديدم\r\nتمام برگ درختان و ريگ صحرا را * به ذكر حق مترنم هزار وار بديدم\r\nدلم شده است منور ز فيض حضرت داور * من اين صفاى دل از چشم اشكبار بديدم\r\nتجليات خدا در تمام عالم امكان * عيان مشاهده كردم من آشكار بديدم\r\nخوشا مصاحبت ذوالجلال وقت عبادت * كه نور و جلوهء حق ، من به شام تار بديدم\r\nجمال جلوهء دادار كرده مجذوبم * من اين مكاشفه را صد هزار بار بديدم\r\nدرون قلب من بينوا نموده تجلّى * چو دل ز غير بريدم رخ نگار بديدم \r\n\r\n","description":"","footnote":"","page_name":" 596 ","page_number":596},
  {"content":"\r\n\r\n دلم چو مشرق انوار گشت و عرش الهى * مهار نفس كشيدم جمال يار بديدم\r\nبهار چيست جهان چيست عرش و فرش چه باشد * گذشتم از همه تا زلف تابدار بديدم\r\nمرا به حور و به جنت نياز نيست عزيزان * از آنكه لعل لب و ديدهء خمار بديدم\r\nروند خلق به گردش به دشت و گلشن و دريا * جوان و پير و تنومند و هم نزار بديدم\r\nكنند خلق به مخلوق روى بهر حوائج * فقط خداى در اين قلب رازدار بديدم\r\nمرا طمع نه به جنّات عدن و بيم ز دوزخ * به لطف حق دل خود را اميدوار بديدم\r\nتوكل تو به حق بوده است « صدرائى » * خداى در ، دوجهان پشت و پاسدار بديدم \r\n\r\nغزال رميده\r\n دى شوخ گل‌عذار به پيشم رسيد و رفت * لطفى نكرد و رشتهء الفت بريد و رفت\r\nآمد گشاده‌روى و پريشان نمود زلف * نازى نمود و زود ز نزدم دويد و رفت\r\nيغما نمود دين و دلم را بيك نگاه * چون باد صبحگاه به يك‌دم ، وزيد و رفت\r\nاز ما به غير مهر و محبت نديده بود * آخر ز ما چه ديد كه دامن كشيد و رفت\r\nتعظيم كردمش ز سر شوق و آن صنم * ناز و كرشمه كرد و بسوئى چميد و رفت\r\nگفتم كجا روى ؟ كه دلم بر تو مايل است * مهرى نكرد و خنده‌كنان ، لب گزيد و رفت\r\n« صدرائيا » تو مهر و وفا از بتان مجوى * ديدى كه چون غزال ، ز پيشت رميد و رفت \r\n\r\nتفقد بر مستمندان\r\n زمستان است و فصل برف و باران * تفقد كن ز حال مستمندان\r\nتو اندر پوشش نرمى مرفّه * ز سرما بينوا چون بيد لرزان\r\nتوئى خزپوش و اندر ناز و نعمت * تن ايتام لخت و ديده گريان\r\nتو را شوفاژ و كرسى و بخارى است * و ليكن بيوه‌زن بدبخت و عريان\r\nاتاقت گرم و سورت هست دائر * تهيدستان پريشانند و نالان\r\nسر ميزت پر از آجيل و ميوه است * غذاهايت كباب و مرغ بريان \r\n\r\n","description":"","footnote":"","page_name":" 597 ","page_number":597},
  {"content":"\r\n\r\n ولى همسايه‌ات باشد گرسنه * نه بر تن جامه ، نه در سفره‌اش نان\r\nنه در پا كفش و نه بر سر كلاهى * به زير برف و بارانند حيران\r\nجواب حق چه گوئى گر يتيمى * ز بىبرگى كنار تو دهد جان\r\nزن و فرزند تو غرق سرورند * ولى فاميل و همشهرى پريشان\r\nاگر هستى خداترس و مسلمان * ترحم كن به ارحام فقيران\r\nو گر لامذهب و بىبندوبارى * بكن يارى اگر هستى تو انسان\r\nبر اطفال فقير و دانش‌آموز * كه سوى مدرسه گشته شتابان\r\nبه پيران زمين‌گير و به مسكين * كمك بنما اگر دارى تو ايمان\r\nغريبان را پناهى و طعامى * فرست او را به منزل شاد و خندان\r\nبه بيماران طبيبى و دوائى * رسان بهر خدا از راه احسان\r\nكه تا جان و تن و فرزند و مالت * مصون ماند ز لطف ذات منّان\r\nدر جنت برويت بازگردد * سزاى خودپرستان است نيران\r\nتو « صدرائى » نما ايثار بر خلق * خصوصا كودكان و بينوايان \r\n\r\nبادهء عشق\r\n دانى كه چيست دولت ، علم و ادب گزيدن * در جستجوى دانش ، گرد جهان دويدن\r\nبا دولت حقيقى از خلق دل بريدن * رو سوى حق نمودن از حق مدد رسيدن\r\nحافظ بگفت دولت ديدار يار باشد * يارى بغل نمودن لعل لبش مكيدن\r\nاز معرفت گزينى دانى كه چيست ؟ دولت * عزلت ز خلق جستن راز نهان شنيدن\r\nدولت مراست عرفان لذت مراست دانش * نى عشق ماهروئى دل در پىاش تپيدن\r\nمن مرغ باغ قدسم مجذوب بزم انسم * بنگر به شكل انسم با وحش آرميدن\r\nمن مظهر كمالم ، مرآت ذوالجلالم * آيا چه مصلحت بود از خاك آفريدن !\r\n« صدرائيا » تو دايم مستى ز بادهء عشق * زيبد تو را كه بر عرش زين خاكدان پريدن \r\n\r\n","description":"","footnote":"","page_name":" 598 ","page_number":598},
  {"content":"\r\n\r\n\r\nصدقى ( 1313 )\r\nمجيد صدقى ، فرزند ميرزا تقى ، در سال 1313 هجرى شمسى در خانواده‌اى اصيل و اهل شعر و ادب در كرمانشاه چشم به جهان هستى گشود . پدرش خطّى خوش و نيكو داشت و مادرش حافظ قرآن بود .\r\nصدقى تحصيلات ابتدايى و متوسّطه را در زادگاهش به انجام رسانيد ، ازآن‌پس براى ادامهء تحصيل راهى تهران شد و به دانشگاه راه يافت و در رشتهء زبان و ادبيّات فارسى به تحصيل پرداخت و به دريافت ليسانس نايل آمد . آن‌گاه به استخدام وزارت آموزش و پرورش درآمد و در دبيرستان‌هاى شهر خود به خدمت پرداخت و با علاقه و جديّتى زايدالوصف به تعليم و تربيت جوانان كوشيد .\r\nصدقى از ده‌سالگى به سرودن شعر پرداخت ، به تدريج با مطالعهء آثار اساتيد شعر و ادب فارسى مايه اندوخت و با شركت در انجمن‌هاى ادبى شعرش به شكوفايى رسيد و اشعارش در روزنامه‌ها و مجلّه‌هاى كرمانشاه و تهران منتشر گرديد .\r\nصدقى در ميان شعراى معاصر ايران به دو تن بيش از ديگران علاقه و دلبستگى يافت : يكى شادروان محمّد حسين شهريار و ديگرى شادروان فريدون تولّلى ؛ امّا چون خود از استعداد كافى برخوردار بود ، شعرش را با لفظ و بيانى نغز و دل‌نشين آراست .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n\r\nحكايت اندوه\r\n در زندگى حكايت اندوه را بسى * از چشم‌هاى خستهء پيران شنيده‌ام\r\nامّا ز واژه‌هاى نگاه كبوتران * هرگز حكايت غم هجران نديده‌ام \r\n*\r\n عطر لطيف ياس دلاويز خانه‌ام * افسانهء حيات جوانى و يادهاست\r\nآوخ ! كه همچو خاطره‌هاى جوانىام * اين عطر ياس نيز هم‌آغوش بادهاست \r\n*\r\n در چشم‌هاى كودك همسايه ديده‌ام * آن غربت غريب كه در سينهء من است\r\nتركم نمىكند اگر از در برانمش * گويى حكايت غم ديرينهء من است \r\n*\r\n پيرى به بام خاطره‌هايم نشسته است * ديريست از بهار نشانى نديده‌ام\r\nمن كفتر سپيد اميدم كه سال‌هاست * از بام خاطرات جوانى پريده‌ام \r\n\r\nخدابين\r\n گل از باغ برخيزد و مُل ز جام * ز نيكى فقط نيك بگرفت كام\r\nگلِ باغِ انديشه را يار چيد * كه كوته‌نظر جاى گل خار چيد\r\nچراغ ره مرد حق‌ّبين دل است * به يك‌چشم برهم زدن منزل است\r\nخدا در دل مرد راه خداست * خدابينى از خلق‌بينى جداست\r\nخدابين اسير هوا كى شود ؟ * ز معبود هرگز جدا كى شود ؟\r\nخدا را براى خدا برگزين ! * به غير از خدا جلوه‌گاهى مبين !\r\nمياويز در دامن هيچ‌كس ! * كه تنها خدا هست فريادرس\r\nالهى ! تو مستى به دل داده‌اى * شراب الستى به گِل داده‌اى\r\nدلم را زِ گِل بودنى وارهان ! * گُلى از غمت در دل ما نشان !\r\nكه « صدقى » بود توده‌اى آب و گل * ز اعمال و از كردهء خود خجل \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n\r\nبىياد تو\r\n تا دست غمت گرفته دستم * ميخانه نديده ، مستِ مستم\r\nتا بار غمت به جان كشيدم * از نيك و بد زمانه رستم\r\nتو خالق و مالك الستى * من بنده و برده از الستم\r\nتو رفعت و عزّت و شكوهى * من پستم و پست‌تر ز پستم\r\nدرمانده‌ام و فتاده حالم * افتاده‌ام و بگير دستم\r\nدستم تو گرفته‌اى كه ماندم * بىدست تو زود مىشكستم\r\nسوگند به قدرت خداييت * بىياد تو نيستىست هستم\r\nاز خود برهانم و ببخشم * شرمنده گداى خودپرستم \r\n\r\nلرزد و ريزد\r\n دلم به پاى تو آن‌گونه زار لرزد و ريزد * كه آب از صدف آبشار لرزد و ريزد\r\nچنان به شعلهء عشقت گداختم ، كه دمادم * ز بندبند وجودم شرار لرزد و ريزد\r\nز خرّمى تو چنانى ، اگر كه رخ بنمايى * خزان‌صفت ز تحيّر ، بهار لرزد و ريزد\r\nهرآن‌كه مست لواى تو شد ز شهد كلامش * عبيرگونه ، مشك تتار لرزد و ريزد\r\nز بوى موى تو « صدقى » چنان ز خويش به در شد * كه همچو مى ز كف روزگار لرزد و ريزد \r\n\r\nواژهء پوچ\r\n درويش درت خاك رهت ، بىسروپا من * ديوانهء تو ، مست تو ، انگشت‌نما من\r\nافسانهء صدها و هزاران دل مجنون * پروانهء سرگشتهء « لا حول و لا » من\r\n« من » واژهء پوچى به سر لفظ كلام است * اى كاش ! فقط لفظ تو بودى تو ، چرا من ؟ !\r\nدرياى كرم صاحب دم « نون و قلم » تو * در زير قدم ، خاك عدم ، مست لوا من\r\nاى مالك من ! صاحب من ! هستى و جانم * من پست‌تر از خاك چه گويم كه خدا ، من \r\n\r\n","description":"","footnote":"","page_name":" 601 ","page_number":601},
  {"content":"\r\n\r\n\r\nزيستن\r\n زندگى را سوختم در لابه‌لاى زيستن * مجمرى خارم كه مىسوزم به پاى زيستن\r\nدر لجن‌زار پلشت زندگانى ، سال‌ها * تن به هر خوارى سپردم از براى زيستن\r\nزندگى كوهيست بس پرشيب ناجور و عبوس * كركسان را هست سرمستانه جاى زيستن\r\nزيستن شايد نهايت آرزوى كركس است * هر عقابى سر نسايد زير پاى زيستن\r\nدر چنين عمرى كه « صدقى » زندگى جان كندن است * مرگ را سازم سپر ، بهر فناى زيستن \r\n\r\nروا نيست\r\n به دامان دنيا درآويختن * ز غربال هستى شرر بيختن\r\nبراى دمى شادى زندگى * گهر آبروى كسان ريختن\r\nچه حاصل كه بعد از زمانى درنگ * تبه كردن نام و بگريختن\r\nتو مرد خدايى ، خداجوى باش * به جاى فساد و شر انگيختن\r\nروا نيست « صدقى » كه در جام خلق * به جاى دوا ، زهر آميختن \r\n\r\nشوربخت\r\n سال‌ها بگذشت و در اين كوره‌راه * با اميد ديرپايى مانده‌ام\r\nدور همچون گرد راه كاروان * با غم بىانتهايى مانده‌ام \r\n*\r\n در دل افسرده‌ام شورى نماند * در لبان سرد من لبخند نيست\r\nگرچه من خود پايبند اين دلم * دل به درد و رنج من پابند نيست \r\n*\r\n من كىام ؟ رسوايى از خود بىخبر * زندگى بر باد ده ديوانه‌اى\r\nشوربختى با غمى بىانتها * با جهان و زندگى بيگانه‌اى \r\n*\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n كودكانم ، غنچه‌هاى عشق من * رهسپاران ديار هستىاند\r\nبىخبر از ژرفناى گور من * غرق در شور و نشاط مستىاند \r\n\r\nخندهء مرگ\r\n پس از من مرگ مىخندد كه اين هم سايه‌اى ديگر * كه اين هم آرزوگم‌كرده‌اى بىمايه‌اى ديگر\r\nپس از من مرگ مىخندد كه او را سوختم ، كشتم * روم دنبال پراحساس بىپيرايه‌اى ديگر \r\n*\r\n هزاران برگ با اين خنده‌ها از شاخه مىريزد * هزاران رود از اين خنده‌ها از جوش مىافتد\r\nهزاران دختر افسونگر و افسانه‌ساز دل * چو گل پژمرده مىگردد ، سپس خاموش مىافتد \r\n*\r\n زمين آغوش خود را مىگشايد بر تنى ديگر * زمان گويى دگر خارج از اين گردونه مىسازد\r\nدوباره مهرهء نرّاد گيتى نقش مىگيرد * دوباره هركه با اين مهره بازى كرد ، مىبازد \r\n*\r\n قفس خاليست ، بانگى از قنارى برنمىخيزد * درون ميله‌هاى سرد بوم مرگ خوابيده\r\nدوباره سايه مرگ است مىخندد ، ولى ساكت * به روى ميله‌ها ، گويى كه خاك مرده پاشيده \r\n*\r\n دوباره باد مىتوفد ، دوباره ابر مىگريد * دوباره رعد مىغرّد ، دوباره برق مىخندد\r\nدوباره مادر ايّام ، بر نوزاد زيبايى * درى را مىگشايد ، تا زمانى نيز بربندد \r\n\r\n","description":"","footnote":"","page_name":" 603 ","page_number":603},
  {"content":"\r\n\r\n\r\nصديقى ( 1320 )\r\nكامبيز صديقى كسمائى فرزند حسين در سال 1320 هجرى شمسى در رشت ديده به جهان گشود ، نياى پدرىاش صديق الرعايا مردى ميهن‌پرست و آزاديخواه بود و در زمان امير اعظم حكمران گيلان توسط مخالفينش كشته شد .\r\nكامبيز صديقى تحصيلات ابتدائى و دوره متوسطه را در زادگاهش به پايان رسانيد و به دريافت مدرك ديپلم توفيق و به علت فوت پدر در سال 1345 درحالىكه بيش از بيست و پنج سال نداشت بار سنگين زندگى و معيشت خانواده به دوشش افتاد و ناگزير شد از تحصيل علم دست بردارد و به تحصيل معاش پردازد و پس از چند سال تلاش و زحمت سرانجام در شركت گونىبافى رشت به عنوان حسابدار مشغول كار شد .\r\nابراهيم فخرائى پژوهشگر دانشمند درباره وى چنين مىگويد : « جوانى است حساس و پرشور و از شعراء نوآور كه نيماوار شعر مىسرايد و با وجود همهء گرفتاريهاى زندگى توانسته است دو اثر نفيس يكى به نام « در جاده‌هاى سرخ شفق » و دوّمى بنام « آواز قنارىها » را منتشر سازد و آثار ديگرى نيز دارد . »\r\nصديقى از شاعران بااستعداد و خوش‌ذوق و تواناست كه در سرودن شعر كلاسيك و نو هر دو طبع‌آزمائى مىكند امّا بيشتر طبعش به غزل‌سرائى مايل است .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nغم هجر\r\n در راه طلب ، گرچه كه يك‌عمر دويديم * آخر به مراد دل محزون نرسيديم\r\nازبس‌كه به ما زجر ، غم هجر تو داده است * چون سايه ، به كنج قفس خويش خزيديم\r\nبوديم چو يك‌ذرّهء ناچيز ، بر اين خاك * از غايت عشق تو به خورشيد رسيديم\r\nهر لحظه زدى سنگ ، به بال‌وپر ما ليك * از بام تو ، بر بام دگر كس نپريديم\r\nدر جذبهء تغيير و تغيّر همه چيز است * در عالم اشراق ، جز اين هيچ نديديم\r\nهر لحظه چو يك قرن شكنجه شده امشب * از دست فراق تو ، ندانى چه كشيديم ؟ \r\n\r\nتيغ فراق\r\n چون به آن ناز نگاه تو ، پرىچهر رسيد * دست نقّاش ازل ، عالم اسرار كشيد\r\nمىكشد دست نوازش به رخم از سر مهر * اشك در ديدهء من ، باز ندانم كه چه ديد ؟\r\nهيچ آوارهء دور از وطنى همچون ما * درد غربت به زمين ، در وطن خود نكشيد\r\nبىتو غمگينم و امّيد به فردايم نيست * شاد زى ! كاش به عالم تو نگردى نوميد\r\nگرچه در خط افق ، با شفقى از سر مهر * پَر پرواز سفر را ، بشكن اى خورشيد\r\nخار خار دل سودا زده‌ام ، كى داند ؟ * آنكه از هركس و ناكس ، سخن بد نشنيد\r\nرفته در خواب گران ، چشم جهانى امشب * خوابم از تيغ فراق تو ، به خون درغلتيد \r\n\r\nشمع بالين\r\n اى غزل ! جز تو كسى نيست مرا دادرسى * واى بر من ! تو اگر نيز به دادم نرسى !\r\nشهر در خواب گران باز فرورفته و باز * كوچه ، پيچد به خود ، از عربده‌هاى مگسى\r\nنيمه‌شب ، جز من و اين سايهء من بر ديوار * نيست ، در اين قفس خانه دگر هيچ‌كسى\r\nهركسى را ، به زمين همنفسى هست و دريغ * در همه روى زمين ، نيست مرا همنفسى\r\nدر بيابان ، اثرى نيست ز يك قافله باز * نشنود هيچ‌كسى ، باز دراى جرسى\r\nلحظه‌اى بود مرا فرصت پروازى ليك * پر در آن لحظه زدم ، از قفسى در قفسى \r\n\r\n","description":"","footnote":"","page_name":" 605 ","page_number":605},
  {"content":"\r\n\r\n شمع بالين من آن شب تو يقين خواهى شد * كه نيايد ز دل سوختهء من نفسى \r\n\r\nمدار عشق\r\n شب كه در خويش فرورفته به فكر سفر است * شاهد آمدن روز ، نسيم سحر است\r\nهست در جام مى ما به تشعشع ، خورشيد * نوش جان باد بما ، اين مى نابى دگر است\r\nچون‌كه ما اختر مجذوب مدار عشقيم * جذبهء وسوسهء نفس ، بما بىاثر است\r\nمىخورد جام دو صد لاله به هم ، در صحرا * ساقى مجلسشان ، چون‌كه نسيم سحر است\r\nهر بدى ، از تو كه ديديم ، ز خاطر برديم * دل عشاق تو ، از آينه هم پاك‌تر است\r\nهست چون فتح فتوحات جهان فتح قلوب * نتوان گوشه‌نشين شد ، كه جهان در خطر است\r\nمىدهد باده به اندازه به هركس ، ساقى * چشم بد ، دور از او باد ، كه بس دادگر است \r\n\r\nگل سرسبد\r\n نان نداريم ، ولى طبع روانى داريم * دل چو پولاد و چو شمشير ، زبانى داريم\r\nجغد جنگى سر ويرانهء ما ، بنشسته است * تير آهى به لب و پشتِ كمانى داريم\r\nپر شد از لاله ز خون شهدا ، صحرا باز * ما به دل ، داغ چه گلگون‌كفنانى داريم\r\nبه تماشا منشين بر لب هر جوى ، چو سرو * ما هم ، از دولت غم ، اشك روانى داريم\r\nدر ره عشق تو سر را ، چو نداديم به باد * باز بر شانهء خود ، بار گرانى داريم\r\nحال عشّاق تو ، بدتر ز گذشته شده است * ما ز آينده ، دلِ بس نگرانى داريم\r\nبين گل‌ها ، تو گل سرسبد باغى و ما * دست گلچين و هوس‌هاى جوانى داريم\r\nهمه گفتند ، فقط حافظ شيراز نگفت * شكوه امروز ز دست چه كسانى داريم \r\n\r\nغزل ناب\r\n بىتو ، بودن ، عذاب را ، ماند * مثل كابوس خواب را ماند\r\nبىتو ، در اين جهان ما ، شادى * صورت در نقاب را ماند \r\n\r\n","description":"","footnote":"","page_name":" 606 ","page_number":606},
  {"content":"\r\n\r\n جز تو ، هر آرزو كه دل دارد * نقش بر روى آب را ماند\r\nاشك من در فراقِ تو ، اى دوست * رنگ جام شراب را ماند\r\nروى زيباى تو ، به چشمانم * پنجهء آفتاب را ماند\r\nغزل ناب من ، خيال‌انگيز * چون شب ماهتاب را ماند \r\n\r\nكشتى شكسته\r\n تا دست باد حادثه ، بر پا غبار كرد * جاده ، هواى ديدن صدها سوار كرد\r\nتا شيربچّه‌اى ، سر اين بيشه ، پا گذاشت * صدها خدنگ تشنه ، هواى شكار كرد\r\nبر آسمان تيره شود ، بال ابرها * بادى كه شاخه‌ها همه بىبرگ و بار كرد\r\nدست بزرگ آرزوى پر زدن ، مرا * مرغ اسير در قفس انتظار كرد\r\nپژمرده‌ام چو برگ خزان ، كرد روزگار * افسرده‌ام ، چو اختر دور از مدار كرد\r\nارزانى تو شادى عالم ، مرا كه دهر * محكوم غم ، چو شعر به سنگ مزار كرد\r\nمن ، يادگار مانده ز دريايم اى دريغ * چون يك كوير سوخته‌ام روزگار كرد\r\nگرداب رنج‌هاى زمانه ، مرا چه زود * چون كشتى شكستهء بىاختيار كرد\r\nصحرا ، دگر صفاى تماشا ، ز دست داد * مرگ هزار لاله ، مرا داغدار كرد\r\nبر شاخه‌هاى آخر شب ، ماه پر گشود * روح كلاغ تازه‌نفس ، قارقار كرد\r\nدر شعله‌هاى آخر شب ، ماه ، پر گشود * بال‌وپر سمندريم ، شعله خوار كرد \r\n\r\nسير در آفاق\r\n نرود ، پند : به گوش كر من * آب : بگذشت دگر ، از سر من\r\nپَر طاوس خيالت شد ، باز * پيش حيرانى چشم تر من\r\nاشك ، زد حلقه به چشمم اى داد * نزند حلقه كسى بر در من ؟\r\nمىكنم سير ، در آفاق خيال * آرزويت شده ، بال‌وپر من\r\nيك ستاره به فلك نيست مرا * آسمان سوخت چرا اختر من \r\n\r\n","description":"","footnote":"","page_name":" 607 ","page_number":607},
  {"content":"\r\n\r\n\r\nگرفتار تو\r\n مائيم كه يك‌عمر ، گرفتار تو هستيم * همسايهء ديوار به ديوار تو هستيم\r\nديروز كه ما نقد جوانى به تو داديم * امروز چرا ، باز بدهكار تو هستيم\r\nچون برگ خزانيم كه بر گور شهيدان * افتاده و پژمرده ز آزار تو هستيم\r\nما بىگنهان ، با تو چه كرديم كه يك‌عمر * محكوم به جان كندن بر دار تو هستيم\r\nچون سايه ، چرا هيچ ، تو از ما نشوى دور * اى غم ! همه حيرت‌زده از كار تو هستيم \r\n\r\nگورستان\r\nگفتم كنار بقعه‌ى خاموش بىقرار :\r\n« خوشبخت كيست ؟ »\r\nپيرى كه خسته پاى چنارى نشسته بود\r\nبا دست خود اشاره به آن دور كرد و گفت :\r\n« خوشبخت اوست ! »\r\nكردم نگاه با چه شعف امّا\r\nديدم\r\nدر وسعت غم‌آور گورستان\r\nيك مرده را كه قارى پيرى بر او\r\nدر پاى گور سوره‌ى ياسين مىخواند\r\n\r\nدعاى نيازمندان\r\nما را به ديده خواب نمىآيد\r\nدر پاى يك حصار\r\nدر زير سر\r\nما گيوه‌هاى پاره‌ى خود را گذاشتيم\r\n\r\n","description":"","footnote":"","page_name":" 608 ","page_number":608},
  {"content":"\r\n\r\n* * * ما نان نخورده‌ايم\r\nاما بجاى نان\r\nامشب چقدر خون جگر - باز خورده‌ايم\r\n* * * هر چيز داشتيم\r\nاز ما گرفته‌اى\r\nباشد\r\nامّا\r\nاى روزگار . . . كينه‌ى ما را ز ما مگير .\r\n\r\nآواز قنارى تنها\r\nرفتم كنار پنجره ، ديدم :\r\nپشت ميله‌ها\r\nسر را\r\nدر زير بال برده قنارى - چنان‌كه من\r\nپنداشتم\r\nآن را رفيق كوچك من امروز\r\nاز دست داده است .\r\n* * * آخر چه روى داده - قنارى ! چه روى داد ؟\r\nاو را صدا زدم\r\nوقتى كه بغض - راه گلوى مرا گرفت\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nاو\r\nسر را بلند كرد\r\nآهى كشيد و گفت :\r\nلعنت به دست سرد و زمخت شكارچى\r\nلعنت به اين قفس\r\nاكنون\r\nدر اين مكان\r\nانگيزه‌ى ادامه‌ى هستى براى من\r\nيك‌مشت خاطره\r\nمشتى تداعى است\r\nآنگاه\r\nسر را دوباره زير پروبال خويش برد\r\n\r\n","description":"","footnote":"","page_name":" 610 ","page_number":610},
  {"content":"\r\n\r\n\r\nصفا ( 1299 )\r\nعلى سهرابى ، فرزند محمّد ربيع ، در سال 1299 هجرى شمسى در تويسركان در محلّهء جولستان قدم به عالم حيات گذاشت . تحصيلات مقدّماتى را در همان زادگاهش به انجام رسانيد ، ازآن‌پس به تهران رهسپار گرديد و در اين شهر رحل اقامت افكند و به كار آزاد روى آورد و پيشهء عطرفروشى را برگزيد و از اين رهگذر روزگار گذرانيد .\r\nسهرابى از اوان جوانى به شعر و شاعران علاقه و دلبستگى از خود نشان داد و در آغاز به حفظ اشعار مذهبى اهتمام داشت و همان محفوظات خود را در مجالس مذهبى قرائت مىكرد . خود مىگويد : « آرزو داشتم خود به سرودن شعر بپردازم و بتوانم در مدايح و مراثى پيغمبر و ائمه اطهار عليهم السّلام اشعارى بسرايم . به‌خصوص علاقه‌مند بودم ترجيع‌بندى در منقبت سرور موحّدان حضرت علىّ عليه السّلام به رشتهء نظم كشم ، تا اينكه روزى زبانم باز شد و مورد عنايت آن حضرت قرار گرفتم و سرودن شعر آغاز گرديد و بيشتر در همين زمينه شعر مىسرودم . »\r\nسهرابى كه در شعر خود از تخلّص « صفا » استفاده مىكند ، به انجمن ادبى ايران ، كه به مديريّت و سرپرستى استاد محمّد على ناصح اداره مىشد ، راه يافت و از محضر استاد بهره‌مند گرديد و با فنون شعر و رموز آن آشنايى يافت و نخستين مجموعهء شعرى كه از وى به چاپ رسيد ، كتاب « اشك شمع » بود .\r\n\r\n","description":"","footnote":"","page_name":" 611 ","page_number":611},
  {"content":"\r\n\r\n\r\nاشك شمع\r\n تا اشك شمع قصّهء پروانه ساز كرد * دل را قرين محنت و سوز و گداز كرد\r\nكوتاه شد ز طرّهء دلدار دست ما * هجران دوست قصّهء غم را دراز كرد\r\nآن مه گرفت پرده چو از مهر دل‌فروز * خورشيد چرخ پيش رخ وى نماز كرد\r\nچشمش چو كرد ، نيم نگاهى ز روى ناز * صد باب لطف بر رخ مردم فراز كرد\r\nشورى فكند مطرب خوش‌نغمه در عراق * تا شور عشق راست به ملك حجاز كرد\r\nيك جلوه آشكار شد از مهر روى او * دلداده را ز هر دوجهان بىنياز كرد\r\nجز در طريق عشق هرآن‌كو قدم نهاد * بگذشت از حقيقت و رو در مجاز كرد\r\nز آن دم كه راه برد « صفا » سوى كوى دوست * از پيروان ريب و ريا احتراز كرد \r\n\r\nدل‌شكسته\r\n دلى كه با غم آن يار مهربان شاد است * به جان دوست ، كه از بند هر غم آزاد است\r\nخوشم به بندگىات ، اى امير كشور عشق ! * كه بندهء تو به لطف غم تو دلشاد است\r\nبه زير سايهء مهرت نشسته‌ام اى دوست ! * دگر نياز مرا كى به سرو و شمشاد است\r\nگزيدم از همه عالم چو بندگىِ تو را * هزار شكر كه اين منصبم خداداد است\r\nبيا به دادِ دلم رس ، تو اى سپهر كرم ! * كه چرخ با من مسكين به فكر بيداد است\r\nدل شكسته ، به دست آر ، اى جوان از مهر * كه اين درست همان پند پير استاد است\r\n« صفا » ز خسرو و شيرين ، سخن ميار دگر * كه بيستون كمرش خم ز داغ فرهاد است \r\n\r\nبه مناسبت ميلاد رسول اكرم صلّى اللّه عليه و آله و امام صادق عليه السّلام آمد ، خوش آمد\r\n داور دين ، مقتداى راستان آمد ، خوش آمد * علّت غايى به خلق انس و جان آمد ، خوش آمد \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n منجى عالم ، محمّد ، سرّ سرمد ، مير احمد * ذات پاكش آشكارا و نهان آمد ، خوش آمد\r\nتا كند احيا روان مردهء دهر كهن را * آن روان‌بخش جهان‌بخت جوان آمد ، خوش آمد\r\nبانگ « جاء الحقّ » ز عرش كبريا آمد دمادم * چون ظهور خسرو كون و مكان آمد ، خوش آمد\r\nشد بت و بتخانه از كف ، پايهء دين گشت محكم * آن شه طاها نشان و حقّ بيان آمد ، خوش آمد\r\nفخر آباء مكرّم ، اشرف اولاد آدم ، سرور و سرخيل عالم * بيدلان را يار و همدم جان جان آمد ، خوش آمد\r\nظلمت شب رفت ، آرى ، صبح روشن گشت طالع * غم برفت و شادى ما بيدلان آمد ، خوش آمد\r\nصادر اوّل ، قدم بنهاد بر فرق زمانه * روح بر جسم جهانى در زمان آمد ، خوش آمد\r\nسيّد ام‌ّالقرى ، يعنى ابو القاسم محمّد * ملجأ و يار و پناه خستگان آمد ، خوش آمد\r\nگشت در ماه ربيع خورشيد رخسارش فروزان * جلوه‌گر نورش به قلب دوستان آمد ، خوش آمد\r\nمژده از ميلاد مسعود دو مولود معظّم * دم‌به‌دم بر خاكيان ز افلاكيان آمد ، خوش آمد\r\nدو ميلاد محمّد ، مولد پور محمّد * حضرت صادق ، ولىّ مستعان آمد ، خوش آمد \r\n\r\n","description":"","footnote":"","page_name":" 613 ","page_number":613},
  {"content":"\r\n\r\n آن همانا خاتم پيغمبران گرديد ، آرى * اين رئيس مذهب ما شيعيان آمد ، خوش آمد\r\nشد چراغ علم و دانش ، روشن از دستش به گيتى * رهنما اندر جهان بر گمرهان آمد ، خوش آمد\r\nداد فرزندى خدا بر حضرت باقر ، كه از وى * پيكر دين را همى روح و روان آمد ، خوش آمد\r\nچون به سجده سر نهاد احمد ، احد را گفت تسبيح * آمنه بنت وهب را اين بيان آمد ، خوش آمد\r\nكاين پسر را قدر مىدان و محمّد نام بگذار * اين يگانه گوهرت درّى گران آمد ، خوش آمد\r\nمقدمش بادا مبارك ! بر تو اى فرخنده بانو * جان جانان است اين با عزّ و شأن آمد ، خوش آمد\r\nدست‌افشان ، پاىكوبان ، سربه‌سر افلاكيانند * در زمين جشن و سرور خاكيان آمد ، خوش آمد\r\nدر ثناى احمد و آلش « صفا » در گلشن عشق * روز و شب سوسن‌صفت با ده‌زبان آمد ، خوش آمد \r\n\r\nانتظار صبح\r\n عهد شباب و شادى ما بىامان گذشت * عمر عزيز در غم سود و زيان گذشت\r\nاز ما مپرس قصّهء دوران زندگى * كز جور چرخ ، قصّه ز شرح و بيان گذشت\r\nدر انتظار صبح غنوديم و همرهان * بستند بار محمل و شب كاروان گذشت\r\nبر باد رفت خاك جم اندر هواى جام * آخر به حسرت از سر اين خاكدان گذشت\r\nنوشيد هركه جام محبّت ز دست اوست * در كوى عشق پاى نهاد و ز جان گذشت\r\nطىّ شد زمان حاتم و نامى نكو نهاد * خرّم‌روان آنكه چنو زين جهان گذشت \r\n\r\n","description":"","footnote":"","page_name":" 614 ","page_number":614},
  {"content":"\r\n\r\n زنهار ! تا كه رنجه نسازى دلى ز خويش * در خاطر آمد اين سخن و بر زبان گذشت\r\nدامان گل ز لوث گنه گرچه بود پاك * دانى چه شد كه زود از اين گلستان گذشت\r\nخنديد چون به نالهء بلبل ز كبر و ناز * زين گلستان به صرصر قهر خزان گذشت\r\nشد پيرو كليم ، « صفا » در غزل كه گفت : * « پيرى رسيد و نوبت طبع جوان گذشت » \r\n\r\nسرود حضرت حجة بن الحسن العسكرى ( عج )\r\n در نيمهء شعبان ، عالم شده گلشن * از نوگل نرگس ، چشم همه روشن\r\nشاه انس و جان آمد * صاحب الزّمان آمد\r\nچشم همه روشن * چشم همه روشن\r\nدر دامن نرگس ، سرزد گل توحيد * كز نكهت اين گل ، شد بهار اميد\r\nپور عسكرى آمد * نجل حيدرى آمد\r\nچشم همه روشن * چشم همه روشن\r\nهنگام سحر شد ، گاه جلوهء حقّ * از مولد مهدى ، آن ولىّ مطلق\r\nمىرسد به گوشِ دل * بانگ « زهق الباطل »\r\nچشم همه روشن * چشم همه روشن\r\nآن شاهد غيبى ، از پرده درآمد * مه‌چهرهء چهرهء آن شاه ، خود جلوه‌گر آمد\r\nاين جهان ظلمانى * امشب شده نورانى\r\nچشم همه روشن * چشم همه روشن\r\nاز قدم قدم زد ، شاهدى به عالم * وارث النّبيّين ، نور چشم خاتم\r\nنور جلوهء طور است * سال مولدش نور است\r\nچشم همه روشن * چشم همه روشن\r\nشاهى كه پناه و يار شيعيان است * هم خديو امكان ، هم كهف امان است\r\nحجت إله است او * مير و دادخواه است او\r\nچشم همه روشن * چشم همه روشن \r\n\r\n","description":"","footnote":"","page_name":" 615 ","page_number":615},
  {"content":"\r\n\r\n حاجت به بيان نيست آنجا كه عيان است * ز آنكه باخبر از ظاهر و نهان است\r\nآن ولىّ عصر آمد * با رايت نصر آمد\r\nچشم همه روشن * چشم همه روشن\r\nتا شد متولّد ، آن ولىّ سبحان * آن مظهر واجب ، در لباس امكان\r\nشد جهان از اين مولود * رشك جنّت موعود\r\nچشم همه روشن * چشم همه روشن\r\nدر مولد آن شه ، ارباب وفا را * فرض است بخوانند ، اشعار « صفا » را\r\nصبح نيمهء شعبان * شد به سر شب هجران\r\nچشم همه روشن * چشم همه روشن \r\n\r\nزبان حال زينب كبرى عليه السّلام وقت رفتن به كربلا\r\n اى گل چو تنت غرقه به خون ديدم و رفتم * پروانه‌صفت گرد تو گرديدم و رفتم\r\nراندند مرا از سر كوى تو ، رقيبان * افسوس لبت سير نبوسيدم و رفتم\r\nبا پاى پر از آبله ، ناچيده گل از باغ * دامان دل از كوى تو برچيدم و رفتم\r\nداغت به دل از جور خسان تا به ابد ماند * رفتم ، نه دل از وصل تو ببريدم و رفتم\r\nاين خانهء غارت‌شده از كينهء اغيار * وين سوخته گلشن به تو بخشيدم و رفتم\r\nويران شد اگر خانه چه غم ، راه خرابه * از مردم گمره‌شده پرسيدم و رفتم\r\nچون خواست كند قافله از دشت بلا كوچ * من چون جرس از هجر تو ناليدم و رفتم\r\nبا ياد لب خشك تو از چشمهء چشمم * خون دل ماتم‌زده نوشيدم و رفتم\r\nچون شاخهء گل بس بدن بىسر و پرخون * جوييدم و بوسيدم و بوييدم و رفتم\r\nآخر به كجا رسم بود كشتن مهمان ؟ * آيين وفا ديدم و سنجيدم و رفتم\r\nسوداى سرت بود مرا بر سر ازاين‌رو * چشم از بدن پاك تو پوشيدم و رفتم\r\nچون شمعِ رُخت بود « صفا » بخشِ دلِ زار * پروانه‌صفت گرد تو گرديدم و رفتم \r\n\r\n","description":"","footnote":"","page_name":" 616 ","page_number":616},
  {"content":"\r\n\r\n\r\nنوحهء اربعين آمدن اهل بيت عليه السّلام از شام\r\n چون كاروان عاشقان از ره رسيدند * از دل فغان وا حسينا بركشيدند\r\nگفتند با شور و نوا * اى تشنه‌كام كربلا\r\nمظلوم حسين جان * مظلوم حسين جان\r\nزينب كنار تربت آن شه نشسته * چون مرغ بال‌وپر ز سنگ غم شكسته\r\nمىنالد از سوز جگر * مىگويد از رنج صفر\r\nمظلوم حسين جان * مظلوم حسين جان\r\nجانا چه گويم ز آنچه در دوران كشيدم * از دشمنان زخم زبان‌ها بس شنيدم\r\nموى سر گشته سفيد * پشتم ز بار غم خميد\r\nمظلوم حسين جان * مظلوم حسين جان\r\nدر شام غم گرچه به ويرانه نشستم * ليكن بناى ظلم را درهم شكستم\r\nبا گفته‌هاى آتشين * آتش زدم بر ظلم و كين\r\nمظلوم حسين جان * مظلوم حسين جان\r\nآخر برادر جان تو را مهمان رسيده * مهمان ز شام و كوفهء ويران رسيده\r\nاى كوكب اقبال ما * برخيز و بنگر حال ما\r\nمظلوم حسين جان * مظلوم حسين جان\r\nآن دم كه رأست را به نوك نيزه ديدم * دل از حيات خويشتن جانا بريدم\r\nبر چوب محمل سر زدم * بر جان خود آذر زدم\r\nمظلوم حسين جان * مظلوم حسين جان \r\n\r\n","description":"","footnote":"","page_name":" 617 ","page_number":617},
  {"content":"\r\n\r\n\r\nصفا ( 1318 )\r\nمحمّد كاظم روح‌بخش ، متخلّص به صفا ، در خردادماه 1318 شمسى در شهر مشهد چشم به جهان گشود . وى كرمانى تبار است كه پدرش از كرمان به مشهد مهاجرت كرده و در اين شهر رحل اقامت افكنده است .\r\nروح‌بخش تحصيلات ابتدايى و متوسّطه را در مشهد به پايان رسانيد ، ازآن‌پس چند سالى در ادارهء ريشه‌كنى مالاريا خدمت كرد ، آن‌گاه براى ادامهء تحصيل به تهران عزيمت كرد و در رشتهء علوم آزمايشگاهى به تحصيل پرداخت و يك‌چند در دانشكدهء فرهنگ و معارف اسلامى به فراگيرى اشتغال ورزيد .\r\nصفا از شانزده‌سالگى به شعر و شاعرى پرداخت و از سال 1336 همكارى خود را با روزنامهء آفتاب شرق خراسان آغاز كرد و آثارش در آن به چاپ مىرسيد . وى بيشتر اشعارش در قالب فكاهى و طنز سروده شده و با نام‌هاى مستعار « عمو كاظم » و « يل قيطريه » در روزنامه‌ها و مجلّه‌هاى فكاهى و طنز چاپ مىشود .\r\nروح‌بخش دربارهء شعر اين‌گونه اظهارنظر مىكند : « به شعر كهن با محتواى نو عشق مىورزم و در اكثر انجمن‌هاى ادبى تهران عضو هستم و با اكثر شعراى معاصر ، دوست . »\r\n\r\n","description":"","footnote":"","page_name":" 618 ","page_number":618},
  {"content":"\r\n\r\n\r\nنماز عشق\r\n وقتى دو چشم مست تو در خواب ناز بود * دل با وضوى خاطره‌ات در نماز بود\r\nگفتم به اشك خويش كنم استخاره‌اى * تسبيح من گسسته و آن رشته باز بود\r\nمحراب پاك عشق توام سجده‌گاه دل * مهرى ز خاك راه تو در جا نماز بود\r\nدر كوچه‌هاى پاك مناجات عشق تو * گلبانگ گام‌هاى تو بس دل‌نواز بود\r\nدر ركعت فراق ، تو بودى و اشتياق * دل با نياز روى تو در سوز و ساز بود\r\nگفتم به سوره‌اى شود آرام قلب من * الحمد ، عشق پاك تو دل را نياز بود\r\nتصوير من در آينه ديشب شكست و ريخت * در ذرّه‌هاى عشق حضور تو باز بود \r\n\r\nجار مىزنم\r\n در كوچه‌هاى كهنه تو را جار مىزنم * غم‌نامه‌ها به سينهء ديوار مىزنم\r\nياد تو را به هشتى ويران آرزو * من بر صليب پيكر خود دار مىزنم\r\nرگهاى خويش بسته‌ام امشب به جاى سيم * بر پيكر كمانى و من تار مىزنم\r\nمانند مهر باطله‌ام روى سنگفرش * داغ فنا به كوچهء تب‌دار مىزنم\r\nاى خانه‌هاى كهنه مرا خوب بنگريد * دارم ورق به دفتر افكار مىزنم\r\nاين كوچه كوچه‌ايست پر از عشق و دوستى * اين خانه جاى اوست كه من زار مىزنم \r\n\r\nگل كوير\r\n اى گل رسته به شن‌هاى كوير * گشته در دايرهء بخت اسير\r\nمن و تو زادهء تقدير شديم * هر دو در خلوت خود پير شديم\r\nياد ياران ز نگاهت پيداست * خستگى از رخ ماهت پيداست\r\nمن و تو سبزه به شن‌زار شديم * عطش تف‌زدهء خار شديم\r\nمن و تو موج كويريم هنوز * به تن خسته اسيريم هنوز\r\nمن و تو گريهء خورشيد شديم * يأس بنشست به اميد شديم \r\n\r\n","description":"","footnote":"","page_name":" 619 ","page_number":619},
  {"content":"\r\n\r\n تكيه بر سايهء افكار زديم * سر بشكسته به ديوار زديم\r\nمن و تو زردى پاييز شديم * هر دو از عاطفه لبريز شديم\r\nما ز اخلاف گل دربه‌دريم * ما ز روييدن خود بىخبريم\r\nما كه كابوس چمنزار شديم * پيش هر خار بسى خوار شديم\r\nحيف ما ريشه دوانديم به خاك * جسد پاره كشانديم به خاك\r\nخسته از خندهء ابليس شديم * باعث گريهء تنديس شديم\r\nمن و تو لاشهء بوميم مگر ؟ * شكل بىحاصل موميم مگر ؟\r\nمن و تو سينه‌زنِ خويش شديم * آه در خلسهء درويش شديم\r\nمن و تو فاجعهء گلزاريم * من و تو مرثيهء پيكاريم\r\nما غريبيم ، بيا گريه كنيم ! * بىنصيبيم ، بيا گريه كنيم ! \r\n\r\nگل هوس\r\n در نگاهت گل هوس روييد * لرزه بنشست بر تبسّم بيد\r\nابر سر را به آسمان مىزد * دل من تشنه بود چون خورشيد\r\nبر تنم عشق نام خود مىكند * يأس مىكوفت بر سر امّيد\r\nروى آيينه‌ام غبار نشست * زندگى مشت بر سرم كوبيد\r\nداخل كوچه‌هاى رگ‌هايم * دلم از رهگذار مىپرسيد\r\nمىشود عشق را نوشت گناه ؟ * مىشود موى را نكرد سپيد ؟ \r\n\r\nفكاهى « 1 »\r\n دم هم‌وطن‌هاى من گرم باد ! * رخ دشمنان خفته در شرم باد !\r\nندارد كسى دل چو ايرانيان * كه ايرانى افضل ز شير ژيان\r\nكه دل همچو كوه است و امّيد دشت * چه تهران ، چه مشهد ، چه تبريز و رشت \r\n\r\n\r\n","description":"","footnote":"\r\n( 1 ) - افزايش قيمت تخم مرغ ، باعث سكتهء پيرزن روسى شد . ( كيهان )\r\n","page_name":" 620 ","page_number":620},
  {"content":"\r\n\r\n كسى از گرانى نترسد دگر * ز مادربزرگ و عمو يا پدر\r\nجگر همچو شير است و دل همچو كوه * بيا نيك بنگر جلال و شكوه\r\nچو فردا بگويند نان صد تومن * بخواند تقى خان ، برقصد حسن\r\nشده پر دگر چشم و گوش همه * گران گر شود ، باز نوش همه\r\nبنازم به ايران كه ارزانى است * شده مفت اجناس و مجّانى است\r\nنه ماهى گران گشته نه زعفران * بيا تا ببينى تو باغ جنان\r\nمغازه پر از ميوه‌هاى قشنگ * بياييد اينجاست شهر فرنگ\r\nز شير و پنير و كره بىنياز * نگويم برايت ز نرخ پياز\r\nنه سكته نماييم از ترس پول * نه بار گرانى بود روى كول\r\nروان تو شاد اى زن پير روس * به محشر بيا خاك ايران ببوس \r\n\r\nمن نمىدانم چرا . . .\r\n آنكه با من مىكند جنگ و ستيز * وقت يك‌لقمه غذا در پاى ميز\r\nمىخورد سهم غذايم را يواش * مىكند در كاسه نان كهنه ريز\r\nبهر ترشى مىزند نق پشت هم * مىكند با بنده او جنگ و گريز\r\nكاسه‌ام را پر كند از آب گرم * آب يخ نوشد به ليوان تميز\r\nبچه تا دستش رود سوى غذا * مىكند تهديد كودك را به جيز\r\nمابقىِ خوردنى را روز و شب * مىكند از بهر فرداها فريز\r\nمىنهد منّت كه آرى گشته‌ام * توى اين خانه به مانند كنيز\r\nمن نمىدانم چرا با اين عيوب * او گرامى باشد و خوب و عزيز \r\n\r\nارزانى\r\n گرانى نيست ، ارزانى رسيده * دگر وقت غزل‌خوانى رسيده\r\nمگو بر اين و آن از اين گرانى * كه جان آنجا كه مىدانى رسيده \r\n\r\n","description":"","footnote":"","page_name":" 621 ","page_number":621},
  {"content":"\r\n\r\n\r\nسيرك\r\n به جاى نان قندى بربرى هست * به جاى سيرك ، لوطىعنترى هست\r\nاگر در خانه آيى دست خالى * ملاقه گر نباشد ، توسرى هست \r\n\r\nعوارض\r\n عوارض ، دادنش خوب است ، امّا * كمك بر خانه مطلوب است ، امّا\r\nتن رنجور همشهرى بىپول * به دار قرض ، مصلوب است ، امّا . . . \r\n\r\nچاله و چاه\r\n كنده ديشب لودر گذرگاهى * راه ما بسته شد به هر راهى\r\nچشم خود باز كن ببين اطراف * تا نيفتى ز چاله در چاهى \r\n\r\n","description":"","footnote":"","page_name":" 622 ","page_number":622},
  {"content":"\r\n\r\n\r\nصوفى ( 1295 )\r\nامان اللّه صوفى سياوش ملقب به امير كه در شعر صوفى و گاهى امير تخلص مىكند در سال 1295 هجرى شمسى در املش چشم به جهان هستى گشود . پدرش نصرت اللّه خان صوفى سياوش از مالكان سرشناس گيلان ساكن املش بود .\r\nامان اللّه صوفى تحصيلات ابتدائى و دورهء متوسطه را در رشت و تهران به پايان رسانيد ازآن‌پس به تحصيل ادامه داد و به دانشگاه راه يافت و در رشته داروسازى دانشكده پزشكى به تحصيل پرداخت و فارغ التحصيل شد امّا از اين حرفهء تخصصى هرگز استفاده نكرد و به كار كشاورزى كه مورد علاقه‌اش بود اشتغال ورزيد .\r\nصوفى از نوجوانى به شعر علاقه و دلبستگى يافت و به سرودن شعر پرداخت و اوقات فراغت خود را صرف مطالعهء كتاب در زمينه شعر و ادبيات كرد و در اين رهگذر چون از استعداد و ذوق و قريحهء سرشارى برخوردار بود شعرش به شكوفائى رسيد ، و از ميان انواع شعر قالب غزل را براى سرودن شعر برگزيد . نمونه‌هاى زير از شعر اوست :\r\n\r\nخمخانه در كجاست ؟\r\n ساقى بيار باده ، كه اين مى اثر نكرد * ما را ، ز سرّ آينهء جم ، خبر نكرد\r\nخمخانه در كجاست ؟ خدا را ، به من بگوى * كاين يك‌دو ساغر تو ، لب تشنه تر نكرد !\r\nآمد صبح و مژدهء صدساله زنده كرد * امّا نگه بسوى من محتضر نكرد \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n گفتم : چو خاك در قدمش اوفتم ، ولى * چون باد رفت و بر من خاكى نظر نكرد !\r\nكرد آنچه دوست با من دلخسته ، دشمنى * بيگانه هيچ‌گه به كسى آن‌قدر نكرد\r\nآتش مزن به خرمن هستى عاشقان * شمع اين بنا نهاد و شبى را سحر نكرد\r\n« صوفى » مخوان حديث بر آن دل كه گفته‌اند * « بر سنگ خاره » قطره باران اثر نكرد \r\n\r\nحدّ كمال\r\n ستمى كاين دل از آن سخت كمان مىبيند * حاصلى هست كه از كشتهء خود مىچيند\r\nهرچه گفتم طمع از خوب‌رخان هيچ مدار * پند نشيند ، سزايش كه به خون بنشيند\r\nهركه از گوشهء امنيت خاطر بگذشت * بايد از گوشهء آن چشم رضاها بيند\r\nپايبند دل ديوانه شدن بىخرديست * عاقل آنست كه هم‌صحبت بد نگزيند\r\nهنر اوست كه بر حدّ كمالش افزود * آن گلى شاهد باغ است كه عطرآگيند\r\nمن اگر محرم يارم چه پريشان گويند ؟ * گوهر ار پاك نباشد ، كه به زر ننشيند\r\n« صوفى » آن آب زلال است كه افراشته و ديو * هركه در او نگرد ، صورت خود مىبيند \r\n\r\nآب حيات\r\n ديدم به راه دختركى را كه مىمكيد * لبهاى سرخ همچو عقيق يمانىاش\r\nسيماب سينه‌اش به تموّج فتاده بود * اندر درون پيرهن ارغوانىاش\r\nگفتم چو آبشار طلا ريخته به دوش * باريك گشته عقل به نازك ميانىاش\r\nزان شيوه‌ها كه نرگس مخمور او نمود * شد فاش پيش خلق غرور جوانىاش\r\nمىشد ز دست اين دل ديوانه گر نبود * در آن گلاب بوى خوش آسمانىاش\r\nگفتم كه اى فرشتهء زيبا چه مىمكى * آيا شود به من بسپارى امانىاش\r\nگفتا بخنده آب حياتست و پربها * امّا « امير » مىدهمت رايگانىاش\r\nاز شوق اين تعارف خالى دلم طپيد * اى جان فداى آن‌همه لطف زبانىاش \r\n\r\n","description":"","footnote":"","page_name":" 624 ","page_number":624},
  {"content":"\r\n\r\n\r\nشوخ چشم\r\n چه آسان گذشتم ، چه آسان گذشت * مه تير ، چون برج آبان گذشت\r\nگذشت آنكه با ماه بودم تمام * گذشت آنكه يك ماه بىآن گذشت\r\nاگر سخت بود آنچه بىدوست رفت * نه اندر كنار وى آسان گذشت\r\nبسا شب كه افروخت رخساره شمع * ز سوداش ، پروانه از جان گذشت\r\nسحرگاه ، ديديم غوغاى شب * به پروانه و شمع ، يكسان گذشت\r\nبه درويش هم رفت آن ماجرا * كه بر كيقباد و مسلمان گذشت\r\nيكى نيست پرسد كه آن شوخ‌چشم * چرا از سر عهد و پيمان گذشت ؟\r\nگرت مهربانى است اكنون بيار * نه وقتى ز سر موج توفان گذشت\r\nدگر نوشدارو ، چه سودى دهد * به سهراب ؟ چون وقت درمان گذشت\r\nز جان مىتوان « صوفيا » دست شست * چه رازيست ، نتوان ز جانان گذشت ؟ \r\n\r\nكيستم ؟\r\n كيستم من ؟ عاقلم ، ديوانه‌ام * آشنايم ، دوستم ، بيگانه‌ام\r\nكافرم ، آتش‌پرستم ، هندويم * بت‌پرستم پيرو بتخانه‌ام\r\nصوفىام ، زنّاربندم ، زاهدم * ديوم ، افسانم و يا افسانه‌ام ؟\r\nمن نمىدانم كه هستم ، چيستم * گنگ خواب‌آلوده‌ام ديوانه‌ام\r\nروز و شب در سور و ساز و آتشم * بلبلم ؟ مرغ حقم ، پروانه‌ام ؟\r\nآرى آن سرگشته مرغ عاشقم * شد ز خاطر آشيان و لانه‌ام\r\nنه ! مرا غوغا و قيل و قال نيست * عهد من اين نيست يا جانانه‌ام\r\nراضىام از قسمت و تقدير خويش * و آنچه ساقى ريخت در پيمانه‌ام\r\nمن همان شمعم كه سوزم بىصدا * آفرين بر همّت مردانه‌ام\r\nمن كه غير از اشك و آهى نيستم * پس چه پرسم از كجايم ؟ كيستم \r\n\r\n","description":"","footnote":"","page_name":" 625 ","page_number":625},
  {"content":"\r\n\r\n\r\nتاج افتخار\r\n فريب عقل نخورديم و رستگار شديم * زديم جامى و يك‌عمر ، هوشيار شديم\r\nهواى چشمه نكرديم ، همچو اسكندر * چو خضر باديه‌پيماى كوى يار شديم\r\nيكى نبود ، ز پير مغان سؤال كند * چه باده ريخت كه يك جمع بىقرار شديم\r\nمراد ما ز لب لعل او يكى بوسه است * نگر كه پير ، در آن راه و انتظار شديم\r\nهمين‌كه شحنه ، دو جامى زد و خراب افتاد * به بندهاى سر زلف او دچار شديم\r\nعزيز جمع شدى حال ما نمىپرسى ؟ * كه در فراق تو چون شمع اشكبار شديم\r\nشراب چشم تو ، مستىفزاى ساغر شد * از آن سراست ، شب و روز مىگسار شديم\r\nقرار و صبر ، ميسّر كجا شود ما را ؟ * كه سالهاست من و لاله ، داغدار شديم\r\nمرا بدست نيايد ، چو دامن وصلش * ز بخت كوته خود خوار و شرمسار شديم\r\nنگاه توست كه ديوانه كرده « صوفى » را * ز عشق ، صاحب اين تاج افتخار شديم \r\n\r\nقصّهء سنگ و سبو\r\n شعبده‌بازى شده است ، كار من و كار دوست * چون بروم هر طرف ، جلوهء رخسار اوست\r\nچشم چو وا مىكنم ، شهر از او ، پرصداست * ديده چو برهم نهم ، سينه پر از هاىوهوست\r\nشعلهء تابان شمع ، آيتى از روى يار * خرمن پروانگان ، حالت من موبه‌موست\r\nزمزمهء جوى و بيد ، از خم گيسوى او * بين گل سرخ و باد ، از لب او گفتگوست\r\nز چشم گريان مپرس ، سيل دمادم ز چيست ؟ * عشقش ، آتش زده است ، بر رگ و شريان و پوست \r\n\r\n","description":"","footnote":"","page_name":" 626 ","page_number":626},
  {"content":"\r\n\r\n ناصح گويد كه صبر ، پيشه كن و عافيت * صحبت عشق و شكيب قصّهء سنگ و سبوس\r\n« صوفى » ديوانه چون لاف محبّت زده است * هرچه رود بر سرش چون تو پسندى نكوست \r\n\r\nانگشت‌نما\r\n من رند خراباتى ، من بىسروپا هستم * در همهمهء اين شهر ، انگشت‌نما هستم\r\nگه رو به حرم دارم ، با پير مغان يارم * گه ساكن بتخانه ، من در همه جا هستم\r\nمن محو عباداتم ، من بندهء عاداتم * من لولى بازارى ، من مرد خدا هستم\r\nبا اهل جهان خويشم ، بيگانهء از خويشم * من صوفى درويشم ، من اهل ريا هستم\r\nچون خرقه نمىپوشم ، زنّار نمىبندم * حيرانم و سرگردان ، اين‌طور چرا هستم ؟\r\nاز عشق نمىسوزم ، با عقل نمىسازم * آرام نمىگيرم ، طوفان بلا هستم\r\nاى شاهد جانانه ، جان مىدهم الآنه * چون عهد من اين بوده ، من مرد وفا هستم\r\nاى كولى ميخانه ، تو يار منى يا نه ؟ * در بىسروسامانى ، من مثل شما هستم\r\nاز كفر نپرهيزم ، با شرع درآميزم * از ما و توئى دورم ، من اهل صفا هستم\r\nمن فاش همىگويم جز عشق نمىجويم * با عشق « اميرم » من بىعشق گدا هستم \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n\r\nصيانت ( 1308 )\r\nنمك صيانت ، فرزند مرتضى ، در سال 1308 هجرى شمسى در محلّهء تاج‌آباد علياى داراب در خانواده‌اى مذهبى چشم به جهان گشود . در كودكى به مكتب شيخ عبد الحسين عندليبى رفت و مقدّمات خواندن و نوشتن آموخت . آن‌گاه راهى دبستان شد و دورهء ابتدايى را به‌پاى برد و چون در آن زمان دورهء دبيرستان در شهر داراب وجود نداشت ، ناگزير به استخدام شهردارى درآمد و به عنوان بازرس مشغول كار شد .\r\nپس از چندى اين شغل را رها كرد و به شغل آزاد نامه‌نگارى پرداخت .\r\nصيانت از كودكى به شعر دلبستگى يافت و به خواندن دواوين شعرايى چون فردوسى و مولوى و سعدى و حافظ پرداخت . به تدريج قريحهء شاعرى در او بيدار گشت و سرودن شعر را آغاز كرد و به عضويّت انجمن ادبى شهر خود درآمد و از محضر پيش‌كسوتان شعر و ادب بهره گرفت و در حال حاضر نيز از اعضاى انجمن ادبى بهار شهر خود مىباشد .\r\n\r\nبه مناسبت ميلاد حضرت مهدى عليه السّلام حجّت حقّ\r\n ز بستان ولايت نوگلى زيبا هويدا شد * كه از بوى دل‌انگيزش همه دل‌ها مصفّا شد\r\nشكوفا آن‌چنان گرديد كز عطر دلاويزش * به گلشن فاخته چون عندليب مست شيدا شد \r\n\r\n","description":"","footnote":"","page_name":" 628 ","page_number":628},
  {"content":"\r\n\r\n دميد آن كوكب حقّ از شبستان امامت بين * چو خورشيد درخشان در جهان ، وه عالم‌آرا شد\r\nبيامد ماه شعبان ، ماه پرفيض خدا ، بنگر * زمين و آسمان اينك بساط عيش بر پا شد\r\nبباريد ابر رحمت ز آسمان در نيمهء شعبان * كه از فيضش ز گلبن غنچه‌اى بىمثل پيدا شد\r\nبود ميلاد سرو بوستان عسكرى ، مهدى * به يُمن مقدم پاكش ، جهان پير برنا شد\r\nگل گلزار نرجس جلوه‌اى ديگر به عالم داد * كه از نور جمالش ديده‌هاى خلق بينا شد\r\nنسيم عشق و شادى مىوزد از طرف بستانش * درِ رحمت ز انوارش به روى مسلمين وا شد\r\nبيا اى چشمهء فيض ازل ! اى مهدى موعود * كه از بهر ظهورت شيعه جان‌بركف مهيّا شد\r\nتو صاحب امرى و نبود كسى از امر تو بيرون * بيا جانم فداىِ تو ! كه اينك خصم رسوا شد\r\nبيا اى حجّت حقّ ! تا به كى از ديده‌ها پنهان ؟ * شتابى كن به ره كز حسرت و غم خون به دل‌ها شد\r\nاماما ! تا به كى خوانيم دعاى ندبه در هجرت ؟ * خطا نبود اگر گويم ز اشكِ ديده دريا شد\r\n« صيانت » تا قيامت گر كنى مدح ولىّ عصر * بود كم ، چون به لطفش طبع خاموش تو گويا شد \r\n\r\nبه مناسبت ميلاد امام حسن مجتبى عليه السّلام فيض رحمان\r\n مژده بادا عندليبان ! نوبهار آمد به بستان * گل شكوفا در گلستان ، غنچه‌ها گرديده خندان\r\nساقيا جام مىام ده ! چون‌كه از الطاف يزدان * باز شد درهاى رحمت ، آمد آن ماه فروزان\r\nدر زمين و آسمان ، ذكرِ مباركبادگويان * شد شب ميلاد مسعود حسن ، مهر درخشان\r\nجلوه‌گر شد نوگلى زيبا ز گلزار ولايت * غنچه‌اى خندان به بستان امامت عطرافشان\r\nنيمهء ماه صيام ، آن اوّلين سبط پيمبر * زد قدم بر عرصهء گيتى ، حسن ، آن شاه شاهان\r\nعيد مولود شه دين ، مجتبى ، آن حجّت حقّ * شد عيان نور خدا ، فرزند زهرا ، فيض رحمان\r\nشد مدينه از وجود مشعل توحيد روشن * مقدمش بادا مبارك ! شد جهان همچون گلستان\r\nچشم زهرا گشت روشن ، از جمال پور حيدر * نوگل باغ ولايت ، سيّد و سلطان رضوان\r\nدر سراىِ اهل عرفان ، اين ندا از غيب آمد * شيعيان را ديده روشن ، از وجود ماه تابان\r\nروز ميلاد شه خوبان ، حسن ، از شوق ، شيعه * مىكند شادى ، زند فرياد ، كآمد نور سبحان \r\n\r\n","description":"","footnote":"","page_name":" 629 ","page_number":629},
  {"content":"\r\n\r\n نام نيكويش حسن ، آن منبع فيض الهى * جان به قربانت شدى مسموم شه از كيد خصمان\r\nنور چشم مرتضى ، گنجينهء جود و سخاوت * شمع نورافشان ! چرا قبرت بود با خاك يكسان\r\nمظهر صلح و صفا ، پور علىّ ، درياى رحمت * اى برادر با حسين ، هستى غريب ، جانها به قربان\r\nشهر دارابت « 1 » نمايد فخر چون دارد تعلّق * بر تو اى خضراى گلشن رهنما ، اى شاه خوبان\r\nنايب خاصت كه بُود « دهياى كلبى » ، مرد ايمان * اندر اين « داراب » مدفون است ، اى سالار مردان\r\nنيمهء ماه صيام گويد « صيانت » با دل‌وجان * عيد ميلاد حسن ، بادا مبارك خلق ايران ! \r\n\r\nتضمين غزل شهريار به مناسبت ولادت حضرت على عليه السّلام هماى رحمت\r\n چه خوش است كز محبّت ، بزنى دم از وفا را * رود از تو درد و محنت ، به تو مىرسد شفا را\r\nشه ملك لافتايى و ولاى توست ما را * « علىّ اى هماى رحمت ، تو چه آيتى خدا را\r\nكه به ما سوى فكندى همه سايهء هما را » * همه مظهر خدايى ، تو در او به افضلى بين\r\nهمه روشنايى حقّ به حقيقتش جلىّ بين * ره راست در دوعالم ، به ولايت ولىّ بين\r\n« دل اگر خداشناسى ، همه در رخ علىّ بين * به على شناختم من ، به خدا قسم خدا را »\r\nتو ولايتى و بىتو ، به جهان ضيا نماند * به خدا اگر نباشى ، دوجهان صفا نماند\r\nنبود چو سايهء تو ، به جهان هما نماند \r\n\r\n\r\n","description":"","footnote":"\r\n( 1 ) - مراد داراب فارس است .\r\n","page_name":" 630 ","page_number":630},
  {"content":"\r\n\r\n « به خدا كه در دوعالم ، به‌جز از فنا نماند * چو علىّ گرفته باشد ، سرچشمهء بقا را »\r\nچو محبّتى نباشد ، همه جا بود چو برزخ * چو تو رهنما نباشى ، همه گمرهند آوخ !\r\nچه خوش است در دوعالم كه به دست توست سر نخ * « مگر اى سحاب رحمت ، تو ببارى ار نه دوزخ\r\nبه شرار قهر سوزد ، همه جان ماسوى را » * علىّ اى شه ولايت ! نظرى به حالم افكن\r\nشده‌ام گداى كويت ، به ولايت تو ايمن * به حريم پاك قدسش ، تو نهال درد بركن\r\n« برو اى گداى مسكين ، درِ خانهء علىّ زن * كه نگين پادشاهى ، دهد از كرم گدا را »\r\nهمه عزّت دوعالم ، يد شاه عادل من * ز محبّتش زنم دم ، چه خوش است حاصل من\r\nسرو و جان فداى نامت ، تو امام فاضل من * « به‌جز از علىّ كه گويد به پسر ، كه قاتل من\r\nچو اسير توست اكنون ، به اسير كن مدارا » * على جان يگانه‌اى تو ، ز نبىّ وصىّ و نايب\r\nتو امير مؤمنانى و پدر به شاه غايب * نظرى نما به حالم ، كه فقيرم على المصائب\r\n« به‌جز از علىّ كه آرد ، پسرى ابو العجائب * كه علم كند به عالم ، شهداى كربلا را »\r\nچه خوش است عشقت اى دوست ز ميان عشقبازان \r\n\r\n","description":"","footnote":"","page_name":" 631 ","page_number":631},
  {"content":"\r\n\r\n به خداى خويش جانا ، تو فروغ سرفرازان * تويى اسم اعظم حقّ ، به خداى بىنيازان\r\n« چو به دوست عهد بندد ز ميان پاكبازان * چو علىّ كه مىتواند ؟ كه به سر برد وفا را »\r\nشه ملك لافَتايى ، گلى چون تو دهر نشكفت * همه علم اولياءِ حق به ولايت تو بنهفت\r\nبشرى به صورت امّا ، ز ازل تو با خدا جفت * « نه خدا توانمش خواند ، نه بشر توانمش گفت\r\nمتحيّرم چه نامم ، شه ملك لافَتى را ؟ ! » * على جان محبّت تو ، بود آن نهال حكمت\r\nبشنو جدايى از تو ، بود آن حجاب ظلمت * به خدا گدايى ما ، سرِ خوان توست حشمت\r\n« به دو چشم خون‌فشانم ، هله اى نسيم رحمت * كه ز كوى او غبارى ، به من آر توتيا را »\r\nتويى آن سحاب رحمت ، همه تشنهء عطايت * گل گلشن ولايت ، سر و جان من فدايت\r\nشب و روز مىزنم دم ، منم اى شها ! گدايت * « به اميد آنكه شايد ، برسد به خاك پايت\r\nچه پيام‌ها كه دارم ، همه سوز دل صبا را » * تويى سرور فقيران ، تو اسير دردمندان\r\nتويى كوكب فروزان ، تويى جلوه‌گاه يزدان * تو اميد بىنوايان ، تو پناه دردمندان\r\n« چو تويى قضاى گردان ، به دعاى مستمندان \r\n\r\n","description":"","footnote":"","page_name":" 632 ","page_number":632},
  {"content":"\r\n\r\n كه ز جان ما بگردان ، ره آفت قضا را » * همه عشق تو علىّ جان ، به دلم تو بهْ ز ماهى\r\nمنما تو نااميدم ، كه فقيرم و تو شاهى * نظرى نما تو جانا ، ز غمم شها ! گواهى\r\n« همه‌شب در آن اميدم ، كه نسيم صبحگاهى * به پيام آشنايى ، بنوازد آشنا را »\r\nبه خدا ضيا تو باشى ، به چه كار ماه و كوكب * على جان منم غلامت ، غزلم مدام بر لب\r\nبنما فغان « صيانت » كه تويى ز عشق در تب * « ز نواى مرغ يا حقّ ، بشنو كه در دل شب\r\nغم دل به دوست گفتن ، چه خوش است « شهريارا » \r\n\r\nدر عظمت رهبر آزادگان امام حسين عليه السّلام خسرو خوبان\r\n مظهر آزادگى اندر جهان نام حسين است * هر دل آزاده‌اى مست از مِى جام حسين است\r\nپرچم حريّت و عدل و عدالت اندر عالم * گر بود در اهتزاز ، از رأفت بام حسين است\r\nحافظ اسلام و قرآن ، بعد ذات كبريايى * تا ابد تضمين ز انوار مه نام حسين است\r\nگلشن توحيد با خون شهيدان آب دادن * دين احمد تا ابد شاداب از كام حسين است\r\nمرگ با عزّت بود بهْ از حيات ننگ‌آور * اين كلام زادهء زهرا و پيغام حسين است\r\nجان به قربان شهنشاهى كه مىبوسد غلامان * همچو فرزندان خود اين لطف و اكرام حسين است\r\nفاقد دين خدايى ، در جهان آزاد بودن * اين شعار خسرو خوبان و اتمام حسين است\r\nيار مظلوم بودن و خصم ستمگر اندر عالم * اين لباس افتخار ، الحقّ بر اندام حسين است\r\nجان فداى سرورى كن در هلال هر محرّم * سربه‌سر گيتى سيه پوشد كه ايّام حسين است\r\nطبع گوياى « صيانت » در رثاى تشنه‌كامان * مىكشد فرياد و مىبالد كه در رام حسين است \r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nبيا اى يار\r\n بيا بيا ، به برم ! نازنين شراب بگير * بيا به بزم چمن نغمهء رباب بگير\r\nبيا به كلبهء من بوى حافظ شيراز * شنو ز عاشق شيدا و شعر ناب بگير\r\nبهار آمده سبز ، شكوفه‌ها خندان * بيا كنار من ، از ديده‌ام گلاب بگير\r\nگل اميد من ! اى آفتاب صبح بهار * بيا بيا تو ز رخ ماه من حجاب بگير\r\nهواى ديدنِ روى تو دارم اى گل ناز * بيا ز قاصد ما ، رشتهء خطاب بگير\r\nشده‌ست خنده‌كنان غنچه در چمن اى يار * بيا به گلشن و از چهره‌ات نقاب بگير\r\nبه باغ لاله شكوفا شده‌ست و گل خندان * جهان جوان شده زيبا ، تو شهد ناب بگير\r\nبيا به گوشهء باغ و چمن تماشاييست * بهار آمده كام دل از شباب بگير\r\nبيا كه بىتو بهار و چمن ملولم كرد * ز چشم قطره‌فشانم خمار و خواب بگير\r\nبهار خرّم و گل تازه و چمن سرسبز * بيا بيا تو عزيزم ! دُر خوشاب بگير\r\nدر آرزو بود اين ديده ، اى غزال قشنگ * بگويم اين غزل و خون خورم شتاب بگير\r\nبيا نشين به برم ، در كنار چشمهء خون * ز خون ديدهء من ، عشق را خضاب بگير\r\nشده‌ست تشنهء لعل لبت « صيانت » يار * بيا به مكتب قلبم نشين ، جواب بگير \r\n\r\n","description":"","footnote":"","page_name":" 634 ","page_number":634},
  {"content":"\r\n\r\n\r\n[ ض 
  ]\r\n\r\nضيائى ( 1334 - 1306 )\r\nضياء الحق حكيمى « 1 » نوادهء بزرگترين فيلسوف و حكيم و متأله نامور و شاعر عارف والامقام مرحوم حاج ملّا هادى سبزوارى در قرن سيزدهم هجرى قمرى كه كتابش شامل دو بخش فلسفه به نام ( غرر الفوائد ) و منطق به نام ( لئالى المنتظمه ) كه به منظومه سبزوارى شهرت يافته ، ساليان درازى است كه در حوزه‌هاى علميّهء ايران و عراق مورد استفاده قرار مىگيرد و پس از سالها هنوز اين كتاب جزو كتب درسى طلّاب و فضلاى اين حوزه‌ها بشمار مىرود .\r\nپرفسور سيد حسن امين كه ديوان حاج ملّا هادى سبزوارى را تدوين كرده شرح حال جامع و تحقيق و بررسى كاملى دربارهء اين فيلسوف بزرگ و دودمانش برشتهء تحرير كشيده جايى كه سخن از فرزندان و نوادگان او مىكند دربارهء ضيائى چنين مىنويسد و من با كمى تغيير آن را در اينجا مىآورم :\r\n« ضياء الحق حكيمى پسر آقا عبد القوم فرزند كهترين ملّا هادى سبزوارى در سال\r\n\r\n\r\n","description":"","footnote":"\r\n( 1 ) - فاضل پژوهشگر و شاعر حسن مروّجى در كتاب « تذكرهء سخنوران بيهق » نام او را مهدى ابو الفيض حكيمى نوشته و درباره وى چنين مىنويسد : « وى تحصيلات خود را نزد اساتيد زمان فراگرفت و مدّت سى سال به خدمت در ادارات دولتى اشتغال داشت و از طرف دولت مأمور تأسيس ادارهء معارف و اوقاف و صنايع مستظرفه در سبزوار گرديد و يك‌چند خود در اين اداره به انجام خدمت مشغول بود ، وى اوقات فراغت را به مطالعهء كتاب مىگذراند ، به پرورش گل علاقه داشت ، در موسيقى بخصوص در نواختن ضرب و سه‌تار استاد بود ، در غزل\r\n « غم دل را شبى با ساز گفتم باز مىگويم » \r\nاشاره به اين موضوع دارد . حكيمى خود مظهر اخلاق و ادب بود ، در اشعارش همواره به جنبه‌هاى اخلاقى و وارستگى و آزادگى توجه داشت . »\r\n","page_name":" 635 ","page_number":635},
  {"content":"\r\n\r\n1306 قمرى برابر 1269 خورشيدى يعنى هفده سال پس از وفات حكيم سبزوارى متولّد شد ، شاعرى هنرمند و موسيقىدانى كامل بود ، در غزل‌سرائى از شاعران قدر اوّل بشمار مىرفت و على اصغر بلوكى متخلّص به فرزان در قصيده‌اى او را از مفاخر سبزوارى مىشمرد وى سالها رياست اوقاف و معارف سبزوار را عهده‌دار بود و سرانجام در بيست و هفتم بهمن‌ماه سال 1334 شمسى بدرود حيات گفت و در مقبرهء جد امجد خود مرحوم حاج ملّا هادى سبزوارى دفن شد . »\r\nاشعار زير نمونه‌هائى از غزليّات اوست كه از آن ديوان نقل مىشود .\r\n\r\nخوب‌تر ز ماه\r\n با آب و رويت اى گل ، گل آبرو ندارد * گل آبرو ندارد ، كان آب و رو ندارد\r\nگفتى كه روى خوبم با ماه روبرو كن * تو خوب‌تر ز ماهى ، اين روبرو ندارد\r\nدر نسبت لب تو با شهد ، گفتگوهاست * لب باز كن ببينند اين گفتگو ندارد\r\nاز قصّهء من و تو هر گوشه ، هاىوهوئى است * من عاشقم تو معشوق اين هاىوهو ندارد\r\nهستى گر آرزومند جانا به كشتن من * من آرزويم اين است ، اين آرزو ندارد\r\nچون پشت كردى از من ، رو كن بهر كه خواهى * قربان لطف و قهرت ، گل پشت و رو ندارد\r\nبا تير غمزه دل را ديگر رفو چه خواهى * چون پاره‌پاره شد دل ، ديگر رفو ندارد\r\nاى دل مجو ز دلدار مهر و وفا و يارى * بيهوده چند جوئى چيزى كه او ندارد\r\nيك نعره‌اى ز مستى نامد به گوش از اين شهر * ميخانه نيست ، يا هست ، مى در سبو ندارد\r\nباد صبا به زلفش آهسته‌تر گذر كن * كان موى تار ، بىدل يك تار مو ندارد\r\nخوى نكو ندارد هرجا كه خوب‌روئى است * هرجا كه خوب‌روئى است خوى نكو ندارد\r\nلعلش به آب حيوان نسبت مده « ضيائى » * كان سبزه آب حيوان بر طرف جو ندارد \r\n\r\nغزل مختوم به مدح مولا على عليه السّلام\r\n مرد دانا ، نشود تا كه به دانا نرسد * قطره دريا نشود تا كه به دريا نرسد \r\n\r\n","description":"","footnote":"","page_name":" 636 ","page_number":636},
  {"content":"\r\n\r\n ذرّه پيدا نشود تا كه نبيند خورشيد * مرده احيا نشود تا به مسيحا نرسد\r\nنشود شهره به شيرينى و شيرين‌سخنى * تا كه آئينه به طوطىّ شكرخا نرسد\r\nوصل مطلوب اگر مىطلبى طالب باش * تا تو را درد نباشد به مداوا نرسد\r\nكار امروز به فردا مفكن اى سالك * كه بسا كس كه از امروز به فردا نرسد\r\nمده از دست ، خرد ، گوشه تنهائى را * كه بجز رنج و غمت هيچ ز تنها نرسد\r\nنيست هر بلهوسى درخور عشق رخ دوست * عشق خورشيد جهانتاب به حريا نرسد\r\nبه كسى تا نرسى كى شوى اى ناكس ، كس * نشود هيچ‌كسى ، كس به كسى تا نرسد\r\nولى والى و الا ، على عمرانى * كه به كنه خردش فكرت دانا نرسد\r\nمن كجا مدح تو اى نقطهء پرگار وجود * كه مرا پايه بدان مقصد و الا نرسد\r\nبه ولاى تو ، تولّاست « ضياء الحق » را * تا تولّا نكند عبد به مولا نرسد \r\n\r\nنغمهء جانسوز و ناى نى\r\n غم دل را شبى با ساز گفتم ، باز مىگويم * به آه و ناله و آواز گفتم باز مىگويم\r\nبه سوز نغمهء جانسوز و آواز و نواى نى * شكايت‌هاى دل را باز گفتم باز مىگويم\r\nبه ياد هجر و وصل و سوز و ساز شمع و پروانه * گهى از سوز و گه از ساز گفتم ، باز مىگويم\r\nبه لحن دلكش ترك و عراق و گيلك و دشتى * ز اصفاهان و از شيراز گفتم باز مىگويم\r\nعلىرغم مخالف نغمهء عشاق سركردم * گه از شور و گه از شهناز گفتم باز مىگويم\r\nاگرچه نيست عشق دوست را آغاز و انجامى * گه از انجام و گه از آغاز گفتم باز مىگويم\r\nبه عشقت اى غزال چشم آهو بس غزل شيرين * من از طبع غزل‌پرداز گفتم باز مىگويم\r\nهرآن‌كو چون « ضيائى » برده ره بر راز ، مىداند * كه در هر پرده چندين راز گفتم باز مىگويم \r\n\r\nمحنت هجران\r\n نمىكنم نگه ازبس بود لطيف تنت * كه از نگاه من آزرده مىشود بدنت\r\nز بس لطيف و سپيد است از برون پيدا * لطافتى كه نهان است زير پيرهنت \r\n\r\n","description":"","footnote":"","page_name":" 637 ","page_number":637},
  {"content":"\r\n\r\n از آن لب و دهنت بس بود سخن شيرين * مدام شهد و شكر ريزد از لب و دهنت\r\nبدين صفت كه تو خورشيد و ماه انجمنى * بگو به ماه نتابد دگر در انجمنت\r\nبه آنكه منكر سرچشمهء بقاست بگوى * كه تا بيايد و يك‌لحظه بشنود سخنت\r\nدگر كسى نبرد نام مشك و عنبر و عود * چو عطرساى شود زلف عنبرين شكنت\r\nجوان شوم ز نو و زندگى ز سر گيرم * اگر قضا بسپارد شبى به دست منت\r\nخداى را از سرم وام‌گير سايهء لطف * چو قسمت من بيدل بود غم و محنت\r\nبه لب رسيده مرا جان ز محنت هجران * بيا بيا كه كنم جان نثار آمدنت\r\nبيا به چشم « ضيائى » و عكس خويش ببين * كه در ميانهء چشمان من بود وطنت \r\n\r\nمباش\r\n درستى ار طلبى در پى شكست مباش * بلندى ار طلبى ، در عقيده پست مباش\r\nهماى باش و مپندار سايه بر هركس * چو زاغ بر سر هر شاخه خوش نشست مباش\r\nمريز بهر دو نان آبرو بر دو نان * ببند پاى و به هر سو گشوده دست مباش\r\nخداپرست نباشد هواپرست كه گفت * اگر خداىپرستى هواپرست مباش\r\nبه خال و خط نگارى اگر سپردى دل * دگر به دانه و هر دام پاىبست مباش\r\nاگر دوروزهء دور جهان به كام تو شد * ز خودپرستى و كبر و غرور مست مباش\r\nبه گاه گفت و شنو با كسان چو آميزى * ندارى ار شكرى تلخ چون كبست مباش\r\nاگر بداد ، تو را آسمان زبردستى * بپاى و غافل از احوال زيردست مباش\r\n« ضيائى » ار كه سپردى به عشق ، دل به كسى * دگر از او متوجّه به هرچه هست مباش \r\n\r\nاثر هستى\r\n روشن از مهر رخت بام و درى نيست كه نيست * عارضت منظر صاحب نظرى نيست كه نيست\r\nنفخهء سلسلهء طرّهء عنبر بويت * نكهت‌افزاى نسيم سحرى نيست كه نيست\r\nهردم از شعشعهء پرتو انوار رخت * مكتب زهره و شمس و قمرى نيست كه نيست \r\n\r\n","description":"","footnote":"","page_name":" 638 ","page_number":638},
  {"content":"\r\n\r\n نيست صاحب‌نظرى ور نه تجلاى تو را * هردمى جلوه و حسن دگرى نيست كه نيست\r\nآه ما در دل سنگ تو ندارد اثرى * ور نه آه دل ما را اثرى نيست كه نيست\r\nنه همين خاك رهت روشنى ديدهء ماست * خاك درگاه تو كحل بصرى نيست كه نيست\r\nتا شدم بىخبر از هستى خود دانستم * كه در اين بىخبرىها خبرى نيست كه نيست\r\nاثر هستى خود تا كه نديدم ديدم * كه در اين بىاثرىها اثرى نيست كه نيست\r\nنى دل ما ز غمت غنچه‌صفت پرخون است * چون گل از داغ تو پرخون جگرى نيست كه نيست\r\nنه همين قسمتم از لعل تو شيرين سخنى است * عاشقان را به حقيقت هنرى نيست كه نيست\r\nطالب راه خدا نيست « ضيائى » به خدا * ور نه در هر قدمى راهبرى نيست كه نيست \r\n\r\nزنده به عشق\r\n دلا معاشر آزادگان و رندان باش * مريد مردم صاحبدل و سخن‌دان باش\r\nبجو طريقهء جان‌پرورى ز باد بهار * به هر چمن كه گذشتى عبيرافشان باش\r\nچو شمع سوز و به هر جمع نوربخشى كن * چو لاله خون به دل و داغدار و خندان باش\r\nچو شاه‌باز بلندى بگير و پستى بين * چو آفتاب به ويرانه تاب و تابان باش\r\nنه هركه زاد ز آدم بمعنى انسان است * كه گفته‌اند : ز حيوان بزاى و انسان باش\r\nز دستگير طريقت رسيد اين پندم * كه گر دلى ز خود آزرده‌اى پشيمان باش\r\nچو جمع گشت تو را خاطر از پريشانى * به فكر مردم بيچارهء پريشان باش\r\nدرست باش كه در راستى شكستى نيست * اگر كه عهد ببستى درست پيمان باش\r\nبه‌رغم مدعيان بشنو اين سخن از من * اگر كه اهل سخن نيستى سخن‌دان باش\r\nچو بخت يار بود گو جهان بلا گيرد * چو ناخداست تو را نوح گو كه توفان باش\r\nاگر به جان تو افتاد آتشى ، چون شمع * به روى جمع به ظاهر بخند و گريان باش\r\nبدور خويش « ضيائى » اگرچه معدومى * بگوى نادر ، از نادران دوران باش\r\nچو بوده مرده‌پرستى شعار هر دورى * تو نيز زنده به عشقى ، بمير و با جان باش \r\n\r\n","description":"","footnote":"","page_name":" 639 ","page_number":639},
  {"content":"\r\n\r\n\r\nغرق توفان\r\n با شانه زلفين سيه بر چهره افشان كردمش * چون او پريشان كرد دل من هم پريشان كردمش\r\nگفتا كه در رخسار من پيوسته حيرانى چرا * آئينه‌اى آوردم و چون خويش حيران كردمش\r\nمىخواست با اندام او گل لاف هم هم‌چشمى زند * آخر گريبان چاك از آن چاك گريبان كردمش\r\nشد ماه از رويش خجل وز آن شمايل منفعل * در شب مقابل تا كه من با ماه تابان كردمش\r\nخضرى كه بد بهر بقا محتاج آب زندگى * پيش دهانش بىنياز از آب حيوان كردمش\r\nبا روى و موى و رنگ و بو تا شد چمان بر طرف جو * بر تخت گل بنشاندم و رشك گلستان كردمش\r\nگفتا ز جان تا نگذرى آسان نيابى وصل ما * جان در رهش افكندم و اين مشكل آسان كردمش\r\nچون مردم چشم از غمش مىكرد بس نامردمى * بگريستم زار آن‌قدر تا غرق توفان كردمش\r\nبودى « ضيائى » را زيان كوتاه و لكن در بيان * بس گفتم آن وصف دهان آخر سخن‌دان كردمش \r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nعضو على البدل « 1 »\r\n خانمى را به صد كرشمه و ناز * خواستم تا كه در بغل گيرم\r\nگفت توفان گرفته درّه و دشت * گفتمش من ره كتل گيرم\r\nگر اجازت دهى به پشت بخواب * تا كه عضو على البدل گيرم \r\n\r\nاثر نگاه\r\n تو ندانى كه نگاهت به دل زار چه كرد * نيش جرّاح چه داند كه به بيمار چه كرد\r\nچشم مست تو اگر خون مرا ريخت چه باك * ترك بدمست نداند كه به هشيار چه كرد\r\nجز خدا هيچ‌كسى از دل من آگه نيست * كه بدل جور و جفاى تو جفاكار چه كرد\r\nدامنم درّ و كنارم همه جا درّ باشد * در فراق تو ببين چشم گهربار چه كرد\r\nخفتهء نازى و ما را همه‌شب دل بيدار * خفته‌اى نيست خبردار كه بيدار چه كرد\r\nچه كند با دل من سرزنش و طعن رقيب * گل قرين گشت چو با سرزنش خار چه كرد\r\nطاير قدسم و اندر قفس تن محبوس * مرغ چون در قفسى گشت گرفتار چه كرد\r\nاى « ضيائى » به سخن كوش كه ارباب كمال * همه دانند كه ذوق تو در اين كار چه كرد \r\n\r\n\r\n","description":"","footnote":"\r\n( 1 ) - پرفسور امين ضمن نقل اشعار غزليات او مىنويسد : اشعارى در هجا و مطايبات از ضيائى مانده كه نشانه مراحل مختلف سير تكاملى اوست .\r\n","page_name":" 641 ","page_number":641},
  {"content":"\r\n\r\n\r\n[ ط 
  ]\r\n\r\nطاهر ( 1370 - 1292 )\r\nشادروان سيّد محمّد طاهر سيّدزادهء هاشمى ، متخلّص به طاهر ، فرزند سيّد قيدار ، اديبى فرزانه ، فقيهى گرانمايه ، شاعرى عارف‌پيشه ، خطّاطى استاد و انسانى وارسته با سجاياى برجستهء اخلاقى كه مورد توجّه مردم خطّه كرمانشاهان بود ، در سال 1292 هجرى شمسى ( 1332 ق ) در روستاى دولت‌آباد روانسر « 1 » قدم به عالم هستى گذاشت و در دوم تيرماه سال 1370 مصادف با روز عيد قربان دعوت حقّ را لبيك گفت و به سراى باقى شتافت . پيكرش را از كرمانشاه به زادگاهش حمل كردند و در آنجا به خاك سپردند .\r\nسيّدزاده هاشمى ، علوم مقدّماتى را در زادگاه خود فراگرفت ، ازآن‌پس نزد اساتيدى چون ملا محمّد رحيم روحانى و بديع الزمان سنندجى به كسب علوم اسلامى و ادبيّه و عربيّه پرداخت و به كمال رسيد و در خوشنويسى ، به خصوص خط نسخ ، به مرحلهء استادى دست‌يافت و كتبى چند چون قرآن مجيد و صحيفهء سجاديّه و دلائل الخيرات را كتابت كرد .\r\n\r\n\r\n","description":"","footnote":"\r\n( 1 ) - مرحوم سيّد محمد طاهر دربارهء دولت‌آباد و مدرسهء آن چنين مىنويسد : « بنده روستايى هستم و پدرم وسيلهء سردار رشيد قاسم خان سنجابى غارت شد و مدرسهء دولت‌آباد را نيز ويران كرد . اين مدرسه در سال 1271 قمرى كه جدّ بنده سيّد رسول آن قريه را خريد و با طلاب علوم و مدرسين به آنجا آمد و با خرج خود آن را اداره كرد و كتابخانهء مدرسه را بندهء تأسيس كردم و هركدام از طلّاب كه فارغ التّحصيل مىشدند عبا مىپوشانديم و عمّامه بر ايشان مىبستيم و هركدام را به عنوان ملّا به روستا مىفرستاديم . »\r\n","page_name":" 642 ","page_number":642},
  {"content":"\r\n\r\nاستاد محمّد على سلطانى در كتاب حديقهء خود كه تذكرهء شعراى كردسراى كرمانشاهى است ، در شرح حال وى با مختصر تغيير چنين مىنويسد : « ايشان صاحب مطالعات عميق و آگاهىهاى عظيم از مسلك‌ها و فرق صوفيه بوده و از صاحب‌نظران بزرگ و مورد تأييد وثوق محقّقين به شمار مىآيند . وى در ايّام جوانى به سمت حسابدار بانك كشاورزى كرمانشاه استخدام ، امّا پس از مدّتى امور مزبور را با روحيّهء خويش سازگار نيافته ، كار دولتى را رها به دولت‌آباد مراجعه و در سلك متصوّفه بالتبع از نياكان پاك‌نهاد خود به طريقهء جليلهء قادريّه مشرّف و از سال 1325 به احيا و نوسازى حوزهء علميّه دولت‌آباد كه از آثار علمى اسلامى جدّ بزرگوارشان بوده ، كمر همّت بسته و با تشكيل كتابخانهء مفصّل به تحقيق و تدريس مىپردازند . وى سمبل اخلاق و شخصيّت بوده و با هركس از هر طبقه و قشرى در مراوده و مكاتبه و ملاقات ، نهايت تواضع و فروتنى را دارند . از مدرسه دولت‌آباد دانشجويان نخبه و برجسته‌اى فراوان فارغ التّحصيل گرديده و از آن جمله دكتر اسعد نظامى استاد سابق جامعه‌شناسى دانشگاه تهران ، آقاى ولى اللّه كامرانى استاد ادبيّات عرب دانشگاه آزاد و محى الدّين صالحى شاعر و محقّق و عدّه‌اى از مدرّسين حوزه‌هاى محلّى كه از اساتيد مسلّم ادبيّات عرب و فقه شافعى هستند كه در كتاب علما و عرفا از آنان ياد كرده‌ام . »\r\nاستاد سيّد محمّد طاهر هاشمى ، صرف‌نظر از مقام شامخ علمى ، شاعرى توانا و اديبى والامقام بود . ديوان اشعارش متجاوز از پانزده هزار بيت ، مشتمل بر شعر فارسى و كردى و عربى است ، امّا هنوز به زيور طبع درنيامده است . « 1 »\r\nآثار و تأليفات وى بدين شرح است : 1 - مناقب اهل بيت از ديدگاه اهل سنت ( اين كتاب با مقدمه و اهتمام حجة الاسلام فاضل ارجمند سيد ناصر حسينى ميبدى در سال 1378 طبع و نشر گرديد . 2 - مقامات الغوثية 3 - برهان الحق 4 - كتابى در احوال سيد\r\n\r\n\r\n","description":"","footnote":"\r\n( 1 ) - اشعارى كه از استاد طاهر در اينجا آمده است ، استاد ارجمند و شاعر گرانقدر يد اللّه عاطفى برايم ارسال داشته و نوشته‌اند كه چند نمونه را خود داشته و بقيه را خانوادهء شاعر در اختيارم قرار داده‌اند . بدين‌وسيله از لطف دوست عزيز سپاسگزارى مىكنم .\r\n","page_name":" 643 ","page_number":643},
  {"content":"\r\n\r\nحسن قازان قانى برزنجى 5 - قرة العين در مقامات عرفانى سيد حسين برزنجى 6 - ديوان اشعار ( شامل اشعار فارسى و كردى ) 7 - كتابى در بدائع و عروض 8 - تحشيه و تعليقات بر سفرنامه حاجى ملك الكلام مجدى 9 - ترجمه سفرنامه ريچ .\r\n\r\nهدر رفت عمرم\r\n خوش آن كو نشان يافت از بىنشانى * زبان‌آورى يافت از بىزبانى\r\nنه چون من اسير هوس‌هاى جسمى * نه چون من به دام هوس‌هاى جانى\r\nنهادم به راه بتان بىتأمّل * توانايى جان و دل ، رايگانى\r\nتو گويى كه آكند استاد خلقت * دل مه‌رخان را ز نامهربانى\r\nهبا رفت عيشم به ناسازگارى * هدر رفت عمرم به ناكامرانى\r\nنه در گوش زير و بم ارغنونى * نه در جام افشردهء ارغوانى\r\nنه چون مهوشان شادمان از رخ خود * نه چون مىكشان مست باده مغانى\r\nنه چون زاهدان صافى از رنگ دنيا * نه چون صوفيان محو راز مغانى\r\nدريغ از جوانيت گفتار « طاهر » * به تقليد بو طاهر خسروانى \r\n\r\nطمع بيهوده\r\n خدا را خاطر آسوده دارى * كجا فكر من فرسوده دارى ؟\r\nدر اين بيمم به سر شد عمر ، كآيا * وفا بر وعدهء فرموده دارى ؟\r\nبگفتم : بر دلم بخشايشى كن * بگفتا : كاين طمع بيهوده دارى\r\nبگفتم : رفته خوابى از خيالت * بگفتا : ديدهء نغنوده دارى\r\nمرا از درد و غم كشتى اگرچه * هزاران عادت محموده دارى\r\nچرا زنگ ملال از قلب « طاهر » * بدين‌سان اى صنم نزدوده دارى \r\n\r\n","description":"","footnote":"","page_name":" 644 ","page_number":644},
  {"content":"\r\n\r\n\r\nراه وصل\r\n ز تو شكوه با تو گويم ، به زبان بىزبانى * كه دلم ز كف ربودى ، به كرشمهء نهانى\r\nپى راه وصلت اى دوست ، درِ اين و آن زدم بس * چو به خويش بازگشتم ، توام اندرون جانى\r\nچو درون جانى اى جان ! به جمال جلوه‌اى ده * هله ! تا به كى نشينم ، درِ دل به پاسبانى ؟\r\nمه و سرو را بمانى به رخ و به قامت اى دوست * غلطم كه گفتم اين را ، كه تو بهْ از اين و آنى\r\nتو صبيح‌تر ، ز روحى ، تو مليح‌تر ز قلبى * خوش و خرّم آن كسى را ، كه تو راحت روانى\r\nز جفاى دشمنانم ، نبود به دل غبارى * تو ضياى جسم و جانى ، تو صفاى دوستانى\r\nز غمش منال « طاهر ! » كه درون صفحهء دل * بود از خط نگارم ، به قبول تو نشانى \r\n\r\nدر وصف كردان\r\n كُردان همه زورمند و رادند * كُردان همه دست و دل گشادند\r\nبا بازوى سخت‌تر ز فولاد * پاكيزه و آينه نهادند\r\nاز دودهء جودت و شجاعت * حقّا كه ز بهترين نژادند\r\nمعمورهء جود و راستى را * انصاف دهم كه چون عمادند\r\nاز پستى و خسّت و لئامت * دورند و هنرور و جوادند\r\nبا نيروى بازوان پُرزور * بنگر كه چه عُقده‌ها گشادند\r\nتو همچو ددى بُدى كه اينان * شالودهء سلطنت نهادند\r\nاز اصل كريم آراياند * وز سلسلهء شريف مادند\r\nرادند و شهيم و پاك‌فطرت * نى تابع كينه و عنادند\r\nديگر نبرند نام آن را * هر چيز به هركسى كه دادند\r\nمنّت نبود به بذلشان در * بنگر چه نجيب و پاك‌زادند\r\nدشمن به مصافشان چو پشّه‌ست * وينان به مثابه تندبادند\r\nدر راه وطن چو نرّه‌شيرند * هم دادده و هم اهل دادند\r\nبا خصم چو گرگ كينه‌جويند * با دوست چو ميش به او دادند \r\n\r\n","description":"","footnote":"","page_name":" 645 ","page_number":645},
  {"content":"\r\n\r\n فضل ار طلبى تبارك اللّه * در جُمله علوم اوستادند\r\nجود ار طلبى به نام يزدان * شايستهء صد  « وَ إِنْ يَكادُ »  ند\r\nور خواهى نيرو و دليرى * شيرند به هر مكان فتادند\r\nشعر ار طلبى بخوان كه دانى * با جودت و طبع و ذوق رادند\r\nاى خصم ! گزافه چند بافى * كز قول تو مردمان نه شادند\r\nخواهى كه حقِ حيات گيرى * زين تودهء ما ، مگر جمادند ؟\r\nزين باد دگر مَدَم كه اينجا * صدها چو تو را به باد دادند\r\nتا كور شوى كه ملّت ما * در ديدهء معنيت رمادند\r\nثابت به برابر مصائب * آماده براى هر جهادند\r\nنى چون تو مسبّب ضلالند * و اللّه ، كه مؤيّد رشادند\r\n« طاهر » به خدا كه ملّت ما * شايسته و پاك اعتقادند \r\n\r\nچهرهء نااهل\r\n چو بلبل ناله و آوا كشيدن * چو غنچه جامهء عصمت دريدن\r\nبه دامن ريختن دايم گُل اشك * هميشه خار غم در دل خليدن\r\nبه صد منّت ز الفاظ رقيبان * هزاران لعن بىمورد شنيدن\r\nشدن بىسايهء سرو چمانه * چو شاخ بيد از محنت خميدن\r\nز غصّه سيل از ديده گشادن * ولى از تشنگى لب را مكيدن\r\nبريده تار اعصاب از بلايا * ز زارى كارد بر ستخوان رسيدن\r\nانيس خود نمودن وحشيان را * چو وحشى از بنىآدم رميدن\r\nبه نزد « طاهر » دل‌خسته بهتر * كه يك‌دم چهرهء نااهل ديدن \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n\r\nكتاب « 1 »\r\n رفت روزى چند و محرومم ز ديدار كتاب * بس حزينم ، ز آنكه از طفلى شدم يار كتاب\r\nديگران با گوى و چوگان و سوارى باختند * نقد همّت را ، ولى من خوش به بازار كتاب\r\nبا مى و مطرب به سر شد عمر همسالان من * ليك من مست از مى جان‌بخش گفتار كتاب\r\nياد آن سر مبحث سُرخ و سطور مشك‌فام * داردم حيرانِ زلف و لعلِ گلنار كتاب\r\nكودكان را صرف شد اوقات با نُقل و مويز * ليك من شيرين دهن از شهد تكرار كتاب\r\nخواندن و تصحيح و استنساخ بوده پيشه‌ام * زين نمط رفته‌ست از من عمر در كار كتاب\r\nاينك اينك هفته‌اى بيش است تعمير اطاق * كرده ويران خاطرم از هجر ناچار كتاب\r\nمكتب جمعم پريشان چون دل عشّاق و من * مانده مغموم و مليم و ديده خونبار كتاب\r\nكى بود يا ربّ كه بازآيد ز كُردستان صلاح ؟ * شادمان سازد دلم از لطف رخسار كتاب\r\nنظم و ترتيبى دهد در مكتب و بخشد خلاص * از غم هجر كتاب ، اين خاطر افگار كتاب\r\nتا قيامت « طاهرا » پاى دلم بادا اسير * دايما اندر خمِ زلفانِ زر تار كتاب \r\n\r\nنقش يار\r\n وصالت را خريدن كس توان نيست * در اين سودا مرا جز نقد جان نيست\r\nز خونخواران چشم و ناز مژگان * چو تيغ ابرووت كس را امان نيست\r\nبه‌جز نقش توام ، آسايش دل * به‌جز يار توام آرام جان نيست\r\nجوانانم ز ره گمراه سازند * اگر شيخ رهم پير مغان نيست\r\nصفا جستم ز اهل مسجد و دير * به‌جز در صحبت دُردى كشان نيست\r\nبه هرجا گفته شد نام و نشانى * در آن منزل نشان از بىنشان نيست\r\nبه معنى درنيابد سرورى را * هرآن سر سجده‌گاهش آستان نيست\r\nز درويشى شهنشاهى توان يافت * بر اهل عقل اين نكته نهان نيست \r\n\r\n\r\n","description":"","footnote":"\r\n( 1 ) - اين شعر را هنگام تعمير و رنگ اتاق‌ها به سبب مفارقت از كتاب و كتابخانه‌اش سروده است .\r\n","page_name":" 647 ","page_number":647},
  {"content":"\r\n\r\n به جاى نازك انجاميد « طاهر » * سخن‌هايت ، ولى معنى در آن نيست \r\n\r\nاستاد عشق\r\n شمعم به گرد خويش چو پروانه ساخته است * در آتشم به حضرت خود خانه ساخته است\r\nسوزم براى گردن خوبان ز جوش اشك * چندين هزار عقد ز دردانه ساخته است\r\nآيا بود كه ره به كنار من آورد * آن دل كه بريش چو ديوانه ساخته است\r\nناآشنا قدم چو نهادم به كوى عشق * نُزلى به رسم وارد بيگانه ساخته است\r\nاستاد عشق بهر دو گوش نگار ولى * آويزه نام حضرت جانانه ساخته است\r\nآن بادهء نهان كه مرا زير خرقه است * مستغنىام ز ساقى و پيمانه ساخته است\r\n« طاهر » ز فيض عشوهء چشمان مست يار * شعرى به شور و حالت مستانه ساخته است \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n\r\nطاهر ( 1344 )\r\nاسد اللّه كريمى در سال 1344 هجرى شمسى در روستاى قميك بزرگ از توابع شهرستان قزوين تولّد يافت . در سه‌سالگى پدر خود را از دست داد و خانه و املاك پدرىاش به غارت رفت . ازآن‌پس ناگزير به اتّفاق برادر بزرگترش و خانواده به قزوين مهاجرت كرد و در اين شهر سكونت گزيد .\r\nكريمى دربارهء ورود به قزوين چنين مىنويسد : « در ابتداى ورود به قزوين در مغازهء مكانيكى اتومبيل كار مىكردم و شب‌ها درس مىخواندم . اين روند تا چند سال ادامه داشت و با رفتن برادر كوچكم به مدرسه ترك تحصيل كردم ، تا هزينه تحصيل او را فراهم كنم . »\r\nكريمى اضافه مىكند : « هنگامى كه در دبستان به تحصيل اشتغال داشتم ، انشاى خود را به صورت شعر مىنوشتم و ارائه مىدادم و مورد تشويق قرار مىگرفتم و دوبيتىهاى بابا طاهر اوّلين مونس دل‌تنگىام بود . بعد از شهادت برادرم ، كه سه ماه بعد از فوت پدرم به دنيا آمده بود ، بيشتر به شعر روى آوردم . »\r\nكريمى كه در شعر « طاهر » تخلّص مىكند ، به انجمن ادبى سروش كه به مديريّت شاعر ارجمند و استاد خط امير عاملى تشكيل مىشد ، راه يافت و از اين رهگذر به شكوفايى شعر خود كوشيد و در انواع شعر نيز طبع‌آزمايى كرد ، امّا به غزل‌سرايى بيشتر رغبت نشان داد . نمونه‌هاى زير از نظم اوست :\r\n\r\n","description":"","footnote":"","page_name":" 649 ","page_number":649},
  {"content":"\r\n\r\n\r\nسايهء دست يار\r\n تا تو بودى ، بهار زيبا بود * با شما ، روزگار زيبا بود\r\nمىِ چشمت سبوسبو مىريخت * آن دو چشم خمار ، زيبا بود\r\nعاشقانت به دار مىرفتند * واژهء سرخ دار ، زيبا بود\r\nداغ و آلاله اعتبارى داشت * مرگ با اختيار ، زيبا بود\r\nگرچه گرماى جنگ مىسوزاند * سايهء دست يار ، زيبا بود\r\nتا تو بودى پناه و ياورمان * لحظه‌ها بىشمار زيبا بود\r\nدر طواف وجود پر ز غمت * رقص ، ديوانه‌وار زيبا بود\r\nتا طلوع تبسّم چشمت * لحظهء انتظار ، زيبا بود\r\nداغ هجرت قرار دل‌ها برد * جان ما را قرار ، زيبا بود\r\nدر قدوم تو جان « طاهر » هم * گر كه مىشد نثار ، زيبا بود\r\nبىتو چشم بهار مىگريد * از غمت روزگار مىگريد \r\n\r\nيادگار لاله‌ها\r\n شعر من آيينه‌دار لاله‌هاست * سوگوار و داغدار لاله‌هاست\r\nخوب مىفهمد زبان درد را * آنكه خود آيينه‌دار لاله‌هاست\r\nشعر سُرخم چون يلان هم‌نبرد * تا قيامت در كنار لاله‌هاست\r\nغيرت رعد بهاران با من است * ليك او هم شرمسار لاله‌هاست\r\nهر زمان گل‌واژهء ايثار خون * شاه‌بيت آبدار لاله‌هاست\r\nكلك ما هم بىقرارى مىكند * تا كه جانم بىقرار لاله‌هاست\r\nبا زبان لاله مىگويم سخن * گر زبان سرخ ، دارِ لاله‌هاست\r\nنوعروس ناز شعر ناب من * عقد نام ماندگار لاله‌هاست\r\nبس‌كه داغ لاله بر خود ديد دل * سينهء « طاهر » مزار لاله‌هاست\r\nگر غبار فتنه مىبارد چه باك * چشم باران پاسدار لاله‌هاست \r\n\r\n","description":"","footnote":"","page_name":" 650 ","page_number":650},
  {"content":"\r\n\r\n\r\nسيل بيداد\r\n خاطرم گشت پريشان ز پريشانى دل * طاقتم برد ز كف بىسروسامانى دل\r\nغير اشكى كه چكيد از لب توفانى چشم * كس ندانست معمّاى پريشانى دل\r\nعطش چشم مرا خون جگر شايد و نيست * مگر امداد كند ديدهء بارانى دل\r\nكار آبادى دل بىتو محال است محال * سيل بيداد ، قد افراشت به ويرانى دل\r\nشعلهء آتش دردى كه از او سينه گداخت * جاى دارد كه بخندد به مسلمانى دل\r\n« طاهرا » سود ز بازار ريا نتوان برد * مُهر حق‌ّجويى ما خورد به پيشانى دل \r\n\r\nشوق سوختن\r\n چو شوق سوختن را در دلم ، مردانه ، پروردم * به ساز شعله ، مىرقصد همه خاكستر سردم\r\nبه ياران سايه افكندم ، اگر بىبار و بر بودم * به خاكستر بَدل كردى درخت سايه گستردم\r\nنگاه مردم چشمم ، دلا ديدى چه با ما كرد ؟ * من اين نامردمىها را از او باور نمىكردم\r\nدل دُردىكش ما را چه باك از طعن بدخواهان * پس از اين چون مراد خود ملامت كيش مىگردم\r\nبه رغم خيل مخموران ، كه از ترديد سرشارند * دمار از روزگار غم ، به يك ساغر برآوردم\r\nبتا با سحر و طنّازى ، مكن با جان و دل بازى * بيا پيدا و بىپروا ، به دست باد ده گردم\r\nخلاص دل در آتش بود و من بيراهه مىرفتم * خوشا آن دم كه با داغ هزاران لاله سر كردم\r\nنواى ساز رقص‌انگيز آتش در دلم باقيست * به شوق شعله بالا مىرود خاكستر سردم\r\nاگر تيغ بلا بارد ، چه باك از سر جدا ماندن ؟ * من از راه وفا « طاهر » نگاهى برنمىگردم \r\n\r\nافسوس\r\n افسوس ! كه درد گفتنى نيست * دردا ! كه غمم نهفتنى نيست\r\nاسرار جفاى آشنايان * در گوش غريبه گفتنى نيست\r\nاصرار چه مىكنى ؟ بگويم * اين قصّهء غم شنفتنى نيست\r\nاين گرد ملال و بىقرارى * از بستر سينه رُفتنى نيست \r\n\r\n","description":"","footnote":"","page_name":" 651 ","page_number":651},
  {"content":"\r\n\r\n لبخند قشنگ عاشقانه * بر روى لبم شكفتنى نيست\r\nامشب چو شب گذشته پيداست * چشم من خسته خفتنى نيست\r\nهر قطرهء اشك چشم « طاهر » * دُرّيست يتيم و سُفتنى نيست \r\n\r\nتنديس\r\n نه تنها زمين وسعت ريشه‌ام را ندارد * افق تاب پرواز انديشه‌ام را ندارد\r\nو من برگى از جاودانى درخت زمانم * زمين اذن بلعيدن ريشه‌ام را ندارد\r\nبه تنديس انديشه ، فرهاد عشقم ، كه دوران * دم گرم و سازندهء تيشه‌ام را ندارد\r\nبه مستى و شوريدگى ، آن‌چنانم كه صد خُم * شكوه و غناى مىِ شيشه‌ام را ندارد\r\nخريدار جور و جفايم ، ولى يك نفر هم * نشان از نگار جفاپيشه‌ام را ندارد\r\nنگهبان فرهنگ ناب و زلالم چو « طاهر » * كسى جرأت رخنه در بيشه‌ام را ندارد \r\n\r\nدرد\r\n بس‌كه هردم مىرسد از مردم بىدرد ، درد * برگ و بار هستىام گرديده از اين درد ، درد\r\nدر طريق پير ما بىدَرد بودن كافريست * كار خون را مىكند با تار و پود مرد ، دَرد\r\nافتخار مردمان تا شيوهء نامردميست * خُرد گردد زير بار منّت نامرد ، مَرد \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n زخم تيغ دوستان را نوشدارو چاره چيست * تيغ ، نامردانه با دل آنچه بايد كرد ، كرد\r\nنغمه‌پردازان غم ! مردم‌فريبى تا به كى ؟ * مىشود دل كم‌كم از اين آيه‌هاى سرد ، سرد\r\nخطّ مردى گرچه از بىدردها پرآفت است * باز پيدا مىشود در كشتزار درد ، مرد\r\nبا زلال اشك خود « طاهر » صفا ده ديده را * پاك كن از چهرهء ديوانهء شبگرد ، مرد \r\n\r\nمور بيدار\r\n شنيدم نكته‌هايى نغز و پربار * ز پيرى نكته‌دان و نيك‌كردار\r\nمخاطب جمع ياران بود و آن پير * يكايك مىشمرد اين‌گونه اسرار\r\nخرد را رهنماى خويش سازيد * كز او بهتر نمىشايد به كس يار\r\nز دست جاهلان عيسى گريزد * شما را هم سزد اين‌گونه رفتار\r\nدر آن وادى كه دشمن در كمين است * جهالت اوّلين خصم است هشدار !\r\nچو شير افتاده باشى گر كه در بند * قوىّ بودن نباشد چارهء كار\r\nاگر خواهى نبينى بند در پاى * برادر ! ديدهء دل را قوىّ دار\r\nبه روز فتنه كمتر كار خيزد * ز چشم بسته ، گاهِ جنگ و پيكار\r\nدژِ تن را به روز فتنه باشد * نگهبانان به بيدارى نگهدار\r\nيلان خفته را آسان توان كشت * به شيرى فايق آيد مور بيدار\r\nنشستن بىثمر تا چند اى دوست * ز جا خيز و دل بر جاده بسپار\r\nدل آزادگان ، آزاد بايد * تعلّق مىكند دل را گرفتار\r\nتلاطم مىسزد ، دريادلان را * نه بر ساحل‌نشينان سبكبار\r\nدلى توفان‌ستيز و موج رفتار * تواند طىّ كند اين راه دشوار \r\n\r\n","description":"","footnote":"","page_name":" 653 ","page_number":653},
  {"content":"\r\n\r\n مخواب اى وارث خون شهيدان ! * كه چشم فتنه بيدار است ! بيدار\r\nزمستان در پى است و ضعف پيرى * بهار عمر خود بيهوده مسپار\r\nقناعت رمز و راز بىنيازيست * ثمرها مىدهد اين نخل پُربار\r\nكدامين گوش گيرد پند « طاهر » * نوشتم پند خود بر لوح ديوار \r\n\r\nقصّهء زندگى\r\n طفل جانم ترانه مىخواهد * اى نواى ترانه‌هاى قشنگ\r\nقصّهء زندگى دوباره بخوان * مثل رنگين‌كمان رنگارنگ \r\n*\r\n رود چشمان خويشتن را پرس * دل به دريا سپردنت تا چند\r\nبا تو بودن بهار را ماند * اى بهار دلم هميشه بخند \r\n*\r\n از فراق ستاره‌اى خم شد * قامت سرو سايه‌افكن تو\r\nآتش هجر آن شكوفهء ناز * شعله زد در تمام خرمن تو \r\n\r\n","description":"","footnote":"","page_name":" 654 ","page_number":654},
  {"content":"\r\n\r\n\r\nطاهره ( 1230 - 1196 )\r\nبانو فاطمه زرّين‌تاج با كنيت ام سلمه و با لقب‌هاى زكيّه و طاهره و قرة الفتين و متخلّص به طاهره ، دختر ملّا صالح قزوينى برغانى ، در سال 1233 هجرى قمرى ، برابر 1196 شمسى ، در خانواده‌اى روحانى قدم به عرصهء حيات گذاشت . علوم ادبيّه و عربيّه و فقه و اصول و كلام را در زادگاهش قزوين نزد پدرش و بعضى از افاضل فرا گرفت و چون به حدّ رشد رسيد ، به ملّا محمّد امام جمعه شوهر كرد و از او صاحب سه فرزند گرديد . در همين زمان با سيّد كاظم رشتى باب مكاتبه را باز كرد و سيّد در رسائل جوابيّهء خود ، وى را « قرّة العين » مىناميد ، يعنى روشنى چشم ؛ و عنوان مراسلات را « يا قرّة العين » مىنهاد . بدين مناسبت به همين لقب شهره گرديد ، تا آنجا كه بر خلاف حكم شريعت اسلام خود را مطلّقه كرد و به سيّد باب گرويد و از طرف او به « طاهره » ملقّب گرديد .\r\nطاهره در سال 1259 قمرى ( 1222 ش ) رهسپار عتبات عاليات شد و در آنجا با ملّا حسين بشرويه‌اى آشنا گرديد و ملّا حسين چون به باب گرويده بود ، قرّة العين را از سيّد باب آگاه ساخت و او نيز متابعت از باب را بر خود فرض شمرد .\r\nقرّة العين يكى از زنان فاضله و شاعره‌هاى توانا و خوش‌قريحتى است كه در ترويج طريقت باب مجاهدات بسيار كرد و شرح آن در لغت‌نامهء دهخدا مذكور است .\r\nوى در راه مسلك و عقيدهء خود دچار حبس و تبعيد و شكنجه و مصائب بسيار شد .\r\n\r\n","description":"","footnote":"","page_name":" 655 ","page_number":655},
  {"content":"\r\n\r\nبالاخره قرّة العين پس از آشوب قلعهء طبرسى ، دستگير و به تهران گسيل گرديد و در خانهء شخصى به نام ميرزا محمود خان كلانتر زندانى شد و در همين خانه ببود تا زمانى كه به ناصر الدّين شاه تيراندازى شد و شاه دستور داد تا بابيان را قلع و قمع كنند .\r\nسرانجام در يك نيمه‌شب ، گماشتگان دولتى وى را از منزل كلانتر بيرون آورده و به باغ ايلخانى ( محلّ فعلى بانك ملّى مركزى تهران ) برده و او را خفه كردند درحالىكه 36 سال بيشتر نداشت و جسدش را در چاهى افكندند و آن چاه را با خاك پر كردند .\r\nدرگذشتش در سال 1268 قمرى ( 1230 ش ) اتّفاق افتاد .\r\n\r\nشرارهء دل\r\n به خيالت اى نكورو ، به مدام باشد اين دل * به جمالت اى نكوخو ، به كلام باشد اين دل\r\nچه نموده‌اى به افسون ، به دل حزين پرخون * كه مسلسل از نظاره ، به هبام باشد اين دل\r\nبه جمال حسن رويت ، به تتار مشك مويت * به حصار بزم كويت ، به مرام باشد اين دل\r\nچو بخوانىاش به محضر ، بَرىاش به عزّ منظر * به جلال و شوكت و فرّ ، به نظام باشد اين دل\r\nچو به جذب روى مهوش ، شده‌ام غريق آتش * نشود دگر كه سرخوش ، به غمام باشد اين دل\r\nبه تلطّف و تكرّم ، به تعطّف و ترحّم * برِ ما ز ما توهّم ، كه همام باشد اين دل\r\nچه ز ماسوا برانى ، ز خودش به خود رسانى * ز بلاى خود چشانى ، به دوام باشد اين دل\r\nز دلم شراره بارد ، كه نسب ز نار دارد * زچه‌رو ثمر نيارد ، كه به كام باشد اين دل \r\n\r\nچكامه\r\n جَذَباتِ شَوْقِكَ الْجَمَت ، بِسَلاسِلِ الْغَم وَ الْبَلا * همه عاشقان شكسته‌دل ، كه دهند جان به ره بقا\r\nاگر آن صنم ز سر ستم ، پى كُشتنم بنهد قدم * لَقَدِ اسْتَقامَ بِسَيْفِهِ ، فَلَقَدْ رَضيتُ بِما رَضى \r\n\r\n","description":"","footnote":"","page_name":" 656 ","page_number":656},
  {"content":"\r\n\r\n سحر آن نگار ستمگرم ، قدمى نهاد به بسترم * فَاذا رَأَيْتَ جَمالَهُ ، طَلَعَ الصَّباحَ كَانَّما\r\nلَمَعات وَجْهِكَ اشْرَقَت ، وَ شُعاع طَلْعَتكَ اعتَلى * زچه‌رو الَسْتُ بِرَبِّكُمْ ، نزنى ، بزن ، كه بَلى بَلى\r\nبه جواب طبل الست تو ، ز ولا چو كوس بلا زدند * همه خيمه زد به درِ دلم ، سپه غم و حَشَم بلا\r\nمن و عشق آن مه خوب‌رو ، كه چو شد صلاى بلا بر او * به نشاط و قهقهه شد فرو ، كه انَا الشَّهيدُ بِكَرْبَلا\r\nنه چو زلف غاليه باز او ، نه چو چشم فتنه شعار او * شده نافهء همهء ختن ، شده كافرى به همه ختا\r\nتو كه غافل از مى و شاهدى ، پى مرد عابد و زاهدى * چه كنم كه كافر جاحدى ، ز خلوص نيّت اصفيا\r\nبه مراد زلف معلّقى ، پى اسب و زين مفرّغى * همه عمر كافر مطلقى ، ز فقير فارغ بينوا\r\nتو و تخت و تاج سكندرى ، من و رسم راه قلندرى * اگر آن خوش است تو درخورى ، اگر اين بد است مرا سزا\r\nبگذر ز منزل ما و من ، بگزين به ملك فنا وطن * فَاذا فَعَلْتَ بِمِثْلِ ذا ، فَلَقَدْ بَلَغْتُ بِما نَشا\r\nچو شنيد نالهء مرگ من ، پى ساز من شد و برگ من * فَمَشى الى مهر ولا ، وَ بَكى عَلى مُحَجَّلا\r\nچه شود كه آتش حيرتى ، زنىام به قلّهء طور دل * فَسَلَكْتَهُ وَ دَكَكْتَهُ ، مُسْتَدْكِدَكاً ، مُتَزَلْزِلا \r\n\r\n","description":"","footnote":"","page_name":" 657 ","page_number":657},
  {"content":"\r\n\r\n پى خوان دعوت عشق او ، همه‌شب ز خيل كروبيان * رسد اين صفير مهيمنى ، كه گروه غم‌زده ! الصَّلا\r\nتو كه فلس ماهى حيرتى ، چه زنى ز بحر وجود دم ؟ * بنشين چو « طاهره » دم‌به‌دم ، بشنو خروش نهنگ لا\r\nهله اى گروه اماميان ! بكشيد ولوله را ميان * كه ظهور دلبر ما عيان ، شد و فاش ، و برملا\r\nگرتان بود طمع بقا ، ورتان بود هوس لقا * ز وجود مطلق مطلقا ، برِ آن صنم بشوند لا \r\n\r\nشرح غم\r\n گر به تو افتدم نظر ، چهره به چهره ، روبه‌رو * شرح دهم غم تو را ، نكته به نكته ، موبه‌مو\r\nاز پى ديدن رخت ، همچو صبا فتاده‌ام * كوچه به كوچه ، دربه‌در ، خانه به خانه ، كو به كو\r\nدور دهان تنگ تو ، عارض عنبرين خطت * غنچه به غنچه ، گل به گل ، لاله به لاله ، بو به بو\r\nمىرود از فراق تو خون دل از دو ديده‌ام * دجله به دجله ، يم به يم ، چشمه به چشمه ، جو به جو\r\nدر دل خويش « طاهره » گشت و نديد جز وفا * صفحه به صفحه ، لابه‌لا ، پرده به پرده ، تو به تو \r\n\r\nسوداى من\r\n اى به سر زلف تو سوداى من * وز غم هجران تو غوغاى من\r\nلعل لب شهد مصفّاى من * عشق تو بگرفت سراپاى من\r\nمن شده تو آمده بر جاى من * گرچه بسى رنج و غمت برده‌ام\r\nجام پياپى ز بلا خورده‌ام * سوخته جانم اگر افسرده‌ام\r\nزنده‌دلم گرچه ز غم مرده‌ام * چون لب تو هست مسيحاى من\r\nگنج منم ، بانى مخزن تويى * سيم منم ، صاحب معدن تويى \r\n\r\n","description":"","footnote":"","page_name":" 658 ","page_number":658},
  {"content":"\r\n\r\n دانه منم ، صاحب خرمن تويى * هيكل من چيست اگر من تويى\r\nگر تو منى ، چيست هيولاى من * من شدم از مهر تو چون ذرّه پست\r\nوز قدح بادهء عشق تو مست * تا به سر زلف تو داريم دست\r\nتا تو منى ، من شده‌ام خودپرست * سجده‌گه من شده اعضاى من\r\nدل اگر از توست چرا خون كنى * ور ز تو نبود ، ز چه مجنون كنى\r\nدم‌به‌دم اين سوز دل ، افزون كنى * تا خودىام را همه بيرون كنى\r\nجاى كنى در دل شيداى من * آتش عشقت چو برافروخت دود\r\nسوخت مرا مايهء هر هست و بود * كفر و مسلمانىام از من زدود\r\nتا به خم ابرويت آرم سجود * فرق نه از كعبه كليساى من\r\nكلك ازل تا به ورق زد رقم * گشت هم‌آغوش چو لوح و قلم\r\nنامده خلقى به وجود از عدم * بر تن آدم چو دميدند دم\r\nمهر تو بُد در دل شيداى من * دست قضا چون گِل آدم سرشت\r\nمهر تو در مزرعهء سينه كشت * عشق تو گرديد مرا سرنوشت\r\nفارغم اكنون ز جهيم و بهشت * نيست به غير از تو تمنّاى من\r\nباقىام از ياد خود و فانىام * جرعه‌كش بادهء ربّانىام\r\nسوختهء وادى حيرانىام * سالك صحراى پريشانىام\r\nتا چه رسد بر دل رسواى من * بر در دل تا ارَنىگو شدم\r\nجلوه‌كنان بر سر آن كو شدم * هر طرفى گرم هياهو شدم\r\nاو همگى من شدم و من او شدم * من دل و او گشت دل‌آراى من \r\n\r\n","description":"","footnote":"","page_name":" 659 ","page_number":659},
  {"content":"\r\n\r\n كعبهء من خاك سر كوى تو * مشعله‌افروز جهان روى تو\r\nسلسلهء جان ، خم گيسوى تو * قبلهء دل طاق دو ابروى تو\r\nزلف تو در دير ، چليپاى من * تا كى و كى پندنيوشى كنم\r\nچند نهان بلبله‌پوشى كنم * چند ز هجر تو خموشى كنم\r\nپيش كسان زهدفروشى كنم * تا كه شود راغب كالاى من\r\nخرقه و سجّاده به دور افكنم * باده به ميناى بلور افكنم\r\nشعشعه در وادى طور افكنم * بام و در از عشق به شور افكنم\r\nبر در ميخانه بود جاى من * عشق علم كوفت به ويرانه‌ام\r\nداده صلا بر در جانانه‌ام * بادهء حقّ ريخت به پيمانه‌ام\r\nاز خود و عالم همه بيگانه‌ام * حقّ طلبد همّت والاى من\r\nساقى ميخانهء بزم الست * ريخت به هر جام چو صهبا ز دست\r\nذرّه‌صفت شد همه ذرّات پست * باده ز ما مست و ز ما گشت هست\r\nاز اثر نشئهء صهباى من * عشق به هر لحظه ندا مىكند\r\nبر همه موجود صدا مىكند * هركه هواى ره ما مىكند\r\nگه حذر از موج بلا مىكند * پا ننهد بر لب درياى من\r\nهندوى نوبت‌زن بام توام * طاير سرگشته به دام توام\r\nمرغ شب‌آويز به شام توام * محور خود زنده به نام توام\r\nگشته ز من درد من و ماى من \r\n\r\n","description":"","footnote":"","page_name":" 660 ","page_number":660},
  {"content":"\r\n\r\n\r\nبرخيز\r\n اى خفته ! رسيد يار ، برخيز * از خود بنشان غبار ، برخيز\r\nهين بر سر مهر و لطف آمد * اى عاشق زار يار ! برخيز\r\nآمد برِ تو طبيب غمخوار * اى خسته‌دل نزار ! برخيز\r\nاى آنكه خمار يار دارى * آمد مه غمگسار ، برخيز\r\nاى آنكه به هجر مبتلايى * هان مردن وصل يار ، برخيز\r\nاى آنكه خزان فسرده كردت * اينك آمد بهار ، برخيز\r\nهان سال نو و حيات تازه‌ست * اين مردهء لاش يار ، برخيز \r\n\r\nفرش عدالت\r\n هان صبح هداى فرمود ، آغاز تنفّس * روشن همه عالم شد ، ز آفاق و ز انفس\r\nآزاد شود دنيا ز اوهام و خرافات * آسوده شود خلق ، ز تخييل و توسوس\r\nمحكوم شود ظلم ، به بازوى مساوات * معدوم شود جهل ، ز نيروى تفرّس\r\nگسترده شود در همه جا فرش عدالت * افشانده شود در همه جا تخم تونّس\r\nمرفوع شود حكم خلاف از همه آفاق * تبديل شود اصل تباين به تجانس \r\n\r\nعاشق بينوا\r\n در ره عشقت اى صنم ، شيفتهء بلا منم * چند مغايرت كنى ؟ با غمت آشنا منم\r\nپرده به روى بسته‌اى ، زلف به هم شكسته‌اى * از همه خلق رسته‌اى ، از همگان جدا منم\r\nشير توئى ، شكر توئى ، شاخه توئى ، ثمر توئى * شمس توئى ، قمر توئى ، ذرّه منم ، هبا منم\r\nنخل توئى ، رطب توئى ، لعبت نوش‌لب توئى * خواجهء باادب توئى ، بنده بىحيا منم\r\nكعبه توئى ، صنم توئى ، دير توئى ، حرم توئى * دلبر محترم توئى ، عاشق بينوا منم\r\nشاهد شوخ دلبرا گفت به‌سوى من بيا * رسته ز كبر و از ريا ، مظهر كبريا منم\r\n« طاهره » خاك پاى تو ، مست مى لقاى تو * منتظر عطاى تو ، معترف خطا منم \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n\r\nطاير ( 1351 )\r\nايّوب رضائى كه براى شعر خود تخلّص طاير را برگزيده است فرزند حاج بابا در فروردين‌ماه سال 1351 شمسى در شهر كازرون از مادر زاد ، تحصيلات ابتدائى و دوره متوسطه را در زادگاهش به پايان رسانيد و به دريافت مدرك ديپلم ادبى توفيق يافت .\r\nخود مىگويد : « در كنكور براى ورود به دانشگاه شركت كرده و قبول شدم امّا به علت مشكلات مالى و خانوادگى از ادامه تحصيل بازماندم و از ورود به دانشگاه محروم شدم . »\r\nطاير چند سالى است كه در زمينه شعر طبع‌آزمائى مىكند خود مىگويد : « در زمينه شعر استاد و راهنمائى به‌جز دبيران دبيرستان نداشته‌ام بيشتر به مطالعه دواوين شعرا پرداخته و از آنها بهره گرفته‌ام و در چند سال اخير سرودن شعر را جدّى گرفته‌ام و از انواع شعر قالب رباعى و دوبيتى را برگزيده‌ام چون رباعىهاى خيام و دوبيتىهاى بابا طاهر مرا بيشتر تحت تأثير قرار داده‌اند . » اينك نمونه‌هائى از رباعى و دوبيتى شاعر :\r\n\r\nرباعىها\r\n هر گوشهء اين خاك جوانى خفته است * سيمين بدنى سرو روانى خفته است\r\nما از چه سبب به جان شيرين شاديم * اينجا همه گوشه جانفشانى خفته است \r\n\r\n","description":"","footnote":"","page_name":" 662 ","page_number":662},
  {"content":"\r\n\r\n اللّه و رسول و حيدر قرآنى * زهرا و حسن دو مشعل نورانى\r\nبر قاتل سرور شهيدان لعنت * در دشت بلا بديدمش قربانى \r\n* * *\r\n مى نوش و بدانكه شادمان خواهى ماند * از دست زمانه در امان خواهى ماند\r\nگفتى كه سرى سپيد دارى غم نيست * خرّم دلت اى مرد ، جوان خواهى ماند \r\n* * *\r\n من طايرم و هواى ديدن دارم * رؤياى ز خاك ، دل بريدن دارم\r\nگر بال‌وپرى بيابم از خودسازى * از باغ بهشت ميل چيدن دارم \r\n* * *\r\n تا كى همه گوشه جستجو بنمايم * با اشك دو ديده گفتگو بنمايم\r\nكى شام فراقمان سحر خواهد شد * تا چهره به چهره روبه‌رو بنمايم \r\n* * *\r\n عاشق همه لحظه جستجو بايد كرد * با ديدهء خسته گفتگو بايد كرد\r\nگر جان جهان فناى تن مىخواهد * تن را به شكنجه روبرو بايد كرد \r\n* * *\r\n ساقى به سبوى من خطابم كردى * چنگى شدى و سحر ربابم كردى\r\nافسون تو بعد از آن نرفت از جانم * آن شب كه نفس‌نفس خرابم كردى \r\n* * *\r\n بو كن همه بوى دلبر ديرين است * آن لب كه براى اهل دل شيرين است\r\nهر گوشه نداى نعت او مىآيد * اينجا همه گوشه جلوهء آئين است \r\n* * *\r\n مى خور كه بساط خنده جانى گيرد * جان از اجل عجل امانى گيرد\r\nپيرى به دو جرعه منهزم خواهد شد * زان پس دل پژمرده جوانى گيرد \r\n\r\n","description":"","footnote":"","page_name":" 663 ","page_number":663},
  {"content":"\r\n\r\n چيزى به جهان مجو مگر دل‌شادى * كارى به جهان مكن به غير از رادى\r\nمى نوش و به خندان و به دنيا خوش باش * تا بر همه نيكوان كنى استادى \r\n* * *\r\n بر خاك تو صد هزار آموختنى است * آتشكده‌هاى عشق افروختنى است\r\nاز خرمن اين ديار چينند و برند * اينجا همه دانه‌هايش اندوختنى است \r\n* * *\r\n بر آتش غصّه ظرف دل مىجوشد * كام از لب اين پياله خون مىنوشد\r\nاز سينهء چرخ واژگون مىبارد * باران نبود قضا شرر مىدوشد \r\n* * *\r\n در دشت و زمن چو مىوزد باد بهار * هنگام سحر چه خوش بود ديدن يار\r\nچيننده هرآنچه هست آيد سر شوق * مرغان بر شاخه‌ها ، مؤذّن به منار \r\n* * *\r\n گو شادى و يا غمين جهان مىگذرد * آن‌سان كه به جو آب روان مىگذرد\r\nدنيا كه به خوب و بد درآميخته است * خوش باش كه پرغمين گران مىگذرد \r\n* * *\r\n آنجا بنشين پسر كه اكرامى هست * بهر تو هميشه عزّت و نامى هست\r\nدل‌خسته روى كه خسته بازآئى * در خانهء خود نشين كه آرامى هست \r\n* * *\r\n اين چهرهء تر كه باعث تحريك است * مردى است كه در نما به زن نزديك است\r\nاز چيست كه دختر از پسر نشناسيم * سيرت سيه است و حال صورت نيك است \r\n* * *\r\n چشمت به چراغ آسمان مىماند * مهرت به جهان بىكران مىماند\r\nدوزخ ز فراقت اى دل‌آرا خوش‌تر * وصلت به بهشت جاودان مىماند \r\n\r\n","description":"","footnote":"","page_name":" 664 ","page_number":664},
  {"content":"\r\n\r\n يك‌لحظه رخت نمىرود از يادم * يعنى نه خوشم نه هيچ‌وقت آزادم\r\nمرگم بده يا زندگى جاويدان * دنياى دوروزه پر شد از فريادم \r\n* * *\r\n ديرى است كه آزادى خود باخته‌ام * از جبر زمانه با عدم ساخته‌ام\r\nگر مرگ بدن ، مرا در آغوش كشد * مركب به جهان واقعى تاخته‌ام \r\n* * *\r\n بازآ دژ نظم بىنگهبان و در است * يك‌بار دگر حكم ادب در خطر است\r\nشيرين همه شور و شور شيرين عجبا * شكر همه تلخ و تلخ اكنون شكر است \r\n* * * \r\nدوبيتىها\r\n يكى باطل يكى عيّار گردد * يكى غافل يكى هشيار گردد\r\nيكى شد قاتل آل محمّد * يكى عبّاس پرچمدار گردد \r\n* * *\r\n جوانى مىرود كم‌كم ز دستم * نصيحت كم بگو گويى كه مستم\r\nاگر مويم بگيرد رنگ دندان * به نادانى همان باشم كه هستم \r\n* * *\r\n شب تارست و چشمانم خماره * بدوشم اهرمن گويا سواره\r\nايا « طاير » بخواب امّا پس از مرگ * مياسا زندگى همچون قماره \r\n* * *\r\n نگارا تا تو هستى در كنارم * ببخشى عزّتى در برگ و بارم\r\nو گر مانى برم تا لحظهء مرگ * نيفتد بر در ناكس گذارم \r\n* * *\r\n اگر جغدى بيا ، ويرانه اينجاست * و گر مجنون كشى ، ديوانه اينجاست \r\n\r\n","description":"","footnote":"","page_name":" 665 ","page_number":665},
  {"content":"\r\n\r\n اگر مرد رهى ، مستانه پيش آ * و گر شمعى گل و پروانه اينجاست \r\n* * *\r\n نديدى عاشقان را گيج و خاموش * سحرگه از هواى يار بىهوش\r\nندانى عاشق از تن باخبر نيست * سرش را گر ببرّى گوش تا گوش \r\n* * *\r\n به قربان رخ مستانهء دوست * كه هرچه دارم از بخشايش دوست\r\nز عشقش مىتپد در سينه‌ام دل * به امرش مىدود خون در رگ و پوست \r\n* * *\r\n ز مشرق چين و هندوستان و توران * ز مغرب ملك مصر و روم و يونان\r\nتو گوئى اين ممالك دستبندى است * كه در مركز نگينش گشته ايران \r\n* * *\r\n شب تارست و پيشانى به خاكه * به حق و اصل شدن زين خاك پاكه\r\nخوشا آن‌كس كه اندر سجده جان يافت * ورا از آتش دوزخ چه باكه \r\n* * *\r\n اگر بودم خطاكار و بدانديش * پشيمان گشته‌ام از كردهء خويش\r\nچه حاصل عذر و پوزش وقت آخر * گناهانم چو شد از موى سر بيش \r\n* * *\r\n بيرزد ديدن آن زلف زركش * به باران بلا در كوى مهوش\r\nخريدار خطر خواهد ره عشق * خليل اللّه نگر در دود و آتش \r\n* * *\r\n هرآن دلبر كه عشقش دلپذير است * به كويش پا نهادن بس خطير است\r\nو گر باكش نباشد از جدائى * غم هجرش چه درمان‌ناپذير است \r\n* * *\r\n\r\n","description":"","footnote":"","page_name":" 666 ","page_number":666},
  {"content":"\r\n\r\n محمّد اى به قربانت سر و جان * ز تو بگرفته در الطاف يزدان\r\nجهان را جمله حق بهر تو بسرشت * گل از بهر محمّد گشت انسان \r\n* * *\r\n نشانيدم قضا در مكتب عشق * كه بگدازم همى اندر تب عشق\r\nبگفتا با من استادِ معظّم * بگير ار طالبى كام از لب عشق \r\n* * *\r\n عزيزانم چرا نيكى نكاريم * كز آن جفتى ثمر در حاصل آريم\r\nيكى سازيم از آنها چارهء حال * يكى را قسمت فردا گذاريم \r\n* * *\r\n هرآن شاخى كه افزونتر ثمر داشت * چو نيكو بنگرى افتاده سر داشت\r\nبه مردم عارفان اين خوى دارند * نه هركو رخت زيبائى به بر داشت \r\n* * *\r\n\r\n","description":"","footnote":"","page_name":" 667 ","page_number":667},
  {"content":"\r\n\r\n\r\nطبائى ( 1323 )\r\nسيّد عليرضا طبايى ، فرزند سيّد مهدى ، در سال 1323 هجرى شمسى در خانواده‌اى متوسّط الحال در شيراز پا به جهان هستى گذاشت . تحصيلات ابتدايى و متوسّطه را در زادگاهش به انجام رسانيد و در رشتهء رياضى ديپلم گرفت و پس از خدمت سربازى راهى تهران شد و در رشتهء ادبيّات دراماتيك به تحصيل ادامه داد و فارغ التّحصيل گرديد .\r\nطبايى به علّت علاقه‌اى كه نسبت به كار مطبوعاتى داشت ، در دورهء تحصيل در دبيرستان به كار تهيّهء روزنامه ديوارى پرداخت و روزنامه‌اش از نظر فرم و حسن سليقه و انتخاب مطالب مورد توجّه قرار گرفت . سرانجام از شهر خود به عنوان بهترين روزنامه‌نگار برگزيده و براى شركت در مسابقات هنرى به اروميه اعزام شد و حاصل تلاش وى عنوان افتخارآميز رتبهء اوّل مسابقات بود .\r\nطبايى بااين‌كه رشتهء تحصيلىاش رياضى بود ، امّا همواره به ادبيّات فارسى دلبستگى نشان مىداد و خود در اين‌باره چنين مىگويد : « در دورانى كه خود به مدرسه مىرفتم ، پنهانى كتاب‌هاى درسى خواهر بزرگ‌تر خود را كه در دانشكدهء ادبيّات شيراز درس مىخواند ، با اشتياق مطالعه مىكردم . اگرچه پاره‌اى از واژه‌ها را به درستى نمىدانستم ، امّا هيچ‌گاه از مطالعه بازنمىماندم . آثار رودكى و منوچهرى و فرّخى و فردوسى و سعدى و حافظ دريچه‌اى به رويم گشود و اندك‌اندك در همين سال‌ها\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nنخستين جوانه‌هاى شعر به صورت ابتدايى بر شاخسار درخت زندگىام روييد ، تا در سال‌هاى دبيرستان حسّ كردم از اين دريچه مىتوانم به جهان هستى بنگرم و آنچه را كه در وجودم به گونه‌اى حس و شور عاطفه شكل گرفت ، با كمك الفاظ در قالب مرسوم بيان كنم و آثار اوّليه‌ام بدين‌گونه شكل گرفت . »\r\nطبايى پس از پايان تحصيلات با مطبوعات تهران و همگامى با شاعران و اديبان ، زادگاه خود آثارش را در معرض قضاوت و ديد آنان قرار داد و نخستين شعر او در سال 1337 در چهارده‌سالگى در يكى از صفحات ادبى مجلّه‌اى در تهران چاپ و منتشر شد و ازآن‌پس آثار او يكى بعد از ديگرى در صفحات ادبى مجلّه‌هاى مركز به چاپ رسيد .\r\nطبايى نخستين مجموعهء شعرش با عنوان « جوانه‌هاى پاييز » دربرگيرندهء شعرهاى سال‌هاى 37 تا 44 از سوى مطبوعات مورد ارزشيابى قرار گرفت و بعد از زمانى كوتاه ناياب شد .\r\nطبايى كه در تهران اقامت داشت ، به زودى مسئوليّت ادارهء صفحات ادبى يكى از مجلّه‌هاى پرخواننده را به عهده گرفت و با روش دلسوزانه شاعران جوانى را كه به وادى سرايش شعر مىآمدند ، استقبال مىكرد و راه را به آنان مىنمود و بر نارسايىها انگشت مىگذاشت و آثار پرارج را مىستود .\r\nطبايى دوّمين مجموعهء شعر خود را به نام « از نهايت شب » در سال 1351 طبع و نشر كرد و در سال 1360 سومين مجموعهء شعرش به نام « خورشيد آن‌سوى ديوار » منتشر شد كه مورد توجّه قرار گرفت . وى در عين حال براى مفاهيم شعر خود از قالب‌هاى كهن فارسى به قالب‌هاى آزادتر روى آورد و اينك پس از تجربه‌هاى زياد از همان قالب‌ها كه جلوه‌گاه كمال شعر و ادب و عرفان فارسى است ، سود مىجويد و بعضى از آثار او مانند « شعرى براى زمين » و « حماسه‌اى براى قارّهء سياه » با ترجمه‌هاى متعدّد به زبان‌هاى ديگر مورد اقبال قرار گرفته‌اند .\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nطبايى در غزل‌سرايى از استادى و توانايى كامل برخوردار است و غزل‌هاى او از نوآورى و تازگى و از روح بالندگى و انسانى جلوه‌اى چشمگير دارد .\r\n\r\nآيينهء رؤيا\r\n تلخ است اين بيگانگى ، شاخ نباتم باش * بشكن قفس را ، مژدهء پيك نجاتم باش\r\nدر تيرگى ، مىپژمرد ، اين بوته ، مىميرد * خورشيد باران كن مرا ، آب حياتم باش\r\nبگشا بهشتت را ، مرا برگير از اين برزخ * از روزگار بىنيازىها ، براتم باش\r\nدرويشىام را بنگر و بر دامنم سر نه * اى گنج هستى با تو ، رحمت كن زكاتم باش\r\nتطهير كن در خود ، دلم را روشنايى بخش * سرچشمهء بخشايش روز مماتم باش\r\nبىخويشىام ده ، مستىام ده ، در وجودم ريز * از من ، مرا برگير ، در بر گير ، ذاتم باش\r\nاى هم‌صداى هم‌زبان ، اى جارى موّاج * دشت سراپا آتشم ، آب فراتم باش\r\nآيينهء رؤيا ، مرا تصوير كن در نور * افلاكىام كن ، جلوهء پاك صفاتم باش\r\nدلتنگىات بىمن مباد ، اى وسعت بىابر * روح زلالى ، لحظهء صوم و صلاتم باش \r\n\r\nافسوس\r\n با آنكه خاكى بود ، امّا آسمان ، دل بود * از نسل آن دريا پريزادان ساحل بود\r\nدر چشم‌ها ، رنگين‌كمانى از گل و اشراق * لبخند او ، شعر طلوع ماه كامل ، بود\r\nآواى او ، آميزهء آرامش و اغوا * عطر حضورش ، دلگشاى باغ بابل بود\r\nاندام او طرح تراش نقره و آتش * بر تاك گردن ، خوشهء گيسو حمايل بود\r\nمن ساحل خاموش بودم در شب توفان * « شب بود و تاريكى و گردانى كه هايل بود »\r\nاو رو به ساحل ، رو به‌سوى من ، مرا مىخواند * بر قايقى از موج‌ها ، مىراند و غافل بود\r\nتا او ، مرا راهى نبود ، امّا چه ناهموار * « اوّل مرا آسان نمود و ، سخت مشكل بود »\r\nمىآمد و از دور مىديدم ، همان او بود * مىآمد ، امّا دير ، امّا پاى در گل بود\r\nتا دست ما باهم بياميزد ، چه اندوهى ! * تدبيرها مىكرد و من هم ، ليك باطل بود \r\n\r\n","description":"","footnote":"","page_name":" 670 ","page_number":670},
  {"content":"\r\n\r\n مىآمد و افسوس دريا بود در لحنش * افسوس از اين افسانه ، ما را باد حاصل بود \r\n\r\nحرير ماهتاب\r\n عشق را ، پيرانه‌سر ، شور شباب آورده‌ام * ديگرم دير است ، مىدانم ، شتاب آورده‌ام\r\nپيرىام در راه و ، مىترسم ، كجا شد چابكى ؟ * فرصت شيرافكنى را ، اضطراب آورده‌ام \r\n*\r\n شوق باران بود و رؤياى شكفتن‌ها ، چه حيف ! * شوربختى بين ، كويرم را ، سراب آورده‌ام\r\nشرمگينى را ، نمىگردد زبانم در حضور * بر رخ از لبخند و اشك خود نقاب آورده‌ام\r\nدفترى از سبزه و گل ، خامه‌اى آب روان * از تو و عشق تو گفتن را ، كتاب آورده‌ام\r\nدست من ، از مهربانىها ، نوازش‌ها پر است * زخم بالت را ، از اين مرهم ، لعاب آورده‌ام\r\nباغ رنگينم ! گل‌افشان كرده‌اى صحن مرا * تا تو را پوشم ، حرير ماهتاب آورده‌ام \r\n*\r\n حاتم دريادلان ! بر من مگير ، اعرابىام * ساده‌دل من ، در كنار دجله ، آب آورده‌ام \r\n\r\nدر هم شكسته\r\n امشب كسى در من تو را مىخواهد از من ، همصدا با من * بىخواب‌تر ، بىتاب‌تر ، بيگانه‌اى ديرآشنا با من\r\nدرهم شكسته زير اين آوار بىهنگام پيرى ، تلخ * نوميدتر ، ويران‌تر از من زير اين آوارها با من\r\nبا بغض ، پلك لحظه‌ها و يادها را مىگشايد ، نرم * جان مىدمد در سايه روشن‌هاى ذهنم ، جابه‌جا با من\r\nتا بار ديگر ، در نهان ، شور شكفتن را برانگيزد * مىگويد از پرواز ، از آيينه ، از گل ، ماجرا با من \r\n\r\n","description":"","footnote":"","page_name":" 671 ","page_number":671},
  {"content":"\r\n\r\n مىخواهد از من تا كه ديوار زمان‌ها را فروريزم * تا درهم آميزد بهاران و زمستان را ، مرا با من\r\nبرگيرم از پيشانى خود چين و از مو ، برف پيرى را * تا درنوردد سال‌هاى رفته را ، او ، پابه‌پا با من\r\nبا مشت بر ديوارهاى سينه مىكوبد كه برخيزم * زين خاكدان پر بركشم ، تا بال‌وپر گيرد ، رها ، با من\r\nمىگويد از معراج ، از آن برترين ، از با تو پيوستن * تا بنگرد آيينه‌ها و پرده‌ها و شب ، تو را با من \r\n\r\nدر راه است\r\n دير آمدى ، اى سبزگون ، پاييز در راه است * پاييز مىآيد ، زمستان نيز در راه است\r\nلبخند تابستان نمىپايد به لب‌هايت * اين‌سان كه پاييز و زمستان تيز در راه است\r\nبا غنچه‌هاى عطرگون ، دير آمدى در باغ * اين باغ را ، بىرحمى گلريز در راه است\r\nاز من گذشت ، امّا تو را مىترسم اى سرسبز ! * پاييز ، با خشمى جنون‌آميز در راه است\r\nاين ميوه‌ها ، ارزانىِ دستى جوان‌تر باد ! * پيرم من و زنهارىِ پرهيز در راه است\r\nاين سايبان را آهويى چالاك مىزيبد * من خسته و صيّاد رنگ‌آميز در راه است\r\nآهوى من ! بگريز از اين دام رنگ‌آميز * صيّاد من ، با خنجرى خون‌ريز در راه است\r\nبا من اگر همراه گردى ، خستگى با توست * ما را بيابان‌هاى خوف‌انگيز در راه است\r\nدر انتظار من ، شبى سرد و زمستانى است * اما تو را گرماى شورانگيز در راه است\r\nچون شهر نيشابور ، آبادم مبين ، امروز * اين شهر را ويرانى چنگيز در راه است \r\n\r\nوحشت زوال\r\n تو اوج سنگى و از آبگينه ، بال مراست * به هم‌سرايى تو ، وحشت زوال مراست\r\nتو انبساط شكفتن ، من انجماد و سكون * به وسعت شب تنهايىام ، ملال مراست \r\n\r\n","description":"","footnote":"","page_name":" 672 ","page_number":672},
  {"content":"\r\n\r\n رها نمىكنم انديشهء تو را ، هيهات ! * هنوز خامم و ، اين خامى خيال مراست \r\n*\r\n چه خواب‌ها كه براى تو ديده بودم ، حيف ! * ز خواب جستم و ديدم ، زبان لال ، مراست\r\nمصيبتيست ، به پيرى ، جوان دلى كردن * چه كودكانه ، تو را داشتن ، محال مراست\r\nصداى گرگ و ، شب برف و ، راه بىبرگشت * به موى من بنگر ، آخرين مجال ، مراست\r\nدرخت هستىام از لحظه‌هاى ياد پُر است * هماره ، تلخى اين ميوه‌هاى كال ، مراست\r\nبه دوشِ باد ، مرا اگرچه بال پرواز است * چو برگ ، پيكره‌اى خُرد و پايمال مراست \r\n\r\nاز لحظه‌هاى وحشت و كابوس\r\nكدام بالش مىنوشد\r\nسرود خستگىات را ؟\r\nكدام مرهم ،\r\nبه زخم‌هاى تنت ، بوسه مىنهد آيا ؟\r\nبگو ،\r\nكه در هجوم تب و هذيان\r\nدر آن شبانه غربت ،\r\n- در آن شبان هراس‌آلود\r\nكه لحظه‌هايت از وحشت‌اند و از كابوس\r\nكدام آغوش ،\r\nپناه پيكر لرزان داغ‌خوردهء توست\r\nبگو ،\r\nكه در شبان تو ، هول كدام تشويش است\r\nكدام خنجر نفرت ،\r\n- كدام دست پليد\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nبه خواب‌هاى تو رنگ هراس مىبخشد\r\nبه من بگو ، آيا\r\nشبى كه خواب تو از هول مرگ سنگين است\r\nو مىجهى از جا\r\nو قلب كوچكت ، از ياد گريه‌هاى پدر\r\nفشرده مىگردد\r\nكدام انگشت گل‌دانه‌هاى اشك تو را ، روى گونه\r\n- خواهد چيد\r\nبه من بگو ،\r\nكه در شبان تو آيا ، كدام ياد گذر دارد ؟\r\nكدام خاطره از روز ؟\r\nكدام خاطرهء مادر ؟\r\n* در آن سياهى سيّال\r\nكه قلب ثانيه‌ها ، از تپش ، فرومانده‌ست\r\nو روزها ، همه يكرنگ‌اند\r\nو فصل‌ها ، همه يكسان\r\nو با طنين هر پا ،\r\nو با صداى هر قفل\r\nو چرخش هر در\r\n- هر لحظه ،\r\n- اختصارى طولانى است\r\nو در تپيدن هر قلب ، انتظارى محتوم است\r\nچگونه مىگذرانى ؟ . . . آه !\r\n*\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nتو نسل آتش و خونى ،\r\n- تو نفس فريادى\r\nتو انعكاس آن بغض باستانى شهر\r\nكليد روز\r\n- بشير رهايى و نورى\r\nتو روزها را در دست‌هاى خوددارى\r\nو هم‌نواى دل شهر ،\r\nاين‌چنين دل من ، مىتپد به سينهء تو\r\n* صبور باش !\r\nتب شبانهء خود را به من ببخش\r\nو هول خود را در من ريز\r\nسپيده ، نزديك است . . .\r\nسپيده نزديك است .\r\n\r\nدر آستانه . . .\r\nپيكى از آفتاب پيام آورد\r\nو موجى از رهايى\r\nاز باور دريچه ، گذر كرد\r\nدستى ، مرا به رفتن مىخواند\r\n* با اعتماد پاياب\r\nبىپاىپوش تجربه ، ديگر بار\r\nبر راه آب ، گام نهادم\r\nدر من ، چراغ عافيتى مىسوخت\r\n*\r\n\r\n","description":"","footnote":"","page_name":" 675 ","page_number":675},
  {"content":"\r\n\r\n- . . آن‌سوى آب‌ها\r\n« ديوار خستگى را ، پايانى\r\n« و مرز خواستن را ، آغازيست\r\n« لبخند استجابت ، فرجام . . . »\r\n* ترديد\r\nهمزاد ديرساله ، فراز آمد\r\nو دست‌هاى هم‌سفر من\r\nخوان نگارگونه‌اى او را\r\nبا شعله‌هاى خون من ، آراست\r\n* با پاى آفتاب سفر كردم\r\nشب در هجوم باد ،\r\nو روز ، در اسارت كاوش بود :\r\n* « . . . اين جارى ،\r\n- اين تموّج\r\n- اين سيّال\r\n« آبشخور كدامين بوده‌ست ؟\r\n« آيا كدام زورق گستاخ ،\r\n« دزديده گرمى خزه‌هايش را\r\n« گوش كدام باد فريب آهنگ ،\r\n« نوشيده التهاب صدايش را ؟\r\n« خورشيد را حجاب صبورى نيست ! »\r\n*\r\n\r\n","description":"","footnote":"","page_name":" 676 ","page_number":676},
  {"content":"\r\n\r\n« امّا ، درنگ كن !\r\n« باران كه از زلالى ، آيينگى دميد\r\n« تطهير كرد خالى جانش را\r\n« اكنون\r\n« او پاره‌اى سپيديست\r\n« انسانى آن‌چنان كه طبيعت !\r\n« لبخندهء شفاى پرستاريست\r\n« قدّيسى از بهشت پرىزادان »\r\n« پادافره صبورى ديرين ،\r\n« آيا تو هيچ‌گاه نلغزيدى ؟ »\r\n* توفان ،\r\nرسول حيرت و ويرانيست\r\nاى كاش ! پاى حيرت\r\nاين شهر را ، به پويهء بدرود مىسپرد\r\nو شهر هفتمين را\r\nدروازه ، اشتياقى ، افزون بود .\r\n* اى شهر هفتمين !\r\nاى حسرت گشادن !\r\nبا گوش‌هاى من ،\r\nبنگر ، چه اشتياق جوابى است !\r\n\r\n","description":"","footnote":"","page_name":" 677 ","page_number":677},
  {"content":"\r\n\r\n\r\nطرب ( 1290 - 1238 )\r\nميرزا ابو القاسم محمّد نصير ، متخلّص به طرب ، كوچك‌ترين فرزند شاعر عارف پيشه و هنرمند « هماى شيرازى » در سال 1276 هجرى قمرى ( 1238 ش ) در اصفهان چشم به جهان گشود و سرانجام در سال 1330 قمرى ( 1290 ش ) در همان زادگاهش چشم از دنيا فروبست و در امامزاده احمد در جوار قبر پدرش به خاك سپرده شد .\r\nطرب بااين‌كه در اصفهان تولّد يافته و در همان‌جا به خاك رفته است ، امّا در پاره‌اى از اشعار نسب شيرازى پدر را ياد مىكند :\r\n بنده مدّاح خسرو غازى * طرب بن هماى شيرازى \r\n*\r\n شكر از هند خيزد و خيزد * طرب بن هماى از شيراز \r\nطرب در كودكى در خانه نزد پدر و برادرانش خواندن و نوشتن آموخت و در همان كودكى آثار هوش و ذكاوت در او نمايان گرديد ، ازاين‌رو مورد توجّه قرار گرفت .\r\nچهارده‌ساله بود كه پدرش بدرود حيات گفت و تحت تعليم و تربيت « عنقا » برادر مهترش ، به مكتب ميرزا عبد الغفّار رفت و معلّمش در ترغيب و توجّه او به دانش كمال مراقبت را مبذول داشت و همچنان تحت سرپرستى او به تحصيل علوم و كسب فضائل همّت گماشت . وى حافظه‌اى قوىّ داشت و به سرعت مدارج كمال و پيشرفت را پيمود . دو تن\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nديگر از اساتيد او ، يكى ميرزا عبد العلى هرندى نحوى و ديگرى آخوند ملا محمّد كاشانى مقيم مدرسهء صدر اصفهانى است .\r\nطرب در بين سال‌هاى 1310 تا 1313 به تهران سفر كرد و به حضور ناصر الدّين شاه بار يافت و مورد تشويق و توجّه قرار گرفت و تخلّص « عقاب » را به او داد كه در بيتى به آن اشاره كرده است :\r\n شهنشها ! طرب بن هماى شيرازى * كه شاه داد عقابش تخلّص از توقير \r\nطرب شاعرى غزل‌سرا بود ، خطّ نستعليق را خوش مىنوشت و در اين فنّ از شيوه مير عماد حسنى و محمّد صالح پيروى مىكرد و نمونهء كتيبه‌نويسىهاى او در مسجد ركن الملك ، تخت فولاد و مسجد آخوند ملا محسن كرمانى و سراى ملك موجود است و در ضمن استاد خطّش ميرزا عبد الرّحيم افسر اصفهانى شاعر و خوشنويس معروف بوده است .\r\nطرب از سيزده‌سالگى به نظم شعر پرداخت و در آغاز تخلّص « جلا » را در شعرش به كار برد . آن‌گاه تخلّص « طرب » را برگزيد ، امّا از تخلّص « عقاب » استفاده نكرد . ديوان اشعارش مشتمل بر انواع شعر با مقدّمه و شرح حال كامل او ، به قلم فرزند برومندش استاد جلال الدّين همايى ، طبع و نشر گرديده است .\r\n\r\nدر ستايش و منقبت على عليه السّلام\r\n آن دل كه دوستى علىّ كرد روشنش * خورشيد همچو ذرّه بتابد ز روزنش\r\nآيينهء سكندرى و جام جم بود * آن دل كه دوستى علىّ كرد روشنش\r\nخرّم كسى كه مهر علىّ هست در دلش * ايمن تنى كه حبّ علىّ هست مأمنش\r\nآن را كه دل ز حبّ علىّ يافت مأمنى * ديگر چه التفات به گلگشت گلشنش\r\nشاخى كه بارور نشد از حبّ مرتضى * گر نخل طوباست ز بنياد بركنش\r\nيوسف بدان جمال دل‌آرا و روشنى * بود از غبار راه علىّ ديده روشنش\r\nماليد آنكه طلق ولاى علىّ به تن * نار جحيم را اثرى نيست در تنش \r\n\r\n","description":"","footnote":"","page_name":" 679 ","page_number":679},
  {"content":"\r\n\r\n يزدان پاك مخزن امكان چو آفريد * رخشنده گوهرى چو علىّ بُد به مخزنش\r\nآن را كه مسكن است سر كوى بو تراب * ما را كه در بهشت برين است مسكنش\r\nبازِ سپيدِ عالمِ قدس است مرتضى * كان باز راست ساعد احمد نشيمنش\r\nآن‌كس كه خوشه‌چين بود از خرمن علىّ * شايد دو كون خوشه بچيند ز خرمنش\r\nهركس به گردنش نبود طوق مهر او * جز طوق لعن نيست سزاوار گردنش\r\nآن را كه نيست دوستى شاه لافَتى * موى تنش بود بتر از تير دشمنش\r\nهر ديده‌اى به دوستى او نشد به خواب * مژگان به ديدگان خلد ، آن‌سان كه سوزنش\r\nشاهنشه سرير ولايت ، علىّ ، كه هست * از  « إِنَّما وَلِيُّكُمُ اللَّهُ »  « 1 » گرزنش\r\nگر سُخره كرد تخت علىّ را به ملك شام * ديوى لعين كه سُخره كند ديو ريمنش\r\nانگشت جم اگر نبود ، چيست خاصيت ؟ * گر خاتم سليمان ببرد آهريمنش\r\nتيرش گذر ز جوشن دشمن كند به رزم * گر كوه آهنستى بر جاى جوشنش\r\nاز دامنش رها نكنم دست دشمنى * زيراكه هست دست دوعالم به دامنش\r\nشاها « طرب » كه زادهء پاك « هما » بود * همچون هماى ظلّ شرف بر سر افكنش\r\nيزدان تمام قرآن در مدحت تو گفت * مدحت « طرب » چه گويد با نطق الكنش\r\nهر شاعرى به مدح تو رطب اللّسان نگشت * بيرون كن از قفاى زمان همچو سوسنش\r\nعهدى كه بسته‌اى ز ازل با ولاى او * گر بشكند زمانه تو را ، عهد مشكنش \r\n\r\nگوهر ناسفته\r\n گل ندانم چه سخن گفت و ز بلبل چه شنفت * كه دلش خون شد و با كس غم دل بازنگفت\r\nدر ميان گل و بلبل سخن از وصل چو رفت * گل پريشان شد و از باد سحرگه آشفت\r\nبلبل از گل طمع وصل نمايد ، هيهات ! * گفت از وصل سخن عاشق و جانان نشنفت\r\nدل ويرانهء من مخزن گنج غم توست * آرى ، اين گنج به ويرانه ببايست نهفت \r\n\r\n\r\n","description":"","footnote":"\r\n( 1 ) - سورهء مائده ، آيهء 55 .\r\n","page_name":" 680 ","page_number":680},
  {"content":"\r\n\r\n ژاله نبود عرق شرم بود بر رخ گل * كه چرا پيش گل روى تو خنديد و شكفت\r\nمردم سوخته‌دل را نبود خورد و نه خواب * نتوان گفت كه عاشق بود آن ديده كه خفت\r\nچه سراييست خرابات ، كه جبريل امين * آتش از ديده زد و خاك رهش از مژه رُفت\r\nروى دلجوى تو را نازم و ابروى تو را * كه تو طاقى به دل بردن و در خوبى جفت\r\nگوهر وصف لب لعل تو سفتند بسى * هيچ‌كس چون « طرب » اين گوهر ناسفته نسفت \r\n\r\nدر وطن‌دوستى و حمايت از مشروطيّت و مجلس\r\n اى هم‌وطنان ! ياد وطن هيچ نياريد * اين يار عزيز است ، چرا دوست نداريد\r\nكِشتند بزرگان همه تخم شرف و علم * تخم شرف و علم شما نيز بكاريد\r\nياران همه رفتند و رسيدند به منزل * وامانده شما بىكس و بىمونس و ياريد\r\nاز دورى اين يار گرامى كه ز كف رفت * جا دارد اگر خون عوض اشك بباريد\r\nبدبختىتان بين كه در اين وادى پرخوف * چون اشتر مستيد كه بيرون ز قطاريد\r\nجز نام نكو ، حاصل ايّام نباشد * نام نكوى خويش به دوران بگذاريد\r\nاز بهر شما مائده‌ها چيده و خوان‌ها * قانع پى دريوزه چرا مفلس و زاريد\r\nاين نقش و نگارى كه جهان راست ، نماند * بر لوح بقا ، نام نكويى بنگاريد\r\nدانا نگمارد به غلط دشمن ، بر دوست * بر دوست شما دشمن خود از چه شماريد\r\nاين دين شما طرفه امانت بود از حقّ * زنهار ! امانت برِ خائن مسپاريد\r\nزارى و نزارى شما بىسببى نيست * دور از وطن خويش از آن زار و نزاريد\r\nمستيد بدان‌سان كه سر از پا نشناسيد * يك‌دم به خود آييد و سر هوش بخاريد\r\nخود جمله شما نوگل گلزار وجوديد * در چشم خسان از چه سبب خوار چو خاريد\r\nهر صنعت نيكو كه شما را ز خرد بود * بردند و شما غافل از اين بيهده‌كاريد\r\nماران منقّش دلتان برده به نرمى * داديد ز كف گنج و پى نقش و نگاريد\r\nاشرار همه سكنهء احرار گرفتند * آوخ ! كه شما بىخبر از شر شراريد\r\nچون برق گذشتند سوران و در اين دشت * چون گَرد شما مانده ، به دنبال سواريد \r\n\r\n","description":"","footnote":"","page_name":" 681 ","page_number":681},
  {"content":"\r\n\r\n دشمن به حصار اندرتان كرده و غافل * مشغول به خال و خط تركان حصاريد\r\nبردند همه چيز شما را و شما باز * گم كرده شتر را و به دنبال مهاريد\r\nايمان كه بود نور خدا در دل مؤمن * داديد ز كف نور و روان از پى ناريد\r\nفرمود نبىّ : حبّ وطن هست ز ايمان * آخر وطن خويش چرا دوست نداريد\r\nاين نكته بدانيد كه « من غاب فقد خاب » * از بالش غفلت سر تنبيه برآريد\r\nچون ابر بهارى همه بر خويش بگرييد * زيرا همه بىفايده چون ابر بهاريد\r\nحقّ خير شما خواسته زين مجلس شورى * از چيست شما در طلب عيب و عواريد ؟\r\nدولت شده با ملّت هم‌رأى در اين كار * اين كار بزرگ است ، به بازى مشماريد\r\nزين كار شود ملك و ديار آباد ، الحقّ * همدست شويد ، از پى يارىِ دياريد\r\nفرمود شه و هم علما داده اجازت * از آستين همّت ، دستى به در آيد\r\nتا گوى سعادت برباييد ز ميدان * در معركهء مردى ، پايى بفشاريد\r\nطبع « طرب » اين چامه بدين طرز بيان كرد * معيار بسنجيد ، اگر پاك عياريد \r\n\r\nدر رثاى حسين عليه السّلام\r\n وقت آن شد كه سخن با دل ديوانه كنم * خويشتن را به جنون شهره و افسانه كنم\r\nوقت آن شد كه كنم مرثيه‌خوانى حسين * رخنه زين غم به دل عاقل و ديوانه كنم\r\nچون‌كه بىخانه و كاشانه شدند آل علىّ * كى دگر ميل سوى خانه و كاشانه كنم\r\nبهر پيمانهء آبى كه بنوشند و نبود * خون دل در عوض آب به پيمانه كنم\r\nصدف ديده‌ام از گريه شود مرجان‌خيز * چون‌كه ياد از ستمِ زادهء مرجانه كنم\r\nياد چون آيدم از گوشهء ويرانهء شام * ناله چون جغد به هر گوشهء ويرانه كنم\r\nبود پروانهء شمع رخ اكبر ، ليلى * گريه بر شمع كنم يا كه به پروانه كنم\r\nگويم از كاكل زنجيرى قاسم سخنى * تا پريشان دل ديوانه و فرزانه كنم\r\nنبود همّت مردانه كسى را چو حسين * جان فداى ره آن همّت مردانه كنم\r\nجان و جانانهء من عشق حسين است « طرب » * جان خود ، من به نثار ره جانانه كنم \r\n\r\n","description":"","footnote":"","page_name":" 682 ","page_number":682},
  {"content":"\r\n\r\n\r\nنوشدارو\r\n خدا را شد دلم ديوانهء موى پرىرويى * سيه‌چشمى ، نگارى ، كافرى ، زنجير گيسويى\r\nدلم را بسته بر موى ميان شوخ دل‌آرايى * خدا را كار دل با يار باشد بر سر مويى\r\nتو را مىبويم و بوى خدا را از تو مىجويم * بلى ، اندر مثل گويند : دارد هر گلى بويى\r\nروان از ديده دارم جوى خون پيوسته بر دامان * به ياد سرو بالايى كه ديدم بر لب جويى\r\nتو را ز آن پيشتر كز قامت چوگان كند دوران * كنون تا فرصتى دارى ، بزن اى نوجوان گويى\r\nخوشا آن رند ديوانه ، كه از مستى به ميخانه * كشد از پردهء دل نيمه‌شب فرياد ياهويى\r\nبه‌جز سرگشتگى از گو ، چه آيد بر سر چوگان * خم زلف تو چوگان است و دل سرگشته چون گويى\r\nببين آن طرّهء مشكين كه خم گرديده بر رويش * نديدى گر برد بر آفتابى سجده هندويى\r\nمگر امشب « طرب » را بر در ميخانه ره بودى * كه از مستان برآمد هر طرف شور و هياهويى\r\nمرا وصل لب جانان پس از جان دادن آن باشد * كه چون سهراب ميرد ، آورندش نوشدارويى \r\n\r\n","description":"","footnote":"","page_name":" 683 ","page_number":683},
  {"content":"\r\n\r\n\r\nدر منقبت حضرت رضا عليه السّلام\r\n خرّم آن دل كه سوى ملك خراسان بروم * به درِ شاه خراسان چو خور آسان بروم\r\nاى خوش آن لحظه كه از ملك صفاهان چو نسيم * به‌سوى بارگه شاه خراسان بروم\r\nگرچه من ذرّه و او مهر درخشان باشد * ذرّه‌آسا سوى آن مهر درخشان بروم\r\nگرچه من قطره و او لجّهء عمّان باشد * قطره كردار ، سوى لجّهء عمّان بروم\r\nاو سليمان بود از همّت و من مور ضعيف * گرچه مورم ، سوى درگاه سليمان بروم\r\nروضهء شاه رضا ، روضهء رضوان باشد * خرّم آن دم كه در آن روضهء رضوان بروم\r\nاو بود كعبهء ايمان و درش كهف امان * الامان زان سوى آن كعبهء ايمان بروم\r\nدردها را چو بود شاه خراسان درمان * با دو صد درد در آن منبع درمان بروم\r\nخاك درگاه علىّ آب حيات است اى خضر * همّتى ! تا سوى آن چشمهء حيوان بروم\r\nشود آسان ز وى آن چيز كه مشكل بر ماست * سوى او مشكل خود تا كنم آسان بروم\r\nچون علاج خفقان لعل بدخشان باشد * خفقان دارم و زى لعل بدخشان بروم\r\nچون من بىسر و پا را سروسامانى نيست * پى سامان سوى آن كشور و سامان بروم\r\nنشود چون‌كه گدا از درِ سلطان محروم * به گدايى به‌سوى درگه سلطان بروم\r\nهديه‌اى تا به در او برم از مخزن چشم * دامن از اشك پر از لؤلؤ و مرجان بروم\r\nدر ره كعبه‌اش ار خار مغيلانى هست * پاىكوبان به سر خار مغيلان بروم\r\nراستى تا كنمش خدمت شمشاد روان * بر كمر سروصفت برزده دامان بروم\r\nهست دربان درِ حضرت او روح امين * من به دربانى آن فرّخ دربان بروم\r\nشير حقّ ، مظهر ربّ ، ضامن آهو چون اوست * من پى آهو ، سوى آن مظهر يزدان بروم\r\nشود آيا كه از اين كشور ويرانه « طرب » * سوى آن گنج روان با دل ويران بروم ؟ \r\n\r\nدعاى طرب\r\n آن‌كس كه درد اهل دوعالم دوا كند * دارم اميد ، حاجت ما را روا كند\r\nاز خلق چون گشوده نشد عقدهء غمى * گر عقده‌اى ز كار گشايد ، خدا كند \r\n\r\n","description":"","footnote":"","page_name":" 684 ","page_number":684},
  {"content":"\r\n\r\n از بندبند من چو نى آيد نواى دوست * گر دوست بندبند من از هم جدا كند\r\nاى بس زيان رسيده مرا از فراق او * غافل كسى كه دامن وصلش رها كند\r\nافتد به چنگ باد اگر تار زلف يار * آفاق پر ز نافه و مشك ختا كند\r\nما را كه سر به خطّ ارادت نهاده‌ايم * دور از درِ عنايت و رحمت چرا كند\r\nعاشق قفا نمىكند از پيش تيغ عشق * دشمن جدا اگر سر او از قفا كند\r\nآمين كند دعاى « طرب » را ملك به عرش * از بهر حفظ جان تو هر شب دعا كند \r\n\r\nنامهربان\r\n مژده كه در بزم من ، سر زده جانان رسيد * آمد و از بوى او ، در تن من جان رسيد\r\nدرد غم هجر را ، چاره به‌جز وصل نيست * وصل ميسّر نشد ، درد به درمان رسيد\r\nدامنم از اشك چشم ، جوى بود تا به ناز * در برم آن سرو ناز ، برزده دامان رسيد\r\nدر بر يعقوب پير ، مژده رسيد از بشير * كز طرف مهر ناز ، يوسف كنعان رسيد\r\nمىروم و مىبرم ، حسرت وصلت به خاك * دوست بگو پاك كن ، خانه كه مهمان رسيد\r\nتير تو بر جان من ، نالهء من سوى تو * طالع برگشته بين ! اين نرسيد آن رسيد\r\nبر سر من پا نهاد ، آن مه نامهربان * يا به زمين ز آسمان ، مهر درخشان رسيد\r\nخاطر من شاد شد ، شاد چو در بزم من * دوش به صد گونه ناز ، آن مه تابان رسيد\r\nز آب دو چشم « طرب » خلق عيان ديده‌اند * بر سر نوح نبىّ ، آنچه ز طوفان رسيد \r\n\r\n","description":"","footnote":"","page_name":" 685 ","page_number":685},
  {"content":"\r\n\r\n\r\nطلا ( 1314 )\r\nرضا طلايى ، فرزند اصغر ، در سال 1314 هجرى شمسى در اصفهان از مادر زاد .\r\nدر پنج‌سالگى به مكتب شيخ عزيز رفت و خواندن آموخت ، در هفت‌سالگى راهى دبستان شد و دورهء آن را به پاى برد و دورهء متوسّطه را در دبيرستان‌هاى كازرون ، فرهنگ و نشاط طىّ كرد و در سال 1333 به دريافت مدرك ديپلم پنجم علمى دست‌يافت . ازآن‌پس به استخدام آموزش و پرورش درآمد و مأمور خدمت آموزشى در روستاهاى چهار محال بختيارى شد و در سال 1334 ضمن خدمت موفق به اخذ مدرك ديپلم ادبى گرديد و در سال 1335 ديپلم ، دانشسراى مقدّماتى را نيز دريافت كرد و در سال 1338 به اخذ مدرك ليسانس در رشتهء اجتماعى فوق ليسانس گرفت و در سال 1352 دورهء مديريّت عالى را نيز گذرانيد و همواره در سمت‌هاى چند از سطوح مختلف انجام‌وظيفه كرد و سرانجام در سال 1361 بازنشسته گرديد .\r\nطلايى دربارهء آغاز شاعرى خود چنين مىگويد : « از دورهء دبيرستان به ادبيّات فارسى علاقه‌مند بودم و يكى از بهترين انشانويسان كلاس‌ها محسوب مىشدم و قطعه‌هاى ادبى زيبايى مىنوشتم و گهگاهى كلام موزونى زير لب زمزمه مىكردم ، امّا جرأت اينكه آن را به سخن‌شناس ارائه دهم ، نداشتم . كم‌كم در بعضى جلسات شعراى شهرمان شركت مىكردم و از استماع اشعارشان لذّت مىبردم و نكاتى در زمينهء ارايه‌هاى ادبى مىآموختم . پس از آنكه مدرك ليسانس را دريافت كردم ، فرصتى يافتم\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nكه در زمينهء شعر بيشتر مطالعه كنم ؛ مخصوصا در دههء چهل ، كه شعر نيمايى هم مطرح شده بود . در آغاز دوبيتىهايى ساختم و بااين‌كه در خلال همين سال‌ها با روزنامه‌هاى اصفهان همكارى داشتم ، امّا جرأت انتشار آنها را نمىيافتم ، تا پس از بازنشستگى فرصت بيشتر پيدا كردم و به مطالعه و تحقيق در زمينهء شعر و داستان‌نويسى پرداختم كه ما حصل آن‌ها مجموعهء داستان‌هاى كوتاه و دفتر شعر و كتابى مشتمل بر مكاتب اخلاقى جهان و منتخب ديوان صائب بود . »\r\nطلايى كه در شعر تخلّص « طلا » را براى خود برگزيده است ، در حال حاضر در انجمن‌هاى ادبى صائب ، حافظ ، حكيم نظامى و خانهء هنرمندان شركت مىكند و از اين انجمن‌ها بهره‌مند مىشود و در ضمن مىگويد : « در دورهء دانشجويى از استادانى چون دكتر حميدى شيرازى و الهى قمشه‌اى و دكتر ناظرزاده كرمانى و سعيد نفيسى كسب فيض فراوان كرده‌ام . »\r\n\r\nمولا عليّست\r\n ابرمرد اسلام ، مولا عليّست * پدر بهر ايتام ، مولا عليّست\r\nمبارزترين مرد حقّ ، بهر دين * كه بشكست اصنام ، مولا عليّست\r\nخداوند تيغ و خداوند نطق * ز نيروى الهام ، مولا عليّست\r\nاميرى كه بر دست حقّ روز خم ! * بشد نامش اعلام ، مولا عليّست\r\nوجودى معمّايى از خَلق و خُلق * جهانى پرابهام ، مولا عليّست\r\nولىّ خداوند جان و خرد * خداوند اكرام ، مولا عليّست\r\nبهين اسوهء عدل و ايثار و صبر * مقاوم چو اهرام ، مولا عليّست\r\nشهيد عدالت به محراب حقّ * فراسوى افهام ، مولا عليّست\r\nحضورش اگر نيست در بين جمع * كتابش ز اعلام ، مولا عليّست\r\nدرخشان‌ترين لوح جاويد حقّ * دل و داغ و آلام ، مولا عليّست\r\nشفاعت اگر شيعيان روز حشر * شفابخش اسقام ، مولا عليّست \r\n\r\n","description":"","footnote":"","page_name":" 687 ","page_number":687},
  {"content":"\r\n\r\n « طلا » تا شود مست مهر إله * لبش بر لبِ جام ، مولا عليّست \r\n\r\nمدهوش\r\n مُهر مهرت به دلم منقوش است * پند دُردانهء تو در گوش است\r\nجامهء لطف و صفايت همه عمر * بر دلم پاك‌تر از تن‌پوش است\r\nديدگانم ز تماشاى رخت * همچو مىخواره لبت مِىنوش است\r\nدر ره سير و سلوك ملكوت * نور انديشهء تو همدوش است\r\nبىقرارم چه كنى از دم خويش * كه جهان از دم تو مدهوش است !\r\nاى « طلا » ى نگران از شب تار * روشنى شو كه زمين خاموش است ! \r\n\r\nجلوه\r\n مىتراود جلوه از سيماى تو * مىنوازد بغض دل آواى تو\r\nمىبرد تا عالم كرّوبيان * چشم دل را آن قد و بالاى تو\r\nمىپرد مرغ دلم تا عرش تو * با پرى از پرتو زيباى تو\r\nمىشود مست ابد جان و دلم * ز آن مى روحانى ميناى تو\r\nمىكند روشن دلم را هر پگاه * يك نگاه نرگس شهلاى تو\r\nمىكند پيرانه سر را نوجوان ! * آن دم عيسايىِ برناى تو\r\nآتش طور تجلّى گشته است * سينه‌ام از آتش سيناى تو\r\nمىدهد فيض وجود معرفت * بر همه آن رحمت والاى تو\r\nاى خداوند خطاپوش رئوف ! * التجا داده مرا مأواى تو\r\nنردبان قلّهء قاف تو را * پا نهادم يك‌به‌يك با پاى تو\r\nحيرتم افزوده شد در اين سفر * ز آن جلال و جاه بىهمتاى تو\r\nهستىام تا هست باشد ز آن تو * كى بود چيزى « طلا » در پاى تو \r\n\r\n","description":"","footnote":"","page_name":" 688 ","page_number":688},
  {"content":"\r\n\r\n\r\nواژه‌ها\r\n خوشه‌هاى واژه‌ها فاخر شدند * از سرشك جان و دل باهر شدند\r\nتا فتادند از سماوات شهود * بر زبان شاعرى ظاهر شدند\r\nخوشه‌هاى واژه‌ها خون دل‌اند * زين سبب چون گوهرى طاهر شدند\r\nاى گروه عارفان ! شادى كنيد * در سماع عيدتان ظاهر شدند\r\nبردريد اين پرده‌هاى جهل و كين * نور علم و معرفت ناظر شدند\r\nدر كف صرّاف و نقّاد هنر * يادگار شاعرى قادر شدند\r\nاز براى دفع ظلم و معصيت * تكيه‌گاه مردم باصر شدند\r\nخوشه‌هاى واژه‌ها از جان پُرند ! * زين جهت همچون « طلا » نادر شدند \r\n\r\nبشارت\r\n دوباره خندهء گل‌ها پديد مىگردد * شب سياه جدايى ، سپيد مىگردد\r\nشكوه چشمهء جوشان مهر تابنده * براى مستى جان‌ها نبيد مىگردد\r\nنواى چلچله بر سقف و بام هر خانه * اشارتيست كه پيك اميد مىگردد\r\nنسيم عيسوى و مشك‌بيز فروردين * بشارتيست كه عالم جديد مىگردد !\r\nاميد عاشق جان‌خسته از غم دورى * چو جلوهء رخ جانان شديد مىگردد\r\n« طلا » ى منجلى از آسمان نورانى * بهشت روى زمين را نويد مىگردد \r\n\r\nرازِ مگو\r\n عاقبت تارِ بتى ، تورِ دلِ زارم شد * دلبرم ، روحبرم ، شمع شب تارم شد\r\nچون‌كه پيوسته خرابات مغان جايم بود * يك شب بدر ، بتى سلسله مو يارم شد\r\nتا كنم حلّ معماى جهان را آسان * فكر روشن ، سبب گرمى بازارم شد\r\nبس‌كه انديشه نمودم به چنين كار بزرگ * درك آغاز و سرانجام جهان كارم شد\r\nگرچه بر دار چو منصور نرفتم ، امّا * جور خوبان و زمان گذران دارم شد \r\n\r\n","description":"","footnote":"","page_name":" 689 ","page_number":689},
  {"content":"\r\n\r\n من كه معذور شدم از كنش كار بزرگ * عاقبت بار امانات خدا بارم شد\r\nاى « طلا » رازِ مگو با همه‌كس فاش مكن * تا نگويند كه از گفتِ تو آزارم شد \r\n\r\nرهگشاى مريخ\r\n رهگشا ! بگشا ره مرّيخ را * تازه كن با كار خود تاريخ را\r\nجادهء مريخ را هموار كن * تا زنم گامى بر آن ، پيكار كن !\r\nما از اين وضع زمين آزرده‌ايم * از فساد آن بسى افسرده‌ايم\r\nآب و خاكش منشأ آلودگى * يا هوايش عامل دل‌مردگى\r\nمردمانش در چَمِ درماندگى * يا گرفتار غم واماندگى\r\nهاديانش در تب سرخوردگى * اين شده وضع همه از زندگى !\r\nتا چنين گشته زمين از حرص ما * خوش بود مرّيخ و عيش دلگشا\r\nبا « طلا » گشتى زدن مرّيخ را * برگ زرّينى شدن تاريخ را \r\n\r\nكال\r\n زنده‌دلان ، زنده به حالند و بس ! * مرده‌دلان ، گوش به قالند و بس !\r\nغنچه‌دلانِ متحيّر ز حال ! . . . * كاهل و وامانده و كالند و بس ! \r\n\r\n","description":"","footnote":"","page_name":" 690 ","page_number":690},
  {"content":"\r\n\r\n\r\nطلوع ( 1247 )\r\nمير سيد ابو القاسم طباطبائى فرزند آيت‌اللّه سيد محمّد در سال 1247 هجرى شمسى در تهران از مادر زاد . پس از تحصيلات مقدماتى در رشته علوم دينيه به تحصيل پرداخت و از محضر اساتيد علوم اسلامى كسب دانش كرد تا به درجهء اجتهاد رسيد .\r\nمير سيد ابو القاسم طباطبائى كه در شعر خود از تخلّص طلوع استفاده مىكرد ، شاعرى خوش‌قريحه و نيكوپرداز بود و در سرودن انواع شعر طبع‌آزمائى مىكرد امّا طبعش بيشتر به غزل‌سرائى راغب بود و اشعارش حاكى از ذوق سليم و طبع روان اوست وى مردى قناعت‌پيشه بود و به انزواطلبى تمايل داشت . نمونه‌هاى زير از شعر اوست :\r\n\r\nمهر گلرخان\r\n حورى بدين جمال مگر يا فرشته‌اى * يا از سرشت عالم ديگر سرشته‌اى\r\nز آب حيات گلبن جان آب داده‌اى * يا گلبنى ز خلد در اين باغ كشته‌اى\r\nبهتر ز پرنيان بود آن پيكر لطيف * اين تار و پود را گل من از چه رشته‌اى\r\nآزار خستگان به جهان رايگان نبود * اين يادگار زشت به گيتى تو هشته‌اى\r\nتفتيده آهنى است دلا رهگذار عشق * اين ره ندانمت به چه پا درنوشته‌اى\r\nدلدادگان حسن تو جمعى و اى عجب * فرمان غم بر اين دل تنها نبشسته‌اى \r\n\r\n","description":"","footnote":"","page_name":" 691 ","page_number":691},
  {"content":"\r\n\r\n خوش مىكُشى به غمزه ، جهانى و نشنوى * آوخ ز كشته‌اى كه تو بىباك كشته‌اى\r\nدر بندگى مگر چه خطا رفته كاين‌چنين * از عاشقان يكدله بيزار گشته‌اى\r\nسررشتهء حيات نمىداد مى ز دست * گر داشتم ز زلف تو در دست رشته‌اى\r\nاز مهر گلرخان چه تمتّع برى « طلوع » * بگذر از اين هوس مگر از جان گذشته‌اى \r\n\r\nشومى تقدير\r\n اى تنگدل ز شومى تقدير زشت خويش * تا كى دهد بدست هوس سرنوشت خويش\r\nكِشت تو پايمال و تو بيهوده در تلاش * تا از كدام چشمه دهى آب كشت خويش\r\nدوزخ‌پرست نيست اگر طبعت از چه روى * در دست دوزخى بسپارى بهشت خويش\r\nچون ايمنى تواندت آورد ، در كنار * آن‌كس كه نيست ايمنش از سرنوشت خويش\r\nرندان بر آب دنان تو بگشوده دست آز * تا رونقى دهند بر اين خاك و خشت خويش\r\nما را كه بهره غم شد از اين كعبهء اميد * تا ديگران چه بهره برند از كنشت خويش\r\nباشد كه تنگدل نشوى زين سياه دلق * كاين است حاصل عمل و دست زشت خويش\r\nاندوه اين بلندى و پستى مخور « طلوع » * كاينت بود نتيجهء بر داد و هشت خويش \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n\r\nزمانه\r\n زمانه گر در شادى گهيت بگشايد * مدار اميد كه غم بر غمت بيفزايد\r\n« از شير گرسنه باور مدار خندهء مهر * چو لب گشايد و دندان خويش بنمايد »\r\nچو مردمان فرومايه ، چرخ سفله تر است * ازين ستاند اگر اندكى ببخشايد\r\nيكى عروسك زشتى است اين جهان كهن * كه خويش بهر تو هر صبحگه بيارايد\r\nزمانه خنده زند كز تو گريه گيرد باز * غمى نرفته غم ديگريت بازآرد\r\nجهان چو با غم و شادى سرشته‌اند « طلوع » * روا بود كه تنى اندر او بياسايد \r\n\r\nلعل روح‌پرور\r\n اى لعل روح‌پرور ، پندارم از بدخشى * نى چشمهء حياتى كاين‌گونه روح‌بخشى\r\nاز آب ديده‌ام يار گل گشته خاك راهت * آهسته رو كه ترسم بر روى گل بلخشى\r\nخورشيد تابناكت سركرده از گريبان * يا نور نار طورى كز دور مىدرخشى\r\nچون مىرسم بگردت گر ره پياده پويم * من از پى و تو از پيش تاران به پشت رخشى\r\nچونست حالت اين زلف ز آشفتگى كه دايم * چون مشك داده بر باد بر سيم خام پخشى\r\nتنگ است روزگارم امروز چون قوافى * اين هم « طلوع » عذريست بايد مرا ببخشى \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n\r\n[ ظ 
  ]\r\n\r\nظاهر ( 1324 )\r\nقامتعلى ملكى كه تخلص ظاهر را براى شعر خود برگزيده است در سال 1324 هجرى شمسى در يكى از روستاهاى زنجان چشم به جهان گشود ، از كودكى به جاى رفتن به مدرسه به كارگرى تن درداد و به ناچار از تحصيل بازماند خود در اين‌باره مىگويد : « هيچ‌گاه به مدرسه نرفتم و خواندن و نوشتن را از روى دست كودكان هم سن و سال خود آموختم ، حدود چهل سال است كتاب مىخوانم ، كمى سواد مانع پيشرفتم در اين مورد شده است امّا شور و شوق سرودن شعر از همان دوران كودكى در من پديدار گرديد . »\r\nملكى از دوازده‌سالگى به سرودن شعر پرداخت در آغاز آنچه مىسرود نسبت به ضبط و حفظ اشعار خود اهتمام نداشت و به‌همين‌جهت مقدارى از اشعارش از ميان رفته است .\r\nملكى از هفده‌سالگى براى كار به تهران رهسپار شد و به شغل تراشكارى فلزات پرداخت و در سال 1378 با راهنمائى دوستى به انجمن ادبى شعراى ايران كه به رياست استاد كيومرث مهدوى « خديو » تشكيل مىشد راه يافت و از اين رهگذر با راهنمائىهاى وى شعرش به شكوفائى رسيد و رونق يافت و با فنون شعر و رموز آن تا حدّى آشنائى يافت و در حال حاضر نيز در تهران سكونت دارد و همچنان به شغل تراشكارى مىپردازد و از اعضاى انجمن ادبى شعراى ايران به شمار مىرود و در سال\r\n\r\n","description":"","footnote":"","page_name":" 694 ","page_number":694},
  {"content":"\r\n\r\n1382 ديوان اشعار خود را به‌وسيله انتشارت قوانين چاپ و منتشر كرد .\r\n\r\nدر سوگ حضرت على عليه السّلام\r\n دلم فسرده شد از سوگ جانگزاى على * شدم قرين نواى خدا خداى على\r\nدگر به مسجد كوفه نمىكند سَجده * دگر به گوش نيايد صداى پاى على\r\nز خون سَروَر حق گشته خون‌فشان محراب * كه نيست بانگ مناجات ربناى على\r\nبهار عمر على از چه شد خزان يا رب * كه در ضيافت تو شد به پا عزاى على\r\nزمانه بعد على چون على نخواهد ديد * كسى دگر نَبَرد بهره از صفاى على\r\nصبا ببر ز من امشب سلام سوى على * كه بىقرار دل من كند هواى على\r\nبيار نام على بر زبان كه روز جزا * به حشر تا نشوى دور از لواى على\r\nجهان به عشق على بسته است اى سَروَر * اميد من به خداى است و از وفاى على\r\nبه نام پاك على مىخورم به جان سوگند * كه شام تا به سحر سوزم از براى على\r\nقسم به عشق على « ظاهرا » به لب دارى * ز جان و دل همه گوئى كه جان فداى على \r\n\r\nحديث عشق\r\n دو چشمم باز در راهست و دلدارى نمىبينم * به هر سو بنگرم غم هست و غمخوارى نمىبينم\r\nنشستم پاى عشقش سال‌ها با چشم اشك‌آلود * و ليكن از دل سنگش جز آزارى نمىبينم\r\nبه گرداب غم افتادم ندارم جز پريشانى * از اين درياى طوفانى جز اسرارى نمىبينم\r\nرسيد ايام عيد و موسم گل ماه فروردين * برفت اسفند و از سرمايش آثارى نمىبينم\r\nشدم بس جان به لب اى دل ز دست نامرادىها * به همراهان چه بد كردم كه دلدارى نمىبينم\r\nبه ما بس وعده‌ها داد و در آخر وعده‌ها بشكست * دريغا كز ميان مردمان يارى نمىبينم\r\nحديث عشق پايان شد ببندم دفترم « ظاهر » * كه از گلزار مه‌رويان بر و بارى نمىبينم \r\n\r\n","description":"","footnote":"","page_name":" 695 ","page_number":695},
  {"content":"\r\n\r\n\r\nدر ولادت حضرت محمّد صلّى اللّه عليه و آله\r\n شد آسمان مكه امشب ستاره‌باران * هم انس و هم ملائك شادند شاد ياران\r\nدر سرزمين كعبه طفلى بشد پديدار * آن طفل داده بر دهر بوى خوش بهاران\r\nاز ملك بت‌پرستان آئين احمد آمد * در خانه مطلّب نور است نورباران\r\nدشت و دمن چو دريا از پرتواش خروشان * چهچه زند قنارى در باغ و كوهساران\r\nبر مسلمان عالم خوش باد اين ولادت * خوش باد اين ولادت در جمع گلعذاران\r\nعالم شده منور از نور روى دلبر * جارى ز كوه باشد از شوق چشمه‌ساران\r\nبا آنكه نقص دارد منظومه‌هاى « ظاهر » * ليكن شود پذيرا در بزم هشياران \r\n\r\nسايه‌هاى تيره\r\n نوبت هجران سرآيد فصل حرمان مىرود * تا بجنبى سختى ايّامِ دوران مىرود\r\nدائما دنيا نباشد بر كسى تاريك و تار * زود فروردين ز راه آيد زمستان مىرود\r\nزندگى سخت است اما چند روزى بيش نيست * سايه‌هاى اشك غم از چشم گريان مىرود\r\nقصه شيرين‌ترى خواند جهان در گوش ما * گويد آيد روز وصل و شام هجران مىرود\r\nنغمهء بلبل دوباره مىرسد از باغ و راغ * سايه‌هاى تيره‌شب از بام بستان مىرود\r\nمرغ عاشق باز مىخواند سرود عاشقى * بوم بىفرهنگ هم از باغ و بستان مىرود\r\nآشنا با غم مشو « ظاهر » زمان جاويد نيست * غم مخور دريا شود آرام و طوفان مىرود \r\n\r\nيك درد اختيارى\r\n عاشق هماره باشد كارش به آه و زارى * اشكش ز ديده ريزد چون ابر نوبهارى\r\nاز هجر گل بسوزد در بوستان هَزاران * يا در قفس بميرد از بخت بد قنارى\r\nباشم چنان اسيرى پايم فتاده در بند * ديگر ندارم از كس من انتظار يارى\r\nشد روز روشنم شب ، سوزد تنم در اين تب * جانم رسيده بر لب از حد بىقرارى\r\nدر دام غُصه گيرم چون مرغكى اسيرم * بشكسته‌بال دارم ، آن زخم‌هاى كارى \r\n\r\n","description":"","footnote":"","page_name":" 696 ","page_number":696},
  {"content":"\r\n\r\n اين بود روزگارم چون دى شده بهارم * در رسم گلعذاران اين است غم‌گسارى\r\nجانا حبيب من شو ، دردم طبيب من شو * دردَم نباشد از تو يك درد اختيارى\r\nآرى عزيز جانم از من نيوش پندم * دانم كه خود بزرگى ، دانم بزرگوارى\r\n« ظاهر » ز او گذر كن بر كار خود نظر كُن * كارت ز بىنيازى باشد چو شهريارى \r\n\r\nيا على\r\n باشد هواى عاشقى در سر برايت يا على * از سر برون چون مىرود حال و هوايت يا على\r\nدل بهر تو ديوانه شد از خويشتن بيگانه شد * يك سر جهان افسانه شد در زير پايت يا على\r\nجانا تو كان همتى فر و هماى رحمتى * در هر قبيله شد عيان مهر و وفايت يا على\r\nخورشيد را نور از تو شد ماه از رخت شد جلوه‌گر * يك‌صد هزارانت درود داده خدايت يا على\r\nدر ماه ميلادت رجب ، شد مستجب ماه رجب * دارد شگفتى اى عجب كعبه برايت يا على\r\nهر درد را درمان تويى درمان هر حرمان تويى * هم دين و هم ايمان تويى تا بىنهايت يا على\r\n« ظاهر » گنهكار است و بس باشد دو چشمش چون ارس * غير از على نِى دادرس اى جان فدايت يا على \r\n\r\nنرگس جادوى تو\r\n سر شب تا به سحر صحبتم از موى تو بود * سخن از مهر تو و از خم ابروى تو بود\r\nمهر تو در همه دم پيش رخم جلوه نمود * هركجا در نظرم صورت نيكوى تو بود\r\nيك نگاه تو شفابخش دو صد بيمار است * همه جا عطر و نسيم گل شب‌بوى تو بود\r\nهر زمان صوت دل‌انگيز تو را بشنيدم * مثل آن بود كه دل هم‌نفس خوى تو بود\r\nاگر از وصف تو گويم دل من زنده شود * دل من زندهء آن نافه‌ى آهوى بود\r\nواى اگر از تو جدا گشت اميد دل من * دل من صيد كمان گوشه‌ى ابروى تو بود\r\nجايز آن است كه صفايت طلبم پيوسته * كه مرا خواهش ديدار رخ و روى تو بود\r\nاگر از تيغ كُشندم به كنارت چه غمم * كه دلم كشته‌ى يك‌عمر هياهوى تو بود\r\nقصد جانم مكن اى دوست كه تو عمر منى * در نگاهم همه دم قامت دلجوى تو بود\r\nلب‌ودندان و سروصورت ماهت بنگر * ماه روى تو نهان در پس گيسوى تو بود \r\n\r\n","description":"","footnote":"","page_name":" 697 ","page_number":697},
  {"content":"\r\n\r\n وصف حال تو بگو چون بنويسد « ظاهر » * بانى اين غزلم نرگس جادوى تو بود \r\n\r\nملك ايران\r\n ما به راه مُلك ايران جان به جانان داده‌ايم * جان شيرين از براى مُلك ايران داده‌ايم\r\nاز غم نامردمان ما خون دل‌ها خورده‌ايم * آبروها در ره اين عهد و پيمان داده‌ايم\r\nريشهء دشمن چنان از بيخ و بن بركنده‌ايم * گرچه با صدها شهيد از خيل خوبان داده‌ايم\r\nاز بلاد دور و نزديك از ديار تُرك و فارس * كودك از جان گذشته همچو مردان داده‌ايم\r\nدست رد بر سينهء بدخواه اين كشور زديم * شادى از شاهان گرفته دل به رحمان داده‌ايم\r\nمطربا در مُلك ايران ساز غم ديگر مزن * در ميان اين چمن بلبل فراوان داده‌ايم\r\nگو به رندان كس نگيرد خرده بر اشعار من * درس‌ها از مكتب خود ما به دوران داده‌ايم\r\nشعر « ظاهر » بر مذاق خلق آيد سازگار * از بدى بگذشته‌ايم و درس احسان داده‌ايم \r\n\r\nدر تربت حافظ\r\n حافظا امروز سويت جمع مهمان آمده * ميهمان از بهر ديدارت ز تهران آمده\r\nتربت پاكت شده بر چشم ياران توتيا * بر مزارت شاعران هريك شتابان آمده\r\nخيل عشاق آمده از هركجا با قلب پاك * هريكى از گوشه‌اى از مُلك ايران آمده\r\nدر غزل از حُسن مه‌رويان فراوان گفته‌اى * خوب‌رويان بر سر خاكت فراوان آمده\r\nراز و رمز شعرهايت را نمىدانت كسى * در بيان شعرهايت بس‌كه ديوان آمده\r\nنسخه‌هايت شد علم در پيش روى شاعران * در تفأل هريكيشان راه‌جويان آمده\r\nبر زيارتگاه پاكت « ظاهر » آمد سينه‌چاك * از ديار خويش زين‌رو او نواخوان آمده \r\n\r\nدوستى با كتاب\r\n دوستى بهتر نجويم از كتاب * دوستىها مىكند او با حساب\r\nاو بياموزد مرا گفتار نيك * گر خطا گويم كند بر من عتاب \r\n\r\n","description":"","footnote":"","page_name":" 698 ","page_number":698},
  {"content":"\r\n\r\n او مرا در حلّ مشكل ياور است * مىدهد آسان مسائل را جواب\r\nپند او باشد هميشه بىزيان * روى او باشد هميشه بىنقاب\r\nاو دهد مستى مرا در خواندنش * مستى او بهتر از جام شراب\r\nاو بوَد معشوق من در كار من * او بوَد در شام تارم آفتاب\r\nچشمهء آبم بوَد در تشنگى * نيست در او موج خالى چون سراب\r\nكشتىام از او به ساحل مىرسد * مىرهد زان ناخدا جانم ز آب\r\nاى عزيزان با كتابم روز و شب * با كتابم نيست جانم در عذاب\r\nآنچه گفتند عالمان از عهد پيش * درج باشد يك‌به‌يك در هر كتاب\r\nهركه او بىدانش و بىمكتب است * از كتاب و علم دارد اجتناب\r\nبىسوادى نيستت كمتر ز مرگ * هست در بىدانشى كارَت خراب\r\nگوش كن اين حرف آخر پند من * هست از من هر زمان بر تو خطاب\r\nتا تو را دانش بوَد بىحد و حصر * مىدرخشد روى تو چون ماهتاب\r\nاين منم « ظاهر » نوشتم بهر تو * تا توان دارى ز خواندن رو متاب \r\n\r\n","description":"","footnote":"","page_name":" 699 ","page_number":699},
  {"content":"\r\n\r\n\r\n[ ع 
  ]\r\n\r\nعارف ( 1353 - 1284 )\r\nسيّد مرتضى رضوىنژاد ، متخلّص به عارف ، فرزند سيّد محمّد ، در سال 1284 هجرى شمسى در روستاى خراشا از توابع جاجرم بجنورد قدم به جهان هستى نهاد .\r\nنيايش ميرزا هدايت اللّه ، مكتب‌دار همان روستا بود . وى خواندن و نوشتن و قرآن و نصاب الصّبيان را در مكتب جدّ خود فراگرفت و از همان كودكى قريحهء شعر در او بيدار گرديد و اشعارى در مدايح و مراثى اهل بيت عليهم السّلام مىسرود و تخلّص « سيّد » را در شعر خود به كار مىگرفت .\r\nرضوىنژاد پس از تحصيلات مقدّماتى ، براى ادامهء تحصيل به مشهد عزيمت كرد و در مدرسهء نوّاب اقامت گزيد و به تحصيل علوم ادبيّه پرداخت ، امّا ضمن فراگيرى دانش به انزوا و گوشه‌گيرى دلبستگى نشان داد و با طلّاب حشر و نشرى نداشت و بيشتر به رياضات نفسانى مىپرداخت . ازاين‌روى به تحصيل دانش توجّهى ننمود و اوقاتش صرف تزكيه نفس و اعمال عبادى مىشد و چندى نيز به مديريّت مدرسهء چناران مشهد منصوب و مشغول تعليم و تربيت نوجوانان گرديد ، امّا در اين كار چندان نپاييد و استعفا كرد و به زادگاه خود مراجعت نمود و همچنان به سير و سلوك در طريق تصوّف ره سپرد .\r\nعارف از حافظه‌اى قوىّ برخوردار بود و اشعارش بيشتر چاشنى عرفان و جنبه‌هاى مذهبى دارد و هنگامى كه در مشهد بود ، تخلّص خود را از « سيّد » به\r\n\r\n","description":"","footnote":"","page_name":" 700 ","page_number":700},
  {"content":"\r\n\r\n« عارف » تغيير داد ، امّا نسبت به ضبط اشعار خود چندان اهتمامى نشان نمىداد ، تا آن كه براثر اصرار برخى بستگانش به نوشتن اشعار خود پرداخت و به مدد حافظه به جمع‌آورى آن همّت گماشت و در سال 1360 مجموعهء اشعارش به نام « ديوان عارف » به اهتمام برادرزاده‌اش سيّد احمد هاشميان طبع و نشر گرديد .\r\nعارف در تمام مدّت عمر مجرّد زيست و به توطّن در زادگاهش دلبستگى خاصّ داشت . در سال 1351 به اتّفاق برادرزاده ، سفرى براى ديدن برادر بزرگتر خود سيّد رضا هاشميان ، استاد معقول و منقول ، به تهران عزيمت كرد و در سال 1353 چشم از جهان فروبست و در گورستان عمومى شهر بجنورد مدفون گرديد .\r\n\r\nمحنت هجر\r\n حُسن يوسف حَسَن از طلعت دلجوى تو بود * پير كنعان به خدا شيفتهء روى تو بود\r\nمشك را كس به جهان قدر و بهايى ننهاد * ارنه در نافهء آهوى ختن بوى تو بود\r\nدى نسيم سحرى مشك‌فشانى مىكرد * گوييا باد صبا را گذر از كوى تو بود\r\nپيش سرحلقهء عشّاق شدم حلقه به گوش * حلقهء گوش من از حلقهء گيسوى تو بود\r\nدر خرابات مغان نعره‌زنان مست توام * هاىوهوى من سودازده از هوى تو بود\r\nسال‌ها بهر دل گم‌شده‌ام مىگشتم * آخرش يافتم ، اندر خم گيسوى تو بود\r\nتا كه ديوانه شدم ، سلسله‌ها بگسستم * عاقبت قيد من از سلسلهء موى تو بود\r\nكافر عشقم و ، ديوانه‌صفت گويم فاش * سحر افسونگرى دهر ز جادوى تو بود\r\nگرچه لعل تو صفابخش گنهكاران است * رهزن اهل ورع ، طرّهء هندوى تو بود\r\n« عارفا » ! يار غيور است ، سخن گو به ادب * كاين همه محنت هجر از بدى خوى تو بود \r\n\r\nاسرار حقيقت\r\n دل به سوداى تو در راز و نياز است هنوز * ز آتش عشق تو در سوز و گداز است هنوز\r\nشب و روز از سر زلف تو سخن‌ها گفتم * قصّه كوته نشد و قصّه دراز است هنوز \r\n\r\n","description":"","footnote":"","page_name":" 701 ","page_number":701},
  {"content":"\r\n\r\n گرچه ما بندهء شايسته نبوديم و نه‌ايم * كرم خواجهء ما بنده‌نواز است هنوز\r\nعاشقان در حرمش مُحرم و مَحرم گشتند * شيخ در كشمكش راه حجاز است هنوز\r\nما گذشتيم ز پندار و رسيديم به يار * زاهد استاده به محراب نماز است هنوز\r\nدم ز اسرار حقيقت نتوان زد « عارف » * پيش آن‌كس كه گرفتار مجاز است هنوز \r\n\r\nمى روح‌پرور\r\n دادند جرعه‌اى ز مى روح‌پرورم * سرشار شد ز بادهء توحيد ساغرم\r\nبرتافتم چو دل ز حكيم و فقيه و شيخ * بگشود دست غيب به دل باب ديگرم\r\nبستم چو ديده بر جلوات جمال دوست * شد عشق جبرئيل من و دل پيمبرم\r\nواعظ ! تو را نصيحت زهّاد مىسزد * من عارف زمانم ، يعنى قلندرم\r\nشيران معرفت همه از من رميده‌اند * زيراكه شيرزادهء مير غضنفرم\r\nهركس رجوع مىكند آخر به اصل خويش * من ز اهل بيت پاك رسول مطهّرم\r\nحاجات خلق گر كه برآرم شگفت نيست * كاين موهبت رسيده ز موسى بن جعفرم\r\nدست قضا ز خاك خراسان گِلم سرشت * من « عارف » سخنور از اين مرز و كشورم\r\nاى خسرو سرير ، رضا ! حاكم قضا * مپسند اين‌قدر تو ذليل و مكدّرم \r\n\r\nداد از تو روزگار !\r\n آه از دمى كه خواهر غم‌پرور حسين * ديد اوفتاده روى زمين پيكر حسين\r\nشور حجازيان به عراق اندر اوفتاد * در قتلگه ز عترت بىياور حسين\r\nگريان شدند لشكر دشمن به حال او * آمد ميان معركه چون خواهر حسين\r\nشد هم‌نوا به زينب و همدل به سوز دل * افتاد روى نعش پدر ، دختر حسين\r\nخون گريه كرد چشم سپهر ، آن زمان كه ديد * شد بر فراز نيزه سر انور حسين\r\nبىغسل و بىكفن به زمين ماند تا سه روز * در آفتاب گرم ، تن اطهر حسين\r\nمىشد سُرادق فلك اى كاش سرنگون * آن دم كه خاك ماريه شد بستر حسين \r\n\r\n","description":"","footnote":"","page_name":" 702 ","page_number":702},
  {"content":"\r\n\r\n باشد نواى بلبلم از باغ ناپسند * خاموش تا كه شد ز نوا اصغر حسين\r\nسنبل به باغ خُلد نباشد سروربخش * با ياد گيسوان علىّ اكبر حسين\r\nاى آفتاب ! شرم كن و بيش از اين متاب * بر جسم پرجراحت و بدن بىسر حسين\r\nترسم به روز حشر بسوزند خشك و تر * روزى كه دادخواه شود مادر حسين\r\nدر حيرتم چگونه نشد انقطاع فيض ؟ * چون قطع شد دو دست عطاگستر حسين\r\nداد از تو روزگار ! كه دارى ز سفلگى * آخر به دست اهرمن انگشتر حسين\r\nيا ربّ ! مر اين بضاعت مُزجات را قبول * بنما ز بنده « عارف » مدحت‌گر حسين \r\n\r\nدر ستايش امام زمان عليه السّلام\r\n باد بهار كار مسيحا كند همى * مر كشتگان دى را احيا كند همى\r\nدست طبيعت از اثر صنع ايزدى * در صحنهء چمن يد و بيضا كند همى\r\nنقّاش صنع با قلم نقش‌بند طبع * در دشت و كُه نگارش زيبا كند همى\r\nباد صبا ز كوكبهء موكب بهار * كردارهاى معجزه‌آسا كند همى\r\nز اشك سحاب در چمن و دشت لاله‌زار * گردون نثار لؤلؤ لالا كند همى\r\nرخسار لاله را به چمن گريه‌هاى ابر * رخشنده‌تر ز زهرهء زهرا كند همى\r\nغنچه سپيده‌دم چو لب لعل مهوشان * لب را به خندهء شكرين واكند همى\r\nچشم سياه لاله‌رخان طرازبين * ز آن جلوه‌ها كه نرگس شهلا كند همى\r\nباد صبا به همدمى شبنم سحر * اشكوفه را چو ذرّهء بيضا كند همى\r\nدهقان گلاب گيرد از گل به يادگار * رزبان مى مغانه مهيّا كند همى\r\nسرماى دى اگرچه جهان را فسرده است * نوروز دفع زحمت سرما كند همى\r\nآن رازها كه در دل گلشن نهفته است * نيسان ببارش مطر افشا كند همى\r\nبلبل چو باريد به چمن شد ترانه‌سنج * صلصل نوا به ساز نكيسا كند همى\r\nدارد نسيم صبح اثر از دم مسيح * لاله حكايت از كف موسى كند همى\r\nابر از زمين برآرد ديباى پرنقوش * باد از دو شاخ بيد چليپا كند همى \r\n\r\n","description":"","footnote":"","page_name":" 703 ","page_number":703},
  {"content":"\r\n\r\n شبنم به روى گل چو نشيند به بامداد * گل را به جلوه آرد و رعنا كند همى\r\nبر مِىكشان بزم صبوحى به باغ و راغ * مى را نسيم صبح گوارا كند همى\r\nگل آيتى بود ز جمال عزيز مصر * گلزار را به حسن زليخا كند همى\r\nقُمرى به شاخ سرو به هنگام صبحدم * ذكر خداى جلّ تعالى كند همى\r\nبلبل ثناى قائم آل رسول را * در گوشهء چمن خوش انشا كند همى\r\nآن مظهر خدا كه به سيناى سينه‌اش * پيوسته نور ذات تجلّى كند همى\r\nبهر نشاطبخشى دل ، يك نگاه او * كار هزار ساغر و صهبا كند همى\r\nاز عدل و داد روى زمين را به امر حقّ * چون روى نوعروس مطرّا كند همى\r\nبر دوستان خويش جهان را جنان كند * بر دشمنان شرع معادا كند همى\r\nتفريق اهل دل شود ار چون بنات نعش * جمعش به‌سان عقد ثريّا كند همى\r\nاعجاز انبيا همه را در ظهور خويش * ظاهر به عون قادر يكتا كند همى\r\nآن دادگر شهى كه جهان را به داورى * از ظالم و ز ظلم معرّا كند همى\r\nدر كعبه چون نداى « انا المنتقم » زند * اعلام عدل و داد به دنيا كند همى\r\nاز شرق تا به غرب جهان هركه هركجاست * آن صوت جان‌فزا را اصغا كند همى\r\nبا ذو الفقار حيدر و با فرّ ايزدى * پا در ركاب شهبا كند همى\r\nبهرام مضطرب شود آن دم كه در مصاف * هى بر سمند مرحله‌پيما كند همى\r\nشير فلك به لرزه درآيد ز صولتش * آن دم كه رو به عرصهء هيجا كند همى\r\nجنگش به نيزه روزى دشمن چو گردباد * در سير خاك بر سر نكبا « 1 » كند همى\r\nفرخنده زادهء اسد اللّه روز رزم * حيدرصفت ستيزه به اعدا كند همى\r\nآن روز هركه چون سرطان كج‌روى كند * دونيمه‌اش به هيئت جوزا كند همى\r\nبر شوكت و جلالت فرزند خويشتن * خير البشر ز عرش تماشا كند همى\r\nآن زخم‌ها كه بر دلش از كربلا رسيد * فرّ امام عصر ، مداوا كند همى \r\n\r\n\r\n","description":"","footnote":"\r\n( 1 ) - نكبا : يك نوع باد مىباشد .\r\n","page_name":" 704 ","page_number":704},
  {"content":"\r\n\r\n صد آفرين به دانش آن كو ز روى فهم * صد آفرين بر اين قصيدهء غرّا كند همى\r\nدر بزم عارفان به چنين نظم « مرتضى » * جا دارد ار كه فخر و مباها كند همى\r\nدارم ز عشق تا نفس گرم و آتشين * شعرم نفوذ در دل خارا كند همى \r\n\r\nجمال يار\r\n صورتى در خيال مىبينم * در خيال آن جمال مىبينم\r\nروى او بس‌كه نازك است و لطيف * ديدنش را محال مىبينم\r\nبه‌جز از پيروان و مرشد ما * همه را در ضلال مىبينم\r\nموسيى را به‌طور عشق مقيم * رسته از قيل و قال مىبينم\r\nمونسى را كه مونس دل ماست * ذو اليد و ذوالجلال مىبينم\r\nبر  « يَدُ اللَّهِ فَوْقَ أَيْدِيهِمْ »  « 1 » * ذات او را مثال مىبينم \r\n\r\nدر ولادت حسين بن على عليه السّلام\r\n ساقى بده شراب مهنا ، كاسباب شادى است مهيّا * با عشوه‌هاى لعل شكرريز ، در گردش آر ساغر صهبا\r\nدل‌هاى مرده را به يكى دَم ، با مِى توان نمودن احيا * باشد علاج زرد رخ از هجر ، يا وصل دوست يا مىِ حمرا\r\nساقى بيار جام روان‌بخش ، مطرب بزن به ساز نكيسا * اى روح تو چو قبلهء زردشت ، وى موى تو نشان چليپا\r\nمشكين‌خط تو سبزهء نوخيز ، نوشين‌لب تو لعل شكرخا * در حقّهء عقيق يمانى ، دارى دو رشتهء لؤلؤ لالا\r\nبشنو ز « عارف » بجنورد ، اوصاف خال و زلف سمن‌سا * در چامه و چكامهء ما بين ، مر اقتدار طبع توانا \r\n\r\n\r\n","description":"","footnote":"\r\n( 1 ) - سورهء فتح ، آيهء 10 .\r\n","page_name":" 705 ","page_number":705},
  {"content":"\r\n\r\n ويژه به روز سوم شعبان ، ميلاد سبط سيّد بطحا * امروز در رياض ولايت ، بشكفته شد گلى چمن‌آرا\r\nيعنى ظهور نور حسينى ، امروز شد به خانهء زهرا * آن محور عوالم امكان ، آن مظهر تمامت اشيا\r\nسبط مهين پيمبر خاتم ، شبل علىّ عالى اعلى * اسلام و اهلش از امويّين ، بودند سرفكنده و رسوا\r\nدين آبروى رفته از او يافت ، وز او لواى دين شد بر پا * بُد جلوهء خدايى پنهان ، گر نور او نگشتى پيدا\r\nكرد آبيارى شجر دين ، با خون خويش و خون احبّا * اى شهريار عالم امكان ، وى گوشوار عرش معلّا\r\nاى سرفراز كشور گيتى ، وى يكّه‌تاز عرصهء هيجا * ماييم ريزه‌خوار و تو مُنعم ، ماييم بندگان و تو مولا\r\nچشم اميد ما به درِ توست ، امروز بر شفاعت فردا * مفعول فاعلات فعولن ، ختم سخن كنيم همين‌جا \r\n\r\n","description":"","footnote":"","page_name":" 706 ","page_number":706},
  {"content":"\r\n\r\n\r\nعارف ( 1354 )\r\nعليرضا افشار ، فرزند محمّد حسن ، در سال 1354 هجرى شمسى در قم پا به عرصهء حيات گذاشت . تحصيلات ابتدايى و دورهء متوسّطه را در زادگاهش به پايان رسانيد ، ازآن‌پس به دانشگاه كاشان راه يافت و به تحصيل ادامه داد و در رشتهء عمران به تحصيل پرداخت و فارغ التحصيل شد .\r\nافشار در سال 1364 آغاز شاعرى كرد و هنگام تحصيل در دبيرستان از راهنمايىهاى استاد هنرمند ، آهنگران ، بهره‌مند مىشد و در سال 1367 سرودن شعر را جدّى گرفت و با شركت در حوزهء هنرى تبليغات اسلامى و انجمن ادبى حرم ، به شكوفايى شعرش كوشيد .\r\nافشار ، كه در شعر « عارف » تخلّص مىكند ، نخستين مجموعهء غزل‌هايش به نام « پنجره » با شركت دوست شاعرش عليرضا اطلاقى ، متخلّص به ساقى ، در سال 1375 با شكلى زيبا طبع و نشر كرد . نمونه‌هاى زير از اشعار اوست :\r\n\r\nتقديم به امام حسن مجتبى عليه السّلام عقل مجسّم\r\n شكفته شد گل عشقم به ياد روى حسن * دميده شد به تنم جان به لطف بوى حسن\r\nبه پيش عقل مجسّم سرم فتاده مگر * شود به بازى چوگان عشق گوى حسن \r\n\r\n","description":"","footnote":"","page_name":" 707 ","page_number":707},
  {"content":"\r\n\r\n تمام هستى خود مىكنم فدا كه دمى * رسد به مردم چشم فروغ روى حسن\r\nمرا سريست فتاده به خاك مقدم او * مرا دليست گرفتار تار موى حسن\r\nنسوزد آتش دوزخ ، دلى كه هست در او * نشان گنج روان‌بخش آرزوى حسن\r\nدلا مريد حسن باش ، گرچه پرگنهى * شفاعتت به قيامت ز آبروى حسن\r\nسواد شعر تو « عارف » به ديده سرمه كنم * كه سر نهاده به عزّت به خاك كوى حسن \r\n\r\nحضور عشق\r\n گفتم دلم اسير نگاهى نمىشود * آشفته‌حال زلف سياهى نمىشود\r\nمىخواهم اجتناب كنم از حضور عشق * اما به جان دوست ! كه گاهى نمىشود\r\nروى تو ديدن و نشدن مبتلاى تو * بدتر از اين گناه ، گناهى نمىشود\r\nسالى گذشت بر من از اندوه دورىات * حال آنكه هجر روى تو ماهى نمىشود\r\nشب تا سحر خيال رُخت حاضر است و دل * از دست غم ، خلاص ، پگاهى نمىشود\r\nتا دل اسيرِ سرو تو آزاده گشته است * بر ملك دل ، حريف ، سپاهى نمىشود\r\nدر شهر عشق تو كه بلور صداقت است * آيينه‌اى گرفته به آهى نمىشود \r\n\r\nبعد برو\r\n صبر كن عشق فراگير شود ، بعد برو ! * قلّهء دودِ تو تسخير شود ، بعد برو !\r\nصبر كن در قدمِ ماهِ شب مهتابى * آيهء روى تو تفسير شود ، بعد برو !\r\nصبر كن خواب پريشانى شب‌هاى دلم * با سر زلفِ تو تعبير شود ، بعد برو !\r\nپاگرفته‌ست غم عشق تو در باور دل * صبر كن طفل غمت پير شود ، بعد برو !\r\nمدّتى نيست كه روز و شب ما يكسان است * صبر كن تا كه كمى دير شود ، بعد برو !\r\nصبر كن تا كه دل ، اين خانه‌خرابِ غم تو * با نگاهى ز تو تعمير شود ، بعد برو !\r\nصبر كن سايهء سرو قد تو در اين شهر * همه جا خوب زمين‌گير شود ، بعد برو !\r\nصبر كن تا كه بر اين صفحهء بىآلايش * غزل « عارف » تصوير شود ، بعد برو ! \r\n\r\n","description":"","footnote":"","page_name":" 708 ","page_number":708},
  {"content":"\r\n\r\n\r\nآرزو\r\n دوباره كاش از اينجا عبور مىكردى * به ذهنِ خلوت كوچه خطور مىكردى\r\nصداى پاىِ تو در ذهنِ كوچه مىپيچيد * ميان مردمِ چشمم ظهور مىكردى\r\nقدم به ساحت دل مىنهادى از سرِ لُطف * و خاك كشورِ جان را بلور مىكردى\r\nبه‌سان ماه ، شريك شبان غم بودى * و لطف‌ها به من از راه دور مىكردى\r\nمثال صبح ، ز مضمون روشن خورشيد * فضاى شعر مرا غرق نور مىكردى\r\nدوباره كاش به ياد گذشته‌ها ، لختى * كتابِ خاطره‌ها را مرور مىكردى\r\nكنون كه ديدهء « عارف » خمار ديدن توست * دوباره كاش از اينجا عبور مىكردى \r\n\r\nمسافر\r\n رفت ، امّا عشق و غم را جا گذاشت * واژه‌هاى هم‌قسم را جا گذاشت\r\nجاده را تا انتها پرواز كرد * پيش رويم پيچ و خَم را جا گذاشت\r\nخنده‌هاى مهر را با خويش برد * اشك‌هاى دم‌به‌دم را جا گذاشت\r\nجاىجاى صفحهء تصوير ذهن * خاطرات بيش و كم را جا گذاشت\r\nمرغ احساس مرا پَر داد و رفت * دفتر و شعر و قلم را جا گذاشت\r\nرفت ، امّا در وداع دوستان * بىوفا گشت و دلم را جا گذاشت \r\n\r\nخاطره‌ها\r\n تمام خاطره‌هايم تداعى دردند * خدا كند نرسد لحظه‌اى كه برگردند\r\nسكوت خستهء من را نكرده كس باور * تمام مردم اينجا ، عجيب دلسردند\r\nخداى من ! چه دهم شرح روزگارم را * به مردمى كه ز غم فارغ‌اند و بىدردند\r\nغروب عاطفه آمد ، بيا برون اى مهر ! * طلوع كن تو كه گل‌هاى آرزو زردند\r\nهنوز در رگ من ، خون عاشقى جارى * هنوز در دل من ، عاشقانه‌ها مردند \r\n\r\n","description":"","footnote":"","page_name":" 709 ","page_number":709},
  {"content":"\r\n\r\n\r\nمن نيز حرفى ندارم\r\n گفتى كه بايد بميرم ، من نيز حرفى ندارم * گفتى كه آتش بگيرم ، من نيز حرفى ندارم\r\nگفتى كه جان را فدا كن تا اينكه ديگر نگويى * در كار عشقت فقيرم ، من نيز حرفى ندارم\r\nگفتى كه چون خاك گردم در زير پايت و گفتى : * تعجيل كن ، گشته ديرم ، من نيز حرفى ندارم\r\nگفتى كمانى بسازم از قامتم تا ببينى * بار غمت كرده پيرم ، من نيز حرفى ندارم\r\nگفتى كه « عارف » دلت را پرخون و پرقصّه خواهم * من نيز منّت پذيرم ، من نيز حرفى ندارم \r\n\r\nگفتى : چه مىكنى ؟ !\r\n گفتى كه بعدِ من ، شب غم را چه مىكنى ؟ * باران درد شام عدم را چه مىكنى ؟\r\nگفتى : مجال بودن و ماندن سرآمده * گفتى : بگو كه خاطره‌ام را چه مىكنى ؟\r\nگفتى : قسم به عشق نخوردى كه با توأم ؟ ! * گفتى : كه احترام قسم را چه مىكنى ؟\r\nگفتى : به شامِ زلف من ، اى آشنا ! بگو * بعد از حضور ، مرغ حرم را چه مىكنى ؟\r\nگفتى : بهانهء همه‌ى شعرها ، مَنَم * گفتى : كه شعر و سوز قلم را چه مىكنى ؟ \r\n\r\n","description":"","footnote":"","page_name":" 710 ","page_number":710},
  {"content":"\r\n\r\n گفتم : بمان تو با دلِ « عارف » كه مىسرود * اى بىوفا ! وفا و كرم را چه مىكنى ؟ \r\n\r\nدر انتظار\r\n بيا به‌سوى نگاهى كه منتظر مانده * عبور كن تو زِ راهى كه منتظر مانده\r\nاگر اجابت دست دعاى من گنه است * بگير دست گناهى كه منتظر مانده\r\nبيا ببين كه نشسته ميان مردم چشم * براى عشق ، گواهى كه منتظر مانده\r\nكه تا جلا دهد آيينهء وجودم را * ز گَرد تهمت آهى كه منتظر مانده\r\nبه روى ماه تو بىاختيار دل بستم * قسم به شام سياهى كه منتظر مانده\r\nنشسته در دل من درد و داغ و غصّه و غم * نگاه كن به سپاهى كه منتظر مانده\r\nبيا كه ديدهء « عارف » فتاده در قدمت * بيا به‌سوى نگاهى كه منتظر مانده \r\n\r\nغريب\r\n دگر ز شهر ريا و فريب خواهم رفت * غريب آمده بودم ، غريب خواهم رفت\r\nگناه عاطفه‌ام بىشمار و سنگين است * به‌سوى باغ پر از عطر سيب خواهم رفت\r\nشوم ز هجر شما بىقرار و مىدانم * كه از گذار جهان عن‌قريب خواهم رفت\r\nاگرچه پر شده عالم ز شور عاشقىام * مثال گريهء عاشق ، نجيب خواهم رفت\r\nمن از قبيلهء يكرنگ آب و آينه‌ام * دگر ز شهر ريا و فريب خواهم رفت \r\n\r\nسايهء درد\r\n سايه‌اى از درد و در تقدير ماست * نقش رنگ زرد بر تصوير ماست\r\nخواب درد و رنج و اندوه و غميم * يك جهان دلواپسى تعبير ماست\r\nاينكه ما مى ، مىخوريم از جام عشق * تا قيامت باعث تكفير ماست\r\nمظهر ارباب فضل و دانشيم * تا جنون در حلقهء زنجير ماست \r\n\r\n","description":"","footnote":"","page_name":" 711 ","page_number":711},
  {"content":"\r\n\r\n آيه‌هاى سورهء عشقيم ، ما * واژهء دلدادگى تفسير ماست\r\nخانقاه ما ، سراى دلبر است * مرشد دل ، در طريقت ، پير ماست\r\nيكّه‌تاز عرصهء شعريم ما * صفحه ، مَركَب ، حرفِ دل شمشير ماست\r\nشكوه‌هاى گاه‌گاهم در غزل * جلوه‌اى از نالهء شبگير ماست\r\nعشق يك شب گفت « عارف » درد تو * نيست كارِ دل ، كه اين تقصير ماست \r\n\r\nاميد وصل به پيشگاه مقدس ولى عصر ( عج )\r\n خسته‌ام از اين فراق ، از انتظار * بىقرارم ، بىقرار بىقرار\r\nدر فراق روى ماهت ، سيل اشك * مىرود از ديده‌ام بىاختيار\r\nبىتو پائيزى است عمر كوتهم * با تو امّا فصل ، فصل من بهار\r\nاى به زيبائى چو زهراى بتول * وى جهان در قدر با تو چون غبار\r\nساكنان كوى عشقت بىحساب * كشتگان راه وصلت ، بىشمار\r\nدل انا الحق مىزند منصوروار * تا بگيرد جان دمى در تن قرار\r\nآه ! اى زيباترين احساس دل * بيش از اين مگذارمان چشم انتظار \r\n\r\n","description":"","footnote":"","page_name":" 712 ","page_number":712},
  {"content":"\r\n\r\n\r\nعاشق ( 1333 )\r\nحيدر منصورى ، فرزند ربيع ، در سال 1333 هجرى شمسى در شيراز قدم به جهان هستى گذاشت . تحصيلات ابتدايى را در دبستان شرقى و دورهء متوسّطه را تا كلاس سوم در دبيرستان احمدى پى گرفت ، امّا به علّت فوت پدرش نيمه تمام گذاشت و ترك تحصيل كرد و به شغل آزاد روى آورد و به كار جوشكارى ساختمان اشتغال ورزيد .\r\nمنصورى كه در شعر تخلّص « عاشق » را برگزيده است ، دربارهء آغاز شاعرى خود چنين مىگويد : « پس از انقلاب اسلامى روزى براى خواندن فاتحهء اهل قبور به قبرستان رفتم . مشاهده كردم كه عدّه‌اى پسر و دختر را كه اعدام شده بودند در وانت‌بارى ريخته و آورده بودند تا به خاك بسپارند . بعضى از افراد به اجساد لگد مىزدند و بدين‌وسيله ابراز انزجار مىكردند . در اين وقت حالتى به من دست داد كه قابل توصيف نبود ، همان‌جا از خدا خواستم كه به من زبان گويايى دهد كه دردها و غم‌ها را منعكس كنم و اين آرزو جامهء عمل پوشيد . از آن زمان قدرت سرودن شعر در خود احساس كردم و به سرودن شعر پرداختم . از پيشه‌ام كناره‌گيرى كردم و گوشهء انزوا را برگزيدم . فقط دو جلسه با شاعران انقلاب دمساز شدم كه آثارم در جزوه‌اى به چاپ رسيد . »\r\nعاشق ، در حال حاضر پيشهء گل‌فروشى دارد و گهگاهى در انجمن‌هاى ادبى شركت مىكند و مىگويد : « تخلّص عاشق را اعضاى انجمن ادبى شاعران انقلاب برايم\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nانتخاب كردند . »\r\nآنچه در زير مىخوانيد ، نمونه‌هايى از نظم اوست :\r\n\r\nچشم دل\r\n بر لب شط ، نقش خود ديدم به نقش آب‌ها * نقش بر آب است ، عكس ما درون قاب‌ها\r\nما به اين كم‌فرصتىها دل به دنيا بسته‌ايم * باز بايد كرد چشم دل ، به ناز خواب‌ها\r\nچشم دل چون وانمودم ، خويشتن را يافتم * عالمى گم‌گشته ديدم در خَمِ محراب‌ها\r\nهم بساط « كيش » داير گشته دكّان فساد * مفسدين را هم نظامى هست با اسباب‌ها\r\nمنبر و مسجد حجاب طعمه هست و دلق و دام * نقد صيّاد است اينجا مفتىِ قلّاب‌ها\r\nاز چه مىترسانىام ، اى ابر مدّاح بهار * من به دريا ديده‌ام امواج پيچ‌وتابها\r\n« عاشق » ! از تصوير بكرم مىتپد نبض زمان * چون‌كه انشا كرده‌ام مضمون شعر باب‌ها \r\n\r\nركوع مطلق\r\n خم گشته چون مه نو ، قامت كمان عشقيم * با هر ركوع مطلق ، در آسمان عشقيم\r\nيك جبهه سر نگوئيم ، در سجده‌هاى معنا * كس هم عنان ما نيست ، ما هم عنان عشقيم\r\nبا هر نماز محويم ، از ظالمان چه پرسيد * سر تا قدم حضوريم ، گم‌گشتگان عشقيم\r\nما غرق نعمت حقّ ، شيخ است غرق مسند * او خودپسند و جاهل ، ما وارثان عشقيم\r\n« عاشق » به شوق بايد ، رفتن به مسلخ دل * تا عالمى بداند ، ما كشتگان عشقيم \r\n\r\nغبار بىكسى\r\n تا تأسّف مىفشارد هركجا دندان به لب * ناله عريان مىشود دندان‌نما دندان به لب\r\nشوق تصوير تبسّم بر لبان غنچه نيست * خندهء مرموز دارد خار اين بستان به لب\r\nتلخ‌كامى از عسل اينجا حلاوت برده است * يك شكر لبخند دارد ناله‌ام پنهان به لب\r\nدر مسير سجده‌ام يك عالم از خود رفتن است * داغ بر پاى جبين تب‌خاله‌ام اين‌سان به لب \r\n\r\n","description":"","footnote":"","page_name":" 714 ","page_number":714},
  {"content":"\r\n\r\n از متاع « كيش » بازار تظلّم گشته داغ * شعله‌ها از اوج منبر مىكند عصيان به لب\r\nبس‌كه طومار هوس را من سيه پيچيده‌ام * شوق بگشودن ندارد نامه‌ام آسان به لب\r\nصحبتم در مجلس دريا به‌سان قطره‌اى * موجى از دادِ سكوتم مىكند توفان به لب\r\nسامرى را مىتوان ديدن اگر موسى نبود * بر صف گوساله‌ها واعظ كند جولان به لب\r\nبر مزار خويش « عاشق » شمعتان بايد گريست * تا غبار بىكسىها شويدم مژگان به لب \r\n\r\nنور ناب\r\n با قلم ، انقلاب خواهم كرد * دفتر دل كتاب خواهم كرد\r\nنام حقّ ، مشعل گذر سازم * صحبت از نور ناب خواهم كرد\r\nپر كشم تا كرانهء خورشيد * رجعتى چون شهاب خواهم كرد\r\nساز خصم عاجزانه مىنالد * زخمه‌اش را جواب خواهم كرد\r\nاز يمِ خونِ خود وضو سازم * دست و رو را خضاب خواهم كرد\r\nبا طلوعى چو طلعت خورشيد * كاخ شب را خراب خواهم كرد\r\n« عاشقى » گر دليل رسواييست * من چنين انتخاب خواهم كرد \r\n\r\nمحو ديدار\r\n محو ديدار تو تا چشمى به حيرت وا شدم * بستم اينجا چشم‌ها با چشم دل بينا شدم\r\nنقد تصوير دوعالم جلوهء روى تو بود * هركجا آيينه‌اى ديدم ، تو را جويا شدم\r\nسجدهء تسليم را جستم من از ضعف كمال * از خجالت‌ها نگون‌سر ، سرنگون از پا شدم\r\nبىخودى هم در خيالم يك جنون آهنگ بود * از فسردن نغمهء حيران اين صحرا شدم\r\nپيكر از عريانىام مهتاب‌پوش جهل شد * « من ز بيداد برادرها ز چَهْ پيدا شدم »\r\nناله گشتم در نيستان سكوت بوريا * زين شبستان همصدا با نالهء دل‌ها شدم\r\nاوج فقرم در نگاه قانعم ناچيز بود * ذرّه ديدم اين جهان ، يك عالم استغنا شدم\r\nبس‌كه هيچم ، شرم مىدارم بگويم ما و من * با چنين كيفيتى هرگز نگويم ما شدم \r\n\r\n","description":"","footnote":"","page_name":" 715 ","page_number":715},
  {"content":"\r\n\r\n جز به حيرت « عاشقا » زين باغ داعى گل نكرد * من به گلخن خواندم اين تفسير را معنا شدم \r\n\r\nبهار سجده‌ها\r\n بىحضور دل بهار سجده‌ها هم گُل نكرد * ناله چون از دل نيامد نغمه‌اى بلبل نكرد\r\nسر به تعظيمش كنون خم كرده‌ايم ، امّا چه سود * شيشهء خالى اگر شد سرنگون ، قلقل نكرد\r\nدر قنوت شوقمان هم « ربّنا » معكوس بود * ذكر مطلع آيهء توحيد هم از « قُل » نكرد\r\nوعده دادى اندك‌اندك مىپرستان مىرسند * مىپرستى هم نيامد ، گل به جامى مُل نكرد\r\nتاج از دستار بهتر ، اين دو از هم بهترند * بر سر بىمغز جاهل ، عقل كُل كاكُل نكرد\r\nشيخ بر دوش از بزرگى مىكشد بارِ عَبا * چون سبك ديد اين ردا را اعتنا از جُل نكرد\r\n« عاشقا » گر بُلبل طبعم بنالد بعد از اين * گويم اينجا نوبهار آمد ، و ليكن گل نكرد \r\n\r\nمكتب عشق\r\n تا فلق روشن شد از خورشيد همّت‌زاى عشق * شد شفق آيينه‌دار روح استغناى عشق\r\nعرش عرفان ، عشق و عشقى بر فراز عشق‌ها * بار الها ! اين چه عشقى ، عشق بر بالاى عشق\r\nبا شهيد عشق گفتن مىشوم بىخود ز خود * بىخودىهايم گرفته نشأت از ميناى عشق\r\nحلقه زد داغ شقايق در دل امواج خون * جمله گوهر شد خروش موج در درياى عشق\r\nياد مجنون تا به كى ، ماييم مردان جنون * نيست مجنونى چو ما ، ديوانهء ليلاى عشق\r\nدر عبور لحظه‌ها صد كاروان دل مىرود * گام سرخ دل نگر از طور تا سيناى عشق\r\nآه سردم مىشود با ياد محرومان بلند * بس‌كه محرومان ما غرقند در غوغاى عشق\r\nدر كتاب صبح خوانَد درس شوق و عشق را * « عاشقى » آموختم از مكتب گوياى عشق\r\nهرچه انشا كرده‌ام ، تصويرى از الهام اوست * چون‌كه بر لوح دلم نقشيست از سيماى عشق \r\n\r\nگم‌كرده\r\n من خزان در فروردين گم كرده‌ام * صبح را در واپسين گم كرده‌ام \r\n\r\n","description":"","footnote":"","page_name":" 716 ","page_number":716},
  {"content":"\r\n\r\n غافل از خود گشته‌ام با ياد او * خويشتن را اين‌چنين گم كرده‌ام\r\nدر تحيّر گم شدن هم عالميست * آسمان را در زمين گم كرده‌ام\r\nزهد خشكم عادت تزوير گشت * سجده‌ها را در جبين گم كرده‌ام\r\nبا دعا تا كرده‌ام دستى بلند * دست‌ها در آستين گم كرده‌ام\r\nيافتن از گم شدن پيدا شود * گم شدن را بيش از اين گم كرده‌ام\r\nاز جهيم خويش غافل نيستم * دوزخ از خلد برين گم كرده‌ام\r\nخا برهمن خواه و خواهى گبر خوان * مسلمم ، كيش نوين گم كرده‌ام\r\nاين مجوسان كيش حقّ را باطل‌اند * باطلين در خطّ دين گم كرده‌ام\r\nدر سراى مجلس پور جلال * من فريدون در مهين گم كرده‌ام\r\nپيش از اين « عاشق » حصار نام خويش * مهر از انگشتر نگين گم كرده‌ام \r\n\r\n","description":"","footnote":"","page_name":" 717 ","page_number":717},
  {"content":"\r\n\r\n\r\nعالىنسب ( 1298 )\r\nميرزا ابو الفضل عالىنسب در سال 1298 هجرى شمسى در شهر تبريز پا به عالم وجود نهاد و در زادگاهش به تحصيل دانش پرداخت و در مكاتب قديمه خواندن و نوشتن آموخت ازآن‌پس به مدارس جديد رفت و تا سيكل اول متوسطه به تحصيل ادامه داد سپس در اداره راه‌آهن دولتى به استخدام درآمد و پس از ساليان متمادى خدمت در سال 1354 بازنشسته گرديد .\r\nعالىنسب از شعرائى است كه بر نظم شعر توانائى دارد و شعرش روان و دلنشين مىباشد و سالها عضو انجمن ادبى تبريز بود و از پيش‌كسوتان و اساتيد فن براى شكوفائى شعرش بهره مىجست و از انواع شعر به سرودن غزل بيشتر علاقه دارد و غزل را نيكو مىسرايد و در سرودن اشعار به زبان تركى آذرى نيز مهارت دارد و براى شعرش تخلّصى برنگزيده است .\r\n\r\nبىخبر\r\n بكوى ميكده ياران اگر فتد گذرم * ز پاى خم نشكنم دست تا كه جان سپرم\r\nخبر ز نيك و بد چرخ كج‌مدارم نيست * از آنكه عشق جمالش نموده بىخبرم\r\nچو رو نهم به چمن بىگل جمال تو من * بديده نيش نمايد گل و گياه ترم\r\nمرا كه كنج قفس جاى آرميدن نيست * كه رام دام شده طاير شكسته‌پرم \r\n\r\n","description":"","footnote":"","page_name":" 718 ","page_number":718},
  {"content":"\r\n\r\n در اين سراى غم‌انگيز تا سراى منست * چرا كه باده‌بينش به جاى غم نخورم\r\nز نور ديدهء من در نظر عزيزترى * چو آب ديده بخوارى ميفكن از نظرم\r\nمرا از آتش مى كى شود درون خاموش * شراب مىكشم از دل ز بس‌كه تشنه‌ترم\r\nملامت من بىدل عبث مكن ناصح * كمال تجربه در خويش هست آن‌قدرم\r\nبه مهربانى پاك تو سوگند مىخورم اى ماه * شكايت شب هجرت به ديگرى نبرم\r\nز بحر عشق كنارى نشد پديد مرا * چو موج همره توفان هنوز در سفرم \r\n* * * \r\nكاروان رفته\r\n دل از فراق آن مه ، در آه زار باشد * گل بىرخ نگارم ، در ديده خار باشد\r\nمن رند مىگسارم ، در گوشهء خرابات * زاهد بزهد خشكى ، از من كنار باشد\r\nصوفى كه خرقهء خود ، نگذاشت رهن باده * در پيش دُردنوشان ، بىاعتبار باشد\r\nچون از غم جدائى ، از ديده خون نبارد ؟ * آن كز جفاى خوبان ، دل داغدار باشد\r\nگفتم كه امشب آيد ، بخشد مرا تسلى * يا رب مباد از من ، او شرمسار باشد\r\nگلها شكفت ياران ، هنگام عيش و شاديست * آن به كه ميگسارى ، در نوبهار باشد\r\nاز كاروان رفته ، اى دل نشان چه جوئى ؟ * در رهگذار آنان ، تنها غبار باشد \r\n\r\n","description":"","footnote":"","page_name":" 719 ","page_number":719},
  {"content":"\r\n\r\n\r\nمنّت ميهمان\r\n از گل نسرين برويش سايبان خواهم كشيد * ماه گردون بر زمين ، از آسمان خواهم كشيد\r\nدر دل من شد جمال گلعذاران جلوه‌گر * پاى زين پس از حريم بوستان خواهم كشيد\r\nگر ز دام زلف او مرغ دلم گردد رها * سر به زير پر ، بكنج آشيان خواهم كشيد\r\nكشتى درياى عشقم ساحلى كو ، تا بكى * سختى از امواج بحر بيكران خواهم كشيد\r\nساقى سيمين‌عذار امشب اگر لطفى كند * رخت از مسجد سوى پير مغان خواهم كشيد\r\nگفت ، ناصح تكيه بر پيمان مه‌رويان مكن * گفتمش : جور و جفاى گلرخان خواهم كشيد\r\nگر شبى سازد مزيّن همچو مهمان محفلم * از دل‌وجان منّت آن ميهمان خواهم كشيد\r\nآنكه دارد دعوى مردانگى ، و معرفت * آزمايش را بپاى امتحان بايد كشيد \r\n\r\n","description":"","footnote":"","page_name":" 720 ","page_number":720},
  {"content":"\r\n\r\n\r\nعبادى ( 1318 )\r\nسيد على عبادى فرزند سيد كريم در سال 1318 هجرى شمسى در شهرستان كرج چشم به جهان گشود و در اين شهر تحصيلات خود را به پايان رسانيد ازآن‌پس به استخدام آموزش و پرورش درآمد و به تعليم و تربيت اشتغال ورزيد و پس از سالها خدمات آموزشى سرانجام بازنشسته گرديد .\r\nعبادى از سال 1320 سرودن شعر را آغاز كرد و بيشتر در قالب غزل اشعار خود را عرضه مىداشت و نخستين غزل او در سال 1332 در مجله اميد ايران به چاپ رسيد و از سال 1339 به سرودن اشعار فكاهى و طنزگونه پرداخت و قريب هفت سال با هفته‌نامه توفيق همكارى نزديك داشت و آثار خود را با امضاهاى مستعار « بچه دهاتى » و « بچه كرج » به چاپ مىرسانيد امّا به يكباره از كار طنزپردازى و فكاهىسرائى دست كشيد و بار ديگر به غزل‌سرائى پرداخت و به عضويت انجمن ادبى سخن كرج درآمد و در سال 1342 مجموعه‌اى از غزليات خود را چاپ و منتشر كرد .\r\nشاعر توانا و نامور كاشانى صائم و مسئول انجمن ادبى سخن درباره عبادى چنين مىنويسد : « وى به علت مشغله زياد و مشكلات زندگى سرودن شعر را به صورت تفنن در كنار كارهاى روزانه ادامه مىدهد و هرگز خود را به عنوان يك شاعر حرفه‌اى مطرح نكرده است و رغبتى به گردآورى آثار خويش نشان نمىدهد تا آنجا كه بسيارى از آنها جز مقدارى كه در اختيار دوستان شاعر قرار داشته از ميان رفته است . سروده‌هاى\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nعبادى گرچه در قالب كلاسيك مىباشد امّا كنايات و استعاراتى كه در سرودن آنها به خدمت گرفته دقيقا دست اول و حاصل فكر بكر و انديشه‌هاى ظريف و پوياى شاعر است . وى علاوه بر طبع روان و خلاق داراى بيان گرم مىباشد و شنونده را تحت تأثير قرار مىدهد . » آثار اين شاعر را جناب صائم رئيس انجمن ادبى سخن برايم ارسال داشته است .\r\n\r\nخزان عمر\r\n تو اى روزگارا چه ناپايدارى * كج‌آئين و بىمهر و ناسازگارى\r\nكجا مىتوان بود و روئيد و باليد * درين خشكسالى و بىبرگ و بارى\r\nخوشا آسمان و خوشا اوج پرواز * دريغ از دل داغ سوز قنارى\r\nمن از ابر ، هم سايبانى ندارم * در اين سال دلتنگى بىبهارى\r\nدل از دست نامردمىها به درد است * از اين دشنه در جان و اين زخم كارى\r\nپريشان‌تر از باد سرد خزانم * رسيده به عمرم خزان آرى ، آرى \r\n\r\nچه بد شد\r\n رقم هرچه تقدير زد شد چه بد شد * هرآنچه نبايد شود شد چه بد شد\r\nاز اين كوچه‌ها با چه دلواپسىها * بهار آمد آهسته رَد شد چه بد شد\r\nخزان بود و تاراج گلها نديدى * نگاهم اسير سبد شد چه بد شد\r\nبه هرجا كه نخلى برافراشت قامت * تبر از بن ريشه رَد شد چه بد شد\r\nدريغ از دل داغسوز قنارى * گرفتار حبس ابد شد چه بد شد\r\nشبى ذوق مىبود و مستى ، سحرگاه * مرا شانه محكوم حَد شد چه بد شد\r\nبه هرجا كه ما را نظر بود آنجا * چو دريا پر از جزر و مد شد چه بد شد\r\nكجا مىتوان بود و روئيد و ناليد * زمانه زمان عدد شد چه بد شد \r\n\r\n","description":"","footnote":"","page_name":" 722 ","page_number":722},
  {"content":"\r\n\r\n\r\nمىتوان\r\n مىتوان جامى زد و گاهى گناهى كرد و رفت * آرزومندانه دزديده نگاهى كرد و رفت\r\nمىتوان از گردش گيتى به آسانى گذشت * زندگى با گردش چشم سياهى كرد و رفت\r\nمىتوان با همتى يك جا دل از دنيا بريد * مىتوان با ناله‌اى سودا به آهى كرد و رفت\r\nمىتوان آزادگى از مردم افتاده جست * خويشتن را تكيه‌گاه بىپناهى كرد و رفت\r\nمىتوان بود و به درد بىكسيها خو گرفت * كى توان هر ناكسى را تكيه‌گاهى كرد و رفت \r\n\r\nراز جانسوز نگاه\r\n از دلم بگذر و بگذار كه حالى دارم * خاطرى خوش ز نجيبانه جمالى دارم\r\nحالتى هست كه از عالم جان بيرونم * عاشقانه هوسى ، طرفه خيالى دارم\r\nعالمى دست برون آمده از چشم دلم * شاد از آنم كه تمناى وصالى دارم\r\nگرچه تنگ است سراى قفس سينه من * خوش برآرم نفسى تا كه مجالى دارم\r\nبال در بال به اوج فلكم راهى نيست * من سرگشته از آن شاد كه بالى دارم\r\nراز جانسوز نگاهى دل من كرد اسير * چكنم چون برهم فكر محالى دارم \r\n\r\nدريغ\r\n مىبرم منزل به منزل كوله‌بار خويش را * دل پر از تشويش مىجويم ديار خويش را\r\nكوچه‌گرد و آشناجو چون غريبى در سكوت * در سراى سينه جويم ياد يار خويش را\r\nيادگار روزگار رفته بر بادم دريغ * مىبرم با خويش هرجا يادگار خويش را\r\nگرد غم ازبس نشسته بر سر اين روزگار * در غبارى كرده‌ام گم روزگار خويش را\r\nدر شب غربت ملولم مىكند آشفتگى * همدلى كو تا بگويم حال زار خويش را \r\n\r\nشكوه\r\n ما شكوه ز دست يار داريم * كى صبر ، كجا قرار داريم \r\n\r\n","description":"","footnote":"","page_name":" 723 ","page_number":723},
  {"content":"\r\n\r\n يار است و جفاى يار خوش‌تر * از غير چه انتظار داريم\r\nبا جام مئى خوشيم و سرمست * گرچه غم بىشمار داريم\r\nتردامن اگر شديم باشيم * از زاهد خشك عار داريم\r\nهركس به خيال و قيل و قالى * ما با دگران چه كار داريم \r\n\r\nگم‌شده در غبار\r\n آمده‌ام با همه ، بىسروسامانىام * خوب‌ترين خوب من ، عشق بنوشانىام\r\nبىتو عذابى بود بودن و فرسودنم * گرچه خرابم خراب در پى ويرانىام\r\nبا همه دريادلى سركشم و بىقرار * موج‌زنان مىروم در عدم آنىام\r\nكى شود اى جان من بغض گلو واكنى * سينه به تنگ آمد از بار گران‌جانىام\r\nگم شده‌ام در غبار از ستم روزگار * گريه كجا سر كنم چون شب بارانىام \r\n\r\nدر هواى شيدائى\r\n خلوتى و حالى بود در سكوت و حيرانى * اقتدا به عشق آمد با همه پريشانى\r\nبوى مهربانى را جرعه‌جرعه نوشيدم * با شراب عشق آن شب در نماز روحانى\r\nبىخودىّ و مستى بود عاشقى و رسوايى * عاشقانه مىرفتم با دلم به مهمانى\r\nديده را صفا مىداد گريه‌هاى مستانه * سينه را جلا مىداد ناله‌هاى پنهانى\r\nوارث طريقت را در سراى دل ديدم * سجده بر صفا بردم در قنوت ربانى \r\n\r\n","description":"","footnote":"","page_name":" 724 ","page_number":724},
  {"content":"\r\n\r\n در هواى شيدائى سر به خاك مىسودم * داغ مهر رندى را مىزدم به پيشانى\r\nكهكشان نورى بود آن شب و نگاه من * چون ستاره بارانى با دو چشم بارانى \r\n\r\nباغ مهربانى\r\n زلال جارى چشمت هميشه دريايى است * بلور باغ نگاهت بسى تماشايى است\r\nتو با ستاره شب چون شكوفه مىآيى * بمان به باغ خيالم كه در شكوفايى است\r\nتو در مقام رفيع لطيف معراجى * حديث عشق تو گفتن عروج رؤيايى است\r\nتو ليليا نه به هرجا كه مىكشى دامن * جنون به باور مجنون كمال زيبايى است\r\nبيار آيتى از باغ مهربانىها * بخوان كه خسته‌دلى در حرير تنهايى است \r\n\r\n","description":"","footnote":"","page_name":" 725 ","page_number":725},
  {"content":"\r\n\r\n\r\nعبدالملكيان ( 1331 )\r\nمحمّد رضا عبدالملكيان ، فرزند شامراد ، در سال 1331 هجرى شمسى در شهر تاريخى نهاوند ديده به جهان هستى گشود . تحصيلات ابتدايى و متوسّطه را در زادگاهش به انجام رسانيد ، ازآن‌پس براى ادامهء تحصيل راهى تهران شد و به دانشگاه راه يافت و در رشتهء كشاورزى به تحصيل پرداخت و پس از گذراندن مراحل تحصيل فارغ التّحصيل گرديد و به دريافت مدرك مهندسى كشاورزى توفيق يافت .\r\nعبدالملكيان از سال 1357 تا 1363 در مؤسسهء تحقيقات اجتماعى دانشگاه تهران به كار پرداخت و از سال 1364 به سازمان تحقيقات آموزشى و ترويج وزارت كشاورزى انتقال يافت و هم‌اكنون در آنجا به انجام‌وظيفه اشتغال دارد .\r\nعبدالملكيان سال‌هاست كه با مطبوعات همكارى نزديك دارد و اشعارش در مجلّه‌ها به چاپ مىرسد . وى در شعر از قالب كلاسيك و نو هر دو استفاده مىكند و در اين رهگذر از قريحه و استعداد كافى برخوردار مىباشد .\r\nعبدالملكيان در سرودن شعر به گويش محلّى و روستايى توانايى كامل دارد و مجموعه‌اى از اشعار روستايى او با نام « آواز دهل‌آبادى » آماده چاپ مىباشد و آثار ديگر او عبارت است از : مَه در مِه ( 1354 ) ؛ ريشه در ابر ( 1366 ) ؛ ردّ پاى روشن باران ( 1374 ) ؛ رباعى امروز ( رباعيّات شاعران معاصر ، 1366 ) ؛ نوار كاست مهربانى با صداى خسرو شكيبايى .\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nعبدالملكيان در سال 1358 ازدواج كرد و در حال حاضر صاحب يك پسر و يك دختر مىباشد . نمونه‌هاى زير از آثار اوست كه از دو كتاب « ريشه در ابر » و « ردّ پاى روشن باران » برگزيده شده است .\r\n\r\nابر هزار جنگل\r\n مىخواستم به شور تو شيدا شوم ، نشد * در تار و پود عشق تو معنا شوم ، نشد\r\nابر هزار جنگل جان را به جان خويش * باريده‌ام كه در تو شكوفا شوم ، نشد\r\nگم بوده‌ام هميشه و گم گشته‌ام هنوز * هرگز نشد به عشق تو پيدا شوم ، نشد\r\nلب وانشد كه قفل فراقت امان نداد * گفتم كه در وصال تو گويا شوم ، نشد\r\nمىخوانمت به جان و نمىبينمت به چشم * گفتم كليد حلّ معمّا شوم ، نشد\r\nبا هرچه ابر عاشق و با هرچه رود شوق * رفتم كه محو وسعت دريا شوم ، نشد\r\nبر موج‌خيز عشق سپردم تمام دل * شايد كه چون صدف به گهر وا شوم ، نشد\r\nبا اين مس وجود چه سازم ، كه خواستم * چون كيميا ز زنگ ، مبرّا شوم ، نشد\r\nياران به سر دويده و با جان رسيده‌اند * بر لب رسيد جان كه مهيّا شوم ، نشد\r\nعاشق‌دلان به عشق رسيدند و من هنوز * پا در ركاب مانده كه بر پا شوم ، نشد\r\nمىخواستم به حرمت دريادلان عشق * يك قطره در كوير تمنّا شوم ، نشد\r\nشهر شهيد مىطلبد بر شهادتم * دردا ! نشد كه لالهء صحرا شوم ، نشد \r\n\r\nدر دل سنگ هم . . .\r\n پلك بستى ، مرا سحر كردى * عشق بودى ، مرا خبر كردى\r\nرخت گلگون به ارغوان دادى * جامه از جان ما به بر كردى\r\nسال‌ها با منى كه من بودم * چه بگويم چگونه سر كردى ؟\r\nاين طرف خاك و آن طرف خورشيد * از پل آرزو گذر كردى\r\nبه دفاع از حريم آينه‌ها * هستى خويش را سپر كردى \r\n\r\n","description":"","footnote":"","page_name":" 727 ","page_number":727},
  {"content":"\r\n\r\n باور ابر را تكان دادى * عطش خاك را خبر كردى\r\nآب و آيينه سر به هم بردند * رخنه در كار دل مگر كردى ؟ !\r\nنه فقط در دل گياهى گل * در دل سنگ هم اثر كردى\r\nتا رسيدن چقدر فاصله بود * راه دل را تو مختصر كردى\r\nقدر خورشيد را نفهميدم * تا تو از چشم ما سفر كردى \r\n\r\nنسل شمشير\r\n آنان كه به دار عشق مىميرند * از نسل گشاده‌دست شمشيرند\r\nاين مرگ نه آن ، كه خون ققنوسان * بر خاك بريزد و نمىميرند\r\nخوش باد به كامشان كه درياوار * از ساقى عشق جام مىگيرند\r\nبر سفرهء دام آن عقابان را * ميلى نبود كه روح تدبيرند\r\nسوداگر شهر را چه سوداييست * آنان ز فريب زندگى سيرند\r\nاز بودن ما كه چون كلاغانيم * آنان چو عقاب اوج دلگيرند\r\nاى شوم هزارساله ! آبم كن * ما را به پشيز هم نمىگيرند\r\nگويند كه اين هراس‌انديشان * در فكر گره‌گشاى تقديرند\r\nغافل كه ميان پنجهء تقدير * در مسلخ هيچ و پوچ مىميرند\r\nخواهم كه رها شوم در آن باران * آنان كه رهاى پا به زنجيرند \r\n\r\nماه تمام تو\r\n گوش جان بر همه بستم ، كه پيام تو خوش است * شهر پرولوله هيچ است ، كلام تو خوش است\r\nروح‌پردازم و از بند گريزان ، چه كنم ؟ ! * كه دلم در طلب دانه و دام تو خوش است\r\nباغ از اين دست ، دلم را نبرد تا برِ دوست * قامت سرو فروگير ، قيام تو خوش است\r\nاى فرازى كه فرود آمده‌اى بر سر خاك * مقدمت باد مبارك ! كه پيام تو خوش است\r\nآنكه سر در طلب دوست به راه تو نهاد * گفت در هر قدم عشق ، سلام تو خوش است \r\n\r\n","description":"","footnote":"","page_name":" 728 ","page_number":728},
  {"content":"\r\n\r\n دلِ افروخته و جانِ به حقّ دوخته را * پروبالى به طلب ، بر در و بام تو خوش است\r\nمن و من ، اين همه من ، اين همه من را چه كنم ؟ ! * سر تسليم به معناى مقام تو خوش است\r\nنيم نيم قمر از معجزهء دست تو بود * اين قمر دل نبرد ، ماه تمام تو خوش است\r\nما نگوييم ، كه جان‌سوختگان مىگويند * بادهء باور توحيد ز جام تو خوش است\r\nدار بر دوش رسيديم به سرچشمهء نوش * آخرين فرصت عشق است و به نام تو خوش است \r\n\r\nآنچه دارم\r\n نفس از ناله دارم ، ناله دارم * دلى از لاله دارم ، لاله دارم\r\nبه درگاه شب تنهايى خويش * چراغ داغ چندين‌ساله دارم \r\n\r\nپرستش\r\n بهارين بال ، خوش‌پروازىات كو ؟ * سكوت‌افكن ، غزل‌پردازىات كو ؟\r\nچو ققنوسان روياروى با شب * شكوه جشن آتش‌بازىات كو ؟ \r\n\r\nمهربانى را بياموزيم\r\nمهربانى را بياموزيم\r\nفرصت آيينه‌ها در پشت در مانده‌ست\r\nروشنى را مىشود در خانه مهمان كرد\r\nمىشود در عصر آهن\r\n- آشناتر شد\r\nسايبان از بيد مجنون\r\n- روشنى از عشق\r\nمىشود جشنى فراهم كرد\r\nمىشود در معنى يك گل شناور شد\r\nمهربانى را بياموزيم\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nموسم نيلوفران ، در پشت در مانده‌ست موسم نيلوفران ، يعنى كه باران هست\r\nيعنى يك نفر آبىست\r\nموسم نيلوفران يعنى\r\nيك نفر مىآيد از آن‌سوى دلتنگى\r\n* مىشود برخاست در باران\r\nدست در دست نجيب مهربانى\r\nمىشود در كوچه‌هاى شهر جارى شد\r\nمىشود با فرصت آيينه‌ها آميخت\r\nبا نگاهى\r\nبا نفس‌هاى نگاهى\r\nمىشود سرشار\r\n- از رازى بهارى شد\r\nدست‌هاى خسته‌اى پيچيده با حسرت\r\nچشم‌هايى مانده با ديوار روياروى\r\nچشمها را مىشود پرسيد\r\nيك نفر تنهاست\r\nيك نفر با آفتاب و آسمان تنهاست\r\nدر زمين زندگانى\r\nآسمان را مىشود پاشيد\r\nمىشود از چشم‌هايش . . .\r\nچشم‌ها را مىشود آموخت\r\n* مىشود برخاست\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nمىشود از چارچوب كوچك يك ميز بيرون شد\r\nمىشود دل را فراهم كرد\r\nمىشود روشن‌تر از اينجا و اكنون شد\r\n* جاى من خاليست\r\nجاى من در عشق\r\nجاى من در لحظه‌هاى بىدريغ اوّلين ديدار\r\nجاى من در شوق تابستانى آن چشم\r\nجاى من در طعم لبخندى كه از دريا سخن مىگفت\r\nجاى من در گرمى دستى كه با خورشيد نسبت داشت\r\nجاى من خاليست\r\nمن كجا گم كرده‌ام آهنگ باران را ؟ !\r\nمن كجا از مهربانى چشم پوشيدم ؟ !\r\n* مىشود برگشت\r\nمىشود برگشت و در خود جُست‌وجويى داشت\r\nدر كجا يك كودك ده‌ساله در\r\nدل‌واپسى گم شد ؟\r\nدر كجا دست من و سيمان گره\r\nخوردند ؟\r\nمىشود برگشت\r\nتا دبستان راه كوتاهيست\r\nمىشود از ردّ باران رفت\r\nمىشود با سادگى آميخت\r\nمىشود كوچك‌تر از اينجا و اكنون شد\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nمىشود كيفى فراهم كرد\r\nدفترى را مىشود پر كرد از آيينه و خورشيد\r\nدر كتابى مىشود روييدن خود را تماشا كرد\r\nمن بهار ديگرى را دوست مىدارم\r\n* جاى من خاليست\r\nجاى من در ميز سوم ، در كنار پنجره خاليست\r\nجاى من در درس نقّاشى\r\nجاى من در جمع كوكب‌ها\r\nجاى من در چشم‌هاى دختر خورشيد\r\nجاى من در لحظه‌هاى ناب\r\nجاى من در نمره‌هاى بيست\r\nجاى من در زندگى خاليست\r\n* مىشود برگشت\r\nاشتياق چشم‌هايم را تماشا كن !\r\nمىشود در سردى سرشاخه‌هاى باغ\r\nجشن رويش را بيفروزيم\r\nدوستى را مىشود پرسيد\r\nچشم‌ها را مىشود آموخت\r\nمهربانى ، كودكى تنهاست\r\nمهربانى را بياموزيم .\r\n\r\n","description":"","footnote":"","page_name":" 732 ","page_number":732},
  {"content":"\r\n\r\n\r\nعبد على ( 1263 - 1195 )\r\nحاج ملّا محمّد حسن قطب ، با لقب عبد عليشاه ، متخلّص به عبد على ، فرزند حاج ملّا احمد نطنزى و نوادهء دخترى حاج ملّا احمد فاضل نراقى است كه در سال 1195 هجرى شمسى ( 1235 ه ق ) در كاشان قدم به عالم حيات گذاشت و سرانجام در سال 1263 شمسى ( 1302 ه ق ) چشم از جهان فروبست و در زادگاهش مدفون گرديد . « 1 »\r\nحاج ملّا محمّد حسن ، علوم متداوله را نزد پدرش و اساتيد عصر فراگرفت و در فقه و اصول به درجهء اجتهاد رسيد و در حكمت مقام والايى يافت . ازآن‌پس قدم در وادى عرفان و طريقت نهاد . در آغاز چندى از محضر حاج سيّد تقى پشت‌مشهدى كسب فيض كرد ، آن‌گاه به كرمان عزيمت نمود و به خدمت حاج سيّد محمّد على سيرجانى ( منير عليشاه ) رسيد و يك‌چند از محضر او بهره‌مند شد و به اشارهء وى مأمور خدمت حاج زين العابدين ميرزا كوچك ( رحمت عليشاه ) گرديد و به شيراز رهسپار شد و در سلك عرفاى نعمت‌اللّهى منظوم گشت و قريب هفت سال به دستور وى به رياضت و تزكيهء نفس اشتغال ورزيد و به لقب « عبد عليشاه » ملقّب شد . پس از درگذشت\r\n\r\n\r\n","description":"","footnote":"\r\n( 1 ) - حسن عاطفى ، استاد دانشگاه آزاد اسلامى كه شاعرى توانا است و در ساختن مادّه تاريخ مهارت زيادى دارد ، سه مادّه تاريخ دربارهء فوت نياى اعلاى خود سروده است كه در اينجا به ذكر يكى از آن سه مادّه تاريخ بسنده مىكنم :\r\n ز مهر على ، شاد ، « عبد على » * چو كرد از جنان ياد ، عبد على\r\nرقم زد به تاريخ او « عاطفى » * « به باغ جنان باد ، عبد على » \r\n1302 ه ق\r\n","page_name":" 733 ","page_number":733},
  {"content":"\r\n\r\nرحمت عليشاه ، حاج آقا محمّد شيرازى ( منوّر عليشاه ) مقام و رتبت شيخ الاسلامى را به او تفويض كرد و مأمور ارشاد و دستگيرى گرديد .\r\nدكتر جواد نوربخش در كتاب « گلستان جاويد » خود دربارهء عبد عليشاه چنين مىنويسد : « حاج محمّد حسن از مشايخ و معاريف بزرگوار بزرگ سلسلهء نعمت‌اللّهى بود . ابتدا در كرمان خدمت جناب سيّد محمّد منير عليشاه رسيد ، سپس به شيراز خدمت حضرت رحمت عليشاه شتافت و زير نظر ايشان چندى به مجاهدت و رياضت پرداخت ، تا اينكه به اجازهء ارشاد و دستگيرى طالبان حدود كاشان و توابع مأمور شد و به لقت طريقتى « عبد العلى » ملقّب گرديد . بعد از رحمت عليشاه از طرف منوّر عليشاه به مقام شيخ المشايخى رسيد . گروه انبوهى را دستگيرى و ارشاد فرمود . علاوه بر مدارج معنوى ، صاحب فضائل صورى نيز بود . »\r\nدكتر نوربخش در خاتمه اضافه مىكند : « وى شعر نيكو مىسرود و عبد على تخلّص مىنمود . ديوان اشعارش مشتمل بر ده هزار بيت است كه نسخه‌اى از آن در خانقاه نعمت‌اللّهى تهران موجود مىباشد . »\r\nاز آثار او تصحيح دو كتاب « فصوص الحكم » محى الدّين عربى با همكارى ميرزا عبد الغفار نجم الدّوله است و همچنين كتاب « مرصاد العباد » شيخ نجم الدّين دايه را نيز به صورت منتخب درآورد و در سال 1262 قمرى در تهران به چاپ رسيد . « 1 »\r\n\r\nمنزلگه امن\r\n مژده اى همنفسان ! كوى مغان است اينجا * رخ متابيد كه خلوتگه جان است اينجا\r\nهمه اسرار دو كون از شرقات ملكوت * تا نظرگاه جهان فاش و عيان است اينجا\r\nهله ! هشدار ! كه كورانه ، نه بگذارى پاى * كز ازل منظر صاحب‌نظران است اينجا \r\n\r\n\r\n","description":"","footnote":"\r\n( 1 ) - پژوهشگر جوان ، افشين عاطفى ، فرزند استاد حسن عاطفى ، كه از احفاد حاج ملّا محمّد حسن مىباشد ، جزوه‌اى تحت عنوان « زندگىنامهء عارف و شاعر بزرگ عبد عليشاه » نگاشته كه در سال 1374 به زيور طبع آراسته گرديده و نگارنده در نوشتن شرح حال و آثار اين شاعر از رسالهء مذكور استفاده كرده‌ام .\r\n","page_name":" 734 ","page_number":734},
  {"content":"\r\n\r\n محنت و رنج جهان را همه پا بر سر نه * كه سلامتگه رندان جهان است اينجا\r\nاين نه خلوتگه مفتى كه نهى سر زده پاى * آستان حرم پير مغان است اينجا\r\nهر گدايى نبرد راه به سرمنزل انس * صد سكندر ز پى نام و نشان است اينجا\r\nآنكه از چوب به نيروى نظر ثعبان ساخت * به هواى نظرى دل‌نگران است اينجا\r\nگر خطاپيشه و مستيم ، چه باك اى ساقى ! * هى ! بده باده ، كه اقليم امان است اينجا\r\nگرچه ساقى مغان پرده به يكتايى بست * ز احولى باز گروهى به كسان است اينجا\r\nساقى ار « عبد على » توبه ز قلّاشى كرد * مصلحت بود و دو صد برتر از آن است اينجا \r\n\r\nحبّ علىّ\r\n چند به فردا فكنى كار خويش ؟ * اى همه فرداى تو همچون پرير\r\nجاى تو در عالم روحانى است * چند بمانى تو در اينجا اسير\r\nعمر تو بگذشت به تسويف و ليت * موى چو قير تو شده همچو شير\r\nخيمه مزن بر زبر كاينات * منزل تو تيره مغاكىست زير\r\nپرورشِ اين تنِ خاكى خطاست * روح بپرور كه شوى دل‌پذير\r\nچون تو بسى بوده در اين دور دهر * همسر تو ديده بسى چرخ پير\r\nچند خورى غصّهء بود و نبود * چند دهى رنج كبير و صغير\r\nتا نفسى هست تو را هان بكوش * گر هوسى باشدت از خود بمير\r\nرخ به‌سوى كشور اخلاص كن * پاى بنه بر سر نفس شرير\r\nور نه چو چاووش الهى رسيد * فرق ندارند غنىّ و فقير\r\nحسن مآل ار طلبى ، گويمت * « عبد على » راست رهى مستنير\r\nحلقه بزن بر در هشت و چهار * تا شوى بر چار و سه و هفت امير\r\nبندگى آل محمّد صلّى اللّه عليه و آله طلب * تا كه شوى صاحب تاج و سرير\r\nعروهء وثقاى ولايت بجوى * چنگ در آن رابطه در زن دلير\r\nحبّ علىّ فلك نجات است خيز * خويش به كشتى فكن اى مستجير \r\n\r\n","description":"","footnote":"","page_name":" 735 ","page_number":735},
  {"content":"\r\n\r\n گرچه ز جرمت تن و جان شد نژند * حبّ علىّ هست سحاب مطير\r\nاى به تولّاى تو دل را سرور * وى كه شده مهر تو جان را بشير\r\nجز تو نداريم به سرّ و علن * جز تو نگوييم به قول و ضمير\r\nشافع ما باش به روز جزا * حقّ دو شهزادهء شير و شبير \r\n\r\nمنزلگه ديوان\r\n در اين منزلگه ديوان ، دلا تا كى تن‌آسايى ؟ ! * دمى از خواب غفلت سر برآر ، اى گيج شيدايى\r\nپى مال و زر دنيا ، گروهى روز و شب تازان * نه‌شان از آز آسايش ، نه‌شان از حرص بينايى\r\nدوان قومى پى عزّت ، فريقى طالب عشرت * يكى سرمست از شركت ، يكى از حسن و رعنايى\r\nببين از ديدهء فكرت ، چو خواهد ماند زين عدّت * كه دنيا جمله بر باد است و مهرش بادپيمايى\r\nاگر عاقل شمارى خويشتن را ، عاقبت‌بين شو ! * نظر بر روز آخر دار ، كان روزيست غوغايى\r\nبه كار آخرت بشتاب و سوف و بوك يك‌سو نه ! * كه شايد فرصتت ندهد سپس اين چرخ خضرايى\r\nچو با جامه كفن بايد شدن زين خانقه بيرون * چه حاصل در درون ، زربفت و خزّ و چيت و دارايى\r\nاز اين ياران دولت يارِ غافل جان به تنگ آمد * خوشا گنج قناعت ، ملك فقر و كنج تنهايى\r\nچو آخر فرش ما خاك است اين ده‌روزهء دنيا * به زير پا ، چه فرش بوريا ، چه نطع ديبايى \r\n\r\n","description":"","footnote":"","page_name":" 736 ","page_number":736},
  {"content":"\r\n\r\n مباش از بهر روزى چاك‌دل ، بر حقّ تولّا كن * مگر قسمت رسانندت به فضل از خوان سلوايى\r\nحدود شرع حقّ را پاسبانى كن كه در اين ره * كسى بىتوشهء تقوا نكرده راه‌پيمايى\r\nبه‌جز شرع رسول اللَّه ، بود كفر و سيه‌رويى * جز آيين ولى اللَّه ، همه غبن است و خودرايى\r\nاگر گوهر طلب دارى ، شتابان باش زين ساحل * چو از دريا گهر خيزد ، چو ماهى باش دريايى\r\nز اشك ديده و آه سحر راهى به كيوان كن * گرت از اين قفس بايست جان گرديد بالايى\r\nز خواهش‌هاى نفسانى يكى قطع تمنّا كن * روا بين صد تمنّا آن‌گَهان در بىتمنّايى . . . \r\n\r\nوصال دوست\r\n ديشب وصال طلعت جان شد ميسّرم * يعنى كه نقش روى تو آمد مصوّرم\r\nدارم ز خاكبوس تو با مهر همسرى * هرچند در هواى تو از ذرّه كمترم\r\nامشب تويى به خلوت من يا خيال توست ؟ * كز بخت واژگونهء خود نيست باورم\r\nغير از تو دوست من نگزينم به عمر خويش * كز حلقهء تو نيست خلاصى ميسّرم\r\nهمراه باد چند كنم شرح حال خويش ؟ * يك‌دم بيا ، كه جان به قدوم تو بسپرم \r\n\r\nچكامه در ستايش حضرت على عليه السّلام\r\n عشق را اوّل ز جان شرط است دل برداشتن * و آنگه از هر سوى روى دل به دلبر داشتن\r\nهم به جان و هم به جانان دل نهادن نارواست * در ره جانان ، ز جان بايست دل برداشتن \r\n\r\n","description":"","footnote":"","page_name":" 737 ","page_number":737},
  {"content":"\r\n\r\n گر مريد راه عشقى ، از دل‌وجان بايدت * پيش حكم دوست ، جان و دل مسخّر داشتن\r\nهمچو گويى سر بنه اندر خم چوگان دوست * خواهى ار گوى فلك ، در خمّ چنبر داشتن\r\nره نياموزى ، نخورده شير از پستان عشق * ز آنكه طفل تازه را شرط است مادر داشتن\r\nعقل را معزول كن يكباره اندر كوى عشق * ز آنكه يك زن را نمىشايد دو شوهر داشتن\r\nاين بيابانيست بىپايان و راهى سهمناك * رهروان را چاره نبود ، جز كه رهبر داشتن\r\nبانگ غولان و غريو ديو و ظلمات شگرف * بىرفيقى كى توانى رسم معبر داشتن\r\nتو ز شهرستان غيبى ، چند شايد خويش را * اندر اين زندان اسير نفس كافر داشتن ؟\r\nمرد دين ، دنيا نجويد ز آنكه باشد ناپسند * دل به دنيا بستن و پس زهد بو ذر داشتن\r\nاز پى مشتى زر و سيم جهان پيش خسان * زشت باشد مر تو را رخسار چون زر داشتن\r\nتا نباشى در مقام خدعه با هاروت نفس * كى توانى خويش را چون زهره ازهر داشتن ؟\r\nپند من بنيوش و ساز راه كن زين دامگاه * تا به كى خود را در اين ويرانه مضطر داشتن\r\nگر تو را مى رهنما بايد هلا بنمايمت * كى توانى تا به محشر يار و ياور داشتن ؟\r\nچون قسيم دوزخ و جنّت تو مىدانى كه كيست * مهر او بايد چو جان در سينه مضمر داشتن\r\nبا ولاى او توان آمد به منزلگاه عشق * خويش را از مهر و مه آن‌گاه برتر داشتن\r\nآنكه بىترديدِ او عالَم نمىگيرد نظام * آنكه بىحكمش نيارد شاخ را برداشتن\r\nهم امير المؤمنين ، هم پيشواى متّقين * جز كه او را ما نشايد مير و مهتر داشتن\r\nهركه را در دل ولاى اوست بىشكّ روز حشر * بايدش از سايهء حقّ ، چتر بر سر داشتن\r\nهستى او را طفيل آمد وجود كاينات * پس نبايد جز كه او سالار و سرور داشتن\r\nافتخار پادشاهان جهان ، دانى ز چيست ؟ * با ادب خاك درش را زيب مغفر داشتن\r\nعرشيان را كى سزاوار است از روى قياس * با سرافرازان كويش ، خويش همسر داشتن\r\nگر تو را مى مهربان بايست ، خازن بايدت * گنج دل محكم به مُهر مِهر حيدر داشتن\r\nبا وجود مرتضى بعد از رسول پاك دين * جهل باشد جانشين ، بو بكر و عمر داشتن\r\nو اللَّه آن را مىسزد با چاكرانش همسرى * باللَّه ار اين مىتواند پاس قنبر داشتن \r\n\r\n","description":"","footnote":"","page_name":" 738 ","page_number":738},
  {"content":"\r\n\r\n جاهلى باشد چو طفلان كيسه دارى از سفال * تا توان اندر بغل گوگرد احمر داشتن\r\nچون علىّ مرتضى شاهى بر اورنگ جلال * شبه نعثل را نشايد تاج و افسر داشتن\r\nجز به حبّ مرتضى و يازده فرزند او * نيست امكان مر تو را دين پيمبر داشتن\r\nهركه تازد با تولّايش سوى گلزار قدس * كى تواند خازنش بر در مجاور داشتن ؟\r\nنيستش « عبد على » در دل تمنّايى ، جز آنك * خوابگه بر درگه‌اش تا روز محشر داشتن\r\nمر مرا زين پس به حمد اللَّه نبايد بىدريغ * عاجز و حيران در اين ره جان به شش‌در داشتن\r\nمىبرد ما را تولّايش به دربار حضور * چند بتوان خويش را بيگانه ز آن در داشتن\r\nيا ربّ ! از آلايش دنيا دلم را پاك كن * تا به‌جز بر تو نيايد رخ به ديگر داشتن\r\nدر پناه اولياى خود مرا آسوده ساز * تا همى خود را توانم فارغ از شرّ داشتن \r\n\r\nخلوت دل\r\n نيست در خلوت دلم جز يار * خلوتم گشته خالى از اغيار\r\nنفخات نسيم عاطفتش * مىوزد بر دلم هزار هزار\r\nرشحات زلال مرحمتش * مىچكد بر سرم چو ابر بهار\r\nخلق نيكو و لطف دلجويش * باغ جان را نموده چون گلزار\r\nاى كه در چين زلف پرچينت * جسته دلهاى خسته جاى قرار\r\nكى ز جان باختن كند پرهيز * آنكه از عشق يار شد بر دار \r\n\r\nبيتى چند از يك قصيده\r\n جهان را تا به چند اى دل سلامتگاه جان بينى ؟ * يكى بگشاى چشم دل ، كه ايوان را مكان بينى\r\nدر اين زندان شش‌در ، ز آن به شش‌در اندر افتادى * كه خود را شاه‌مات نطع شاهى كامران بينى \r\n\r\n","description":"","footnote":"","page_name":" 739 ","page_number":739},
  {"content":"\r\n\r\n تو را اى مرغ عرشى ز آشيان كردند از آن تنها * كه قدر آشيان دانى ، چو دورى ز آشيان بينى\r\nنهان از اين جهان باشد جهانى نغز و روحانى * كه ازين چشم دربندى ، هويدا آن جهان بينى\r\nبه‌سوى خلوت جانان تو را راهيست بس روشن * نشان در بىنشانى جوى ، كان ره را نشان بينى\r\nبه آداب شريعت ظاهر خود را مؤدب كن * كه اسرار طريقت را ز باطن ترجمان بينى . . . \r\n\r\nبخت ناساز\r\n نشانش را به گيتى از كه جويم * كه پيش هيچ‌كس از وى نشان نيست\r\nبه وصلم وعده فرمود آن صنم ليك * مرا از بخت هرگز اين گمان نيست \r\n\r\nزهر در كام\r\n جانا ز غم هجر تو آرامم نيست * جز حسرت و غم حاصل ايامم نيست\r\nقوتم همه صبر و آبم از خون جگر * پيوسته به غير زهر در كامم نيست \r\n\r\nتلخى هجر\r\n تو را چگونه كنم باخبر ز تلخى هجر * كه فارغت ز غم عشق روزگار گذشت\r\nهواى باديه عنبرفشان شده است مگر * صبا به حلقهء آن زلفت مشكبار گذشت \r\n\r\nنقش تو\r\n هر روز بنگرم ، ز دگر روز بهترى * پس ما چگونه نقش تو بر دل رقم زنيم \r\n\r\n","description":"","footnote":"","page_name":" 740 ","page_number":740},
  {"content":"\r\n\r\n\r\nسيم تلگراف\r\n حال مَنَت عيان بود از رشتهء و داد * چون سيم تلگراف كه ربط كلام شد \r\n\r\nساغر ارباب نظر\r\n از خواب‌وخورت دولت بيدار نبخشند * پيمانه‌كش ساغر ارباب نظر باش ! \r\n\r\nپاسبان تو\r\n شد سال‌ها كه منظر من آستان توست * جان روز و شب ز ديدهء دل پاسبان توست \r\n\r\nغرّه مباش !\r\n اى چمن ! غرّه به سرسبزى نوروز مباش * كه به يك‌طرفه تو را وقت خزان خواهد بود \r\n\r\nپند عبد على\r\n پند از « عبد على » بنيوش ، كاو را در نظر * زين سخنرانى نه خود نام‌آورى نه شاعريست\r\nحكمت‌انديشيست قصد او و پند دوستان * حقّ بود ، وين نكته از آثار دين جعفريست \r\n\r\n","description":"","footnote":"","page_name":" 741 ","page_number":741},
  {"content":"\r\n\r\n\r\nعبرت\r\nمرحوم سيد عبد الرحيم سبزوارى متخلّص به عبرت از مشاهير علما و مدرسين عارف‌پيشه و امام جماعت مسجد پامنار از قديمىترين و تاريخىترين مساجد در سبزوار در نيمهء دوم قرن سيزدهم هجرى است .\r\nمرحوم حاج ملا هادى سبزوارى حكيم و استاد فلسفه در دو قرن اخير خواهرزاده مرحوم سيد عبد الرحيم عبرت است كه حكيم سبزوارى در حوزهء درس خود به اشعارى از دائى خود استناد مىكرد .\r\nسيد عبد اللّه برهان از علماى اعلام و واعظان بنام و شاعران سبزوار در مقدمهء ديوان اشعار خود قسمتى از اشعار جدّ خود را آورده و به چاپ رسانيده است .\r\nسيد عبد الرحيم عبرت از شاعران توانا و خوش‌ذوق و نيكوپرداز بود كه اشعارش بيشتر جنبه عرفانى دارد و نشان از كمال لطف و انسجام لفظ و معنى دارد . ديوان اشعارش تاكنون بزيور طبع آراسته نگرديده امّا مقدارى از آنها در مجموعه بهار ادب و ديوان برهان چاپ شده و من از تاريخ سبزوار « 1 » و تذكره سخنوران بيهق « 2 » در معرفى اين شاعر گرانقدر بهره گرفته‌ام .\r\n\r\n\r\n","description":"","footnote":"\r\n( 1 ) - تاريخ سبزوار تأليف علّامه آيت‌اللّه سيد علينقى امين است .\r\n( 2 ) - تذكره سخنوران بيهق تاليف شاعر ارجمند حسن مروّجى مىباشد . قصدم اين بود كه از اين شاعر بلندمرتبه و والامقام ( عبرت ) اشعار بيشترى نقل كنم به همين منظور دست نياز به دوست عزيز مروّجى دراز كردم كه ديوان سيّد عبد اللّه برهان را برايم برسم امانت بفرستد متأسفانه تا موقع چاپ تذكره به دستم نرسيد .\r\n","page_name":" 742 ","page_number":742},
  {"content":"\r\n\r\nآيت‌اللّه سيد علينقى امين در تاريخ سبزوارى مىنويسد از جمله اشعارش كه در ديوان برهان ثبت است پيداست كه فاضلى زبردست و توانا و در شعر و شاعرى گرانمايه و شيوا بوده ، اشعارى نغز و غزلياتى پرمعنى سروده است . اين سه مطلع از غزليات اوست :\r\n بر آن سرم كه ازاين‌پس مطيع رأى تو باشم * ره رضاى تو جويم به مدّعاى تو باشم\r\nحاصل عمر تبه صحبت زهاد كند * مرشدى كو كه به ميخانه‌ام ارشاد كنم\r\nعاقبت بر در ميخانه مكان خواهم كرد * خدمت پير مغان با دل‌وجان خواهم كرد \r\n\r\nمرغ باغ ملكوت\r\n همچو بلبل نبود ديدن هر گل هوسم * ديدن روى تو از هر دو جهانست بسم\r\nمرغ باغ ملكوتم من آزاد ولى * دانهء خال لبت كرده اسير قفسم\r\nماهى بحر غم عشقم و خو كرده به تو * چون برآرم نفسى بىتو برآيد نفسم\r\nوادى ايمن دل را زده‌ام آتش عشق * موسيى كو كه شهابى طلبد از قبسم\r\nمن كه در مجلس شه جام ملمع زده‌ام * چه غم از محتسب شهر و چه بيم از عسم\r\nمن كه با دلق گدائى بكنم كار شهان * گو غلامان و يساول برد از پيش و پسم\r\nچون خبر از تو بيابم و چه دانم چه كسى * من كه از خود خبرم نيست ندانم چه كسم \r\n\r\nجاى بيخودى\r\n به بند زلف تو دل مبتلاى خويشتن است * كه مرغ هرزه بدام از هواى خويشتن است\r\nدر اين چمن گل و خار ار قرين يكدگرند * عجب مدار كه هريك بجاى خويشتن است\r\nچو شمع شب همه‌شب در فناى خويشتنم * چرا كه عين بقا در فناى خويشتن است\r\nبيا به ميكده و ز جام بيخودى مى نوش * كه شيخ صومعه خود مبتلاى خويشتن است\r\nگسيخت بند كفن‌هاى همدمان و دريغ ! * هنوز خواجه به بند قباى خويشتن است\r\nدلا ز صومعه اسرار جام جم مطلب * كه سرّ جام جم اندر سراى خويشتن است \r\n\r\n","description":"","footnote":"","page_name":" 743 ","page_number":743},
  {"content":"\r\n\r\n ز خانقاه و خرابات نقد فيض مجوى * كه سيرگاه جهان در فضاى خويشتن است\r\nز حرف و طعن حسودان مرنج و دل خوش دار * كه هركه در گرو كرده‌هاى خويشتن است\r\nگمار همت خود بر رضاى حضرت دوست * كه قدر همت هركس بهاى خويشتن است\r\nبكوش « عبرت » و تخم سعادتى مىپاش * كه حاصل بد و نيك از براى خويشتن است \r\n\r\nوصل تو\r\n هزار مدعىام گر ز پيش و پس باشد * اگر تو يار منى مدعى چه كس باشد\r\nدر آن مقام كه سيمرغ را بسوزد بال * كجا مجال پرافشانى مگس باشد\r\nدر آن چمن كه نباشد مجال جلوهء گل * چه جاى جلوهء خشكيده خار و خس باشد\r\nدر آن ديار كه پاينده شهريار توئى * چه بيم محتسب و شحنه و عسس باشد\r\nدر آن نفس كه به ياد رخ تو جان سپرم * ز عمر خويش مرا بهره آن نفس باشد\r\nز دامن دوجهان دست مىكنم كوتاه * اگر بدامن وصل تو دسترس باشد\r\nچه مستئى است بگو « عبرتا » تو را يا رب * كه پيش او همه‌كس يار و هيچ‌كس باشد \r\n\r\nداغ عشق\r\n ذوقى به جان نباشد جز داغ عشق ما را * عيش دو كون بادا بر ديگران گوارا\r\nمطرب ز پرده نى زن زين بينوا پياپى * از ما رسان پيامى ياران بينوا را\r\nذوق شراب عشقش آنكو به جان كشيده * بر سر كشد پياپى پيمانهء بلا را\r\nدر هر نفس به صد شوق ميرند و زنده گردند * گر كشتگان عشقش دانند خون‌بها را\r\nدر هر طرف چه كردى بيهوده بهر درمان * اندر وجود خود جو هم درد و هم دوا را\r\nنايد به چشم « عبرت » جز يار و كور بادا * هر ديده كو نبيند در هر نظر خدا را \r\n\r\n","description":"","footnote":"","page_name":" 744 ","page_number":744},
  {"content":"\r\n\r\n\r\nنياز نيم‌شب\r\n بىپرده يار اگر نظرى سوى ما كند * در يك نظر وجود مرا كيميا كند\r\nدر پرده است يار و جهانى خراب از او * پرده اگر ز رخ بگشايد چها كند\r\nجور نهان او دل خلقى خراب كرد * آه از دمى كه جور و جفا برملا كند\r\nبنوشته‌ام به خون‌جگر نامه‌اى بدوست * اين قاصدى مگر كه نسيم صبا كند\r\nزاهد برو كه باده اگر نقص داشتى * مفتىّ شهر باده‌فروشى چرا كند ؟\r\nمستانه‌وار باده ز خم در سبو كند * سودى نه چند ، آنكه ز روى ريا كند\r\nمى خور به بانگ چنگ و فريب جهان مخور * كاين زال نوعروس به كس كى وفا كند\r\nمى ده چه بيم روز حسابم كه كار خويش * عفو إله پيشتر از جرم ما كند\r\n« عبرت » نياز نيم‌شبى را ز كف منه * كاو دردهاى جمله خلقان دوا كند \r\n\r\n","description":"","footnote":"","page_name":" 745 ","page_number":745},
  {"content":"\r\n\r\n\r\nعبقرى ( 1300 - )\r\nميرزا صادق حسان ، با كنيت « ابو على » كه تخلّص خود را در شعر « عبقرى » قرار داد ، در همدان تولد يافت و در مكاتب قديم خواندن و نوشتن آموخت و قرآن تعليم گرفت و در آن شهر نشو و نما كرد و در كسب دانش تا حدّ امكان كوشيد و به شغل مكتب‌دارى اشتغال ورزيد و سرانجام در سال 1300 هجرى شمسى چشم از جهان بربست و در زادگاهش مدفون گرديد .\r\nشادروان دكتر مهدى درخشان در جلد دوم « بزرگان و سخن‌سرايان همدان » دربارهء ميرزا صادق عبقرى مىنويسد : « قريحه و طبع شعر داشت ، نسخهء خطى اشعارش در همدان در دست است . آثار وى عبارت است از : ديوان غزليّات و ترجيعات ؛ و ديگر كتاب امثال العليا كه به نثر نوشته و محتوى دستورهاى دينى و اخلاقى است ؛ ديگر كتاب مفرّح القلوب در مناجات با قاضى الحاجات كه با اين دو بيت آغاز مىشود :\r\n رحمن و رحيم است و ودود است إله * هم صاحب مهر و لطف وجود است إله\r\nعالم همه ممكن‌الوجودند ، بلى ! * باللّه كه واجب الوجود است إله \r\nاين كتاب در پانصد بيت عربى و فارسى به قطع كوچك بغلى به انضمام قسمتى از اشعارش در شصت صفحه به چاپ رسيده است . ديگر منظومهء حمّام الاجنّه است قريب يك هزار و سيصد بيت كه به وزن مثنوى مولوى سروده و در آن قصّه‌ها و حكايات و امثال مختلف آورده است و در آخر چنين مىسرايد :\r\n\r\n","description":"","footnote":"","page_name":" 746 ","page_number":746},
  {"content":"\r\n\r\n چون‌كه دنيا بود سراى دودر * هيچ‌كس را در او نگشت مقرّ\r\nنيست جز جاى محنت و آلام * ز آن سبب شد شبيه بر حمّام\r\nچه كشيدى ز دست حمّامى ؟ * چه بديدى به غير ناكامى ؟ !\r\nرنج‌هاى فزون در او ديدى * گل مقصود كى در او چيدى ؟\r\nبود دستت تهى به وقت ورود * غير جهلت دگر متاع نبود\r\nباخبر باش هان ! كه حمّامى * نرساند تو را به بدنامى\r\nتو كه غير از جهان نمىبينى * غير حزن و فغان نمىبينى\r\nبا چنين حال ميل هم دارى * به بهشت برين شوى ؟ آرى ؟\r\n« عبقرى » چشم دل پر از خون كن * اين هوا را ز سر تو بيرون كن \r\nاينك نمونه‌هايى چند از نظم او :\r\n\r\nخانهء زنبور\r\n دل ، خويش را به ياد تو مسرور مىكند * سر را ز شورِ عشق تو پرشور مىكند\r\nگر حور گويمت ، به خدا گفته‌ام خطا * اين ناز و غمزهء تو كجا حور مىكند ؟\r\nخور خوانمت اگر ، بود اين هم بسى شگفت * خورشيد خويش را ز كه مستور مىكند ؟\r\nماه ار بگويمت ، هله ! ترسم خجل شوم * كى ماه خويش را چو تو مشهور مىكند\r\nآنجا كه جاى توست ، چه حاجت به آفتاب * يك شهر را جمال تو پرنور مىكند\r\nخواهم چو خال جاى كنم گِرد عارضت * مژگانِ تو مرا ز رُخت دور مىكند\r\nطوطىصفت مقابلِ رويت ستاده دل * خود را به پشت آينه مستور مىكند\r\nمورى بدان مرا ، به سليمان نظاره كن * كز لطفِ خود نظر به‌سوى مور مىكند\r\nنازت به « عبقرى » همه ، كى مىكند عتاب * دل‌هاىِ ما چو خانهء زنبور مىكند \r\n\r\nچه تفاوت ؟\r\n رخسارِ تو و ماهِ زمان را چه تفاوت ؟ * چشمِ تو و آهوى زمان را چه تفاوت ؟ \r\n\r\n","description":"","footnote":"","page_name":" 747 ","page_number":747},
  {"content":"\r\n\r\n فرقى به ميانِ تو و خورشيد فلك چيست ؟ * روى تو و گلزار جهان را چه تفاوت ؟\r\nگيسوى تو از نافهء مشگين ، كه جدا كرد ؟ * بوى تو و ريحان جنان را چه تفاوت ؟\r\nمانند تو دلدار در اين دار ، كه ديده ؟ * ابروى تو و قوس كمان را چه تفاوت ؟\r\nمانند لبت ، لعل شكرريز نديدم * تُنگِ تو و آب حَيَوان را چه تفاوت ؟\r\nگرديده زنخدانِ تو تُفّاح سهيلى * اين غبغب سيب همدان را چه تفاوت ؟\r\nشد « عبقرى » از مهر تو امروز فرحناك * گوى تو و ايوان جنان را چه تفاوت ؟ \r\n\r\nقربان عشق\r\n خيمه و خرگاه زد اندر دلم سلطان عشق * ثبت شد نامِ من غم‌ديده در ديوان عشق\r\nمن ز دست عشق حيرانم ، ندانم چون كنم ؟ * مىبرد ما را چو گو در كوى او چوگان عشق\r\nعشق از راهِ وفا ما را كشاند سوى خويش * من به قربانِ تو گردم يا شوم قربان عشق\r\nعشق مىگويد : ز جان بگذر ، تو منعم مىكنى * من به فرمان تو باشم ، يا كه در فرمان عشق ؟\r\nدر معارض عقل و عشق و ، عشق غالب شد به عقل * تاج بر سر هشت عشق و ، عقل شد دربان عشق\r\nعشق ديدم گشت غالب عاقبت بر « عبقرى » * ز آنكه ديدم فتحىِ بسيار در ميدان عشق \r\n\r\nبار فراق\r\n آخر چرا نگفتى ، اى جانِ من كجايى * زين بيشتر نشايد ، در جسم و جان جدايى\r\nبار فراق جانان ، تا كى شود به دوشم ؟ * اى كاشكى نمىشد ، در دهر آشنايى\r\nهجر اى عزيز تا چند ؟ فُرقت بگو كه تا كى ؟ * معشوق چون تو هرگز ، ننموده بىوفايى\r\nدر دل نموده‌اى جا ، ليكن ز ديده دورى * اى خوش ز دل برآيى ، در ديده جا نمايى\r\nخوش دولتيست ما را ، مهر و محبّتِ تو * محتاج كس نگرديم ، در عين بىنوايى\r\nگفتى ز « عبقرى » كى بينم دگر نشانه ؟ * آرى ! نشان گرفتن ، مىخيزد از جدايى \r\n\r\n","description":"","footnote":"","page_name":" 748 ","page_number":748},
  {"content":"\r\n\r\n\r\nراه وصل\r\n شنيدم مُشك اندر نافِ آهوست * ولى ديدم تو را در چين ابروست\r\nشنيدم آفتابى هست ، ليكن * تو را ديدم كه آن خورشيد در روست\r\nشنيدم ماه با عقرب قرين است * تو را ديدم مه‌ات رو ، كژدمت موست\r\nقرين زهره و برجيست در تير * چو ديدم هر سه‌ات اندر ترازوست\r\nشنيدم عنبر از دريا برآيد * تو را ديدم كه مشك عنبرت بوست\r\nشنيدم نوشدارو گشته اكسير * چو ديدم لعل نابت نوشداروست\r\nشنيدم راهِ وصل تو بود دور * چو ديدم « عبقرى » را جا در آن كوست \r\n\r\nبنفشهء گيسو\r\n تا كى دهى بنفشهء گيسو نشانِ من ؟ * دردم دوا كن از گُلِ رخسار خويشتن\r\nتُفّاحهء زنخ ز چه دارى ز من دريغ ؟ * عنّاب‌لب مرا ننهى از چه در دهن ؟\r\nلعلِ لب تو شكّر و ، روى تو بس مليح * زين شكّر و نمك نچشاندى چرا به من ؟\r\nآخر بگو براى سپستان كجا رَوَم ؟ * ما را كفايت است دو پستان از آن لبن\r\nاز من طلب كنى ز چه جانا تو نيشكر ؟ * شكّر چه حاجت است به لعلِ شكرشكن ؟\r\nتا « عبقرى » وصال تو را آرزو كند * ترسم غريق گردد در لُجّهء مِحن \r\n\r\nگوى چوگان\r\n ميل آن دارم كه چندى گوى چوگانت شوم * يا بلاگردان ياران و محبّانت شوم\r\nخواهم از جمعيّت خاطر كنم خود را خلاص * همچو گيسوى پريشانت ، پريشانت شوم\r\nخواستى قربان مرا ، ترسم كه وقتم بگذرد * زود قربان كن مرا ، اى من به قربانت شوم\r\nرسم معشوق است اگر اندر جهان عاشق‌كُشى * پس همان بهتر قتيلِ تير مژگانت شوم\r\n« عبقرى » را شوق ذوقى ديگر اندر سر فزود * شهريارا ! من همىخواهم كه دربانت شوم \r\n\r\n","description":"","footnote":"","page_name":" 749 ","page_number":749},
  {"content":"\r\n\r\n\r\nسرو آزاد\r\n شمس را بر رُخ نهى ، گويى كه : اين روى من است * ليلهء يلدا نهى بر سر ، كه اين موى من است\r\nبارها خود ديده‌ام بر ماه مىكردى نظر * پس نمودى روى بر ياران كه : اين روى من است\r\nگه به بُستان پا نهادى ، دَم ز آزادى زدى * سرو را گفتى كه : اين هم قدّ دلجوى من است\r\nاز گُلِ نشكفته‌ات اندر شگفتم اى عزيز ! * عطر مىبينىّ و ، مىگويى كه : اين بوى من است\r\nاى فرشته ! تو فرشته نيستى ، پس از چه روى * چون فرشته بنگرى ، گويى كه : هم‌خوى من است\r\nآهوى مشكين نه‌اى ، اى آهوى مشكين ! چرا * مُشك را بر سر نهى گويى كه : گيسوى من است\r\n« عبقرى » را فخرها باشد كه اندر كوى توست * تو همىگويى كه : اين دريا ز يك جوى من است \r\n\r\nنرگس آهو\r\n دوش مىديدم كه با عُشّاق مىگفتى به ناز : * كجروىها چرخ از ابروى من آموخته\r\nبرگِ گُل بر لب نهى و آن‌گاه مىگويى به من : * حقّه‌بازى را فلك از اين دهن آموخته\r\nنرگست ديدم چو آهو ، گاه از چپ ، گاه راست * رم نمودن ز آهوى چين و ختن آموخته\r\nمىسرودى خويشتن گاهى كه : قوس اندر فلك * تيراندازى ز مژگان‌هاى من آموخته\r\nگاه مىگفتى كه : لعل ناب من باشد عقيق * كاين همه نيرنگ را اندر يمن آموخته\r\nآن پريشان زلف را ديدم بسى آشفته‌حال * من گمان دارم كه اين خو ز اهرمن آموخته\r\nعشوه‌ها و غمزه‌ها و نازها اين نازنين * ياسمن از نسترن ، او از سمن آموخته\r\nبا اشارت اين بشارت را نمىدادى مگر * فجر رُخسارم صفا از ياسمن آموخته\r\nمىشنيدم من ز خود كاين سرو بُستانِ صفا * سايه افكندن به سر ، از نارون آموخته\r\nهيچ مىگويى چرا شد « عبقرى » افسرده‌حال ؟ * اين فغان از بلبلان اندر چمن آموخته \r\n\r\nبحر غم\r\n اگر گويى : لبم آب حيات است * چرا پس خضر حالت در ممات است ؟\r\nنباشد گر لبت آب حياتى * چرا شيرين‌تر از نُقل و نبات است ؟ \r\n\r\n","description":"","footnote":"","page_name":" 750 ","page_number":750},
  {"content":"\r\n\r\n مگر شد گيسوانت ليلة القدر * كه پنهان اندر او صبح برات است ؟\r\nنصاب حُسنِ تو ، الحقّ تمام است * عيان چهره چون وقت زكات است\r\nميان شب چسان جا داده‌اى صبح * بگو اين ليله چون طرف غدات است\r\nز اسب پيل‌پيكر شو پياده * وزيرا ! شه ز رخسار تو مات است\r\nروان از ديدگان شد رود نيلم * سرشكم ديدى و گفتى فرات است\r\nبه بحر غم نظر كن « عبقرى » را * دگر كى بهر او راهِ نجات است ؟ \r\n\r\nآب حيات\r\n در روز اگر درآيى ، گويم كه آفتابى * ور در شبت ببينم ، دانم كه ماهتابى\r\nكى آفتاب و مه را ، بر رخ حجاب باشد * اين از خصايص توست ، ز آن رو كه در حجابى\r\nخورشيد و ماه را كى طالب فزون‌تر از توست ؟ * ز آن رو كه روح روحى ، معشوق شيخ و شابى\r\nيك چشمه آب حيوان ، كى آفتاب دارد ؟ * آب حيات را هم ، گويا تواش سرابى\r\nدر قرص مهر اعظم ، كى لعل ناب ديدى ؟ * خود شكّرين لب استى ، ياقوت لعل نابى\r\nبدر منير را كى در ديده خواب باشد ؟ * ديدم تو را كه گاهى بيدار ، گه كه خوابى\r\nاين طلعت منوّر ، دارد چه رنگ و رويى * وين طرّهء مسلسل ، دارد چه پيچ و تابى\r\nاز سرو قامت تو ، سرو و سمن خجل شد * گل از تو در عرق شد ، ز آن رو كه خود گلابى\r\nافسانه‌هاى پيشين ، بىحدّ شنيده بودم * ليكن چو تو نديدم ، در هيچ فصل ، بابى\r\nاز ابر پرده خو روش ، اكنون اگر برآيى * خواهى فكند از نو ، در دهر انقلابى\r\nشد « عبقرى » به زارى ، در درگهِ تو شاها * « لا » و « نَعَمْ » كجا رفت ؟ آخر بده جوابى \r\n\r\n","description":"","footnote":"","page_name":" 751 ","page_number":751},
  {"content":"\r\n\r\n\r\nعتيق ( 1324 )\r\nعبد الحسين عتيق فرزند محمد جعفر در سال 1324 خورشيدى در شهر بهبهان پا به عرصهء حيات گذاشت دانش‌هاى ابتدائى و دورهء متوسطه را در زادگاهش به پايان رسانيد ازآن‌پس دورهء فوق ديپلم علوم انسانى را در دانشسراى راهنمائى آبادان به پاى برد ، خود مىگويد : « چون جانباز بودم مدرك من معادل ليسانس شناخته شد . »\r\nعتيق در سال 1349 به استخدام آموزش و پرورش درآمد و به عنوان دبير مدارس شهر خود به تدريس اشتغال ورزيد و از اين رهگذر معيشت مىكند .\r\nعبد الحسين عتيق كه تخلّص شاعرى خود را از نام خانوادگى برگرفته است از دوره تحصيل ابتدائى به سرودن شعر پرداخت . خود مىگويد : « در آغاز رؤياهاى شيرين كودكانه خود را به تصوير مىكشيدم و در سالهاى اول و دوم و سوم دبيرستان غزل‌هائى با عنوان « آرزوى بربادرفته » و « بگذار تا بنالم » و « شكسته‌ناى » و « شعر تر انديشه » از من در مجله‌ها به چاپ رسيد و به عقيدهء من شعر زائيده تخيّل است و هر بيانى كه زائيده تخيّل و احساس باشد شعر است ، شعر كلامى است در زبان مىرقصد و انسان را به وجد مىآورد و بالاخره شعر چاشنى سخن است . »\r\n\r\n","description":"","footnote":"","page_name":" 752 ","page_number":752},
  {"content":"\r\n\r\n\r\nآرزو\r\n آرزويم برگ بيدى بود و آن را باد برد * شادىام ، شورم ، نشاطم ، عشقم از بنياد برد\r\nاز دلم پر زد ، رها شد ، خسته بود از من گريخت * دور شد از پيش چشمانم مرا از ياد برد\r\nخواب بودم همچو بخت خفته‌ام در خواب مست * بىخبر آهوى زيباى مرا صياد برد\r\nدر دلم جز آرزوى روى او ديگر نبود * واى از اين دنيا كه شيرين از كف فرهاد برد\r\nرنج بردم باغبانى كردمش تا غنچه بود * گل كه شد ، زيبا كه شد ، گلچين بدبنياد برد \r\n\r\nميلاد كوثر\r\n بوى گل محمدى خوش به مشام مىرسد * عطر نسيم سرمدى از در و بام مىرسد\r\nعطر شكوفهء لبت با صلوات تازه كن * كز رخ گلبن نبى عطر مدام مىرسد\r\nمىشكفد بهار گل جلوه كند عذار گل * مژده كه از ديار گل پيك و پيام مىرسد\r\nز آيت نور كبريا مكه پر از صفا بود * صبح سپيد و روشنى از پى شام مىرسد\r\nهديه مگر به مصطفى نخله كوثر آمده * يا ز عطاى ايزدى رحمت عام مىرسد\r\nخيز و نياز خويش جو از كرم و عطاى او * ز آنكه براى اهل دل نوبت كام مىرسد\r\nمىشكفد به دامن پاك خديجه گلبنى * يا گل روى دخترى فاطمه نام مىرسد\r\nمقدم او خجسته بر سرور كائنات باد * جشن ولادتى كه با وجد تمام مىرسد\r\nبا گل روى فاطمه محور آل طاهرين * خاتم انبياء را حسن ختام مىرسد\r\nآنكه مدال عصمتش داده إله لم‌يزل * كس ز كجا جز او به اين شأن و مقام مىرسد\r\nمعنى كوثر آمده خير كثير در لغت * ترجمه‌اش به دختر خير انام مىرسد \r\n\r\n","description":"","footnote":"","page_name":" 753 ","page_number":753},
  {"content":"\r\n\r\n ام ائمه فاطمه چون ز خديجه زاده شد * ذريه رسول را جده و مام مىرسد\r\nگر نبود چكامه در مدح و ثناى فاطمه * شعر « عتيق » كى به اين شهد و كلام مىرسد \r\n\r\nمعمار اول در بناى تربيت\r\n در بناى تربيت معمار اول مادر است * هر قِدَر مادر مجرب‌تر ، بنا محكم‌تر است\r\nاين بنا سرفصل آگاهيست بر مبناى عقل * پايه‌هاى اين بنا بر روى دوش مادر است\r\nدر محيط خانه پاگيرند اطفال از نخست * پس محيط خانواده تربيت را را مظهر است\r\nدومين سازنده آينده‌سازان مدرسه * مركز تهذيب اخلاق تعالىگستر است\r\nمادران اول مربى ، اولين ارشادگر * مادران اول معلم ، اولين روشنگر است\r\nنقش مادر نقش حساسى است زين آزاده زن * در پناه عفت انسان‌ساز و انسان‌پرور است\r\nدامن مادر بود ، دانشسراى معرفت * اولين دانشكده تحصيل هر دانشور است\r\nخاستگاه اولين تربيت دامان اوست * اى خوش اين دامان اگر كانون مهر داور است\r\nبا فروغ زندگانى ، كودك معصوم را * در نجات از هر بدآموزى نخستين سنگر است\r\nمادران آينده‌سازند و صبور و سخت‌كوش * حاصل فرداى روشن دسترنج مادر است\r\nاين بشر كز نيستى ، آرد بشر را در وجود * بوده او مديون اين ، انسان ، انسان‌پرور است\r\nخلقت ما را وسيله مادر و باعث خداست * نيست اغراق ار بگويم او خدائى ديگر است\r\nجنت فى تحت اقدام آمده در شأن تو * مادران ، اين گفت شيرين ، گفته پيغمبر است\r\nقهرمان‌پرور توئى مادر ، توانائى توراست * پايه قدر تو از كشورگشايان برتر است\r\nنيز از دامان پرمهرت ، ابرمردان راد * خصلت مردآفرينى در وجودت اندر است\r\nگر تو را خوانم ضعيفه ، مادر اين جرم است جرم * اى توانا زن ، ضعيفه واژه‌اى دردآور است\r\nپايهء ارج و مقام و منصبت بايد ستود * مىكند اذعان « عتيق » و غرق در اين باور است \r\n\r\nمدح مولا على عليه السّلام\r\n اى همه گيتى ز تو آراسته * بوى گل از عطر تو برخاسته \r\n\r\n","description":"","footnote":"","page_name":" 754 ","page_number":754},
  {"content":"\r\n\r\n جان جهانى تو و نبض وجود * بىتو زمان اين همه پايا نبود\r\nبوده ز پيدايش و خلق دو دار * خلق تو مقصود خداوندگار\r\nعلت پيدايش هستى تويى * واقف اسرار الستى ، تويى\r\nگر تو نبودى همه عالم نبود * خلق نمىگشت سراى وجود\r\nخلق تو چون جوهر و هستى عَرَض * هست تويى بوده ز هستى غرض\r\nبود جهان متن و تو عنوان او * جسم ، جهان است و تويى جان او\r\nواژه حق را تو شدى ترجمان * تا همه بينند حقيقت عيان\r\nذات تو مرآت صفاى خداست * ناصيه‌ات آينه حق‌نماست\r\nواقف اسرار الهى تويى * موهبت لايتناهى تويى\r\nدر حرم اقدس بيت الحرام * يافت شرف كعبه چو زادى ز مام\r\nكعبه ز ميلاد تو زيور گرفت * بهره ز فيض كرمت برگرفت\r\nجز تو كه در خانه حق زاده كس ؟ * درخور اين رتبه تو بودى و بس\r\nيافت شرف كعبه ز ميلاد تو * به‌به از اين قدر خداداد تو\r\nمظهر حقى و سزاوار حق * بر همه ابرار تو دارى سبق\r\nبن عم و داماد پيمبر تويى * حامى دين حجت اكبر تويى\r\nاى كه يداللَّه بود دست تو * حل مشاكل شود از شصت تو\r\nتيغ كجت رايت دين كرد راست * دست توانمند تو مشكل‌گشاست\r\nسلسله‌جنبان ولايت تويى * مصدر انوار هدايت تويى\r\nنخل عدالت ز تو آورده بار * عدل تو تا حشر بود برقرار\r\nاى گهر بحر شرف يا على * قدوه دين شاه نجف يا على\r\nكيست كه مجذوب لقاى تو نيست * تشنه‌لب آب بقاى تو نيست\r\nجان جهان باد به قربان تو * ديده ما بر در احسان تو\r\nوصف تو در وهم نگنجد همى * فكرت ما قطره ، تو همچون يمى \r\n\r\n","description":"","footnote":"","page_name":" 755 ","page_number":755},
  {"content":"\r\n\r\n مدح تو آن به كه شود مختصر * قصه وصف تو نيايد به سر\r\nآنكه گل لب به ثنايت شكفت * در ته دل گنج ولايت نهفت\r\nعاشق رخسار تو شد يا على * بلبل گلزار تو شد يا على\r\nتلخ بود كام « عتيق » از گناه * لطف على جز دهد او را پناه \r\n\r\nمعلم\r\n آميخته با عشق خدا جان معلم * شايان ستايش بود ايمان معلم\r\nچون طى طريقش همه در سير الى اللَّه است * عرفان حقيقى بود عرفان معلم\r\nسنگين و عظيم است و سزاوار بزرگى * مسؤليت شخص مسلمان معلم\r\nهرگز نتوان يافت به قاموس قداست * معقول‌تر از واژه و عنوان معلم\r\nهر واژه بىرنگ سزاوار بيان نيست * تا وصف دهد مرتبهء شان معلم\r\nبر اوج بلنداى زمان چون رخ خورشيد * تابنده بود روى درخشان معلم\r\nعلم و ادب و دانش و فرهنگ * بس گل كه كند جلوه به بستان معلم\r\nدر داد و دهش ، نشر تعاليم و تبحّر * گسترده بود سفرهء احسان معلم\r\nاز كشته بذر هنر و دانش و فرهنگ * بس گل كه كند جلوهء بستان معلم\r\nدر مال نينديشد و از فقر نرنجد * چون گوهر فضل است فراوان معلم\r\nچون اوست كه مىپرورد انسان حقيقى * انسان حقيقى است ، خود انسان معلم\r\nدر نشر هنر سوزد و افروزد و كاهد * چون شمع سراپاى فروزان معلم\r\nتا بارقهء علم دمد در دل شاگرد * در شعله گدازد دل دامان معلم\r\nكانون عجيبى است ز گرماى محبت * پرمهر و صفا سينهء سوزان معلم\r\nابناء وطن را چو دهد پرورش روح * ابناء زمانند عزيزان معلم\r\nز آئينهء دل زنگ جهالت بزدايد * با زمزمهء عشق سخن‌دان معلم\r\nاز اوست كه برپاست نشان بشريت * بىشك بشريت بود از آن معلم\r\nپيغمبر از آن گشت نبى اللَّه اكرم * چون بر بشر آموخت ز قرآن معلم \r\n\r\n","description":"","footnote":"","page_name":" 756 ","page_number":756},
  {"content":"\r\n\r\n از تيرگى جهل اثر هيچ نماند * آنجا كه درخشد رخ تابان معلم\r\nوز دانش و حكمت خبر امروز كجا بود * گر پاس نمىداشت نگهبان معلم\r\nمىسوزد و مأنوس به اين سوز و گداز است * با آن‌همه خرسند بود جان معلم\r\nآنگاه ثمربخش بود شيوه تعليم * برگيرد اگر نشئه ز ايمان معلم\r\nاين داعيه مشروط به تقوى و تعهد * مشمول بود درخور و در شأن معلم\r\nز آن روز نخستين كه مرا مدرسه بردند * افتاد نگاهم چو به چشمان معلم\r\nصد نكته آميخته با رمز محبت * دريافتم از چهره خندان معلم\r\nشيرينى اين خاطره در ياد و دلم ماند * پاياست بدل ياد دبستان معلم\r\nدر پرتو فرهنگ مرا زندگى آموخت * اى زندگيم باد به قربان معلم\r\nدر نظم كشيده است « عتيق » اين سخنان را * چون بوده خود از پيش ثناخوان معلم \r\n\r\n","description":"","footnote":"","page_name":" 757 ","page_number":757},
  {"content":"\r\n\r\n\r\nعرفان ( 1317 )\r\nعلى اكبر عرفان ، فرزند اسد اللّه ، كه تخلّص خود را در شعر از نام خانوادگى برگزيده است ، در هجدهم مردادماه 1317 شمسى در كرمان در خانواده‌اى به قول خود گمنام چشم به جهان هستى گشود . در كودكى پدر و مادر خود را از دست داد و با اندوه و رنج جانگزاى باليد و با فقر و تنگدستى بزرگ شد . فقط توانست تحصيلات ابتدايى را در زادگاهش به انجام رساند ، امّا ديگر ادامهء تحصيل براى او مقدور نگرديد و راهى بازار كار شد .\r\nعرفان مىگويد : « نسبم به مردى بىنام در داستان فراموش‌شده از قصّه‌گويى خاموش مىرسد ، قصّه‌گويى كه شايد هزاران سال پيش از اين خودكامه‌اى دهانش را به سرب گداخته آكند . از پدر ، خاطره‌اى مه‌آلود در ذهن دارم . مادرم را نيز سال‌هاست به خواب نديده‌ام ؛ زن رنجيده‌اى كه استغناى ذاتىاش او را زير پاى بىرحم فقر به خاك نشانده بود تا فرزندش از كودكى درد و رنج را تجربه كند . »\r\nعرفان در نوجوانى به تهران كوچ كرد و به مشاغل متعدّدى در مؤسّسات مختلف به كار پرداخت و چندى نيز در يكى از دفاتر اسناد رسمى مشغول كار شد و سرانجام در اتاق بازرگانى و صنايع و معادن به استخدام درآمد و سال‌هاست كه در اين واحد اقتصادى به كار اشتغال دارد . در سال 1342 شمسى به قول خود به ورطهء ازدواج افتاد و حاصل اين ازدواج دو فرزند به نام‌هاى سيما و سينا است كه اوّلى تحصيلات\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nدانشگاهى دارد و دوّمى در يكى از دانشگاه‌هاى آلمان در رشتهء علوم ارتباطات و شرق‌شناسى به تحصيل مشغول است .\r\nعرفان مىگويد : « بزرگ‌ترين حادثهء زندگىام كشف شعر بود ؛ حادثه‌اى كه ناگهان مرا از ژرفاى تنهايى و شكسته‌دلى به اوج اعتماد به نفس و خلاقيّت كشانيد و در شكل‌گيرى شخصيّتم نقش اساسى داشت . »\r\nحسين منزوى ، شاعر خوش‌قريحهء بااستعداد و بلندپايهء معاصر ، دربارهء عرفان برايم چنين مىنويسد « 1 » : « او را در كار سخن گفتن و تغزّل با معشوقى مىبينى كه بىگمان در هياهوى توفان‌هاى زندگى ، ساحل آرامش اوست . تا آنجا كه من مىدانم ، عرفان كرمانى پاس اين تكيه‌گاه عاطفى و اين پناهگاه لحظه‌هاى آشفتگى را به نيكى دارد و غزل‌هاى پرشور عاشقانه‌اش ، زيباترين سپاس در برابر محبّتى كه در كوران بىمهرىها و قدرناشناسىها ، گرمايى از عشق و همدلى به او بخشيده است . در زمانه‌اى كه قحط دوستى و مهر و وفاست ، عرفان نمونهء كامل مهر و محبّت است . او شاعر زمزمه‌هاى خويش است ، با تمام آنچه يك زمزمه از ضعف و قوّت دارد . اميد دارم در تذكره‌تان جاى او هم محفوظ باشد . »\r\n\r\nجلوهء خدا\r\n پروانهء خيال دگرباره جان گرفت * شاهين صفت تمامى هفت آسمان گرفت\r\nمُرغان عشق خيمه به صحراى دل زدند * بوى بهار سيطره بر اين و آن گرفت\r\nبُلبل دوباره آمد و غوغا بپانمود * تا در كنار سبزه و گل آشيان گرفت\r\nمُرغ چمن ز هر طرفى بال‌وپر گشود * باد بهار ، همره باران وزان گرفت\r\nبر باغ و راغ باد بهاران چنان وزيد * تا انتقام خويش ز باد خزان گرفت\r\nاز جام خسروى سخنى در ميان نبود * دنيا دوباره جلوهء فرّ و كيان گرفت \r\n\r\n\r\n","description":"","footnote":"\r\n( 1 ) - گفتار منزوى مربوط به زمانى است كه در قيد حيات بود .\r\n","page_name":" 759 ","page_number":759},
  {"content":"\r\n\r\n عابد ، قباى سبز عبادت به تن نمود * ساقى ، مراد خويش ز رطل گران گرفت\r\nبگشود بال‌وپر همه جا در هواى دوست * پروانه‌اى كه از غم جانانه جان گرفت\r\nمىخواند بلبلى به كنارى سرود فتح * از عشق گل تمامى ملك جهان گرفت\r\nاين جام عافيت كه در او جلوهء خداست * « عرفان » ز دست ساقى جنّت‌مكان گرفت \r\n\r\nعشق\r\n آفتاب تو دهد جلوه به ميخانهء عشق * همه ذرّات وجودم شده ديوانهء عشق\r\nراهيان ره پرپيچ و خم عشق ، شبى * خوانده بودند به گوش دلم افسانهء عشق\r\nتا نشيند به لب‌تشنهء من جرعهء شعر * مىزنم بوسهء بسيار به پيمانهء عشق\r\nبىخود از خود شدم و بىخبر از عالم خاك * تا شدم مست و خراب از مى ميخانهء عشق\r\nجز من عاشق سودازدهء باده‌پرست * نبرد هيچ‌كسى ره به در خانهء عشق\r\nبهتر از سرو و صنوبر ، الف قامت دوست * مىدهد جلوهء بسيار به كاشانهء عشق\r\nمرغ حيران‌دل من به تمنّاى وصال * مىزند بال‌وپرى تا حرم لانهء عشق\r\nآنكه در آتش دل سوخت به يك نيم نگاه * سوختن را ز كه آموخت ! ز پروانهء عشق\r\nسال‌ها پيروى مكتب « عرفان » كردم * « تا شدم حلقه به گوش در ميخانهء عشق » \r\n\r\nگل‌هاى بهارى . . .\r\n صد راز به دل دارم و گفتن نتوانم * جز خوبى تو هيچ شنفتن نتوانم\r\nچون محرم اسرار به غير از تو كسى نيست * راز دل خود از تو نهفتن نتوانم\r\nدر باغ پر از سبزه و گل‌هاى بهارى * بىروى تو اى عشق ، شكفتن نتوانم\r\nاز عشق نهان‌سوز تو ، اى لالهء زيبا * « چون شمع سحر يك مژه خُفتن نتوانم »\r\nتو پاك‌ترين لالهء صحراى جنونى * از كوى تو يك ثانيه رفتن نتوانم\r\nغير از سخن عشق ز خمخانهء « عرفان » * حرف دگرى از تو شنُفتن نتوانم \r\n\r\n","description":"","footnote":"","page_name":" 760 ","page_number":760},
  {"content":"\r\n\r\n\r\nگنج قناعت\r\n غم پنهانى ما شرح پريشانى ماست * كه پريشانى ما از غم پنهانى ماست\r\nبه كتاب و قلم و دفتر و كاغذ ، اى دوست * هركجا مىنگرى شرح گران‌جانى ماست\r\nعمر ما در طلب ديدن جانانه گذشت * داغ ديدار تو اى دوست به پيشانى ماست\r\nسروسامان به مى و ميكده داديم چه خوش * رونق ميكده از بىسروسامانى ماست\r\nگر نداريم به‌جز گنج قناعت ، گنجى * ثروت و مُكنت دنيا همه ارزانى ماست\r\nگو : مبنديد درِ ميكدهء وحدت را * كه همه مستى ما از مى ربّانى ماست\r\nمىندانم كه چرا پاى ز سر نشناسم * اين چه شوريست كه در مكتب « عرفانى » ماست \r\n\r\nاشك\r\n اشك ، تسكين مىدهد درد و غم پيوسته‌ام * مىدهد آرامش خاطر به جان خسته‌ام\r\nگوش كن آهنگ غم از دانه‌هاى اشك من * هاىهاى گريه گويد عقده‌هاى بسته‌ام\r\nمرغ بخت آواى غم بر لانه‌ام سرمىدهد * پابه‌پايم جسته بر هر آشيانى خسته‌ام\r\nبار غم از چهرهء « عرفان » زدايد سيل اشك * بارها با لطف اشك از بار غم‌ها رسته‌ام \r\n\r\n","description":"","footnote":"","page_name":" 761 ","page_number":761},
  {"content":"\r\n\r\n\r\nباران\r\n تمام آيت هستى تو راست ، اى باران * ببين كه جلوهء تو تا كجاست ، اى باران\r\nترنّم تو در اين صبح پرملال خموش * چو گريهء سحرى بىرياست ، اى باران\r\nبيا ، بيا ! كه صداى هميشه جاويدت * به گوش خستهء من ، آشناست ، اى باران\r\nبه دشت و كوه و چمن جلوه مىكنى هرگاه * هزار خاطره از تو به‌جاست ، اى باران\r\nنبود جلوهء دريا ، اگر نبودى تو * جهان به جلوهء تو باصفاست ، اى باران\r\nحضور پاك تو در شوره‌زار داغ دلم * نشانى از كرم كبرياست ، اى باران\r\nبه شوره‌زار ببار ! اى ترنّم جارى * در اين مقوله بسى ماجراست ، اى باران\r\nبه شاهراه حقيقت نمىرسد « عرفان » * بگو حقيقت دل‌ها كجاست ، اى باران\r\n« دوش در حلقهء ما قصّهء گيسوى تو بود * تا دل شب سخن از سلسلهء موى تو بود » \r\n( حافظ )\r\n\r\nسخن عشق\r\n در نهانخانهء دل صحبت گيسوى تو بود * سخن از سلسلهء موى تو و روى تو بود\r\nعارفِ عاشق لولىوش سرمست كجاست * كه شب و روز به فكر خم ابروى تو بود\r\nدل به دريا زد و بر طارم اعلى بنشست * آنكه در راه طلب خاك ره كوى تو بود\r\nآنچه ما را به سراپردهء پندار سپرد * شانه‌اى بود كه در پيچ و خم موى تو بود\r\nسخن عشق تو در گنبد خضرا پيچيد * آسمان دل ما پر ز هياهوى تو بود\r\nگل خوشبوى بهار است كه در دامن توست * اين همه بوى خوش از دامن خوشبوى تو بود\r\nدر ميان همه خوبان صنوبر قامت * قامتى بود اگر قامت دلجوى تو بود\r\nاز مى ناب اگر مست و خرابند همه * مستى من همه از نرگس جادوى تو بود\r\nدر نهانخانهء « عرفان » همه‌شب تا دم صبح * سخن از سلسلهء موى تو و روى تو بود \r\n\r\n","description":"","footnote":"","page_name":" 762 ","page_number":762},
  {"content":"\r\n\r\n\r\nبهارى نيست\r\n بهار مىرسد ، امّا ، مرا بهارى نيست * مرا به سبزه و باغ و بهار كارى نيست\r\nفغان و آه بر اين روزگار دردآلود * كه در بهار مرا هيچ برگ و بارى نيست\r\nكنار بستر بختم نشسته طاير غم * هماى بخت مرا در قفس قرارى نيست\r\nبه اشك پاك يتيمان داغ‌ديده قسم * كه غير اشك مرا هيچ غم‌گسارى نيست\r\nبرو بهار ! كه من خواستار پاييزم * من خزان‌زده را از تو انتظارى نيست\r\nاگرچه هست بهار و زمين همه خرّم * ولى به خانهء « عرفان » ره بهارى نيست \r\n\r\nدر تجلّىگاه حضرت ولى عصر عجّل اللّه تعالى فرجه الشّريف بهار عشق\r\n من اى باد صبا با تو هزاران گفت‌وگو دارم * نمىدانى مگر ! هر چيز من دارم از او دارم\r\nشراب كهنهء مستىفزايى در سبو دارم * سبويى دارم و در آن هزاران آرزو دارم\r\nبياور باده و پيمانه چون فصل بهار آمد * « بهار آمد ، نهال آرزومندى به بار آمد »\r\nنمىدانم چه مىجويى ؟ نمىدانم چه مىگويى * همىدانم كه چون گل در بهار عشق مىرويى\r\nنظر انداختم بارى به هر سويى به هر كويى * نديدم هركجا رفتم به غير از تار گيسويى\r\nبيا بنشين كنار من ، تو اى زيبا بهار من * فداى تار گيسويت ، همه داروندار من\r\nمنم شايستهء كويت فداى زلف دلجويت * به دنيايى نخواهم داد هرگز تارى از مويت \r\n\r\n","description":"","footnote":"","page_name":" 763 ","page_number":763},
  {"content":"\r\n\r\n به هرجا بنگرم ، بينم صفاى گلشن رويت * معطّر مىكند جان را شميم عطر گيسويت\r\nفضاى زندگى پر شد ز آواز قنارىها * خوشا ديدار ياران از پى شب‌زنده‌دارىها\r\nنه درمانى ، نه سامانى ، مرا اى دوست سامانى * به اين بيمار عاشق از دواى عشق درمانى\r\nمرا گر دوست مىدارى ، مى ناب فراوانى * شراب از خون يزدان ده ، مى و مستى به جانانى\r\nبيا اى منجى عالم ، شبم را روز مىبايد * كه ابناء بشر را رهبرى دلسوز مىبايد\r\nهمه دردم دوا هستى ، طبيبى آشنا هستى * همه گويند تنها آيت لطف خدا هستى\r\nهمه مهر و وفا هستى ، ز بىمهرى جدا هستى * دل افسردهء ما را بهارى جانفزا هستى\r\nفداى مقدم پاكت ، جهانى چشم بر راهت * وجودت غرق گل باشد گل صدبرگ همراهت\r\n« بهار عشق » زيبا شد ، دلم محو تماشا شد * به ياد روى تو شورى به دشت عشق بر پا شد\r\nفروغ ايزدى تابيد و دل پيمانه‌پيما شد * چراغ تابناكى ، روشنىبخش دل ما شد\r\nبه يمن مقدم پاكت ، جهان آباد مىگردد * اسير مانده در دام بلا آزاد مىگردد\r\nبهار آمد بهار خرّمىبخشى به بار آمد \r\n\r\n","description":"","footnote":"","page_name":" 764 ","page_number":764},
  {"content":"\r\n\r\n نسيم جانفزا آمد ، به هر شهر و ديار آمد * ز كوى مىفروش امشب ، نويد بىشمار آمد\r\nخبر دادند ياران را ، كه يار گل‌عذار آمد * به هنگامى كه گفتم يا سرودى يا كه آوازى\r\nسرود زندگى سرداد مرغ نغمه‌پردازى * به هرجا مىروم تصويرى از مرغ چمن باشد\r\nسخن از غنچه و باغ و بهار و ياسمن باشد * شده طبعم روان و شاهد من اين سخن باشد\r\nكه مرغ عشق امشب ميهمان شعر من باشد * نگاه منجى عالم ، نگاهى جاودانى شد\r\nبهار امسال اى ياران ، بهارى آسمانى شد * صداى پاى آن حضرت به گوشم دل‌نشين باشد\r\nكه شايد خوبى اشعار عرفانى در اين باشد * نواى روح‌بخش من به گوش من همين باشد\r\nهمين باشد كه شعر من بهْ از صدها نگين باشد * مبرّا باشد از هر چيز شعر ناب « عرفانى »\r\nكه طبع من نمىباشد مديحت‌گوى سلطانى \r\n\r\nمثنوى\r\n همه غم‌هاى دنيا در دل ماست * غم بىهمزبانى مشكل ماست\r\nغم و اندوهم از درد جداييست * كه راه و دنيا رسم بىوفاييست\r\nنصيبم از جهان درد است ، درد است * « هوا بس ناجوانمردانه سرد است »\r\nبه‌جز مى ، همدم و يارى ندارم * به دنياى كسى كارى ندارم\r\nبه غير از مى كسى همراز من نيست * كسى همراز من ، دمساز من نيست \r\n\r\n","description":"","footnote":"","page_name":" 765 ","page_number":765},
  {"content":"\r\n\r\n مى ناب است آبى آتش‌آلود * كه غم‌ها را كند نابود ، نابود\r\nبدون مى صفايى نيست ما را * دمى از مى جدايى نيست ما را\r\nبه دور افتاده‌ام از خودپرستى * خوشا دنياى پرغوغاى مستى\r\nمن و ساقى و مى دمساز هستيم * به هرجا همدم و همراز هستيم\r\nبه هم ريزيم بنيان جهان را * جهان كهنهء فرسوده جان را\r\nسپس طرح جهانى تازه ريزيم * به يك‌ميزان و يك اندازه ريزيم\r\nاشارت داشت « حافظ » اين بيان را * فرا بگرفت حرفت او جهان را\r\nتمام مردمان را اين خبر باد * ز شعر ما جهان زير و زبر باد\r\nبسا شعرى كه بىتأثير باشد * بسا شعرى كه عالمگير باشد\r\nخوشا « عرفان » و نظم و چامهء او * تراود شعر ناب از خامهء او \r\n\r\n","description":"","footnote":"","page_name":" 766 ","page_number":766},
  {"content":"\r\n\r\n\r\nعزيزى\r\nاحمد عزيزى از شاعرانى است كه در زمان انقلاب ظهور كرد و اشعارش توجه جوانان را به خود جلب نمود . او از سبك خاصّى در شعر پيروى مىكند ، خود مىگويد :\r\n« زبان ادبى من تركيبى است از شريعتى ، بيدل ، سپهرى و مولانا » .\r\nيكى از گزارشگران ادبى كه با او مصاحبه كرده ، دربارهء او چنين مىگويد : « آن‌كس كه « نافلهء نماز » و « كفش‌هاى مكاشفه » احمد عزيزى را خوانده باشد ، مىتوان گفت كه او را شناخته است . او هماره وارث شور و شوق‌ها و سماع‌ها و احوالاتى است كه در عرفان اسلامى بسيارى را به خود و خدا خوانده است و در حيطهء شعر داراى قريحه‌اى سرشار است ، ولى وقتى وزن و قافيه را مىبازد ، به « شطح » مىپردازد ؛ شطحى كه داراى افق‌هاى وسيعى از ابهام و استعاره است و به نوعى شعر سپيد و زيبا مىماند كه زخم‌هاى اجتماعى را با نيش قلم به خواننده القا مىنمايد . »\r\nيوسفعلى ميرشكاك ، منتقد و شاعر معاصر ، دربارهء عزيزى مىگويد : « او طبعش اقتضا مىكند كه زياد انضباط را در كارش رعايت نكند و اين ويژگى اوست .\r\nمثنوىهايش هم حرف‌هاى تازه‌اى دارد ، هم فضاى تازه‌اى ؛ و بر جوان‌ها تأثير مىگذارد . يكى از كارهاى مهم او ، شطحيات است ؛ يا بهتر بگوييم صورت ادبى خاصّى كه همراه با انقلاب متولّد شده ، بدون اينكه از كسى آموخته باشد . امّا شطحيات قدما از اين نسخ نيست . اين يك شكل خاصّ ادبى و ممتاز است و به نظر من تأثير مىگذارد و در\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nمجموع تأثيرش مثبت است . او يكى از استعدادهاى شگفتى است كه در اين انقلاب با آن مواجه شديم . البتّه فروتنى عزيزى ، سادگى و شهرستانى بودنش ، و بدتر از من بىپروايى در افشاى خلق و خوىاش ، باعث مىشود بعضى بىتميزان او را دست كم بگيرند . »\r\nعزيزى شاعرى مثنوىسراست و به اين نوع سرودن شعر شهرت يافته است و كمتر پيرامون انواع ديگر شعر طبع‌آزمايى مىكند .\r\nاز عزيزى آثار چندى طبع و نشر يافته كه به دو نمونهء آن در بالا اشاره گرديده است .\r\n\r\nعمر حافظ\r\n عمر من ، چون آهوان ، در گلّه‌هاى رم گذشت * زندگانى مثل آوازى مرا در غم گذشت\r\nتا كجا در بستر كابوس سر بايد نهاد * زخم من ! تيغ تو از پيشانى مرهم گذشت\r\nكى توان در بزم شب غافل ز عطر باده بود ؟ * چون توان بىوهم گل از كوچهء شبنم گذشت ؟\r\nيك گره از حلقهء راز ملائك وانشد * عمر حافظ در پى رمز گِل آدم گذشت\r\nحاجت پنهان شدن در غارهاى چلّه نيست * مىتوان پروانه شد ، وز گلشن عالم گذشت\r\nكس مزار خامش داغ شقايق را نجست * زخم شيون پاك شد ، تا هفتهء ماتم گذشت \r\n\r\nسلوك نظاره\r\n چنان مزار آشنا ز داغت به سينه سرد آرميده آهم * كه روى دامان نبض شبنم به رنگ غربت پريده آهم\r\nقسم به توحيد دين خالت كه شب در آيينهء جمالت * نخفته خميازهء خيالت به مدّ حسرت كشيده آهم\r\nچه عرضه سازم به حجرهء دل ؟ كه ورشكست غمت نباشد * تپيده قلبم ، شكسته بغضم ، چكيده اشكم ، وزيده آهم \r\n\r\n","description":"","footnote":"","page_name":" 768 ","page_number":768},
  {"content":"\r\n\r\n فغان از اين غم كه تا حريفان به طعنه‌ام برده‌اند نامت * چون شمع گريان گرفته سوزم ، چو مرغ بسمل تپيده آهم\r\nبه ذهن آيينه هم غبارى نمىگذارد عروج گردش * كه در سلوك نظاره‌ات تا چنين مقامى رسيده آهم\r\nچه رونقم داده مهر رويت ، هلا ! قران حسن برج خوبى * ستاره اشكى پريده رنگم ، گرفته ماهى دميده آهم\r\nبه رازبندى چه جويمت من به رمزبازى چه گويمت من * غزال وضعا ! رميده بختم ، غزل نگاها ! قصيده آهم\r\nبه رنگ بازار زرد دورويى ، بس است كامل تو را كه گويى * خرابه‌گردى ، غريبه‌وارم ، سپاه روزى ، سپيده‌آهم \r\n\r\nآيينه‌افشانى\r\n اى ز چشمت خانهء حيرت خراب * اى نگاهت موج در موج شراب\r\nاى همه آيينه‌ها حيران تو * مسقط الرّأس عطش چشمان تو\r\nهر نفس چشم تو در افسانه‌ايست * هر نگاهت صحن حيرت خانه‌ايست\r\nسرمه مىريزى كه دل‌ها خون شوند * در پىات آيينه‌ها افسون شوند\r\nما به صحرا گرم داغت مىرويم * لاله‌آسا با چراغت مىرويم\r\nما ز داغ تو دلى دم كرده‌ايم * وز غمت زخمى فراهم كرده‌ايم\r\nرفتى و آيينه تنها مانده است * وز تو تنها صورتى جا مانده است\r\nآه از اين آيينه‌هاى بىتو كور ! * واى از اين تصويرهاى از تو دور !\r\nبىتو تب بر شاخه تابم مىدهد * تشنگى از كوزه آبم مىدهد\r\nاى مريدان ! اين گل گيسوى كيست ؟ * من سرم بر حسرت زانوى كيست ؟\r\nحلقهء آيينه‌افشانيست اين * داغ ديدارم ، چه حيرانيست اين ؟\r\nبىتو من آيينه را گم مىكنم * بىتو با حيرت تكلّم مىكنم \r\n\r\n","description":"","footnote":"","page_name":" 769 ","page_number":769},
  {"content":"\r\n\r\n اى پُرالفاظ تو معناى من * بىتو مىلنگد تكلّم ، واى من !\r\nاى تكلّم ! شعلهء طورت كجاست ؟ * اى تجلّى ! برق تنبورت كجاست ؟\r\nبىتجلّى ، شاخه‌ها را نور نيست * شيشه در انديشهء انگور نيست\r\nبىتجلّى ، آسمان بىحاصل است * بىتجلّى ، آفرينش باطل است\r\nاى گل باغ تجلّى ، دامنت * يوسف تمثيل ما ، پيراهنت\r\nاى ز باران تجلّى گشته تر * در همه آيينه‌ها صاحب‌نظر\r\nاى ز چشمت چشمهء آيينه رود * حيرت برق تو در چشم وجود\r\nاى رسول اكرم آواز من * ناجى شعر ترنّم‌ساز من\r\nاى لبت از ارغوان‌ها تازه‌تر * دامنت از دشت پرآوازه‌تر\r\nاى ز گلزار تكلّم آمده * از بهار بيشه‌اى كم آمده\r\nاى تو از ديروزهاى دور من * ساكن آبادى تنبور من\r\nاى پر از گنجشك و برگ و باد و بيد * اى پر از تصنيف گل‌هاى سپيد\r\nاى ز نقش پردهء چين آمده * از عدم آيينه آيين آمده\r\nاى سحر از دامن گل پَر شده * زير رگبار تجلّى تر شده\r\nاى عبارت‌هاى من پيش تو گم * معنى مى در تو و لفظ تو خم\r\nاى به حيرت خانه‌ها آيينه‌پوش * سينهء انگور از داغ تو جوش\r\nتو پر از عطر تغافل آمدى * نىلبك بر دوش ، از گل آمدى\r\nحيف چون برخوان تصوير آمدم * لقمه‌اى ، لفظى ، گلوگير آمدم\r\nيك‌زبان خواهم به نرماى حرير * تا بگويد وصف باغ شهد و شير\r\nيك‌زبان خواهم به لحن نور و رنگ * تا برويد كوچهء دل‌هاى تنگ\r\nيك‌زبان از آيه و از سوره پر * يك‌زبان از صخره و اسطوره پر\r\nيك‌زبان با يك بناگوش قشنگ * كه از او غلغل كند تخمير رنگ\r\nيك‌زبان از آتش گل مشتعل * يك‌زبان با نبض بلبل متّصل \r\n\r\n","description":"","footnote":"","page_name":" 770 ","page_number":770},
  {"content":"\r\n\r\n يك‌زبان خواهم به اجمال سجود * تا بگويد با تو تفصيل وجود\r\nاى زبان ! با من مدارا كن دمى * معنىام را لفظآرا كن كمى\r\nمن غريبم ، مثل گل در شوره‌زار * راهىام ، مثل شقايق از بهار\r\nمن ز لفظانديشگىها خسته‌ام * از تكلّم‌پيشگىها خسته‌ام\r\nاين تكلّم سدّ را هم مىشود * مانع مدّ و نگاهم مىشود\r\nاى تكلّم ! دفتر مانى كجاست ؟ * بيشهء گل‌هاى حيرانى كجاست ؟\r\nاى تكلّم ! باز كن پاى مرا * لفظ ، زخمى كرده معناى مرا \r\n\r\nگزيده‌اى از مثنوى « زبان زنجره »\r\n باز گرد اى عشق ! فصل آيش است * نور ارزان ، رنگ در افزايش است\r\nاى چراغ دل ! فروغ جان ! بيا * اى هواى تازهء عرفان ! بيا\r\nاى نسيم نهر و كرت و دشت و كشت * در شميمستان آباد بهشت . . .\r\nما قدمگاه گياهان تريم * زاير آيينهء يكديگريم\r\nروح ما نيلوفر اندوه‌هاست * لانهء ما بيشه‌ها و كوه‌هاست . . .\r\nما درخت دوستى خواهيم كاشت * ما بهار آشتى خواهيم داشت\r\nاى همه آيينه‌ها ! آهم دهيد * اى همه تصويرها ! را هم دهيد\r\nآى مردم ! عشق آيين من است * تيغه‌اى تو بر تبر زين من است\r\nمن به دامان حرا گل كرده‌ام * اين ندا را گل به گل آورده‌ام\r\nآى مردم ! باغتان آباد باد ! * بيستون‌هاتان پر از فرهاد باد !\r\nمىتوان با تيشه‌اى آزاد شد * وه ! چه شيرين مىشود فرهاد شد\r\nآى مردم ! مرگ در راه شماست * يوسف جانيد و تن چاه شماست\r\nابتلاى ما بزرگ افتاده است * طالع يوسف به گرگ افتاده است\r\nآى مردم ! نور را باور كنيد * رو به شبنم‌هاى بالاتر كنيد\r\nحيرتى بندد ، سپس فانى شود * هركه در آيينه نورانى شود \r\n\r\n","description":"","footnote":"","page_name":" 771 ","page_number":771},
  {"content":"\r\n\r\n هركه حيرت كرد تقديسش كنيد * زير باران ندا خيسش كنيد\r\nهوش دار ! آيينهء ما غيرتيست * ورد احمد « رَبِّ زِدنى » حيرتيست\r\nاين زمين سرگشتهء نام شماست * جبرئيل آباد الهام شماست\r\nآى مردم ! زيستن بيهوده نيست * دست‌هاى زندگى آلوده نيست\r\nرو به فطرت باز كن اين پنجره * تا بياموزى زبان زنجره\r\nاى بشر ! از سايهء خود دور شو * با روان آب‌ها محشور شو\r\nدانه‌اى از خوشهء خلوت بچين * آب‌بازىهاى فطرت را ببين\r\nرو به فطرت رو به حق آوردن است * با خدا آيينه‌بازى كردن است\r\nهيچ آيا غرس خوبى كرده‌اى ؟ * جان خود را لاىروبى كرده‌اى ؟\r\nلذّتى دارد ز خود افتادگى * سايه كردن از درخت سادگى\r\nاز علىّ و آل او جو ، درد عشق * جفت شش آورده حقّ در نرد عشق\r\nآب و رنگ باغ آب و گل عليّست * صورت آيينهء كامل عليّست\r\nهى درآ ! حيدر ، كه نور مه تويى * تيغ « لا » در چنگ « الّا اللَّه » تويى\r\nتيغ مهرت سر زد از بند قبا * چون بگويد بر تو مرحب : مرحبا !\r\nمرحبا ! ما مرحب راى توييم * كشتهء تيغ تولّاى توييم\r\nراز گو ، طفل دبستانيم ما * تيغ وا كن ، مرحبستانيم ما\r\nهاديان را زين سبب هدهد شدى * ز آنكه اوّل كشتهء خود ، خود شدى\r\nاى همه دروازه و خيبر تو خود * اى نخستين كشتهء حيدر تو خود\r\nاز درون و از برون آمد به كار * زين سبب شد نام تيغت ذو الفقار\r\nيا علىّ ! از نفس دون ما را بزن * ذوالفقارى از درون ما را بزن\r\nخلق را ياراى سرّ اللَّه نيست * هيچ‌كس از قعر تو آگاه نيست\r\nچون زمين از غربتت آگاه شد * قطره‌اى از وى چكيد و ماه شد\r\nبا تو هستم اى ابدبان ازل * شيرمرد بيشه‌هاى « لَم يَزَل »\r\nاى عقاب كوه  « اللَّهُ الصَّمَدُ »  * از تو اين گنجشك مىخواهد مدد\r\nاى هواى تشنگى ! باران ببار * اى بشارت ! بر گنهكاران ببار \r\n\r\n","description":"","footnote":"","page_name":" 772 ","page_number":772},
  {"content":"\r\n\r\n تا تو بودى ، مىشد از آيينه گفت * روزها در سايهء تفسير خفت\r\nتا تو بودى ، باغ سلمان باز بود * دامن صحرا ، ابوذرساز بود\r\nبىتو از ذهن زمين گل دور شد * چشمهء سبز عدالت كور شد\r\nناله كن حيدر ! لب چاه است اين * شير يزدان ! عصر روباه است اين\r\nبعد تو بايد به حسرت زارزار * خون بگريد بر سر تو ذو الفقار\r\nبعد تو آيينه ، مضمون مىشود * در جگرها حيرتت خون مىشود\r\nنشئهء نور تو در ابر زمان * مىدمد از نام تو رنگين‌كمان\r\nيا علىّ ! عشق از تو غلغل مىكند * بلبل از هجران تو گل مىكند\r\nاى به شمشير تو قتل نفس دون * كشتهء عشق تو از حيرت فزون\r\nفاتح قلب زمين ، بازوى تو * خيبر تاريخ ، رودرروى تو\r\nاز تو هر شب چشم ، حيرانىتر است * قدسيان را ذكر حيدر حيدر است\r\nاف بر آن خامان ! كه بر باطل شدند * از تو اى شمشير « لا » غافل شدند\r\nتو خدايان را به زير آورده‌اى * عرش را با خود اسير آورده‌اى\r\nنيست ما را از تو تيغى تر شدن * افتخار كشتهء حيدر شدن\r\nيا علىّ ! ما را عطا كن روزگار * كشتهء حيدر شدن با ذو الفقار\r\nبس كن اى سرگشته دل زين پيچ‌وتاب * شير يزدان را مگر بينى به خواب\r\nشير اگر در خواب تو خيزش كند * كوه روحت در عدم ريزش كند\r\nيا علىّ ! ما روبهان بيشه‌ايم * ما ز نام شير در انديشه‌ايم\r\nشير در خواب بشر غرّان‌تر است * ذو الفقار عشق تو برّان‌تر است\r\nما تو را در خواب حيرت ديده‌ايم * از خيال تو به خون غلطيده‌ايم\r\nيا علىّ ! عشق تو در خون خفتن است * ما خس و اين وصف دريا گفتن است\r\nگرچه اين دريانوردى با خس است * ذو الفقار ياد تو ما را بس است \r\n\r\n","description":"","footnote":"","page_name":" 773 ","page_number":773},
  {"content":"\r\n\r\n\r\nعشقى ( 1347 - 1259 )\r\nشاطر عليجان عشق‌پور ، كه در شعر از تخلّص « عشقى » استفاده مىكرد ، فرزند قاسم ، در سال 1259 هجرى شمسى در كاشان تولّد يافت ، در كودكى به مكتب رفت و خواندن و نوشتن آموخت .\r\nعشق‌پور دكان خبّازى داشت و خود به شاطرى و پختن نان مىپرداخت . وى در انجمن ادبى كاشان ، كه ميرزا على محمّد اديب بيضايى و ميرزا حسن ناصرى در آن شركت مىكردند ، عضويّت داشت .\r\nعشقى در حدود سال 1302 شمسى در اواسط عمر از كاشان به مشهد مقدّس مهاجرت كرد « 1 » و در آن شهر رحل اقامت افكند و به شغل علّافى اشتغال داشت و از اين رهگذر معيشت مىكرد و در انجمن‌هاى ادبى محمود فرّخ و سرگرد نگارنده شركت مىكرد . سرانجام در اسفندماه سال 1347 شمسى در هشتاد و هشت‌سالگى چشم از جهان فروبست و در بقعهء خواجه ربيع مشهد به خاك سپرده شد . « 2 »\r\n\r\n\r\n","description":"","footnote":"\r\n( 1 ) - يكى ديگر از شاعران كاشانى كه به مشهد مهاجرت نمود و در آن شهر مسكن گزيد ، شيخ على اكبر كاشانى ، ملقّب به عليشاه ، كه از شيوخ سلسلهء جلالى خاكسار بود و در سال 1366 شمسى بدرود حيات گفت . وى در شعر « مقصود » تخلّص مىكرد . شادروان غلامرضا قدسى ، شاعر معاصر ، دربارهء درگذشت او مادّه تاريخ زير را سرود :\r\n « كاشانى » دلدادهء رخسار علىّ * نوشيد مى از ساغر سرشار علىّ\r\n« مقصود على » بودش و تاريخش شد * « مقصود على رفت به ديدار علىّ » \r\n1366 ش .\r\n( 2 ) - در نوشتن شرح حال و آثار اين شاعر از يادداشت جوان فاضل افشين عاطفى استفاده كرده‌ام .\r\n","page_name":" 774 ","page_number":774},
  {"content":"\r\n\r\n\r\nراز حقيقت\r\n سرو سيمين بر من بر سر ناز است هنوز * واى بر حال من ! اين قصّه دراز است هنوز\r\nجاى دارد من اگر چاك زنم جامهء خويش * چون مَه‌ام سركش و بيگانه‌نواز است هنوز\r\nپر پروانه اگر سوخت ، سر شب بگذشت * اين بود شمع كه در سوز و گداز است هنوز\r\nكاش امشب نشود روز كه با ياد رخش * عاشق دل‌شده را راز و نياز است هنوز\r\nنام عشّاق كجا مىرود از خاطر ما ؟ * در جهان قصّهء محمود و اياز است هنوز\r\nهرچه آمد به جهان ، دير نپاييد و برفت * سوز عشق است كه در پردهء ساز است هنوز\r\nباخبر كى شود از راز حقيقت « عشقى » ؟ * آنكه جان بر لب و دربند مجاز است هنوز \r\n\r\nدل‌سوختگان\r\n وه كه اى سرو من امروز چه نازى دارى ؟ * با خود از عشوه‌گرى راز و نيازى دارى\r\nسر به گوش تو نهد زلف تو گاه‌وبىگاه * چشم بد دور ! كه خوش محرم رازى دارى\r\nمىكُشد اين غمم آخر كه تو با آن‌همه حسن * خوى عاشق‌كش بيگانه‌نوازى دارى\r\nآفتاب لب بامى و هزارت هوس است * عمر كوتاهى و امّيد درازى دارى\r\nاى پرستوى خم اندر خم گيسوى نگار ! * بهر دل بردن ما چنگل بازى دارى\r\nدل اين سوختگان را به نوايى بنواز * اى كه در پنجهء خود پردهء سازى دارى\r\n« عشقيا » غم مخور از سختى و سستى جهان * چون در اين راه نشيبى و فرازى دارى \r\n\r\nچاره‌ساز\r\n مرا به‌جز تو چو دلدار دلنوازى نيست * به هركه غير تو باشد دگر نيازى نيست\r\nبراى من كه خم ابروى تو محراب است * ميان مسجد و ميخانه امتيازى نيست\r\nبه هركجا كه تويى مَه‌رُخان فكنده سرند * چو پيش قامتت اى دوست سرفرازى نيست\r\nاگر ز عشق تو مىسوزم و نمىگويم * ميان اين همه دلداده اهل رازى نيست\r\nاگر كه چارهء درد خود از تو مىخواهم * كنم چه چاره ؟ مرا جز تو چاره‌سازى نيست \r\n\r\n","description":"","footnote":"","page_name":" 775 ","page_number":775},
  {"content":"\r\n\r\n چگونه دم زنى از مهر ماه عارض او * تو را كه نالهء جانسوز و جانگدازى نيست\r\nبه پيش پاى تو افتاد « عشقى » و جان داد * اگرچه قالب بىروح را نمازى نيست \r\n\r\nنقّاش طبيعت\r\n ساقيا ! مى خوش بود در ساحت گلزارها * با نواى بربط و آوازه‌هاى تارها\r\nغنچه لب بگشود و گل بشكفت و بلبل در نواست * دل بينديشد چرا از زخم نوك خارها\r\nآفرين بر كلك نقّاش طبيعت آفرين * كاين همه در صحن گلشن‌ها كند شهكارها\r\nكبك‌ها ، لبخندها دارند بر دامان دشت * سارها در نغمه‌ها باشند بر كهسارها\r\nلاله‌ها از ژاله‌ها دارند بر دل داغ‌ها * سوزها از سازها دارند بر لب تارها\r\nدر چمن‌ها بر تماشاى صنوبر قامتان * سروها سر بركشيده از سر ديوارها\r\nبا لب جام و لب ساقى نشاط « عشقى » خوش است * تا در اين ظلمت‌سرا محشر دهد انوارها \r\n\r\nاهريمن ايمان\r\n شكارى را كه چشمانت بگيرد * به همدستىِ مژگانت بگيرد\r\nقرار از خاطر مجموع زاهد * سر زلف پريشانت بگيرد\r\nز گيسويت اگر صيدى برد جان * رهش چاه زنخدانت بگيرد\r\nمسوزان جان من ، دلدادگان را * مباد آهى گريبانت بگيرد\r\nاز آن ترسم كه خون بىگناهى * برآرد ، دست و دامانت بگيرد\r\nاز آن خال سيه زنهار « عشقى » * كه چون اهريمن ايمانت بگيرد \r\n\r\nعقل و عشق\r\n سرو من ! بخرام اندر ساحت گلزارها * تا شود بلبل نواخوان بر سر ديوارها\r\nدر چمن دستان‌سرا از عشق گل بلبل بود * تا دگر انديشه كس دارد ز زخم خارها\r\nآفرين بر كلك نقّاش طبيعت آفرين * كاين همه بر دشت و دامن‌ها كند شهكارها \r\n\r\n","description":"","footnote":"","page_name":" 776 ","page_number":776},
  {"content":"\r\n\r\n تا ميان چشم و ابروى تو باشد گيرودار * در ميان عقل و عشق ما بود پيكارها\r\nبر تماشاى قد رعناى تو سرو سهى * كرده بيرون در چمن سر از سر ديوارها\r\nدست در زلف تو بردن از ره ديوانگيست * بردن انگشت ، بىجا ، در دهان مارها\r\nمهر جانان را خريد آن‌كس كه « عشقى » از نخست * كى پى سودا رود ديگر سر بازارها \r\n\r\nكتاب عشق\r\n سحر بلبل به باغ آوازه دارد * كه اى گل ! ناز هم اندازه دارد\r\nنشايد عشق را پنهان نمودن * كه رنگ عشق‌باز آوازه دارد\r\nمرنج اشكم اگر در كويت افتاد * كه گلشن را طراوت تازه دارد\r\nكنون كز آهن آيد سير افلاك * كه ديگر فخر از حمّازه دارد ؟\r\nره عشق است آن راهى كه يكسر * به شهر نيستى دروازه دارد\r\nبياور مى كه در فصل بهاران * جهان را گل به رنگ غازه دارد\r\nمن و آن پنبهء مينا كه « عشقى » * كتاب عشق از آن شيرازه دارد \r\n\r\nدر مرثيت علىّ اكبر عليه السّلام و علىّ اصغر عليه السّلام\r\n شاهى كه خلقت دوجهان از براى اوست * صاحب عزاى كاخ مصائب خداى اوست\r\nهرجا كه چيده گشت بساط نشاط و عيش * دست جهان گشوده براى عزاى اوست\r\nدر زير اين وراق ندانم چه حكمت است ؟ * هر كلبه‌اى كه مىنگرم ، كربلاى اوست\r\nآن كربلا كه روى زمين ، زير آفتاب * صد چاك جسم اكبر گلگون قباى اوست\r\nآن كربلا كه نالهء طفلان بىپناه * بر آسمان روان ز دل خيمه‌هاى اوست\r\nآن كربلا كه اصغر بىشير و بىگناه * با حلق چاك‌چاك زمين متّكاى اوست\r\nآن كربلا كه طفل صغير شه شهيد * سيراب از سه شعبهء زهرآشناى اوست\r\n« عشقى » از اين مصيبت عظمى بريد دل * از روزگار و هرچه دگر مدّعاى اوست \r\n\r\n","description":"","footnote":"","page_name":" 777 ","page_number":777},
  {"content":"\r\n\r\n\r\nدر مصيبت قمر بنى هاشم عليه السّلام\r\n از صدرِ زين فتاد چو عبّاس نامدار * بر آسمان ، زمين ز شرف كرد افتخار\r\nبىآب مشك بود و به پيكر نداشت دست * گردون گريست زار ، از آن دل فكار زار\r\nبا گريه گفت كاى شه لب‌تشنه ، يا اخا ! * خواهم كه نقد جان كنمت در قدم نثار\r\nفرياد او به گوش امام زمان رسيد * اسب وفا بتاخت به ميدان كارزار\r\nهر سو نظاره كرد ، نديد او برادرى * هرجا كه بود ، ديد علم نيست استوار\r\nگاه از يسار حمله نمود و گه از يمين * گه تاخت بر جناح گهى تاخت بر يسار\r\nتا آنكه ديد يك طرف افتاده روى خاك * دست رشيد بىعلمى نونهال‌وار\r\nاندر كنار علقمه ، زير سم ستور * جسمى فتاده ديد ، فزون زخمش از شمار\r\nشد خيره ديده‌اش چو بر آن جسم چاك‌چاك * غرّيد همچو برق ، بگرييد زارزار\r\nآمد فرود و شد الف قامتش چو دال * لب را بداد بر تن صدپاره‌اش قرار\r\nبا آه و ناله گفت كه اى غوطه‌ور به خون * بودى مرا تو از پدر خسته يادگار\r\nرفتى و از غمت كمر من شكسته شد * گشتم در اين ديار به درد غمت دچار\r\nگل‌هاى گلستان رسالت ز بعد تو * جانا ببين خزان شده در موسم بهار\r\nبعد از تو خاك غم به سر روزگار باد * كز من تو را گرفت و شدم بىتو دل‌فكار\r\nبس گفت و بس گريست بر آن جسم چاك‌چاك * بگذاشت داغ بر دل « عشقى » داغدار \r\n\r\n","description":"","footnote":"","page_name":" 778 ","page_number":778},
  {"content":"\r\n\r\n\r\nعقدا ( 1339 )\r\nمحمود عبّاسى عقدا فرزند عبّاس در سال 1339 هجرى شمسى در روستاى شمس‌آباد از توابع عقداى يزد از مادر زاد ، نوزادى بيش نبود كه همراه پدر و مادر از زادگاهش به تهران كوچ كرد و در قلهك شميران رحل اقامت افكند و پدر در طلب معيشت همواره در تلاش بود و به دليل مشكلات زندگى تا سال 1348 در قلهك همراه پدر و مادر بزيست و تا كلاس سوم ابتدائى در همان‌جا به مدرسه رفت ازآن‌پس به اتفاق خانواده بار ديگر به زادگاه خود بازگشت و همچنان با فقر و مشكلات مالى زندگى كرد و توانست تحصيلات ابتدائى را به پايان برد و دوره راهنمائى را پى گرفت و سوم دبيرستان را تمام كرد آنگاه به دانشسراى مقدماتى شهر بفروئيه ميبد راه يافت پس از اتمام دوره دانشسرا به استخدام آموزش و پرورش درآمد و مأمور خدمت آموزگارى در روستاى عبد اللّه‌آباد تفت گرديد و در سال 1360 به اردكان منتقل شد و در روستاى رباط پشت بادام انجام‌وظيفه كرد و مدت ده ماه داوطلبانه به جبهه نيز رفت و در سال 1361 در روستاى ذرجوع عقدا خدمت كرد و در سال 63 تن به ازدواج داد و در همين سال به اردكان منتقل شد و ضمن خدمت آموزشى به تحصيل ادامه داد و در رشته كاردانى دانشگاه آزاد نيز مشغول تحصيل شد و در سال 1367 موفق باخذ مدرك كاردانى شد و باخذ مدرك ليسانس توفيق يافت و در سال 1377 در كنكور سراسرى كارشناسى ارشد شركت كرد و در رشته زبان و ادبيات فارسى به تحصيل\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nپرداخت و در سال 1380 فارغ التحصيل شد و در حال حاضر با سمت دبير ادبيات در دبيرستانها و مراكز آموزش عالى شهرستان اردكان به خدمت اشتغال دارد .\r\nعبّاسى كه من تخلّص عقدا را براى او برگزيدم از دوران كودكى به شعر علاقه داشت و به حفظ اشعار كتابهاى درسى خود اهتمام مىورزيد و در دوران تحصيل همواره از شاگردان ممتاز بود و سرودن شعر را از دوره دبيرستان آغاز كرد و هنگامى كه در يزد توقف داشت در جلسات كانون شعر شركت مىكرد و پس از آشنائى با حجة الاسلام بهجتى شاعر توانا متخلص به شفق از او كسب فيض كرد و هم‌اكنون نيز در مجامع ادبى شهرستان اردكان شركت مىكند و مجموعه‌اى از اشعار خود را نيز آماده چاپ كرده است .\r\n\r\n« تمام آينه‌ها وسعت ضريح تواند »\r\n اگر نشان تو اى بىنشان شود پيدا * به روى شيعه درى از جنان شود پيدا\r\nكتاب رنج تو را گر كتيبه برخوانند * غمى به قدمت رنج جهان شود پيدا\r\nميان خاك مزار تو اى سلالهء نور * تبار نامهء هابيليان شود پيدا\r\nاگر سرشك تو را دانه دانه بشمارند * حساب صبر على بىگمان شود پيدا\r\nدليل غربت تاريخ شيعه گردد فاش * دمى كه تربت تو ناگهان شود پيدا\r\nدر آن خجسته زمان در كنار مرقد تو * جمال مهدى صاحب زمان شود پيدا\r\nتمام آينه‌ها وسعت ضريح تواند * اگر نشان تو اى بىنشان شود پيدا \r\n\r\nكساد محبت\r\n در اين كساد محبّت دلم جوانه ندارد * تمايلى به بهار و گل و ترانه ندارد\r\nچرا گرفته نباشم ، چرا چكامه نخوانم * براى مرغ غريبى كه آشيانه ندارد\r\nدر اين تراكم غربت كه باغ تشنه آب است * اگر كسى نسرايد ، دگر بهانه ندارد\r\nكجاست ساحل امنى كه دل به او بسپارم * كه در تهاجم طوفان غمم كرانه ندارد \r\n\r\n","description":"","footnote":"","page_name":" 780 ","page_number":780},
  {"content":"\r\n\r\n كسى كه در شب محنت به عشق دل نسپارد * به‌جز رداى ندامت به روى شانه ندارد \r\n\r\n« به صحرا شدم عشق باريده بود »\r\n شبى بر دلم نور تابيده بود * سياهى ز دل رخت برچيده بود\r\nمه فروردين بود و در سمت باغ * فضا پر ز گلهاى ناچيده بود\r\nگل سرخ بر شاخ سبز درخت * چو آتش كه در سبزه خنديده بود\r\nنسيمى كه از سمت گل مىوزيد * سراسر همه مشك ساييده بود\r\nشنيدم شباهنگ خوش مىسرود * به لحنى كه گوشم بنشنيده بود\r\nكه من عاشقم ، عشق درد من است * دو چشمم بدان مرغ شوريده بود\r\nبه ياد آمدم قولى از بايزيد * « به صحرا شدم عشق باريده بود » \r\n\r\nتازه شو ، هر بهار با گل سرخ\r\n هرچه دل زنده‌تر شكيباتر * خنده بر لب ز اخم زيباتر\r\nتا به كى گرد خود حصار زنيم * سرو در دشت باز رعناتر\r\nدل‌فريب است گوهر رخشان * درّ درياى عشق رخشان‌تر\r\nتازه شو ، هر بهار با گل سرخ * هر گلى تازه‌تر شكوفاتر\r\nپند فرزانگان چراغ دل است * سخن عارفان دلاراتر\r\nنفريبد تو را مقام جهان * گوهر معرفت فريباتر\r\nخوش‌زبان كام جان كند شيرين * از دهان حرف خوش‌گواراتر \r\n\r\nسجده خونين\r\n شمشير مىچرخيد و مولا سجده مىكرد * محراب شد از خون چو دريا سجده مىكرد\r\nفزت و رب الكعبة بر لب داشت سرمست * خشنود از ديدار مولا سجده مىكرد\r\nدر صبح خونين ، كوفه مىلرزيد از درد * امّا على فارغ ز دنيا سجده مىكرد \r\n\r\n","description":"","footnote":"","page_name":" 781 ","page_number":781},
  {"content":"\r\n\r\n تيغ ستم بشكافت تا پيشانى عشق * در موج خون غلطيد و زيبا سجده مىكرد\r\nانى انا اللَّه چون شنيد از نخلهء دوست * موسىصفت در طور سينا سجده مىكرد\r\nتنها نه با او قدسيان در سجده بودند * خورشيد هم در آسمانها سجده مىكرد\r\nاى كوفيان بىحميّت شرمتان باد * شير خدا تنهاى تنها سجده مىكرد \r\n\r\nگلبانگ عشق\r\n گلبانگ عشق مىشنوم از مناره‌ها * اى دل بيا به عهد و ولايت وفا كنيم\r\nبا چاوشان صبح صفا همصدا شويم * حكم نماز را به جماعت بپاكنيم \r\n* * *\r\n بشتاب لحظه‌هاى خدا دير مىشود * خوش فرصتى است لحظه‌ى عرفانى نماز\r\nهشدار كاروان نوافل روانه است * تا جشن باشكوه فراخوانى نماز \r\n* * *\r\n صبح است عاشقان ، هله وقت صبوح شد * آنكه مؤذن است كه آواز مىكند\r\nآمد ندا كه سوته‌دلان گفتگو كنند * دستى ز غيب پنجره‌ها باز مىكند \r\n* * *\r\n وقتى گلوى گرم مؤذن نوا كند * يعنى ز جاى خيز و بنا ترك خواب كن\r\nآباد كن خرابهء دل را ز آب چشم * تنديس‌هاى ديو درون را خراب كن \r\n\r\n« بهاريه »\r\n عيد است بيا خانهء دل را بتكانيم * در باغ درون تازه درختى بنشانيم\r\nمانند درختان بهارى سر و تن را * از گرد غم خواب زمستان بتكانيم\r\nچاووش بهاران همه جا مىكند آواز * اى دوست بيا مصلحت وقت بدانيم\r\nشد موسم نوروز كه ما آهوى جان را * در دامن سرسبز طبيعت بچرانيم\r\nگرم است ز آواز هزار انجمن باغ * با هم‌نفسى رخت به باغى بكشانيم \r\n\r\n","description":"","footnote":"","page_name":" 782 ","page_number":782},
  {"content":"\r\n\r\n مرغى بَرِ گل حنجرهء عشق گشودست * ما زادهء عشقيم ، مگر ما كم از آنم\r\nبشنو سخن سبز عروسان بهارى * با رمز بگويند كه افسرده نمانيم\r\nگر دست دهد ، دست برآريم و ز احسان * افسرده‌دلى را به نوايى برسانيم \r\n\r\n« صبح اميد »\r\n بتاب اى فروغ هدايت بتاب * بتاب اى فروزانتر از آفتاب\r\nتو خورشيد جانى ، برآى از افق * فروگير از ماه رويت نقاب\r\nدمى چهره بگشاى بر عاشقان * بزن آب بر آتش التهاب\r\nبرآى اى منادىّ صبح اميد * فروبند بر چشم شب راه خواب\r\nزمين از قدوم تو گردد بهار * بيا اى بهارىترين نقش آب\r\nتويى آخرين وارث ذو الفقار * تويى صاحب امر و تيغ و كتاب\r\nجهان چشم بر راه و عالم به گوش * كه بر پا كنى در زمين انقلاب\r\nبيا اى شفابخش دلخستگان * به اصلاح كار جهان كن شتاب \r\n\r\nمىشود سبز شد\r\n مىتوان عشق را تجسّم كرد * با نسيمى چو گل تبسّم كرد\r\nمىتوان يأس را به داس سپرد * دشت را پر ز عطر گندم كرد\r\nدست در دست باد و باران داد * ردّ پاى كوير را گم كرد\r\nمىتوان عقده را ز دل برداشت * چون قنارى غزل ترنّم كرد\r\nمىشود با مهار خواهش دل * دفع اين آفت تورّم كرد\r\nمىشود واقعا صميمى بود * كار بر وفق حال مردم كرد\r\nبا چنين ملّتى بهار آيين * مىشود سبز شد تبسّم كرد \r\n\r\n","description":"","footnote":"","page_name":" 783 ","page_number":783},
  {"content":"\r\n\r\n\r\n« عشق را يك‌نفس آواز نكرديم و گذشت »\r\n فصلى از عاشقى آغاز نكرديم و گذشت * رو به خورشيد درى باز نكرديم و گذشت\r\nلحن موسيقى گل ، ذهن زمان را پر كرد * ما ز رخوت غزلى ساز نكرديم و گذشت\r\nدفتر عمر چو افسانه ورق خورد دريغ * از حقايق ورقى باز نكرديم و گذشت\r\nبال در بال پرستو به سفر بايد رفت * فصل كوچ آمد و پرواز نكرديم و گذشت\r\nبود تابان همه جا شعشعهء عشق ولى * سينه را آينهء راز نكرديم و گذشت\r\nلحظه‌هايى است كه ابراز ارادت زيباست * تنگ شد فرصت و ابراز نكرديم و گذشت\r\nپشت زندان تحجّر به سر آمد شب غمز * عشق را يك‌نفس آواز نكرديم و گذشت\r\nگفت استاد دَمى بىمى و معشوق مباش * گوش بر خواجه شيراز نكرديم و گذشت \r\n\r\n","description":"","footnote":"","page_name":" 784 ","page_number":784},
  {"content":"\r\n\r\n\r\nعلى محمّدى ( 1357 )\r\nمعصومه على محمّدى فرزند نبى اللّه در سال 1357 هجرى شمسى در شهر قم ديده به جهان هستى گشود . تحصيلات ابتدائى و دوره راهنمائى و دبيرستان را در زادگاه خود به پايان رسانيد ازآن‌پس در رشتهء حقوق به تحصيل ادامه داد و از دانشگاه آزاد اسلامى به دريافت مدرك ليسانس توفيق يافت .\r\nعلى محمّدى درباره آغاز شاعرى خود چنين مىگويد : « اولين زمزمه‌هاى شعرم را در سال 1378 آغاز كردم و از همان زمان به انجمن ادبى شعر و ادب حرم وابسته به اداره كل فرهنگ و ارشاد اسلامى قم راه يافتم و در جلسات شعرخوانى و نقد آن شركت جستم و از محضر اساتيد انجمن كسب فيض كردم .\r\nعلى محمّدى با اينكه در آغاز راه شاعرى است امّا در اين رهگذر از استعداد و قريحهء كافى برخوردار است و از انواع شعر قالب غزل را برگزيده و بيشتر به سرودن اشعار مذهبى در ستايش يا سوگ ائمهء اطهار عليهم السّلام تمايل نشان مىدهد .\r\n\r\nتقديم به مولايم على عليه السّلام چشم انتظار\r\n با گام‌هاى خسته از اين راه مىرسد * با كوله‌بار يك غم جانكاه مىرسد\r\nاز كوچه‌ها كه مىگذرد عطر ياس او * از لحظه لحظه‌هاى همين راه مىرسد \r\n\r\n","description":"","footnote":"","page_name":" 785 ","page_number":785},
  {"content":"\r\n\r\n شب بود و ماه و كوفه از آن مرد بىخبر * آن مرد سالخورده كه با ماه مىرسد\r\nشب بود و نخل‌ها همه چشم انتظار او * در اشتياق اينكه سحرگاه مىرسد\r\nحالا طنين زمزمه‌اى سرخ مىوزد * مثل صداى ناله كه گهگاه مىرسد \r\n\r\nدلخسته\r\n پاى ديوارى نشست انگار او هم خسته بود * بعد عمرى او بدنياى شما دلبسته بود\r\nخاطراتش را دوباره با خودش تكرار كرد * او كه از تكرار اين تكرارها هم خسته بود\r\nخوب مىدانم كه در چشمان او بغضى كبود * در تمام سالهاى غربتش نشكسته بود\r\nخوب يادم هست در عمق نگاه ساده‌اش * يك نفر راه تمام گريه‌ها را بسته بود\r\nآخرين بار او كنار عكس‌هاى كهنه‌اش * چشمهاى يك نفر را ديد او هم خسته بود \r\n\r\nتقديم به آقايم حسين عليه السّلام غروب ، غم ، خيمه\r\n غروب و غم و خيمه‌ها شعله‌ور * در آن‌سوى ميدان صدا شعله‌ور\r\nغروبى كه انگار پايان نداشت * وداع زمين تا خدا شعله‌ور\r\nغروبى كه ديدند در آسمان * دو خورشيد در نينوا شعله‌ور\r\nزمين زانوانش همان شب شكست * غروبى كه شد كربلا شعله‌ور \r\n* *\r\n و چشم كبودى كه باور نداشت * شما را سر از تن جدا شعله‌ور \r\n\r\n","description":"","footnote":"","page_name":" 786 ","page_number":786},
  {"content":"\r\n\r\n شبى خسته و آسمان مانده است * از آغاز تا انتها شعله‌ور\r\nو شام غريبان تو سالهاست * در اندوه اين ماجرا شعله‌ور \r\n\r\nتقديم به آقايم مهدى ( عج )\r\n دفترش پر بود از ناگفتنىهايى كه داشت * بازهم تكرارى از امروز و فردايى كه داشت\r\nبغض چشمانش شبيه آسمان آماده بود * باز بارانى كند شبهاى دنيايى كه داشت\r\nصبح جمعه ، بازهم يك ندبهء ديگر رسيد * خسته بود از اين همه پنهان و پيدايى كه داشت\r\nآسمان ، دريا ، زمين ، حتى تمام كهكشان * وام‌دار غربت چشمان زيبايى كه داشت\r\nتا سكوت نيمه شب‌ها مىبرد ما را هنوز * تا دوباره ، تا هميشه . . . تا تمنايى كه داشت \r\n\r\nمسافر تنها\r\n پيچيده بود عطر عجيبى در آسمان * مىگفت : يك نفر غم خود را به آسمان\r\nوقتى سكوت مىكند انگار مىوزد * آتش به جان پنجره‌ها تا به آسمان \r\n* *\r\n در كوچه‌هاى شهر تمام پرنده‌ها * پر مىكشند سَمتِ تو فردا به آسمان\r\nشب با تمام وسعتش انگار مىدود * دنبال ردّ پاى تو حتّى به آسمان\r\nباران گرفته است كسى گريه مىكند * دنبال يك « مسافر تنها » به آسمان \r\n\r\n","description":"","footnote":"","page_name":" 787 ","page_number":787},
  {"content":"\r\n\r\n\r\nغريبه\r\n احساس مىكنم كه تو اينجا غريبه‌اى ! * يا اينكه آشنايى و با ما غريبه‌اى ؟ !\r\nبااين‌كه حرفهاى تو با من صميمى است * هرچند فكر مىكنم امّا غريبه‌اى !\r\nآهسته با صداى تو بيدار مىشوم * مىپرسم از خودم كه تو آيا غريبه‌اى !\r\nوقتى كه دور مىشوى احساس مىكنم * ديگر هميشه با دل ماها غريبه‌اى ! \r\n* *\r\n آئينه‌هاى زنگ‌زده در مقابلم * آخر نمىرسم به خودم يا غريبه‌اى \r\n\r\nگمشده\r\n گم مىشوم در ناكجاى چشمهايت * در كوچه‌هاى باصفاى چشمهايت\r\nدر جاده‌هاى خيس باران‌خورده هر شب * در جستجوى ردّ پاى چشمهايت\r\nبا كوله‌بارى از اقاقيها كه رفتى * پيچيد عطر آشناى چشمهايت\r\nشب‌هاى غربت ، روزهاى بىتو بودن * تكرار مىشد در عزاى چشمهايت\r\nاى كاش تا قبل از طلوع صبح فردا * رد مىشدم از نينواى چشمهايت \r\n\r\n","description":"","footnote":"","page_name":" 788 ","page_number":788},
  {"content":"\r\n\r\n\r\nعمّان ( 1283 - 1247 )\r\nميرزا نور اللّه متخلّص به عمّان ، فرزند ميرزا عبد اللّه متخلّص به ذرّه ، فرزند ميرزا عبد الوهّاب متخلّص به قطره ، در نوزدهم ذىالحجه سال 1285 هجرى قمرى ( 1247 شمسى ) در سامان از توابع چهارمحال و بختيارى پا به عرصهء حيات گذاشت و در دوازدهم شوّال سال 1322 قمرى ( 1283 شمسى ) چشم از جهان فروبست و طبق وصيتش جنازه‌اش به عتبات عاليات حمل گرديد و در نجف اشرف به خاك سپرده شد .\r\nعمّان از شعرايى است كه در سلك سلسلهء نعمت‌اللّهى منظوم و از مريدان خاصّ ميرزا يحيى خاتون‌آبادى ساكن پاقلعهء اصفهان بود و تا پايان عمر در وادى فقر و سير و سلوك عرفان قدم برداشت و در اين رهگذر به مقامات والايى دست‌يافت .\r\nعمّان از اعضاى اصلى انجمن ادبى ابو الفقراء بود . اين انجمن به رياست ملّا محمّد باقر درگزى اصفهانى معروف به ابو الفقراء تشكيل مىشد و جمعى از شاعران و اديبان زمان در آن شركت مىكردند و عمّان را قصيدتى است به نام « انجمنيّه » كه به همين منظور ساخته و در آن نام چهارده تن از شعراى عضو انجمن را چون : ابو الفقراء ، عنقا ، دهقان ، افسر ، بقا ، آشفته ، پرتو ، شعرى ، ساغر ، جوزا ، سرگشته ، مسكين ، فرح و پروين در آن ذكر مىكند . پس از درگذشت ابو الفقراء انجمن در منزل ملك‌الشعراء ( عنقا ) فرزند طلب تشكيل مىگرديد و عمّان نيز در آن شركت مىكرد .\r\nعمّان در سرودن انواع شعر به خصوص قصيده و غزل و مثنوى طبع‌آزمايى كرده\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nو از عهده برآمده است . بايد گفت در قصيده‌سرايى نسبت غزل‌سرايى مهارت بيشترى از خود نشان مىدهد ، امّا آنچه عمّان را به كمال شهرت رسانيده و موجب معروفيّت او شده است ، سرودن مثنوى « گنجينة الاسرار » اوست كه به سبك و سياق « زبدة الاسرار » ميرزا حسن صفىعلى شاه دربارهء وقايع عاشوراى حسينى به رشتهء نظم كشيده و حقّا از شاهكارهاى ادبى و عرفانى بشمار مىرود .\r\nعمّان سامانى را آثار ديگرى همچون : معراج‌نامه ، مخزن الاسرار و ديوان شعر هست ، امّا هيچ‌يك از آثارش به پاى گنجينة الاسرار او نمىرسد . گنجينة الاسرار در سال 1345 به اهتمام فاضل ارجمند و شاعر گرانمايه آقاى محمّد على مجاهدى به ضميمهء ديوان غزليّات طهماسب قلى خان ، متخلّص به وحدت كرمانشاهى ، شاعر والامقام و عارف‌پيشه طبع و نشر گرديد .\r\n\r\nدر توحيد\r\n كيست اين پنهان مرا در جان و تن ؟ * كز زبان من همىگويد سخن\r\nاينكه گويد از لبت من راز ، كيست ؟ * بشنويد اين صاحب آواز كيست\r\nدر من اين‌سان خودنمايى مىكند * ادّعاى آشنايى مىكند\r\nكيست اين گويا و شنوا در تنم ؟ * باورم يا ربّ نيايد كاين منم !\r\nمتّصل‌تر ، با همه دورى ، به من * از نگه با چشم و از لب با سخن !\r\nخوش پريشان با مَنَش گفتارهاست * در پريشان‌گويىاش اسرارهاست\r\nگويد او چون شاهدى صاحب جمال * حسن خود بيند به سرحدّ كمال\r\nاز براى خودنمايى ، صبح و شام * سر برآرد گه ز روزن ، گه ز بام\r\nبا خدنگ غمزه صيد دل كند * ديد هرجا طايرى ، بسمل كند\r\nگردنى هرجا درآرد در كمند * تا نگويد كس اسيرانش كم‌اند !\r\nلاجرم آن شاهد بالا و پست * با كمال دلربايى در الست\r\nجلوه‌اش گرمى بازارى نداشت * يوسف حسنش خريدارى نداشت \r\n\r\n","description":"","footnote":"","page_name":" 790 ","page_number":790},
  {"content":"\r\n\r\n غمزه‌اش را قابل تيرى نبود * لايق پيكانش ، نخجيرى نبود\r\nعشوه‌اش هرجا كمندانداز گشت * گردنى لايق نيامد ، بازگشت\r\nماسوا آيينهء آن رو شدند * مظهر آن طلعت دلجو شدند\r\nپس جمال خويش در آيينه ديد * روى زيبا ديد و عشق آمد پديد\r\nمدّتى آن عشق بىنام و نشان * بُد معلّق ، در فضاى بىكران\r\nدل‌نشين خويش مأوايى نداشت * تا در او منزل كند ، جايى نداشت\r\nبهر منزل بىقرارى ساز كرد * طالبان خويش را آواز كرد\r\nچون‌كه يكسر طالبان را جمع ساخت * جمله را پروانه ، خود را شمع ساخت\r\nجلوه‌اى كرد از يمين و از يسار * دوزخىّ و جنّتى كرد آشكار\r\nجنّتى ، خاطرنواز و دل‌فروز * دوزخى ، دشمن‌گداز و غيرسوز \r\n\r\nقابليّت در جانبازى\r\n باز ساقى گفت تا چند انتظار * اى حريف لاابالى سر برآر !\r\nاى قدح‌پيما درآ ، هويى بزن ! * گوى چوگانت سرم ، گويى بزن !\r\nچون به موقع ساقىاش درخواست كرد * پير مىخواران ز جا قد راست كرد\r\nزينت‌افزاى بساط نشأتين * سرور و سرخيل مخموران ، حسين\r\nگفت آن‌كس را كه مىجويى ، منم * باده‌خوارى را كه مىگويى ، منم\r\nشرطهايش را يكايك گوش كرد * ساغر مى را تمامى نوش كرد\r\nباز گفت از اين شراب خوشگوار * ديگرت گر هست ، يك ساغر بيار ! \r\n*\r\n ديگر از ساقى نشان باقى نبود * ز آنكه آن مىخواره جز ساقى نبود\r\nخود به معنى باده بود و جام بود * گر به صورت رند دُردآشام بود !\r\nشد تهى بزم از منى و از تويى * اتّحاد آمد به يك‌سو شد دويى \r\n*\r\n\r\n","description":"","footnote":"","page_name":" 791 ","page_number":791},
  {"content":"\r\n\r\n ساقيا ، جام دگر لبريز كن ! * آتش ما را ز آبى ، تيز كن !\r\nتا خرد ثابت بود بر جاى خويش * مدّعا را پرده مىگيرد به پيش\r\nسرخوشم كن ز آن به جان‌پرورده‌ها * تا توهّم را بسوزم ، پرده‌ها\r\nمست گردم ، رشته‌اى آرم به دست * قصّهء مستان كه گويد ؟ غير مست \r\n\r\nحسينى شدن\r\n باز بينم رازى اندر پرده‌اى * هست دل را گوييا ، گم كرده‌اى\r\nهر زمان از يك گريبان سرزند * گه بر اين در ، گاه بر آن در زند\r\nكيست اين مطلوب ، كش دل در طلب * نامش از غيرت نمىآيد به لب\r\nدر بساط اين و آن ، جوياى اوست * با حديث غيرش اندر جُست‌وجوست\r\nوه ! كه در درياى خون افتاده‌ام * با تو چون گويم كه چون افتاده‌ام ؟\r\nبىخود آنجا دست و پايى مىزنم * هركه را بينم ، صدايى مىزنم\r\nوه ! كه عشق از دانشم بيگانه كرد * مستى اين دل ، مرا ديوانه كرد\r\nيا ربّ ! آفات دل از من دور دار * من نمىگويم مرا معذور دار !\r\nمدّتى شد با زبان و جد و حال * با دل استم در جواب و در سؤال\r\nگويم : اى دل ! هرزه‌گردى تا به كى ؟ * از تو ما را روى زردى تا به كى ؟\r\nعزم بالا با همه پستى چرا ؟ * كاسه‌ليسا ! اين همه مستى چرا ؟\r\nتا به چند از عقل و دين بيگانگى ؟ * ديده وا كن ، وا نه اين ديوانگى\r\nمشتم اندر پيش مردم وا مكن * پرده‌دارى كن ، مرا رسوا مكن\r\nغافلى كز اين فساد انگيختن * مر مرا واجب كنى خون ريختن\r\nدل مرا گويد كه دست از من بشوى * دل ندارم ، رو دل ديگر بجوى !\r\nمانع مطلب براى چيستى ؟ * پردگى رازا ! تو ديگر كيستى ؟\r\nبحر را موجى بود از پيش و پس * آن كشاكش را ز خود دانسته خس\r\nباد را گردى بود از پس و پيش * در هوا مرغ آن دهد نسبت به خويش ! \r\n\r\n","description":"","footnote":"","page_name":" 792 ","page_number":792},
  {"content":"\r\n\r\n تا نپندارى ز دين آگه نىام * باخبر از هر در و هر ره نىام\r\nهست از هر مذهبى آگاهىام * اللَّه اللَّه ! من حسين‌اللّهىام\r\nبندهء كس نيستم تا زنده‌ام * او خداى من ، من او را بنده‌ام\r\nنى شناساى نبىّام ، نى ولىّ * من حسينى مىشناسم ، بن علىّ \r\n\r\nمراتب شور عاشقانه در سلوك\r\n باز وقت آمد كه مستى سر كنم * وز هياهو گوش گردون ، كر كنم\r\nاز درِ مجلس درآيم ، سرگران * بر زمين ، افتان و بر بالا ، پران\r\nگاه رقصان در ميان ، گه در كنار * جام مى دستى و دستى زلف يار\r\nبخ‌بخ ! اى صهباى جان‌پرورد ما * مرهم زخم و دواى درد ما\r\nبخ‌بخ ! اى صهباى جان‌افروز ما * عشرت شب ، انبساط روز ما\r\nاز خدا دوران ، خدا دورت كند * فارغ از سرهاى بىشورت كند\r\nگوى از ما آن ملامت‌گوى را * آن تُرُش كرده به مستان ، روى را\r\nمىسزد سنگ ار زنى ما را به جام * چون نخوردت بوى اين مى بر مشام\r\nشور مجنون گر همىخواهى ، هله ! * زلف ليلى را بجنبان سلسله\r\nاى سراپا عقل خالص ، روح پاك * از چه جسمى زاده‌اى ؟ روحى فداك\r\nاى وجودت در صفا ، مرآت حقّ * بهره‌مند از هر صفت ، جز ذات حقّ\r\nاى ز شبهت ، مادر گيتى ، عقيم * اى به حقّ ، ما را صراط المستقيم\r\nاى شب جهّال را ، تابنده ماه * اى به ره‌گم‌كردگان ، هادىّ راه\r\nاز تو آمد مقصد عارف پديد * چشم حق‌ّبينان ، خدا را در تو ديد\r\nمدّتى شد هستم اى صدر كبار * اين بساط كبريايى را غبار\r\nاندك‌اندك ، طاقتم را كاهش است * از تو اى ساقى ، مرا اين خواهش است\r\nبا زمان ز آن باده در ساغر كنى * حالت ما را پريشان‌تر كنى\r\nتا بگويم بىكم و بىكاستى * آرى ، آرى ! مستى است و راستى \r\n\r\n","description":"","footnote":"","page_name":" 793 ","page_number":793},
  {"content":"\r\n\r\n شرح آن سرحلقهء عشّاق را * پر كنم ، مجموعهء اوراق را \r\n\r\nگفتن حسين عليه السّلام رازى به اصحاب\r\n سرّى اندر گوش هريك بازگفت * بازگفت اين راز را بايد نهفت !\r\nبا مخالف ، پرده ديگرگون زنند * با منافق ، نعل را وارون زنند\r\nخوش ببينيد از يسار و از يمين * ز آنكه دزدانند ما را در كمين\r\nبىخبر ، زين ره نگردد باخبر * اى رفيقان ! پا نهيد آهسته‌تر\r\nپاى ما را ، نى اثر باشد ، نه جاى * هركه نقش پاى دارد ، گو مياى !\r\nكس مبادا ره بدين مستى برد * پى بدين مطلب ، به تردستى برد\r\nدر كف نامحرم افتد ، راز ما * بشنود گوش خران ، آواز ما\r\nراز عارف ، بر لب عام اوفتد * طشت اهل معنى از بام اوفتد\r\nعارفان را قصّه با عامى كشد * كار اهل دل به بدنامى كشد\r\nاين وصيّت كرد با اصحاب خويش * تا به كلّى پرده برگيرد ز پيش\r\nگفتشان كاى سرخوشان مىپرست * خورده مى ، از جام ساقى الست\r\nاينك آن ساغر به كف ساقى منم * جمله اشيا فانى و باقى منم\r\nدر فناى من شما هم ، باقىايد * مژده اى مستان كه مست ساقىايد \r\n\r\nچكامه\r\n بس فشرد از پنجهء بيداد گردون ، ناى من * بسته شد راه نفس بر منطق گوياى من\r\nگر هجوم اشك را مانع نبودى ، آستين * غرق خون كردى جهان را چشم خون‌پالاى من\r\nهرچه از گردون مروّت جستم از مردم وفا * در وجود ، آن كيمياى من شد اين عنقاى من\r\nشد به پايان عمر و امروزم نشد بهتر زِ دى * باز گويم بهْ شود ز امروز من فرداى من\r\nنور چشم و زور تن تا مايه بودندى به دست * گرم بُد بازار هر سوداگر از سوداى من\r\nتا چو كورانم فريبد چون عروسان اين عجوز * زى من آيد ، غافل است از ديدهء بيناى من \r\n\r\n","description":"","footnote":"","page_name":" 794 ","page_number":794},
  {"content":"\r\n\r\n معرفت ، كالا و عقلم پاسبان و نفس ، دزد * در كمين ، تا كى كند فرصت ، برد كالاى من\r\nخواستم در مدح او همراهى از دل ، گفت : رو ! * من علىّاللّهىام ، ترسم شوى رسواى من !\r\nسر به گوش عقل بردم ، گفت : دست از من بدار ! * كاندر اين ره قدرت رفتن ندارد پاى من\r\nكافرى بين كاندر اسفل پايهء تعريف او * مىرود تا نُه فلك بانگ انَا الاعلاى من !\r\nامتحان را ، زلف ليلى را بجنبان سلسله * پس ببين ديوانگىهاى دل شيداى من\r\nكى خبر دارند زاغان جگرخوار مجاز * از حقيقت‌گويى طوطى شكّرخاى من ؟\r\nگرچه استحقاق دارم ، ليكن از انصاف نيست * در دل من جاى او باشد ، در آتش ، جاى من\r\nراه باريك است و شب تاريك و چاه از حدّ فزون * دستگيرى كن خدا را ، تا نلغزد پاى من\r\nمن كىام « عمّان » و پهناى سخن را موج زن * گر گواهى خواهى اينك طبع گوهرزاى من \r\n\r\n","description":"","footnote":"","page_name":" 795 ","page_number":795},
  {"content":"\r\n\r\n\r\nعمرانى ( 1332 )\r\nغلامحسين عمرانى ، فرزند رحمت ، در سال 1332 هجرى شمسى در روستاى آتشان از توابع فيروزكوه از مادر زاد . تحصيلات ابتدايى و نيمهء اوّل متوسّطه را در زرين دشت همين ناحيه گذرانيد ، ازآن‌پس رهسپار تهران شد و در دبيرستان روزبه به تحصيل ادامه داد و سرانجام موفّق به اخذ ديپلم گرديد و به دلايلى از تحصيلات دانشگاهى بازماند ، امّا موفق به دريافت مدرك كارشناسى در رشتهء زبان و ادبيّات فارسى گرديد .\r\nعمرانى از سال‌ها پيش همكارى خود را با مطبوعات آغاز كرد و اين همكارى به شكل گسترده‌اى در حال حاضر انجام مىشود ، كه از آن جمله است : مجلّه‌ها و روزنامه‌هاى سروش ، زن روز ، جوانان ، اطلاعات هفتگى ، كيهان ، جمهورى اسلامى و اطّلاعات .\r\nعمرانى از دورهء دبيرستان شعر و شاعرى را آغاز كرد . در اين زمان با محمّد حقوقى شاعر و نامور و توانا نيز آشنايى يافت و در كار نقد و تحقيق به بررسى آثار پرداخت و مدّتى نيز در جلسات شعر حوزهء هنرى تبليغات اسلامى حضور يافت و در اين رهگذر از ارباب فضل و دانش بهره‌مند گرديد .\r\nعمرانى ، از شاعران توانا و نيكوپرداز است ، از نوع شعر قالب غزل را برگزيده و غزلهايش شيوا و دلنشين است و در سرودن شعر نو نيز طبع‌آزمايى مىكند و در\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nسرودن شعر نو نيز موفّق مىباشد .\r\nعمرانى در زمينهء مولوىشناسى نيز تحقيق و تتبّع فراوان انجام داده كه هنوز موفّق به طبع و نشر آن نگرديده است . از آثار چاپ‌شدهء اوست : باران‌هاى موسمى ( 1358 ) ؛ غزل ، خاك ، خاطره ( 1369 ) ؛ دلتنگىهاى غروب ( 1371 ) .\r\n\r\nغزل آخر\r\n من هرچه مىخواهم بگويم ، گفتم ، از روز ازل گفتم * حرفى ندارم ، گفته و ناگفته‌ام را در غزل گفتم\r\nطومار درد و قصّهء پاييزى و اندوه روحم را * در شعرهاى پيش از اينم ، ساده ، امّا بىبدل گفتم\r\nعشق و جنون آشكار و بغض پنهان گلويم را * در عين غربت با صداى آشنا در هر محل گفتم\r\nامروز هم مانند ديروز خودم ، سردرگريبانم * شمعى كه مىسوزد منم من ، نكته‌اى را فى المثل گفتم\r\nاى كوه ، اى آرامش باران پيش از ماه فروردين * تصوير زيباى تو را آيينهء برج حَمَل گفتم\r\nآرى ! نمىدانستم اين راه ، اينكه با من ماجرايى رفت * آنجا كه جاى پاى اشكم را ز بىرنگى ، رَمَل گفتم\r\nباشد ، خيالى نيست ، بادا باد و هرچه باد و بادا باد * گفتم ، همينم ، هرچه هستم قصّه‌ام را ما حصل گفتم \r\n\r\nاگر تو نبودى !\r\n سرودم تو را با تمام وجودم * تو را با تمام وجودم سرودم\r\nتو آيينه بودى براى دل من * براى دل من ، من آيينه بودم\r\nتو روح سترك بيابان دورى * من آهنگ بىوقفهء « حيله رودم »\r\nتو ذات نجيب سپيدار و بيدى * اگر تو نبودى ؟ كه عاشق نبودم !\r\nمن و بهت كوه و غروب بيابان * من و سرگذشت سقوط و صعودم\r\nتو آن سايه‌وارى كه هر لحظه شايد * كمين مىكنى پشت گفت و شنودم\r\nدر اين فصل سنگين نفرين و غربت * خموشانه ، امّا ، به تو رو نمودم \r\n\r\n","description":"","footnote":"","page_name":" 797 ","page_number":797},
  {"content":"\r\n\r\n\r\nعاشقانه\r\n به كوچه ، آن شب برفى ، صدا ، صداى تو بود * صدا ، صداى قدم‌هاى آشناى تو بود\r\nتو از غروب كبودينه بازمىگشتى * غمى غريب در اعماق چشم‌هاى تو بود\r\nبه گوش من همه‌شب در فضاى خلوت باغ * صداى گرم و دل‌انگيز جان‌فزاى تو بود\r\nشبى كه خواب تو را ديدم و نياسودم * شب تغزّل چشمان دلرباى تو بود\r\nتمام طول شب از چشم تو سخن گفتم * ستاره نيز در آن شب غزل‌سراى تو بود\r\nتو سايه‌وار گذشتى ز چشم « عمرانى » * تمام روز به چشمم « بروبياى » تو بود \r\n\r\nغزل شهرى\r\n فراگرفته سراپا غمى مرا امشب * نمىكند به گمانم مرا رها امشب\r\nهواى شهر دوباره كسالت‌آور شد * تمام پنجره‌ها را بزن صدا امشب\r\nكبود بُهت ز چشم درشت شب جاريست * چرا خروس نمىخواند « انّنا » امشب ؟\r\nكنار « كوچه و هشتى » كسى نمىآيد * عروس ماه ندارد « بروبيا » امشب\r\nگل سكوت چگونه جوانه مىبندد * بر اين درخت به پاييز آشنا امشب\r\nبيا كه موسم كوچ است ، فصل دلتنگى * پرنده مىشود از جفت خود جدا امشب\r\nچه سخت مىگذرد لحظه‌هاى آخر عمر * رسد خداى به فرياد حال ما امشب\r\nالا ! نسيم رهايى بگو به « عمرانى » * به‌سوى كلبهء خاموش خود بيا امشب \r\n\r\nغربت\r\n سنگينى كويرم ، در شوره‌زار غربت * بر شانه‌ام نشسته ، اندوه بار غربت\r\nتغيير فصل‌ها را ، از هم نمىشناسم * بهت است و بىنشانى ، در سايه‌سار غربت\r\nبىحاصليست اينجا ، كس زنده نيست اينجا * اى دل مَايست اينجا ، با كوله‌بار غربت\r\nمن كرت روز و شب ، را با گريه آب دادم * عمرم به گريه طىّ شد ، در روزگار غربت\r\nبا درد سينه‌سوزم ، كس الفتى ندارد * الّا دلى كه دارد ، داغ ديار غربت \r\n\r\n","description":"","footnote":"","page_name":" 798 ","page_number":798},
  {"content":"\r\n\r\n در اين حصار وحشت پيغامى از كسم نيست * ماندم در اين حوالى ، زير هوار غربت\r\nكس بدرقه نكرده‌ست ، اين كولى شبان را * جز غم كه هست با او ، بوى غبار غربت\r\nبعد از زفاف باران ، روز خوشى نديدم * روح كويرى من ، شد خارخار غربت \r\n\r\nغزل كوهى\r\n از اين گذرگه خوف و خطر مرا ببريد * كمك كنيد ، به جاى دگر مرا ببريد\r\nدل از سلاسل رنگ و ريا به تنگ آمد * به بزم ساقى اهل نظر مرا ببريد\r\nغبار خاطرهء دوردست خورشيدم * به باغ نور ، شبى بىخبر مرا ببريد\r\nدلم گرفته از اين ازدحام ويرانگر * به خلوتى كه نبايد به سر مرا ببريد\r\nبه هيچ مرحله از كار دل نپرهيزم * به متن عاطفهء مستقرّ مرا ببريد\r\nمن از قساوت تاريك شب ، هراسانم * به رنگ عشق درآيم ، اگر مرا ببريد\r\nكبوتران من ! اى شعرهاى صحرايى ! * دلم گرفته به سير و سفر مرا ببريد \r\n\r\nغزل ابرى\r\n تو را مثل خودم تنها و دور از همرهان ديدم * تو را در دوردست كوچهء زرد خزان ديدم\r\nسرابى بود پندارى ، و خوابى بود انگارى * تو را در كوچه‌هاى كودكى ، بازيكنان ديدم\r\nتو را اى ذات بينش ! اى درخت و آب و آرامش * تو را پيش از طلوع صبح ، در بانگ اذان ديدم\r\nفضا آكنده از بوى گياهان و درختان بود * تو را با خاطرات فصل‌ها ، هم‌آشيان ديدم\r\nپس از تو آفتاب از آسمان شهر ما كوچيد * تو را در بيشه‌هاى ابرى مازندران ديدم \r\n*\r\n شبى در ماوراى ابرهاى خلسه و خلوت * تو را ، پيش از به دنيا آمدن ، در آسمان ديدم\r\nولى اكنون نه من با تو ، نه تو با من ، چه مىگويم ! * تو را در جاده‌هاى مه ، به رنگ ارغوان ديدم\r\nكنار نردهء بارانِ نم‌نم ايستادم ، تا : * تو را در هفت رنگ معبر رنگين‌كمان ديدم\r\nشبى كه خواب چشمان تو را ديدم ، نخوابيدم * تمام چشمه‌ها را تا سحر آوازخوان ديدم \r\n\r\n","description":"","footnote":"","page_name":" 799 ","page_number":799},
  {"content":"\r\n\r\n به ياد چشم‌هاى تو ، غزل‌خوان است « عمرانى » * فقط آن روشنان لال را اهل بيان ديدم \r\n\r\nساعت تكرار زندگى\r\nديريست در فضاى سكوت آشناى شعر\r\nمىپرسم از خودم كه در اين عرصهء وجود\r\nتو كيستى ؟ بگو :\r\nمىپرسم و به نقطهء پايان نمىرسم\r\n* من بارها به ساعت تكرار زندگى\r\nانديشه كرده‌ام\r\nشايد گره ز كار فروبسته واكنم\r\nامّا دريغ ! هرچه كه رشتم ، خيال بود\r\nپيوسته در خفا ،\r\nدنبال يك پرندهء گم‌گشته بوده‌ام\r\nامّا دريغ !\r\nحتّى پرنده نيز برايم سؤال بود\r\n* من بارها به ساعت تكرار زندگى\r\nانديشه كرده‌ام\r\nامّا به يُمن عقل\r\nراهى به رمز عالم معنى نجسته‌ام\r\nآخر شبى به گوشهء خلوت‌سراى دل\r\nفرياد بركشيدم و گفتم : كه اى خدا !\r\nاين خطّ منحنى به چه انديشه مىكند ؟\r\n\r\n","description":"","footnote":"","page_name":" 800 ","page_number":800},
  {"content":"\r\n\r\n* من بارها به ساعت تكرار زندگى\r\nانديشه كرده‌ام\r\nامّا به تيغ خشم ،\r\nگاهى گلوى نازك دل را بريده‌ام\r\nشايد ببينمش كه چه در كار مىكند ؟\r\nديدم كه كار دل نه از اين دست كارهاست\r\nآنجا اشارت از سر طومار ديگر است\r\n* گاهى رها شبيه نسيمى كه مىوزد\r\nبر بام خانه‌ها\r\nديوانه‌وار در همه جا سركشيدم\r\nشايد ببينم از پس پرده ، نشان خويش\r\nديدم كه در به روى دلم وانمىكند\r\n* گاهى چو كوليان\r\nتنها به‌سوى غربت بىرنگ راه خويش\r\nراهى شدم به نقطهء پايان سرنوشت\r\nديدم هنوز دربه‌درى شيوهء من است\r\n* گاهى به حكم يأس\r\nخطّى سياه بر سر پيمان كشيده‌ام\r\nديدم گناه كردم و حكمم تباه بود\r\n\r\n","description":"","footnote":"","page_name":" 801 ","page_number":801},
  {"content":"\r\n\r\n* رفتم به‌سوى معبد اشراق و ديده‌ام\r\nالفاظ را به ذات حقيقت عبور نيست\r\n* افسانه نيست خلقت انسان به روى خاك\r\nما عاشق حقيقت انسان نبوده‌ايم\r\nآنان كه خط به صفحهء پيمان كشيده‌اند\r\nخطّى سياه بر سر انسان كشيده‌اند\r\nخاشاك را به غايت دريا عبور نيست\r\nدر بارگاه نور ، مجال حضور نيست\r\nاز مفسدان تيره‌دل آدمىنماى\r\nوقتى سراغ خانهء دل را گرفته‌ام\r\nگفتند : دل فسانهء عهدى نبود بيش\r\nپرسيدم از رسالت انسان به روى خاك\r\nگفتند از « رفاه » و گرفتند راه خويش\r\n* انسان قرن ما\r\nاز معنى حقيقتى آدم بريده است\r\nانسان قرن ما\r\nديگر اصيل نيست\r\n* رفتم شبى به قصر فرومايگان عصر\r\nديدم كه طرح و توطئه در كار مىكنند\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nيك قفل بر دهانم و يك قفل بر دلم\r\nبازآمدم به ساحت جمعيّت بشر\r\nديدم كه از قضا همه سرگرم غفلت‌اند\r\nرفتم شبى به خانهء ابليس كهنه‌كار\r\nپرسيدم : از « فريب » ؟\r\nپاسخ نداد و راهى زندان خويش شد\r\nگفتم : كه موج وسوسه ؟\r\nگفتا : فسانه بود\r\nديگر كناره جسته‌ام از ننگ كار خويش\r\nاينان كه ديده‌اى همه پروردهء من‌اند\r\nاينان همه به هيئت ديوند و آدمند\r\nراهى به عمق معنى وجدان نبرده‌اند\r\nدر گور سينه ، مرده و سرد و فسرده‌اند\r\nآيا كسى حقيقت خود را شناخته‌ست ؟ !\r\n\r\n","description":"","footnote":"","page_name":" 803 ","page_number":803},
  {"content":"\r\n\r\n\r\nفهرست اشخاص\r\nآذر ، مهدى ، 244\r\nآزاد ، 147\r\nآسودگان ، حبيب ، 321\r\nآشتيانى ، آيت‌اللّه حاج شيخ مرتضى ، 357\r\nآشفته ، 789\r\nآهنگران ، 707\r\nآيت‌اللّه حاج شيخ عيسى ، 95\r\nآيت‌اللّه حايرى يزدى ، حاج شيخ عبد الكريم ، 578 ، 594\r\nآيت‌اللّه خوانسارى ، حاج سيّد محمّد تقى ، 578\r\nآيت‌اللّه دكتر مفتح ، 20\r\nآيت‌اللّه رفيعى قزوينى ، سيّد ابو الحسن ، 578\r\nآيت‌اللّه سيد محمّد ، 691\r\nآيت‌اللّه شاه‌آبادى ، حاج ميرزا محمّد على ، 578\r\nآيت‌اللّه شيخ على ، 419\r\nآيت‌اللّه صدر ، 579\r\nآيت‌اللّه صدر ، حاج شيخ محمّد تقى ، 578\r\nآيت‌اللّه مكارم شيرازى ، 20\r\nآيت‌اللّه يثربى ، 578\r\nابا عبد اللّه الحسين عليه السّلام ، 484\r\nابراهيم ، 141 ، 572\r\nابليس ، 28\r\nابن سينا ، 135\r\nابو الفضل ، 51\r\nابو الفقراء ، 789\r\nابو القاسم ، 135\r\nابو القاسم نعلچيگر پشت‌مشهدى ، 308\r\nابو على ، 746\r\nابو نصر ميرزا حسام السّلطنه ، 557\r\nاتّحاد ، 135\r\nاحمد ، 348\r\nاخوان ، 258\r\nاخوان ثالث ، 406 ، 539\r\nاديب الشريعة ، 111\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nاديب بيضايى ، ميرزا على محمّد ، 774\r\nاديب تهرانى ، ميرزا محمد على ، 594\r\nارباب ، حاج آقا رحيم ، 269\r\nارباب حسين جان ، 506\r\nاسد اللّه ، 758\r\nاسد اللّهى ، 253\r\nاسد اللّهى ، احمد ، 252\r\nاسدى ، اسد الله ، 375\r\nاسرافيلى ، حسين ، 51\r\nاسلامبولچى ، ميرزا غلامحسين ، 238\r\nاسماعيل ، 84\r\nاسماعيلى ، محمّد تقى ، 512\r\nاصغر ، 369 ، 686\r\nاصفهانى ، صغير ، 402\r\nاطلاقى ، عليرضا ، 707\r\nاعتصامى ، پروين ، 259 ، 290 ، 406\r\nاعتماد السّلطنه ، 528\r\nاعرابى ، 20\r\nافسر ، 789\r\nافسر اصفهانى ، ميرزا عبد الرّحيم ، 679\r\nافشار ، عليرضا ، 707\r\nاكبر ، 198 ، 363\r\nالهى قمشه‌اى ، 687\r\nامام خمينى ، 128 ، 198\r\nامامزاده احمد عليه السّلام ، 678\r\nام سلمه ، 655\r\nامير ، 623\r\nامير اعظم ، 604\r\nامين ، آيت‌اللّه سيد علينقى ، 743\r\nاوستا ، مهرداد ، 40\r\nايرج ميرزا ، 28 ، 29\r\nايزدگشسب ، ميرزا اسد اللّه ، 269\r\nبابا طاهر ، 128 ، 238 ، 649 ، 662\r\nباقرى ، ساعد ، 40\r\nبختيارى ، محمودى ، 336\r\nبدرود ، طهماسب ، 535\r\nبراتىپور ، 40\r\nبروجردى ، حاج آقا حسين ، 594\r\nبروجردى ، ميرزا صادق ، 481\r\nبرهان ، سيد عبد اللّه ، 742\r\nبشرويه‌اى ، ملّا حسين ، 655\r\nبقا ، 789\r\nبلوكى ، على اصغر ، 636\r\nبلهى ، 147\r\nبو على سينا ، 238\r\nبهبوداف ، رشيد ، 459\r\nبهجتى « شفق » ، محمد حسين ، 174\r\nبهجتى ، شيخ على ، 174 ، 175\r\nبهرام گودرز ، 204\r\nبىبى فاطمه سلطان ، 253\r\nبيدل ، 767\r\nبيدل كرمانشاهى ، 58\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nپرتو ، 789\r\nپرفسور امين ، سيد حسن ، 635\r\nپروين ، 789\r\nپروين همدانى ، ميرزا على اكبر ، 135\r\nپشت‌مشهدى ، حاج سيّد تقى ، 733\r\nپورداوود ، 557\r\nپويان ، 185\r\nپهلوى ، 135\r\nپيامبر صلّى اللّه عليه و آله ، 71\r\nپيامبر صلّى اللّه عليه و آله و ائمهء اطهار عليهم السّلام ، 21\r\nتاج اصفهانى ، 14\r\nتوفيق ، حسين ، 477\r\nتوكّلى ، غلامعلى ، 363\r\nتولّلى ، فريدون ، 599\r\nتهران‌پور ، سيّد محمّد ، 39\r\nتهرانى ، شيخ عباس ، 594\r\nثالث ، اخوان ، 375\r\nثمربخش ، سيده نرجس ، 90\r\nجدى ، 329\r\nجزايريان ، حسن ، 369\r\nجلا ، 679\r\nجلوه ، هادى ، 557\r\nجوزا ، 789\r\nجولستانى ، ميرزا على محمّد ، 121\r\nجهانگيرى ، زبيدهء ، 225\r\nچهارسوقى ، ميرزا محمد باقر ، 111\r\nچهرى ، معصومه ، 539\r\nحاج بابا ، 662\r\nحاج سيّد محمّد شيخ الاسلام ( شيخ الاسلام كردستان ) ، 65\r\nحاج شهباز خان ، 58\r\nحاج شيخ ابو القاسم ، 302\r\nحاج على اعظم ، 344\r\nحاج ملّا محمّد ، 412\r\nحاج ملّا هادى سبزوارى ، 635 ، 636\r\nحافظ ، 33 ، 174 ، 204 ، 258 ، 270 ، 314 ، 363 ، 460 ، 545 ، 628 ، 668 ، 687\r\nحالت ، ابو القاسم ، 29\r\nحايرى مازندرانى ، شيخ محمد صالح ، 498\r\nحبيب ، 147\r\nحبيبيان ، محمد ، 147\r\nحجت كوه‌كمرى ، سيد محمد ، 594\r\nحجّتى ، احمد ، 369\r\nحجة الاسلام بهجتى ، 780\r\nحرآبادى ، محمّد تقى ، 302\r\nحسابى ، محمود ، 244\r\nحسان ، ميرزا صادق ، 746\r\nحسن ، 90\r\nحسنعلى ، 459\r\nحسنى ، مير عماد ، 679\r\nحسين ، 45 ، 512 ، 604\r\nحضرت رضا عليه السّلام ، 498\r\n\r\n","description":"","footnote":"","page_name":" 806 ","page_number":806},
  {"content":"\r\n\r\nحضرت عبد العظيم عليه السّلام ، 527\r\nحضرت على عليه السّلام ، 611\r\nحضرتى ، محمّد على ، 51\r\nحقوقى ، محمّد ، 186 ، 796\r\nحقيقت ، عبد الرفيع ، 498\r\nحكيم صبورى ، 557\r\nحكيم نظامى ، 687\r\nحميدى شيرازى ، 687\r\nحياتبخش ، 460\r\nحياتبخش ، شيرين ، 376 ، 459 ، 461\r\nخائفى ، پرويز ، 586\r\nخاتون‌آبادى ، ميرزا يحيى ، 789\r\nخان صبا ، محمود ، 527 ، 528\r\nخان صباى كاشانى ، فتحعلى ، 527\r\nخدابخشى ، 532\r\nخدابخشى ، اردشير ، 531\r\nخدابخشى ، محمّد ابراهيم ، 531\r\nخراسانى ، ميرزا محمّد حسين ، 121\r\nخرسندى ، هادى ، 512\r\nخرّمشاهى ، مريم ، 290\r\nخرّم ، همايون ، 460\r\nخسروى ، شيرين ، 467\r\nخلعت‌برى ، عادل ، 471\r\nخواجوى ، صفر ، 512\r\nخوانسارى ، سيد محمد تقى ، 594\r\nخوشنويس ، آقا ميرزا حبيب اللّه ، 412\r\nخيّام ، 33 ، 460\r\nخيز ، 212 ، 213\r\nداداشى ، بشير ، 375\r\nدانش‌فروز ، غلامرضا ، 219\r\nداور ، 238\r\nدرازريش ، 557\r\nدرخشان ، مهدى ، 746\r\nدرگزى اصفهانى ، ملّا محمّد باقر ، 789\r\nدكتر باهر ، 21\r\nدكتر باهر ، حسين ، 20\r\nدكتر باهر ، غلامرضا ، 20\r\nدكتر بهشتى ، سيد محمد ، 20\r\nدكتر پيمان ، 264\r\nدكتر حميدى ، 13\r\nدكتر خزايلى ، 545\r\nدكتر زرّين‌كوب ، 13\r\nدكتر صبور ، 549\r\nدكتر صبور ، داريوش ، 548\r\nدكتر محجوب ، محمّد جعفر ، 13\r\nدكتر معين ، 429\r\nدكتر معين ، محمّد ، 557\r\nدكتر ناظرزاده كرمانى ، 13\r\nدولّو ، محسن ، 512\r\nده‌آبادى ، على ، 274\r\nدهقان ، 789\r\nدهقانى ( سانيچ ) ، على ، 40\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nديجور ، 238\r\nذو الرّئاستين ( مونس عليشاه ) ، 84\r\nذو الرّئاستين ، حاج ميرزا عبد الحسين ، 586\r\nرئيس القرّاء كرمانى ، آقا سيد حسين ، 253\r\nربيع ، 713\r\nرجائى ، محمد على ، 477\r\nرحمت ، 28 ، 796\r\nرحمت عليشاه ، 734\r\nرحيميان ، على ، 238\r\nرشتى ، سيّد كاظم ، 655\r\nرضائى ، ايّوب ، 662\r\nرضايى ، بهمن ، 512\r\nرضوىنژاد ، 700\r\nرضوىنژاد ، سيّد مرتضى ، 700\r\nروحانى ، ملا محمّد رحيم ، 642\r\nروح‌بخش ، محمّد كاظم ، 618\r\nرودكى ، 668\r\nروشن ، ميرزا عبد الكريم ، 121\r\nزارع ، حسين ، 276 ، 277\r\nزارع ، ميرزا حسين ، 274\r\nزرّين‌تاج ، فاطمه ، 655\r\nزكيّه ، 655\r\nزندى ، عباس ، 148\r\nزينليان ، حاج شيخ حسين ، 412 ، 413\r\nژاله ، 185\r\nسادات صائم ، منا ، 232\r\nساغر ، 789\r\nسامانى ( موج ) ، خليل ، 321\r\nسبزوارى ، حاج ملا هادى ، 742\r\nسبزوارى ، سيد عبد الرحيم ، 742\r\nسپهرى ، سهراب ، 405 ، 539 ، 767\r\nستوده ، ابراهيم ، 129\r\nسرگشته ، 789\r\nسعدى ، 204 ، 270 ، 363 ، 545 ، 628 ، 668\r\nسعيد ، 13 ، 14 ، 20 ، 28 ، 32\r\nسعيدنژاد ، 13 ، 14\r\nسعيدنژاد ، حسن ، 13\r\nسفير ، 39 ، 40\r\nسقلاطونى ، 45\r\nسقلاطونى ، مريم ، 45\r\nسكّاك ، 51\r\nسكّاك ، اسماعيل ، 51\r\nسلطانى ، 58 ، 65 ، 66\r\nسلطانى كلهر ، حسينقلى خان ، 58\r\nسلطانى ، محمّد على ، 65 ، 643\r\nسلمان ، 71 ، 72\r\nسليم ، 78\r\nسليمانى ، 84\r\nسليمانى ، حسين ، 84\r\nسليمى تبار ، اكبر ، 78\r\nسما ، 90\r\nسنا ، 95\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nسنايى ، 99\r\nسنايى ، ابراهيم ، 99\r\nسنجابى ، 244\r\nسنجرى ، 105\r\nسنجرى ، محمود ، 105\r\nسنندجى ، بديع الزمان ، 642\r\nسودائى ، 111\r\nسودائى ، ملّا عبد الكريم ، 111\r\nسوگلى ، 114\r\nسها ، 121 ، 122\r\nسهراب ، 258\r\nسهرابى ، على ، 611\r\nسهرابىنژاد ، 128 ، 129\r\nسهرابىنژاد ، محمّد رضا ، 128\r\nسهيل ، 135\r\nسهيلى ، مهدى ، 263\r\nسياوش ، 141\r\nسيّد ، 147 ، 154\r\nسيّد الشّهداء عليه السّلام ، 506\r\nسيّد بن طاوس ، 419\r\nسيّد خلخالى ، شمس الدّين ، 336\r\nسيّدزادهء هاشمى ، سيّد محمّد طاهر ، 65 ، 642\r\nسيّد ، سيّد محمّد ، 154\r\nسيّد عبّاس ، 387\r\nسيّد عبد الحميد ، 263\r\nسيّد قيدار ، 642\r\nسيد كريم ، 721\r\nسيّد محمّد ، 519 ، 557 ، 700\r\nسيّد مرتضى ، 548\r\nسيد موسى ، 594\r\nسيّد مهدى ، 668\r\nسيّده ربابه ، 476\r\nسيرجانى ( منير عليشاه ) ، حاج سيّد محمّد على ، 733\r\nسيما ، 758\r\nسيمين ، 162\r\nسينا ، 758\r\nشادمانى ، مصطفى ، 185\r\nشادى ، 167\r\nشاكر ، 174 ، 175 ، 181\r\nشاكر ، رضا ، 174 ، 181\r\nشاكر ، ليلى ، 181\r\nشامراد ، 726\r\nشاملو ، 186\r\nشاملو ، احمد ، 375\r\nشاهانى ، خسرو ، 512\r\nشاه‌حسينى ، 185 ، 186\r\nشاه‌حسينى ، مهرى ، 185\r\nشاهد ، 193 ، 198 ، 199\r\nشاهرخى ، محمود ، 129\r\nشاهرودى ، شيخ عباس ، 594\r\nشاه سليمان صفوى ، 65\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nشاهين ، داريوش ، 185\r\nشبانى ، 203 ، 204\r\nشبانى ، عبد العزيز ( عزيز ) ، 203\r\nشب‌خيز قراملكى ، عبّاس ، 212\r\nشبگرد ، 219\r\nشبنم ، 225 ، 232\r\nشرافت ، 135\r\nشرح منظومهء سبزوارى ، 578\r\nشرر ، 238\r\nشروين ، 244\r\nشروين ، محمود ، 244\r\nشريعتمدار ، محمّد على ، 203\r\nشريعتى ، 767\r\nشعرى ، 789\r\nشعله ، 252 ، 258\r\nشفق ، 263\r\nشفق ، سيّد مجيد ، 263\r\nشفيعى ، 269 ، 270\r\nشفيعى ، حسين ، 269\r\nشفيعى ، سيد ضياء الدّين ، 72\r\nشفيق ، 274 ، 276\r\nشقايق ، 284 ، 290\r\nشكارسرى ، 298\r\nشكارسرى سليمى ، حميد رضا ، 298\r\nشكوفه ، 302\r\nشكوهى ، 308\r\nشكوهى ، غلامحسين ، 308\r\nشلتوكى ، 314 ، 315\r\nشلتوكى ، حسن ، 314\r\nشلتوكى ، محمّد رضا ، 314\r\nشمس ، 329 ، 336 ، 337\r\nشمس ، سيد حسين ، 321\r\nشمس ، سيد عليرضا ، 322\r\nشمس عليزاده ، على ، 329\r\nشمس قمى ، سيد عليرضا ، 321\r\nشمسىپور ، 344\r\nشميسا ، 348 ، 349\r\nشميسا ، سيروس ، 348\r\nشميم ، 357 ، 358\r\nشوريده ، 363\r\nشورينى ، امير افخم ، 412\r\nشوقى ، 369\r\nشوقى شيرازى ، 369\r\nشهاب ، 375 ، 376\r\nشهاب ، عبد الرّضا ، 382\r\nشهدادى ، 382\r\nشهدادى ، احمد ، 382\r\nشهريار ، 212 ، 460\r\nشهريار ، محمّد حسين ، 599\r\nشهريارى ، اسد اللّه ، 512\r\nشهلا ، 387 ، 388\r\nشهناز ، 391\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nشهنازى ، 395 ، 396\r\nشهنازى ، اسحاق ، 395\r\nشهنازى ، يعقوب ، 395\r\nشهير ، 402 ، 403\r\nشهين ، 405\r\nشيخ ، 412\r\nشيخ العراقين ، 419\r\nشيخ العراقين ، 420\r\nشيخ عبايى ، 412\r\nشيخ عبد الحسين ، 419\r\nشيخ عزيز ، 686\r\nشيخ فضل اللّه ، 498\r\nشيدا ، 429 ، 436 ، 443 ، 444 ، 450\r\nشيدا ، ابو القاسم ، 436\r\nشيدا ، ميرزا على اكبر ، 429\r\nشيداى شيرازى ، ميرزا على اكبر ، 430\r\nشيداى كرمانشاهى ، 443\r\nشيرازى ، 13\r\nشيرازى ، سيّد نور الدّين ، 269\r\nشيرين ، 459 ، 467\r\nشيفته ، 471\r\nصائب ، 363 ، 687\r\nصائم ، 722\r\nصائم ، سيد على اصغر ، 232\r\nصابر ، 199\r\nصابرى ، 476 ، 477 ، 478\r\nصابرى فومنى ، كيومرث ، 476\r\nصادق ، 481 ، 484 ، 488\r\nصادقى ، 492\r\nصادقى ، رحمت اللّه ، 484\r\nصادقى ، عبد العلى ، 492\r\nصالح ، 498\r\nصالح الشّعراء همدانى ، 512\r\nصالح ، محمّد ، 679\r\nصالحى ، 506 ، 512 ، 513\r\nصالحى آرام ، محمّد ، 512\r\nصالحى ، محمّد ، 506\r\nصالحى ، محى الدّين ، 643\r\nصانعى ، 519 ، 520\r\nصانعى ، سيّد رضا ، 519\r\nصبا ، 527 ، 531 ، 535 ، 539\r\nصباحى ، 545\r\nصباحى ، كرم‌على ، 545\r\nصبور ، 548\r\nصبورى ، 557 ، 564\r\nصبورى ، سيّد باقر ، 557\r\nصبورى ، شيخ جعفر ، 387\r\nصبورى ، على ، 564\r\nصدر ، 572\r\nصدرا ، 578 ، 586 ، 587\r\nصدرائى ، 594\r\nصدرائى ، سيد محمد على ، 594\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nصدرا ذو الرّئاستين ، 586 ، 587\r\nصدر اراكى ، 578\r\nصدر الدّينى ، سيّد عبّاس ، 572\r\nصدر الواعظين ، حاج شيخ محمّد باقر ، 578\r\nصدر ، سيد صدر الدّين ، 594\r\nصدر ، محمّد باقر ، 579\r\nصدقى ، 599\r\nصدقىزاده ، معصومه ، 284\r\nصدقى ، مجيد ، 599\r\nصدوقى ، منوچهر ، 121\r\nصديق الرعايا ، 604\r\nصديقى ، 604\r\nصديقى كسمائى ، كامبيز ، 604\r\nصفا ، 611 ، 618\r\nصفى خان حكمران جوانرود ، 65\r\nصفىعلى شاه ، 429\r\nصندوقى ، شادى ، 167\r\nصندوقى ، صادق ، 167\r\nصنيعيان همدانى ، اسد اللّه ، 135\r\nصوفى ، 623\r\nصوفى سياوش ، امان اللّه ، 623\r\nصوفى سياوش ، نصرت اللّه خان ، 623\r\nصيانت ، 628\r\nضياء الحق حكيمى ، 635\r\nضيغمى ، 147\r\nطائى ، 471\r\nطالقانى ، آقا يحيى ، 121\r\nطاهر ، 642 ، 649\r\nطاهره ، 655\r\nطاير ، 662\r\nطبائى ، 668 ، 669 ، 670\r\nطباطبائى ، مير سيد ابو القاسم ، 691\r\nطباطبايى ، حجة الاسلام حاج سيّد حسين ، 357\r\nطباطبايى ، سيّد محمّد كاظم ، 357\r\nطباطبايى عقدايى ، سيّد على ، 506\r\nطبايى ، سيّد عليرضا ، 668\r\nطرب ، 678 ، 679\r\nطرفه ، سنا ، 95\r\nطرفه ( طرفى ) ، حجّة الاسلام حاج شيخ على ، 95\r\nطلا ، 686 ، 687\r\nطلايى ، 687\r\nطلايى ، رضا ، 686\r\nطلوع ، 691\r\nطهماسب قلى خان ، 790\r\nظاهر ، 694\r\nعابدى ، اردشير ، 375\r\nعارف ، 700 ، 701 ، 707\r\nعاشق ، 713\r\nعاطفى ، اسد اللّه ، 33 ، 539\r\nعاطفى ، افشين ، 309\r\nعاطفى ، يد اللّه ، 32 ، 539\r\nعاطفى ، يد الله ، 443\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nعالىنسب ، 718\r\nعالىنسب ، ميرزا ابو الفضل ، 718\r\nعاملى ، امير ، 649\r\nعبادى ، 721 ، 722\r\nعبادى ، سيد على ، 721\r\nعبّاس ، 219 ، 225 ، 779\r\nعبّاسعلى ، 162\r\nعباسقلى بلورفروش ، 395\r\nعباس مصباح‌زاده ( منجم‌باشى ) ، 20\r\nعبّاسى ، 780\r\nعبد الحسين ، 20 ، 203\r\nعبد الرحمن ، 147\r\nعبد القوم ، 635\r\nعبد اللّه ، 20\r\nعبد المحمّد ، 391\r\nعبدالملكيان ، 726 ، 727\r\nعبدالملكيان ، محمّد رضا ، 726\r\nعبد على ، 733\r\nعبد عليشاه ، 733\r\nعبرت ، 742\r\nعبقرى ، 746\r\nعتيق ، 752\r\nعتيق ، عبد الحسين ، 155 ، 752\r\nعراقى ، 270\r\nعرفان ، 758 ، 759\r\nعرفان ، على اكبر ، 758\r\nعزيز ، 467\r\nعزيزى ، 767 ، 768\r\nعزيزى ، احمد ، 767\r\nعشق‌پور ، شاطر عليجان ، 774\r\nعشقى ، ابراهيم ، 275\r\nعطّار ، 270\r\nعقاب ، 679\r\nعقدا ، 779 ، 780\r\nعقدا ، محمود عبّاسى ، 779\r\nعقيل ، 71\r\nعلوى گنابادى ، سيد سلمان ، 258\r\nعلى ، 174 ، 212 ، 269\r\nعلى اصغر ، 238 ، 336\r\nعلىّ بن ابى طالب عليه السّلام ، 99\r\nعلىّ بن موسى الرّضا عليه السّلام ، 84\r\nعلى جعفر ، 436\r\nعلى محمّدى ، 785\r\nعلى محمّدى ، معصومه ، 785\r\nعلى نقى ، 476\r\nعمّان ، 789 ، 790\r\nعمرانى ، 796 ، 797\r\nعمرانى ، غلامحسين ، 796\r\nعندليبى ، شيخ عبد الحسين ، 628\r\nعنقا ، 789\r\nغبار ، 147\r\nغفارى ، مهين ، 564\r\n\r\n","description":"","footnote":"","page_name":" 813 ","page_number":813},
  {"content":"\r\n\r\nغمام ، 147\r\nفاضل نراقى ، حاج ملّا احمد ، 733\r\nفاطمهء زهرا عليها السّلام ، 484\r\nفاطمهء زهرا عليها السّلام ، 532\r\nفتح الله ، 375\r\nفتحعلى شاه قاجار ، 65\r\nفخّارى ، شهناز ، 391\r\nفخرائى ، ابراهيم ، 395 ، 604\r\nفرح ، 789\r\nفرّخ ، 238\r\nفرّخ ، على اكبر ، 193\r\nفرّخى ، 668\r\nفردوسى ، 363 ، 628 ، 668\r\nفرزان ، 636\r\nفرشته ، 539\r\nفريدنى ، شيخ محمّد جواد ، 269\r\nفريدون ، 405\r\nفقيهى ، على اصغر ، 20\r\nفؤاد كرمانى ، 253\r\nقاسم ، 484 ، 774\r\nقاضى اسداللّهى ، محمّد ، 226\r\nقرائتى ، على محمّد ، 193\r\nقرائتى ، محمّد على ، 193\r\nقرّة العين ، 656\r\nقرة الفتين ، 655\r\nقريشىزاده ( وفا ) ، جليل ، 329\r\nقزل اياغ دائى علينقى ، 459\r\nقطب ، محمّد حسن ، 733\r\nقمى ، 321\r\nقنبرى ، 199\r\nقنبرى ، محمود ، 198\r\nكارگر شوركى ، محمد ، 276\r\nكاشانى ، سيّد ابو القاسم ، 387\r\nكاشانى ، ملا محمّد ، 679\r\nكاظم ، 258\r\nكامرانى ، ولى اللّه ، 643\r\nكرمانى جوشقانى ، شهاب الدّين ، 387\r\nكرمانى ، مير سيّد احمد ، 387\r\nكريمى ، اسد اللّه ، 649\r\nكريمى ، محمود ، 460\r\nكسائى ، 460\r\nكسمائى ، ميرزا حسن ، 395\r\nكلانتر ، ميرزا محمود خان ، 656\r\nكمال الملك ، 460\r\nكوران مير ضياء الدينى ، 65\r\nگل‌آقا ، 476 ، 478\r\nگلپايگانى ، شيخ محمّد رضا ، 506\r\nلاريجانى ، محمد جواد ، 480\r\nلاهوتى ( صفا ) ، حسين ، 40 ، 284\r\nلاهورى ، اقبال ، 270\r\nلرنژاد ، حشمت اللّه ، 444\r\nلرنژاد ، يد اللّه ، 443\r\n\r\n","description":"","footnote":"","page_name":" 814 ","page_number":814},
  {"content":"\r\n\r\nلطف اللّه ، 545\r\nلطفى ، محمّد رضا ، 430\r\nلطيفى ، غلامعلى ، 512\r\nماسالى ، شهاب ، 375\r\nمباركى ، عزيز اللّه ، 471\r\nمجاهدى ( پروانه ) ، محمّد على ، 344 ، 484 ، 790\r\nمجرّد ، 238\r\nمحبّت ، جواد ، 33\r\nمحجوب ، 238\r\nمحسن ، 412\r\nمحمّد ، 105 ، 284 ، 402 ، 564\r\nمحمّد ابراهيم ، 298\r\nمحمد جعفر ، 752\r\nمحمّد جواد ، 586\r\nمحمّد حسن ، 707\r\nمحمّد حسين ، 185 ، 302\r\nمحمّد حسين خان عندليب ، 527\r\nمحمّد ربيع ، 611\r\nمحمّد طاهر ، 65\r\nمحمّد قلى ، 471\r\nمحمّد نبى ، 78\r\nمحمّد نصير ، ميرزا ابو القاسم ، 678\r\nمحمّديان ، خير اللّه ، 450\r\nمحمّدى ، غلام ، 114\r\nمدير الاطبّاء ، 557\r\nمرتضى ، 147 ، 628\r\nمردانى ، محمّد على ، 40 ، 471\r\nمرزبان ، هادى ، 382\r\nمرعشى ، سيد شهاب الدّين ، 594\r\nمروّجى ، سيّد حسن ، 387\r\nمزارعى ، سيّد على ، 369\r\nمسجدى ، ميرزا مهدى ، 322\r\nمسرور ، 238\r\nمسرور على ، 429\r\nمسعود ، 539\r\nمسكين ، 789\r\nمشفق كاشانى ، 129 ، 388\r\nمشيرى ، فريدون ، 258 ، 539\r\nمصدق ، 244\r\nمصطفى ، 90\r\nمصطفى قلى خان ديوان بيكى ، 58\r\nمصفّا ، مظاهر ، 13\r\nمظهر ، 147\r\nمعلّم ، على ، 40\r\nمعيّرى ، رهى ، 29 ، 527 ، 539\r\nمفتون ، 147\r\nمفرّح ، 238\r\nملّا صالح ، 512\r\nملّا صالح قزوينى ، 655\r\nملّا صلواتى ، 253\r\nملّا عبد الرزاق بن اسماعيل ، 111\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nملا على اكبر ، 506\r\nملّا قنبر ، 506\r\nملّا ميرزا كرم ، 531\r\nملك‌الشّعراى بهار ، 29\r\nملك‌الشّعراء ، 527\r\nملك‌الشعراء ( عنقا ) ، 789\r\nملكى ، قامتعلى ، 694\r\nمنزوى ، حسين ، 759\r\nمنصورى ، حيدر ، 713\r\nمنوچهرى ، 668\r\nمنوچهرى دامغانى ، 527\r\nموسوى الموتى ، سيّد محمّد على ، 121\r\nموسوى ، سيد حسين ، 147\r\nموسوى ( صحّاف ) ، سيّد مرتضى ، 147\r\nمولا على عليه السّلام ، 84\r\nمولانا ، 33 ، 252 ، 270 ، 363 ، 767\r\nمولوى ، 628\r\nمونس عليشاه ، 586\r\nمهدوى « خديو » ، كيومرث ، 114 ، 694\r\nمهريار ، 13\r\nمهندس نعمتى ، سعيد ، 28\r\nميرزا ابو القاسم ، 519\r\nميرزا تقى ، 599\r\nميرزا حسن صفىعلى شاه ، 790\r\nميرزا رضا قلى خان منشى ، 391\r\nميرزا عبد الغفّار ، 678\r\nميرزا عبد اللّه ، 460 ، 789\r\nميرزا كوچك ( رحمت عليشاه ) ، حاج زين العابدين ، 733\r\nميرزا نور اللّه ، 789\r\nميرزا هدايت اللّه ، 700\r\nميرزايى ، سعيد ، 33\r\nميرزايى ، محمّد سعيد ، 32\r\nميرشكاك ، يوسفعلى ، 767\r\nناصح ، محمّد على ، 611\r\nناصر الدّين شاه ، 419 ، 527 ، 656 ، 679\r\nناصرى ، ميرزا حسن ، 774\r\nناظرزاده كرمانى ، 687\r\nناعم ، ابراهيم ، 90\r\nناهيد ، 147\r\nنبى اللّه ، 785\r\nنجف‌آبادى ، شيخ محمّد حسين ، 269\r\nنحوى ، شيخ قاسم ، 594\r\nنصر ، حسن ، 141\r\nنطنزى ، ملّا احمد ، 733\r\nنعمت اللّه شمسىپور ، 344\r\nنفيسى ، سعيد ، 687\r\nنقره ، 71\r\nنمك صيانت ، 628\r\nنوربخش ، محمد جواد ، 252\r\nنورى ، 387\r\nنيك‌نفس ، صادق ، 488\r\n\r\n","description":"","footnote":"","page_name":" 816 ","page_number":816},
  {"content":"\r\n\r\nنيكوهمّت ، 471\r\nواعظ شيرازى ، ميرزا على ، 269\r\nوحيدى ، سيمين دخت ، 162\r\nهادوى ، مرتضى ، 402\r\nهادوى ، مصطفى ، 402\r\nهاشميان ، سيّد احمد ، 701\r\nهاشميان ، سيّد رضا ، 701\r\nهاطلى كوهپايه‌اى ، سيّد صدر الدّين ، 269\r\nهدايتى ، سيّد احمد ، 135\r\nهراتى ، آذرآباد ، سلمان ، 71\r\nهراتى ، سلمان ، 72\r\nهراتى ، محمّد ، 71\r\nهرندى نحوى ، ميرزا عبد العلى ، 679\r\nهماى شيرازى ، 678\r\nهمايى ، جلال الدّين ، 679\r\nهمدانى ، مجرّد و مفرّح ، 193\r\nهمدانى ، محجوب ، 193\r\nهويدا ، 477\r\nيثربى ، سيّد على ، 387\r\nيوسف ، 154 ، 395\r\n\r\n","description":"","footnote":"","page_name":" 817 ","page_number":817},
  {"content":"\r\n\r\n\r\nفهرست اماكن\r\nآباد ، 71\r\nآبادان ، 95 ، 135 ، 492 ، 752\r\nآذربايجان غربى ، 114\r\nآلمان ، 759\r\nآمريكا ، 186 ، 357 ، 430\r\nآمل ، 498\r\nابن بابويه ، 429\r\nابهر زنجان ، 545\r\nاراك ، 245 ، 302 ، 578\r\nاردستان ، 84\r\nاردكان ، 174 ، 175 ، 276 ، 779 ، 780\r\nاردكان يزد ، 181\r\nاروپا ، 481\r\nاروميه ، 219 ، 668\r\nاسفرورين ، 484\r\nاسلامبول ، 481\r\nاصفهان ، 13 ، 84 ، 111 ، 232 ، 269 ، 402 ، 403 ، 459 ، 460 ، 492 ، 678 ، 686 ، 687\r\nامامزاده سيد على ، 322\r\nاملش ، 623\r\nاميديه ، 450\r\nانتشارات قوانين ، 40\r\nانجمن ادبى ابن يمين سبزوار ، 141\r\nانجمن ادبى اراكىهاى تهران ، 579\r\nانجمن ادبى حافظ لنگرود ، 28\r\nانگلستان ، 13 ، 245 ، 357\r\nاهواز ، 99\r\nايران ، 66 ، 72 ، 78 ، 114 ، 185 ، 186 ، 203 ، 225 ، 244 ، 263 ، 264 ، 329 ، 395 ، 405 ، 429 ، 481 ، 498 ، 528 ، 548 ، 557 ، 594 ، 599 ، 635 ، 694\r\nايل كلهر ، 58\r\nبابل ، 498\r\nبازار كفّاشان تهران ، 419\r\nباغ ايلخانى ، 656\r\nباغبابوئيه از روستاهاى شهرستان جيرفت ،\r\n\r\n","description":"","footnote":"","page_name":" 818 ","page_number":818},
  {"content":"\r\n\r\n535\r\nباغ رضوان ، 270\r\nباغ فردوس ، 263\r\nبجنورد ، 701\r\nبرخوار اصفهان ، 13\r\nبروجرد ، 481\r\nبغداد ، 66\r\nبفروئيه ميبد ، 779\r\nبقعهء خواجه ربيع مشهد ، 774\r\nبندر انزلى ، 244\r\nبهبهان ، 154 ، 450 ، 451 ، 752\r\nبيروت ، 557\r\nبيمارستان آيت‌اللّه گلپايگانى ، 21\r\nبيمارستان فاريابى ، 244\r\nبيمارستان مهر تهران ، 478\r\nپاقلعهء اصفهان ، 789\r\nپشت‌مشهد كاشان ، 308\r\nپكن ، 186\r\nتبريز ، 212 ، 718\r\nتخت فولاد ، 679\r\nتنكابن ، 71\r\nتويسركان ، 436 ، 531 ، 539 ، 611\r\nتهران ، 13 ، 21 ، 28 ، 39 ، 40 ، 65 ، 71 ، 90 ، 105 ، 114 ، 121 ، 128 ، 167 ، 185 ، 198 ، 199 ، 225 ، 244 ، 245 ، 263 ، 276 ، 284 ، 298 ، 302 ، 314 ، 321 ، 337 ، 348 ، 349 ، 357 ، 376 ، 382 ، 387 ، 396 ، 405 ، 419 ، 420 ، 429 ، 459 ، 460 ، 471 ، 477 ، 499 ، 512 ، 545 ، 548 ، 549 ، 557 ، 599 ، 611 ، 618 ، 623 ، 656 ، 668 ، 669 ، 679 ، 691 ، 694 ، 701 ، 726 ، 758 ، 779 ، 796\r\nجاجرم بجنورد ، 700\r\nجمهورى آذربايجان ، 212\r\nجوشقان ، 387\r\nجوشقان قالى ، بخش قمصر ، 387\r\nجهرم ، 162\r\nجيرفت ، 488\r\nچوگان خمين ، 141\r\nچهارمحال بختيارى ، 686\r\nحوزهء علميّه دولت‌آباد ، 643\r\nحوزهء علميّه قم ، 258 ، 382\r\nخاش ، 459\r\nخرم‌آباد ، 459 ، 460\r\nخرّم‌دره ، 545\r\nخسروجرد ، 141\r\nخمينىشهر ، 492\r\nخوانسار ، 13\r\nخوزستان ، 395 ، 451\r\nخونسار ، 578\r\nداراب ، 628\r\nدار الارشاد اردبيل ، 121\r\nدار الفنون تهران ، 357\r\n\r\n","description":"","footnote":"","page_name":" 819 ","page_number":819},
  {"content":"\r\n\r\nدانشگاه آزاد اسلامى تهران ، 21\r\nدانشگاه ابو ريحان بيرونى ( علّامه طباطبائى ) ، 391\r\nدانشگاه اردكان ، 181\r\nدانشگاه اصفهان ، 269\r\nدانشگاه پيام نور اردكان ، 175\r\nدانشگاه تبريز ، 314 ، 564\r\nدانشگاه تهران ، 105 ، 244 ، 357 ، 548 ، 643 ، 726\r\nدانشگاه شيراز ، 348\r\nدانشگاه علّامه طباطبايى ، 348 ، 405\r\nدانشگاه فردوسى ، 174\r\nدانشگاه كاشان ، 707\r\nدبستان خاقانى ، 78\r\nدبستان رضا جعفرى ، 141\r\nدبستان كيهان ، 405\r\nدبستان منوچهرى ، 369\r\nدبيرستان ابن يمين ، 141\r\nدبيرستان احمدى ، 713\r\nدبيرستان حكمت ، 20\r\nدبيرستان حكيم نظامى ، 321\r\nدبيرستان سلطانى ، 369\r\nدبيرستان شبانهء مروى تهران ، 128\r\nدبيرستان عبرت ، 405\r\nدبيرستان محمّديه ، 20\r\nدبيرستان مهديهء خلخالى ، 45\r\nدستگرد خيار اصفهان ، 111\r\nدولت‌آباد ، 141\r\nديوان اشعار ، 644\r\nرامسر ، 344\r\nرامهرمز ، 450\r\nرشت ، 245 ، 348 ، 395 ، 557 ، 604 ، 623\r\nروستاى آتشان از توابع فيروزكوه ، 796\r\nروستاى خراشا ، 700\r\nروستاى خم‌پيچ ، 578\r\nروستاى دولت‌آباد روانسر ، 642\r\nروستاى ذرجوع عقدا ، 779\r\nروستاى رباط پشت بادام ، 779\r\nروستاى سراجهء قم ، 506\r\nروستاى شمس‌آباد از توابع عقداى يزد ، 779\r\nروستاى عبدالله‌آباد تفت ، 779\r\nروستاى علىآباد ، 488\r\nروستاى قلعه‌آقا ، 531\r\nروستاى قميك بزرگ ، 649\r\nروستاى كسما ، 476\r\nروستاى كوچه‌چال ، 476\r\nروستاى گالش‌محلّه ، 344\r\nرى ، 527\r\nزاهدان ، 459\r\nزرين‌دشت ، 796\r\nزنجان ، 694\r\nسارى ، 476\r\n\r\n","description":"","footnote":"","page_name":" 820 ","page_number":820},
  {"content":"\r\n\r\nسازمان آب تهران ، 39\r\nسامان از توابع چهارمحال و بختيارى ، 789\r\nساوه ، 114\r\nسبزوار ، 141 ، 636 ، 742\r\nسراى ملك ، 679\r\nسمنان ، 395 ، 498\r\nسنگلج تهران ، 78\r\nسوسنگرد ، 95\r\nشلمچه ، 451\r\nشهردارى تهران ، 244\r\nشيراز ، 203 ، 204 ، 314 ، 369 ، 429 ، 586 ، 668 ، 713 ، 733\r\nصدا و سيماى قم ، 45\r\nصغاد از توابع شهرستان آباده ، 363\r\nصومعه‌سرا ، 476\r\nضيائى ، 635\r\nطوس ، 337\r\nعراق ، 498 ، 635\r\nفارس ، 162\r\nفاو ، 535\r\nفرانسه ، 357\r\nفراهان ، 302\r\nفريدن ، 225\r\nفومن ، 476 ، 477\r\nفيروزآباد فارس ، 203\r\nقدمگاه نيشابور ، 39\r\nقزوين ، 51 ، 290 ، 484 ، 649 ، 655\r\nقصر شيرين ، 459\r\nقلعه نوروداب ، 141\r\nقلهك شميران ، 779\r\nقم ، 20 ، 45 ، 95 ، 258 ، 259 ، 274 ، 275 ، 321 ، 322 ، 344 ، 382 ، 467 ، 484 ، 578 ، 579 ، 594 ، 707 ، 785\r\nكارخانه قند كهريزك ، 90\r\nكارخانهء سيمان اصفهان ، 84\r\nكازرون ، 662 ، 686\r\nكاشان ، 232 ، 290 ، 308 ، 387 ، 519 ، 733 ، 774\r\nكربلا ، 419 ، 420 ، 498\r\nكرج ، 40 ، 198 ، 721\r\nكردستان ، 451\r\nكرمان ، 252 ، 253 ، 402 ، 618 ، 733 ، 758\r\nكرمانشاه ، 32 ، 58 ، 65 ، 67 ، 219 ، 314 ، 329 ، 391 ، 436 ، 443 ، 460 ، 481 ، 539 ، 599 ، 642 ، 643\r\nكرمانشاهان ، 642\r\nكنگاور ، 219\r\nكوچ‌كده لاهيجان ، 564\r\nكهريزك تهران ، 90\r\nكيذقان سبزوار ، 141\r\nگلپايگان ، 578\r\nگيلان ، 72 ، 298 ، 375 ، 395 ، 396 ، 476 ، 557 ، 604 ، 623\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nلنگرود ، 28 ، 594\r\nماسال ، 375\r\nمدرسهء چناران مشهد ، 700\r\nمدرسهء زنگنه ، 412\r\nمدرسهء شهيد برقعى ، 45\r\nمدرسهء صدر اصفهانى ، 679\r\nمدرسهء نوّاب ، 700\r\nمراغه ، 476\r\nمركز فرهنگى و هنرى شيدا ، 430\r\nمسجد آخوند ملا محسن كرمانى ، 679\r\nمسجد ترك‌ها ، 419\r\nمسجد ركن الملك ، 679\r\nمسجد كوچك جولان ، 412\r\nمشهد مقدس ، 174 ، 258 ، 498 ، 618 ، 700 ، 774\r\nمصر ، 557\r\nمكّهء معظّمه ، 484\r\nمنجيل ، 459\r\nموزهء گلستان ، 527\r\nمياندوآب ، 114\r\nميانه ، 336\r\nميبد ، 276\r\nميبد اردكان ، 274\r\nنايين ، 382\r\nنجف اشرف ، 302 ، 329 ، 498 ، 594 ، 789\r\nنهاوند ، 726\r\nهمايونشهر ، 492\r\nهمدان ، 128 ، 135 ، 147 ، 193 ، 219 ، 238 ، 395 ، 412 ، 459 ، 512 ، 572 ، 746\r\nهنرستان كمال الملك ، 336\r\nيزد ، 198 ، 274 ، 276 ، 780\r\n\r\n","description":"","footnote":"","page_name":" 822 ","page_number":822},
  {"content":"\r\n\r\n\r\nفهرست كتابها\r\nآتشكدهء پروين ، 135\r\nآشنايى با عروض و قافيه ، 349\r\nآواز قنارىها ، 604\r\nآهنگهاى آسمانى ، 175\r\nآينه ، 349\r\nاحاديث ائمهء اطهار عليهم السّلام در مقام والاى علم ، 403\r\nاحوال و آثار مير عماد قزوينى ، 66\r\nادب الغرائب ، 579\r\nاز آسمان سبز ، 72\r\nاز بلنداى سحر ، 252\r\nاز نهايت شب ، 669\r\nاشارات اشك ، 129\r\nاشك شمع ، 611\r\nاشنو ويژه‌نامه ، 29\r\nال الّا ، 349\r\nالمعجم فى معايب اشعار العجم ، 349\r\nانواع ادبى ، 349\r\nبابا فغانى شيرازى ، 549\r\nبابك ، حماسهء ملّى ، 564\r\nباران‌هاى موسمى ، 797\r\nباغ آشنايى ، 403\r\nباغ اساطير ، 105\r\nبايونك ويسه ، 349\r\nبحر البكاء ، 59\r\nبدائع الوقائع ، 59\r\nبرهان الحق ، 643\r\nبزرگان و سخن‌سرايان همدان ، 746\r\nپابه‌پاى بامداد ، 375\r\nپاتانجلى ابو ريحان بيرونى ، 122\r\nپارسى كردهء تحقيق ماللهند ابو ريحان بيرونى ، 122\r\nپارسى كردهء مقدّمهء قيصرى بر شرح فصوص الحكم ، 122\r\nپرتو حق ، 595\r\nپس از سكوت ، 406\r\n\r\n","description":"","footnote":"","page_name":" 823 ","page_number":823},
  {"content":"\r\n\r\nپنج پر ، 549\r\nپنجره ، 707\r\nپير نيشابور ، 549\r\nتاريخ انشعابات سلسلهء نعمت‌اللّهى ، 122\r\nتاريخ حكما و عرفاى متأخر بر صدر المتألّهين ، 122\r\nتالار آينه ، 549\r\nتحشيه و تعليقات بر سفرنامه حاجى ملك الكلام مجدى ، 644\r\nتحفهء مور ، 276\r\nتدوين الاقاويل فى مشيخة الاردبيل ، 122\r\nترانه‌هاى تنهايى ، 264\r\nترجمهء قديم اشارات ابن سينا ، 122\r\nترجمة الدرر كلمات قصار حضرت على عليه السّلام ، 111\r\nتعليقه فصوص الحكم ، 122\r\nتنها در كوچه‌هاى شب ، 263\r\nتو باغ منى ، 264\r\nجغرافياى تاريخى و تاريخ مفصّل كرمانشاهان ، در پنج جلد ، 66\r\nجلوه‌هاى فلسفه در عرفان در شعر و ادب ايران ، 403\r\nجمع‌آورى گويش‌ها و فولكور ايران ، 549\r\nجوانه‌هاى پاييز ، 669\r\nچشم‌هاى بيمار و دل غم‌دار ، 163\r\nچشمهء مهتاب ، 264\r\nچمن آفتاب ، 175\r\nچهارده چراغ سيّد ، 155\r\nچهره‌هاى درخشان شعر و ادب فارسى ، 403\r\nچهل شعر ، 348\r\nحديقهء سلطانى ، 66\r\nحديقة الشّعراء ، 58\r\nحسّ مىكنم زندگى را ، 163\r\nحقايق اسلام - معارف اسلام ، 595\r\nحماسه‌اى براى قارّهء سياه ، 669\r\nحور ، 163\r\nحيدر باباى سلام ، 212\r\nخاطره ، 797\r\nخاك ، 797\r\nخمسهء طيّبه ، 112\r\nخمسهء نظامى گنجوى ، 302\r\nخوان احمد ، 29\r\nخورشيد آن‌سوى ديوار ، 669\r\nخوشنويسان معاصر كرمانشاهان ، 66\r\nداستان يك روح ، 349\r\nداغ ننگ ، 376\r\nدر جاده‌هاى سرخ شفق ، 604\r\nدر كاپ گل‌ها ، 163\r\nدر معرفت شعر ، 349\r\nدرها براى بسته شدن آفريده شد ، 33\r\nدرّة السّلطانيّة ، 59\r\nدرى به خانهء خورشيد ، 72\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nدسترنج استاد ، 349\r\nدلتنگىهاى غروب ، 797\r\nديوان الادب ، 499\r\nديوان جويا تبريزى ، 264\r\nديوان حافظ ، 253 ، 531\r\nديوان حسن دهلوى ، 264\r\nديوان سيّد يعقوب ماهيدشتى ، 66\r\nديوان صائب ، 687\r\nديوان صامت بروجردى ، 193\r\nديوان عارف ، 701\r\nديوان غزليات و رباعيات ، 111\r\nديوان غزليّات و مثنويّات و مراثى ، 59\r\nديوان قصايد ، 59 ، 111\r\nراز دل ، 66\r\nرباعى امروز ، 726\r\nرباعى شاعران امروز ، 264\r\nترجمه سفرنامه ريچ ، 644\r\nردّ پاى روشن باران ، 726\r\nرنگين‌كمان عشق ، 175\r\nريشه در ابر ، 726\r\nزبدة الاسرار ، 790\r\nزير آسمان كبود ، 513\r\nساز غزل ، 40\r\nسبك‌شناسى نثر ، 349\r\nسرود مرد غريب ، 72\r\nسه منظومه ، 348\r\nسير رباعى ، 349\r\nسير غزل ، 349\r\nسيروس در اعماق ، 349\r\nسيرى مختصر در تاريخچهء خطوط اسلامى و ويژگىهاى اوّلين نمايشگاه خطّ در كرمانشاه ، 66\r\nشاهنامه آبشخور عارفان ، 336\r\nشاهنامه فردوسى ، 336\r\nشرح جديد منظومهء سبزوارى ، 122\r\nشعر زن دربارهء جنگ تحميلى ، 163\r\nشعر شيرين ، 461\r\nشعرى براى زمين ، 669\r\nشقايق‌هاى پرپر ، 175\r\nشمس و قهقهه ، 111\r\nشور شيرين ، 461\r\nشهيدان عشق ، 175\r\nتصحيح ديوان امير معزّى ، 59\r\nصدف ( تذكرهء سخنوران ، در دو جلد ) ، 549\r\nضمير در زبان فارسى ، 549\r\nضياء الابصار فى احوال الاطهار ، 111\r\nطراز البيان ، 59\r\nعاشقانه‌ها ، 175 ، 181\r\nعرفان ، 549\r\nعشق و ايثار ، 451\r\nعشق و عرفان و تجلّى آن در شعر فارسى ، 549\r\nغرر الفوائد ، 635\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nغزل ، 797\r\nغزل شارعان امروز ، 264\r\nفرهنگ اصطلاحات فلسفى و منطق و فنون ادبى ، 403\r\nفرهنگ تلميحات ، 349\r\nفرهنگ عروضى ، 349\r\nفن نگارش و سخنورى ، 403\r\nفنون ادبى ، 403\r\nقره‌ملك ، 212\r\nقرة العين در مقامات عرفانى سيد حسين برزنجى ، 644\r\nقصايد سلطانيّه ، 59\r\nقصّهء عجيب و غريب ، 59\r\nكشكيّات ، 512\r\nكعبه و زاده‌اش ، 579\r\nكليك سبك‌شناسى ، 349\r\nكنز العرفان ، 66\r\nكوثر شعر جوان ، 163\r\nكوله‌بار سيّد ، 155\r\nگپ سيّد ، 154\r\nگزيده منطق الطّير ، 349\r\nگزيدهء غزليّات مولوى ، 349\r\nگزيدهء غزليّات مولوى ، 349\r\nگلزار احمدى ، 595\r\nگلزار در مصائب حضرت سيد الشهداء ، 112\r\nگلزار محبّت ، 450\r\nگلستان سعدى ، 28\r\nگلستان مراد ، 59\r\nگنج معرفت ، 403\r\nگنجينهء شعر و ادب فارسى ، 403\r\nگنجينة الاسرار ، 790\r\nلئالى المنتظمه ، 635\r\nلطف حق ، 259\r\nلغت‌نامهء دهخدا ، 655\r\nلهوف ، 419\r\nمبانى تعليم و تعلّم در معارف اسلامى ، 403\r\nمثنوى حديقة الاعجاز ، 59\r\nمثنوى ضياء الفرقدين ، 59\r\nمثنوى ليلى و مجنون ، 59\r\nمثنوى مينوسر ، 58\r\nمثنوى هفت اورنگ ، 59\r\nمجله اميد ايران ، 721\r\nمجلّهء خوشه ، 512\r\nمجلّهء صدف ، 513\r\nمجلّهء فردوسى ، 512\r\nمحمّدى ، شهين ، 405\r\nمخزن الاسرار ، 790\r\nمسلخ ، 564\r\nمعانى ، 349\r\nمعراج المحبّة ، 419\r\nمعراج المحبّة ، 420\r\nمعراج‌نامه ، 790\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nمقامات الغوثية ، 643\r\nمقدّمه بر شرح آثار بانو امين ، 403\r\nملتقط اللغة ، 112\r\nمناجات‌هاى جاويدان ادب كردى ، 66\r\nمناقب اهل بيت از ديدگاه اهل سنت ، 643\r\nمناقب حساميّه ، 59\r\nمنظومه انوار سهيلى ، 111\r\nمنظومهء مرد دريا ، 29\r\nمه در مه ، 726\r\nنازك خيالىهاى صائب ، 403\r\nنامهء شيدا ، 430\r\nنصاب الصّبيان ، 700\r\nنگاهى به سپهرى ، 349\r\nنگاهى به فروغ ، 349\r\nنگاهى تازه به بديع ، 349\r\nوزن‌هاى پاييزى خواب ، 348\r\nيادنامهء بانوى مجتهده « امين » ، 403\r\nيادنامهء ميرزا احمد دهباشى ، 66\r\nيازده مجموعه ، 549\r\nياس‌هاى احساس ، 175\r\nيك آسمان شقايق ، 163\r\n\r\n","description":"","footnote":"","page_name":" 827 ","page_number":827},
  {"content":"\r\n . \r\n","description":"","footnote":"","page_name":" 828 ","page_number":828},
  {"content":"\r\n . \r\n","description":"","footnote":"","page_name":" 829 ","page_number":829},
  {"content":"\r\n . \r\n","description":"","footnote":"","page_name":" 830 ","page_number":830},
  {"content":"\r\n . \r\n","description":"","footnote":"","page_name":" 831 ","page_number":831},
  {"content":"\r\n . \r\n\r\n","description":"","footnote":"","page_name":" 832 ","page_number":832}
  ]