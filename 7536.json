[
  {"content":"\r\n\r\nروضة الواعظين\r\nو بصيرة المتعظين\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nروضة الواعظين\r\nو بصيرة المتعظين\r\nابو جعفر محمد بن حسن فتال نيشابورى\r\nدر گذشته به سال 508 هجرى قمرى\r\nترجمه و تحشيه\r\nدكتر محمود مهدوى دامغانى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر نى : تهران ، بولوار كشاورز ، پاساژ سامان ، شمارهء 7 ( تلفن : 659585 ) .\r\nفتال نيشابورى ، ابو جعفر محمد بن حسن\r\nروضة الواعظين و بصيرة المتعظين\r\nترجمه و تحشيهء دكتر محمود مهدوى دامغانى\r\nچاپ اول : تهران ، 1366\r\nتيراژ : 3300 نسخه\r\nطراح جلد : مسعود سپهر\r\nفهرست ساز : محمد جواهر كلام\r\nحروفچينى : چاپ قيام\r\nليتو گرافى : موج\r\nچاپ : چاپخانه 17 شهريور\r\nهمهء حقوق محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدمهء مترجم\r\nبِسْمِ اللَّهِ الرَّحْمنِ الرَّحِيمِ\r\nالحمد لله رب العالمين و الصلاة و السلام على محمد خاتم النبيين و على اهل بيته الطاهرين المعصومين .\r\nپيش از آنكه در بارهء شرح حال و آثار محمد بن حسن فتال نيشابورى مؤلف كتاب روضة الواعظين مطلبى نوشته شود اشارهء مختصرى به اوضاع سياسى و اجتماعى قرن پنجم و نيمهء اول قرن ششم هجرى سودمند است تا براى خوانندگان گرامى موضوع كشته شدن اين مرد عالم به دست برادرزادهء نظام الملك بيشتر روشن گردد .\r\nچهرهء واقعى بنى عباس كه نخست با شعار « الرضا من آل محمد » و با وعده‌هاى آنچنانى براى رفع ظلم و تبعيض نژادى بر قدرت دست يافتند ، بسيار زود آشكار شد .\r\nآنان دست به كشتار بزرگان خاندان على عليه السّلام زدند و رفتارشان با خاندانهاى ايرانى هم چنان بود كه نيازى به بيان آن نيست . در نتيجه چنان شد كه در گوشه و كنار شنيده مىشد كه « يا ليت جور بنى مروان عادلنا » و آزادگانى چون دعبل خزاعى مىگفتند :\r\n « ارى امية معذورين ان عذروا * و لا ارى لبنى العباس من عذر » « 1 » \r\nخليفگان عباسى به ستيزهء آشكار خود نسبت به آل امير المؤمنين على ( ع ) و شيعيان اعم از زيديه و سادات حسنى و اسماعيليه و واقفيه و اثنى عشريه و با ايرانيان ادامه دادند و با مراجعه به كتابهايى چون تاريخ يعقوبى و تاريخ طبرى و مروج الذهب مسعودى و مقاتل الطالبيين ابو الفرج اصفهانى و كامل ابن اثير مىتوان نمونه‌هاى آن را ديد .\r\nدر اين ميان هر گاه خاندانهايى چون آل بويه و نظاير ايشان به قدرت مىرسيدند وضع سر سپردگان و شيعيان خاندان عصمت و طهارت بهتر و آسوده‌تر مىشد .\r\nهر چند بنى عباس ، از چيرگى عنصر ترك و غلامان ترك نژاد هم خاطرهء خوشى نداشتند و چيرگى ايشان بر خليفه چنان شد كه در كوى و بر زن اين ترانه به گوش مىرسيد :\r\n « خليفة في قفص ، بين وصيف و بغا * يقول ما قالا له كما تقول الببغاء » « 2 » \r\n\r\n\r\n","description":"","footnote":"\r\n( 1 ) . عيون اخبار الرضا ، شيخ صدوق ( رضي الله عنه ) ص 251 ، ج 2 ، چاپ 1377 قمرى .\r\n( 2 ) . مروج الذهب ، مسعودى ، ص 325 ، ج 7 ، چاپ باربيه دومينار ، پاريس ، افست 1970 تهران .\r\n","page_name":" 9 ","page_number":9},
  {"content":"\r\n\r\n( خليفه‌يى كه در قفس ميان وصيف و بغا - از سران تركان - قرار دارد و هر چه آن دو بگويند طوطىوار مىگويد . )\r\nولى سرانجام براى نجات موقت از قيامهاى علويان و فاطميان و خاندانهاى ايرانى ، تركان را تقويت كردند و نخست غزنويان و سپس سلجوقيان را بر ديگران ترجيح دادند و بديهى است كه روى كار آمدن طغرل سلجوقى كه به هنگام ديدار خليفه بر خاك جبين مىسايد و بر فرش او بوسه مىزند « 1 » براى خليفه سودمندتر است تا شنيدن تهديد عالمى آزاده و بزرگ چون سيد رضى كه مىفرمود :\r\n ما مقامى على الهوان و عندى * مقول صارم و انف حمى\r\nالبس الذل في بلاد الاعادى * و بمصر الخليفة العلوى « 2 » \r\nنتيجهء تسلط مشتى بيابانى و سخت‌گيرى نسبت به شيعيان و مخالفان بنى عباس چنان شد كه به قول بيهقى براى كشتن مردى چون حسنك وزير :\r\n« دو مرد پيك راست كردند با جامهء پيكان كه از بغداد آمده‌اند و نامهء خليفه آورده كه حسنك قرمطى را بر دار بايد كرد و به سنگ ببايد كشت تا بار ديگر بر رغم خلفا هيچ كس خلعت مصرى نپوشد . » « 3 »\r\nدر دورهء سلجوقيان دو مذهب حنفى ( مذهب پادشاهان ) و شافعى ( مذهب خاندان نظام الملك طوسى ) بر ديگر مذاهب ايران چيره بود و ميان همان دو گروه هم چنان تعصبى رايج بود كه از اين داستان كه در تجارب السلف آمده است مىتوان به چگونگى آن پى برد :\r\n« سلطان ملكشاه در اصفهان مدرسه‌يى بنا كرد در محلهء كران . چون خواستند بنويسند كه در اين مدرسه كدام طايفه باشند ، از سلطان پرسيدند . گفت : اگر چه من حنفى مذهبم اما اين چيز از براى خداى تعالى ساخته‌ام ، قومى را مخصوص كردن و طايفه‌يى را ممنوع و محروم داشتن وجهى ندارد . بنويسند كه اصحاب هر دو امام ( ابو حنيفه و شافعى ) در اين مدرسه ثابت باشند على التساوى و التعادل . و چون سلطان مذهب امام ابو حنيفه داشت خواستند كه نام امام ابو حنيفه پيش از امام شافعى بنويسند ، خواجه نگذاشت ! و مدتى آن كتاب موقوف ماند و سلطان مىفرمود تا خواجه را رضا نباشد ، هيچ ننويسند .\r\nعاقبت بر آن قرار گرفت كه بنويسند : وقف على اصحاب الامامين ، امامى الائمه صدرى الاسلام . » « 4 »\r\nدر حالى كه به قول استاد محترم دكتر ذبيح الله صفا همهء مدارسى را كه خود با نام نظاميه ساخته بود فقط وقف بر شافعيان كرد .\r\nبراى اطلاع از عقيدهء نظام الملك در بارهء شيعيان اثنى عشرى به مطالب صفحات 200 تا 202 سياست نامه ، چاپ مرحوم عباس اقبال ، 1320 شمسى ، مراجعه شود كه نمودارى\r\n\r\n\r\n","description":"","footnote":"\r\n( 1 ) . تاريخ سلسلهء سلجوقى ، ترجمهء زبدة النصره و نخبة العصره بندارى ، ترجمهء آقاى محمد حسين جليلى ، ص 16 .\r\n( 2 ) . ديوان سيد رضى ، چاپ بيروت ، ص 972 .\r\n( 3 ) . تاريخ بيهقى ، چاپ 1356 شمسى ، مشهد ، مرحوم دكتر على اكبر فياض ، ص 232 .\r\n( 4 ) . تجارب السلف هندوشاه ، ص 277 .\r\n","page_name":" 10 ","page_number":10},
  {"content":"\r\n\r\nاندك و مشتى از خروار است . « 1 »\r\nطبيعى است كه در چنين دوره‌يى نوشتن كتابهايى چون بعض فضايح الروافض و پاسخ آن به قلم عبد الجليل قزوينى رازى با نام النقض و نظاير آن معمول و متداول بوده است . بنا نيست در اين مقدمهء كوتاه سخن را در اين باره به درازا كشانم ، و فقط به تذكر اين نكته قناعت مىكنم كه اين خشونت در بارهء علماى مذاهب ديگر هم گاه ديده مىشود .\r\nدر سال 548 هجرى كه غزان بر نيشابور چيره شدند ، محمد بن يحيى بن منصور ترشيزى ( كاشمرى ) را كه رئيس شافعيان بود با انباشتن خاك در دهانش خفه كردند . « 2 »\r\nخاقانى در ديوان خود دو قصيدهء بسيار شيوا در مرثيهء اين مرد سروده است ، يكى با مطلع\r\n « آن مصر مملكت كه تو ديدى خراب شد * و ان نيل مكرمت كه شنيدى سراب شد » \r\nديگرى با مطلع\r\n « تا درد و محنت است در اين تنگناى خاك * محنت براى مردم و مردم براى خاك » \r\nو در آن مىگويد :\r\n « ديد آسمان كه بر دهنش خاك مىكنند * واگه نبد كه نيست دهانش سزاى خاك » « 3 » \r\nبنا بر اين به راستى مىتوان اين دوره را دورهء اعتساف دانست و هيچ شگفت انگيز نيست كه نويسندهء روضة الواعظين با توجه به آنچه در بارهء فضايل و مناقب خاندان عصمت و طهارت نوشته است به دست برادرزادهء نظام الملك كشته شود .\r\n\r\nشرح حال مؤلف كتاب :\r\nمحمد بن حسن بن على بن احمد فتال از مفسران و متكلمان و واعظان نام آور شيعه در قرن پنجم و دههء اول قرن ششم هجرى است . كنيه‌اش ابو جعفر و در برخى از كتابها ابو على و لقب ديگرش ابن الفارسى است . « 4 »\r\nتاريخ تولدش در هيچ يك از كتابهاى تذكره و رجال كه در فاصلهء قرن ششم هجرى تاكنون تأليف شده ، نيامده است . در كتاب روضة الواعظين هم هيچ گونه تصريحى در اين مورد ديده نمىشود ، ولى قرينه‌يى در اين باره در دست است و در آن باره توضيح داده خواهد شد . « 5 »\r\n\r\n\r\n","description":"","footnote":"\r\n( 1 ) . براى اطلاع بيشتر در مورد اوضاع و احوال سياسى و اجتماعى اين قرن مىتوان به بحث مستوفاى استاد دكتر ذبيح الله صفا در جلد اول و دوم تاريخ ادبيات در ايران مراجعه كرد .\r\n( 2 ) . ابن خلكان ، وفيات الاعيان ، ص 360 ، ج 4 ، چاپ محمد محيى الدين عبد الحميد ، مصر .\r\n( 3 ) . براى اطلاع از تمام اين دو قصيده به صفحات 140 و 216 ديوان خاقانى ، چاپ 1336 خورشيدى ، امير كبير ، تهران ، مراجعه فرماييد .\r\n( 4 ) . در نوشتن شرح حال فتال از مقدمه‌هاى استاد سيد محمد مهدى خرسان بر چاپ نجف ، 1386 قمرى و آية الله سيد شهاب الدين مرعشى نجفى بر چاپ قم ، بهره برده‌ام .\r\n( 5 ) . نام و شرح حال و آثار فتال نيشابورى در كتابهاى زير آمده است :\r\n1 - معالم العلماء ابن شهر آشوب ، ذيل شمارهء 769 ، ص 116 ، چاپ نجف ، 1380 ق .\r\n2 - مناقب ابن شهر آشوب ، ص 12 ، ج 1 ، چاپ قم .\r\n3 - فهرست منتجب الدين ضميمهء بحار ، ص 272 ، ج 105 ، چاپ جديد .\r\n4 - رجال ابن داود حلى ، ص 163 ، ذيل شمارهء 1298 ، چاپ 1393 ق .\r\n5 - بحار الانوار مجلسى ، ج 1 ، ص 101 مقدمه از چاپ جديد به قلم مرحوم آقاى حاج شيخ عبد الرحيم ربانى و ص 8 از متن ج 1 به قلم مرحوم مجلسى قدس سره .\r\n6 - رياض العلماء ، ميرزا عبد الله افندى ، ص 27 ، ج 5 ، چاپ 1401 ، قم .\r\n7 - امل الامل شيخ حر عاملى ، ص 260 ، ج 2 ، چاپ 1363 ش ، قم .\r\n8 - جامع الرواة اردبيلى ، ص 62 ، ج 1 ، بدون تاريخ .\r\n9 - رجال مامقانى ، ذيل شمارهء 10333 .\r\n10 - فوائد الرضويه محدث قمى ، ص ص 469 و 574 ، چاپ مركزى تهران .\r\n11 - الكنى و الالقاب مرحوم محدث قمى ، ص 9 ، ج 3 .\r\n12 - روضات الجنات ميرزا محمد باقر خوانسارى ، ص 253 ، ج 6 ، چاپ اسماعيليان .\r\n13 - الذريعهء مرحوم تهرانى ، ذيل « التنوير » و « روضة الواعظين » .\r\n14 - ريحانة الادب مرحوم مدرس تبريزى ، ص 188 ، ج 3 ، چاپ 1369 ق .\r\n15 - شهداء الفضيلة مرحوم امينى ، ص 37 .\r\n16 - معجم رجال الحديث ، حضرت آية الله العظمى خويى مد ظله ، ذيل شمارهء 10127 .\r\n17 - لسان الميزان ، ابن حجر ، ص 44 ، ج 5 ، چاپ حيدرآباد .\r\n18 - ايضاح المكنون بغدادى ، ص ص 334 و 568 ، افست 1967 ميلادى ، تهران .\r\n19 - معجم المولفين عمر رضا كحاله ، ص 200 ، ج 9 .\r\n","page_name":" 11 ","page_number":11},
  {"content":"\r\n\r\nنام پدرش در كتاب‌هاى رجال به صورتهاى حسن ، احمد و على گفته شده ولى صحيح آن همان است كه شاگردش محمد بن على بن شهر آشوب در كتابهاى معالم العلماء و مناقب خود آورده است و اين دو كتاب نزديكترين منابع به زمان اوست . ابن شهر آشوب كه متولد 489 قمرى است به هنگام كشته شدن فتال نوزده ساله بوده است .\r\nاستاد محترم سيد محمد مهدى خرسان در مقدمهء خود بر روضة الواعظين چاپ نجف نوشته است كه چون پدر و پدر بزرگ و پدر و پدر بزرگش همگى از بزرگان علم و ادب بوده‌اند ، نسبت او به هر يك از ايشان درست است . وانگهى اين گونه نسبت معمول است و اشخاصى همچون ابن طاوس ، ابن شهر آشوب ، ابن معد ، ابن حمزه و ابن سعيد منسوب به پدر بزرگ خود هستند . برخى هم پنداشته‌اند محمد بن حسن و محمد بن احمد يا محمد بن على دو تن هستند و در اين باره در كتابهاى رجال بحث و اظهار نظر شده است و براى اطلاع بيشتر به مباحث مرحوم مجلسى در بحار و ميرزا عبد الله افندى در رياض و ميرزا محمد باقر خوانسارى در روضات مراجعه بايد كرد . از لقب ابن الفارسى او ايرانى نژاد بودنش معلوم مىشود . فتال هم هر چند بيشتر به معنى نخ تاب و فتيله ساز آمده است ولى در كتب لغت معناى ديگر آن را بلبل و هزار دستان ضبط كرده‌اند « 1 » و گروهى از نويسندگان كتابهاى رجال گفته‌اند كه اين لقب به سبب خوش صوتى و طلاقت زبان به او داده شده است و در اين روزگار هم بلبل و عندليب از لقب‌هاى معمول براى اهل منبر و مداحان اهل بيت عصمت و طهارت است .\r\nفتال عمرى نسبتا طولانى داشته و قرينه‌يى در دست است كه ولادت او نمىتواند بعد از سال 425 هجرى باشد و اگر شهادت او را در سال 508 بدانيم به هنگام مرگ\r\n\r\n\r\n","description":"","footnote":"\r\n( 1 ) . مراجعه شود به لسان العرب ، ص 514 ، ج 11 ، چاپ جديد حوزه .\r\n","page_name":" 12 ","page_number":12},
  {"content":"\r\n\r\nحدود هشتاد سال عمر او بوده است . آن قرينه اين است كه ابن شهر آشوب در صفحهء 12 جلد 1 مناقب مىنويسد روايتى را كه از سيد مرتضى علم الهدى نقل مىكنم از فتال است كه او و پدرش هر دو از آن بزرگوار شنيده و نقل كرده‌اند و با توجه به اين كه وفات سيد مرتضى بدون هيچ اختلافى در 436 هجرى بوده است ، نبايد سن فتال در آن هنگام كمتر از ده يازده سال بوده باشد و بعيد است در كمتر از اين سن و سال ، هر چند به عنوان همراهى پدر و به اصطلاح مستمع آزاد ، به محضر درس سيد مرتضى راه يافته باشد . « 1 »\r\nفتال از درس شيخ طوسى و پسرش هم بهره‌مند شده است ، و چون ابن شهر آشوب متولد 489 هجرى است و فتال را از استادان بزرگ خود شمرده است لا بد تا سالهاى نخست قرن ششم ، مثلا تا حدود 505 ، مقيم عراق بوده و سپس به خراسان كوچ كرده و مقيم نيشابور شده است .\r\nدر بارهء چگونگى كشته شدن فتال و سبب آن در كتب تذكره و رجال توضيحى داده نشده است ولى در همهء كتابهاى رجال شيعه در اين باره تصريح شده است كه به دست شهاب الاسلام ، برادر زاده يا خويشاوند نزديك نظام الملك ، كشته شده است و لقب شهيد در بسيارى از منابع براى او آمده است .\r\nشيخ منتجب الدين در تاريخ رى « 2 » و ابن حجر در لسان الميزان تاريخ كشته شدن فتال را 508 هجرى نقل كرده‌اند .\r\nكسى كه فرمان به قتل او داده ، شهاب الاسلام عبد الرزاق است كه از او به رئيس نيشابور تعبير شده است . اين شخص به تصريح ابو الحسن على بن زيد بيهقى در تاريخ بيهق « 3 » برادرزادهء نظام الملك و پسر فقيه اجل ابو القاسم عبد الله است . بيهقى او را با عنوان امام وزير آورده است .\r\nناصر الدين منشى كرمانى هم در صفحهء 58 كتاب نسائم الاسحار او را برادرزادهء نظام الملك مىداند و مىگويد با آنكه از علماى دينى بود به فرمان سنجر از مدرسه و محراب به سرير وزارت منتقل شد و همهء زهد و پرهيزش به صفات نكوهيده و كردارهاى ناپسند مبدل شد .\r\nبندارى اصفهانى در زبدة النصرة و نخبة العصره مىگويد : پس از كشته شدن فخر الملك در 23 ذى حجهء 811 به دست قايماز كج كلاه غلام سنجر ، برادرزادهء نظام الملك ، شهاب الاسلام عبد الدوام به وزارت رسيد . هم خشم داشت و هم بخشش و در هفدهم محرم سال 515 در سرخس بمرد . « 4 »\r\nغياث الدين خواند مير هم در دستور الوزرا مىنويسد : « با وجود آنكه در سلك علماى اعلام انتظام داشت چون بر مسند وزارت نشست بخار غرور و پندار به كاخ دماغ او\r\n\r\n\r\n","description":"","footnote":"\r\n( 1 ) . فتال در مجلس ششم روضة در بارهء مطلبى مىگويد : « قال الشيخ الامام السيد » ، كه ظاهرا سيد مرتضى است .\r\n( 2 ) . به نقل از صفحهء 101 مقدمهء مرحوم ربانى شيرازى در جلد اول بحار ، چاپ دار الكتب - الاسلاميه .\r\n( 3 ) . تاريخ بيهق ، چاپ مرحوم احمد بهمنيار ، ص 75 .\r\n( 4 ) . تاريخ سلسلهء سلجوقى ، ترجمهء آقاى محمد حسين جليلى ، ص 321 ، چاپ بنياد فرهنگ .\r\n","page_name":" 13 ","page_number":13},
  {"content":"\r\n\r\nتصاعد نمود . » « 1 » زامباور در كتاب معجم الانساب شروع وزارت شهاب الاسلام را پانصد و سيزده هجرى مىداند « 2 » ولى بايد سخن بندارى را صحيح‌تر دانست . راوندى در راحة الصدور و ابن تغرى بردى در النجوم الزاهرة از شروع وزارت او چيزى نگفته‌اند و مانعى ندارد كه او پيش از شروع وزارت خود فتوى به قتل فتال داده باشد و ظاهرا رياست مذهبى نيشابور با او بوده است .\r\nبه نقل خليفهء نيشابورى در صفحهء 152 تلخيص تاريخ نيشابور ، آرامگاه فتال در جلو گورستان حيرهء نيشابور و معروف بوده است . « 3 »\r\n\r\nآثار و مؤلفات فتال :\r\nدو كتاب « التنوير في معانى التفسير » و « روضة الواعظين » در بيشتر كتابهايى كه شرح حال فتال در آنها آمده ، براى او ثبت شده است . در كتابهاى فهرست هم اين هر دو كتاب بدون هيچ گونه ترديدى به او نسبت داده شده است . مثلا بغدادى در ايضاح المكنون و عمر رضا كحاله در معجم المولفين و مرحوم آقا بزرگ تهرانى در الذريعه هر دو كتاب را آورده‌اند .\r\nابن شهر آشوب در مناقب ، كتاب ديگرى به نام مونس الحزين را از مؤلفات فتال مىداند و يكى از مناقب حضرت امام حسن مجتبى ( ع ) را از آن نقل كرده است و مرحوم علامهء مجلسى هم در بحار آن را آورده است . مرحوم محدث قمى هم در تجديد نظرى كه ضمن شرح حال فتال در فوايد الرضويه فرموده ، اين موضوع را آورده است . « 4 »\r\nكتاب « التنوير في معانى التفسير » از جمله تفاسير ارزشمند شيعه بوده و معلوم مى - شود در همان قرن ششم بسيار مشهور بوده است ، زيرا عبد الجليل قزوينى رازى در كتاب النقض كه حدود پنجاه سال پس از وفات فتال تأليف شده است آن را در رديف تبيان شيخ طوسى و مجمع البيان طبرسى مىشمرد . « 5 » متاسفانه از اين كتاب نشانى در دست نيست و ظاهرا از ميان رفته است .\r\n\r\nروضة الواعظين :\r\nفتال در مقدمهء خود نام كامل اين كتاب را « روضة الواعظين و بصيرة المتعظين » آورده است و آنچه در پايان جلد اول چاپ قم و نجف آمده است ظاهرا تصرف نسخه - نويسان است .\r\nاين كتاب كه خوشبختانه از دستبرد روزگار محفوظ مانده و مكرر هم در ايران و عراق چاپ شده ، از جمله مراجع و مصادر مرحوم علامهء مجلسى در بحار الانوار است و\r\n\r\n\r\n","description":"","footnote":"\r\n( 1 ) . دستور الوزراء ، چاپ مرحوم سعيد نفيسى ، ص 189 .\r\n( 2 ) . معجم الانساب و الاسرات . ص 336 .\r\n( 3 ) . نام اين گورستان مكررا در تاريخ نيشابور « الحلقه الاولى من تاريخ نيسابور المنتخب من السباق » آمده است لطفا به فهرست آن مراجعه شود .\r\n( 4 ) . مناقب ، ص 8 ، ج 4 و بحار الانوار ، ص 327 ، ج 43 .\r\n( 5 ) . النقض ، ص 193 ، چاپ مرحوم آقاى سيد جلال الدين محدث ارموى .\r\n","page_name":" 14 ","page_number":14},
  {"content":"\r\n\r\nعلامت اختصارى آن هم « ضة » است .\r\nاين كتاب كه به گفتهء خود فتال در بارهء اصول و فروع دين و زهد و مواعظ نوشته شده است از جهتى شبيه امالىهايى است كه پيش از آن تأليف شده است ، با اين تفاوت كه پيوستگى موضوع سخن در آن كاملا رعايت شده است ، از جهتى هم شبيه احياء علوم الدين غزالى است . اين كتاب نود و شش مجلس است . سه مجلس اول در بارهء ماهيت عقل و فضل آن و معرفت خداوند و شگفتىهايى است كه بر بزرگى خداوند دلالت دارد .\r\nمجالس چهارم تا ششم در بارهء نبوت است . از مجلس هفتم تا يازدهم مباحث مربوط به حضرت امير المؤمنين طرح شده و مجلس دوازدهم در بارهء ايمان حضرت ابو طالب و شرح حال فاطمه بنت اسد است . مجالس سيزده تا شانزده شرح حال و مناقب حضرت زهرا ( ع ) است و از مجلس هفدهم تا سى و يكم شرح حال و مناقب ائمهء اطهار بررسى شده و در مجالس ديگر فروع دين و امور اخلاقى طرح شده و با مراجعه به فهرست اجمالى كتاب كه در اول هر جلد آمده است از آن مىتوان آگاه شد .\r\nبا آنكه معمول نبوده است كه مؤلفان كتابهاى و مآخذى را كه از آن بهره گرفته‌اند نام ببرند ولى با مطابقهء مطالب روضة الواعظين با كتابهاى تاليف‌شدهء پيش از آن به خوبى روشن مىشود كه فتال مطالب خود را از آثار بزرگان علماى شيعه رضوان الله عليهم برداشته است و از آثار اين اشخاص بيشتر بهره‌مند شده است :\r\n1 - از محمد بن يعقوب كلينى و كتاب اصول كافى او 2 - از شيخ صدوق و كتابهاى امالى ، خصال ، عيون اخبار الرضا ، كمال الدين ، و معانى الاخبار او 3 - از مسعودى و اثبات الوصيهء او 4 - از شيخ طوسى و كتاب الاقتصاد او 5 - از شيخ مفيد و امالى و ارشاد او .\r\nبخشها و رواياتى بدون كوچكترين تغييرى عينا از اين مآخذ در روضة الواعظين آمده است و در مواردى هم آنها را تلخيص كرده است و گاه مطالبى را از دو كتاب نقل كرده است . مثلا مجلس مقتل حضرت سيد الشهداء عليه السلام را از امالى صدوق و ارشاد مفيد استفاده كرده و مطالب آن دو كتاب را با هم در آميخته است .\r\nمجالس اين كتاب بر طبق موضوع آن از لحاظ كميت مختلف است ، برخى مانند مجلس دوم مفصل و برخى مانند مجلس نوزدهم مختصر است .\r\nدر مجالس گاهى پيوستگى تاريخى رعايت نشده است ، يا در نسخه‌هايى كه ملاك چاپ هم قرار گرفته چنين تنظيم شده است ، مثلا مجلس مربوط به تولد حضرت ختمى مرتبت ( ص ) پس از مجلس بعثت ايشان آمده است . ضمنا در مورد سيرهء رسول خدا ( ص ) به اختصار كوشيده و از جنگها ( مغازى و فتوح ) بحث نشده است .\r\nضمن اظهار اينكه هيچ روايت سست و نادرستى نقل نكرده ، اسناد روايات را به كلى حذف كرده و نياورده است و اين كار استفاده از كتاب را براى عموم مردم آسان‌تر كرده و تا حد زيادى موجب شيوايى نثر آن شده و تكرار نام راويان پيوند مطالب را از هم نگسيخته است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nكتاب روضة الواعظين از هنگام تأليف مورد توجه قرار گرفته است و به گفتار فتال استناد شده و او را ثقه و مورد كمال اعتماد دانسته‌اند .\r\nبرخى اين كتاب را از شيخ مفيد « 1 » دانسته‌اند و صحيح نيست . مرحوم مجلسى در اين باره توضيح داده است .\r\nسبك نگارش كتاب مانند اكثر كتابهاى قرن پنجم هجرى ساده و روان است .\r\nوانگهى چون مطالب آن همه روايات نقل شده از كتابهاى قرن سوم و چهارم و نيمهء اول قرن پنجم است ، موضوع تطور سبك چندان در آن طرح نيست ، در عين حال اگر به عنوان مثل اين كتاب با امالى صدوق كه پيش از آن است و مناقب ابن شهر آشوب كه پس از آن تاليف شده مقايسه شود ، چيزى ميان آن دو است . مثلا مقدار اشعار آن از امالى و ارشاد بيشتر و از مناقب كمتر است . مقدمات مسجع و به اصطلاح فنى كه ابن شهر آشوب در هر فصل نوشته است در روضه ديده نمىشود .\r\nدو چاپ نسبتا خوب اين كتاب يكى چاپ حكمت قم است و ديگرى چاپ 1386 قمرى نجف است و همين دو چاپ براى ترجمه مورد استفادهء اين بنده قرار گرفته است .\r\n\r\nهدف و روش ترجمه :\r\nپس از آنكه خداوند متعال به اين بندهء ناتوان خود توفيق ترجمهء چند كتاب ، كه موضوع آن تاريخ عمومى اسلام و سيره و مغازى حضرت ختمى مرتبت صلوات الله عليه و آله الاطهار است ، ارزانى فرمود به اين فكر افتادم كه يكى از متون تاريخى را كه در بارهء شرح حال چهارده معصوم نوشته شده باشد ترجمه كنم و كمترين عرض ادبى به ساحت مقدس ايشان عرضه دارم . تذكر تنى چند از عزيزان و اعتراض برخى از ايشان كه چرا در اين راه قدم نمىگذارى موجب آمد تا اين فكر را جامهء عمل بپوشانم و خدا گواه است كه در گذشته هم به اين فكر بوده‌ام ، ولى سخن ابو نواس را به ياد مىآوردم كه :\r\n « قلت لا استطيع مدح امام * كان جبريل خادما لابيه » \r\nبدين منظور نخست از پيشگاه خداوند متعال طلب خير كردم و جبين نياز بر درگاه امام بزرگوار حضرت غوث الامة و غياثها على بن موسى الرضا صلوات الله عليه ساييدم تا شفاعت فرمايد كه چنين توفيقى نصيب گردد و خداى را شكر كه اين سعادت دست داد و اينك ترجمهء جلد اول كتاب روضة الواعظين آماده شد .\r\nيكى از علل انتخاب اين متن براى ترجمه اين است كه علاوه بر شرح حال چهارده معصوم ، فروع دين و امور اخلاقى هم در آن آمده است و در واقع يك دورهء مختصر از اصول و فروع دين است و اين موضوع در كتابهايى كه پيش از آن تاليف شده است ديده نمىشود ، مثلا در ارشاد مفيد يا اثبات الوصيهء مسعودى ، و اميدوارم براى\r\n\r\n\r\n","description":"","footnote":"\r\n( 1 ) . ظاهرا منظور از شيخ مفيد ، ابو عبد الله محمد بن محمد بن نعمان درگذشتهء 413 هجرى نيست . بلكه منظور محمد بن حسين نيشابورى ملقب به مفيد است كه پدر بزرگ ابو الفتوح رازى و برادر شيخ عبد الرحمن مفيد نيشابورى است . براى اطلاع از مؤلفات او مراجعه كنيد به ، رياض العلماى مرحوم ميرزا عبد الله افندى ، ص 23 ، ج 5 ، چاپ 1401 ، قم و به صفحهء 387 فوائد الرضويه محدث بزرگوار مرحوم حاج شيخ عباس قمى .\r\n","page_name":" 16 ","page_number":16},
  {"content":"\r\n\r\nخواننده خالى از بهره نباشد .\r\nبراى ترجمهء كتاب روضة الواعظين شايد لازم بود جستجو شود و نسخه‌هاى بهترى فراهم آيد ، زيرا متاسفانه هر دو نسخهء چاپ شده آكنده از اغلاط فراوان چاپى است ، ولى به اين كار نياز چندانى نبود زيرا غالب مطالب آن با كتابهاى مرجع مقايسه و مطابقه شد و خوشبختانه مراجع اين كتاب يعنى عمده آثار معروف كلينى و صدوق و مفيد و سيد مرتضى و طوسى قدس الله ارواحهم به همت استادان محترم معاصر به صورت بسيار منقح و خوب چاپ شده است ، خداوند به آنان بهترين پاداش را عنايت فرمايد . چاپ جديد دائرة - المعارف بزرگ شيعه يعنى بحار الانوار مرحوم علامهء مجلسى رضوان الله عليه نيز كمك بسيار مؤثرى براى مقابلهء مطالب روضة الواعظين با آن بود و بسيار بهره بردم و در واقع منبع اصلى براى اين كار در اختيارم بوده است .\r\nكتاب روضة الواعظين به فارسى ترجمه شده است و سه ترجمه از آن در مقدمهء چاپ قم كه از رشحات قلم حضرت آية الله سيد شهاب الدين نجفى مرعشى است معرفى شده است ، ولى نمىدانم آيا چاپ و منتشر هم شده است يا نه و به هر حال اين گونه آثار هر چند بار هم كه ترجمه و تحقيق شود سودمند خواهد بود .\r\nضمن ترجمه كوشش شد نشانى صفحه و جلد بهترين چاپ منبعى كه خبر را از آن نقل كرده است در اختيار خواننده قرار بگيرد و در پاورقى ثبت شود تا در صورت تمايل بتوان به آن منبع مراجعه كرد .\r\nاعلام تاريخى و سرايندگان اشعار و برخى از راويان را در كمال اختصار در پاورقىها معرفى كردم و در بارهء اعلام جغرافيايى هم همين گونه عمل شد .\r\nدر بارهء لغات مشكل متن با مراجعه به كتب لغت موضوع حل شد . اگر در مواردى تاريخ واقعه‌يى با آنچه كه در ديگر آثار آمده تفاوت داشته است ، براى جلب خاطر خواننده در پاورقى تذكر و به مرجع ديگر ارجاع داده شد .\r\nدر مورد مناقب و فضايل حضرت امير المؤمنين و حضرت زهرا و حسنين عليهم السلام تا آنجا كه امكان داشت منبعى از آثار اهل سنت هم كه آن را نقل كرده باشد معرفى شد و بيشتر به بخش فضائل صحيح مسلم و مناقب ابن مغازلى و اخطب خوارزم و تذكرة الخواص سبط ابن جوزى و كتاب ارزشمند فضائل الخمسه من الصحاح السته ارجاع داده شد .\r\nكتابهاى ديگرى كه براى نوشتن پاورقىها مورد استفاده بوده است در پاورقىها ملاحظه خواهد شد و لزومى ندارد كه در اين مقدمه بازگو شود .\r\nدر عين حال بديهى است كه اين ترجمه خالى از نقص و نارسايىهايى نخواهد بود و ارشاد اهل علم كه اين بنده را از آن آگاه فرمايند موجب سپاس فراوان است .\r\nدر پايان اين مقدمه نخست بر خود فرض مىدانم مراتب احترام و ادب خود را به روان پاك پدر بزرگوارم حضرت آية الله حاج شيخ محمد كاظم مهدوى دامغانى طاب ثراه تقديم دارم كه به راستى شيفته و سر سپردهء خاندان عصمت و طهارت و مودت كيش و تقوى پيشه بود و تا آخرين لحظات زندگى خود به فرزندان و اهل خاندان خويش سفارش مىكرد هيچ گاه از توسل و تمسك به ذيل عنايات اهل بيت صلوات الله عليهم اجمعين غافل نباشند .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nاو كه در خردسالى با يتيمى و تهى دستى و پاى پياده از دامغان به آستان مقدس رضوى پناه آورده بود ، همه چيز خود را از ذره پرورى آن حضرت مىدانست و خداى را سپاس كه آن كودك بىپناه در اثر تابش پرتو ولايت توفيق يافت پنجاه سال از مدرسان طراز اول حوزهء علميهء مشهد باشد و علمش به زيور عمل آراسته و دلش از هر تعلقى پيراسته شود و به چيزى جز تدريس و تهذيب اخلاقى طلاب نينديشد .\r\nخداى رحمت كند استاد بزرگوار ما مرحوم سيد الشعراء اميرى فيروز كوهى را كه در قصيده‌يى ضمن بيان سرگذشت آن عزيز چه نيكو سروده است :\r\n نز فلك يك گرده نانم در بساط * نز جهان يك جرعه آبم در غدير\r\nعلم‌جويان دادخواهان از سپهر * جستم از خاك رضا ( ع ) تخت و سرير\r\nو آن قدر ماندم در آن درگه مقيم * تا شد از خاك درش چشمم قرير\r\nجز وى و الطاف نامحدود او * نيستم از هيچ كس منت پذير \r\nفراموش نمىكنم كه مكرر به اين بنده مىفرمود متون كهن در بارهء اهل بيت ترجمه شود كه نشان دهنده ولايت خالص سلف صالح است .\r\nهمچنين از دو برادر معظم خود حضرت استاد دكتر احمد و حضرت حجة الاسلام حاج شيخ محمد رضا مهدوى دامغانى ادام الله ايام افاضاتهما ، سخت سپاسگزارم كه در رفع مشكلاتى كه به ذهنم رسيده و پرسيده‌ام مرا يارى داده‌اند و چه بسا نارسايىها كه متوجه نبوده‌ام بپرسم و خطاى آن بر عهدهء خود اين بنده است .\r\nاز اعضاى شركت نشر « نى » سپاسگزارم كه با گشاده‌رويى اين كار در سلسله كارهاى خود قرار داده‌اند ، خداوندشان توفيق بيشتر در نشر آثار دينى و علمى كرامت فرمايد .\r\nاگر اندك خدمتى صورت گرفته است از مصاديق « اللهم ما بنا من نعمة فمنك وحدك لا شريك لك » است و هر گونه سهو و خطا سر زده از نفس گنهكار اين بنده است .\r\nاميدوارم به چشم رضا و مرحمت مقبول پيشگاه اهل بيت عصمت و طهارت قرار گيرد كه\r\n لا يستطيع جواد كنه جودهم * و لا يدانيهم قوم و ان كرموا\r\nيستدفع الشر و البلوى بحبهم * و يسترب به الاحسان و النعم \r\nكمترين بندهء درگاه نبوى ، محمود مهدوى دامغانى مشهد مقدس رضوى پنجشنبه ، بيستم جمادى الثانيهء 1407 قمرى ( ميلاد فرخندهء حضرت زهرا سلام الله عليها ) ، برابر 30 بهمن 1365 خورشيدى و 19 فوريهء 1987 ميلادى .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبِسْمِ اللَّهِ الرَّحْمنِ الرَّحِيمِ\r\n\r\nمقدمهء مؤلف\r\n( 1 ) سپاس خداى متعال را با درخواست آنكه نعمت خويش را به كمال ارزانى فرمايد و تسليم خدايى او باشيم و از گناه و سرپيچى از فرمان او در پردهء عصمت قرار گيريم ، و درود خداوند بر محمد ( ص ) گزينهء او از همهء آفريدگان و بر پاكان و پاكيزگان از خاندان آن حضرت درود و سلام بسيار .\r\n( 2 ) در آغاز جوانى براى من مجالس و محافلى بود كه مردم از اصول دين و بيان احكام و فروع مىپرسيدند و به آنان پاسخ كافى و توضيح بسندهء وافى مىدادم و سپس از من خواستند تا در زهد و پارسايى و پند و اندرز بازدارندهء از گناه و حكمت و آداب براى ايشان سخن گويم . به كتابهاى اصحاب خود مراجعه كردم و ميان آثار ايشان كتابى نديدم كه شامل همهء اين موارد باشد و محور اصلى آن بر اين امور باشد ، بلكه اين امور را در كتابهاى مختلف ايشان پراكنده يافتم . به اين سبب همت گماشتم تا كتابى فراهم آورم كه برخى از گفتار الهى را در بر داشته باشد و بخشى از اخبار گزينهء پيامبر ( ص ) و جواهر گفتار ائمه عليهم السلام را در بر گيرد و آن را به ابواب و مجالس مختلف تقسيم كردم و هر موضوع را در جاى خود آوردم . پيش از من هيچ يك از اصحاب ما ( علماى بزرگوار شيعه ) كتابى مانند اين كتاب تأليف نكرده‌اند ، زحمت تهيهء چنين كتابى بيشتر است و من به خواست خداوند متعال در هر مجلس نخست گفتار الهى را نقل مىكنم و سپس اخبار نقل شده از پيامبر و ائمه را بيان مىكنم و اسناد آن را حذف كردم زيرا براى اخبار معروف و رايج بيان اسناد ضرورى نيست و آن را « روضة الواعظين و بصيرة المتعظين » نام نهادم . ( 3 ) اگر خبرى در اين كتاب\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nآمده است كه ظاهر آن به مذهب حشو و اختلاط « 1 » شبيه باشد لازم است خواننده در آن تأمل و دقت كند و بينديشد . اگر تأويل آن را بفهمد معنى آن را خواهد دانست و اگر معناى آن برايش روشن نشد بايد به كسى مراجعه كند كه معناى آن را بداند تا منظور آن برايش روشن شود كه گفتار پيامبر و ائمه عليهم السلام همچون گفتار خداوند متعال خالى از متشابه نيست و بايد به كسى كه عالم و دانا و ورزيده و آگاه به اصول و فروع دين و لغت و اعراب است مراجعه كرد تا مراد از آن سخن آشكار شود ، و بايد دانست كه ميان گفتار خداوند و گفتار پيامبر و ائمه تناقضى نيست و فقط مردم حشوى و كم مايه در علم چنين تصور مىكنند .\r\nمن در مقدمهء اين كتاب پس از ذكر عقل و علم و فضيلت آن ، بخشى از اصول اعتقادى را بيان مىكنم كه مرجع عمده است و خداوند به لطف و منت خود موفق دارنده به صواب است .\r\n( 1 )\r\n\r\nمجلس اول در بارهء ماهيت عقلها و فضيلت آن\r\n( 2 ) خداوند متعال در سورهء آل عمران چنين فرموده است :\r\n« همانا در آفرينش آسمانها و زمين و آمد و شد شب و روز نشانه‌ها و دلايلى است براى دارندگان عقل . » « 2 » و خداوند متعال در سورهء طه چنين فرموده است :\r\n« بخوريد و بچرانيد چهار پايانتان را ، همانا كه در اين نشانه‌هايى است براى خردمندان . » « 3 » و در سورهء و الفجر فرموده است :\r\n« آيا در آنچه ذكر شد جاى قسم است خداوندان عقل را ؟ » « 4 » عقل در اصطلاح متكلمان عبارت از مجموعهء علومى است كه بر سه بخش\r\n\r\n\r\n","description":"","footnote":"\r\n( 1 ) . اصطلاح حشو و اختلاط اصطلاحى طنز آميز است در بارهء كسانى كه از تأويل آيات و اخبار اجتناب داشته‌اند . رك . به : دائرة المعارف اسلام ، ص 439 ، ج 7 ، ترجمهء عربى و صفحهء 16 ترجمهء فرق الشيعهء نوبختى ، چاپ 1353 شمسى بنياد فرهنگ و حاشيهء استاد دكتر محمد جواد مشكور . م .\r\n( 2 ) آيهء 187 از سورهء سوم ( آل عمران ) .\r\n( 3 ) آيهء 56 از سورهء بيستم ( طه ) .\r\n( 4 ) آيهء 4 از سورهء هشتاد و نهم ( الفجر ) .\r\n","page_name":" 20 ","page_number":20},
  {"content":"\r\n\r\nاست : نخست علم به اصول ادله ، دوم چيزى كه علم به اين اصول بدون آن كامل و تمام نخواهد بود ، سوم چيزى كه بدون آن هدف و خواسته تمام نخواهد بود .\r\n( 1 ) علم نخست عبارت است از علم به احوال اجسامى كه از حركت و سكون دگرگون مىشود و علم به اينكه ممكن نيست ذاتى در حال واحد داراى نفى و اثبات باشد و علم به احوال انجام دهندگان كارها ، و علم به اين موضوع از كسى درست خواهد بود كه مدركات را درست درك كند و به آن دانا باشد و مرتكب اشتباهى در آن مورد نشود و كسى كه ممارست و پيوستگى با صنايع داشته باشد بداند و بفهمد . از جمله علوم كه از نوع دوم است ، علم به اصول ادلهء شرعيه و عادات و عرف آن است و از آن چاره نيست .\r\n( 2 ) نوع سوم علم به امور مختلف پسنديده و نكوهيده و بيم و شناخت راههاى زيان آور است تا آنكه با دقت و اعمال نظر بيم آن از چيزى درست باشد و نگريستن و پيوستن به علم و دانش بر او واجب خواهد بود . از جمله چيزهايى كه دليل بر اين است كه مجموعهء همين علوم عقل است نه چيز ديگر ، اين است كه هر گاه اين علوم در كسى باشد عاقل است و عاقل هم اين علوم براى او فراهم است ، و اگر عقل را معنى ديگرى باشد جايز است كه اين علوم در كسى فراهم شود در حالى كه عاقل نباشد يا آنكه بدون اين علوم او را عاقل بدانند و حال آنكه بر خلاف قاعده است .\r\n( 3 ) پيامبر ( ص ) فرموده است : « سر عقل پس از ايمان به خداوند دوستى كردن با مردم است » . « 1 » همچنين فرموده است : عقل را خداوند به سه جزء بخش فرموده است .\r\nهر كس اين سه جزء در او باشد عقلش كامل است و هر كس چيزى از آن در او نباشد او را عقل نيست ، نيكو شناختن خداوند و نيكو فرمان بردارى براى او و نيكو شكيبايى كردن براى او .\r\n( 4 ) امام صادق ( ع ) « 2 » ضمن خبرى طويل مىفرمايد : آدمى با عقل كامل مىشود و همان عقل دليل و مايهء بينش و كليد كار اوست . « 3 »\r\n\r\n\r\n","description":"","footnote":"\r\n( 1 ) . در حديث چهاردهم كتاب العقل و الجهل اصول كافى ، ( ص 24 ، ج اول ، چاپ اسلاميه ) دوستى ( حب ) از سپاهيان عقل شمرده شده است . م .\r\n( 2 ) در متن گاه كنيهء معروف ايشان كه ابو عبد الله است آمده است ولى چون نام ايشان و لقب صادق براى عموم مشهورتر است در ترجمه از القاب مشهور ائمه استفاده خواهد شد . م .\r\n( 3 ) تمام اين حديث در صفحهء 29 جلد اول كافى ، ذيل شمارهء 22 آمده است . م .\r\n","page_name":" 21 ","page_number":21},
  {"content":"\r\n\r\n( 1 ) امير المؤمنين على ( ع ) مىفرمايد : جبريل پيش آدم ( ع ) آمد و گفت : به من فرمان داده شده است ترا مختار قرار دهم كه از اين سه چيزى كه عرضه مىكنم يكى را برگزينى و دو تاى ديگر را رها كنى . آدم پرسيد آن سه چيز چيست ؟ گفت : عقل ، حيا ، دين . آدم گفت من عقل را برگزيدم . جبريل به حيا و دين گفت شما برگرديد . گفتند اى جبريل به ما فرمان داده شده است هر جا عقل باشد با او همراه باشيم . جبريل گفت خود دانيد و به آسمان بر شد . « 1 »\r\n( 2 ) امام صادق ( ع ) فرموده است : ميان بندگان چيزى كمتر از اين پنج چيز بخش نشده است ، يقين و خرسندى و شكيبايى و سپاسگزارى و چيزى كه اين امور با آن تكميل مىشود عقل است .\r\n( 3 ) پيامبر ( ص ) فرموده‌اند : خداوند متعال عقل را از پرتو اندوخته‌يى كه در علم ازلى خود بوده و هيچ پيامبر مرسل و فرشتهء مقربى بر آن آگاه نبوده آفريده است .\r\nعلم را روح و نفس عقل قرار داده است و فهم را چهرهء آن و پارسايى را سر آن و حيا را به منزلهء دو چشم آن و حكمت را به جاى زبان آن و مهربانى را همت آن و مهر و رحمت را دل آن قرار داده است . سپس بر آن پرده كشانده و با ده چيز آن را توانا ساخته است ، با يقين و ايمان و راستى و آرامش و اخلاص و مدارا و دهش و خرسندى و تسليم و سپاسگزارى . سپس خداى عز و جل به عقل فرمود پشت گردان و پشت گرداند و فرمود روى آور و روى آورد . آنگاه به عقل فرمود سخن بگو . گفت سپاس و ستايش خداوندى راست كه او را ضد و مانند و همتا و همسر و شبيه و نظير نيست ، پروردگارى كه همه چيز در قبال بزرگى و عظمت او خوار و فروتن است . پروردگار متعال به او گفت سوگند به عزت و جلال خويش كه آفريده‌يى بهتر از تو و فرمانبردارتر از تو براى خود و شريف‌تر و بلند مرتبه‌تر از تو نيافريده‌ام و نه گرانقدرتر از تو . به وسيلهء تو است كه يكتايى مرا مىپذيرند و پرستش مىشوم و فرا خوانده مىشوم ، و با تو است كه به من اميد مىبندند و به جستجوى من برمىآيند و از من مىترسند و خود را بر حذر مىدارند . ثواب و عقاب هم به تو بستگى دارد .\r\nدر اين هنگام عقل سر به سجده نهاد و هزار سال در سجده بود . خداوند تبارك و تعالى فرمود سر بردار و چيزى بخواه كه داده خواهى شد و شفاعت كن تا شفاعت تو پذيرفته شود . عقل سر برآورد و عرضه داشت پروردگارا از تو مىخواهم كه مرا در\r\n\r\n\r\n","description":"","footnote":"\r\n( 1 ) . اين حديث در صفحهء 11 جلد اول كافى به همين صورت آمده است . م .\r\n","page_name":" 22 ","page_number":22},
  {"content":"\r\n\r\nهر كس مىآفرينى شفيع او قرار دهى . خداى متعال به فرشتگان فرمود گواه باشيد كه او را در هر كس كه بيافرينم شفيع قرار خواهم داد .\r\n( 1 ) امير المؤمنين على ( ع ) فرموده است : عقلهاى زنان در زيبايى آنان و زيبايى مردان در عقلهاى ايشان است . « 1 » همچنين فرموده است : اصل آدمى خرد اوست و عقلش دين اوست و مروت و مردانگى او از پايداريش در گردش ايام معلوم مىشود و مردم از لحاظ رسيدن نسب ايشان تا آدم يكسانند .\r\n( 2 ) از امام رضا ( ع ) پرسيده شد عقل چيست ؟ فرمود : فرو خوردن اندوه و غصه و پوشيده داشتن كار از دشمنان و مداراى با دوستان . از امام حسن بن على ( ع ) نظير اين گفتار غير از مداراى با دوستان نقل شده است .\r\n( 3 ) امير المؤمنين على ( ع ) فرموده است : سينهء عاقل گنجينهء راز اوست . « 2 » هيچ ثروتى چون عقل نيست و هيچ فقرى چون جهل نيست و هيچ ميراثى چون ادب نيست . هر خبرى را كه مىشنويد آن را با عقل و انديشه دريابيد نه از روى لفظ آن كه راويان علم بسيارند و انديشه‌كنندگان در آن اندكند . « 3 » هيچ مالى سودآورتر از عقل نيست « 4 » و هيچ عقلى چون تدبير نيست و براى خردمند روا نيست تلاش كند مگر در سه مورد ، اصلاح معاش يا گام برداشتن براى آخرت يا بهره گرفتن از كارى كه حرام و ناروا نباشد . « 5 » خداوند در هيچ مردى عقل را به وديعه نمىگذارد مگر اينكه روزى او را به وسيلهء آن نجات مىدهد و رهايى مىبخشد .\r\n( 4 ) روايت است كه به پيامبر ( ص ) گفته شد عقل چيست ؟ فرمودند : عمل به فرمان خداوند ، و كسانى كه به فرمان خدا كار مىكنند همآنان عاقلانند .\r\n( 5 ) روايت است كه پيامبر ( ص ) از كنار ديوانه‌يى گذشتند و پرسيدند او را چه مىشود ؟ گفتند او ديوانه است . فرمودند : نه كه مغز او بيمار است . ديوانه كسى است كه دنيا را بر آخرت برگزيند .\r\n( 6 ) از امير المؤمنين على ( ع ) از پيامبر ( ص ) روايت است كه فرموده‌اند : براى عاقل در صورتى كه عاقل باشد شايسته است اوقات خود را هر روز ( شبانروز ) به\r\n\r\n\r\n","description":"","footnote":"\r\n( 1 ) . اين گفتار به نقل حضرت صادق از امير المؤمنين ( ع ) در صفحهء 234 معانى الاخبار صدوق ، چاپ 1361 ، آمده است . م .\r\n( 2 ) . در صفحات 1090 ، 1130 ، 1139 و 1271 نهج البلاغه چاپ آقاى فيض - الاسلام آمده است . توجه خواهيد فرمود كه در برخى چاپها 10 صفحه پس و پيش است . م .\r\n( 3 ) . در صفحات 1090 ، 1130 ، 1139 و 1271 نهج البلاغه چاپ آقاى فيض - الاسلام آمده است . توجه خواهيد فرمود كه در برخى چاپها 10 صفحه پس و پيش است . م .\r\n( 4 ) . در صفحات 1090 ، 1130 ، 1139 و 1271 نهج البلاغه چاپ آقاى فيض - الاسلام آمده است . توجه خواهيد فرمود كه در برخى چاپها 10 صفحه پس و پيش است . م .\r\n( 5 ) . در صفحات 1090 ، 1130 ، 1139 و 1271 نهج البلاغه چاپ آقاى فيض - الاسلام آمده است . توجه خواهيد فرمود كه در برخى چاپها 10 صفحه پس و پيش است . م .\r\n","page_name":" 23 ","page_number":23},
  {"content":"\r\n\r\nچهار بخش كند ، بخشى را به مناجات با خداى خود بگذراند و در بخشى كار خويشتن را محاسبه كند و بخشى را در حضور اهل علم بگذراند كه او را در كار دين بصير گردانند و اندرز دهند و بخشى را هم براى خود و لذتهاى روا و پسنديدهء دنيايى اختصاص دهد . « 1 »\r\n( 1 ) پيامبر ( ص ) فرموده‌اند : هر چيز را معدنى است و معدن تقوى دلهاى عاقلان است .\r\n( 2 ) از ابن عباس « 2 » روايت شده كه گفته است : پايهء دين بر عقل نهاده شده است ، و فرايض در صورت داشتن عقل واجب شده است . پروردگارمان با عقل شناخته مىشود و به وسيلهء عقل به او توسل مىجويند ، و عاقل به پروردگار خود از همهء كوششگران بىعقل نزديكتر است و همانا ذره‌يى از كار پسنديدهء عاقل برتر از كوشش هزار سالهء نادان است .\r\n( 3 ) پيامبر ( ص ) فرموده‌اند : ملاك ارزش مرد عقل اوست و هر كس را كه عقل نباشد دين نيست . « 3 »\r\n( 4 ) شاعر گفته است :\r\n« قلب اگر عقل نباشد شكارى است كه همچون ديگر اندام‌ها مورد مشورت قرار نمىگيرد . عقل هم اگر رهنمود و توفيق از جانب خداوند نباشد همچون ديگر هواهاى نفس است . »\r\n( 5 ) همچنين گفته شده است :\r\n« سخت‌ترين عيبهاى آدمى ندانستن عيبهاى خويشتن است و هيچ چيزى بر اقوام دشوارتر از جهل نيست . كسى كه در او خير باشد سهم خود از عقل را از دست نمىدهد و اگر محروم هم باشد با عقل رستگار مىشود . »\r\n( 6 ) و نيز شاعر گفته است :\r\n« نگهدارندهء عقل حفاظت شده است و به تحقيق هر كس آن را تباه سازد خود\r\n\r\n\r\n","description":"","footnote":"\r\n( 1 ) . نظير اين گفتار از قول امير المؤمنين على ( ع ) در صفحهء 140 تحف العقول ابن شعبه آمده است . م .\r\n( 2 ) . عبد الله ابن عباس ، متولد 3 سال قبل از هجرت و درگذشتهء 68 هجرى و پسر عموى حضرت ختمى مرتبت است كه 1660 حديث از او نقل شده است . رك . به : زركلى ، الاعلام ، ص 229 ، ج 4 . م .\r\n( 3 ) اين حديث در صفحهء 249 جلد دوم عقد الفريد ابن عبد ربه هم آمده است . م .\r\n","page_name":" 24 ","page_number":24},
  {"content":"\r\n\r\nتباه است . كسى كه عقل را مىافروزد خود رخشنده است ، همچنان كه بر افروزندهء نور خود روشن است . دژ خردمند دژ استوارى است كه پايگاهش در كمال رفعت است ، او در پيشگاه خداوند به شفاعت عقل به درخت طوبى مىرسد . خداوند به عقل فرخندگى داده و هر كس از آن فرمان بردارى كند رستگار است . »\r\n( 1 )\r\n\r\nسخن در ماهيت علوم و فضيلت آن\r\n( 2 ) خداوند متعال در سورهء مجادلهء چنين مىفرمايد :\r\n« خداوند بلند مرتبه مىفرمايد آنانى را از شما كه گرويده‌اند و آنانى را كه دانش داده شده‌اند به مرتبه‌ها و خداوند به آنچه مىكنيد آگاه است . » « 1 »\r\n( 3 ) دانش چيزى است كه مايهء سكون و آرامش نفس است به آنچه كه به آن دست مىيابد و عبارت است از اعتقاد به چيزى آنچنان كه هست همراه با سكون و آرامش نفس و بر دو نوع است علم ضرورى و علم مكتسب . علم ضرورى عبارت از علومى است كه از ناحيهء ديگرى غير از خودمان در ما حاصل مىشود و امكان آن را نداريم كه از خويشتن دفع كنيم و مكتسب عبارت از علمى است كه به سبب انگيزه‌ها و حالات مختلف در اثر كار و تلاش خودمان به دست مىآيد و با علم ضرورى اين تفاوت را دارد كه آن سرشت و نتيجهء كار خداوند در ماست و اين حدى است كه متكلمان ميان اين دو قائل شده‌اند .\r\n( 4 ) از امام صادق ( ع ) روايت شده است كه از قول پيامبر ( ص ) نقل مىكرده كه مىفرموده‌اند : سوگند به كسى كه جان من در دست اوست ، هيچ چيز با چيزى جمع نشده است كه برتر از جمع شدن بردبارى با دانش باشد . « 2 »\r\n( 5 ) و از همان حضرت نقل شده كه پيامبر ( ص ) فرموده‌اند : همنشينى با اهل دين شرف اين جهانى و آن جهانى است . « 3 »\r\n( 6 ) و نيز از ايشان نقل شده است كه از امير المؤمنين ( ع ) پرسيدند دانشمندترين\r\n\r\n\r\n","description":"","footnote":"\r\n( 1 ) . بخشى از آيهء 13 سورهء 58 ( مجادله ) .\r\n( 2 ) . طبرانى در معجم الاوسط و دارمى نظير آن را در صفحهء 139 جلد اول سنن خود آورده است . م .\r\n( 3 ) . صدوق ( رضي الله عنه ) در ثواب الاعمال و امالى آورده است ، به نقل از صفحهء 199 جلد اول بحار الانوار . م .\r\n","page_name":" 25 ","page_number":25},
  {"content":"\r\n\r\nمردم كيست ؟ فرمودند : آن كس كه علم مردم را با علم خود جمع كند . « 1 »\r\n( 1 ) از امام صادق در بارهء اين حديث كه از پيامبر ( ص ) نقل شده است كه فرموده‌اند برترين جهادها گفتار عدلى در حضور امام ستمگر است ، پرسيدند . فرمود : مقصود آن است كه او را به اندازهء معرفتش پند و اندرز دهد به شرط آنكه بپذيرد و در غير آن صورت چيزى بر عهدهء او نيست .\r\n( 2 ) پيامبر ( ص ) فرموده‌اند : اشراف امت من كسانى هستند كه قرآن مىدانند و شب زنده‌داران . همچنين پيامبر ( ص ) فرموده‌اند : كسانى كه قرآن مىدانند سرشناسان مردم بهشتند ، و نيز فرموده‌اند : بهترين عبادت آموختن علم دين است ، و هم فرموده‌اند : دو كلمه را تحمل كنيد ، كلامى حكمت‌آميز از شخص نادان و كلامى نابخردانه از شخص حكيم و از آن درگذريد . « 2 »\r\n( 3 ) پيامبر ( ص ) فرموده‌اند : دو گروه از امت من اگر صالح باشند همهء امت صالحند و چون فاسد باشند همهء امت فاسدند . گفته شد اى رسول خدا آن دو گروه كدامند ؟ فرمود : فقيهان و اميران . « 3 »\r\n( 4 ) و همان حضرت فرموده‌اند : در زندگى خيرى نيست مگر براى دو تن ، عالمى كه فرمان او را ببرند و مستمعى كه گوش دهد . « 4 »\r\n( 5 ) امام صادق ( ع ) فرموده است : ترا از دو خصلت نهى مىكنم كه در آن دو مردان هلاك شده‌اند . نخست اينكه خدا را به باطل اطاعت كنى ( آيين باطلى را دين خدا پندارى ) ، دو ديگر آنكه چيزى را كه نمىدانى براى مردم فتوى دهى .\r\n( 6 ) امير المؤمنين ( ع ) فرموده است : دو گروه از مردم دنيا پشت مرا شكسته‌اند ، گروهى كه به زبان دانا و در نهان فاسقند و گروهى كه نادان و پارسايند . آن يكى با زبان خود فسق خويش را پوشيده مىدارد و اين يكى با زهد خويش نادانى خود را ، بنا بر اين از عالم تبهكار و پارساى نادان پرهيز كنيد كه اينان مايهء فتنهء هر فريب - خورده‌اند و من شنيدم رسول خدا ( ص ) مىفرمود : اى على ! هلاك امت من به دست منافقان داناست .\r\n\r\n\r\n","description":"","footnote":"\r\n( 1 ) . صدوق ( رضي الله عنه ) در خصال آورده است ، به نقل از صفحهء 167 جلد اول بحار الانوار . م .\r\n( 2 ) . ابن شعبهء حرانى در تحف العقول ( ص 41 ، چاپ 1394 قمرى ، قم ) آورده است . م .\r\n( 3 ) . ابن شعبهء حرانى در تحف العقول ( ص 36 ، چاپ 1394 قمرى ، قم ) آورده است . م .\r\n( 4 ) . صدوق در خصال نقل كرده است ، به نقل از صفحهء 168 جلد اول بحار الانوار . م .\r\n","page_name":" 26 ","page_number":26},
  {"content":"\r\n\r\n( 1 ) پيامبر ( ص ) فرموده‌اند : بيدارى و شب‌زنده‌دارى روا نيست مگر در سه مورد ، كسى كه براى فرا گرفتن قرآن تلاش كند يا در طلب و جستجوى دانش باشد يا عروسى كه او را به خانهء شوهر برند .\r\n( 2 ) امام صادق ( ع ) فرموده است : مردم سه نوعند ، عالم و متعلم و خس و خاشاك ، ما عالمان و شيعيان ما متعلم و ديگر مردم خس و خاشاكند .\r\n( 3 ) امير المؤمنين ( ع ) فرموده است : پايدارى دين به چهار گروه است ، به عالمى كه دانش خود را بازگو كند و به آن عمل كند ، و به توانگرى كه بخل نورزد و بر متدينان انفاق كند ، و به مستمندى كه آخرت خويش را به دنيا نفروشد ، و به نادانى كه در طلب دانش تكبر نفروشد . و هر گاه دانا دانش خود را پوشيده دارد و توانگر به مال خود بخل ورزد و مستمند آخرت خود را به دنيا بفروشد و نادان در طلب دانش تكبر كند جهان در پى آن به قهقرى بر خواهد گشت . بسيارى مسجدها شما را فريب ندهد و حال آنكه اهواء قوم متفاوت است . گفته شد اى امير مؤمنان زندگى در آن زمان چگونه است ؟ فرمود : به ظاهر با آنان معاشرت كنيد و در باطن با آنان مخالفت كنيد ، و به هر حال براى آدمى آنچه به دست آورد خواهد بود و با كسى كه دوست مىدارد محشور خواهد شد ، با وجود آن منتظر فرج و گشايش از خداوند متعال باشيد . « 1 »\r\n( 4 ) امام صادق ( ع ) فرموده است : دانش گنجينه‌هايى است كه پرسيدن ، كليدهاى آن است . بپرسيد ، خدايتان رحمت كناد كه در اين كار به چهار تن پاداش داده مىشود : پرسنده ، پاسخ دهنده ، شنونده و هر كس ايشان را دوست بدارد . « 2 »\r\n( 5 ) همان حضرت فرموده است : برخى از علما دوست مىدارند دانش خود را فقط اندوخته كنند و كسى از آن بهره‌يى نبرد ، اين گروه در طبقهء نخست آتش خواهند بود . برخى از علما چنانند كه اگر پند داده شوند از آن ننگ مىدارند و چون پند بدهند تندى مىكنند ، اين گروه در طبقهء دوم آتش خواهند بود . برخى از علما چنانند كه دانش خود را به توانگران ارزانى مىدارند و چيزى از آن را براى\r\n\r\n\r\n","description":"","footnote":"\r\n( 1 ) . اين گفتار با تفاوتهاى مختصر و كم و بيش در صفحهء 1251 نهج البلاغه چاپ آقاى فيض الاسلام آمده است . م .\r\n( 2 ) . در صفحهء 197 جلد اول بحار چاپ آقاى آخوندى ، به نقل از صحيفة الرضا و از حضرت رضا ( ع ) آمده است . م .\r\n","page_name":" 27 ","page_number":27},
  {"content":"\r\n\r\nمستمندان ارزانى نمىدارند ، اينان در طبقهء سوم آتشند . برخى از علما نسبت به دانش خود همچون ستمگران و پادشاهان رفتار مىكنند و اگر چيزى از سخن او را رد كنند يا نسبت به كارى از كارهاى او كوتاهى شود خشمگين مىشوند ، اينان در طبقهء چهارم دوزخند . برخى از علما احاديث يهوديان و مسيحيان را فرا مىگيرند كه به آن وسيله دانش و حديث ايشان مايه گيرد و افزون شود ، اينان در طبقهء پنجم دوزخند .\r\nبرخى از علما خود را در معرض فتوى دادن قرار مىدهند و مىگويند از ما بپرسيد و حال آنكه ممكن است يك كلام هم درست نگويند و خداوند كسانى را كه كارى را به خود مىبندند دوست ندارد ، اينان در طبقهء ششم دوزخند . برخى از علما دانش خود را سنگ فلاخن و تير قرار مىدهند ، اينان در طبقهء هفتم دوزخند .\r\n( 1 ) امام باقر ( ع ) فرموده‌اند ، كه پيامبر ( ص ) فرموده‌اند : خداوند به چيزى برتر از عقل پرستش نشده است و مؤمن عاقل نخواهد بود مگر آنكه ده خصلت در او از علم وجود داشته باشد : « 1 » خير از او مورد آرزو باشد و از شر او ايمن باشند . نيكى و خير اندك را از غير خود بسيار بشمرد ، و نيكى و خير بسيار را از خود اندك شمرد .\r\nدر همهء عمر خويش از جستجوى دانش خسته نشود . خود را در جستجوى نيازمندىها ديگر نسازد . فروتنى نزد او دوست‌تر از عزت و توانگرى باشد و فقر دوست‌تر از ثروت . بهرهء او از دنيا قوت روزانهء اوست و خصلت دهم كه بسيار مهم و ارزشمند است اين است كه هيچ كس را نبيند مگر اينكه بگويد او از من بهتر است و به هر حال مردم دو گروهند ، برخى از او بهتر و پرهيزگارترند و برخى از او بدتر و فرومايه‌تر ، هر گاه كسى را ببيند كه از او بهتر و پرهيزگارتر باشد ، براى او فروتنى و تواضع كند تا به او ملحق شود و هر گاه كسى را ببيند كه از او بدتر و فرومايه‌تر است بگويد اين ظاهر اوست ، شايد باطن او خير باشد و فرجامش به نيكى باشد ، و اگر چنين كند همانا برترى يافته و بر مردم روزگار خود سرورى خواهد داشت .\r\n( 2 ) و پيامبر ( ص ) فرموده‌اند : هر كس از امت من چهل حديث از سنت من حفظ كند ، من روز رستاخيز شفيع او خواهم بود . « 2 »\r\n\r\n\r\n","description":"","footnote":"\r\n( 1 ) . صفحهء 108 جلد اول بحار چاپ آقاى آخوندى به نقل از خصال صدوق آمده است . م .\r\n( 2 ) . اين حديث را ابن عبد البر از قول ابن عمر نقل كرده است . رك به : محجة البيضاء حاشيهء صفحهء 15 ، ج 1 . م .\r\n","page_name":" 28 ","page_number":28},
  {"content":"\r\n\r\n( 1 ) و همان حضرت فرموده‌اند : هر كس از امت من چهل حديث از من در امر دين خود بياموزد و قصد او رضاى خداوند و براى قيامت باشد ، خداوند روز رستاخيز او را فقيه و عالم مبعوث مىفرمايد .\r\n( 2 ) امام صادق ( ع ) فرموده است : هر كس چهل حديث از احاديث ما را در مورد حلال و حرام حفظ كند ، خداوند او را در رستاخيز فقيه و عالم برمىانگيزد و او را عذاب نمىكند .\r\n( 3 ) امام سجاد فرموده‌اند : حق آن كس كه به تو علم مىآموزد بر تو اين است كه در بزرگداشت او و احترام به مجلس او كوشا باشى و به او روى آورى و سخن او را نيكو بشنوى و با صداى بلند با او سخن نگويى و به هيچ كس كه از او چيزى مىپرسد پاسخ ندهى تا خود او پاسخ دهد و در مجلس او با كسى سخن نگويى و از هيچ كس در حضور او غيبت نكنى و چون از او در حضور تو نام برده شود بايد از او دفاع كنى و عيبهاى او را پوشيده دارى و خصلتهاى پسنديده‌اش را بازگو و آشكار كنى و با هيچ يك از دوستانش ستيز نكنى و اگر چنين كنى فرشتگان خداوند به سود تو گواهى خواهند داد كه تو انصاف داده‌اى و علم او را براى خداوند متعال فرا گرفته‌اى نه براى مردم . « 1 »\r\n( 4 ) امير المؤمنين ( ع ) فرموده است : هر كس با رغبت مسلمان شود و قرآن را آشكارا بخواند ( بتواند ظاهر قرآن را بخواند ) براى او هر سال در خزانهء مسلمانان دويست دينار كامل است ، و اگر در اين جهان از آن محروم شود ، روز رستاخيز آن را به تمام و كمال دريافت خواهد كرد و در آن روز چه نيازمند به آن خواهد بود .\r\n( 5 ) امام صادق ( ع ) فرموده است : همانا كه من به سه تن مهرورزى مىكنم و سزاوار آنند كه به ايشان مهرورزى شود ، عزيزى كه پس از عزت خوار شده باشد و توانگرى كه پس از دولتمندى نيازمند شده باشد و دانشمندى كه خويشاوندانش و نادانان نسبت به او بىحرمتى روا دارند .\r\n( 6 ) پيامبر ( ص ) فرموده‌اند : داناترين مردم كسى است كه دانش مردم را با دانش خود جمع كند و گرانسنگ‌تر مردم آن است كه بيشتر علم داشته باشد و سبك بها - ترين آنان آن است كه كمتر علم داشته باشد . سزاوارتر مردم به حق آن است كه از همگان به حق بيشتر عمل كند و استوارترين مردم آن است كه از جاهلان بگريزد .\r\n\r\n\r\n","description":"","footnote":"\r\n( 1 ) . با اندك تفاوتى در صفحهء 187 تحف العقول ابن شعبهء حرانى آمده است . م .\r\n","page_name":" 29 ","page_number":29},
  {"content":"\r\n\r\n( 1 ) پيامبر ( ص ) فرموده‌اند : هر گاه مؤمن بميرد و از او يك برگ باقى بماند كه بر آن علمى باشد ، همان برگ روز رستاخيز پردهء ميان او و آتش خواهد بود و خداوند در قبال هر حرفى كه بر آن برگ نوشته شده است ، شهرى به او مىبخشد كه هفت بار گسترده‌تر از جهان است و هر مؤمنى كه ساعتى كنار عالمى بنشيند خدايش او را ندا مىدهد كه كنار محبوب من نشستى و سوگند به عزت و جلال خودم كه ترا در بهشت مسكن مىدهم و در نظرم مهم نيست .\r\n( 2 ) و همان حضرت ( ص ) فرموده‌اند : هر كس راهى را به قصد طلب علم بپيمايد ، خداوند براى او راهى به بهشت مىگشايد و همانا فرشتگان براى طالب علم و خشنودى او بال رحمت مىگسترند و همانا براى طالب علم هر چه در آسمان و زمين است آمرزش خواهى مىكند حتى ماهيان دريا و برترى عالم بر عابد چون برترى ماه شب چهاردهم بر ديگر ستارگان است و همانا عالمان وارثان پيامبرانند و همانا اگر چه پيامبران درهم و دينارى به ارث نمىگذارند ولى علم و دانش را به ارث مىگذارند . هر كس از علم چيزى فرا گيرد بهترين بهره را برده است . « 1 »\r\n( 3 ) امير المؤمنين على ( ع ) فرموده است : « 2 » علم بياموزيد كه آموختن آن حسنه است و گفتگوى علم تسبيح است و جستجوى آن جهاد است و آموزش آن به كسى كه نمىداند صدقه است و علم براى عالمان موجب قربت به خداوند است كه مايهء دانستن حلال و حرام است . طالب علم را خود علم به سوى بهشت مىبرد و انيس وحشت و دوست هنگام تنهايى و سلاح در مقابل دشمن و زيور دوستان است .\r\nخداوند با علم گروهى را بلند مرتبه مىفرمايد و آنان را پيشوايان خير و نيكى قرار مىدهد كه به آنان اقتداء مىشود ، به كارهاى ايشان نگريسته مىشود و آثارشان مورد اقتباس قرار مىگيرد و فرشتگان به دوستى با ايشان رغبت مىكنند و با بالهاى خود در نماز آنان را مسح مىكنند كه علم مايهء زندگى دلها و فروغ چشمها از تاريكى و مايهء نيروى بدنها از ناتوانى است . خداوند عالمان را در منازل ابدال فرو مىآورد و همنشينى با برگزيدگان را در اين جهان و آن جهان به آنان ارزانى مىدارد . به وسيلهء\r\n\r\n\r\n","description":"","footnote":"\r\n( 1 ) . نخستين حديثى است كه در باب ثواب العالم و المتعلم در اصول كافى آمده است ( ص 42 ، ج 1 ، چاپ اسلاميه ) و به نقل از امالى صدوق در صفحهء 164 جلد اول بحار چاپ آقاى آخوندى با توضيح آمده است . م .\r\n( 2 ) . به نقل از امالى صدوق در صفحهء 166 جلد اول بحار آمده است . م .\r\n","page_name":" 30 ","page_number":30},
  {"content":"\r\n\r\nعلم است كه خداوند اطاعت و پرستش مىشود و با علم خداوند شناخته و يكتاپرستى مىشود . پيوند خويشاوندى با علم پيوند مىيابد و به يارى آن حلال و حرام شناخته مىشود . علم پيشرو عقل است و عقل تابع اوست . خداوند علم را به خوشبختان الهام مىفرمايد و بدبختان را از آن محروم مىسازد .\r\n( 1 ) همچنين امير المؤمنين ( ع ) فرموده است : جويندگان اين علم سه گروهند ، بر شماست كه صفات و حالات ايشان را بشناسيد . گروهى از ايشان علم را براى ستيزه و بدون آنكه به آنان معتقد باشند فرا مىگيرند . گروهى ديگر براى بلند مرتبه شدن و فريب فرا مىگيرند و گروهى براى فقه و عقل . گروه نخست را مىبينى كه آزار دهنده‌اند و ضمن گفتگو با مردم ستيزه‌گرند ، به ظاهر جامهء خشوع پوشيده و حال آنكه از پارسايى خالى هستند و خداى سينهء آنان را فرو مىكوبد و بينى آنان را مىبرد . گروه دوم بر همگنان خود تكبر مىكنند و حال آنكه براى توانگران فروتنى مىكنند ، حلواى توانگران را هضم مىكند و دين خود را در هم مىشكند . خداوند بينش چنين كسى را كور مىكند و نشان او را از آثار دانشمندان از ميان مىبرد .\r\nگروه سوم را در حال غم و اندوه مىبينى كه شب را در كاشانهء خود برپاست ، يا در روپوش خود خميده است . از همگان ترس و بيم دارد مگر از برادران مورد اعتمادش ، خداوند اركان او را استوار مىدارد و روز رستاخيز امانش مىدهد . « 1 »\r\n( 2 ) امام صادق ( ع ) فرموده است : روز رستاخيز خداى عز و جل همهء خلق را در زمين هموارى گرد مىآورد و ترازوها نهاده مىشود . خون شهيدان با مركب عالمان سنجيده مىشود و مركب عالمان بر خون شهيدان برترى مىيابد .\r\n( 3 ) امام باقر ( ع ) فرموده است : قاريان قرآن سه گونه‌اند ، « 2 » مردى كه قرآن مىخواند و آن را براى خود كالايى فرض مىكند كه به آن وسيله پادشاهان را جلب كند و بر مردم برترى جويد و مردى كه قرآن مىخواند ، حروف آن را حفظ مىكند و حدود آن را تباه مىسازد و مردى كه قرآن مىخواند ، داروى قرآن را بر درد دل خويش مىنهد ، شب را با آن شب زنده‌دار است و روز را با آن تشنه است ( كنايه\r\n\r\n\r\n","description":"","footnote":"\r\n( 1 ) . در كتاب فضل القرآن اصول كافى ، ص 435 ، ج 4 ، چاپ علميه ، تهران ، با اندك تفاوت لفظى و كم و بيشى آمده است . م .\r\n( 2 ) . در صفحهء 61 جلد اول اصول كافى ، چاپ علميه ، تهران ، با اندك اختلافى در الفاظ از امام صادق ( ع ) آمده است . م .\r\n","page_name":" 31 ","page_number":31},
  {"content":"\r\n\r\nاز قيام شب و صيام روز ) و در مساجد و جايگاههاى نماز احكام آن را بر پا مىدارد و به خاطر آن از بستر دورى مىگيرد . خداوند به پاس ايشان بلا را بر طرف مىسازد و به حرمت ايشان از دشمنان دولت را بر مىگرداند و به پاس ايشان از آسمان باران مىبارد و به خدا سوگند كه ميان قرآن‌خوانان ، اين گروه از كبريت احمر كمياب‌ترند .\r\n( 1 ) امام صادق ( ع ) فرموده است : دانش را بجوييد و همراه آن با بردبارى و وقار خود را بياراييد و براى كسى كه دانش به او مىآموزيد فروتن باشيد و هم براى كسى كه از او دانش فرا مىگيريد ، و عالم ستمگر نباشيد كه باطل حق شما را هم از ميان ببرد . « 1 »\r\n( 2 ) پيامبر ( ص ) فرموده‌اند : هر كس به قياسها عمل كند ، همانا خود هلاك شده است و ديگران را به هلاك انداخته است و هر كس براى مردم فتوى دهد و حال آنكه ناسخ را از منسوخ و محكم را از متشابه نشناسد ، خود هلاك شده است و ديگران را به هلاك انداخته است . « 2 » و نيز فرموده‌اند : كسى كه بدون بصيرت كار كند ، همچون راهروى است كه در غير راه حركت كند و شتاب حركت ، او را از راه درست بيشتر دور مىكند .\r\n( 3 ) امير المؤمنين على ( ع ) فرموده است : كسى كه در طلب علم مىرود ، همچون كسى است كه در راه خدا جهاد مىكند . همانا طلب علم بر هر مسلمان واجب است و چه بسيار مؤمنى كه در طلب علم از خانهء خود بيرون مىرود و باز نمىگردد ، مگر اينكه گناهانش آمرزيده است .\r\n( 4 ) و فرموده است : دانش ميراثى گرامى است و فرهنگها زيورهاى نو است و انديشه ، آينهء صاف و پاك است . قيمت هر كس چيزى است كه آن را نيكو بداند .\r\nهيچ علمى چون نظر نيست و هيچ شرفى چون دانش نيست . « 3 »\r\n\r\n\r\n","description":"","footnote":"\r\n( 1 ) . نخستين حديثى است كه در باب صفات عالمان در صفحهء 44 جلد اول اصول كافى آمده است . م .\r\n( 2 ) . حديث نهم است در باب نهى از سخن گفتن بدون علم ، صفحهء 52 همان جلد اصول كافى . م .\r\n( 3 ) . بخشى از آن در صفحهء 1079 نهج البلاغه چاپ آقاى فيض الاسلام آمده است . م .\r\n","page_name":" 32 ","page_number":32},
  {"content":"\r\n\r\n( 1 ) كميل بن زياد « 1 » مىگويد : امير المؤمنين على بن ابى طالب ( ع ) دست مرا گرفت و با خود به جبانه ( صحرا ) برد « 2 » و چون به صحرا رسيد ، آهى كشيد و سپس فرمود :\r\nاى كميل ! همانا اين دلها ظرفهايى است كه بهترين آن دلى است كه گنجايش بيشتر داشته باشد . اكنون آنچه را به تو مىگويم به خوبى حفظ كن : ( 2 ) مردم سه دسته‌اند ؛ عالم خداشناس و طالب علمى كه بر راه رهايى يافتن است و مگسان كوچك و ناتوان پيروان هر آواز دهنده و به هر سو كه باد بوزد مىروند . اينان از پرتو دانش فروغى نگرفته‌اند و به پايهء استوارى پناه نبرده‌اند . اى كميل ! دانش بهتر از مال است ، كه دانش ترا پاسدارى مىكند و تو بايد از مال پاسدارى كنى و مال را بخشش و هزينه مىكاهد ، در حالى كه دانش بر اثر بخشش فزونى مىيابد و پرورده به مال با از ميان رفتن آن از ميان مىرود . اى كميل ! شناخت علم آيين واجب ( همچون دين ) است ، در زندگى آدمى موجب اطاعت او ( از خداوند ) است و پس از مرگش موجب نيكنامى است . علم حاكم است و مال محكوم ( با تشخيص علم مال را اندوخته يا هزينه مىكنى ) . گنجينه داران مال در حالى كه زنده‌اند نابود شده‌اند ( گرفتار سركشى و هلاك معنوى مىشوند ) و دانشمندان تا روزگار باقى باشد باقى هستند ، گر چه كالبدهاى ايشان از دست رفته ولى ارواح آنان در دلها موجود است . « 3 »\r\n( 3 ) پيامبر ( ص ) فرموده‌اند : روز رستاخيز سخت‌ترين عذاب مردم در بارهء كسانى است كه پيامبرى يا يكى از پدر و مادر خود را كشته باشند ، يا دانشمندى كه از علم او بهره‌يى برده نشود . « 4 »\r\n\r\n\r\n","description":"","footnote":"\r\n( 1 ) . كميل بن زياد متولد 12 و درگذشتهء 82 هجرى قمرى ، از اصحاب مخصوص امير المؤمنين على ( ع ) كه به دست حجاج بن يوسف ثقفى كشته شد . رك . به : زركلى ، الاعلام ، ص 93 ، ج 6 . م .\r\n( 2 ) . جبانه : به فتح اول و تشديد دوم به معنى صحراست و در لهجهء اهالى كوفه معنى گورستان هم مىدهد . رك . به : ياقوت ، معجم البلدان ، ص 45 ، ج 3 ، چاپ 1906 ميلادى ، مصر . م .\r\n( 3 ) . با تفاوتهاى لفظى مختصرى در صفحهء 113 تحف العقول ابن شعبهء حرانى و در صفحات 346 - 350 جلد 18 شرح نهج البلاغه ابن ابى الحديد ، چاپ محمد ابو الفضل ابراهيم ، مصر ، 1963 ميلادى ، آمده است . م .\r\n( 4 ) . بخشى از اين حديث با اندك تفاوتى در معجم الصغير طبرانى و شعب الايمان بيهقى آمده است ، به نقل از حاشيهء صفحهء 125 جلد اول محجة البيضاى فيض كاشانى . م .\r\n","page_name":" 33 ","page_number":33},
  {"content":"\r\n\r\n( 1 ) و نيز فرموده‌اند : عالمان اين امت دو گروهند ، گروهى كه خداوند به آنان دانش ارزانى فرموده است و آنان با دانش رضاى خداوند و سعادت جهان ديگر را طلب مىكنند و آن را براى مردم بذل مىكنند و طمع و آزى ندارند و دانش خود را به بهاى اندك نمىفروشند . براى اينان همهء جانداران دريا و خشگى و پرندگان آسمان آمرزش خواهى مىكنند و به پيشگاه الهى وارد مىشوند در حالى كه سرور و شريفند . گروه ديگر ، خداوند به آنان دانش ارزانى فرموده است ولى آنان در آن باره بر بندگان خدا بخل مىورزند و آزمند مىشوند و آن را به بهاى اندك مىفروشند .\r\nاينان روز قيامت به لگام‌هاى آتشين لگام زده مىشوند و فرشته‌يى از فرشتگان ، در حضور همگان ، ندا مىدهد كه اين فلان پسر فلان است ، خدايش در جهان دانش ارزانى داشت ولى او بر بندگان از بخشش آن بخل ورزيد ، و همچنان تا از حساب فارغ شود ، آن فرشته ندا مىدهد .\r\n( 2 ) از على بن ابى طالب ( ع ) روايت است كه پيامبر ( ص ) چنين فرموده‌اند : هر كس علم را براى خدا طلب كند ، به هر مرحله از آن كه برسد ، در نفس خود نرمى بيشتر احساس مىكند و نسبت به مردم فروتن‌تر مىشود و بر بيم او از خدا و كوشش او در دين افزوده مىشود ، و اين كسى است كه از علم بهره‌مند مىشود و بايد آن را آموزش دهد . و هر كس علم را براى امور دنيا و منزلت پيش مردم و بهره‌ورى در پيشگاه پادشاه بياموزد ، هر چه از آن به او برسد ، موجب خود بزرگ بينى و فخر فروشى بيشتر او به مردم مىشود و مايهء فريب خوردن بيشتر او در قبال خداوند و ستم به دين مىشود . چنين كسى از دانش بهره‌مند نمىشود و از دليل و برهان نسبت به خود عاجز مىماند و روز رستاخيز مايهء زبونى و پشيمانى بيشتر او خواهد بود .\r\n( 3 ) پيامبر ( ص ) فرموده‌اند : چون آدمى مىميرد عمل او قطع مىشود مگر در سه مورد ، دانشى كه از آن بهره برده شود يا صدقه‌يى كه براى او جارى باشد يا فرزند شايسته‌يى كه براى او دعا كند . « 1 »\r\n( 4 ) و نيز فرموده است : روز رستاخيز نخست شفاعت پيامبران پذيرفته مىشود و سپس شفاعت عالمان و پس از آن شفاعت شهيدان . « 2 »\r\n\r\n\r\n","description":"","footnote":"\r\n( 1 ) . بغوى درگذشتهء 244 در مسند خود و در المصابيح ، ج 1 ، ص 20 ، و ابن عبد البر در صفحهء 14 المختصر آورده‌اند ، به نقل از حواشى صفحهء 20 جلد اول محجة البيضاء . م .\r\n( 2 ) . ابن ماجه در سنن خود به شمارهء 4209 و حميرى در صفحهء 31 قرب الاسناد آورده‌اند . م .\r\n","page_name":" 34 ","page_number":34},
  {"content":"\r\n\r\n( 1 ) ابن عباس گفته است : سليمان نبى ميان گزينش دانش و پادشاهى و مال مخير شد . دانش را برگزيد ، همراه آن پادشاهى و مال هم به او داده شد .\r\n( 2 ) لقمان به پسرش فرمود : پسركم ! با دانشمندان همنشينى كن و زانو به زانوى ايشان بنشين كه خداى عز و جل دلها را به پرتو حكمت زنده مىكند ، همچنان كه زمين را با باران آسمان زنده مىفرمايد .\r\n( 3 ) امير المؤمنين على ( ع ) فرموده است : اى مؤمن ! اين دانش و فرهنگ ارزش جان تو است . در فرا گرفتن آن بكوش كه هر چه علم و فرهنگ تو افزوده شود بر ارج و منزلت تو افزوده مىشود و همانا به يارى دانش است كه به خداوندت رهنمون مىشوى و به يارى فرهنگ و ادب مىتوانى خدمت خدايت را پسنديده انجام دهى و در اثر آن بنده سزاوار دوستى و قرب به خدا مىشود . پند و اندرز را بپذير تا از عذاب رهايى يا بى .\r\n( 4 ) پيامبر ( ص ) فرموده‌اند : دانش را بجوييد هر چند در چين باشد كه طلب دانش بر هر مسلمانى واجب است . « 1 »\r\n( 5 ) و فرموده‌اند : يك ساعت عالم كه بر بستر خويش تكيه زند و در عمل خويش بنگرد ، بهتر از عبادت هفتاد سال عابد است .\r\n( 6 ) و نيز فرموده‌اند : عالم هفتاد درجه بر عابد برترى دارد كه ميان هر دو درجه فاصلهء هفتاد سال دويدن اسب است و اين به آن سبب است كه شيطان براى مردم بدعت مىنهد ، عالم آن را مىبيند و از آن نهى مىكند ولى عابد به عبادت خود روى آورده است و به آن توجه نمىكند و آن را نمىشناسد . « 2 »\r\n( 7 ) و فرموده‌اند : هر كس يك مسأله بياموزد ، روز رستاخيز هزار گردن بند نور بر گردنش آويخته مىشود و هزار گناهش آمرزيده مىشود و براى او شهرى زرين ( 8 ) ساخته مىشود و به شمار موهاى بدنش براى او پاداش حج و عمره منظور مىشود .\r\nيكى از صحابه روايت مىكند كه مردى از انصار به حضور پيامبر ( ص ) آمد و گفت : اى رسول خدا ! اگر حضور در تشييع جنازه و حضور در محضر عالم باشد ،\r\n\r\n\r\n","description":"","footnote":"\r\n( 1 ) . طبرانى در معجم الكبير ، بيهقى در شعب الايمان و خطيب در تاريخ بغداد ، ص 346 ، ج 9 ، آورده‌اند . م .\r\n( 2 ) . براى اطلاع از حديث ديگرى كه نظير اين حديث است ، رك . به : تفسير كشاف زمخشرى ، ص 393 ، ج 4 ، و به متن و حاشيهء دوم صفحهء 17 ، جلد اول محجة البيضاء . م .\r\n","page_name":" 35 ","page_number":35},
  {"content":"\r\n\r\nشما كداميك را بيشتر دوست داريد كه حاضر شوم ؟ فرمودند : اگر كسانى هستند كه جنازه را جمع و دفن كنند ، همانا حضور در مجلس عالم برتر از هزار تشييع جنازه و هزار عيادت بيمار و شب زنده دارى هزار شب و روزه گرفتن هزار روز و صدقه دادن هزار درهم به مستمندان و هزار حج مستحب و هزار جهاد مستحب است كه به مال و جان خود در راه خدا جهاد كنى و همهء اينها كجا قابل مقايسه با محضر عالم است ، مگر نمىدانى كه خداوند به كمك عالم پرستش و اطاعت مىشود و خير دنيا و آخرت همراه علم است و شر دنيا و آخرت همراه نادانى . « 1 »\r\n( 1 ) و پيامبر ( ص ) فرموده‌اند : آيا به شما خبر دهم از گروههايى كه پيامبران و شهيدان نيستند و روز رستاخيز پيامبران و شهيدان به جايگاههاى ايشان در پيشگاه الهى كه بر منابر نور است غبطه مىخورند ؟ گفته شد : اى رسول خدا ايشان كيستند ؟\r\nفرمودند : آنانى هستند كه محبت خدا را در دلهاى بندگانش مىافكنند و بندگان را هم محبوب خداوند قرار مىدهند . گفتيم : محبت خدا را بر دل بندگان افكندن فهميديم ولى بندگان را چگونه محبوب خداوند قرار مىدهند ؟ فرمودند : بندگان را به آنچه خداوند دوست دارد فرمان مىدهند و از آنچه ناخوش مىدارد باز مىدارند و هر گاه اطاعت كنند خداوند ايشان را دوست مىدارد .\r\n( 2 ) و پيامبر ( ص ) فرموده‌اند : هر كس يك باب از علم فرا گيرد كه براى رضاى خداوند به مردم بياموزد ، خداوندش پاداش هفتاد پيامبر ارزانى مىدارد .\r\n( 3 ) و نيز فرموده‌اند : هر كس يك باب از علم بياموزد ، چه به آن عمل كند و چه عمل نكند ، برتر از آن است كه هزار ركعت نماز مستحب گزارد .\r\n( 4 ) شاعر چنين سروده است :\r\n« بهره گرفتن از دانش را هرگز رها مكن كه بهره‌گيرى از دانش بهترين غنيمت است . براى آنچه كه فرا نگرفته‌اى آموزنده باش و آنچه را فرا گرفته‌اى بياموز . »\r\n( 5 ) « هر گاه مشك مشام مردم را عطر آگين مىسازد ، براى من فقط رايحهء خوش مركب كافى است . هيچ چيز نيكوتر از قلم نيست با آنكه بر كرانه‌هاى آن اثر سياهى است . »\r\n\r\n\r\n","description":"","footnote":"\r\n( 1 ) . نظير اين حديث با تفاوتهايى به نقل از جامع الاخبار ، در صفحهء 203 ، جلد اول بحار چاپ آقاى آخوندى آمده است . م .\r\n","page_name":" 36 ","page_number":36},
  {"content":"\r\n\r\n( 1 ) « هر كس دانشمند باشد برتر قوم مىشود ، هر چند ميان قوم خود والاگهر نباشد ، و اگر به سرزمينى برود در آنجا به يارى دانش خود زندگى مىكند و دانشمند در هيچ شهر غريب نيست . دانش را نور مىبينيم و فرهنگ را زيور . از آن دو با رغبت بهره بگير . آن دو جمع نمىشود مگر براى كسى كه عقل او صحيح باشد و چه بسيار دانا كه عاقل نيست . »\r\n( 2 ) « در دانش شكوه و مهابت است و دانش سودبخش‌تر از گنجينه‌هاى گوهر است . گنجينه‌ها در طول زمان و با هزينه كردن نابود مىشود و حال آنكه دانش تا روزگاران باقى است پايدار مىماند . »\r\n( 3 ) « در هر سرزمين دانشمندان و فرزندان دانا و گرامى ايشان ، چراغهاى همگانند كه اگر دانش ايشان در هر رشته همچون نور ماه بدون آنكه ابر باشد نتابد ، همانا پس از مدتى دين كهنه و فرسوده مىشود همچنان كه نشانه‌هاى ريسمانهاى پوسيده از ميان مىرود . »\r\n( 4 ) « دانش بهترين خواسته و چيزى است كه به دست مىآيد ، زيرا دانش ناپسند موجود نيست و حال آنكه همهء چيزهاى ديگر به دو نوع پسنديده و نكوهيده تقسيم شده است . »\r\n( 5 )\r\n\r\nمجلس دوم در شناختن خداوند و آنچه به آن وابسته است\r\n( 6 ) بدان كه خداوند متعال با بيان دلايلى از حادث بودن جهان خبر و آگاهى داده است . از جمله در سورهء بقره چنين مىفرمايد : ( 7 ) « همانا در آفرينش آسمانها و زمين و آمد و شد شب و روز و كشتى كه در دريا حركت مىكند و آنچه به مردم سود مىرساند و آنچه خداوند از آسمان آب نازل مىكند و به يارى آن زمين را پس از مرگش دوباره زنده مىكند و در زمين جانوران پراكنده مىشوند و گردانيدن بادها و ابرهاى فرمانبردار ميان آسمان و زمين ، آياتى است براى قومى كه انديشه مىكنند . »\r\n( 8 ) و در همين سوره مىفرمايد :\r\n« اى مردمان بپرستيد خدايتان را ، آنكه شما و كسانى را كه پيش از شما بودند بيافريد ، شايد پرهيزگار شويد . آنكه براى شما زمين را گسترده و آسمان را برافراشته\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nقرار داده است و فرو مىفرستد از آسمان آبى كه به آن براى روزى شما ميوه‌ها را بيرون مىآورد . پس براى خداوند مانندهايى قرار ندهيد و شما مىدانيد . » كه دليل بر حادث بودن جهان و آسمان و زمين است ، و خداوند در همين سوره مىفرمايد : ( 1 ) « يا مانند آن كه گذشت بر دهى فرو ريخته ( ويرانه ) . گفت : خداوند چگونه اهل اين دهكده را پس از مرگ زنده مىفرمايد ؟ پس خداوند او را صد سال بميراند و سپس او را برانگيخت . خداى به او فرمود : چند مدت درنگ كردى ؟ گفت يك روز ، شايد هم بخشى از يك روز . فرمود : چنين نيست كه صد سال درنگ كردى .\r\nبنگر بسوى خوراكى و آشاميدنى خودت كه دگرگون نشده است و بنگر به خر خودت ، تا ترا دليلى براى مردمان قرار دهيم و به استخوانها بنگر كه چگونه آنها را تركيب مىكنيم و سپس بر آن گوشت مىپوشانيم . همين كه براى او روشن شد ، گفت : اكنون مىدانم خداوند بر هر چيزى تواناست . »\r\n( 2 ) و باز در همين سوره مىفرمايد :\r\n« و چون ابراهيم گفت : اى پروردگار من به من بنماى چگونه مردگان را زنده مىگردانى ، گفت : باور نمىدارى ؟ گفت : چرا باور مىدارم و لكن تا آرميده شود دل من . فرمود : فرا گير چهار عدد از پرندگان و آنها را پاره پاره كن و سپس بر هر كوهى جزئى از آن بگذار و سپس بخوان آنها را تا بيايند سوى تو به شتاب و بدان به درستى كه خداوند تواناى داناست . » « 1 »\r\n( 3 ) امام صادق ( ع ) فرموده است : كسى كه از كنار آن دهكدهء ويران گذشت عزيز بوده است و امام باقر ( ع ) فرموده ، ارميا بوده است و هم گفته شده كه آن شخص خضر بوده است و مقصود از دهكده بيت المقدس است كه بخت النصر آن را خراب كرده بود و گفته شده است همان دهكده‌يى است كه هزاران تن از آن به منظور گريز از مرگ بيرون رفته بودند « 2 » و منظور از فرو ريخته يعنى خالى از سكنه است و هم گفته‌اند پايه‌هاى آن دهكده پا بر جا بود ولى سقف آن فرو ريخته بود ، و گفته شده است كه خداوند متعال آن شخص را در آغاز روز ميراند و پس از صد سال در پايان روز برانگيخت و چون ديد هنوز اندكى از آفتاب باقى است ، گفت : بخشى از روز يا\r\n\r\n\r\n","description":"","footnote":"\r\n( 1 ) . آيات 20 ، 21 ، 160 ، 261 و 262 سورهء دوم ( بقره ) است . م .\r\n( 2 ) . گفتار امام صادق و امام باقر عليهما السلام در تفسير تبيان شيخ طوسى صفحهء 321 جلد اول چاپ نجف هم آمده است و براى اطلاع بيشتر در متون فارسى رك . به :\r\nتفسير ابو بكر عتيق نيشابورى ( قصص قرآن مجيد ) ، ص 21 ، چاپ 1347 ، دانشگاه تهران . م .\r\n","page_name":" 38 ","page_number":38},
  {"content":"\r\n\r\nيك روز را درنگ كرده‌ام . خوراك و آشاميدنى او كه دگرگون نشده بود ، شيرهء انگور و انجير و انگور بود كه شيره همچنان شيرين و انگور و انجير هم تازه و مانند از شاخ چيده شده باقى مانده بود ، و گفته شده است خداوند او را جوان برانگيخت و در آن هنگام نواده‌گان او پير بودند .\r\n( 1 ) و روايت شده است كه امير المؤمنين على ( ع ) فرموده است : هنگامى كه عزير از خانهء خود بيرون رفت پنجاه ساله بود و همسرش باردار بود و خداوند او را صد سال ميراند و سپس برانگيخت و در حالى كه پنجاه ساله بود به خانه‌اش برگشت و پسرش از او سالخورده‌تر بود و اين موضوع از آيات خداست . « 1 » لغت نشز به معنى نشر هم آمده است .\r\n( 2 ) از امام صادق ( ع ) روايت شده است كه ابراهيم ( ع ) لاشه جانورى ديد كه درندگان آن را از هم دريده بودند و درندگان خشكى و دريا و لاشخورهاى پرنده از آن مىخوردند و از خداوند خواست به او نشان دهد كه چگونه آن را زنده مىفرمايد و گفته شده است سبب اين خواهش آن بود كه نمرود در مورد زنده ساختن با او ستيزه كرده بود و گفته بود اگر خداوند مرده‌يى را به آن گونه كه او ببيند زنده نكند ابراهيم ( ع ) را خواهد كشت و به همين منظور ابراهيم ( ع ) عرض كرد : براى اين كه قلبم مطمئن شود كه نمرود ستمگر مرا نخواهد كشت .\r\n( 3 ) گروهى گفته‌اند ابراهيم ( ع ) اين تقاضا را براى قوم خود فرمود ، همچنان كه موسى ( ع ) رؤيت را براى قوم خود مسألت فرمود .\r\n( 4 ) برخى هم گفته‌اند ابراهيم ( ع ) از اين جهت تقاضا كرد كه اين موضوع را آشكارا و با علم عيان ببيند و به طريق استدلالى به آن دانا و آگاه بود . اين گفتار الهى كه مىفرمايد : مگر ايمان نياورده‌اى ، معنى تقرير دارد نه انكار ، زيرا ابراهيم ( ع ) پاسخ مىدهد : آرى ايمان دارم ولى براى اين است كه دل من مطمئن شود يعنى يقين بر يقين او افزوده شود و گفته شده است آن پرندگان خروس و طاوس و كلاغ و كبوتر بودند . « 2 »\r\n( 5 ) از حضرت باقر و حضرت صادق ( ع ) روايت شده است كه شمار آن كوهها ده\r\n\r\n\r\n","description":"","footnote":"\r\n( 1 ) . اين روايت در صفحهء 370 جلد 1 و 2 تفسير مجمع البيان طبرسى ، چاپ 1379 قمرى ، بيروت ، آمده است . م .\r\n( 2 ) . بخشهايى از اين مطالب از جمله نام پرندگان به همين صورت در تفسير تبيان طوسى ، ص 327 ، ج 1 ، چاپ نجف ، آمده است . م .\r\n","page_name":" 39 ","page_number":39},
  {"content":"\r\n\r\nكوه بود و در روايت ديگرى از آن دو نقل شده كه هفت كوه بوده است و هم گفته شده است چهار كوه بوده است و معنى كلمهء دعا در فعل ( ادعهن ) اشاره كردن است ، و اين موضوع كه در اين آيه آمده است از شگفت‌ترين دلايل خداوند متعال است .\r\n( 1 ) و خداوند در سورهء آل عمران چنين فرموده است :\r\n« همانا در آفرينش آسمانها و زمين و آمد و شد شب و روز نشانه‌هايى براى خردمندان است ، آنانى كه ياد مىكنند خداى را ايستاده و نشسته و بر پهلوهايشان و انديشه مىكنند در آفرينش آسمانها و زمين ، پروردگار ما نيافريدى اين را باطل ، پاك و منزهى و ما را از عذاب آتش نگاه دار . » « 1 » اين آيه دليل بر خوبى تفكر و انديشه است .\r\n( 2 ) و خداوند متعال در سورهء انعام مىفرمايد : « بگو آيا جز خدا دوستى فرا گيرم پديد آورندهء آسمانها و زمين و او مىخوراند و خورانيده نمىشود . »\r\n( 3 ) و در همين سوره مىفرمايد : « و كيست ستمكارتر از آنكه به خدا دروغ بست يا آيات او را تكذيب كرد ؟ به درستى كه رستگار نمىشوند ستمكاران . »\r\n( 4 ) و در همين سوره مىفرمايد : « و اگر هر معجزه‌يى را ببينند به آن ايمان نمىآورند و چون پيش تو مىآيند با تو مجادله مىكنند و كسانى كه كافر شدند مىگويند : همانا چيزى نيست جز افسانه‌هاى پيشينيان . » و اين گفتار خداوند متعال كه مىفرمايد : « به درستى كه خداوند شكافندهء دانه و هسته است . بيرون مىآورد زنده را از مرده و بيرون آورندهء مرده است از زنده . آن خداى شماست پس كجا رو گردان مىشويد . . . » تا آنجا كه مىفرمايد : « . . . همانا در آن نشانه‌هايى است از براى گروهى كه مىگروند . » « 2 »\r\n( 5 ) و خداوند متعال در سورهء اعراف چنين مىفرمايد : « به درستى كه پروردگار شما خداوندى است كه آسمانها و زمين را در شش روز آفريده است ، پس قصد كرد بر آفرينش عرش . پوشانيد به پردهء شب روز را كه مىجويد آن را شتابان و خورشيد و ماه و ستارگان رام كرده شده‌اند به فرمان او . آگاه باشيد مر او راست\r\n\r\n\r\n","description":"","footnote":"\r\n( 1 ) . آيات 188 و 189 سورهء سوم .\r\n( 2 ) . آيات 15 ، 21 و 26 سورهء ششم .\r\n","page_name":" 40 ","page_number":40},
  {"content":"\r\n\r\nآفريدن و فرمان ، با بركت خدا كه پروردگار جهانيان است . » « 1 »\r\n( 1 ) و خداوند متعال در سورهء يونس چنين مىفرمايد : « اوست آن خدايى كه گردانيد آفتاب را روشنى و ماه را صاحب نور و تقدير كرد آن را منزلها تا بدانيد شمار سالها و حساب ماهها . نيافريد خدا اين را مگر به راستى روشن مىكند نشانه‌ها را براى گروهى كه مىدانند . » « 2 »\r\n( 2 ) و خداوند متعال در سورهء ابراهيم چنين مىفرمايد : « خداست كه آفريد آسمانها و زمين را و فرو فرستاد از آسمان آب را ، پس بيرون آورد به آن ميوه‌ها را براى روزى شما و رام كرد براى شما كشتى را تا در دريا به فرمان او روان شود و رام كرد براى شما رودخانه‌ها را و رام كرد براى شما آفتاب و ماه را دو كوشندهء دائمى و رام كرد براى شما شب و روز را و دادتان از هر چه خواستيد آن را و اگر نعمتهاى خدا را بشمريد ، نمىتوانيد آن را شمار كنيد . همانا كه انسان سخت ستمكار ناسپاس است . » « 3 » و اين گفتار خداوند متعال در سورهء نحل كه مىفرمايد : « آفريد انسان را از نطفه و اكنون او جدال‌كنندهء آشكار است . » و در همين سوره مىفرمايد :\r\n« به درستى كه براى شما در چهار پايان ( دامها ) عبرت است . به شما مىآشامانيم از آنچه در شكمهاى آنهاست ، از ميان سرگين و خون ، شير خالصى كه براى آشامندگان گواراست . » « و از ميوه‌هاى درختان خرما و انگورها كه مىگيريد از آن شكرى و روزى پسنديده را ، همانا كه در آن نشانه‌هايى است براى قومى كه مىانديشند . » كه منظور اين است كه اين آشاميدنى با الهام خداوند فراهم مىشود . همچنين انواع حرير ( ابريشم ) هم با الهام خداوند فراهم مىآيد . « 4 »\r\n( 3 ) و خداوند متعال در سورهء طه مىفرمايد : « آنكه زمين را براى شما بستر ( گهواره ) قرار داد و در آن براى شما راهها پديد آورد و فرو فرستاد از آسمان آب را ، پس بيرون آورديم به آن جفتهايى را از روييدنيهاى جداگانه . بخوريد و بچرانيد چهارپايتان را . به تحقيق در اين ، آيتهاست براى صاحبان خرد . » « 5 »\r\n( 4 ) و خداوند متعال در سورهء انبياء مىفرمايد : « و نيافريديم آسمانها و زمين را و\r\n\r\n\r\n","description":"","footnote":"\r\n( 1 ) . آيهء 53 سورهء هفتم .\r\n( 2 ) . آيهء 6 سورهء دهم .\r\n( 3 ) . آيهء 38 سورهء چهاردهم .\r\n( 4 ) . آيات 5 ، 69 و 70 سورهء شانزدهم .\r\n( 5 ) . آيات 56 و 57 سورهء بيستم .\r\n","page_name":" 41 ","page_number":41},
  {"content":"\r\n\r\nآنچه ميان آنهاست به بازيچه . » و در همين سوره مىفرمايد : « و آيا نديدند كسانى كه كافر شدند كه آسمانها و زمين بسته بودند ، پس گشوديم آنها را و گردانيديم هر چيز زنده‌يى را از آب ، آيا پس نمىگروند ؟ » « 1 » ( 1 ) و در سورهء حج چنين مىفرمايد : « آيا نديدى كه براى خداوند هر كه در آسمانها و هر كه در زمين است و خورشيد و ماه و ستارگان و كوهها و جنبندگان و بسيارى از مردم و بسيارى كه سزاوار شده است براى او شكنجه ، سجده مىكنند ؟ » ، و در همين سوره مىفرمايد : « اى گروه مردم ! مثلى زده شد ، پس به آن گوش فرا دهيد .\r\nهمانا كسانى را كه غير از خدا فرا مىخوانيد ( پرستش مىكنيد ) هرگز پشه‌يى ( مگسى ) را نيافريده‌اند ، هر چند براى آن كار جمع شده باشند و اگر پشه ( مگس ) چيزى را از ايشان بربايد نمىتوانند آن را خلاص كنند . سست باشد خواستار و خواسته شده . حق شناسايى خدا را نشناختند و به تحقيق خداوند تواناى غالب است . » « 2 »\r\n( 2 ) و در سورهء نور چنين مىفرمايد : « و خداوند هر جنبنده‌يى را از آب بيافريد .\r\nبرخى از آنها بر شكم خود راه مىرود ( مىخزد ) ، برخى از آنها بر دو پاى راه مىرود و برخى از آنها بر چهار پاى راه مىرود . مىآفريند خداوند آنچه مىخواهد . » « 3 »\r\n( 3 ) و در سورهء نمل چنين مىفرمايد : « آيا كيست كه آسمانها و زمين را آفريد و براى شما از آسمان آب فرو فرستاد ؟ پس رويانيديم به آن بوستانهاى داراى خرمى را .\r\nنرسد شما را كه برويانيد درختش را ، آيا خدايى است با خداى يگانه ؟ بلكه آنها گروهى هستند كه از حق مىگذرند . » تا آنجا كه مىفرمايد : « آيا خدايى هست با خدا ؟ بگو : بياوريد حجت خود را اگر راستگوييد . » « 4 »\r\n( 4 ) و خداوند در سورهء روم چنين مىفرمايد : « و از آيات قدرت او اين است كه آفريد شما را از خاك و پس از آن شما آدميانيد كه پراكنده مىشويد . »\r\n( 5 ) و در همين سوره مىفرمايد : « خداست كه مىفرستد بادها را ، پس برمىانگيزاند\r\n\r\n\r\n","description":"","footnote":"\r\n( 1 ) . آيات 17 و 32 سورهء بيست و يكم .\r\n( 2 ) . آيات 19 ، 73 و 74 سورهء بيست و دوم .\r\n( 3 ) . بخشى از آيهء 45 سورهء بيست و چهارم ، در ترجمهء آيات از تفسير ابو الفتوح رازى بهره برده‌ام . م .\r\n( 4 ) . آيات 62 تا 66 سورهء بيست و هفتم .\r\n","page_name":" 42 ","page_number":42},
  {"content":"\r\n\r\nابر را ، پس مىگستراند آن را در آسمان چنانچه مىخواهد و آن را پاره پاره مىگرداند و مىبينى باران را كه بيرون مىآيد از ميان آن ، پس چون خدا برساند باران را به هر كه از بندگانش كه خواهد ، آنگاه ايشان شادمان مىشوند و به درستى كه پيش از آنكه باران برايشان فرستاده شود نااميدان بودند . پس نگاه كن به سوى آثار رحمت خدا ، چگونه زنده مىكند زمين را پس از مردن آن ، به درستى كه خداوند زنده‌كنندهء مردگان است و او بر هر چيزى تواناست . و اگر بفرستيم باد را و زراعت را زرد شده ببينند ، هر آينه به نعمت گذشته كافر مىشوند . پس همانا كه نتوانى ، شنوانى مردگان را و نشنوانى فرا خواندن را به كران ، چون برگردند پشت‌كنندگان . » « 1 » و در سورهء لقمان مىفرمايد : « آيا نمىبينيد كه خداوند رام كرد براى شما آنچه را در آسمانهاست و آنچه را در زمين است ؟ » « 2 » ( 1 ) و خداوند در سورهء فاطر مىفرمايد : « آيا نبينى كه خدا فرو فرستاده از آسمان آب را پس بيرون آورديم به آن ميوه‌هايى كه گوناگون است رنگهايش و از كوهها راههاى سپيد و سرخ كه گوناگون است رنگهاى آن و سياههاى به غايت سياه ، و از مردم و جنبندگان و چهار پايان كه مختلف است رنگهاى آن . » « 3 »\r\n( 2 ) و خداى متعال در سورهء يس چنين مىفرمايد : « و نشانه‌يى است براى ايشان زمين مرده كه زنده كرديم آن را و بيرون آورديم از آن دانه را ، پس از آن مىخورند .\r\nو قرار داديم در آن بوستانها از درخت خرما و انگور و روان كرديم در آن از چشمه‌هاى آب تا بخورند از ميوهء آن و از آنچه دستهايشان آن را فراهم كرده است . آيا پس شكر نمىكنند ؟ » « 4 » ( 3 ) و خداوند متعال در سورهء زمر مىگويد : « آفريد آسمانها و زمين را به راستى . در مىآورد شب را به روز و در مىآورد روز را بر شب و رام گردانيد خورشيد و ماه را .\r\nهمه مىروند در فلك خود تا مدت نامبرده شده . دانسته باش اوست غالب آمرزنده .\r\nآفريد شما را از نفسى تنها ، پس گردانيد از او زن او را . » « 5 »\r\n\r\n\r\n","description":"","footnote":"\r\n( 1 ) . آيات 20 و 48 تا 52 سورهء سى ام .\r\n( 2 ) . بخشى از آيهء 20 سورهء سى و يكم .\r\n( 3 ) . بخشى از آيهء 24 سورهء سى و پنجم .\r\n( 4 ) . آيات 34 تا 36 سورهء سى و ششم .\r\n( 5 ) . آيهء 8 و بخشى از آيهء 9 سورهء سى و نهم .\r\n","page_name":" 43 ","page_number":43},
  {"content":"\r\n\r\n( 1 ) و خداوند در سورهء غافر ( مؤمن ) چنين مىفرمايد : « خداست آنكه آفريد براى شما چهارپايان را تا سوار شويد بعضى را و از آنها بخوريد و براى شما در آن بهره‌هاست و تا بر آنها برسيد بر حاجتى كه در سينه‌هاى شماست و بر آن و بر كشتى سوار شويد . » و در آخر اين سوره مىفرمايد : « و به شما نشان مىدهد آيتهاى خود را ، پس كدام آيات خدا را انكار مىكنيد ؟ » « 1 » ( 2 ) در سورهء حم سجده ( فصلت ) مىفرمايد : « بگو آيا شما هر آينه كافر مىشويد ، به آنكه آفريد زمين را در دو روز و قرار مىدهيد براى او مانندها ؟ اين است پروردگار جهانيان . » تا چند آيهء بعد . « 2 »\r\n( 3 ) در سورهء شورى مىفرمايد : « خداى راست ، پادشاهى آسمانها و زمين . مىآفريند آنچه را مىخواهد . مىبخشد هر كه را مىخواهد دختر و مىبخشد هر كه را مىخواهد پسر يا جفت كند آنها را پسران و دختران و قرار مىدهد هر كه را مىخواهد نازا . » « 3 »\r\n( 4 ) در سورهء جاثيه مىفرمايد : « به تحقيق در آسمانها و زمين هر آينه آيتهاست مر گروندگان را و در آفرينش شما و آنچه پراكنده مىشود از جنبنده‌ها نشانه‌هاست براى گروهى كه يقين مىكنند و آمد و شد شب و روز و آنچه خدا از آسمان روزى مىفرستد و به آن زنده مىكند زمين را پس از مرگش و گردش بادها آيتهاست براى گروهى كه مىانديشند . » « 4 »\r\n( 5 ) در سورهء و النجم مىفرمايد : « و آنكه او مىخنداند و مىگرياند و آنكه او مىميراند و زنده مىكند و آنكه او آفريد جفتهاى نر و ماده را از نطفه چون ريخته شود و آنكه بر اوست نشأة ديگرى و آنكه او بىنياز كند و سرمايه دهد ، و آنكه اوست پروردگار ( ستارهء شعرى ) و آنكه او هلاك كرد عاد نخستين را و ثمود را و باقى نگذاشت گروه نوح را از پيش . » تا آخر مطالبى كه بيان فرموده است و همهء اينها از قويترين دلايل بر وجود خداوند است . « 5 »\r\n( 6 ) و در سورهء الرحمن چنين فرموده است : « خداوند بخشاينده ، آموخت قرآن را .\r\n\r\n\r\n","description":"","footnote":"\r\n( 1 ) . آيات 81 و 82 سورهء چهل و يكم .\r\n( 2 ) . آيات 9 تا 12 سورهء چهل و يكم .\r\n( 3 ) . آيات 49 و 50 سورهء چهل و دوم .\r\n( 4 ) . آيات 3 تا 5 سورهء چهل و پنجم .\r\n( 5 ) . آيات 45 تا 53 سورهء پنجاه و سوم .\r\n","page_name":" 44 ","page_number":44},
  {"content":"\r\n\r\nآفريد انسان را . آموخت او را روشنى ضمير . خورشيد و ماه به حسابى مقدر مىروند و ستاره و درخت سجده مىكنند . . . » « 1 »\r\n( 1 ) و خداوند متعال در سورهء ملك مىفرمايد : « آيا نمىنگرند به سوى مرغان ، بالاى آنها صف زنندگان و مىگيرند . باز ندارد آنها را مگر خداوند ، به درستى كه او به هر چيزى داناست . » « 2 »\r\n( 2 ) و خداى متعال در سورهء نوح فرموده است : « آيا نمىبينيد كه خداوند چگونه آفريد آسمانها را طبقه بالاى طبقه و ماه را در آسمانها روشنى و خورشيد را چراغ قرار داد و خداوند بروياند شما را از زمين روياندنى پس باز مىگرداند شما را در آن و بيرون مىآورد بيرون آوردنى و خداوند زمين را براى شما گسترده قرار داد تا در راههاى گشادهء آن برويد . » « 3 »\r\n( 3 ) و در سورهء عم چنين مىفرمايد : « آيا زمين را گسترده و كوهها را ميخها قرار نداديم ؟ و ما شما را آفريديم جفت جفت و قرار داديم خواب شما را سبب آسايش . . . » تا آنجا كه مىفرمايد : « و بوستانهاى بهم پيچيدهء درختان . » « 4 »\r\n( 4 ) و خداوند متعال مىفرمايد : « بگو اوست خداى يگانه . خداى بىنياز است .\r\nنه زايد و نه زاده شد و هيچ كس همتاى او نيست . » « 5 »\r\n( 5 ) گويند مشركان به رسول خدا ( ص ) گفتند : نسب و صفات خداى خود را براى ما بيان كن و بگو و خداوند اين سوره را نازل فرمود و به همين جهت به سورهء اخلاص نامگذارى شد و به سورهء نسبة الرب ( بيان نسب خداوند ) و سورهء ولايت هم نامگذارى شده است . « 6 »\r\n( 6 ) از امير المؤمنين على ( ع ) نقل شده كه فرموده است : خداى يگانه است بدون آنكه عدد را در موردش تأويل كنيم و مقصود از صمد اين است كه هيچ گونه تبعيض\r\n\r\n\r\n","description":"","footnote":"\r\n( 1 ) . آيات 1 تا 13 سورهء پنجاه و پنجم .\r\n( 2 ) . آيهء 20 از سورهء شصت و هفتم .\r\n( 3 ) . آيات 14 تا 20 سورهء هفتاد و يكم .\r\n( 4 ) . آيات 7 تا 11 سورهء هفتاد و هشتم .\r\n( 5 ) . تمامى سورهء يك صد و دوازدهم .\r\n( 6 ) . براى اطلاع بيشتر در اين مورد و نام ديگر اين سوره كه مقشقشه يعنى بهبودى بخش و درمان‌كننده است به تفسير تبيان شيخ طوسى و مجمع البيان طبرسى ذيل سورهء اخلاص مراجعه شود . م .\r\n","page_name":" 45 ","page_number":45},
  {"content":"\r\n\r\nو جزء و كل در او مطرح نيست و نمىزايد كه در نتيجه چيزى با او مشارك باشد و نه زاييده شده كه موروث و نابودشونده باشد و او را هيچ همتايى نيست .\r\n( 1 ) و بدان كه خداوند در قرآن دلايل بسيارى در مورد حادث بودن جهان و اثبات وجود خويش و صفات خود و چيزهايى كه نسبتش به آن جايز است و چيزهايى كه نسبتش به آن جايز نيست بيان فرموده است كه بيش از مقدارى است كه ما نقل كرديم و ما همهء آن را از بيم طولانى شدن كلام نياورديم و به خواست خداوند متعال در همين اندازه كفايت است و سزاوار است كه خردمند در اين آيات تفكر و دقت كند تا براى او علم به وجود خداوند متعال حاصل شود و بداند آنچه متكلمان گفته‌اند بيرون از قرآن و اخبار صحيح نيست ، زيرا متكلمان مىگويند دقت و نگريستن در بارهء شناخت خداوند متعال واجب است و راهى براى شناخت خداوند جز همين دقت نيست و خداوند يا به ضرورت معلوم است يا به استدلال . اگر به ضرورت معلوم باشد لازم است همهء خردمندان در اين موضوع يكسان بينديشند ، همان گونه كه هر خردمند و عاقلى مىداند ذراع بزرگتر از وجب است و ده بيشتر از يك است و اگر به استدلال معلوم شود همان گونه است كه بيان كرديم و خداوند متعال در سورهء اعراف مىفرمايد : « آيا نمىنگرند در پادشاهى ( اقطار و اكناف ) آسمانها و زمين و به آنچه خداوند آفريده است و اينكه شايد نزديك شده باشد مدت ( اجل ) ايشان ؟ پس به كدام سخن بعد از آن مىگروند ؟ » « 1 » ( 2 ) با اين آيه خداوند مكلفان را بر حذر مىدارد كه هيچ گاه از تفكر و انديشيدن غفلت نورزند ، زيرا از اينكه مرگ ايشان فرا رسد در امان نيستند و بايد همواره آمادهء شناخت به اندازهء لازم باشند . و باز خداوند در سورهء فرقان مىفرمايد : « آيا به سوى پروردگار خود نمىبينى كه چگونه كشيد سايه را و اگر مىخواست هر آينه آن را ساكن قرار مىداد . سپس گردانيديم آفتاب را بر آن دلالت‌كننده . پس فرا گرفتيم آن را به سوى خود فرا گرفتن آسان . » « 2 »\r\n( 3 ) و خداوند متعال در سورهء روم مىفرمايد : « آيا نمىانديشند در خودشان و نه در اينكه خداوند آسمانها و زمين و آنچه را ميان آنهاست به راستى آفريده است . . . . » « 3 »\r\n\r\n\r\n","description":"","footnote":"\r\n( 1 ) . آيهء 185 سورهء هفتم .\r\n( 2 ) . آيات 48 و 49 سورهء بيست و پنجم .\r\n( 3 ) . بخشى از آيهء 8 سوره سىام .\r\n","page_name":" 46 ","page_number":46},
  {"content":"\r\n\r\n( 1 ) و خداوند متعال در سورهء ق مىفرمايد : « آيا نظر و انديشه نمىكنند به سوى آسمان كه بر فرازشان است كه چگونه بنا نهاديم آن را و آراسته كرديم آن را و براى آن شكافى نيست و زمين را كشيديم و افكنديم در آن كوهها و رويانيديم در آن از هر جفتى خوش آينده ، بينشى و پندى است براى هر بندهء بازگشت‌كننده و فرو فرستاديم از آسمان آبى با بركت ، پس رويانيديم به آن باغها و دانهء درويده و درخت خرماى بر افراشته كه آن را شكوفه‌هاى بر هم نشسته است ، روزى است براى بندگان . . . » « 1 » كه منظور آن است كه در مورد درخت خرما و چگونگى شكوفه بستن آن و در بارهء انار و چگونگى چيده شدن دانه‌هاى آن بينديشند . در سورهء و الذاريات چنين مىفرمايد :\r\n« و در زمين نشانه‌هاست براى يقين‌كنندگان و در نفس خودتان آيا نمىنگريد و در آسمان است روزى شما و آنچه وعده كرده مىشويد و سوگند به پروردگار آسمان و زمين كه آن حق است . » « 2 »\r\n( 2 ) و خداوند متعال در سورهء عبس چنين مىفرمايد : « پس بايد بنگرد آدمى در خوردنى خود . همانا ما ريختيم از ابر آب را ريختنى . سپس شكافتيم زمين را شكافتنى . پس رويانيديم در زمين دانه و انگور و سبزىها و درخت زيتون و خرما و باغهاى مشتمل بر درختان و ميوه‌هاى تر و چراگاه . » « 3 » و در سورهء طارق مىفرمايد :\r\n« پس آدمى بنگرد كه از چه چيز آفريده شده ، آفريده شده است از آبى جهنده كه بيرون مىآيد از پشت مرد و استخوانهاى سينهء زن . » « 4 »\r\n( 3 ) و خداوند متعال در سورهء غاشيه مىفرمايد : « آيا نمىنگرند در شتر كه چگونه آفريده شده است ، و در آسمان كه چگونه بر افراشته شده است و به كوهها كه چگونه بر كشيده شده است و به زمين كه چگونه گسترانيده شده است ؟ پس پند ده كه همانا تو پند دهنده‌اى . » « 5 »\r\n( 4 ) و مقصود اين است كه از اين امور استدلال به شناخت خداوند و قدرت او\r\n\r\n\r\n","description":"","footnote":"\r\n( 1 ) . آيات 7 تا 11 سورهء پنجاهم .\r\n( 2 ) . آيات 21 تا 23 سورهء پنجاه و يكم . تذكر اين نكته لازم است كه موضوع انار و چگونگى چيده شدن دانه‌ها استحسانى است كه فتال از خود آورده است . م .\r\n( 3 ) . آيات 25 تا 32 سورهء هشتادم .\r\n( 4 ) . آيات 6 تا 8 سورهء هشتاد و ششم .\r\n( 5 ) . آيات 18 تا 22 سورهء هشتاد و هشتم .\r\n","page_name":" 47 ","page_number":47},
  {"content":"\r\n\r\nشود و همهء اين نشانه‌ها دليل بر واجب بودن تفكر و انديشه كردن در بارهء خداشناسى و شناختن صفات حق تعالى است . هر كس در اين امور تأمل و دقت كند و بينديشد ، آنچه را ما گفتيم خواهد دانست .\r\n( 1 ) پيامبر ( ص ) فرموده‌اند : هر كدام شما به نفس خود آشناتر باشد به خداى خود آشناتر است . « 1 »\r\n( 2 ) امير المؤمنين على ( ع ) فرموده است : با صنع و آفرينش خداوند به او استدلال مىشود و با عقلها شناختن او ثابت مىشود و با انديشه و فكر ، حجت او ثابت مىشود . شناخته شده از نشانه‌هاست و با چيزهاى روشن مشهور است ، تا آخر خطبه « 2 » .\r\n( 3 ) از امام رضا ( ع ) پرسيده شد : چه دليلى براى حدوث عالم است ؟ « 3 » فرمود : تو نبوده‌اى و سپس موجودشده‌اى و اين را هم مىدانى كه خودت خود را بوجود نياورده‌اى و كسى هم كه مثل تو بوده باشد ترا بوجود نياورده است .\r\n( 4 ) و چون واجب بودن تفكر و دقت معلوم و ثابت شد ، سزاوار است كه در اجسام ، بدون اعراض آنها دقت شود كه اين آسان‌تر و به شناخت خداوند متعال نزديك‌تر است . اما دليل اينكه اجسام حادثند اين است كه اگر قديم مىبودند لازم بود كه از ازل در بخشى از جهان باقى بمانند زيرا حجم و جثهء اشياء در صورتى كه قديم باشد اقتضاى اين موضوع را دارد كه باقى بماند و بايد آن را در جهات نفس يا به صورت قديم يا به صورت حادث كه با فاعل ديگرى پديد آمده است ، پذيرفت . اين موضوع را نمىتوان جهت نفسى دانست كه در آن صورت انتقال آن محال است و صفات نفس دگرگونى و انتقال نمىپذيرد و حال آنكه ضرورت انتقال آن صحيح و معلوم است .\r\nاز سوى ديگر نمىتواند قديم باشد ، زيرا بر فرض كه قديم باشد باز هم انتقال جسم قطعى است و نمىتواند چيزى هم قديم باشد و هم حادث و هر دو حال را داشته باشد . انتقال در مورد اعراض هم كه از صفات جسم است جايز نيست و عرض حادث موجب صفت ازلى نيست . اگر فاعل هم كه مقدم بر فعل است همچنين باشد حادث\r\n\r\n\r\n","description":"","footnote":"\r\n( 1 ) . اين گفتار رسول خدا ( ص ) در صفحهء 14 اقتصاد شيخ طوسى ، چاپ 1400 قمرى قم آمده است . م .\r\n( 2 ) . اين خطبه در صفحهء 43 تحف العقول ابن شعبهء حرانى با اختلاف اندكى در بعضى كلمات آمده است . م .\r\n( 3 ) . اين حديث را شيخ صدوق در كتاب توحيد ، ص 293 ، در باب اثبات حدوث عالم آورده است . م .\r\n","page_name":" 48 ","page_number":48},
  {"content":"\r\n\r\nخواهد بود . بنا بر اين چون قديم و ازلى نيست حادث خواهد بود و جهان و عالم از اعراض و جواهر تشكيل يافته است . آيات قرآنى و دلايل بيان‌شدهء قبلى هم حاكى از حدوث عالم است . متكلمان در اين مورد فراوان سخن گفته‌اند كه اينجا جاى آن نيست . « 1 »\r\n( 1 )\r\n\r\nسخن در فساد و تباهى تقليد\r\n( 2 ) بدان كه حد تقليد ناپسند ، پذيرفتن سخن ديگرى بدون هيچ گونه دليل و برهان است كه در اين صورت باطل است ، زيرا اگر باطل نباشد تقليد از محق سزاوارتر از تقليد از مبطل نيست و قبل از دقت نظر و تأمل نمىتوان مبطل را از محق تشخيص داد . « 2 » و خداوند قديم متعال در سورهء بقره اين گفتار ما را نصرت داده است و مى - فرمايد : ( 3 ) « و اگر پيروى كنى هواهاى ايشان را پس از آنكه آمد ترا از علم ، نباشد ترا از خداى يارى و نه ياورى . » و در همان سوره ، در دنبالهء آيهء ديگرى كه بخش اول آن همين آيه است ، مىفرمايد : « در آن صورت همانا كه تو از ستمكاران باشى . » « 3 »\r\n( 4 ) و در سورهء آل عمران مىفرمايد : « پس چرا حجت مىگوييد در آنچه شما را به آن علم نيست و خدا مىداند و شما نمىدانيد . » « 4 »\r\n( 5 ) و در سورهء انعام مىفرمايد : « به تحقيق آمد شما را بينشها از پروردگارتان . پس هر كه بينا شد براى خود اوست و هر كه كور باشد بر اوست . » « 5 »\r\n( 6 ) و خداوند متعال در سورهء يونس چنين مىفرمايد : « و پيروى نمىكنند بيشتر ايشان مگر گمان فاسدى را . همانا كه گمان فاسد بىنياز نگرداند از حق چيزى را . » « 6 »\r\n\r\n\r\n","description":"","footnote":"\r\n( 1 ) . براى اطلاع بيشتر به بحث شيخ طوسى در كتاب اقتصاد ، ص 20 ، مراجعه شود . م .\r\n( 2 ) . براى اطلاع بيشتر به بحث صفحهء 2 همان كتاب مراجعه شود . خوانندگان گرامى بايد توجه فرمايند كه در بارهء اين گونه مباحث كلامى و اصولى ميان علماى بزرگ شيعه رضوان اللَّه تعالى عليهم اختلاف نظر است و نبايد تنها به اظهار نظر يك فرد قانع شد ، و مثلا مىتوان به مباحث شيخ انصارى قدس سره مراجعه كرد . م .\r\n( 3 ) . بخشى از آيهء 114 و بخشى از آيهء 141 سورهء دوم .\r\n( 4 ) . بخشى از آيهء 60 سورهء سوم .\r\n( 5 ) . بخشى از آيهء 104 سورهء ششم .\r\n( 6 ) . آيهء 37 سورهء دهم .\r\n","page_name":" 49 ","page_number":49},
  {"content":"\r\n\r\n( 1 ) و در سورهء بنى اسرائيل مىفرمايد : « به دنبال آنچه كه ترا به آن علم نيست مرو .\r\nبه تحقيق گوش و چشم و دل ، همه‌شان پرسيده مىشوند . » « 1 »\r\n( 2 ) و در سورهء حج مىفرمايد : « و از مردم كسى است كه در بارهء خداوند ، بدون علم سركشى و از هر شيطان سركشى پيروى مىكند . » و هم در اين سوره مىفرمايد :\r\n« و از مردمان كسى است كه در راه خدا بدون علم و هدايت و كتاب روشنى ستيزه مىكند . » « 2 »\r\n( 3 ) و خداوند متعال در سورهء زخرف مىفرمايد : « و گفتند : اگر خداوند مىخواست ما آنها را نمىپرستيديم . آنان را به اين هيچ دانشى نيست . آنان فقط دروغ مىگويند .\r\nيا براى آنان پيش از آن كتابى داديم كه آنها به آن تمسك جويند ، بلكه گفتند : به تحقيق ما يافتيم پدران خود را بر آيينى و به تحقيق ما بر اثرهاى ايشان راه يافتگانيم . همچنين نفرستاديم ما پيش از تو در هيچ قريه‌يى از بيم دهنده ، مگر آنكه متنعمان آن گفتند :\r\nبه تحقيق ما يافتيم پدران خود را بر آيينى و ما بر اثر ايشان راه يافتگانيم . گفت : آيا اگر شما را راهنماتر از آنچه يافتيد پدرانتان را بيايد ؟ گفتند : به تحقيق ما به آنچه فرستاده شديد كافرانيم . پس انتقام كشيديم از آنها . پس بنگر چگونه باشد سرانجام تكذيب‌كنندگان . » « 3 »\r\n( 4 ) و خداوند متعال در سورهء انبياء فرموده است : « و به تحقيق داديم ابراهيم را رشد او از پيش و بوديم به آن دانايان . چون گفت به پدر و قومش : چيست اين صورتها كه شما براى آنها ثابت‌قدميد ؟ گفتند : پدران خود را يافتيم كه براى آنها پرستندگان بودند . گفت : به تحقيق شما و پدرانتان در گمراهى آشكار بوديد . » « 4 »\r\n( 5 ) در سورهء توبه خداوند فرموده است : « گرفتند يهوديان دانشمندان و زاهدانشان را خدايان غير از خدا . » « 5 » از پيامبر روايت است كه در اين باره فرموده‌اند : آنان در حقيقت خداى خود قرار ندادند ولى به اطاعت ايشان در آمدند و بمنزلهء كسى شدند كه آنها را خداى خود قرار داده باشد . نظير همين هم از امام صادق ( ع ) نقل شده كه\r\n\r\n\r\n","description":"","footnote":"\r\n( 1 ) . آيهء 39 سورهء هفدهم .\r\n( 2 ) . آيات 4 و 9 سورهء بيست و دوم .\r\n( 3 ) . آيات 20 تا 25 سورهء چهل و سوم .\r\n( 4 ) . آيات 53 تا 56 سورهء بيست و يكم .\r\n( 5 ) . بخشى از آيهء 32 سورهء نهم .\r\n","page_name":" 50 ","page_number":50},
  {"content":"\r\n\r\nفرموده است : به خدا سوگند براى آنان نماز نگزاردند و روزه نگرفتند ، ولى آنان براى ايشان حلالى را حرام و حرامى را حلال كردند و بدون اينكه بدانند آنان را پرستيدند . » « 1 »\r\n( 1 ) از امام صادق ( ع ) روايت شده كه امير المؤمنين على ( ع ) فرموده است : هر كس دين خود را از دهان مردم فرا گرفته باشد ، همان مردم ( مردان ) آن را زايل مىكنند و هر كس دين خود را از كتاب و سنت فرا گرفته باشد ، كوهها زايل مىشود و ايمان او زايل نمىشود .\r\n( 2 ) و روايت شده است كه ابو شاكر ديصانى « 2 » به حضور امام صادق ( ع ) آمد و به ايشان گفت : شما يكى از ستارگان درخشانى و پدر و نياكانت ماه‌هاى تابان بودند و مادر و جده‌هاى مادريت خردمندان نامور بودند و عنصر تو از گرامىتر عناصر است . چون نام دانشمندان برده شود ، همهء انگشتها به سوى تو اشاره مىكند . اكنون اى درياى ژرف بيكران ! به من بگو كه دليل بر حادث بودن جهان چيست ؟ امام صادق ( ع ) فرمودند : به نزديكترين اشياء به آن استدلال مىشود . ابو شاكر گفت : چگونه ؟ امام صادق ( ع ) تخم - مرغى خواستند و آن را بر كف دست نهادند و فرمودند : اين حصارى سر بسته است كه درون آن پرده‌يى لطيف است و سپس پرنده‌يى به زيبايى طاوس از آن بيرون مىآيد .\r\nآيا چيزى داخل آن شده است ؟ ديصانى گفت : نه . امام صادق فرمود : اين دليل بر حدوث عالم است . ديصانى گفت : نيكو و مختصر خبر دادى و گفتى و پسنديده گفتى و به خوبى مىدانى كه ما نمىپذيريم مگر چيزهايى را كه با چشم و گوش و بينى و زبان و دست خود احساس كنيم ، يا آنكه بيان آن در دلها مصور و از طريق روايات به يقين استنباط شود . امام صادق ( ع ) فرمودند : حواس پنجگانه را ذكر كردى و حال آنكه آنها بدون دليل سودى نخواهد داشت ، همچنان كه تاريكى بدون چراغ از ميان نمىرود . « 3 »\r\n\r\n\r\n","description":"","footnote":"\r\n( 1 ) . براى اطلاع بيشتر از نمونه‌هاى ديگر اين روايات به تفسير تبيان طوسى و مجمع البيان طبرسى و صفحهء 120 جلد 2 تفسير برهان مراجعه شود . م .\r\n( 2 ) . ديصانيه : از مكتبهاى فكرى نزديك به مكتب مانى كه معتقد به دو اصل نور و ظلمت بوده‌اند . كلمهء ديصان نام رودخانه‌يى است . براى اطلاع بيشتر رك . به : صفحهء 404 الفهرست نديم ، چاپ تجدد تهران و صفحهء 250 جلد اول ملل و نحل شهرستانى چاپ 1967 ميلادى مصر . م .\r\n( 3 ) . نخستين حديثى است كه در كتاب توحيد صدوق ، باب اثبات حدوث العالم آمده است . م .\r\n","page_name":" 51 ","page_number":51},
  {"content":"\r\n\r\n( 1 )\r\n\r\nسخن در بارهء صفات خداوند متعال\r\n( 2 ) بدان كه خداوند متعال قادر است ، به اين دليل كه صدور فعل از او صحيح است و حال آنكه براى ديگران انجام افعال او ناممكن است ، و صحت و درستى كردار دليل بر قدرت فاعل آن كار است .\r\n( 3 ) و خداوند متعال در سورهء حج مىفرمايد : « اى مردم ! مثلى زده شد . گوش به آن فرا دهيد . به تحقيق كسانى را كه غير از خداوند فرا مىخوانيد ( مىپرستيد ) هرگز نمى - توانند بيافرينند مگسى ( پشه‌يى ) را و اگر چه اجتماع كنند براى آن كار و اگر از ايشان آن مگس چيزى را بربايد نمىتوانند از آن رها كنند ، ناتوان آمد عابد و معبود .\r\nنشناختند خدا را حق شناختن او ، به درستى كه خداوند هر آينه تواناى غالب است . » « 1 »\r\nو منظور اين است كه امكان باز داشتن خداوند از كارى فراهم نيست .\r\n( 4 ) و خداوند متعال در سورهء فرقان مىفرمايد : « و اوست آنكه آفريد از آب انسانى را و براى او نژاد و پيوندى قرار داد و پروردگار تو تواناست . » « 2 »\r\n( 5 ) و خداوند در سورهء روم مىفرمايد : « پس بنگر به سوى آثار رحمت خدا .\r\nچگونه زنده مىكند زمين را پس از مرگش . به درستى كه هر آينه زنده‌كنندهء مردگان است و او بر هر چيزى تواناست . » « 3 »\r\n( 6 ) و در سورهء زمر مىفرمايد : « همانا او عزيز و بسيار آمرزنده است . » قبلا بيان كرديم كه عزيز يعنى توانايى كه او را نمىتوان از كار باز داشت . آيات ديگر قرآنى كه در باب حدوث عالم و اجسام گذشت دليل بر قدرت و توانايى خداوند متعال است و واجب است كه خداوند متعال عالم باشد كه افعال او استوار و درست است و تفاوتى در آن نيست و سزاوار است كه خداوند عالم باشد . خداوند متعال در سورهء بقره مىفرمايد : « و او به همه چيز عالم است . » و باز در همان سوره است كه « به درستى كه من مىدانم آنچه را شما نمىدانيد . » و « خداوند از آنچه مىكنيد غافل نيست . » و در سورهء آل عمران مىفرمايد : « به درستى كه بر خداوند چيزى در آسمان و زمين پوشيده نيست . اوست كه شما را در رحمها به هر گونه كه خواهد تصوير مىكند . » و در سورهء مائده مىفرمايد : « اين براى آن است كه بدانيد خداوند آنچه را كه در آسمانها و زمين\r\n\r\n\r\n","description":"","footnote":"\r\n( 1 ) . آيهء 74 سورهء بيست و دوم .\r\n( 2 ) . آيهء 57 از سورهء بيست و پنجم .\r\n( 3 ) . آيهء 50 از سورهء سى ام .\r\n","page_name":" 52 ","page_number":52},
  {"content":"\r\n\r\nاست مىداند و اينكه خداوند به همه چيز داناست . » و در سورهء انعام مىفرمايد : « و او خداست در آسمانها و زمين . به درستى كه خداوند مىداند پوشيده و آشكار شما را و مىداند آنچه را كسب مىكنيد . » و در همان سوره مىفرمايد : « و نزد او كليدهاى غيب است كه نمىداند آنها را جز او ، و مىداند آنچه را در دريا و خشكى است و فرو نمىافتد برگى مگر اينكه او مىداند و نه هيچ دانه‌يى در تاريكيهاى زمين و نه خشكى و ترى مگر در كتابى آشكار . » و به اين ترتيب واجب است كه خداوند متعال زنده باشد ، كه خداوند قادر و توانا محال است مرده باشد . و خداوند در سورهء بقره مىفرمايد : « خداوند كه خدايى جز او نيست زندهء پاينده است . » و در سورهء آل عمران نيز چنين فرموده است .\r\n( 1 ) در سورهء مؤمن مىفرمايد : « اوست زنده كه نيست خدايى مگر او . پس بخوانيد او را ( پرستش كنيد ) كه خالص سازيد براى او دين را . سپاس مر خداى را كه خداى جهانيان است . » « 1 » و در همين سوره مىفرمايد : « اوست كه زنده مىكند و مىميراند . » و زنده كردن و ميراندن درست نيست مگر از كسى كه خود زنده باشد .\r\nخداوند در سورهء حديد چنين مىفرمايد : « تسبيح مىكند خدا را آنچه در آسمانها و زمين است و اوست عزيز درستكار . مر او راست پادشاهى آسمانها و زمين . زنده مىكند و مىميراند و او بر هر چيزى تواناست . او اول است و آخر و ظاهر و پوشيده و او به هر چيزى داناست . » « 2 »\r\n( 2 ) و به اين ترتيب لازم است كه موجود باشد زيرا معدوم چنين توصيف نمىشود كه اول و آخر است . وانگهى تواناى داناى زنده ، ممكن نيست معدوم باشد و بر طبق اين آيات لازم است كه خداوند متعال قديم باشد و اگر خود حادث باشد نيازمند به محدث است چون نوشته‌يى كه نيازمند به نويسنده است و بافته‌شده‌يى كه نيازمند به بافنده است و ساختمانى كه نيازمند به سازنده است . در صورتى كه خداوند محدثى داشته باشد ، اين محدث يا قديم است يا حادث ، اگر قديم باشد همان چيزى است كه ما مىخواهيم و اگر حادث باشد ، باز به محدث ديگر نيازمند است كه نهايتى نخواهد داشت و تسلسل باطل است و چون خداوند زنده است لازم است شنوا و بينا باشد و براى او هيچ گونه آفت و مانعى تصور نمىشود و لازمهء اين صفات شنوا و بينا\r\n\r\n\r\n","description":"","footnote":"\r\n( 1 ) . آيهء 68 از سورهء چهلم .\r\n( 2 ) . آيات 1 تا 3 سورهء پنجاه و هفتم .\r\n","page_name":" 53 ","page_number":53},
  {"content":"\r\n\r\nبودن است .\r\n( 1 ) خداوند متعال مىفرمايد : « به درستى كه خداوند شنيد سخن آن زن را كه با تو در بارهء شوهرش مجادله مىكرد و شكايت مىكرد به سوى خدا و خداوند مىشنود گفتگوى شما را . به درستى كه خداوند شنوا و بيناست . » « 1 »\r\n( 2 ) در سورهء ملك هم مىفرمايد : « آيا نمىنگرند به سوى مرغان كه بر فراز ايشان صف‌زدگانند و مىگيرند ؟ باز ندارد آنها را مگر خداوند . به درستى كه او به هر چيزى بيناست . » « 2 »\r\n( 3 ) و جايز نيست كه خداوند جسم و متشكل از جوهر و عرض باشد ، يا آنكه صفات و اعراض اجسام براى او تصور شود ، زيرا اين امور همگى حادث است و حال آنكه ثابت شد كه خداوند قديم است .\r\n( 4 ) خداوند در سورهء بقره مىفرمايد : « همانا خداوند همراه صابران است . » و اگر خداوند جسم باشد ، مىبايد فقط در مكان مخصوصى باشد و درست نيست كه بگوييم همه جا همراه صابران است و نيز خداوند مىفرمايد : « و چون بندگان من در بارهء من از تو مىپرسند ، همانا كه من نزديكم . » و اگر جسم باشد ، درست نيست كه به همهء پرسندگان نزديك باشد و خداوند متعال در سورهء نساء مىفرمايد : « پنهان مىدارند از مردم و پنهان نمىدارند از خدا و او با ايشان است چون شب تدبير مىكنند به آنچه نپسندد از گفتار و خدا به آنچه مىكنند داناست . » « 3 »\r\n( 5 ) و نيز خداوند مىفرمايد : « من همراه شمايم » و اگر جسم باشد صحيح نيست كه گفته شود با همگان است . و در سورهء مريم مىفرمايد : « آيا براى او همنامى مى - دانى ؟ » يعنى مثلى و مانندى ، و در سورهء شورى مىفرمايد : « همچون او چيزى نيست . » همانطور كه گفته مىشود : هيچ سرور و مهترى چون فلان نيست .\r\n( 6 ) در سورهء ق مىفرمايد : « و ما به او نزديكتريم از رشتهء گردن . » يعنى به انسان ، و جايز نيست كه خداوند در جهتى باشد ، زيرا بودن در جهت از خواص اجسام است .\r\nهمچنين نيازمندى و حاجت بر او جايز نيست ، زيرا نيازمندى از لوازم اجسام و اعراض است و حال آنكه خداوند متعال جسم و عرض نيست و خود در سورهء آل -\r\n\r\n\r\n","description":"","footnote":"\r\n( 1 ) . آيهء اول سورهء پنجاه و هشتم .\r\n( 2 ) . آيهء 20 سورهء شصت و هفتم .\r\n( 3 ) . آيهء 108 سورهء چهارم .\r\n","page_name":" 54 ","page_number":54},
  {"content":"\r\n\r\nعمران مىفرمايد : « و هر كس كافر شود ، همانا كه خداى از همهء جهانيان بىنياز است . »\r\n( 1 ) و اين گفتار خداوند كه مىفرمايد : « همانا خداوند گفتار آنانى را كه مىگفتند خداوند نيازمند و ما بىنيازيم شنيد . به زودى آنچه را گفتند مىنويسيم . » « 1 »\r\n( 2 ) و در سورهء انعام مىفرمايد : « و خداى تو غنى و داراى رحمت است . اگر بخواهد شما را مىبرد و پس از شما هر كه را بخواهد جانشين مىكند ، همان گونه كه شما را از ذريهء قوم ديگرى پديد آورد . » و در سورهء ابراهيم مىفرمايد : « به درستى كه خداوند غنى ستوده است . » و خداوند متعال در سورهء عنكبوت مىفرمايد : « هر آن كس كوشش كند ، براى خود مىكوشد كه خداى از همهء جهانيان غنى است . » و در سورهء لقمان مىفرمايد : « و هر كس كافر شود ، همانا كه خداوند غنى ستوده است . » و در سورهء فاطر مىفرمايد : « اى مردمان ! شما نيازمندان به خداييد و خداوند غنى ستوده است . » و در سورهء تغابن مىفرمايد : « و بىنياز است خدا و خدا بىنياز ستوده است . » و جايز نيست كه تصور شود قدرت خداوند و علم او اكتسابى باشد و همين گونه ، همهء صفات او ، زيرا در آن صورت از دو حال بيرون نيست ، يا قدرت خود را از قدرت حادثى كسب كرده است يا از قدرت قديمى . نمىتوان آن را حادث پنداشت زيرا اگر قدرت حادث باشد از فعل خود او حادث شده است و نبايد خداوند پيش از پديد آمدن آن قدرت حادث ، قادر بوده باشد و از سوى ديگر قدرت پديد نمىآيد مگر آنكه محدث آن يعنى خداوند قادر بوده باشد و هر يك به ديگرى وابسته است و اين باطل است و اگر تصور شود قدرت خود را از قدرت قديمى كسب كرده است باطل است ، زيرا در آن صورت آن قدرت در همهء صفات الهى با آن مشترك است .\r\n( 3 ) و خداوند متعال فرموده است : « و برتر از هر دانشمندى دانايى است . » « 2 » و اگر خداوند علم خود را از طريق اكتساب داشته باشد ، بايد برتر از او عالمى باشد و اين باطل است و خداوند قديم متعال يگانه است كه اگر دو و سه يا بيشتر باشد ، راه ستيز و منازعه ميان آنان موجود است ، و خداوند متعال در سورهء بقره مىفرمايد : « و براى خداوند مانندهايى قرار مدهيد و شما مىدانيد . » و در همان سوره مىفرمايد : « و خداى شما خداى يگانه است ، خدايى نيست جز او بخشندهء مهربان . » و در سورهء آل عمران مىفرمايد : « خداوند كه خدايى جز او نيست زندهء پاينده است . » و در همان سوره\r\n\r\n\r\n","description":"","footnote":"\r\n( 1 ) . آيهء 180 سورهء سوم .\r\n( 2 ) . بخشى از آيهء 76 سورهء دوازدهم .\r\n","page_name":" 55 ","page_number":55},
  {"content":"\r\n\r\nمىفرمايد : « گواهى مىدهد خداى كه هيچ خدايى نيست مگر او و فرشتگان و صاحبان علم ايستاده به عدل . نيست خدايى مگر او كه غالب و محكم كار است . » و در همان سوره مىفرمايد : « و نيست خدايى جز خداوند و همانا خداوند غالب و محكم كار است . » در سورهء نساء مىفرمايد : « همانا جز اين نيست كه خداوند يكتاست و منزه است از اينكه براى او فرزندى باشد . » و در سورهء انعام مىفرمايد : « بگو همانا كه او خداى يگانه است و همانا من از آنچه شرك مىورزيد بيزارم . » و در سورهء نحل مى - فرمايد : « و خداى گفت : دو خداى دوگانه مگيريد هر آينه و جز اين نيست كه او خداى يگانه است . » و در سورهء بنى اسرائيل مىفرمايد : « بگو اگر با او بود خدايانى چنان كه مىگويند ، اين هنگام بجويند به سوى خداوند عرش راهى را . » و در آخر همين سوره مىفرمايد : « و بگو سپاس مر خدا را ، آنكه نگرفت فرزندى را و نمىباشد او را شريكى در پادشاهى و نمىباشد او را دوستدارى از مذلت و بزرگ شمار او را بزرگ داشتنى . »\r\n( 1 ) و خداوند متعال در سورهء فرقان مىفرمايد : « آن كس كه پادشاهى آسمانها و زمين از اوست و فرزندى نمىگيرد و براى او شريكى در پادشاهى نيست . » و در سورهء و الصافات مىفرمايد : « همانا كه خداى شما يگانه است ، پروردگار آسمانها و زمين و آنچه ميان آنهاست و پروردگار مشرقها . » و در سورهء ص مىفرمايد : « بگو همانا كه من بيم دهنده‌ام و خدايى نيست جز خداى يكتاى قهار . »\r\n( 2 ) و روا نيست كه خداوند قديم متعال قابل ديدن باشد ، زيرا اگر قابل رويت باشد بايد رو در رو يا در جهت خاصى قرار گيرد و اين دو حالت بر او روا نيست و خداوند متعال در سورهء بقره مىفرمايد : « و چون گفتيد اى موسى به تو نمىگرويم تا آنكه خدا را آشكار ببينيم و صاعقه شما را فرو گرفت و خود مىنگريستيد . » در سورهء نساء مىفرمايد : « اهل كتاب از تو مىخواهند كتابى از آسمان بر ايشان فرو آرى و به تحقيق كه از موسى چيزى بزرگتر از اين خواستند و گفتند : خدا را آشكارا به ما نشان بده . »\r\n( 3 ) در سورهء انعام مىفرمايد : « در نيابد او را چشمها و او دريابد چشمها را و اوست مهربان آگاه . »\r\n( 4 ) در سورهء اعراف مىفرمايد : « پروردگارا خود را به من نشان بده تا به سوى تو بنگرم . گفت : مرا هرگز نمىبينى ولى به كوه بنگر و اگر كوه بر جاى ماند ، شايد به زودى مرا ببينى و چون پروردگارش براى كوه تجلى فرمود ، آن را پاره پاره قرار داد و موسى مدهوش در افتاد . »\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n( 1 ) در سورهء فرقان مىفرمايد : « كسانى كه اميد ندارند ملاقات ما را گفتند : فرشتگان بر ما نازل شوند يا ببينيم پروردگار خود را . به تحقيق تكبر كردند در نفسهايشان و سركشى كردند سركشى بزرگ . »\r\n( 2 ) همچنين جايز نيست كه خداوند فاعل كارهاى زشت باشد زيرا خود داناى بر كارهاى ناپسند و بىنياز از آن است و كسى كه به زشتى كار ناپسند دانا و از انجام آن بىنياز است آن را بر نمىگزيند . و چون خداوند حكيم است ، حكيم كارهاى ناپسند را انتخاب نمىكند .\r\n( 3 ) خداوند متعال در سورهء بقره مىفرمايد : « گفتند : پاك و منزهى . ما را دانشى نيست جز آنچه خود به ما آموختى . به درستى كه تو خود دانا و محكم كارى . » در سورهء نساء هم مىفرمايد : « به درستى كه خداوند داناى محكم كار است . » و در سورهء انعام مى - فرمايد : « داناى غيب و شهود و او محكم كار آگاه است . » و در همين سوره مىفرمايد :\r\n« همانا كه پروردگارت محكم كار داناست . » و در سورهء ممتحنه مىفرمايد : « پروردگارا مگردان ما را آزمايش براى آنان كه كافر شدند و بيامرز براى ما . پروردگارا به درستى كه تو هستى غالب درست كردار . » و در همين سوره است : « همانا خداوند داناى درست كردار است . » در سورهء و التين مىفرمايد : « آيا خدا حكم‌كننده‌ترين حكم‌كنندگان نيست ؟ » و چون اين ثابت شد ، جايز نيست كه اراده‌كننده به كارهاى ناستوده باشد ، زيرا صفت نقص است و ارادهء قبيح هم زشت است و جايز نيست كه به خداوند متعال نسبت داده شود . خداى از اين موضوع برتر است ، برترى بزرگ .\r\n( 4 ) خداوند متعال در سورهء بقره مىفرمايد : « خداوند به شما آسانى را اراده فرموده است و براى شما سختى را اراده نكرده است . » و مىفرمايد : « همانا خداوند دوست ندارد از حد درگذرندگان را » « و خداى دوست نمىدارد تباهى را » و « همانا خداوند بسيار توبه‌كنندگان را دوست مىدارد و دوست مىدارد پاك‌شوندگان را . » « 1 » و در سورهء آل عمران مىفرمايد : « و خداوند براى جهانيان اراده نمىكند ستمى را » و در سورهء نساء مىفرمايد : « مىخواهد خداى تا بيان كند براى شما و نشان دهد شما را راههاى آنان را كه پيش از شما بوده‌اند و توبه پذيرد بر شما و خداى دانا و درستكار است و خداى خواهد كه توبه پذيرد بر شما و مىخواهند آنان كه از شهوتها پيروى مىكنند كه ميل كنيد از دين ، ميل بزرگ . مىخواهد خداى كه سبك كند از شما و\r\n\r\n\r\n","description":"","footnote":"\r\n( 1 ) . بخشى از آيهء 87 سورهء پنجم و بخشى از آيهء 205 سورهء دوم .\r\n","page_name":" 57 ","page_number":57},
  {"content":"\r\n\r\nآفريدند آدمى را سست . »\r\n( 1 ) و اين دليل بر آن است كه خداوند آنچه را از باب طاعت و فرمانبردارى است اراده مىكند و مىخواهد ، و آنچه را از باب معصيت است اراده نمىكند .\r\n( 2 ) خداوند متعال در سورهء انعام مىفرمايد : « كسانى كه شرك آورده‌اند ، زود باشد كه بگويند : اگر خواسته بود خدا شرك نمىآورديم ، نه ما و نه پدران ما ، و نه حرام مىكرديم هيچ چيز را . همچنين تكذيب كردند كسانى كه پيش از ايشان بودند تا چشيدند عقوبت ما را . بگو آيا نزد شما علمى هست كه بيرون آوريد آن را براى ما ؟\r\nپيروى نمىكنيد مگر گمان را و نيستيد شما مگر گزاف گويان . »\r\n( 3 ) در سورهء نحل مىفرمايد : « و كسانى كه شرك آوردند گفتند : اگر خدا مى - خواست چيزى جز او را نمىپرستيديم ، نه ما و نه پدرانمان ، و هيچ چيز را بدون حكم او حرام نمىكرديم . كسانى كه پيش از ايشان بودند همچنين كردند و آيا بر عهدهء رسولان چيزى بجز رسانيدن آشكار است ؟ » ( 4 ) در سورهء بنى اسرائيل پس از آنكه چند گناه و كار ناپسنديده را نام مىبرد چنين مىفرمايد : « همهء آن باشد لغزش آن نزد پروردگار تو ناپسنديده . »\r\n( 5 ) در سورهء زمر مىفرمايد : « براى بندگانش كفر را نمىپسندد . » و اين گفتار خداوند كه مىفرمايد : « و نيافريده‌ايم جن و انس را مگر براى اينكه بپرستند ما را . » « 1 »\r\nو چون اين موضوع ثابت شد ، پس هر چه كه خداوند انجام مىدهد و آلام و تكاليف و آفرينش جانوران موذى و حشرات و درندگان ، همه‌اش پسنديده است و ثابت شد كه خداوند كار ناستوده انجام نمىدهد ، هر چند به ظاهر و به تفصيل ، ما پسنديدگى و حسن آن را درك نكنيم . ضمنا كلام خداوند متعال ( قرآن مجيد ) نيز حادث است . زيرا اگر قديم باشد ، لازم است كه با وجود خداوند وجود قديم ديگرى همراه باشد و اگر قديم باشد ، براى آن نسخ و زوال جايز نيست و خداوند متعال در سورهء بقره مىفرمايد :\r\n« هيچ آيتى را نسخ و رها نمىكنيم مگر آنكه بهتر از آن يا مانندش را مىآوريم . » و فرموده است : « و اگر در آنچه بر بندهء خود فرو فرستاديم در شك هستيد ، سوره‌يى مثل آن بياوريد . » كه نشان دهندهء آن است كه نمىتوانند مثل آن را بياورند .\r\n( 6 ) در سورهء نساء هم مىفرمايد : « فرمان خداوند انجام شده است . » و فرمان و امر از جملهء كلام و سخن است ، و خداوند متعال در سورهء انعام مىفرمايد : « بگو خداوند\r\n\r\n\r\n","description":"","footnote":"\r\n( 1 ) . آيهء 57 سورهء پنجاه و يكم .\r\n","page_name":" 58 ","page_number":58},
  {"content":"\r\n\r\nتواناست كه آيتى فرو فرستد . » و اين آيه خود دلالت بر حادث بودن قرآن دارد ، زيرا چيزى كه تحت قدرت در آيد نمىتواند جز حادث باشد . در سورهء هود مىفرمايد :\r\n« كتابى كه آيات آن محكم گردانيده شده و سپس تفصيل داده شده است از نزد درست كردار آگاه . » و اين گفتار الهى كه مىفرمايد : « و پيش از آن كتاب موسى پيشوا و رحمت بوده است » ، دليل بر اين است كه پيش از قرآن كلام ديگرى از خداوند بر آن تقدم داشته است .\r\n( 1 ) در سورهء يوسف مىفرمايد : « به درستى كه ما آن را فرو فرستاديم ، قرآنى به لغت تازى . باشد كه شما دريابيد . »\r\n( 2 ) و در سورهء حجر مىفرمايد : « و به تحقيق داديم ترا هفت آيه از سوره‌يى كه دو بار نازل شده و قرآن عظيم . » و در سورهء انبياء مىفرمايد : « نمىآيد ايشان را هيچ پندى تازه آورده شده از پروردگارشان مگر كه شنيدند آن را و ايشان بازى مىكردند . »\r\nو در همان سوره مىفرمايد : « و اين سخنى ( پندى ) فرخنده است كه آن را فرو فرستاديم . آيا شما منكر آن هستيد ؟ » ( 3 ) و خداوند متعال در سورهء لقمان مىفرمايد : « و اگر آنچه از درختان كه در زمين است قلمها باشد و دريا را پس از آن هفت دريا مدد مىداد ، به آخر نمىرسيد كلمات خدا . »\r\n( 4 ) و در سورهء حشر مىفرمايد : « اگر اين قرآن را بر كوه نازل مىكرديم ، آن را فروتن و شكاف خورده از بيم خداوند ديده بودى . »\r\n( 5 ) و از پيامبر ( ص ) روايت شده كه فرموده‌اند : فقط خدا بود و هيچ چيز وجود نداشت . سپس خداوند سخن و ذكر را آفريد و همانا از چيزهايى كه خداوند آفريده است هيچ چيز بزرگتر از مفهوم اين آيهء سورهء بقره نيست : « خداى كه خدايى جز او نيست ، زندهء پاينده ، كه او را نه چرت مىگيرد و نه خواب . » « 1 »\r\n( 6 )\r\n\r\nسخن در بارهء خلق افعال و قضاء و قدر\r\n( 7 ) بدان كه هر يك از ما كارهايى را كه انجام مىدهد خود پديد آورندهء آن است .\r\n\r\n\r\n","description":"","footnote":"\r\n( 1 ) . براى اطلاع بيشتر از روايات حادث بودن قرآن از ديدگاه شيعه ، به كتاب توحيد شيخ صدوق رضوان اللَّه تعالى عليه ، باب القرآن ما هو ، صفحات 223 تا 228 چاپ حوزهء علميهء قم مراجعه فرماييد . م .\r\n","page_name":" 59 ","page_number":59},
  {"content":"\r\n\r\nبه اين دليل كه كارها را طبق انگيزه‌ها و حالات مختلف كه خواهان انجام كارى است انجام مىدهد و در صورتى كه چيزى را ناخوش بدارد يا موانع ديگرى را در نظر داشته باشد ، انجام نمىدهد . اين گونه كارها كه انجام آن بستگى به علاقه و انگيزهء شخص دارد و انجام ندادن آن به ناخواستن اوست ، از خود اوست ، بر خلاف امور ديگرى چون بلندى و كوتاهى و رنگ پوست و نظاير آن . ستايش و نكوهش هم در مورد كارهاى اختيارى است . يعنى كارهايى كه انجام آن به دست خود شخص است .\r\n( 1 ) خداوند متعال در سورهء بقره چنين مىفرمايد : « شايد شما سپاسگزارى كنيد ، و براى اينكه شايد هدايت شويد ، و براى اينكه شايد پرهيزگارى كنيد . » و در همين سوره مىفرمايد : « واى بر آنان كه با دستهاى خود كتابى را مىنويسند و سپس مى - گويند : اين از نزد خداست ، تا به آن وسيله بهاى اندكى به دست آورند . اى واى بر ايشان به آنچه دستهايشان كسب كرده است . و اى واى بر آنان از آنچه به دست مى - آورند . » باز در همين سوره مىفرمايد : « همانا كه خداوند از نيكوكاران مىپذيرد . »\r\n« و خداوند مزد نيكوكاران را تباه نمىكند . »\r\n( 2 ) و خداوند در سورهء آل عمران مىفرمايد : « و به درستى كه گروهى از ايشان مى - پيچانند زبانهاى خود را به كتاب تا آن را از كتاب پنداريد و آن از كتاب نيست و مىگويند آن از نزد خداست و حال آنكه از نزد خدا نيست و بر خداى دروغ مى - گويند و ايشان مىدانند . »\r\n( 3 ) و در سورهء نساء مىفرمايد : « هر نيكى كه به تو مىرسد از خداوند است و هر بدى كه به تو مىرسد از نفس تو است . »\r\n( 4 ) در سورهء مائده مىفرمايد : « جز اين نيست كه شراب و قمار و بتها و تيرهاى قرعه كشى پليد و از كردار شيطان است . پس اجتناب كنيد از آنها ، باشد كه شما رستگار شويد . »\r\n( 5 ) در سورهء انعام مىفرمايد : « به درستى هر كس از شما بدى را به نادانى انجام دهد و پس از آن توبه كند و صالح شود ، به درستى كه خداوند آمرزندهء مهربان است . » و در همين سوره مىفرمايد : « و بر نمىدارد بردارنده‌يى بار گناه ديگرى را . »\r\n( 6 ) در سورهء توبه مىفرمايد : « و ديگرانى كه به گناهان خود اعتراف كردند ، كردار پسنديده را با كردار ناپسند در آميختند . »\r\n( 7 ) در سورهء يونس مىفرمايد : « همانا خداوند ستم نمىكند به چيزى مردمان را ،\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nولى مردم به خودشان ستم مىكنند . »\r\n( 1 ) در سورهء بنى اسرائيل مىفرمايد : « اگر نيكى كنيد براى خود نيكى كرده‌ايد و اگر بدى كنيد بر خود كرده‌ايد . »\r\n( 2 ) در سورهء يس مىفرمايد : « امروز بر كسى چيزى ستم نمىشود و جزا داده نمىشويد مگر آنچه را كه عمل كرده‌ايد . »\r\n( 3 ) در سورهء زمر مىفرمايد : « روز قيامت بر چهره‌هاى كسانى كه دروغ گفتند سياهى خواهيد ديد . » از حسن بصرى نقل است كه اين آيه در مورد كسانى نازل شده است كه كفر و انجام گناهان را به سبب خواست خداوند متعال دانسته‌اند .\r\n( 4 ) در سورهء جاثيه مىفرمايد : « امروز جزا داده مىشويد آنچه را عمل كرده‌ايد . »\r\n( 5 ) در سورهء و النجم مىفرمايد : « كه بر ندارد بر دارنده‌يى بار گناه ديگرى را و آنكه نيست براى انسان جز آنچه كوشش كرد و آنكه كوشش او به زودى ديده خواهد شد و جزا داده خواهد شد جزاى تمامتر . »\r\n( 6 ) و در سورهء تغابن مىفرمايد : « اوست آنكه شما را آفريد برخى از شما كافر و برخى مؤمنند . » و بدان كه قضاء از لحاظ لغوى داراى چهار معنى است : ( 7 ) اول به معنى آفرينش و پديد آوردن ، نظير اين گفتار خداوند كه مىفرمايد : « آنها را به صورت هفت آسمان در دو روز پديد آورد . » « 1 » يعنى آفريد .\r\n( 8 ) دوم به معنى حكم كردن است ، مانند اين گفتار الهى كه « و خداوند به حق حكم مىكند » « 2 » و كلمهء قاضى هم از اين مشتق است .\r\n( 9 ) سوم به معنى فرمان دادن و ملزم كردن است ، نظير اين گفتار خداوند كه مى - فرمايد : « و پروردگار تو فرمان مىدهد كه عبادت مكنيد مگر او را . » « 3 »\r\n( 10 ) چهارم به معنى خبر دادن و اعلام كردن است ، نظير اين گفتار خداوند متعال كه مىفرمايد : « و اعلام كرديم به بنى اسرائيل در كتاب . » « 4 » جايز نيست بگوييم كارهاى ما به قضاى خداوند ، يعنى آفريدهء اوست ، زيرا كارى است كه خود ما انجام مىدهيم و براى\r\n\r\n\r\n","description":"","footnote":"\r\n( 1 ) . آيهء 12 از سورهء چهل و يكم .\r\n( 2 ) . بخشى از آيهء 20 سورهء چهلم .\r\n( 3 ) . بخشى از آيهء 23 سورهء هفدهم .\r\n( 4 ) . بخشى از آيهء چهارم سورهء هفدهم ، براى اطلاع بيشتر از ديگر معانى قضاء كه از جمله مرگ است ، به مفردات راغب اصفهانى مراجعه فرماييد . م .\r\n","page_name":" 61 ","page_number":61},
  {"content":"\r\n\r\nكار واحد دو فاعل وجود ندارد . در اين مورد قضاى به معنى الزام كردن هم به اجماع امت جايز نيست . اما اگر قضا را به معنى اخبار و اعلام بدانيم ، در صورتى كه آن را مقيد كنيم درست است . يعنى خداوند خبر داده است و اعلام فرموده است كه براى ما در اطاعت و فرمانبردارى چه پاداشى است و در معصيت و سرپيچى چه عذابى .\r\n( 1 ) از پيامبر ( ص ) روايت شده كه گفته‌اند : خداوند چنين فرموده است : « هر كس به قضاى من خشنود نباشد و بر نعمتهاى من سپاسگزار و بر بلاى من شكيبا نباشد ، پروردگارى غير از من براى خود برگزيند . » « 1 » و اگر گناهان به خواست خداوند متعال و آفرينش او باشد واجب است خداوند به آن راضى باشد و اين خلاف اجماع است .\r\nاعتقاد به قدر هم همين گونه است ، چون اين كلمه هم به معنى احداث و آفرينش است ، آنچنان كه خداوند مىفرمايد : « و پديد آورد در آن ( زمين ) خوردنيهاى آن را در چهار روز مساوى براى خواهندگان . » « 2 » گاهى هم به معنى تقدير است و در آن معنى جايز است گفته شود كه خداوند ميزان پاداش و عقاب اعمال ما را مقدر فرموده است و بايد آن را مقيد با همين قيد به كار برد ، نه به صورت مطلق .\r\n( 2 )\r\n\r\nسخن در بارهء اخبارى كه در معنى عدل و توحيد آمده است\r\n( 3 ) بدان كه اصول توحيد و عدل گرفته شده از گفتار امير المؤمنين على عليه السّلام و خطبه‌هاى ايشان است . گفتار و خطبه‌هاى آن حضرت چنان متضمن اين معانى است كه بيشتر و برتر از آن تصور نمىشود و هر كس در اين باره تأمل كند مىداند آنچه كه متكلمان در تصانيف خود شرح و تفصيل داده‌اند ، شرح همان اصول است . از ائمه ( ع ) هم مانند همين گفتار روايت شده است .\r\n( 4 ) به امير المؤمنين گفته شد : خداى خودت را به چه شناختى ؟ فرمود : به آنچه كه خداى من به من شناسانده است . پرسيدند : چگونه ؟ فرمود : به هيچ صورتى نمىگنجد و با حواس احساس نمىشود و با مقايسه‌هاى مردم قياس نمىشود . « 3 »\r\n( 5 ) و همان حضرت فرموده است : پروردگار خود را به فسخ عزيمتها و گشوده شدن گره‌ها شناختم . « 4 » و فرموده است : خدا را به خدا بشناسيد . يعنى با دلايلى كه خداوند\r\n\r\n\r\n","description":"","footnote":"\r\n( 1 ) . اين حديث قدسى در صفحهء 371 توحيد صدوق ، چاپ حوزهء قم آمده است . م .\r\n( 2 ) . بخشى از آيهء 10 سورهء چهل و يكم . م .\r\n( 3 ) . در صفحات 285 و 286 توحيد صدوق آمده است . م .\r\n( 4 ) . در صفحات 285 و 286 توحيد صدوق آمده است . م .\r\n","page_name":" 62 ","page_number":62},
  {"content":"\r\n\r\nبراى نفس خود ارائه فرموده است ، و پيامبر را با پيامبرى بشناسيد و اولو الامر را به انجام كارهاى پسنديده و دادگرى و احسان . « 1 »\r\n( 1 ) امام باقر ( ع ) فرموده است : مردى برخاست و به امير المؤمنين ( ع ) عرض كرد :\r\nپروردگارت را به چه چيز شناختى ؟ فرمود : به فسخ عزيمتها و باز داشتن همتها . زيرا به كارى همت مىگمارم و او ميان من و همتم مانع مىشود و عزم مىكنم و قضاء با عزم من مخالفت مىكند . بنا بر اين مىدانم كه مدبر ، كس ديگرى غير از من است .\r\nگفته شد : نعمتهاى او را چگونه سپاس مىدارى ؟ فرمود : مىنگرم كه بلاى خود را از من مىگرداند و ديگرى به آن گرفتار است . مىفهمم كه بر من نعمت ارزانى فرموده و او را سپاسگزارى مىكنم .\r\n( 2 ) از همان حضرت روايت شده است كه خداوند را چنين وصف كرده است كه :\r\nاز مضاده و اختلاف ميان اشياء ، دانسته مىشود كه خداوند را ضدى نيست و با توجه به اقران او ميان امور ، دانسته مىشود كه او را قرينى نيست . روشنى را با ظلمت و خشونت را با نرمى و خشكى را با ترى ، سردى را با گرمى ضد يك ديگر قرار داده است . نزديك‌كننده است آنها را كه از يك ديگر دورند و جداكننده است ميان چيزهايى كه به يك ديگر نزديكند . « 2 »\r\n( 3 ) به امام جعفر صادق ( ع ) گفته شد : خداى خود را به چه شناختى ؟ فرمود : هنگامى كه حصار در بستهء لغزندهء نرمى را مىبينم كه در آن هيچ شكاف و سوراخ ظاهرى نيست ( منظور تخم پرندگان است ) ، مايعى سيمگون و مايعى زرين در آن است و از همين دژ سربسته ، طاوس و كلاغ و شاهين و گنجشك به وجود مىآيد ، مىدانم كه براى خلق ، آفريدگارى است . « 3 »\r\n( 4 ) به همان حضرت گفته شد : چه دليلى در دست است كه جهان را صانعى است ؟\r\nفرمود : بيشترين آن دلايل در خود من است . زيرا آن را از دو حال بيرون نمىبينم . يا اينكه خودم آن را خلق كرده‌ام و خودم موجود بوده‌ام كه اين محال است ، يا آنكه من\r\n\r\n\r\n","description":"","footnote":"\r\n( 1 ) . در صفحات 285 و 286 توحيد صدوق آمده است . م .\r\n( 2 ) . بخشى از خطبه‌يى است كه در بارهء توحيد ايراد فرموده است و براى اطلاع بيشتر از شرح آن به صفحهء 73 جلد 13 شرح نهج البلاغه ابن ابى الحديد ، چاپ محمد ابو الفضل ابراهيم ، مصر ، 1961 ميلادى ، مراجعه شود . م .\r\n( 3 ) . نظير همين روايت در صفحهء 292 توحيد صدوق ، چاپ حوزهء قم آمده است . م .\r\n","page_name":" 63 ","page_number":63},
  {"content":"\r\n\r\nمعدوم بوده‌ام و خود ( نفس خويش ) را آفريده‌ام . چگونه ممكن است معدوم چيزى بيافريند ؟ و چون اين دو صورت را باطل يافتم دانستم كه براى من صانع و مدبرى است .\r\n( 1 ) و همان حضرت فرموده است : در امورى كه ندانستن آن شايستهء شما نيست نيكو بنگريد و دقت كنيد كه همانا دين خدا را اركانى است كه هر كس نداند شدت كوشش او در انجام عبادت ظاهرى او سودى ندارد و هر كس كه آنها را بداند زيان نمىكند ، بلكه به آن وسيله اعتقاد او و راه او پسنديده مىشود و براى كسى راه وصول به اين درجه نيست مگر به يارى خداوند متعال .\r\n( 2 ) به يكى از عربها گفته شد : چه دليلى است كه جهان را صانع و آفريننده‌يى است ؟ گفت : اى واى ، همانا پشكل دلالت بر وجود شتر دارد و نشانه‌هاى قدم ، دلالت بر مسير دارد . آسمان بر افراشته با اين لطافت ( سبكى ) و زمين با اين سنگينى ، دلالت بر صانع خبير نمىكند ؟ ( 3 ) امير المؤمنين على ( ع ) فرموده است : حق با مردان شناخته نمىشود . نخست حق را بشناس تا اهل آن را بشناسى .\r\n( 4 ) عبد العظيم بن عبد اللَّه حسنى « 1 » مىگويد : به حضور سرور خود على بن محمد بن على بن موسى بن جعفر بن محمد بن على بن حسين بن على بن ابى طالب عليهم السلام رسيدم . همين كه چشم ايشان به من افتاد فرمود : اى ابو القاسم ! خوش آمدى كه براستى از دوستان مايى . گفتم : اى پسر رسول خدا ! مىخواهم معالم دين ( معتقدات دينى ) خود را بر شما عرضه دارم تا اگر پسنديده بود بر آن تا هنگام ديدار خداى عز و جل پايدار بمانم . فرمود : اى ابو القاسم ! بگو . گفتم : من معتقدم كه خداوند تبارك و تعالى يگانه‌يى است كه هيچ چيز چون او نيست . از حد ابطال و از حد تشبيه بيرون است . نه جسم است و نه صورت و نه جوهر است و نه عرض . بلكه او مجسم همهء اجسام و مصور همهء صورتها و آفرينندهء همهء اعراض و جواهر و پروردگار و مالك و آفريننده و پديد آورندهء همهء چيزهاست و اينكه محمد ( ص ) بنده و فرستادهء او و خاتم پيامبران است ،\r\n\r\n\r\n","description":"","footnote":"\r\n( 1 ) . جناب عبد العظيم بن عبد الله بن على بن حسن بن زيد بن حسن بن على بن ابى طالب ( ع ) از سادات محترم حسنى و از دانشمندان بسيار پارساى قرن سوم هجرى ، از نخستين جمع‌كنندگان خطبه‌هاى امير المؤمنين على ( ع ) ، مدفون در رى ، تاريخ مرگ او به دقت معلوم نيست . براى اطلاع بيشتر ، رك . به : ابو العباس نجاشى ، رجال ، ص 173 ، چاپ قم . م .\r\n","page_name":" 64 ","page_number":64},
  {"content":"\r\n\r\nو تا روز قيامت پيامبر ديگرى پس از او نيست و شريعت او هم آخرين شرايع است و پس از شريعت او تا روز رستاخيز شريعتى نيست و معتقدم كه امام و خليفه و ولى امر پس از او امير المؤمنين على بن ابى طالب است و سپس حسن و حسين و على بن حسين و محمد بن على و جعفر بن محمد و موسى بن جعفر و على بن موسى و محمد بن على و سپس شخص شما . امام هادى ( ع ) فرمود : پس از من پسرم حسن و مردم در مورد جانشين او چگونه خواهند بود ؟ گفتم : اى مولاى من مگر چگونه است ؟ فرمود :\r\nزيرا شخص او ديده نمىشود و بردن نامش روا نيست تا آنكه قيام كند و زمين را از قسط و داد پر كند آنچنان كه آكنده از ظلم و جور شده است . عبد العظيم گويد : من اقرار كردم و افزودم كه معتقدم دوستدار ايشان دوست خدا و دشمن ايشان دشمن خداست . فرمانبردارى از ايشان فرمانبردارى خدا و سرپيچى از ايشان سرپيچى از از خداوند است و معتقدم كه معراج و سؤال در گور حق است و بهشت و دوزخ و صراط و ميزان حق است و قيامت خواهد آمد و در آن شكى نيست و خداوند كسانى را كه در گورهايند برخواهد انگيخت و معتقدم كه امور واجب ديگر پس از ولايت عبارت است از نماز و زكات و روزه و حج و جهاد و امر به معروف و نهى از منكر . « 1 »\r\n( 1 ) امام هادى فرمود : اى ابو القاسم ! اين همان آيين خداوند است كه براى بندگان خود آن را برگزيده است . بر همين پايدار باش كه خدايت بر اين گفتار پايدار ، در دنيا و آخرت پايدار بدارد .\r\n( 2 ) و روايت شده است كه امير المؤمنين ( ع ) بر منبر نشسته و فرمود : بپرسيد از من پيش از آنكه مرا از دست بدهيد . مردى بنام ذعلب برخاست و گفت : اى امير المؤمنين ! آيا خداى خود را ديده‌اى ؟ فرمود : اى ذعلب ! من كسى نيستم كه خدايى را كه نديده باشم بپرستم . گفت : او را چگونه ديده‌اى ؟ براى ما توصيف كن . فرمود : اى واى بر تو . چشمها او را آن گونه كه چشم مىبيند ، نمىبيند ولى دلها او را با حقايق ايمانى مى - بينند . اى ذعلب ! پروردگار من به دورى و حركت و سكون و به قيام به معنى بر پايى و به آمد و شد وصف نمىشود . پديد آورندهء لطافت را با لطف توصيف نمىكنند و آن را كه منشأ عظمت است با بزرگى نمىتوان بيان كرد و آن كس كه مايهء كبريا و\r\n\r\n\r\n","description":"","footnote":"\r\n( 1 ) . اين حديث با ذكر سلسله اسناد آن در صفحهء 81 توحيد صدوق ، چاپ حوزهء قم آمده است . م .\r\n","page_name":" 65 ","page_number":65},
  {"content":"\r\n\r\nجلالت است ، به كبريايى و جلال در نگنجد و سرمايهء رحمت و مهر ، با مهربانى توصيف نمىشود . مؤمن است نه به عبادت . درك‌كننده است نه به حواس و اندام .\r\nگوينده است نه با زبان . او بدون اينكه با چيزها آميخته باشد در همه چيز است و بدون اينكه با چيزى فاصله داشته باشد بيرون از همه چيز است . برتر از همه چيز است و جلوتر از همه چيز ، بدون اينكه بتوان گفت چيزى از او برتر يا جلوتر است .\r\nدرون همه چيز است ، نه آنچنان كه چيزى درون چيزى و برون از همه چيز است نه آنچنان كه اشياء برون از يك ديگرند .\r\n( 1 ) در اين هنگام ذعلب مدهوش درافتاد و سپس گفت : به خدا سوگند مانند اين پاسخ هرگز نشنيده بودم و هرگز چنين پرسشى نخواهم كرد « 1 » .\r\n( 2 ) و نقل شده است كه عربى به حضور امام صادق ( ع ) آمد و گفت : آيا پروردگارت را در حالى كه او را پرستش مىكنى ديده‌اى ؟ فرمود : چنان نيستم كه خدايى را بپرستم كه او را نبينم . گفت : او را چگونه ديده‌اى ؟ فرمود : چشمها او را آشكارا نمىبيند بلكه دلها او را با حقايق ايمان درك مىكنند . خداوند با حواس درك نمىشود و با مردم قياس و سنجيده نمىشود . با آيات و نشانه‌ها شناخته شده است و با علامات وصف مىشود . در حكم و فرمان خود ستم نمىكند و او خدايى است كه خدايى جز او نيست . مرد عرب گفت : خداوند داناتر است كه رسالت خود را كجا نهد . « 2 »\r\n( 3 ) به امير المؤمنين ( ع ) گفته شد : خداوند چگونه مردم را محاسبه مىكند ؟ فرمود :\r\nهمچنان كه ايشان را روزى مىدهد . گفته شد : چگونه آنان را محاسبه مىكند در حالى كه ايشان او را نمىبينند ؟ فرمود : همان گونه كه ايشان را روزى مىدهد و او را نمىبينند .\r\n( 4 ) مردى از ايشان پرسيد : پروردگار تو پيش از اينكه آسمان و زمين را بيافريند كجا بوده است ؟ فرمود : كجا در مورد مكان است و حال آنكه خداوند پيش از مكان وجود داشته است . « 3 »\r\n\r\n\r\n","description":"","footnote":"\r\n( 1 ) . با همين تفصيل در صفحهء 305 توحيد صادق ( رضي الله عنه ) آمده است و مختصرتر در صفحهء 64 جلد 10 شرح نهج البلاغه ابن ابى الحديد ، چاپ محمد ابو الفضل ابراهيم ، مصر ، 1961 ميلادى آمده است . م .\r\n( 2 ) . در صفحهء 108 توحيد صدوق ( رضي الله عنه ) از قول حضرت باقر ( ع ) آمده است و اندك تفاوتى در مقدمه دارد . ضمنا سئوال‌كننده از خوارج بوده است . م .\r\n( 3 ) . نظير اين روايت با سلسلهء اسناد و توضيح در صفحهء 77 توحيد صدوق آمده است . م .\r\n","page_name":" 66 ","page_number":66},
  {"content":"\r\n\r\n( 1 ) محمد حلبى « 1 » از امام صادق ( ع ) پرسيد : آيا رسول خدا پروردگار خويش را ديده است ؟ فرمود : آرى خدا را با دل خويش ديد و پروردگار ما جل جلاله را چشمهاى ظاهرى بينندگان درك نمىكند و شنوايى شنوندگان بر آن احاطه نمىيابد .\r\n( 2 ) صفوان بن يحيى نقل مىكند « 2 » كه ابو قرهء محدث « 3 » به حضور امام رضا ( ع ) رسيد و مسائلى از حلال و حرام و احكام و ميراث پرسيد ، تا آنكه در بارهء توحيد پرسيد و ضمن آن گفت : براى ما روايت شده است كه خداوند متعال كلام و ديدار را قسمت فرمود . كلام را سهم موسى ( ع ) قرار داد و ديدار را سهم محمد ( ص ) . امام رضا فرمود : پس چه كسى از قول خداوند متعال به جن و انس پيام آورده است كه خداوند را چشمها درك نمىكند و هيچ علمى به او احاطه نمىيابد و مثل او هيچ چيز نيست ؟\r\nمگر محمد ( ص ) پيامبر راستگويى نبوده است ؟ گفت : چرا . فرمود : پس چگونه مردى براى همهء مردم مبعوث مىشود و به آنان مىگويد از جانب خداوند متعال آمده و آنان را به فرمان خداوند فرا مىخواند و مىگويد : « چشمها او را درك نمىكند ، و احاطه نمىكنند به او از راه دانش ، و مثل او هيچ چيز نيست . » « 4 » ؟ آنگاه خود مىگويد او را به چشم خواهم ديد و بر او احاطه خواهم يافت ! آيا آزرم نمىكنيد ؟ زنديقان نتوانستند چنين تهمتى به پيامبر بزنند كه چيزى از خداوند نقل كرده و سپس به طريق ديگرى بر خلاف آن گفته است . ابو قره گفت : در قرآن آمده است كه « و به تحقيق كه\r\n\r\n\r\n","description":"","footnote":"\r\n( 1 ) . حلبى : در اصطلاح و عرف اهل حديث به خاندان ابو شعبهء حلبى گفته مىشود كه از جملهء ايشان محمد و عبد الله پسران على بن ابى شعبه هستند . ابو شعبه از حضرت امام حسن و امام حسين عليهما السلام رواياتى نقل كرده و او و فرزندان و نواده‌گانش همگى مورد اعتمادند . براى اطلاع بيشتر ، رك . به : مرحوم حاج شيخ عباس قمى ، الكنى و الالقاب ، ص 168 ، ج 2 ، چاپ صيدا ، 1358 قمرى . م .\r\n( 2 ) . صفوان بن يحيى : از راويان بزرگ شيعه كه بيشتر از محضر حضرت رضا بهره‌مند شده است . كتابهاى بسيارى از او در دست است و در سال 210 درگذشته است . رك . به : ص 140 ، رجال نجاشى ، م .\r\n( 3 ) . ابو قره : به شرح حالش دسترسى پيدا نكردم و اين شخص را نبايد با ابو قرهء حرانى كشيش كه در همان قرن سوم هجرى مىزيسته و جفرى در باره‌اش در دائرة المعارف اسلام مقاله نوشته است يكى دانست . م .\r\n( 4 ) . بخشهايى از آيات 103 سورهء ششم ، و 109 سورهء بيستم ، و 9 سورهء چهل و دوم است . م .\r\n","page_name":" 67 ","page_number":67},
  {"content":"\r\n\r\nديدش بار ديگر نزد سدرة المنتهى . » « 1 » حضرت رضا ( ع ) فرمودند : آنچه پس از اين آيه آمده است چگونگى اين رؤيت را نشان مىدهد ، زيرا مىگويد : « تكذيب نكرد دل ، آنچه را ديد . » « 2 » يعنى دل محمد ( ص ) آنچه را چشمهايش ديده بود تكذيب نكرد و و سپس خبر مىدهد كه چه ديده و مىگويد : « به تحقيق ديد از آيتهاى پروردگار كه بزرگست . » « 3 » و ديدار نشانه‌هاى خداوند غير از خداوند است و همانا خداوند فرموده است : و احاطه نمىكنند به او از راه دانش . در حالى كه اگر چشمها او را ببينند به او احاطه پيدا مىكنند .\r\n( 1 ) ابو قره گفت : اين روايت را دروغ بدانم ؟ فرمود : قرآن چنين روايتى را تكذيب مىكند و مورد اجماع مسلمانان است كه از راه دانش نمىتوان به آن احاطه يافت و ديده‌ها او را در نمىيابند و هيچ چيز چون او نيست . « 4 »\r\n( 2 ) و امام رضا ( ع ) در تفسير اين آيه كه مىفرمايد : « روهايى در آن روز برافروخته و به سوى پروردگارش نگرنده است . » « 5 » فرموده است : يعنى از ديدار پاداشهايى كه خداوند به آنان عنايت مىفرمايد ، برافروخته‌اند و به پاداش پروردگار خويش مىنگرند .\r\n( 3 ) همچنين امام رضا ( ع ) در تفسير اين آيه كه « ديده‌ها او را در نمىيابد و او ديده‌ها را درك مىكند » فرموده است : گمان و انديشهء دلها او را درك نمىكند . چگونه بينش چشمها او را در مىيابد ؟ « 6 » ( 4 ) از امام صادق ( ع ) پرسيده شد كه آيا در قيامت خداوند ديده مىشود ؟ فرمود :\r\nخداوند فرخنده‌تر و بلند مرتبه‌تر از اين است . همانا چشمها چيزى را مىبيند كه داراى كيفيت و رنگ باشد و حال آنكه خداوند خود آفرينندهء رنگها و كيفيت است .\r\n\r\n\r\n","description":"","footnote":"\r\n( 1 ) . آيات 12 ، 14 ، 15 و 18 سورهء پنجاه و سوم است . م .\r\n( 2 ) . آيات 12 ، 14 ، 15 و 18 سورهء پنجاه و سوم است . م .\r\n( 3 ) . آيات 12 ، 14 ، 15 و 18 سورهء پنجاه و سوم است . م .\r\n( 4 ) . اين روايت با سلسلهء اسناد و به همين تفصيل در صفحهء 111 توحيد صدوق و صفحهء 128 جلد اول اصول كافى ، چاپ علميه ، تهران ، آمده است . در آخر روايت تفاوت اندكى دارد كه ابو قره پرسيد : آيا روايات را تكذيب مىكنى ؟ و امام رضا ( ع ) فرمودند : در صورتى كه روايت مخالف قرآن باشد آن را تكذيب مىكنم . م .\r\n( 5 ) . اين موضوع كه منظور نظر به رحمت و نعمت خداوند است در صفحهء 397 جلد 2 تفسير على بن ابراهيم قمى آمده است . طبرسى هم در مجمع البيان مفصل بحث كرده است ، و همين حديث در صفحهء 407 جلد 4 تفسير برهان به روايت جناب عبد العظيم حسنى ، از حضرت رضا ( ع ) آمده است . م .\r\n( 6 ) . اين حديث و حديث ديگرى نظير آن در صفحهء 39 جلد چهارم بحار الانوار ، چاپ آخوندى ، به نقل از توحيد صدوق آمده است . م .\r\n","page_name":" 68 ","page_number":68},
  {"content":"\r\n\r\n( 1 ) و به همان حضرت گفته شد : اگر كسى خداى خود را در خواب ببيند چگونه است ؟ فرمود : چنين كسى دين ندارد . همانا خداوند نه در خواب ديده مىشود و نه در بيدارى و نه در اين جهان و نه در آخرت . « 1 »\r\n( 2 ) عكرمه مىگويد : در حالى كه ابن عباس براى مردم حديث نقل مىكرد نافع بن ارزق « 2 » برخاست و گفت : اى پسر عباس ! تو كه در بارهء مورچه و شپش فتوا مىدهى خدايت را كه مىپرستى براى ما وصف كن . ابن عباس براى اظهار عظمت خداوند سرش را پايين انداخت و سكوت كرد . امام حسين ( ع ) كنارى نشسته بود ، فرمود : اى پسر ارزق ! پيش من بيا . گفت : از تو نمىپرسم . ابن عباس گفت : اى پسر ارزق ! از اهل بيت نبوت است و آنان وارثان علم هستند . نافع به طرف امام حسين ( ع ) آمد و امام به او فرمودند : اى نافع ! هر كس پايهء دين خود را بر قياس نهد همواره در اشتباه است و از شاهراه بر كنار و كوچ‌كننده بر كژى و گمراه از طريق است و سخن ناپسند مىگويد . اى پسر ارزق ! من خداى خود را چنان وصف مىكنم كه او خويش را وصف كرده است و او را آنچنان مىشناسم كه خود را شناسانده است . خداوند با حواس درك نمىشود و با مردم مقايسه نمىگردد . او نزديك است بدون آنكه پيوسته باشد و دور است بدون آنكه گسسته باشد . يگانه است و جزء جزء نيست . با آيات شناخته شده و با علامات وصف شده است . هيچ خدايى جز او نيست ، بزرگ و بلند مرتبه است .\r\n( 3 ) حسن بن خالد مىگويد : « 3 » به امام رضا ( ع ) گفتم : اى پسر رسول خدا ! مردم به سبب رواياتى كه در مورد جبر و تشبيه از نياكان شما نقل شده است ، ما را معتقد به جبر و تشبيه مىدانند . فرمود : اى پسر خالد ! از اخبارى كه برايت از نياكان من نقل كرده‌اند كه در بارهء تشبيه است به من خبر بده و بگو آيا آنها بيشتر است يا اخبارى كه در اين مورد از پيامبر ( ص ) نقل شده است ؟ حسن بن خالد مىگويد ، گفتم : البته رواياتى كه از پيامبر ( ص ) نقل شده بيشتر است . فرمود : در اين صورت مىگويند پيامبر ( ص ) معتقد\r\n\r\n\r\n","description":"","footnote":"\r\n( 1 ) . با نقل سلسلهء اسناد در صفحهء 32 جلد 4 بحار به نقل از امالى آمده است . م .\r\n( 2 ) . نافع بن ارزق : از سران و سرداران خوارج بود كه در سال 65 هجرى به دست مهلب - ابن ابى صفره در جنگ دولاب كشته شد . براى اطلاع از منابع ، رك . به : زركلى ، الاعلام ، ج 8 ، ص 315 . م .\r\n( 3 ) . حسن بن خالد برقى : از راويان قرن دوم و سوم هجرى ، رك . به : صفحهء 88 فهرست شيخ طوسى ، چاپ اسپرنكر . م .\r\n","page_name":" 69 ","page_number":69},
  {"content":"\r\n\r\nبه تشبيه بوده‌اند ! ؟ گفتم : نه ، مىگويند اين روايات را پيامبر ( ص ) نفرموده‌اند بلكه به ايشان بسته‌اند . فرمود : در مورد نياكان من هم همين عقيده را داشته باشيد كه آنان در اين مورد چيزى نگفته‌اند و برايشان بسته‌اند . سپس فرمود : هر كس معتقد به جبر و تشبيه باشد كافر و مشرك است و ما از او در دنيا و آخرت بيزاريم . اى پسر خالد ! همانا برخى از غلات ( غلوّكنندگان ) كه بزرگى خداى جل جلاله را كوچك پنداشته‌اند ، اين اخبار را از سوى ما جعل كرده‌اند و هر كس ايشان را دوست بدارد ، به درستى كه ما را دشمن داشته است ، تا آخر خبر . « 1 »\r\n( 1 ) محمد بن ابى عمير « 2 » مىگويد به حضور سرور خودم موسى بن جعفر ( ع ) رسيدم و گفتم : اى پسر رسول خدا ! توحيد به من بياموز . فرمود : اى ابو احمد ! در مورد توحيد از آنچه خداوند تبارك و تعالى در كتاب خود فرموده است تجاوز مكن كه هلاك مى - شوى و بدان كه خداوند متعال واحد ، احد ، و صمد است . نه فرزندى مىزايد كه از او ارث ببرد و نه زاييده است كه شريكى داشته باشد و نه همسر مىگيرد و نه فرزند و شريك . او آن زنده‌يى است كه هرگز نمىميرد و توانايى است كه ناتوان نمىشود و چيره‌يى است كه مغلوب نمىشود و بردبارى است كه شتاب نمىكند و جاودانه‌يى است كه نابود نمىشود و باقىيى است كه فانى نمىشود و پايدارى است كه زايل نمىگردد و توانگرى است كه نيازمند نمىشود و نيرومندى است كه زبون نمىگردد و دانايى است كه نادان نيست و دادگرى است كه ستم نمىكند و بخشنده‌يى است كه بخل نمىورزد . عقلها و اوهام را ياراى درك او نيست . اقطار به او احاطه نمىيابد .\r\nمكانى او را در بر نمىگيرد . ديدگان او را در نمىيابند و او ديدگان را در مىيابد و او لطيف آگاه است و هيچ چيز مانند او نيست و او شنواى بيناست . نباشد راز گفتن سه كس ، مگر او چهارم ايشان است و نه راز گفتن پنج كس ، مگر اينكه او ششم ايشان است و نه كمتر از اين و نه بيشتر ، مگر اينكه او با ايشان است هر كجا باشند ، و او\r\n\r\n\r\n","description":"","footnote":"\r\n( 1 ) . اين روايت با سلسلهء اسناد و دنبالهء آن در صفحهء 142 جلد اول كتاب عيون اخبار الرضا ، صدوق ، ( رضي الله عنه ) چاپ 1377 قمرى ، قم آمده است . م .\r\n( 2 ) . محمد بن زياد بن عيسى : معروف به ابن ابى عمير ، از اصحاب حضرت موسى بن جعفر و حضرت رضا و حضرت جواد و از اصحاب اجماع است . مدتها زندانى هارون و مامون بوده ، در 217 قمرى درگذشته است . وى نود و چهار كتاب تاليف كرده است . رك .\r\nبه : نجاشى ، رجال ، ص 228 ، چاپ قم . م .\r\n","page_name":" 70 ","page_number":70},
  {"content":"\r\n\r\nآن نخستى است كه هيچ چيز پيش از او نبوده است و آخرى است كه هيچ چيز پس از او نيست . او قديم است و هر چه غير اوست حادث است . او از صفات آفريده‌شدگان برتر است ، برترى بزرگ . « 1 »\r\n( 1 ) از امام صادق ( ع ) پرسيده شد : آيا خداوند متعال را خشنودى و خشم است ؟\r\nفرمود : آرى ، ولى چنان نيست كه بر بندگان است ، بلكه خشنودى خداوند در ثواب و پاداشى است كه به بندگان ارزانى مىدارد و خشم خداوند عذاب اوست .\r\n( 2 ) و همان حضرت فرموده است : خداوند متعال را با زمان و مكان و حركت و انتقال و سكون نشايد وصف كردن كه او آفريدگار زمان و مكان و حركت و سكون و انتقال است . خداوند از آنچه ستمگران مىگويند برتر است ، برترى بزرگى . « 2 »\r\n( 3 ) و همان حضرت فرموده است : از انديشيدن در بارهء ذات خداوند بر حذر باشيد كه انديشيدن در آن باره چيزى جز سرگردانى نمىافزايد . همانا كه خداى عز و جل را ديده‌ها در نمىيابد و با مقدار توصيف نمىشود . « 3 »\r\n( 4 ) امام رضا ( ع ) فرموده است : پروردگارا ! قدرت تو آشكار است بدون آنكه در آن سستى باشد . پروردگارا ! ترا نشناختند و ياوه ارزيابى كردند و وصف نمودند و من از كسانى كه ترا با تشبيه جستجو و طلب كردند بيزارم . پروردگارا ! هيچ چيز چون تو نيست و هرگز ترا در نمىيابند و حال آنكه نعمتهاى آشكار تو برايشان دليل آنان است ، اگر ترا بشناسند . و در آفريده‌هاى تو راه شناخت تو فراهم است ولى آنان ترا با آفريده‌هايت قياس كردند و برابر دانستند و به همين سبب ترا نشناختند و برخى از نشانه‌هاى ترا براى خود خدا گرفتند و چنانت وصف كردند . ولى اى پروردگار من ! تو برتر از آنى كه تشبيه‌كنندگان ترا توصيف كردند . « 4 »\r\n( 5 ) و روايت شده است كه يكى از دانشمندان يهودى نزد امير المؤمنين آمد و گفت :\r\nاى امير المؤمنين ! خداى تو از چه هنگام بوده است ؟ فرمود : مادرت بر تو بگريد .\r\nچه هنگامى خداى من نبوده است كه گفته شود چه هنگام بوده است ؟ خداى من پيش\r\n\r\n\r\n","description":"","footnote":"\r\n( 1 ) . نظير همين روايت در صفحهء 178 توحيد صدوق ، چاپ حوزه آمده است . م .\r\n( 2 ) . با ذكر سلسلهء اسناد در صفحهء 184 توحيد صدوق ، چاپ حوزه آمده است . م .\r\n( 3 ) . با ذكر سلسلهء اسناد در صفحهء 457 توحيد صدوق ، چاپ حوزه آمده است . م .\r\n( 4 ) . با ذكر سلسلهء اسناد در صفحهء 117 جلد اول عيون اخبار الرضا ، چاپ قم ، 1377 قمرى آمده است . م .\r\n","page_name":" 71 ","page_number":71},
  {"content":"\r\n\r\nاز آنكه پيشى وجود داشته باشد بوده است و پس از هر چيز هم هست و هيچ غايت و پايانى براى او نيست . پايان و نهايت از او منقطع است و او منتهاى هر انتهايى است . « 1 »\r\n( 1 ) امام رضا فرموده است : هر كس خداوند را به آفريده‌هاى او تشبيه كند مشرك است و هر كس او را به داشتن مكان توصيف كند كافر است و هر كس چيزى را كه از آن نهى شده به او نسبت دهد دروغگوست و سپس اين آيه را تلاوت فرمود : « به تحقيق كه افتراى دروغ مىزنند كسانى كه به آيات خداوند ايمان نياورده‌اند ، و آنان هم - ايشان دروغگويانند . » « 2 »\r\n( 2 ) شريح بن هانى « 3 » روايت مىكند كه مرد عربى روز جنگ جمل برخاست و پرسيد : اى امير المؤمنين ! آيا مىگويى و معتقدى كه خداوند يگانه است ؟ گويد مردم به او اعتراض كردند و گفتند : اى مرد عرب ! مگر نمىبينى كه امير المؤمنين چقدر دل مشغول است ؟ امير المؤمنين ( ع ) فرمود : آزادش بگذاريد زيرا همان چيزى را كه اين عرب مىخواهد ، ما از اين قوم مىخواهيم . آنگاه فرمود : اى مرد ! اعتقاد به اينكه خداوند يكى و يگانه است چهار گونه است . دو گونهء آن در مورد خداوند متعال جايز نيست و دو گونهء آن در خداوند ثابت است . دو گونه‌يى كه جايز نيست اين است كه كسى بگويد خداوند يكى است و از آن عدد را در نظر داشته باشد كه اين كفر است . مگر نمىدانى كه خداوند كسانى را كه معتقد باشند او سومى از سوم‌هاست تكفير فرموده است و ديگر اينكه كسى بگويد او همچون يكى از مردم است و از آن ارادهء نوع و جنس كند ، اين هم جايز نيست زيرا تشبيه است و خداوند ما از اين گفتار برتر و فراتر است . اما دو گونه‌يى كه رواست و مىتوان به آن اعتقاد داشت اين است كه بگويد يكى كه نظير آن در اشياء نيست . آرى ، پروردگار ما همين گونه است . ديگر آنكه كسى معتقد باشد كه خداوند در معنى يگانه است به اين معنى كه در او وجود او عقل و وهم بدان گونه كه در خلق قابل تقسيم است نيست ، پروردگار ما همين گونه\r\n\r\n\r\n","description":"","footnote":"\r\n( 1 ) . با سلسلهء اسناد در صفحهء 174 توحيد صدوق آمده است . م .\r\n( 2 ) . بخشى از اين حديث در صفحهء 114 جلد اول عيون اخبار الرضا ، صدوق ( رضي الله عنه ) ، چاپ قم ، 1377 قمرى آمده است . م .\r\n( 3 ) . شريح بن هانى : از سرداران شجاع امير المؤمنين على ( ع ) و از فرماندهان جنگ جمل ، در سال 78 قمرى در جنگهاى ناحيهء سيستان كشته شد . رك . به : زركلى ، الاعلام ، ص 237 ، ج 3 . م .\r\n","page_name":" 72 ","page_number":72},
  {"content":"\r\n\r\nاست . « 1 »\r\n( 1 ) از امام صادق ( ع ) در بارهء اين آيه كه مىفرمايد : « و آنكه به سوى پروردگار تو است نهايت كارها » « 2 » پرسيدند . فرمود : يعنى چون سخن در بارهء خدا رسيد ، ديگر خوددارى كنيد .\r\n( 2 ) از امام باقر ( ع ) نقل است كه فرموده است : در بارهء آفرينش و آفريده‌ها سخن بگوييد و در مورد خداوند سخن مگوييد كه گفتگو در بارهء خداوند چيزى جز سرگردانى و حيرت نمىافزايد . معنى آن اين است كه گفتگو در ذات خداوند متعال ممكن نيست . ولى در مورد نشانه‌ها و دلايل مىتوان سخن گفت كه آنها آفريده و منصوب خداوندند . « 3 »\r\n( 3 ) از امام صادق ( ع ) از اين گفتار خداوند كه مىفرمايد : « خداى بخشنده بر عرش مستولى شد » پرسيدند . فرمود : يعنى مستولى بر همه چيز است و هيچ چيزى به او نزديك‌تر از چيز ديگر نيست . « 4 »\r\n( 4 ) و همان حضرت فرموده است : هر كس گمان كند كه خداوند از چيزى يا در چيزى يا فراز چيزى است همانا مشرك شده است و سپس افزود : هر كس خدا را از چيزى پندارد ، او را حادث پنداشته است و هر كس او را در چيزى پندارد ، او را محصور پنداشته است و هر كس او را فراز چيزى پندارد ، او را محمول پنداشته است .\r\n( 5 ) و روايت شده است كه مردى به امير المؤمنين ( ع ) گفت : معبود كجاست ؟ فرمود :\r\nكجا بودن براى خداوند گفته نمىشود ، زيرا او خود مكان را آفريده است و براى خدا گفته نمىشود چگونه است كه خود چگونگى را آفريده است و در بارهء او گفته نمىشود چيست كه خود ماهيت را آفريده است . منزه است پروردگارى كه عظمتش\r\n\r\n\r\n","description":"","footnote":"\r\n( 1 ) . با ذكر سلسلهء اسناد در صفحهء 83 توحيد صدوق آمده است و شيخ صدوق آن را شرح داده است . م .\r\n( 2 ) . به نقل از تفسير على بن ابراهيم قمى در صفحهء 259 جلد 3 بحار الانوار چاپ اسلاميه آمده است . م .\r\n( 3 ) . براى اطلاع از چند روايت ديگر هم كه نزديك به اين روايت است ، به صفحهء 457 توحيد صدوق مراجعه فرماييد . م .\r\n( 4 ) . با ذكر سلسلهء اسناد در صفحهء 29 كتاب معانى الاخبار صدوق ( رضي الله عنه ) ، چاپ 1361 خورشيدى ، قم آمده است . م .\r\n","page_name":" 73 ","page_number":73},
  {"content":"\r\n\r\nچنان است كه هوش در گرداب امواج بزرگى او سرگردان است و خرد از ذكر ازلى بودنش درمانده است و عقل در افلاك ملكوتش حيران است .\r\n( 1 ) از امير المؤمنين ( ع ) روايت شده كه فرموده است : از خداى بترسيد و پرهيز كنيد از اينكه براى خداوندى كه مثل و مانند ندارد چيزى را مثل و مانند قرار دهيد ، يا آنكه او را به چيزى از آفريده‌هايش تشبيه كنيد ، يا آنكه پردهء اوهام خويش را بر او در افكنيد ، يا آنكه فكر خود را در باره او به كار بنديد ، يا آنكه مثال بزنيد يا آنكه او را به صفات آفريده‌شدگان وصف كنيد كه بهرهء هر كس چنين كند ، آتش خواهد بود .\r\n( 2 ) امام رضا ( ع ) فرموده است : خداوند همواره عالم و قادر و زنده و توانا و قديم و سميع و بصير است . به ايشان گفته شد : اى پسر رسول خدا ! همانا برخى معتقدند كه خداوند متعال به كمك علم عالم و به كمك قدرت قادر و به كمك زندگى زنده است .\r\nهمچنين قديم بودن او به قدمت و شنوايى او به شنوايى و بينايى او به چشم است .\r\nفرمود : هر كس چنين اعتقادى داشته باشد و به آن نزديك شود ( آن را آيين خود بداند ) ، به تحقيق كه همراه خدا خدايان ديگرى براى خود گرفته است و بر دوستى و ولايت ما هم نيست و سپس افزود كه خداوند همواره عالم و قادر و حى و قديم و سميع و بصير بوده است و اين امور ذاتى خداوند است . خداوند از آنچه مشركان و تشبيه‌كنندگان مىگويند برتر است ، برترى بزرگ . « 1 »\r\n( 3 ) به امام صادق ( ع ) گفته شد : به ما خبر بده كه آيا خداوند متعال همواره شنوا و بينا و توانا و عالم است ؟ فرمود : آرى . به ايشان گفته شد : اگر مردى كه بر آيين دوستى شما اهل بيت است معتقد باشد و بگويد خداوند متعال همواره به كمك شنوايى ، شنوا و به كمك بينايى ، بينا و با علم ، عالم و با قدرت ، تواناست ، چگونه است ؟ آن حضرت خشمگين شد و فرمود : هر كس چنين بگويد و معتقد باشد مشرك است و بر آيين دوستى ما نيست . همانا كه خداوند ذاتى توانا و عالم و شنوا و بيناست . « 2 »\r\n( 4 ) از امام صادق ( ع ) در بارهء قرآن پرسيدند . فرمود : آن گفتار خدا و كلام و وحى او ، و كتاب و فرو فرستادهء اوست و آن كتاب عزيزى است كه نيايد آن را باطل ، از پيش\r\n\r\n\r\n","description":"","footnote":"\r\n( 1 ) . در صفحهء 62 جلد 4 بحار الانوار ، چاپ آخوندى به نقل از عيون اخبار الرضا ، توحيد و امالى كه هر سه از مؤلفات صدوق ( رضي الله عنه ) است آمده است . م .\r\n( 2 ) . براى اطلاع بيشتر از روايات ديگر به صفحهء 62 تا 74 جلد 4 بحار الانوار مجلسى ( رضي الله عنه ) ، چاپ جديد ، مراجعه فرماييد . م .\r\n","page_name":" 74 ","page_number":74},
  {"content":"\r\n\r\nروى و از پشت سر آن . فرو فرستادنى است از درستكار ستوده . « 1 »\r\n( 1 ) امام رضا ( ع ) فرموده است : قرآن كلام خداست از آن درمگذريد و هدايت را در غير آن جستجو مكنيد كه گمراه شويد . « 2 »\r\n( 2 ) روايت شده است كه امام هادى ( ع ) براى يكى از شيعيان خود در بغداد چنين نوشت :\r\nبسم الله الرحمن الرحيم\r\n، خداوند ما و ترا از فتنه محفوظ دارد . او كه چنين فرمايد ، نعمت بزرگ ارزانى فرموده است و اگر چنين نفرمايد ، هلاك و نابودى است .\r\nما چنين مىبينيم كه جدال و ستيزه در بارهء قرآن بدعتى است كه در آن پرسنده و پاسخگو شريكند ، زيرا پرسنده چيزى را مىپرسد كه براى او وضع نشده است و پاسخ دهنده هم خود را به زحمت و تكلفى مىاندازد كه بر عهده‌اش نيست .\r\nآفريدگارى جز خدا نيست و هر چه جز اوست ، آفريده است . قرآن كلام خداوند است و بر آن نامى از خود مگذار كه در آن صورت از ستمكاران خواهى بود .\r\nخداوند ما و شما را از آن گروه قرار دهد كه نهانى از پروردگارشان مىترسند و ايشان از قيامت بيم‌كنندگانند . « 3 »\r\n( 3 ) سليمان بن جعفر جعفرى « 4 » مىگويد : به امام كاظم ( ع ) گفتم اى پسر رسول خدا ! شما در بارهء قرآن چه مىگويى ؟ كسانى كه پيش از ما بودند در مورد آن اختلاف كردند . قومى مىگويند قرآن آفريده ( حادث ) است ، قومى مىگويند غير آفريده ( قديم ) است . فرمودند : ولى من در اين باره آنچه را ايشان گفته‌اند نمىگويم و مى - گويم قرآن كلام خداى عز و جل است . « 5 »\r\n( 4 ) امام صادق ( ع ) فرموده است : ما نه معتقد به جبريم و نه به تفويض و نيز فرموده است نه جبر است و نه تفويض بلكه چيزى ميان اين دو است . « 6 »\r\n( 5 ) يزيد بن معاويهء شامى مىگويد : « 7 » به حضور امام على بن موسى الرضا ( ع ) در مرو\r\n\r\n\r\n","description":"","footnote":"\r\n( 1 ) . همهء اين روايات در صفحهء 224 توحيد صدوق آمده است . م .\r\n( 2 ) . همهء اين روايات در صفحهء 224 توحيد صدوق آمده است . م .\r\n( 3 ) . همهء اين روايات در صفحهء 224 توحيد صدوق آمده است . م .\r\n( 4 ) . سليمان بن جعفر جعفرى : از اعقاب جناب جعفر طيار و از روات قرن دوم و سوم هجرى است . رك . به : نجاشى ، رجال ، ص 130 ، چاپ قم . م .\r\n( 5 ) . همهء اين روايات در صفحهء 224 توحيد صدوق آمده است . م .\r\n( 6 ) . براى اطلاع بيشتر به روايات صفحات 220 تا 222 جلد اول اصول كافى ، چاپ اسلاميه مراجعه فرماييد . م .\r\n( 7 ) . نام اين راوى به صورت بريد ، بريد بن عمير ، و يزيد بن عمير هم آمده است .\r\n","page_name":" 75 ","page_number":75},
  {"content":"\r\n\r\nرسيدم و به ايشان گفتم : اى پسر رسول خدا ! براى ما از امام صادق ( ع ) نقل شده كه فرموده است : نه جبر است و نه تفويض بلكه چيزى ميان اين دو است . معناى اين چيست ؟ فرمود : هر كس گمان كند كه خداى عز و جل كارهاى ما را انجام مىدهد و سپس ما را براى كارهايمان عذاب مىفرمايد معتقد به جبر است و هر كس گمان كند خداوند امر مردم و روزى ايشان را به دست حجج خود سپرده است ، معتقد به تفويض است . معتقد به جبر كافر و معتقد به تفويض مشرك است . گفتم : اى پسر رسول خدا ! چيزى ميان آن دو يعنى چه ؟ فرمود : اينكه راه براى انجام آنچه به آن مأمور شده‌اند و ترك آنچه از آن منع شده‌اند ، موجود است . گفتم : آيا براى خدا در اين كار اراده و خواستى هست ؟ فرمود : در مورد طاعات اراده و خواست خداوند اين است كه به آن فرمان داده و خشنود است و بر انجام آن بندگان را يارى مىفرمايد و معنى اراده و خواست خداوند در مورد گناهان ، نهى كردن و خشم گرفتن يعنى عذاب كردن است ، و در آن باره يارى نمىفرمايد . گفتم : آيا در اين كار قضاى خدايى هست ؟ فرمود : آرى ، هيچ كار خوب و بدى نيست كه بندگان انجام مىدهند مگر اينكه قضاى خدا در آن هست . گفتم : معنى اين قضا چيست ؟ فرمود : حكم كردن به آنچه استحقاق دارند و پاداش و عقاب در اين جهان و آن جهان . « 1 »\r\n( 1 ) و حضرت امام رضا ( ع ) فرموده است : هر كس خداوند را به آفريده‌هاى او تشبيه كند مشرك است و هر كس او را با مكان توصيف كند كافر است و هر كس چيزى را كه از آن نهى شده است به او نسبت دهد دروغگوست و سپس اين آيه را تلاوت فرمود : « همانا كسانى كه به آيات خداوند ايمان نياورده‌اند ، دروغ مىبندند و همانا آنان دروغگويانند . »\r\n( 2 ) و نيز فرموده است : هر كس معتقد به جبر است از زكات چيزى به او مدهيد و گواهى او را نپذيريد . همانا خداى عز و جل فرموده است : خداوند بر هيچ نفسى تكليف نكرده ، مگر به اندازهء گنجايش آن و منظور اين است كه بيشتر از طاقت آن ، و هر نفسى هر چه بدست آرد و كسب كند بر عهدهء خود اوست و هيچ كس بار ديگرى را بر نمىدارد .\r\n( 3 ) از امير المؤمنين در بارهء توحيد و عدل پرسيده شد ، فرمود : توحيد اين است كه\r\n\r\n\r\n","description":"","footnote":"\r\n( 1 ) . با ذكر سلسلهء اسناد در صفحهء 124 جلد 1 عيون اخبار الرضا آمده است . م .\r\n","page_name":" 76 ","page_number":76},
  {"content":"\r\n\r\nاو را در گمان نياورى و عدل اين است كه به او تهمت نزنى .\r\n( 1 ) از امام صادق ( ع ) روايت است كه فرموده است : اساس توحيد و علم آن بسيار است و هر عاقلى را از آن چاره نيست ، ولى آنچه را آگهى بر آن و حفظش آسان است فراگير . توحيد آن است كه آنچه را براى تو جايز است بر پروردگارت جايز ندانى و عدل آن است كه چيزهايى را كه خداوند در مورد آن ترا سرزنش كرده است ، به او نسبت ندهى .\r\n( 2 ) روايت است كه ابو حنيفه نعمان بن ثابت « 1 » گفته است : به مدينه رفتم و به حضور امام صادق ( ع ) رسيدم و سلام دادم و بيرون آمدم . پسرش موسى بن جعفر ( ع ) را ديدم كه در دهليز خانه در مكتب نشسته است . كوچك بود . به او گفتم شخص غريب در كجا بايد قضاى حاجت كند ؟ به من نگريست و فرمود : از كنار جويهاى آب و جاهايى كه ميوه‌ها بر زمين مىافتد و كنار جاهايى كه مردم فرو مىآيند و كنار خانه‌ها و مسجدها و راههاى عمومى دور شود و سپس هر جا مىخواهد قضاى حاجت كند . چون اين سخن را از او شنيدم ، حرمت او در دل و چشم من بزرگ شد و گفتم : فدايت گردم ، گناه و معصيت از كيست ؟ دوباره به من نگريست و فرمود بنشين تا برايت بگويم .\r\nنشستم . فرمود : در انجام معصيت سه حال بيش نيست . يا از بنده است يا از پروردگارش يا از هر دو . اگر منشأ گناه از ناحيهء خداوند عز و جل باشد خداوند دادگرتر و با انصاف‌تر از اين است كه به بندهء خود ستم كند و او را در قبال كارى كه نكرده است به شكنجه بگيرد و اگر از هر دو باشد خداوند شريك در آن است و قوى سزاوارتر به انصاف دادن بر بندهء ناتوان خويش است و اگر از بنده به تنهايى باشد ، درست است كه امر و نهى متوجه بر اوست و ثواب و عقاب مترتب بر او ، و به اين سبب بهشت و دوزخ براى كسى فراهم مىشود . گويد چون اين سخن را از او شنيدم گفتم : « فرزندان كه برخى از آن از نسل برخىاند و خداى شنوا و داناست . » « 2 »\r\nاين موضوع را به نظم در آورده و چنين سروده‌اند :\r\n\r\n\r\n","description":"","footnote":"\r\n( 1 ) . نعمان بن ثابت : رئيس مذهب حنفى ، متولد 80 و درگذشتهء 150 قمرى ، در زندان منصور عباسى ، براى اطلاع بيشتر از شرح حال و منابعى كه در بارهء اوست ، رك . به : زركلى ، الاعلام ، ص 4 ، ج 9 . م .\r\n( 2 ) . با تفاوتهاى اندكى و بدون ذكر اشعار در صفحهء 307 تحف العقول ابن شعبهء حرانى ، چاپ 1394 ق ، قم آمده است . م .\r\n","page_name":" 77 ","page_number":77},
  {"content":"\r\n\r\n( 1 ) « افعال ما كه در آن مورد سرزنش مىشويم در ارتكاب آن سه حالت است .\r\nيا خداى ما به تنهايى موجب آن است كه در اين صورت سرزنش از ما برداشته شده است ، يا آنكه خداوند در آن شريك با ماست ، در آن صورت همان سرزنشى كه متوجه ماست ، به او هم متوجه مىشود ، يا آنكه براى پروردگار من در ارتكاب آن سهمى نيست و گناه فقط گناه همان كسى است كه مرتكب آن مىشود .\r\n( 2 ) امام صادق ( ع ) فرموده است : افعال بندگان آفريدهء خداوند است ، ولى آفريدهء تقديرى ، نه آفريدهء تكوينى ( يعنى ارادهء بنده در آن مؤثر است ) و منظور از تكوين اين است كه چيزى را از عدم به وجود آورند و اين در مورد افعال ما از خداوند نيست و خود بندگان آن را انجام مىدهند . « 1 »\r\n( 3 ) و از همان حضرت نقل است كه منظور از تقدير يعنى علم ( يعنى خداوند آگاه و عالم به اين هست كه ارتكاب چه اعمالى از بندگان سر مىزند ) .\r\n( 4 )\r\n\r\nبابى در قضا و قدر\r\n( 5 ) از امير المؤمنين على ( ع ) در بارهء قدر پرسيده شد ، فرمود : راهى تاريك است ، آن را نپيماييد و دريايى ژرف است ، خويشتن در آن ميندازيد و راز خداوند متعال است ، آن را به خود مبنديد . « 2 »\r\n( 6 ) و روايت شده است پير مردى در جنگ صفين همراه امير المؤمنين على ( ع ) بود و گفت : اى امير المؤمنين ! آيا اين حركت ما به شام به قضا و قدر الهى بوده است ؟\r\nفرمود : اى برادر شامى ! آرى ، سوگند به آن كس كه دانه را مىشكافاند و جان را پرورش مىدهد هيچ جا را نپيموديم و در هيچ دره فرود نيامديم و به هيچ تپه بالا نرفتيم مگر به قضا و قدر خداوند .\r\n( 7 ) مرد شامى گفت : در اين صورت رنج خود را به حساب خدا منظور كنم ، زيرا اگر به قضا و قدر خداوند بوده است خيال نمىكنم براى من در اين كوششم پاداشى باشد . على ( ع ) فرمود : همانا كه خداوند براى شما در اين مسير چه در حال حركت و چه در توقف پاداش بزرگ منظور فرموده است ، زيرا شما در هيچ مورد مجبور و\r\n\r\n\r\n","description":"","footnote":"\r\n( 1 ) . نظير اين گفتار حضرت صادق با توضيح بيشتر در صفحهء 407 توحيد صدوق آمده است . م .\r\n( 2 ) . با شرح و تفصيل بيشتر در صفحهء 365 توحيد صدوق آمده است . م .\r\n","page_name":" 78 ","page_number":78},
  {"content":"\r\n\r\nمضطر و بدون اختيار نبوده‌ايد . « 1 »\r\n( 1 ) مرد شامى پرسيد : پس اين قضا و قدرى كه ما را در اين راه برده و آورده است چيست ؟ فرمود : اى برادر شامى ! شايد در گمان خود آن را قضاى لازم و مقدور محتوم مىدانى . آرى ، اگر چنين باشد ، پاداش و عقاب و بيم و نويد و فرمان دادن و باز داشتن همه باطل است و نيكوكار براى دريافت پاداش نيكو سزاوارتر از گنهكار نيست و گنهكار براى شكنجه سزاوارتر از نيكوكار نيست . اين گفتار بت پرستان و دشمنان خدا و گروه شيطان است و سخن كسانى است كه دروغ و بهتان مىزنند و سخن معتقدان به قدر و مجوس اين امت است . همانا خداوند به بندگان خود فرمان تخييرى ( اختيارى ) و نهى تحذيرى و تكليف آسان و اندك فرموده است و در قبال كار كم پاداش بسيار لطف مىكند و هرگز او را به زور اطاعت نمىكنند و به اجبار معصيت نمىورزند و تكليف دشوار بر كسى نيست . خداوند متعال پيامبران را ياوه و بازيچه و كتاب را بيهوده نفرستاده است و آسمانها و زمين و آنچه را ميان آنهاست ، ياوه نيافريده است . اين گمان باطل كسانى است كه كافر شده‌اند و واى بر آنان كه كافر شده‌اند از شكنجهء آتش .\r\n( 2 ) مرد شامى گفت : پس منظور از قضا و قدرى كه رفت و برگشت ما به آن بستگى دارد چيست ؟ فرمود : فرمان و حكم خداوند كه در اين مورد است و سپس اين آيه را تلاوت فرمود : « و فرمان خدا حكم گذارده شده و نافذ است » « 2 » . مرد شامى چون اين سخن را شنيد ، شادمان برخاست و گفت : گره از كارم گشودى ، خدايت گشايش دهاد و شروع به سرودن ( خواندن ) اين ابيات كرد : ( 3 ) « تو همان امامى هستى كه با اطاعت از تو روز رستاخيز از خداوند بخشنده اميد آمرزش داريم .\r\n( 4 ) آنچه را از دين ما كه دشوار و پيچيده بود روشن ساختى و توضيح دادى خدايت از سوى ما در اين مورد پاداش نيكو دهاد .\r\n\r\n\r\n","description":"","footnote":"\r\n( 1 ) . در اصول كافى ، ص 216 ، ج 1 ، چاپ اسلاميه با تفاوتهايى آمده است و ابيات دنبالهء حديث هم فقط دو بيت است . در صفحهء 381 توحيد صدوق با تفاوتهاى لفظى كمتر آمده است و ابيات شش بيت است . م .\r\n( 2 ) . بخشى از آيهء 39 سورهء سى و سوم ( احزاب ) ، كه براى اطلاع بيشتر بايد به كتابهاى تفسير مراجعه كرد . م .\r\n","page_name":" 79 ","page_number":79},
  {"content":"\r\n\r\n( 1 ) چه نيكو مؤدبى هستى كه بجاى آن چيزى را نمىجوييم . آرى ، درودهاى نيكو و روزيهاى خوشبو بهره‌ات باد .\r\n( 2 ) هر گاه فرومايه‌يى ما را گرفتار شك و ترديد كند نزد تو براى آن شرح و بيان مىيابيم .\r\n( 3 ) هرگز در كردار ناپسند كه خود آن را با ظلم و ستم انجام داده‌ام بهانه نمىجويم .\r\nو هرگز نمىگويم خداوند آن را پديد آورد و مرا در آن انداخت ، كه در اين صورت ، اى قوم ! شيطان را پرستيده‌ام .\r\n( 4 ) و نه قضاى خداوند دادگر بخشايشگر مرا به آن در انداخته و راهنمايى كرده است كه پروردگار ما از اين برتر است .\r\n( 5 ) و نه خداوند اراده كرده و نه تبهكارى را خواسته است و نه اينكه دوستدار خود را به ظلم و ستم به كشتن ( تباهى ) دهد .\r\n( 6 ) من او را ديدم و دشمنى او با گناه برابر است و خداوند اين را اعلان كرده است . » « 1 »\r\n( 7 )\r\n\r\nدر فضل توحيد\r\n( 8 ) خداوند متعال در سورهء ابراهيم چنين مىفرمايد :\r\n« آيا نديدى چگونه خداوند مثل كلمهء پاكيزه را همچون درخت پاكيزه مى - زند كه ريشهء آن بر جا و شاخ آن در آسمان است . ميوه‌اش را به فرمان خداوندش در همه هنگام مىدهد و خداوند مثلها براى مردم مىزند ، شايد پند گيرند . » « 2 »\r\nدر اين آيه منظور از كلمهء پاكيزه و طيبهء لا إله الا الله و منظور از درخت پاكيزه درخت خرماست . يعنى ريشه و بيخ اين كلمه در دلها استوار و شاخ آن بلند مرتبه و در آسمان است و چون مؤمن اين كلمه را بر زبان مىآورد اين كلمه به آسمان صعود مىكند و اين همان گفتار الهى است كه مىفرمايد : « سخنان پاكيزه به سوى خداوند بر مىشود . » « 3 » و منظور از ميوه هم يعنى نتايج و بهره‌هاى اين كلمه كه به فرمان خداوند براى همهء مردمى كه آن را بگويند در هر حال خواهد بود .\r\n\r\n\r\n","description":"","footnote":"\r\n( 1 ) . از اين ابيات در اصول كافى فقط دو بيت اول و دوم و در توحيد صدوق شش بيت آمده است و تفاوتهايى دارد . م .\r\n( 2 ) . آيات 30 و 31 سورهء چهاردهم ، براى اطلاع بيشتر به تفسير ابو الفتوح رازى ، ص 21 ، ج 7 ، چاپ مرحوم آقاى شعرانى مراجعه فرماييد . م .\r\n( 3 ) . بخشى از آيهء 12 سورهء سى و پنجم . م .\r\n","page_name":" 80 ","page_number":80},
  {"content":"\r\n\r\n( 1 ) پيامبر ( ص ) فرموده‌اند : سوگند به كسى كه مرا به حق مژده دهنده مبعوث فرموده است ، خداوند هرگز كسى را كه موحد باشد با آتش شكنجه نمىكند و همانا موحدان شفاعت مىكنند و شفاعت ايشان پذيرفته مىشود و سپس فرمود : خداوند متعال روز رستاخيز نخست فرمان مىدهد كسانى را كه در دنيا كارهايشان زشت و بد بوده است به دوزخ برند . آنان عرضه مىدارند : پروردگارا ! چگونه ما را به دوزخ مىبرى و حال آنكه ما در دنيا به يكتايى تو اقرار داشتيم ؟ و چگونه زبانهاى ما در آتش مىسوزد و حال آنكه ما در دنيا سخن از توحيد تو گفتيم ؟ و چگونه دلهاى ما در آتش مىسوزد و حال آنكه اعتقاد داشتيم كه خدايى جز تو نيست ؟ و چگونه پيشانى و چهره‌هاى ما در آتش مىسوزد و حال آنكه براى تو آن را بر خاك نهاده و ساييده‌ايم ؟ و چگونه دستهاى ما در آتش مىسوزد و حال آنكه آنها را براى دعا به سوى تو بر افراخته‌ايم ؟ خداوند جل جلاله مىفرمايد : اى بندگان من ! كردارهاى شما در جهان ناپسند و بد بوده است و سزاى شما آتش دوزخ است . آنان عرضه مىدارند :\r\nپروردگارا ! بخشش تو بزرگتر است يا گناهان ما ؟ خداوند مىفرمايد : عفو و بخشش من بزرگتر است . بندگان مىگويند : رحمت و مهر تو فراختر است يا گناهان ما ؟\r\nخداى مىفرمايد : رحمت من فراختر است . باز مىگويند : پروردگارا اقرار به يگانگى تو بزرگتر است يا گناهان ما ؟ و خداى مىفرمايد : اقرار شما به توحيد بزرگتر است .\r\nآنگاه بندگان مىگويند : پروردگارا ! عفو و رحمت تو كه همه چيز را فرا گرفته است ما را هم فرا گيرد . خداوند مىفرمايد : اى فرشتگان من ! سوگند به عزت و جلال خودم كه هيچ آفريده‌يى محبوبتر از اقراركنندگان به توحيد و اينكه خدايى غير از من نيست ، نيافريده‌ام و بر عهدهء من است كه اهل توحيد را با آتش عذاب نكنم و آنان را به دوزخ نيندازم . اين بندگان مرا به بهشت در آوريد . « 1 »\r\n( 2 ) رسول خدا ( ص ) فرموده است : در شب معراج ديدم بر پايه‌يى از پايه‌هاى عرش نوشته شده است : من پروردگارم . پروردگارى جز من به تنهايى نيست . بهشت عدن را به دست خويش آفريدم . محمد ( ص ) برگزيدهء من از خلق من است . او را با على تأييد و نصرت كردم .\r\n( 3 ) ابو هريره گفته است : بر عرش خداوند نوشته شده است : من پروردگارم .\r\n\r\n\r\n","description":"","footnote":"\r\n( 1 ) . به نقل از دو كتاب توحيد و امالى صدوق و با توضيحى از مرحوم علامهء مجلسى در صفحهء 1 جلد 3 ، بحار الانوار ، چاپ دار الكتب الاسلاميه آمده است . م .\r\n","page_name":" 81 ","page_number":81},
  {"content":"\r\n\r\nپروردگارى يگانه جز من نيست و براى من انبازى نيست و محمد ( ص ) بنده و فرستادهء من است و او را به على تأييد كردم . و خداوند متعال اين آيه را نازل فرمود :\r\n« او همان كسى است كه تو را به نصر خويش و به مؤمنين يارى داده است . » در اين آيه مقصود از نصر ، على ( ع ) است و چون در زمرهء مؤمنان هم هست ، نصرت از هر دو جهت در على ( ع ) جمع است . « 1 »\r\n( 1 ) امام رضا ( ع ) فرموده است ، پيامبر ( ص ) فرموده‌اند كه جبريل ( ع ) گفته است ، خداوند مىفرمايد :\r\nلا إله الا الله\r\nحصار من است . هر كس به حصار من در آيد از عذاب من زينهار است . امام رضا ( ع ) افزوده است : به شرط آنكه شروط آن جمع باشد و من خود از شروط آن هستم . « 2 »\r\n( 2 ) امام صادق ( ع ) فرموده است : اسلام بر پنج ستون و ركن بنا شده است . بر نماز و زكات و روزه و حج و ولايت امير المؤمنين و ديگر امامان از نسل او . « 3 »\r\n( 3 ) امام باقر ( ع ) فرموده است : مردى به حضور پيامبر ( ص ) آمد و گفت : اى رسول خدا ! آيا هر كس كه لا إله الا الله بگويد مؤمن است ؟ فرمودند : كسانى كه با ما دشمنى ورزند به يهود و مسيحيان ملحق مىشوند . شما وارد بهشت نمىشويد تا مرا دوست داشته باشيد و هر كس تصور كند مرا دوست مىدارد و اين شخص ( يعنى على عليه السّلام را ) دشمن بدارد دروغ مىگويد .\r\n( 4 ) امير المؤمنين على ( ع ) در بارهء اين گفتار خداوند متعال كه مىفرمايد : « آيا پاداش نيكى جز نيكى است ؟ » گفته است كه شنيدم پيامبر ( ص ) مىفرمود : خداوند مىفرمايد : آيا پاداش كسى كه بر او نعمت توحيد را ارزانى داشته‌ام چيزى جز بهشت است ؟ « 4 »\r\n\r\n\r\n","description":"","footnote":"\r\n( 1 ) . براى اطلاع بيشتر از رواياتى كه در مورد تأييد خداوند پيامبر ( ص ) را به على ( ع ) در منابع اهل سنت آمده است ، رك . به : صفحهء 175 جلد اول فضائل الخمسه من الصحاح ، علامه سيد مرتضى فيروزآبادى . م .\r\n( 2 ) . بخشى از حديث مبارك سلسلة الذهب است كه در عيون اخبار الرضاى صدوق ، ص 134 ، ج 2 ، چاپ قم آمده است . م .\r\n( 3 ) . براى اطلاع بيشتر از روايات ديگر به صفحهء 29 جلد 3 اصول كافى ، چاپ علميهء اسلاميه ، تهران مراجعه فرماييد . م .\r\n( 4 ) . به نقل از امالى و توحيد صدوق در صفحهء 3 جلد 3 بحار چاپ دار الكتب الاسلاميه آمده است . م .\r\n","page_name":" 82 ","page_number":82},
  {"content":"\r\n\r\n( 1 ) و امير المؤمنين على ( ع ) فرموده است : براى اسلام تعريف و نسبتى خواهم كرد كه هيچ كس پيش از من و پس از من چنان تعريفى نكرده است و نخواهد كرد .\r\nاسلام همان تسليم است و تسليم همان تصديق و تصديق همان يقين است و يقين عبارت از پرداخت كامل و پرداخت عبارت از عمل و كار كردن ( به احكام ) است ، همانا مؤمن دين خود را از پروردگار خويش مىگيرد ، نه از رأى و انديشهء خود . اى مردم ! دينتان دينتان ! به آن متمسك باشيد و هيچ كس شما را از آن باز ندارد كه كار ناپسنديده در آن بهتر از كار پسنديده در غير آن است ، زيرا كار ناپسنديده در آن ممكن است بخشيده شود و حال آنكه كار پسنديده به غير آن پذيرفته نمىشود . « 1 »\r\n( 2 ) از امير المؤمنين ( ع ) در بارهء ايمان پرسيده شد ، فرمود : ايمان بر چهار ركن ( ستون ) بر پا و استوار است ، بر صبر و يقين و عدل و جهاد . صبر بر چهار شعبه است ، شوق و بيم و پارسايى و انتظار . هر كس مشتاق بهشت باشد از خواسته‌هاى نفسى ( شهوتها ) فراموش مىكند و هر كس از دوزخ بترسد از كارهاى حرام دورى مىورزد و هر كس در دنيا پارسايى كند مصيبتها را اندك و كوچك مىشمرد و هر كس منتظر مرگ باشد به انجام نيكيها پيشى مىگيرد .\r\n( 3 ) يقين هم چهار گونه است ، بينا شدن و زيركى ، دست يافتن به حكمت و پند گرفتن از ديگران و سنت و روش پيشينيان . هر كس با زيركى بينا شود حكمت براى او آشكار مىشود و هر كس حكمت براى او آشكار شود موارد پند آموزى را مىشناسد و آن كس كه پند آموزى ( از اعمال گذشتگان ) براى او فراهم شود چنان است كه گويى با پيشينيان همراه است .\r\n( 4 ) عدل هم بر چهار گونه است ، دقت در درست انديشيدن و رسيدن به حقيقت دانش و حكمتهاى پسنديده و استوارى در بردبارى . هر كس درست انديشه كند به حقيقت دانش مىرسد و هر كس حقيقت دانش را درك كند بر طبق قواعد دين حكم مىكند و هر كه نيكو بردبارى كند در كار خود كوتاهى نكرده است و ميان مردم پسنديده و خوشنام خواهد بود .\r\n( 5 ) جهاد هم چهار گونه است ، فرمان دادن به كار پسنديده ، باز داشتن از كار ناپسند و پايدارى و راستى در ميدانهاى كارزار و دشمنىورزيدن با تبهكاران . هر كس به\r\n\r\n\r\n","description":"","footnote":"\r\n( 1 ) . اين گفتار با اندك تفاوتى در صفحهء 76 جلد 3 اصول كافى با عنوان نسبة الاسلام آمده است . م .\r\n","page_name":" 83 ","page_number":83},
  {"content":"\r\n\r\nكار پسنديده فرمان دهد پشت مؤمنان را استوار كرده است و هر كس از كار ناپسند نهى كند بينى منافقان را به خاك ماليده است و هر كس پايدارى و راستى در گفتار و ميدان داشته باشد آنچه را بر عهدهء اوست انجام داده است و هر كس با تبهكاران دشمنى ورزد و براى خاطر خداوند به خشم آيد ، خداوند براى او ( به سود او ) خشم مىگيرد و روز رستاخيز او را خشنود مىفرمايد .\r\n( 1 ) كفر هم بر چهار پايه استوار است ، كنجكاوى ، ستيزه‌جويى ، دست كشيدن از حق و از حق سر بر تافتن . هر كس كنجكاوى ياوه و بيهوده كند به سوى حق باز نمىگردد و هر كس با نادانى ستيزه‌جويى كند كورى و نابينايى او از حق ادامه مىيابد و هر كس از حق دست بكشد نيكى در نظرش بد و بدى نيكى مىنمايد و به مستى گمراهى سرمست مىشود و كسى كه با حق دشمنى كند و از آن سر بتابد راههايش بر او سخت و كارش دشوار و راه بيرون‌شدنش از گمراهى تنگ مىشود . شك و ترديد هم بر چهار گونه است ، گفت و شنود ياوه و بيم كردن از حق و سرگردانى و تن دادن به ناحق . هر كس گفت و شنود ياوه داشته باشد هيچ گاه شب تاريك او صبح نمىشود و هر كس از حق ( جهاد در راه حق ) بيم كند همواره عقب‌نشينى مىكند و هر كس سرگردان باشد سمهاى شيطان او را پايكوب مىكند و هر كس در قبال امورى كه مايهء تباهى دنيا و آخرت است تسليم شود و تن در دهد ، دنيا و آخرتش تباه است . « 1 »\r\n( 2 )\r\n\r\nمجلس سوم در شگفتيهايى كه دلالت بر بزرگى خداوند متعال دارد\r\n( 3 ) امام رضا ( ع ) فرموده است : امير المؤمنين ( ع ) در مسجد جامع كوفه بود . مردى از اهالى شام برخاست و مسائلى از ايشان پرسيد . از جمله گفت : اى امير المؤمنين ! از رنگها و نامهاى آسمانهاى هفت‌گانه به من خبر بده . « 2 »\r\n( 4 ) امير المؤمنين به او فرمود : نام آسمان دنيا رفيع است و مركب از آب و دود\r\n\r\n\r\n","description":"","footnote":"\r\n( 1 ) . در زمرهء حكم و مواعظ امير المؤمنين ( ع ) در صفحهء 142 جلد 18 شرح نهج البلاغه ابن ابى الحديد ، چاپ محمد ابو الفضل ابراهيم ، مصر ، 1963 ميلادى و با اضافاتى در صفحهء 110 تحف العقول ابن شعبهء حرانى ، چاپ 1394 قم آمده است . م .\r\n( 2 ) . ضمن حديث مفصلى در صفحهء 241 جلد اول عيون اخبار الرضاى صدوق ، چاپ قم آمده است و لطفا براى اطلاع بيشتر به آن مراجعه شود . م .\r\n","page_name":" 84 ","page_number":84},
  {"content":"\r\n\r\n( گاز ) است . نام آسمان دوم خيدوم و به رنگ مس است . نام آسمان سوم مادوم و به رنگ سرخ ( گلگون ) است . نام آسمان چهارم ارفلون و به رنگ نقره ( سيمگون ) است .\r\nنام آسمان پنجم هيعون و به رنگ زر ( زرينه ) است . آسمان ششم نامش عروس و به رنگ ياقوت سبز ( زمردين ) است . نام آسمان هفتم عجماء و رنگ آن همچون در و مرواريد سپيد است .\r\n( 1 ) زيد بن وهب مىگويد : از امير المؤمنين ( ع ) از قدرت خداوند پرسيده شد .\r\nبراى ايراد سخنرانى برخاست و خداى را ستود و ستايش كرد و سپس فرمود : همانا خداوند متعال را فرشتگانى است كه اگر يكى از آنها به زمين فرود آيد ، زمين گنجايش او را ندارد ، به سبب بزرگى و بسيارى بالهاى او ، و برخى از ايشان چنانند كه اگر جن و انس مكلف به وصف ايشان بشوند نمىتوانند وصف كنند به سبب فاصلهء بسيارى كه ميان مفاصل ايشان است و زيبايى و تركيب چهرهء ايشان . و چگونه ممكن است فرشته‌يى را كه مساحت ميان دوشهاى او هفتصد سال راه است و همچنين فاصلهء ميان دوشهاى او تا لاله گوشش ، توصيف كرد ؟ برخى از ايشان با بالهاى خود سراسر افق را مىپوشانند و اين غير از بزرگى بدن آنان است . برخى از ايشان چنان كشيده قامتند كه آسمان تا تهيگاه آنان است . برخى از ايشان كف پايشان در جو هواى پايينترين طبقه قرار دارد و بلنداى تمام زمينها تا زانوان آنان است . برخى از ايشان چنانند كه اگر تمام آبهاى زمين در گودى كنار انگشت دست آنان ريخته شود جا مىگيرد .\r\nبرخى از ايشان چنانند كه اگر كشتىها در درياى اشك آنان به حركت در آيد تمام روزگاران بايد حركت كند ، و فرخنده است پروردگارى كه نيكوترين آفريننده‌هاست .\r\n( 2 ) و از آن حضرت در بارهء حجابها پرسيده شد . فرمود : حجابها هفت حجاب فشرده است كه مدت پيمودن آن پانصد سال است و فاصلهء ميان هر دو حجاب پانصد سال راه است . حجاب دوم خود متشكل از هفتاد حجاب است كه ميان هر يك پانصد سال راه است ، و درازاى خود حجاب هم پانصد سال است . بر هر يك از اين حجابها پرده‌دارانى گماشته‌اند كه هفتاد هزار فرشته‌اند كه نيروى هر يك از ايشان همچون نيروى همهء جهانيان است . برخى از اين حجابها از نور و برخى از ظلمت و برخى آتشين و برخى از دود و برخى ابر است . پاره‌يى ديگر برق و رعد است و برخى ريگ كوهستان و گرد و غبار و برخى آب جويبار و حجابهاى گوناگون است كه فشرده و ستبر است و مسير هر يك هفتاد هزار سال است و سپس سرا پرده‌هاى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nجلال است كه شصت سرا پرده است و در هر سرا پرده هفتاد هزار فرشته و فاصلهء هر سرا پرده با سرا پردهء ديگر پانصد سال راه است ، سپس سرا پرده‌هاى عزت و سرا پرده‌هاى كبرياء و عظمت و قدس و جبروت و فخر و نور سپيد و سپس سرا پرده‌هاى وحدانيت است و مسير هفتاد هزار سال است ( مساحت هفتاد هزار سال در هفتاد هزار سال است ) ، سپس حجاب اعلى است و در اين هنگام سكوت فرمود و سخن خود را به پايان رساند . عمر بن خطاب به او گفت : اى ابو الحسن ! خدا كند زنده نمانم در آن روزى كه ترا نبينم . « 1 »\r\n( 1 ) ابن الفارسى مىگويد : اين حجابها دليل بر عظمت الهى است همان عظمتى كه تصور آن هم براى خلق بيرون از قدرت است و بديهى است كه خداوند به مكان توصيف نمىشود و پوشيده به حجابى نيست . « 2 »\r\n( 2 ) امام صادق ( ع ) فرموده است : حاملان عرش الهى به اين صورتند : يكى از ايشان به صورت آدميان است و براى آنان از خداوند طلب روزى مىكند . دوم به صورت خروس است و براى پرندگان طلب روزى مىكند . سوم به صورت شير است و از خداوند براى درندگان طلب روزى مىكند و چهارم به صورت گاو است و از خداوند براى چهار پايان طلب روزى مىكند و از آن هنگام كه بنى اسرائيل گوساله‌پرستى كرده‌اند ، سر به زير افكنده است و چون روز رستاخيز شود شمار آنان به هشت مىرسد .\r\n( 3 ) از امام حسن بن على ( ع ) هم سؤال شد ، يعنى مردى شامى به ايشان گفت : بگوييد فاصلهء ميان حق و باطل چند است و فاصلهء ميان آسمان و زمين چند و ميان خاور و باختر چند است و قوس قزح چيست و چشمه‌يى كه ارواح مشركان به آن مىرود چيست و چشمه‌يى كه ارواح مؤمنان به آن مىرود چيست ؟ مادينه چيست و آن ده چيز كه هر يك از ديگرى سخت‌تر است چيست ؟ ( 4 ) امام مجتبى ( ع ) در پاسخ فرمود : ميان حق و باطل چهار انگشت فاصله است .\r\n\r\n\r\n","description":"","footnote":"\r\n( 1 ) . اين خطبه در نهج البلاغه نيامده است ولى در خطبهء 90 ( صفحهء 221 نهج البلاغه چاپ آقاى فيض الاسلام ) وصف فرشتگان آمده است و بايد به آنجا و شرح نهج البلاغه ابن ابى الحديد مراجعه كرد . م .\r\n( 2 ) . ابن الفارسى را نشناختم . آيا منظور جعفر بن احمد بن فارس درگذشتهء 289 هجرى قمرى است كه از محدثان بنام و در گذشته در محلهء كرخ بغداد است ، يا ابو الحسن احمد بن فارس درگذشتهء 395 در رى ؟ م .\r\n","page_name":" 86 ","page_number":86},
  {"content":"\r\n\r\nآنچه را به چشم خود بينى حق است و حال آنكه با گوش خود مطالب نادرست بسيار شنيده‌اى . مرد شامى گفت : راست گفتى . اما فاصلهء ميان آسمان و زمين به اندازهء دعا و آه مظلوم و تا اندازه‌يى است كه چشم مىبيند . هر كس جز از اين به تو بگويد او را تصديق مكن . گفت : آرى ، اى پسر رسول خدا درست گفتى . فرمود : فاصلهء ميان خاور و باختر عبارت از مسيرى است كه آفتاب در يك روز مىپيمايد ، يعنى آنجا كه چون خورشيد برآيد آن را مىبينى ، تا آنجا كه ناپديد مىشود و آن را مىبينى . مرد شامى گفت : راست گفتى .\r\n( 1 ) مرد شامى پرسيد : قوس قزح چيست ؟ امام فرمود : واى بر تو ، قوس قزح مگو كه قزح نام شيطان است ، آن قوس خداست و نشانهء فراخى نعمت و مايهء زينهارى مردم زمين از غرق شدن است . اما چشمه‌يى كه ارواح مشركان به آن مىرود چشمه‌يى است كه به آن برهوت مىگويند و چشمه‌يى كه ارواح مؤمنان به آن مىرود چشمه‌يى بنام سلمى است و مادينه ( خنثى ) آن است كه دانسته نشود كه نر است يا ماده . منتظر مىمانند . اگر نر باشد محتلم مىشود و اگر زن باشد حيض مىشود و پستانهايش مىرويد ، در غير آن صورت دستور داده مىشود كنار ديوارى ادرار كند .\r\nاگر ادرارش به ديوار ريخت ( پاشيد ) مرد است و اگر همچون ادرار شتر به عقب ريخته و پاشيده شد زن است .\r\n( 2 ) اما ده چيزى كه برخى از آنها سخت‌تر از بعضى ديگر است چنان است كه سنگ از چيزهاى سختى است كه خداوند آفريده است و سخت‌تر از سنگ ، آهن است كه سنگ را مىبرد و سخت‌تر از آهن ، آتش است كه آن را گداخته و ذوب مىكند و سخت‌تر از آتش ، آب است كه آتش را خاموش مىكند و از آب سخت‌تر و نيرومندتر ، ابر است كه حامل آب است و از ابر نيرومندتر ، باد است كه ابر را با خود مىبرد و از باد نيرومندتر ، فرشته‌يى است كه گماشته بر آن است و نيرومندتر از آن فرشته ، فرشتهء مرگ است كه او را مىميراند و از فرشتهء مرگ نيرومندتر ، مرگى است كه فرشتهء مرگ را از ميان مىبرد و نيرومندتر از مرگ ، فرمان خداوند متعال است كه مرگ را از ميان بر مىدارد . مرد شامى گفت : گواهى مىدهم كه تو پسر رسول خدايى . « 1 »\r\n\r\n\r\n","description":"","footnote":"\r\n( 1 ) . بخشى از اين گفتار در صفحهء 13 جلد 4 مناقب اين شهر آشوب ، چاپ قم آمده است . م .\r\n","page_name":" 87 ","page_number":87},
  {"content":"\r\n\r\n( 1 ) امام صادق ( ع ) فرموده است : چون ذو القرنين به محل سد رسيد و از آن گذشت و وارد ظلمات شد به فرشته‌يى برخورد كه بر كوهى ايستاده بود و بلندى آن پانصد ذراع بود . فرشته به او گفت : اى ذو القرنين ! مگر پشت سرت راه نبود ؟ ذو القرنين پرسيد :\r\nتو كيستى ؟ گفت : من فرشته‌يى از فرشتگان خدايم كه بر اين كوه گماشته‌ام ، هيچ كوهى خدا نيافريده است مگر آنكه رگه‌يى از آن به اين كوه بسته است و چون خداوند اراده فرمايد كه شهرى را بلرزاند و زلزله افكند به من وحى مىفرمايد و من آن را به جنبش در مىآورم .\r\n( 2 ) امام صادق ( ع ) از پدرش از جدش ، روايت مىكند كه فرموده است : در عرش تمثال همهء چيزهايى كه خداوند در دريا و خشكى آفريده است موجود است و اين تأويل گفتار خداوند است كه مىفرمايد : « و هيچ چيز نيست مگر آنكه خزانه‌هاى آن پيش ماست . » « 1 » و همانا فاصلهء ميان يك پايهء عرش تا پايهء ديگر آن به اندازهء هزار سال پرواز پرندهء تيز پرواز است و عرش هر روز از هفتاد هزار رنگ نور پوشيده مىشود و هيچ يك از آفريده‌هاى خداوند ياراى نگريستن به عرش ندارد و همهء اشياء در برابر عرش همچون حلقه‌يى در فلاتى است ، و همانا خداوند متعال را فرشته‌يى به نام حزقائيل است كه او را هيجده هزار بال است و فاصلهء ميان هر دو بال او پانصد سال راه است . به خاطر اين فرشته گذشت كه آيا فراز عرش چيزى هست ؟ خداوند متعال به همان اندازه كه بال داشت بر بالهاى او افزود و او داراى سى و شش هزار بال شد كه فاصلهء ميان هر بال او پانصد سال راه بود و سپس خداوند به او وحى فرمود كه اكنون پرواز كن . او به اندازهء بيست هزار سال پرواز كرد و سرش به هيچ يك از پايه‌هاى عرش نرسيد . خداوند باز بر اندازهء بالها و قدرت او افزود و آن را دو برابر كرد و فرمان داد كه همچنان پرواز كند . او به اندازهء سى هزار سال ديگر پرواز كرد ، باز هم به پايه‌يى از پايه‌هاى عرش نرسيد و خداوند به او وحى فرمود كه اگر با داشتن اين همه بال و نيرو تا نفخ صور هم پرواز كنى به ساق عرش نخواهى رسيد . آن فرشته گفت :\r\nسبحان ربى الاعلى ( منزه و پاك است پروردگار من كه برتر است ) ، و خداوند متعال هم در قرآن چنين نازل فرموده است :   سبح اسم ربك الاعلى   ( تنزيه كن به نام پروردگار\r\n\r\n\r\n","description":"","footnote":"\r\n( 1 ) . بخشى از آيهء 21 سورهء پانزدهم ( حجر ) . اين گفتار از همين كتاب روضة الواعظين در تفسير برهان بحرانى ذيل همين آيه آمده است . م .\r\n","page_name":" 88 ","page_number":88},
  {"content":"\r\n\r\nخود كه برتر است . ) و پيامبر ( ص ) فرمودند : اين عبارت را در سجدهء خود بگوييد . « 1 »\r\n( 1 ) از طريق اهل سنت در بارهء اين گفتار خداوند كه مىفرمايد : « و در آن روز هشت فرشته عرش پروردگارت را بر مىدارند به بالاى سرشان . » « 2 » چنين نقل شده است كه منظور هشت صف از فرشتگان است كه شمارشان را جز خداوند كسى نمىداند و هر فرشته‌يى از ايشان چهار چهره دارد و آنان شاخهايى همچون شاخ بز كوهى دارند كه بلندى آن شاخها به اندازهء مسير پانصد سال راه است . عرش بر شاخهاى ايشان قرار دارد و پاهاى آن فرشتگان بر پايين‌ترين زمينها قرار دارد و سرهايشان در بلندترين طبقهء آسمان است و هفتاد حجاب از نور عرش را در بر گرفته است .\r\n( 2 ) همچنين از طريق آنان در بارهء عظمت پروردگار و شگفتى آفرينش عناق دختر آدم چنين نقل شده است كه عناق نخستين زنى است كه در زمين به فحشاء پرداخت .\r\nگويند آن زن بيست انگشت داشت كه طول هر يك سه ذراع و عرض آن دو ذراع بود و در هر انگشت دو ناخن همچون چنگالهاى آهنى داشت و چون بر زمين مى - نشست يك جريب را مىپوشاند و چون زنا كرد خداوند شيرى به بزرگى فيلى و گرگى به بزرگى شترى و عقابى به بزرگى خرى بر او چيره ساخت كه او را دريدند و خوردند .\r\n( 3 ) ابن عباس مىگويد : چون نوح ( ع ) بر كشتى سوار شد عوج پسر عنق پيش او آمد . عنق يكى از دختران آدم ( ع ) بود و عوج سرش به ابر مىرسيد و چنان بلند بود كه از ابر آب مىنوشيد و از دريا ماهى مىگرفت و آن را كنار چشمهء خورشيد كباب مىكرد و به دهان مىنهاد و مىخورد . او به نوح ( ع ) گفت : مرا با خود حمل كن .\r\nفرمود : اى دشمن خدا ! بيرون شو كه به من در بارهء تو دستور داده نشده است و با همهء آبها كه در اثر طوفان از كوهها به زمين ريخت آب تا زانوى او رسيد و اين عوج سه هزار سال بزيست . و اردوگاه و لشكر موسى ( ع ) فرسنگى در فرسنگى بود ، عوج آمد و به لشكر موسى نگريست و سپس سنگى از كوه به همان مساحت جدا كرد و با خود آورد تا آن را به اردوگاه و لشكريان موسى ( ع ) نهد . در اين هنگام خداوند\r\n\r\n\r\n","description":"","footnote":"\r\n( 1 ) . اين كه پيامبر ( ص ) امر كردند كه در سجدهء خود بگوييد ، در تفسير ابو الفتوح رازى هم آمده است . م .\r\n( 2 ) . براى اطلاع از نمونه‌هاى ديگرى از اين اقوال به صفحهء 251 جلد 11 تفسير ابو الفتوح رازى ، چاپ مرحوم آقاى شعرانى مراجعه فرماييد . م .\r\n","page_name":" 89 ","page_number":89},
  {"content":"\r\n\r\nمتعال هدهد را برانگيخت و همراه او سوهان تيزى بود و آن سنگ را چنان سوراخ كرد كه بر گردن عوج افتاد و او را بر زمين افكند . موسى ( ع ) در رسيد بلندى قامت موسى ده ذراع و بلندى چوبدستى او هم ده ذراع بود و موسى ( ع ) ده ذراع هم برجست ، با وجود اين چوبدستى او به پاشنهء پاى عوج رسيد و او را كشت . « 1 »\r\n( 1 ) نوف مىگويد : چون موسى ( ع ) عوج را كشت جسدش در نيل افتاد و مدت يك سال لاشه‌اش پلى بود كه از آن عبور مىكردند و مساحتى كه به هنگام نشستن عوج زير او قرار مىگرفت به طول هشتصد ذراع شاهى در عرض چهار صد ذراع شاهى بود . « 2 »\r\n( 2 ) وهب بن منبه مىگويد : « 3 » ذو القرنين به كوه قاف آمد كه محيط بر جهان و جنس آن زبرجد سبز است و رنگ سبز آسمان از آن است و بر اطراف آن كوههاى كوچكى است . ذو القرنين به آن كوه گفت : تو چيستى ؟ گفت : كوه قافم . پرسيد : اين كوههاى كوچك پيرامون تو چيست ؟ گفت : اينها عروق و رگه‌هاى من است و هر گاه خداوند اراده مىفرمايد كه زمين را بلرزاند به من فرمان مىدهد و يكى از اين رگه‌ها را حركت و تكان مىدهم و زمين به لرزه در مىآيد . ذو القرنين گفت : اى كوه به چيزى از عظمت خداوند به من خبر بده . گفت : شأن پروردگار ما چنان بزرگ است كه گمانها و صفات از بيان آن عاجزند . ذو القرنين گفت : به كوچكترين وصفى كه ممكن است خبر بده ، گفت : پشت سر من زمينى است به پهنا و درازاى پانصد سال راه .\r\nهمهء آن پوشيده از سلسله كوههاى يخ است كه برخى فراز برخى قرار دارد و اگر آن نباشد من از گرماى دوزخ گداخته و ذوب مىشوم . گفت : بيشتر بگو . گفت : از پس آن هم زمين ديگرى آكنده از برف و تگرگ است كه انباشته و بر هم است كه اگر نمىبود من از گرماى جهنم گداخته و ذوب مىشدم . ذو القرنين گفت : بيشتر بگو .\r\nگفت : همانا جبريل ( ع ) در پيشگاه خداوند ايستاده است و دست و پايش مىلرزد و\r\n\r\n\r\n","description":"","footnote":"\r\n( 1 ) . اين گونه مطالب كه غالبا منشأ قصص اسرائيلى دارد در كتابهاى تفسير هم ديده مى - شود ، مثلا رك . به : صفحهء 144 جلد 4 تفسير ابو الفتوح رازى و به پيروى از آن به صفحهء 337 جلد 2 تفسير گازر . م .\r\n( 2 ) . نوف بكالى : از راويان قرن اول هجرت و مقيم دمشق بوده ، پسر زن كعب الاحبار و درگذشتهء حدود نود و پنج هجرى است . رك . به : زركلى ، الاعلام ، صفحهء 31 ، جلد 9 . م .\r\n( 3 ) . وهب بن منبه : از مورّخان و داستان پردازان قرن اول هجرت و اوايل قرن دوم ، درگذشتهء 114 قمرى و از تابعان است . رك . به : زركلى ، الاعلام ، صفحهء 150 ، جلد 9 . م .\r\n","page_name":" 90 ","page_number":90},
  {"content":"\r\n\r\nخداوند از هر لرزه‌يى صد هزار فرشته مىآفريند و فرشتگان به صورت صفهايى در پيشگاه خداوند و همه سر به زير افكنده‌اند و هر گاه خداوند متعال به آنان اجازهء سخن گفتن مىفرمايد ، عرضه مىدارند : لا إله الا انت ( خدايى جز تو وجود ندارد . ) و اين همان گفتار الهى است كه مىفرمايد .\r\n( 1 ) « روزى كه روح و فرشتگان صف زده بايستند ، سخن نگويند مگر آنكه خداوند او را اجازه فرمايد و بگويد سخن صوابى . » « 1 »\r\n( 2 ) ابن عباس گفته است : از جمله چيزها كه خداوند آفريده است لوح محفوظ است كه از مرواريد سپيد و حاشيهء آن از ياقوت سرخ است . كتابت آن و قلمش از نور و پهنهء آن به اندازهء ميان آسمان و زمين است و خداوند در هر روز سيصد و شصت بار به آن نظر مىافكند و در هر نظرى كه مىافكند گروهى را مىآفريند و روزى مىدهد و گروهى را زنده مىفرمايد و گروهى را مىميراند و آنچه مىخواهد انجام مىپذيرد و اين همان گفتار خداوند است كه مىفرمايد : « هر روز او در كارى است . » « 2 »\r\n( 3 ) و گفته شده است از جمله كارهاى خداوند متعال اين است كه در هر شبانروز سه لشكر بيرون مىآورد . لشكرى از پشتها به رحمها و لشكرى از رحمها به دنيا و لشكرى از دنيا به سوى گورها و سپس همگان به سوى خداوند كوچ مىكنند .\r\n( 4 )\r\n\r\nمجلس چهارم در نبوت ( پيامبرى )\r\n( 5 ) نبى در عرف و اصطلاح كسى است كه بدون آنكه بشرى واسطه باشد ، از سوى خداوند متعال احكام را ابلاغ كند . رسول در اصل لغت دلالت بر اين دارد كه فرستنده‌يى او را فرستاده است به شرط آنكه شايستگى عهده‌دار بودن رسالتى را كه دليل بر حسن بعثت پيامبران و فرستادگان الهى است دارا باشد و پيامبران آنچه را كه در تكليف عقلى به صلاح ماست به ما ابلاغ مىكنند ، و هر چند خداوند عالم\r\n\r\n\r\n","description":"","footnote":"\r\n( 1 ) . آيهء 39 از سورهء هفتاد و هشتم . اين روايت با اندكى تغيير كه از هر لرزه يك فرشته آفريده مىشود ، در صفحهء 378 جلد 11 تفسير ابو الفتوح رازى چاپ مرحوم آقاى شعرانى و در تفسير مجمع البيان شيخ طبرسى ، صفحهء 427 ، جلد 9 و 10 ، چاپ بيروت آمده است و در مجمع البيان همچنان صد هزار فرشته است . م .\r\n( 2 ) . بخشى از آيهء 30 سورهء پنجاه و پنج . حديث ابن عباس در صفحهء 202 جلد 9 و 10 تفسير مجمع البيان طبرسى ذيل همين آيه آمده است . م .\r\n","page_name":" 91 ","page_number":91},
  {"content":"\r\n\r\nاست كه براى شخص مكلف چه كارى لازم است كه او را به انجام افعال واجب عقلى وادارد و از انجام كار ناپسند عقلى باز دارد ، يا بر عكس او را به انجام كار ناپسند و اخلال به واجب وادارد ، ولى لازم است كه اين موضوع را به ما بياموزد ، زيرا فرستادن پيامبر و رسول به قاعدهء لطف است و نفرستادن آنان موجب تباهى است . « 1 »\r\n( 1 ) و چون اين موضوع ثابت شد ، آنچه كه دلالت بر پيامبرى پيامبر ما ( ص ) مىكند ، اين آيات قرآنى است : ( 2 ) خداوند متعال در سورهء بقره مىفرمايد : « همانا كه ما ترا به حق مژده دهنده و بيم دهنده فرستاديم . » و اين گفتار خداوند متعال كه مىفرمايد : « خداوند كه زندهء پاينده است و خدايى جز او نيست ، فرو فرستاد بر تو كتاب را به راستى . باور دهنده است آنچه را كه پيش از وى بوده است و تورات و انجيل را از پيش فرستاد هدايت براى مردم ( آن دو امت ) و فرو فرستاد فرقان را . » « 2 » و خداوند متعال فرموده است :\r\n« اگر بدخوى و سخت دل مىبودى ، از گرد تو پراكنده مىشدند . » و نيز فرموده است :\r\n« به تحقيق خداوند منت گزارد بر گروندگان ، چون برانگيخت در ايشان رسولى از خودشان كه بخواند بر ايشان آيتهاى او را و پاك كندشان و بياموزدشان كتاب و حكمت را و اگر چه بودند پيش از آن در گمراهى روشن . »\r\n( 3 ) و خداوند متعال در سورهء نساء مىفرمايد : « و نفرستاديم هيچ رسولى را مگر براى اينكه اطاعت كرده شود به فرمان خدا و اگر آنان هنگامى كه بر خود ستم مى - كنند پيش تو آيند و از خداوند آمرزش بخواهند و رسول هم براى ايشان آمرزش بخواهد ، همانا خداوند را توبه پذير و مهربان مىيابند . و سوگند به حق پروردگارت كه ايمان نخواهند داشت تا اينكه ترا حكم قرار دهند در آنچه مورد اختلاف ميان ايشان باشد و از آنچه حكم كنى در نفس خود ناخشنودى نيابند و تسليم باشند تسليم بودنى . »\r\n( 4 ) در سورهء مائده مىفرمايد : « و فرستاديم به تو كتاب را به راستى ، تصديق‌كننده به كتابى كه پيش از اوست و گواه بر او . حكم كن ميان ايشان به آنچه خدا فرستاد و پيروى مكن هواهاى ايشان را از آنچه آمد به تو از راستى . براى هر يك از شما\r\n\r\n\r\n","description":"","footnote":"\r\n( 1 ) . اين مقدمه را از گفتار مفصل شيخ طوسى در كتاب الاقتصاد تلخيص كرده و گرفته است . رك . به : صفحهء 150 اقتصاد ، چاپ 1400 ق . م .\r\n( 2 ) . اين آيه و دو آيهء بعد ، آيات 2 ، 153 و 164 سورهء آل عمران است . م .\r\n","page_name":" 92 ","page_number":92},
  {"content":"\r\n\r\nشريعت و راهى قرار داديم و اگر خداوند مىخواست شما را گروهى تنها قرار مىداد و لكن تا بيازمايد شما را در آنچه كه داد شما را . »\r\n( 1 ) و در همين سوره مىفرمايد : « اى پيامبر برسان آنچه را از پروردگارت بر تو فرستاده شده است و اگر چنين نكنى پيام او را نرسانده‌اى و خدا نگه مىدارد ترا از مردم . »\r\n( 2 ) در سورهء انعام مىفرمايد : « و وحى كرده شد به من اين قرآن براى آنكه بيم دهم شما را به آن و كسى كه رسيد . » و « اين كتابى است كه فرو فرستاديم آن را با بركت ( فرخنده ) . تصديق‌كنندهء آنكه ميان دو دست اوست و براى اينكه بترسانى مردمان مكه را و هر كه پيرامون آن است . »\r\n( 3 ) در سورهء اعراف مىفرمايد : « بگو اى مردمان من فرستادهء خدايم به سوى همهء شما . خدايى كه او راست پادشاهى آسمانها و زمين . نيست خدايى مگر او . زنده مى - كند و مىميراند ، پس بگرويد به خدا و فرستادهء او پيامبر درس ناخوانده كه ايمان آورد به خدا و سخنانش . »\r\n( 4 ) در سورهء انفال مىفرمايد : « اى كسانى كه ايمان آورده‌ايد فرمان بريد خدا و پيامبر او را و بر مگرديد از او و شما مىشنويد . » و در همين سوره مىفرمايد : « اى آنان كه ايمان آورده‌ايد ، اجابت كنيد خداوند و پيامبر را چون فرا خواند شما را به چيزى كه شما را زنده مىكند . » « 1 »\r\n( 5 ) در سورهء توبه مىفرمايد : « اوست آنكه فرستاد پيامبرش را به راهنمايى و دين حق . »\r\n( 6 ) در سورهء يونس مىفرمايد : « آيا براى مردم عجيب است كه وحى كرديم به مردى از ايشان كه مردم را بترسان و مژده بده آنان را كه گرويده‌اند كه ايشان راست پيشرو به راستى نزد پروردگارشان . »\r\n( 7 ) و در سورهء انفال مىفرمايد : « و چنان نيست كه خداوند آنان را عذاب كند در حالى كه تو ميان ايشانى و خداى عذاب‌كنندهء ايشان نيست و ايشان استغفار مىكنند . »\r\nو در همين سوره مىفرمايد : « اى پيامبر ! بس است ترا خداوند و هر كس از گروندگان كه از تو پيروى كند . اى پيامبر ! گروندگان را بر كارزار تشويق كن . »\r\n\r\n\r\n","description":"","footnote":"\r\n( 1 ) . اين آيه در متن عربى كتاب در هم ريخته چاپ شده است و اصلاح شد . م .\r\n","page_name":" 93 ","page_number":93},
  {"content":"\r\n\r\n( 1 ) در سورهء هود مىفرمايد : « 1 » « پس شايد تو ترك‌كننده باشى برخى از آنچه را به تو وحى مىشود و تنگ مىشود به آن سينه‌ات كه مىگويند : چرا فرستاده نشد بر او گنجى يا نيامد بر او فرشته‌يى ؟ جز اين نيست كه تو بيم دهنده‌اى . »\r\n( 2 ) در سورهء يوسف مىفرمايد : « بگو اين راه من است كه مىخوانم مردم را به سوى خدا بر بينايى . »\r\n( 3 ) در سورهء رعد مىفرمايد : « اين چنين فرستاديم ترا در گروهى ، كه پيش از آن گروههايى به تحقيق گذشت ، تا بخوانى بر آنان چيزى را كه به تو وحى فرستاده‌ايم . »\r\n( 4 ) در سورهء حجر مىفرمايد : « و دراز مكن دو ديدهء خود را ( منگر ) به سوى آنچه بهره‌مند كرديم به آن اصنافى را از ايشان و اندوهگين مباش بر آنها و فرو شكن بالت را براى گرويدگان و بگو به تحقيق من بيم دهندهء آشكارم . »\r\n( 5 ) در سورهء نحل مىفرمايد « و فرستاديم به سوى تو قرآن را ، تا واضح كنى براى مردم آنچه را فرستاده شد براى ايشان . »\r\n( 6 ) در سورهء انبياء مىفرمايد : « و نفرستاديم پيش از تو پيامبرى مگر اينكه به او وحى كرديم كه نيست خدايى مگر من ، پس بپرستيد مرا . » « 2 »\r\n( 7 ) در سورهء احزاب مىفرمايد : « اى پيامبر برگزيده ! بترس از خدا و اطاعت مكن كافران و منافقان را ، به درستى كه خدا باشد داناى درست كردار ، و پيروى كن آنچه وحى كرده شده به سوى تو از پروردگارت ، همانا كه خداوند به آنچه مىكنيد آگاه است و توكل كن بر خدا و بس است خدا كار سازى را . »\r\n( 8 ) و در همين سوره فرموده است : « محمد ( ص ) نيست پدر هيچ يك از مردان شما ، و ليكن فرستادهء خدا و خاتم پيامبران است . » و در همين سوره مىفرمايد : « اى پيامبر برگزيده ! به درستى كه ما ترا فرستاديم گواه راست و مژده دهنده و بيم‌كننده » « و فرا خوانندهء مردم به سوى خدا به فرمان او و چراغى روشن . » و « همانا كه خداوند و فرشتگانش درود مىفرستند بر پيامبر . اى كسانى كه گرويده‌ايد درود فرستيد بر پيامبر و تسليم كنيد تسليم كردنى را . »\r\n( 9 ) در سورهء سبا مىفرمايد : « و نفرستاديم ترا مگر مژده دهنده و بيم‌كننده براى\r\n\r\n\r\n","description":"","footnote":"\r\n( 1 ) . در متن به اشتباه سورهء يونس نوشته شده است . م .\r\n( 2 ) . گويا آيهء مباركهء يك صد و هشتم سورهء انبياء كه مىفرمايد : « و نفرستاديم ترا مگر رحمتى براى جهانيان » را فراموش كرده است كه بياورد . م .\r\n","page_name":" 94 ","page_number":94},
  {"content":"\r\n\r\nهمه و عموم مردم . »\r\n( 1 ) در سورهء جاثيه مىفرمايد : « پس قرار داديم ترا بر طريقه‌يى از امر ، پس آن را پيروى كن و پيروى مكن خواهشهاى كسانى را كه نمىدانند . »\r\n( 2 ) و در سورهء فتح فرموده است : « به تحقيق گشوديم براى تو گشودنى هويدا . » و در همين سوره مىفرمايد : « به تحقيق راست آورد خدا پيامبر خود را خواب بر حق . هر آينه اگر خدا بخواهد ، در حالى كه در امان باشيد ، به مسجد الحرام در خواهيد آمد . »\r\n( 3 ) و در سورهء و النجم فرموده است : « سوگند به ستاره چون فرود آيد ، گمراه نشد صاحب ( پيامبر ) شما و سركشى نكرد و سخن نمىگويد از هوى . نيست آن مگر وحيى كه وحى كرده شد . »\r\n( 4 ) در سورهء صف مىفرمايد : « اوست آنكه فرستاد پيامبر خود را به هدايت و دين راست ، تا پيروز كند اين دين را بر همهء دينها و اگر چه مشركان كراهت داشته باشند . »\r\n( 5 ) در سورهء نازعات مىفرمايد : « جز اين نيست كه تو بيم دهنده‌اى كسى را كه از قيامت بترسد . » و در سورهء غاشيه مىفرمايد : « پس پند ده ، جز اين نيست كه تو پند دهنده‌اى و نيستى تو بر ايشان مسلط . »\r\n( 6 ) امام باقر ( ع ) فرموده است : پيامبران اولو العزم پنج تن هستند . نوح و ابراهيم و موسى و عيسى و محمد كه درودهاى خداوند بر همه‌شان باد و اولو العزم پيامبرى است كه شريعت و دينى بياورد كه شريعت پيامبران پيش را نسخ كند . « 1 »\r\n( 7 )\r\n\r\nسخن در بارهء مبعث پيامبر ما محمد صلّى اللَّه عليه و آله و سلم\r\n( 8 ) خداوند متعال فرموده است : « اى جامه بر خود پيچيده ! برخيز و بيم ده و پروردگارت را به بزرگى ياد كن . » « 2 »\r\n( 9 ) بدان كه طايفهء شيعه همگان در اين اتفاق دارند كه پيامبر ( ص ) از هنگام تكليف رسول و نبى بود و پوشيده نماز مىگزارد و روزه مىگرفت و بر خلاف\r\n\r\n\r\n","description":"","footnote":"\r\n( 1 ) . اسامى پيامبران اولو العزم به همين ترتيب ذيل آيهء آخر سورهء احقاف در صفحهء 285 جلد 9 ، تفسير تبيان شيخ طوسى آمده است و همين گونه از قول حضرت باقر در صفحهء 94 ، جلد 9 و 10 ، مجمع البيان طبرسى ذكر شده است . م .\r\n( 2 ) . آيات 1 تا 3 سورهء هفتاد و چهارم . م .\r\n","page_name":" 95 ","page_number":95},
  {"content":"\r\n\r\nآنچه قريش رفتار مىكردند بود ، و چون چهل سالگى ايشان فرا رسيد ، خداوند به جبريل فرمان داد كه براى اظهار و ابلاغ رسالت به حضور آن حضرت فرود آيد و اين در روز بيست و هفتم ماه رجب بود « 1 » . جبريل از كنار ميكائيل گذشت و ميكائيل از او پرسيد : كجا مىروى ؟ گفت : همانا كه خداوند پيامبرى را مبعوث فرموده كه پيامبر رحمت است و مرا فرمان داده است كه براى ابلاغ رسالت پيش او روم .\r\nميكائيل گفت : من هم با تو مىآيم . گفت : آرى بيا و هر دو فرود آمدند و پيامبر ( ص ) را در منطقهء ابطح خفته يافتند كه ميان امير المؤمنين على ( ع ) و جعفر بن ابى طالب ( رضي الله عنه ) خفته بود . جبريل كنار سر پيامبر و ميكائيل كنار پاهاى ايشان نشستند و جبريل به پاس بزرگداشت پيامبر ( ص ) او را بيدار نكرد . ميكائيل به جبرئيل گفت : به سوى كداميك از ايشان مبعوث‌شده‌اى ؟ گفت : به سوى آن كس كه در وسط است . ميكائيل خواست تا پيامبر را از خواب برانگيزد . جبريل او را از اين كار باز داشت در اين هنگام پيامبر ( ص ) بيدار شد و جبريل پيام رسالت را گزارد و از سوى خداوندش ابلاغ كرد ، و چون جبريل آهنگ برخاستن كرد ، پيامبر ( ص ) جامهء او را در دست گرفت و فرمود : نامت چيست ؟ گفت : جبريل . آنگاه پيامبر برخاست كه كنار گوسپندانش رود « 2 » . از كنار هيچ درخت و بوتهء خارى عبور نمىفرمود مگر آنكه به آن حضرت سلام مىداد و شادباش مىگفت .\r\n( 1 ) پس از اين جبريل به حضور پيامبر مىآمد ، نخست اجازه مىگرفت و سپس نزديك ايشان مىآمد . روزى كه پيامبر ( ص ) در منطقهء بالاى مكه بود جبريل به حضورش آمد و با پاشنهء پاى خود به كنار دره اشاره‌يى كرد . چشمهء آبى آشكار شد .\r\nجبريل وضو گرفت و پيامبر هم وضو ساخت و سپس نماز ظهر گزارد و اين نخستين نماز بود كه خداى واجب فرمود و امير المؤمنين هم همراه پيامبر اين نماز را گزارد .\r\nپيامبر همان روز پيش خديجه آمد و موضوع را به او خبر داد . خديجه وضو ساخت و نماز عصر آن روز را گزارد .\r\n\r\n\r\n","description":"","footnote":"\r\n( 1 ) . كلينى در فروع كافى و مفيد در امالى و ابن الشيخ همين بيست و هفتم رجب را روز مبعث مىدانند و براى اطلاع از ديگر اقوال و بيان مرحوم مجلسى كه همين 27 رجب صحيح است ، رك . به : بحار الانوار ، جلد 18 ، دار الكتب الاسلاميه ، صفحهء 190 . م .\r\n( 2 ) . براى اطلاع بيشتر از گوسپندچرانى رسول خدا ( ص ) در ديگر مآخذ ، رك . به : صفحهء 120 جلد 1 ترجمهء طبقات محمد بن سعد به قلم اين بنده ، و به صفحهء 200 جلد 1 ترجمهء دلايل النبوه بيهقى . م .\r\n","page_name":" 96 ","page_number":96},
  {"content":"\r\n\r\n( 1 ) سپس خداوند متعال اين آيه را نازل فرمود : « و بيم ده خويشاوندان نزديك خود را » « 1 » . پيامبر ( ص ) فرزندزادگان هاشم را كه حدود چهل مرد بودند فرا خواندند و امير المؤمنين على ( ع ) هم همراهشان بود . براى آنان ران گوسپندى پخته و يك صاع گندم خمير و نان شد و هم كاسه‌يى شير فراهم گرديد . نخست با همين مقدار غذا و آشاميدنى از هر ده تن ، ده تن آنان پذيرايى شد و همگان خوردند و آشاميدند و از كنار سفره برخاستند . ميان اين گروه برخى بودند كه يك بره را مىخوردند و شانزده رطل شير مىآشاميدند . آنگاه پيامبر ( ص ) به ايشان فرمود : من به سوى مردم سپيد و سياه و سرخ ( همگان ) مبعوث شده‌ام و خداى عز و جل مرا فرمان داده است كه وابستگان نزديك خويش را پند دهم و بترسانم و من نمىتوانم بدون اينكه اقرار به وجود خداى يگانه كنيد و لا إله الا الله بگوييد براى شما بهره‌يى را در پيشگاه خداوند تعهد كنم .\r\n( 2 ) ابو لهب كه نفرين خدا بر او باد گفت : ما را براى اين موضوع فرا خوانده بودى ؟ و رفتند و پراكنده شدند و خداوند متعال سورهء   تبت يدا ابى لهب و تب   را نازل فرمود . « 2 » سپس پيامبر ( ص ) بار ديگر آنان را فرا خواند و چون بار نخست براى ايشان خوراك و آشاميدنى فراهم فرمود و سپس به آنان گفت : اى فرزندان عبد المطلب ! از من فرمانبردارى كنيد تا حاكمان و پادشاهان زمين شويد و خداوند هيچ پيامبرى را بر نينگيخته ، مگر آنكه براى او وصى و وزير و همچون برادرى قرار داده است .\r\nكداميك از شما برادر و وزير و وصى من و وارث و قاضى دين من خواهد بود ؟\r\nامير المؤمنين كه از همگان از لحاظ سن كوچكتر بود ، گفت : اى رسول خدا ! من خواهم بود ، و بدين سبب على ( ع ) وصى اوست . « 3 »\r\n( 3 ) و روايت شده است كه پيامبر ( ص ) چهل و پنج مرد از خويشاوندان خود را\r\n\r\n\r\n","description":"","footnote":"\r\n( 1 ) . آيهء 215 ، سورهء بيست و ششم ( شعراء ) ذيل همين آيه در تفاسير هم اين موضوع آمده است . مثلا رك . به : صفحهء 206 جلد 7 و 8 مجمع البيان طبرسى و صفحهء 366 جلد 8 تفسير ابو الفتوح رازى . م .\r\n( 2 ) . ذيل همين سوره روايات مختلف در اين باره آمده است . رك . به ، تفسير تبيان شيخ طوسى ، صفحهء 426 ، جلد 10 ، چاپ نجف و صفحهء 559 ، جلد 9 و 10 . مجمع البيان طبرسى . م .\r\n( 3 ) . دو روايت ديگر نظير اين به نقل از علل الشرائع صدوق ، صفحهء 67 و 68 ، در صفحهء 178 جلد 18 بحار الانوار آمده است . م .\r\n","page_name":" 97 ","page_number":97},
  {"content":"\r\n\r\nجمع فرمود كه ابو لهب هم بود . ابو لهب پنداشت پيامبر مىخواهد از دعوت آنان به آنچه قبلا دعوت فرموده است دست بردارد . برخاست و گفت : اى محمد ! اينان كه جمع شده‌اند عموها و پسر عموهاى تو هستند . سخن بگو و بدان كه قوم ترا ياراى جنگ و ستيز با اعراب نيست . پيامبر ( ص ) برخاست و چنين سخن گفت : ( 1 ) نخست خدا را ستود و نيايش كرد و چنين ادامه داد : همانا پيشاهنگ و پيشتاز به اهل خود دروغ نمىگويد . سوگند به خداوندى كه خدايى جز او نيست ، من فرستادهء خدايم بر حق و به ويژه نخست براى شما و سپس براى همگان و عموم مردم .\r\nسوگند به خدا همين گونه كه مىخوابيد ، همين گونه خواهيد مرد ، و همين گونه كه بيدار مىشويد ، پس از مرگ بر انگيخته خواهيد شد و هر آينه به حساب شما بررسى مىشود آنچنان كه مىدانيد و هر آينه در قبال نيكى به نيكى پاداش داده مىشويد و در قبال بدى به بدى و همانا يا بهشت جاودانه است يا آتش جاودانه و شما نخستين گروهيد كه پند و بيم داده شديد . گروهى از خويشاوندان به آن حضرت گرويدند .\r\n( 2 ) در اين هنگام قريش در دار الندوهء ( انجمن خانه ) خويش جمع شدند و عهدنامه‌يى بر ضد بنى هاشم نوشتند كه با آنان سخن نگويند و خريد و فروش نكنند مگر آنكه پيامبر ( ص ) را به ايشان تسليم كنند كه او را بكشند . سپس بنى هاشم را از خانه‌هايشان بيرون كردند و آنان در دورهء ابو طالب فرود آمدند . قريش بر ايشان نگهبانان گماشتند و سه سال در آن دره مقيم بودند تا آنكه خداوند موريانه بر آن عهد نامه افكند كه آن را خورد و از ميان برد . « 1 » پيامبر ( ص ) همچنان به ايشان معجزاتى نشان مىداد و از امور پوشيده به آنان خبر مىداد و خداوند اين آيه را بر آن حضرت نازل فرمود : « و شتاب مكن به قرآن پيش از آنكه برسد بسوى تو وحى آن » « 2 » ، و معنى اين است كه بر خواندن قرآن بر ايشان شتاب مكن تا آنكه تفسير آن بر تو نازل شود همان گونه كه تلاوت آن بر تو نازل مىشود .\r\n( 3 ) آنگاه شبى جبرئيل به حضور پيامبر ( ص ) كه در منطقهء ابطح بود آمد و براق همراهش بود كه از استر كوچكتر و از خر بزرگتر بود . پيامبر ( ص ) بر آن سوار شد\r\n\r\n\r\n","description":"","footnote":"\r\n( 1 ) . مرحوم مجلسى در صفحهء 197 جلد 18 بحار از قول قتاده و به نقل از مناقب ابن شهر آشوب اين خطبهء پيامبر را آورده است . م .\r\n( 2 ) . آيهء 115 سورهء بيستم ( طه ) و براى اطلاع بيشتر به صفحهء 32 جلد 7 و 8 مجمع البيان طبرسى مراجعه فرماييد . م .\r\n","page_name":" 98 ","page_number":98},
  {"content":"\r\n\r\nو جبريل ركاب بگرفت و نخست به بيت المقدس رفت و سپس به آسمان دنيا فرشتگان با او ديدار كردند و سلام دادند و برابر او به پرواز در آمدند تا آنكه به آسمان هفتم رسيد .\r\n( 1 ) عكرمه « 1 » مىگويد : چون قريش تصميم گرفتند و هماهنگ شدند كه بنى هاشم و بنى عبد المطلب را در شعب ابى طالب محاصره كنند ميان خود عهدنامه‌يى نوشتند و همهء افراد خاندان هاشم و عبد المطلب ، چه مؤمن و چه كافر غير از ابو لهب و ابو سفيان « 2 » به همان دره رفتند و سه سال در آن دره محصور بودند و در اين مدت پس از اينكه پيامبر به بستر خود مىرفت و چشمهاى مردم مىخفت ، ابو طالب مىآمد و ايشان را از بستر بلند مىكرد و على ( ع ) را به جاى ايشان مىخواباند و على ( ع ) مىگفت :\r\nپدر جان ! امشب احتمالا كشته مىشوم و ابو طالب ( ع ) چنين مىگفت : « 3 » ( 2 ) « اى على ! شكيبا باش كه شكيبايى خردمندانه‌تر است و هر شخص زنده‌يى به سوى مرگ مىرود . ترا در مورد دشوارى آزموديم كه فداى شخص نجيب پسر نجيب گردى . براى اينكه فداى سپيد چهرهء والانژادى كه رخشنده و بخشنده و نيرومند است گردى . اگر تيرهاى پراكندهء مرگ به سويت رها مىشود ، برخى به هدف مىخورد و برخى به هدف نمىخورد و هر شخص زنده‌يى هر چند عمرش دراز باشد سرانجام نصيب خود را از تير مرگ در مىيابد . »\r\n( 3 ) امام چهارم على بن حسين ( ع ) فرموده است : ابو طالب با شمشير خود از پيامبر ( ص ) دفاع و با جان و دل از ايشان نگهبانى و نگهدارى مىكرد . چون مرگ ابو طالب فرا رسيد پيامبر ( ص ) نيرومند و دعوتش آشكار شده بود ، ولى قريش همچنان در دشمنى و رشك‌ورزيدن نسبت به ايشان پايدارى مىكردند ، و در اين هنگام پيش ابو طالب آمدند و رسول خدا هم آنجا بودند . قريش به ابو طالب گفتند : ما از برادرزاده‌ات مىخواهيم نسبت به ما انصاف دهد . ابو طالب پرسيد : منظور چيست و چه\r\n\r\n\r\n","description":"","footnote":"\r\n( 1 ) . عكرمة از بربريان شمال افريقا ، آزاد كردهء ابن عباس و شاگرد او ، متولد 25 و درگذشتهء 105 هجرى قمرى است . او به خوارج و نجدهء حرورى گرايش داشته است . رك .\r\nبه : زركلى ، الاعلام صفحهء 44 ، جلد 5 . م .\r\n( 2 ) . متوجه نشدم كه اين اشتباه چگونه از فتال سر زده است . ابو سفيان پسر حرب پسر اميه پسر عبد شمس است ، و از بنى هاشم و بنى عبد المطلب نيست . م .\r\n( 3 ) . اين ابيات در صفحهء 93 جلد 35 بحار الانوار و صفحهء 64 مناقب ابن شهر آشوب صحيح‌تر و با اختلاف لفظى اندكى آمده است . م .\r\n","page_name":" 99 ","page_number":99},
  {"content":"\r\n\r\nانصافى از او مىخواهيد ؟ گفتند : او از ما دست بردارد و ما از او دست برداريم . نه او با ما جدال كند و نه ما با او ، و نه او با ما جنگ كند و نه ما با او جنگ كنيم ، و اين دعوت و آيين دلها را از يك ديگر دور كرده و تخم كينه كاشته و خشم رويانده است .\r\n( 1 ) ابو طالب گفت : اى برادر زاده ! پسر عموها و خويشاوندانت از تو مىخواهند كه انصاف دهى و از آنان خويشتن دارى كنى و آنان هم از تو خويشتن دارى كنند .\r\nپيامبر ( ص ) فرمود : عمو جان ! اگر پسر عموهايم مىخواستند نسبت به من انصاف دهند دعوت و نصيحت مرا مىپذيرفتند و خداوند عز و جل به من فرمان داده است مردم را به آيين حنيف كه همان آيين ابراهيم است فراخوانم . هر كس دعوت مرا بپذيرد براى او در پيشگاه خداوند رضوان و جاودان زيستن در بهشت خواهد بود و هر كس سرپيچى و طغيان كند با او ستيز مىكنم تا خداوند خود ميان ما حكم فرمايد و خداوند بهترين حكم‌كنندگان است .\r\n( 2 ) قريش گفتند : اى ابو طالب ! از او بپرس آيا خداوند او را ويژهء ما فرستاده است يا براى همهء مردم . ابو طالب گفت : اى برادر زاده آيا براى همهء مردم برانگيخته‌شده‌اى يا فقط براى قوم خود ؟ فرمود : براى همهء مردم از سپيد و سياه و سرخ و عرب و غير عرب مبعوث شده‌ام و سوگند به كسى كه جان من در دست اوست من همگان را ، سپيد و سياه را و هر كس را كه بر سر كوهها و جزاير درياهاست به اين آيين فرا مىخوانم و فارسيان و روميان را هم همين امسال به اين كار فرا مىخوانم .\r\n( 3 ) قريش سرگردان شدند و با نخوت و تكبر به ابو طالب گفتند : آيا مىشنوى برادرزاده‌ات چه مىگويد ؟ به خدا سوگند اگر ايرانيان و روميان اين سخن را بشنوند ما را از سرزمين خود بيرون مىكنند و سنگهاى كعبه را يكى يكى خواهند كند ، و خداوند اين آيه را نازل فرمود : ( 4 ) « و گفتند اگر پيروى كنيم هدايت را ، با تو ربوده شويم از زمين خود . آيا ما براى آنان جايگاه نساختيم حرم امنى را كه جمع كرده مىشود به سوى آن ثمرهاى هر چيزى ، روزى از نزد ما ، و ليكن بيشتر آنها نمىدانند . » « 1 »\r\n( 5 ) و در مورد اين سخن آنان كه سنگهاى كعبه را يكى يكى از بن خواهند كند ،\r\n\r\n\r\n","description":"","footnote":"\r\n( 1 ) . آيهء 57 سورهء بيست و هشتم ( قصص ) است . در مورد اين آيه و آيهء قبل آن در تفاسير بحث شده است . در مآخذ فارسى ، رك . به : صفحات 470 تا 475 جلد 8 ، تفسير ابو الفتوح رازى ، چاپ مرحوم آقاى شعرانى . م .\r\n","page_name":" 100 ","page_number":100},
  {"content":"\r\n\r\nسورهء أ لم تر كيف ( فيل ) را نازل فرمود . قريش چون اين سخنان را از پيامبر ( ص ) شنيدند از خانهء ابو طالب بيرون آمدند و گفتند : مىبينى كه محمد ( ص ) بر كبر و غرور خود افزوده است و يا جادوگر است يا جن زده و پيامبر را تهديد كردند و با يك ديگر نشستند و همپيمان شدند و سوگند خوردند كه اگر ابو طالب بميرد همهء قبايل قريش جمع شوند و تا هنگامى كه دستهاى ايشان ياراى گرفتن تازيانه داشته باشد متحد باشند كه محمد ( ص ) را بكشند . چون اين موضوع به اطلاع ابو طالب رسيد برادران و بستگان خويش و همپيمانان ايشان از قريش را خواست و نسبت به پيامبر به آنان سفارش كرد و گفت : اين برادرزاده‌ام محمد ( ص ) همانطور كه خودش هم معتقد است ، مانند پسر من است و نياكان و دانشمندان ما خبر داده‌اند كه محمد ( ص ) پيامبر امين و راستگوست و سخن بر حق و امانت مىگويد و او را از سوى خداوند ، شأن عظيم و مكان رفيع است . اكنون روزگار من سر آمده است و شما بازماندگان نژاده‌ايد . دعوتش را بپذيريد و بر يارى دادنش هماهنگ باشيد و دشمن را از كنارش برانيد كه موجب شرف جاودانه براى شما در همهء روزگار خواهد بود و سپس اين ابيات را خواند : ( 1 ) « در مورد يارى كردن اين امين كه ديدارش سرا پا خير و نيكى است پس از خودم به على و عموى گراميش عباس سفارش مىكنم ، و به حمزه - شيرى كه از حمله‌اش بيم مىشود - و به جعفر كه در برابر مردم از او دفاع كنند . به تمام بنى هاشم سفارش مىكنم به يارى دادن او و اينكه در قبال جنگ مردم تجربه‌هاى خود را به كار گيرند . مادر من و آنچه زاييده است فداى شما باد و در پيشگاه احمد ( ص ) به هنگام جنگ و ترس سپر بلا باشيد ، با شمشيرهاى سپيد كه كناره‌هاى آن صيقلى است و در تاريكى شب آنها را همچون چراغ مىبينى و مىپندارى . » « 1 »\r\n( 2 ) چون پيامبر ( ص ) اين سخنان را از عموى خود شنيد ، فرمود : عمو جان ! يك كلمهء ديگر هم بر زبان آور تا به آن وسيله شفاعت من روز رستاخيز براى تو واجب گردد . ابو طالب گفت : اى برادر زاده ! راست مىگويى . همانا كه تو بر حق پيامبرى و پروردگار تو خداى بر حق است . پيامبر فرمود : عمو جان ! خداوند به من وعده فرموده است كه قريش به زودى به آنچه كه امروز منكر آن است ايمان خواهد آورد و خداوند\r\n\r\n\r\n","description":"","footnote":"\r\n( 1 ) . گفتگوى قريش با يك ديگر و همين ابيات به نقل از مقاتل در صفحهء 61 جلد اول مناقب ابن شهر آشوب و به نقل از آن در صفحهء 90 جلد 35 بحار الانوار ، چاپ مكتبة الاسلاميه آمده است . و در آن دو كتاب صحيحتر و با اختلاف لفظى اندكى است . در ترجمه از آنها كه صحيح‌تر بود ، استفاده شد . م .\r\n","page_name":" 101 ","page_number":101},
  {"content":"\r\n\r\nمتعال به زودى براى من زمين را گشوده مىفرمايد و دين خود را بر همهء دينها پيروز مىكند و هم خبر داده است كه تو به جهان ديگر كوچ مىكنى و اكنون همراه من كلمه‌يى بگو كه سزاوار رضوان و رحمت خداوند گردى . گويد ابو طالب لبهاى خود را تكان داد و با انگشت هم اشاره كرد و پيامبر ( ص ) خشنود شدند و براى او آمرزش خواهى فرمودند .\r\n( 1 ) شيخ امام اجل ابن الفارسى « 1 » مىگويد : هر كس بر خلاف اين بگويد ناچار است دليلى براى صدق گفتار خود بياورد و گر نه به گفتارش توجهى نخواهيم كرد « 2 » ( 2 ) اكنون پس از نوشتن خبر معراج پيامبر ( ص ) بخشى از معجزات رسول خدا را بيان مىكنيم .\r\n( 3 )\r\n\r\nسخن در معراج پيامبر ( ص )\r\n( 4 ) ابن عباس مىگويد : هنگامى كه پيامبر ( ص ) به آسمان برده شدند ، جبرئيل ايشان را كنار جويى برد كه نامش نور است و اين نور همانى است كه خداوند مىفرمايد : « ظلمات و نور را آفريده است » « 3 » . چون كنار اين جوى رسيدند جبرئيل به ايشان گفت : اى محمد ! در پناه بركت خدا از اين جوى بگذر كه خداوند چشم و بينش ترا روشن ساخته است و پيش روى تو گسترده است و اين جويى است كه هيچ كس از آن نگذشته است ، نه فرشتهء مقربى و نه پيامبر مرسلى ، جز اينكه من هر روز يك بار در اين جوى فرو مىشوم و چون از آن بيرون مىآيم بالهاى خود را تكان مىدهم و از هر قطره آب كه از پرهاى من مىريزد ، خداوند فرشتهء مقربى مىآفريند كه او را بيست هزار چهره و چهل هزار زبان است و هر زبان به كلام و لغتى سخن مىگويد كه زبان ديگر آن را نمىفهمد . پيامبر ( ص ) از آن جوى گذشت و به حجابها رسيد و شمار حجابها پانصد ، و فاصلهء هر يك از ديگرى پانصد سال بود ، باز جبرئيل گفت : اى محمد پيش برو و رسول خدا فرمود : اى جبرئيل ! چرا\r\n\r\n\r\n","description":"","footnote":"\r\n( 1 ) . قبلا هم گفتم كه اين مرد را نشناختم . آيا احمد بن محمد بن يحيى فارسى است كه تا سال 328 زنده بوده است ؟ و نام او در مجمع الرجال قهپايى ، ص 168 ، ج 1 ، آمده است .\r\nراهنمايى اهل فضل مايهء سپاس است . م .\r\n( 2 ) . در همين كتاب ، مجلسى جداگانه در مورد ايمان حضرت ابو طالب و فاطمه بنت اسد است كه پس از طرح شهادت امير المؤمنين ( ع ) آمده است . م .\r\n( 3 ) . راجع است به آيهء اول سورهء ششم ( انعام ) .\r\n","page_name":" 102 ","page_number":102},
  {"content":"\r\n\r\nهمراه من نمىآيى ؟ گفت : بر من روا نيست كه از اين مكان پيشتر روم ، و پيامبر ( ص ) آنقدر كه خدا خواست پيش رفت تا آنكه اين كلام خدا را شنيد كه مىفرمود : من محمودم و تو محمدى . نام ترا از نام خود مشتق ساخته‌ام . هر كس به تو پيوندد ، من به او پيوسته‌ام و هر كس از تو ببرد ، من از او بريده‌ام . پيش بندگان من فرود آى و به ايشان از كرامت من نسبت به خودت خبر بده و من هرگز پيامبرى مبعوث نكرده‌ام مگر آنكه براى او وزيرى قرار داده‌ام ، همانا به تحقيق تو رسول منى و على وزير تو است . « 1 »\r\n( 1 ) پيامبر ( ص ) چون به زمين باز آمد ، خوش نداشت كه چيزى براى مردم بگويد كه مبادا به او تهمت زنند ، كه ايشان تازه مسلمان بودند . تا آخر خبر كه طولانى است و اينجا نياورديم زيرا برخى از آن مربوط به امور ديگرى است كه ما در اين باب قصد بيان آن را نداريم .\r\n( 2 ) امام صادق ( ع ) مىفرمايد : نخست شبانه پيامبر ( ص ) را به بيت المقدس بردند و محرابهاى پيامبران را به ايشان عرضه كردند و رسول خدا در آنها نماز گزاردند و جبريل ايشان را برگرداند . به هنگام بازگشت پيامبر ( ص ) از كنار كاروانى از قريش عبور فرمودند كه در ظرفى مقدارى آب داشتند و يكى از شتران خود را گم كرده و در جستجوى آن بودند . چون صبح شد پيامبر ( ص ) به قريش گفتند كه خداى عز و جل ديشب مرا به بيت المقدس برد و منازل و نشانه‌هاى باز مانده از پيامبران را كه درود خدا بر ايشان باد به من ارائه دادند ، و من در فلان جا از كنار كاروانى از قريش گذشتم كه شترى گم كرده بودند و از ظرف آب ايشان آب نوشيدم و بقيهء آن را بر زمين ريختم .\r\n( 3 ) ابو جهل گفت : اينك فرصت به دست شما رسيد . از او بپرسيد شمار ستونها و قنديلهاى مسجد الاقصى چند است . آنان گفتند : اى محمد ! اينجا كسانى هستند كه به بيت المقدس رفته‌اند اينك براى ما وصف كن كه شمار ستونها و قنديلها و محرابهاى آن چند است ؟ در اين هنگام جبرئيل ( ع ) آمد و تصويرى از بيت المقدس برابر رسول خدا نهاد و پيامبر شروع به پاسخ دادن به پرسشهاى ايشان فرمود و چون\r\n\r\n\r\n","description":"","footnote":"\r\n( 1 ) . در صفحهء 213 امالى صدوق و به نقل از آن در صفحهء 339 جلد 18 بحار الانوار ، چاپ جديد آمده است . م .\r\n","page_name":" 103 ","page_number":103},
  {"content":"\r\n\r\nخبر داد ، گفتند : باشد تا كاروانى برسد و از ايشان در بارهء آنچه گفتى بپرسيم . پيامبر فرمودند : نشان راستى اين گفتار اين است كه فردا با بر آمدن خورشيد ، كاروان شما اينجا مىرسد و پيشاپيش آن شترى خاكسترى رنگ حركت مىكند . سپيده دم فردا آنان آمدند و به گردنه مىنگريستند و مىگفتند : هم اكنون آفتاب طلوع مىكند . در همان حال كه قرص خورشيد سر زد كاروان هم فرا رسيد و پيشاپيش آن شترى خاكسترى در حال حركت بود . قريش از آنچه رسول خدا فرموده بود از كاروانيان پرسيدند . گفتند : آرى ، شترى از ما در فلان جا گم شده بود و آبى در ظرفى نهاده بوديم و چون صبح شد ديديم آب به زمين ريخته است . با وجود اين چيزى جز سركشى برايشان نيفزود . « 1 »\r\n( 1 ) و روايت شده است كه جبرئيل « ع » به حضور رسول خدا « ص » آمد و همراهش چهار پايى كوچكتر از استر و بزرگتر از خر بود . پاهايش از دستهايش بلندتر بود و هر گام كه بر مىداشت تا آنجا كه چشم مىديد حركت و سير مىكرد ، و چون پيامبر ( ص ) خواست بر آن سوار شود ، چموشى كرد . جبرئيل به آن گفت : اين محمد ( ص ) است و براق چنان فروتنى كرد كه گويى به زمين چسبيده است . گويد همين كه پيامبر ( ص ) سوار بر آن شد دستهايش كشيده‌تر و پاهايش كوتاه شد ، در تاريكى شب پيامبر ( ص ) را از كنار شتر و كاروانى برد كه بر شترى كه محمل نهاده بودند گذشت و آن شتر از صداى عبور براق رم كرد ، و مردى از آخر كاروان بانگ برداشت كه اى فلان ! فلان شتر رم كرد و فلان زن بار بر نهاد و دستش هم شكست و آن كاروان از ابو سفيان بود . آنگاه به ناحيهء بلقاء « 2 » رسيدند . رسول خدا فرمود : تشنه‌ام .\r\nجبرئيل كاسه‌يى آب آورد كه پيامبر گرفت و نوشيد و به راه خود ادامه دادند . از كنار قومى گذشتند كه با قلابهاى آتشين از پاشنه‌هاى پاى خويش باژگونه آويخته بودند .\r\nرسول خدا پرسيد : اى جبرئيل ! اينان كيستند ؟ گفت : كسانى هستند كه خداوند از حلال بىنيازشان فرمود و باز در جستجوى حرام بودند . آنگاه از كنار قومى گذشتند كه پوستهاى بدن ايشان را با سوزنهاى آتشين مىدراندند . فرمود : اى جبرئيل ! اينان\r\n\r\n\r\n","description":"","footnote":"\r\n( 1 ) . به نقل از امالى صدوق در صفحهء 336 جلد 18 بحار الانوار آمده است . م .\r\n( 2 ) . نام بخش جنوب شرقى اردن ، هم موته و هم اربد را از اين منطقه دانسته‌اند .\r\nبراى اطلاع بيشتر رك . به : مقالهء بول  ) Buhl (  در دائرة المعارف اسلام ، ترجمهء عربى ، صفحهء 107 ، جلد 4 . م .\r\n","page_name":" 104 ","page_number":104},
  {"content":"\r\n\r\nكيستند ؟ گفت : كسانى هستند كه به ناحق و حرام دوشيزگى دوشيزگان در ربودند . به راه خود ادامه دادند و از كنار مردى گذشتند كه تلاش مىكرد بستهء هيزمى را بردارد و چون نمىتوانست باز بر مقدار هيزم مىافزود و كوشش مىكرد . پيامبر پرسيد : اى جبريل ! اين كيست ؟ گفت : اين نمودار وام دارى است كه مىخواهد وام خود را بپردازد و چون توانايى ندارد باز بر وام خود مىافزايد ، به راه خود ادامه دادند . چون به كوه شرقى بيت المقدس رسيدند ، بادى سوزان احساس كردند و بانگى شنيدند .\r\nرسول خدا پرسيد : اى جبريل ! اين باد سوزان و هياهو چيست ؟ گفت : جهنم است .\r\nپيامبر ( ص ) فرمود : به خدا پناه مىبرم از جهنم ، سپس از جانب راست خود رايحه‌يى دل انگيز و آواى خوشى احساس كرد و فرمود : اى جبريل اين بوى دل انگيز و نغمهء خوش چيست ؟ فرمود : بهشت است و پيامبر ( ص ) فرمود : از خداوند بهشت را مسألت مىكنم ، و به راه خود ادامه دادند تا كنار دروازهء بيت المقدس رسيدند . هرقل در آن شهر مقيم بود و همه شب دروازه‌هاى آن شهر را مىبستند و كليدهايش را مىآوردند و كنار بستر هرقل مىنهادند . در آن شب نتوانستند دروازه را ببندند و آنچه كوشش كردند بسته نشد . به هرقل خبر دادند ، گفت : پاسداران دروازه را دو برابر كنيد .\r\n( 1 ) گويد پيامبر ( ص ) آمد و وارد بيت المقدس شد . جبريل كنار صخره آمد و آن را بلند كرد و از زير آن سه قدح بيرون آورد : قدحى شير و قدحى عسل و قدحى مى .\r\nپيامبر نخست قدح شير را گرفت و آشاميد و سپس قدح عسل را نوشيد و چون جبريل قدح مى را عرضه داشت ، فرمود : ديگر سيراب شده‌ام . جبريل گفت : اگر اين را آشاميده بودى امت تو گمراه و از گرد تو پراكنده مىشدند .\r\n( 2 ) آنگاه پيامبر ( ص ) درون مسجد بيت المقدس از كنار هفتاد پيامبر عبور فرمود .\r\nدر اين هنگام فرشتهء ديگرى همراه جبريل به زمين آمد كه تا آن هنگام پاى بر زمين ننهاده بود و كليدهاى گنجينه‌هاى زمين همراهش بود و گفت : اى محمد ! پروردگارت سلامت مىرساند و مىفرمايد اينها كليدهاى گنجينه‌هاى زمين است . اگر مىخواهى پيامبر و بنده باش و اگر مىخواهى پيامبر و پادشاه باش . جبرئيل به رسول خدا اشاره كرد كه فروتن باش و رسول خدا عرض كرد : مىخواهم پيامبر و بنده باشم . سپس پيامبر به آسمان صعود فرمود و چون كنار در آسمان رسيدند جبرئيل خواست در را بگشايند . گفته شد : اين كيست ؟ گفت : محمد است . گفتند : چه نيكو ميهمانى است كه آمده است و پيامبر وارد آسمان شد و به هيچ گروهى از فرشتگان نگذشت مگر اينكه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبر آن حضرت سلام دادند و دعا كردند و فرشتگان مقرب ايشان را بدرقه كردند .\r\nپيامبر از كنار پير مردى گذشت كه زير درختى نشسته بود و كودكانى بر گرد او بودند .\r\nپيامبر پرسيد : اى جبرئيل ! اين پيرمرد كيست ؟ گفت : نياى تو ابراهيم است . پرسيد :\r\nاين كودكان كيستند ؟ گفت : كودكان مؤمنانند كه به آنان خوراك مىدهد . سپس از كنار پيرمردى عبور فرمود كه بر كرسى نشسته بود . چون به راست خويش نظر مىكرد شادمان مىشد و لبخند مىزد و چون به جانب چپ خويش مىنگريست اندوهگين مىشد و مىگريست . فرمود : اى جبرئيل ! اين كيست ؟ گفت : آدم است كه چون به فرزندان خود كه به بهشت در آمده‌اند مىنگرد شاد و خندان مىشود و چون به فرزندانش كه به دوزخ افتاده‌اند مىنگرد ، اندوهگين و گريان مىشود . آنگاه از كنار فرشته‌يى گذشت كه بر كرسى نشسته بود . رسول خدا بر او سلام داد . ولى گشاده‌رويى كه از ديگر فرشتگان ديده بود از او نديد و فرمود : اى جبرئيل ! به هيچ يك از فرشتگان نگذشتم مگر اينكه از او آنچه دوست داشتم ديدم ، غير از اين . اين فرشته كيست ؟\r\nگفت : اين مالك دوزخ است و او از خوشروتر و گشاده چهره‌تر فرشتگان بود و چون خازن دوزخ شد يك بار به آن سر كشيد و آنچه را خداوند براى دوزخيان فراهم كرده است ديد و پس از آن ديگر خنده بر لبهايش نقش نيست .\r\n( 1 ) پس از آن پيش رفت تا به آنجا كه رسيد ، و پنجاه نماز واجب شد و چون برگشت به موسى برخورد . موسى گفت : اى محمد ! چند نماز بر امت تو واجب شد ؟\r\nفرمود : پنجاه نماز . موسى گفت : باز گرد و از پيشگاه پروردگار مسألت كن كه بر امت تو تخفيف دهد . پيامبر بازگشت و چون آمد ، باز از كنار موسى عبور فرمود و موسى ( ع ) پرسيد : چند نماز بر امت تو واجب شد ؟ فرمود چه مقدار . موسى گفت :\r\nامت تو ضعيف‌ترين امتهاست . به پيشگاه خداوند باز گرد و تخفيف بگير كه من ميان بنى اسرائيل بوده‌ام و آنان طاقت و توان اين مقدار نداشتند و محمد ( ص ) همچنان به پيشگاه خداوند بازمىگشت تا آنكه به پنج نماز قرار گرفت و چون باز از كنار موسى ( ع ) عبور فرمود و موسى پرسيد چند نماز بر امت تو واجب شد ، فرمود : پنج نماز . موسى گفت : باز گرد و تخفيف بگير . فرمود : مكرر به پيشگاهش برگشتم و ديگر از خداى خود آزرم دارم ، و چون رسول خدا از كنار ابراهيم خليل الرحمن ( ع ) گذشت ، ابراهيم از پشت سر ، پيامبر را صدا كرد و گفت : اى محمد ! از سوى من به امت خود سلام برسان و بگو بهشت آبش شيرين و گوارا و خاكش خوشبو و\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nزمينهاى آن هموار و سپيد است . درختان آن اين اذكار است :\r\n« سبحان الله و الحمد لله و لا إله الا الله و الله اكبر و لا حول و لا قوة الا بالله العلى العظيم »\r\n. به امت خود فرمان بده كه از اين درختان بسيار بكارند . آنگاه پيامبر از كنار كاروانى گذشت كه شترى خاكسترى پيشاپيش آن حركت مىكرد ، و چون به مكه رسيد به آنان خبر داد كه كجا برده شده است ، و در مكه گروهى از قريش بودند كه به بيت المقدس رفته بودند و به آنان از چگونگى آن خبر داد و فرمود : نشان آن هم اين است كه هم اكنون با بر آمدن خورشيد كاروانى مىرسد كه پيشاپيش آن شترى خاكسترى حركت مىكند . آنان نگاه مىكردند كه كاروان آشكار شد . پيامبر ( ص ) همچنين به آنان خبر داد كه از كنار كاروان ابو سفيان گذشته است و شتر او در دل شب رم كرد و يكى از غلامان او در اول كاروان بانگ برداشت كه اى فلان ، فلان شتر رم كرد و فلان زن بار نهاد و دستش شكست و چون از كاروانيان پرسيدند همان گونه بود كه رسول خدا خبر داده بود .\r\n( 1 ) و روايت شده است كه پيامبر ( ص ) در بيت المقدس به پيامبران نگريست و پرسيد : شما به چه چيز گواهى مىدهيد ؟ گفتند : گواهى مىدهيم كه خدايى جز خداوند نيست و تو رسول اويى و على امير مؤمنان است . سپس پيامبر ( ص ) به آسمان هفتم برده شد و به قاب قوسين يا نزديكتر رسيد و حجابها برداشته شد و پيامبر همچنان پيش مىرفت و ندا داده شد : اى محمد ! همانا در مكانى راه مىروى كه پيش از تو بشرى بر آن گام ننهاده است و خداى عز و جل با محمد ( ص ) گفتگو فرمود و چنين گفت كه « گرويد رسول به آنچه فرو فرستاده شد بر او از پروردگارش . » رسول خدا عرضه داشت : آرى پروردگارا ! « و گروندگان همگى گرويدند به خدا و فرشتگان او و كتابها و فرستادگان او . فرق نمىنهيم ميان هيچ يك از پيامبران او و گفتند و شنيديم فرمان خدا را و فرمان برديم . بيامرز ما را اى پروردگار ما و بازگشت به سوى تو است . » « 1 » و خداى عز و جل فرمود : « تكليف نكند خداوند هيچ كس را مگر به اندازهء توانايى او . براى اوست آنچه به دست آورده و بر اوست آنچه به دست آورده است .\r\nاى پروردگار ما ! ما را مگير اگر فراموش يا خطا كنيم . اى پروردگار ما ! بر ما تكليف گران منه چنانچه آن را بر آنان كه پيش از ما بودند نهادى . پروردگار ما ! آنچه را كه ما را به آن توانايى نيست بر ما منه ، در گذر از ما و بيامرز ما را و ببخشاى بر ما ، تو مولاى مايى ، پس يارى ده ما را بر گروه كافران . » « 2 » خداى عز و جل فرمود : چنين كردم\r\n\r\n\r\n","description":"","footnote":"\r\n( 1 ) . دو آيهء آخر سورهء دوم ( بقره ) است . م .\r\n( 2 ) . دو آيهء آخر سورهء دوم ( بقره ) است . م .\r\n","page_name":" 107 ","page_number":107},
  {"content":"\r\n\r\nو پذيرفتم و سپس به پيامبر فرمود : چه كسى را به جانشينى خود بر امت خويش مى - گمارى ؟ عرض كرد : پروردگار داناتر است ، و خداى فرمود : على بن ابى طالب امير المؤمنين است و بنا بر اين امامت او به فرمان رويا روى و شفاهى خداوند به پيامبر ( ص ) است .\r\n( 1 ) و از پيامبر ( ص ) روايت شده كه فرموده‌اند : چون خداى عز و جل مرا به آسمان برد ، تمام امت من از اول تا آخر براى من در گل ممثل شدند ، آنچنان كه من از هر يك از ايشان به وجودش آگاه‌تر از خود اويم و خداوند تمام نامها را به من آموخت و همان شب نماز را بر امت من واجب فرمود و اين پنج سال پس از مبعث آن حضرت بود و سپس به زمين برگشت ، در آن شب ابو طالب عموى پيامبر كه آن حضرت را پيدا نكرده بود به اتفاق همهء بنى هاشم به جستجوى ايشان پرداخت و مىگفت : اى واى ، چه مصيبت بزرگى خواهد بود كه اگر رسول خدا را تا طلوع سپيده دم نبينم . در همين حال با پيامبر ( ص ) برخورد و آن حضرت از آسمان كنار خانهء ام هانى ، دختر ابو طالب و خواهر امير المؤمنين ، فرود آمد و ابو طالب گفت : همراه من بيا و وارد مسجد الحرام شو . ابو طالب و همهء بنى هاشم هم وارد مسجد شدند . ابو طالب كنار حجر اسماعيل ( يا كنار حجر الاسود ) شمشير خود را بيرون كشيد و به بنى هاشم گفت : سلاحهاى خود را كه همراه داريد بيرون آوريد و به قريش نگريست و گفت : به خدا سوگند اگر محمد ( ص ) را نمىيافتم هيچ چشمى از شما باقى نمىماند كه مژه بر هم زند . قريش گفتند : اى ابو طالب ! نسبت به ما كار بزرگى را آهنگ كرده‌اى ، و قريش پس از اين تصميم به غافلگير ساختن رسول خدا ( ص ) گرفتند . هنگام طلوع صبح پيامبر ( ص ) با مردم نماز گزارد و موضوع معراج را براى ايشان بيان كرد و آنان گفتند : براى ما چگونگى بيت المقدس را وصف كن و جبرئيل بيت المقدس را مقابل ديدگان آن حضرت قرار داد و به آنان مىنگريست و به ايشان خبر مىداد و سپس موضوع كاروان ابو سفيان و شترى را كه پيشاپيش آن حركت مىكرد ، به ايشان فرمود و آنان او را تكذيب كردند و گفتند : اين جادوگرى آشكار است . نفرين خداوند بر ايشان باد . پيامبر ( ص ) همچنان مقيم مكه بود و مردم را دعوت مىفرمود . مؤمنان به او پاسخ مىدادند و كافران او را انكار مىكردند . « 1 »\r\n\r\n\r\n","description":"","footnote":"\r\n( 1 ) . براى اطلاع بيشتر از بسيارى از مطالب كه در اين بخش آمده است در منابع عامه مراجعه شود به صفحات 88 تا 110 جلد 2 ترجمهء دلايل النبوه بيهقى ، درگذشتهء 458 هجرى ، و در منابع خاصه به بحث مستوفاى مرحوم علامهء مجلسى در بحار الانوار ، صفحات 283 تا 410 ، جلد 18 ، چاپ دار الكتب الاسلاميه . م .\r\n","page_name":" 108 ","page_number":108},
  {"content":"\r\n\r\n( 1 ) از على بن حسين ( ع ) پرسيده شد : آيا خداوند را به داشتن مكان مىتوان توصيف كرد ؟ فرمود : خداوند برتر از اين است . گفته شد : پس چرا خداوند پيامبرش را به آسمان برد ؟ فرمود : براى اينكه ملكوت آسمان و شگفتيهاى آن و آفرينشهاى تازه و بديع را به او بنمايد . « 1 » گفته شد اين گفتار خداوند كه مىفرمايد : « پس نزديك شد و نزديك شد ، پس بود به اندازهء دو كمان يا نزديكتر » يعنى چه ؟ فرمود : يعنى رسول خدا به حجابهاى نور نزديك شد و ملكوت آسمان را ديد و از پايين و به ملكوت زمين نگريست آنچنان كه پنداشت نزديك زمين است ، همچون فاصلهء دو كمان يا نزديكتر . و معراج آن حضرت چند سال پس از بعثت بود .\r\n( 2 )\r\n\r\nباب آنچه كه در بارهء معجزه‌هاى پيامبر ( ص ) آمده است\r\n( 3 ) بدان كه معجزه‌هاى پيامبر بسيار و مهمترين آنها قران است كه اعراب و همگان را به آوردن نظير آن فرا خوانده كه اگر مىتوانند بياورند . خداوند در سورهء بقره چنين فرموده است : « و اگر از آنچه بر بندهء خود فرو فرستاده‌ايم در شك هستيد ، سوره‌يى نظير آن بياوريد و گواهان خود غير از خدا را هم فراخوانيد اگر راستگويانيد و اگر اين كار را نكرديد و هرگز نخواهيد توانست كه انجام دهيد ، پس بترسيد از آتشى كه آتشگيرهء آن مردمان و سنگ است و براى كافران آماده شده است . »\r\n( 4 ) و در جاى ديگر هم مىفرمايد : « سوره‌يى نظير آن بياوريد » « 2 » و هم مىفرمايد :\r\n« شما هم ده سوره مانند همين سوره‌هاى بهم بافته ( ادعاى خودتان ) بياوريد . » « 3 »\r\n( 5 ) و در جاى ديگر مىفرمايد : « بگو اى پيامبر كه اگر جن و انس متفق شوند كه مانند اين قرآن بياورند هرگز نتوانند كه مانند آن بياورند ، هر چند همگان پيشتيبان يك ديگر باشند » « 4 »\r\n\r\n\r\n","description":"","footnote":"\r\n( 1 ) . اين روايت در امالى شيخ صدوق و به نقل از آن در صفحهء 314 جلد 3 بحار چاپ مكتبة الاسلاميه آمده است . م .\r\n( 2 ) . بخشى از آيهء 38 سورهء دهم ( يونس ) .\r\n( 3 ) . بخشى از آيهء 13 سورهء يازدهم ( هود ) .\r\n( 4 ) . آيهء 88 سورهء هفدهم ( بنى اسرائيل ) .\r\n","page_name":" 109 ","page_number":109},
  {"content":"\r\n\r\n( 1 ) امير المؤمنين ( ع ) فرموده است كه يهوديان پيش زنى يهودى به نام عبدة آمدند و گفتند : مىدانى كه محمد پايهء بنى اسرائيل را و آيين يهودى را ويران كرده است ؟\r\nاينك بزرگان يهود مىخواهند با اين زهر او را غافلگير كنند و اين زهر را فراهم آورده‌اند و براى تو جايزه‌يى قرار داده‌اند كه گوشت اين گوسپند را با آن زهر آلوده كنى و محمد را مسموم سازى . عبدة آن گوسپند را زهر آلوده و سپس سرخ كرد و همهء سران يهود را در خانهء خود گرد آورد و خود به حضور پيامبر آمد و گفت : احترام مرا مىدانى . سران يهود در خانهء من آمده‌اند . تو و برخى از يارانت هم خانهء مرا زينت دهيد . رسول خدا ( ص ) برخاست و در حالى كه امير المؤمنين على و ابو دجانه و ابو ايوب و سهل بن حنيف و تنى چند از مهاجران همراهش بودند به خانهء عبده آمد . همين كه ايشان آمدند و آن زن يهودى گوسپند زهر آلوده را حاضر كرد ، يهوديان جلو بينىهاى خود را با پارچه‌هاى پشمى بستند و به پا خاستند و بر عصاهاى خود تكيه زدند . پيامبر ( ص ) به آنان فرمود : بنشينيد . گفتند : هر گاه پيامبرى به ديدار ما مى - آيد هيچ كس از ما نمىنشيند و خوش نمىداريم كه نفس ما به او برسد كه مبادا ناراحت شود ، و يهوديان كه خدايشان لعنت كناد دروغ مىگفتند و اين كار را از بيم تأثير سم و بخارى كه از آن برمىخاست كرده بودند . همين كه گوسپند زهر آلوده را به حضور پيامبر ( ص ) نهادند ، شانه و كتف آن گوسپند سخن گفت كه اى احمد ( ص ) دست نگهدار و از من مخور كه من زهر آلوده و مسمومم . پيامبر ( ص ) عبدة را خواستند و به او فرمودند : چه چيز ترا وادار به اين كار كرد ؟ گفت : با خود گفتم اگر پيامبر باشد زيانش نمىرساند و اگر جادوگر و دروغگو باشد قوم خود را از او خلاص مىكنم .\r\nدر اين هنگام جبريل ( ع ) فرود آمد و به پيامبر گفت : خداوندت سلام مىرساند و مىفرمايد : بگو به نام پروردگار نامى كه همهء مؤمنان او را به آن نامگذارى مىكنند و و عزت هر مؤمنى به آن است و به پرتو خداوند كه با آن پرتو آسمانها و زمين روشن مىشود ، و به قدرت خداوند كه هر ستمگر سركشى در قبال آن فروتنى مىكند و هر شيطان سركشى را زبون مىكند ، از شر هر زهر و جادو و جنون ( ديوزدگى ) . به نام خداوند بلند مرتبه و پادشاه يگانه‌يى كه جز او خدايى نيست و فرو مىفرستيم از قرآن چيزى كه آن مايهء شفا و رحمت براى مؤمنان است و بر ستمگران جز زيان نمى - افزايد .\r\n( 2 ) پيامبر ( ص ) اين سخنان را گفت و به ياران خود هم فرمود بگويند . آنگاه به\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nايشان فرمود : از اين بخوريد و خوردند و سپس دستور داد خون بگيرند . « 1 »\r\n( 1 ) همچنين امير المؤمنين فرموده است : خداوند متعال به فرشتگان دستور داده است ، بر آدم سجده كنند ، در آنجا كه مىفرمايد : « و هنگامى كه به فرشتگان گفتيم براى آدم سجده كردند . » « 2 » و حال آنكه براى پيامبر ما مىفرمايد : « همانا و به تحقيق كه خداوند و فرشتگانش بر پيامبر درود مىفرستند . اى كسانى كه گرويده‌ايد بر او درود فرستيد و سلام دهيد ، سلام دادنى ( تسليم فرمان او باشيد ) . » « 3 » و باز در بارهء آدم مىفرمايد : « پس آدم از خداى خود كلماتى آموخت و خدايش توبهء او را پذيرفت . » « 4 » و حال آنكه در مورد پيامبر ما مىفرمايد : « براى آنكه خداوند همهء گناهان گذشته و آيندهء ترا براى تو بيامرزد . » « 5 » و خداوند ادريس پيامبر ( ع ) را به جايگاهى بلند بر آورده است و در مورد پيامبر ما فرموده است : « و نام نكوى ترا در جهان بلند كرديم . » « 6 »\r\n( 2 ) و خداوند به ادريس ( ع ) پس از وفاتش از خوراكيهاى تحفهء بهشت عنايت فرمود و حال آنكه به محمد ( ص ) در همين جهان و در زندگانى او از خوراك بهشت عطا فرمود ، و چنان بود كه جبريل ( ع ) جامى از بهشت براى او آورد كه در آن تحفهء بهشتى بود . آن جام و آن خوراك لا إله الا الله مىگفتند و آن خوراك در دست پيامبر ( ص ) همچنان لا إله الا الله مىگفت و پيامبر هم تسبيح و تحميد و تكبير گفت و آن را به اهل بيت خود داد كه همچنان لا إله الا الله مىگفتند . پيامبر خواستند از آن خوراكى به برخى از ياران خود بدهند ، جبريل آن را گرفت و گفت : خودت بخور كه تحفهء بهشتى است و خداوند آن را به تو ارزانى فرموده است و سزاوار نيست مگر براى پيامبر يا وصى پيامبر ، و رسول خدا ( ص ) از آن خوردند و ما هم خورديم و من هنوز و تا اين ساعت لذت و شيرينى آن را درك مىكنم ، و همانا نوح ( ع ) خداى خود را فرا خواند و آسمان براى او سيلاب فرو ريخت ، و رسول خدا ( ص ) هنگامى كه به مدينه هجرت فرموده بود ، روز جمعه‌يى مردم مدينه به حضورش رسيدند و گفتند : اى\r\n\r\n\r\n","description":"","footnote":"\r\n( 1 ) . در صفحهء 135 ، امالى صدوق و به نقل از آن در صفحهء 395 جلد 17 بحار الانوار چاپ مكتبة الاسلاميه آمده است . م .\r\n( 2 ) . بخشى از آيهء 34 سورهء دوم ( بقره ) .\r\n( 3 ) . آيهء 56 سورهء سى و سوم ( احزاب ) .\r\n( 4 ) . بخشى از آيهء 37 سورهء دوم ( بقره ) .\r\n( 5 ) . آيهء 2 از سورهء چهل و هشتم ( فتح ) .\r\n( 6 ) . آيهء 4 از سورهء نود و چهارم ( شرح ) .\r\n","page_name":" 111 ","page_number":111},
  {"content":"\r\n\r\nرسول خدا ! باران دير كرده و درختان زرد شده و برگها فرو ريخته‌اند . پيامبر ( ص ) دستهاى مباركش را برافراشت آنچنان كه زير بغل ايشان پيدا شد و دعا فرمود و در آن حال هيچ ابرى در آسمان نبود و همان دم چنان بارانى خداى عز و جل فرو فرستاد كه جوانهاى شيفتهء به قدرت و نيروى خود از بيم سيل به خانه برگشتند و اين بارندگى يك هفته ادامه پيدا كرد . در جمعهء دوم به حضور پيامبر رسيدند و گفتند : اى رسول خدا ! ديوارها فرو ريخت و كاروانها و مسافران از حركت باز ماندند . پيامبر ( ص ) لبخند زدند و فرمودند : اين سرعت دلتنگى و ملالت آدميزاده است و سپس عرض كرد :\r\nپروردگارا ! بر اطراف ما ، نه بر خود ما . پروردگارا ! در بيخ و بن نخلستانها و جاهايى كه آب جمع مىشود . و باران ملايم و قطره قطره بر اطراف مدينه مىباريد و به حرمت و كرامت پيامبر ( ص ) حتى يك قطره هم در مدينه نمىباريد . و همانا هود ( ع ) به يارى خداوند از دشمنان خويش با باد سخت انتقام گرفت و خداوند متعال در جنگ خندق با طوفان و لشكرهاى ديگرى كه آنها را نمىديدند ، پيامبر ( ص ) را يارى داد . بادى كه گرد باد شن و خاك برانگيخت و خداوند متعال خود در اين باره مىفرمايد : « اى كسانى كه گرويده‌ايد ! به ياد آوريد نعمت خداوند را بر خودتان در آن هنگام كه سپاههايى به سوى شما آمدند و ما بر ايشان طوفان و سپاههاى ديگرى كه نمىديديد فرستاديم . » « 1 »\r\n( 1 ) و همانا خداوند براى صالح ( ع ) ماده شترى را اختصاص داد . ما هم در يكى از جنگها كه همراه پيامبر ( ص ) بوديم ، ناگاه شترى لاغر نزديك آمد و خداوند زبان آن شتر را گشود ، و گفت : اى رسول خدا ! فلان كس از من كمال استفاده را برد و كار كشيد . اكنون كه پير شده‌ام مىخواهد مرا بكشد و من به شما پناه آورده‌ام .\r\nپيامبر ( ص ) كسى نزد صاحب او فرستادند و خواستند كه آن شتر را به ايشان ببخشد و او چنان كرد و پيامبر ( ص ) آن را رها فرمودند . بارى ديگر كه همراه ايشان بوديم عربى ، مرد عرب ديگرى را آورد و مدعى شد كه اين مرد ماده شتر مرا دزديده است و ماده شتر را هم از پى خود مىكشيد ، و چون گواهانى به دروغ گواهى داده بودند ، آن مرد را براى بريدن دستش آماده مىكردند . در اين هنگام ماده شتر زبان گشود و گفت :\r\nاى رسول خدا اين مرد از اين تهمت پاك است و همانا گواهان به نادرستى گواهى داده‌اند و كسى كه مرا دزديده فلان شخص يهودى است .\r\n\r\n\r\n","description":"","footnote":"\r\n( 1 ) . بخشى از آيهء نهم سورهء سى و سوم ( احزاب ) .\r\n","page_name":" 112 ","page_number":112},
  {"content":"\r\n\r\n( 1 ) و همانا ابراهيم ( ع ) را چون قوم در آتش افكندند ، خداوند عز و جل آتش را بر او سرد و سلامت فرمود و پيامبر ( ص ) چون در خيبر فرود آمد ، آن زن خيبرى به قصد انتقام خون خويشاوندانش كه كشته شده بودند به پيامبر ( ص ) زهر داد و خداوند زهر را در درون پيامبر ( ص ) سرد و سلامت قرار داد تا هنگامى كه رحلت ايشان فرا رسيد ، و حال آنكه زهر هم چون آتش مىسوزاند و به آتش مىكشد .\r\n( 2 ) و همانا به موسى ( ع ) خداوند دوازده چشمه عنايت فرمود و چنين فرموده است كه « با چوبدستى خود به سنگ بزن و از آن سنگ دوازده چشمه جوشيدن گرفت . » « 1 »\r\n( 3 ) و پيامبر ( ص ) چون در حديبيه فرود آمد و مردم مكه او را محاصره كردند يارانش به حضورش آمدند و از تشنگى شكايت كردند و چنان شد كه تهيگاه اسبها از تشنگى به هم چسبيده بود و چون تذكر دادند ، پيامبر ( ص ) كوزهء آبى خواست و دست فرخندهء خويش را در آن نهاد و از ميان انگشتانش چشمه‌هاى آب شروع به جوشيدن كرد ، آنچنان كه ما همگى سيراب شديم و اسبها همگى سيراب شدند و تمام ظرفها و مشكهاى خود را پر آب كرديم . و باز در حديبيه همراه ايشان بوديم . به چاه خشك بدون آبى برخورديم . پيامبر ( ص ) تيرى از تيردان خود در آورد و به براء بن عازب مرحمت فرمود و گفت : برو اين تير را در اين چاه خشك بيفكن ( بر ته زمين و كف چاه به كار ) و براء چنان كرد و خداوند از زير آن تير دوازده چشمه جوشانيد . و آن روز ديگر كه به روز وضو گرفتن مشهور است ، مايهء عبرت و پند است و براى تكذيب‌كنندگان نبوت او ، معجزه‌يى است كه همچون معجزهء سنگ آب موسى ( ع ) است . در آن روز پيامبر ( ص ) ظرف آب وضويى را گرفت و دست خويش در آن نهاد و چندان آب جوشيد و بالا آمد كه هشت هزار مرد وضو گرفتند و همگان آب نوشيدند و چهار پايان خود را سيراب كردند و آنچه آب مىخواستند برداشتند .\r\n( 4 ) و همانا عيسى ( ع ) به فرمان خداوند مردگان را زنده فرمود و ميان دست محمد ( ص ) هفت سنگريزه تسبيح گفتند كه آواى آن شنيده شد و حال آنكه جماد و بىجان بودند و اين براى اتمام حجت بود بر پيامبرى آن حضرت و باز چون در طايف فرود آمد و مردمش را محاصره فرمود ، آنان هم گوسپند پختهء زهر آلوده‌يى براى ايشان فرستادند و شانهء آن گوسپند زبان گشود و گفت : اى رسول خدا ! از من مخور كه زهر آلوده‌ام . و همانا عيسى ( ع ) از گل مجسمهء پرنده‌يى درست كرد و در آن\r\n\r\n\r\n","description":"","footnote":"\r\n( 1 ) . بخشى از آيهء 160 ، سورهء هفتم ( اعراف ) . م .\r\n","page_name":" 113 ","page_number":113},
  {"content":"\r\n\r\nدميد و به فرمان خداوند آن تنديس گلى به پرواز درآمد و پيامبر ( ص ) هم روز خندق سنگى در دست گرفت كه از آن آواى تسبيح و تقديس شنيديم و سپس به آن سنگ فرمود شكافته شو و به سه قطعه شد كه از هر قطعه همچنان آواى تسبيح و تقديس شنيده مىشد و آواى هر يك با ديگرى تفاوت داشت .\r\n( 1 ) و روزى در بطحاى مكه به درختى پيام داد و درخت پاسخ داد ، در حالى كه هر شاخهء آن تسبيح و تقديس و تهليل خاص داشت . سپس به آن درخت فرمان داد به دو نيم شو و دو نيم شد و باز فرمود پيوسته شو و پيوسته شد . آنگاه فرمود در مورد پيامبرى من گواهى ده و گواهى داد و فرمود به جاى خود بازگرد و درخت به جاى خود برگشت ، در حالى كه تسبيح و تقديس و تهليل مىكرد . جاى اين درخت در محلهء قصابهاى مكه بود و اين حديث طولانى است و ما بخشى از آن را نقل كرديم . « 1 »\r\n( 2 ) ديگر از معجزات آن حضرت شكافته شدن ماه است كه چون از ايشان خواستند آن را انجام داد و قرآن اين معجزه را بيان داشته و فرموده است : ( 3 ) « قيامت ( يا قيام رسول خدا ) نزديك آمد و ماه آسمان شكافته شد و اگر كافران آيت بزرگى هم ببينند ، باز روى برمىگردانند و مىگويند جادوگرى مستمرى است و رسول خدا را تكذيب كردند و از هواهاى نفس خود پيروى كردند و هر امرى را عاقبت مقرى خواهد بود . و به تحقيق كه آياتى كه در آن مايهء عبرت از گناه است به شما رسيد ، حكمت بالغهء خداوند است و از اين پس پند و اندرز سودى نخواهد داشت . » « 2 » پيامبر ( ص ) با انگشت خويش به ماه اشاره فرمود و ماه دو نيمه شد . ولى كافران قريش همچنان ستيزه كردند و گفتند : جادويى مستمر است .\r\n( 4 ) ديگر از معجزات رسول خدا اين است كه كنار يكى از ستونها خطبه\r\n\r\n\r\n","description":"","footnote":"\r\n( 1 ) . اين حديث طولانى كه گفتگو و محاجهء مردى يهودى با امير المؤمنين على ( ع ) است در كتاب احتجاج احمد بن على طبرسى از دانشمندان قرن ششم و به نقل از آن در صفحات 273 تا 298 ، جلد 17 ، بحار الانوار مجلسى ، چاپ دار الكتب الاسلاميه آمده است و براى اطلاع بيشتر از معجزاتى كه در اين حديث آمده است ، در منابع عامه به بحث مستوفاى نويرى در نهاية الارب ، صفحات 302 تا 349 ، جلد 18 متن عربى و ترجمهء فارسى آن به قلم اين بنده و در منابع خاصه به بحث صفحات 159 تا 422 جلد 17 بحار مراجعه فرماييد . م .\r\n( 2 ) . آيات 1 تا 5 سورهء پنجاه و چهارم ( قمر ) و به صفحات 440 تا 442 جلد 9 تفسير تبيان شيخ طوسى مراجعه فرماييد . م .\r\n","page_name":" 114 ","page_number":114},
  {"content":"\r\n\r\nمىخواندند و چون منبر ساخته شد و پيامبر ( ص ) براى خطبه به منبر رفتند آن ستون چنان ناله كرد كه ماده شتر ناله مىكند و پيامبر ( ص ) آن را در برگرفتند و آرام گرفت . محمد بن ابى طلحهء عونى چنين سروده است : « 1 » ( 1 ) « درود بر راهنماى همه جهانيان و آخرين پند دهندگان و سلام بر نگهبان پاك و پاكيزه . سلام و روح و ريحان و آسايش بر آن رايت برافراختهء دين باد كه تاج افتخار بر سر دارد و سلام بر درياى خرد و اقيانوس انديشه و سلام بر آن كس كه فرشتگان و آيتها و پندها بر او نازل مىشدند . »\r\n( 2 )\r\n\r\nمجلس پنجم در تولد پيامبر صلوات الله عليه\r\n( 3 ) ابو طالب از قول عبد المطلب نقل مى كرده كه چنين مىگفته است : در حالى كه در حجر اسماعيل خفته بودم خوابى ديدم كه مرا ترساند . پيش كاهنهء قريش آمدم در حالى كه روپوش خز بر تن داشتم و گيسوانم به دوشهايم مىرسيد . چون آن زن به چهرهء من نگريست ، در چهره‌ام ناراحتى ديد . او درست نشست و من در آن هنگام سرور قوم خود بودم . پرسيد : بر سالار عرب چه رسيده است كه چهره‌اش دگرگون است ؟\r\nآيا از پيشامدهاى روزگار به او بيمى رسيده است ؟ گفتم : آرى دوش در حالى كه در حجر اسماعيل خفته بودم ، خواب ديدم كه گويى درختى از پشت من روييد كه سرش به آسمان رسيد و شاخه‌هاى آن خاور و باختر را فرو گرفت و ديدم پرتوى از آن سر زد كه شايد هفتاد برابر پرتو خورشيد بود و چنان ديدم كه عرب و عجم براى آن درخت پيشانى بر خاك نهادند و فروتنى كردند و هر روز بر پرتو آن افزوده مىشود . و ديدم گروهى از قريش مىخواهند آن را قطع كنند و همين كه نزديك آن مىرسند ، جوانى كه از همگان خوش چهره‌تر و نيكو لباستر است آنان را مىگيرد و پشت ايشان را در هم مىشكند و چشمهايشان را بيرون مىكشد . من دست دراز كردم كه به شاخه‌يى از آن دست آويزم . همان جوان بر من فرياد كشيد كه دست نگهدار ! براى تو از اين درخت بهره‌يى نيست . گفتم : اين درخت كه از من است ، بهرهء آن براى كيست ؟ گفت :\r\nبهره‌اش براى آنان است كه به آن آويخته‌اند و به زودى به سوى آن باز مىآيند . من\r\n\r\n\r\n","description":"","footnote":"\r\n( 1 ) . به نام اين شاعر و شرح حالش در معجم مرزبانى و الشعر و الشعراى ابن قتيبه و المحمدون من الشعراى قفطى و اعلام زركلى بر نخوردم . راهنمايى اهل فضل موجب سپاس است . م .\r\n","page_name":" 115 ","page_number":115},
  {"content":"\r\n\r\nترسان و بيم زده و در حالى كه رنگ چهره‌ام دگرگون شده بود از خواب بيدار شدم .\r\nدر اين هنگام ديدم كه رنگ چهرهء آن زن كاهن دگرگون شد و گفت : اگر راست مى - گويى از صلب تو پسرى متولد مىشود كه خاور و باختر را تصرف مىكند و ميان مردم به پيامبرى برانگيخته مىشود - اندوه من زدوده شد - و اى ابو طالب مواظب باش شايد آن شخص تو باشى . هنگامى كه پيامبر ( ص ) مبعوث شده بودند ابو طالب اين سخن را مىگفت و مىافزود : به خدا سوگند آن درخت ابو القاسم امين است . « 1 »\r\n( 1 ) ابن عباس مىگويد ، از پدرم عباس شنيدم كه چنين مىگفت : چون براى پدرم عبد المطلب ، عبد الله متولد شد در چهرهء او پرتوى ديدم كه چون پرتو خورشيد مى - درخشيد و آشكار بود . پدرم گفت : اين پسر را شأن و منزلت بزرگى خواهد بود .\r\nعباس گويد : من در خواب ديدم كه گويى پرنده‌يى سپيد از سوراخ بينى عبد الله بيرون آمد و به پرواز درآمد و به خاور و باختر رسيد و سپس برگشت و بر خانهء كعبه فرو افتاد و همهء قريش براى او پيشانى بر خاك نهادند و در همان حال كه مردم متوجه آن بودند به صورت پرتوى درآمد كه ميان آسمان و زمين بود و امتداد يافت و به خاور و باختر رسيد . چون از خواب بيدار شدم از كاهنهء بنى مخزوم پرسيدم . گفت :\r\nاى عباس ! اگر خواب راست و صادقى ديده باشى ، همانا از صلب او پسرى متولد مىشود كه مردم خاور و باختر پيرو او خواهند شد . پدرم مىگفت : كار عبد الله مرا وجههء همت است ، تا آنكه عبد الله با آمنه كه از نيكوخلق‌ترين و زيباترين زنان قريش بود ازدواج كرد و چون عبد الله درگذشت و آمنه رسول خدا ( ص ) را زاييد به ديدار او رفتم و ديدم كه ميان دو چشم آن حضرت پرتوى مىدرخشد و در چهره‌اش نگريستم و دانستم كه هموست . و از او رايحهء مشك استشمام كردم و از شدت بوى خوش او خود من هم ، همچون قطعه‌يى مشك خوشبو شدم . آمنه براى من نقل كرد و گفت : چون درد زايمان مرا گرفت و سخت شد ، همهمه و سخنى شنيدم كه چون سخن آدميان نبود و رايتى از سندس بر چوبى از ياقوت ديدم كه ميان آسمان و زمين زده شد و چون پسرم متولد شد ديدم پرتوى از سرش بر زد و به آسمان رسيد و كاخهاى شام را ديدم كه همچون شعلهء آتش بود ، و بر گرد خود پرندگان بسيار ديدم كه\r\n\r\n\r\n","description":"","footnote":"\r\n( 1 ) . اين حديث با ذكر سلسلهء اسناد در صفحهء 173 جلد اول كمال الدين و تمام النعمة ، شيخ صدوق ( رضي الله عنه ) ، چاپ حوزهء قم ، محرم 1305 آمده است . و در امالى صدوق هم در صفحهء 158 نقل شده است . م .\r\n","page_name":" 116 ","page_number":116},
  {"content":"\r\n\r\nبالهاى خود را اطراف من گسترده‌اند . در همين هنگام شعيرهء اسدى ( گويا نام زنى كاهن است ) « 1 » را ديدم كه از كنار من گذشت و گفت : اى آمنه ! كاهنان و بتها از پسر تو چه بر سرشان آمد . و مردى جوان و كشيده قامت و سخت سپيد چهره و نيكو لباسى را ديدم كه فقط پنداشتم عبد المطلب است . او به من نزديك شد و نوزاد را گرفت و آب دهان خود را در دهان نوزاد انداخت و از او سخنانى پرسيد و نوزاد سخن گفت و من نفهميدم جز آنكه آن مرد به نوزاد گفت : در پناه امان خدا و حفظ و نگهداشت او باشى . همانا من دل ترا از ايمان و دانش و بردبارى و يقين و عقل و شجاعت انباشتم .\r\nتو گزيده‌ترين بشرى . خوشا بر آنكه از تو پيروى كند و واى بر آن كس كه از تو تخلف ورزد . آنگاه انبانى از حرير سپيد بيرون آورد و گشود و در آن مهر و خاتمى بود كه بر دوش نوزاد زد و گفت : خدايم فرمان داده است كه بر تو از روح قدس بدمم ، و در او دميد و بر او پيراهنى پوشاند و گفت : اين امان تو از آفات دنياست .\r\nآمنه به من گفت : اين چيزى بود كه من ديدم ، و من در آن هنگام خط مىخواندم .\r\nجامهء پيامبر ( ص ) را كنار زدم و ديدم مهر نبوت ميان دوشهاى اوست ، و اين موضوع را همواره پوشيده مىداشتم و فراموش كرده بودم و آن را به ياد نياوردم ، تا روزى كه مسلمان شدم پيامبر ( ص ) آن را به ياد من آوردند . « 2 »\r\n( 1 ) امام صادق ( ع ) فرموده‌اند : شيطان ، كه نفرين خداوند بر او باد ، از هفت آسمان عبور مىكرد و چون عيسى ( ع ) متولد شد از عبور سه آسمان ممنوع شد و از چهار آسمان مىگذشت ، و چون رسول خدا ( ص ) متولد شد از تمام هفت آسمان باز داشته شد و شيطانها را با ستاره‌ها در آسمان مىزدند و قريش گفتند : اين نشانهء برپايى\r\n\r\n\r\n","description":"","footnote":"\r\n( 1 ) . در كمال الدين صدوق آمده است كه همزاد ( تابع ) شعيرهء اسدى را ديدم . م .\r\n( 2 ) . اين حديث با ذكر سلسله اسنادى كه چندان ارزشى ندارد ، در صفحهء 175 ، كمال الدين صدوق و امالى آمده است و به نقل از آن دو در صفحهء 256 جلد 15 بحار الانوار ، چاپ دار الكتب الاسلاميه ذكر شده است . مرحوم حاج شيخ عبد الرحيم ربانى در پاورقى همان صفحهء بحار اظهار نظر كرده‌اند كه اين حديث از طريق عامه روايت شده است . علاوه بر اظهار نظر آن استاد فقيد تذكر مىدهم كه به نقل كتابهاى مهم تراجم رجال و شرح حال اصحاب ، عباس عموى پيامبر ( ص ) دو يا سه سال از آن حضرت بزرگتر بوده است ، ( طبقات ابن سعد ، ص 1 ، بخش 1 ، ج 4 ، اصابه ابن حزم ، ص 271 ، ج 2 ، استيعاب ابن عبد البر ، ص 94 ، ج 3 ، در حاشيهء اصابه ) و نقل اين گونه مطالب از او صحيح به نظر نمىرسد . احتمالا اين گونه احاديث را براى بيان اهميت عباس ، در دورهء حكومت عباسيان بدون توجه جعل و وضع كرده‌اند . م .\r\n","page_name":" 117 ","page_number":117},
  {"content":"\r\n\r\nرستاخيز است كه آن را از اهل كتاب مىشنيديم . عمرو بن اميه « 1 » كه از داناتر مردم دورهء جاهلى بود ، گفت : بنگريد ، اگر ستارگانى كه موجب راهنمايى و شناختن تابستان و زمستان از يك ديگرند سقوط مىكنند ، نشانهء نابودى همه چيز است و اگر آن ستارگان پايدارند و ستاره‌هاى ديگرى به صورت شهاب درمىآيد ، كار تازه‌يى رخ داده است . سحرگاه تولد پيامبر ( ص ) تمام بتها به روى خود درافتاده و باژگون شدند و ايوان كسرى در آن شب شكست برداشت و چهارده كنگرهء آن فرو ريخت .\r\nدرياچهء ساوه خشك شد و آتشكده‌هاى فارس كه هزار سال پيوسته روشن بود خاموش شد و موبد موبدان آن شب در خواب ديد كه شتران سخت كوش و تناور اسبهاى عربى را يدك مىكشند و از رودخانهء دجله گذشتند و در سرزمين آنان پراكنده شدند .\r\nطاق ايوان كسرى هم از وسط شكست خورد و دجله طغيان كرد « 2 » و در آن شب نورى از جانب حجاز پراكنده و به سوى خاور كشيده شد و به خاوران رسيد . تمام تختهاى پادشاهان جهان در آن شب باژگونه شد . زبان پادشاه آن روز بند آمد و نمىتوانست سخن بگويد . علم جادوگران از ايشان گرفته شد و سحر ساحران باطل گرديد و هيچ زن كاهنه‌يى در عرب باقى نماند مگر اينكه همزادش از او در حجاب قرار گرفت و قريش ميان عرب بزرگ و به آل الله معروف شدند . امام صادق ( ع ) مىفرمايد : به آنان از اين جهت كه در بيت الله الحرام بودند آل الله مىگفتند .\r\n( 1 ) آمنه مىگويد : به خدا سوگند چون فرزندم متولد شد ، دستها را بر زمين نهاد و سرش را به سوى آسمان بلند كرد و به آن نگريست و نورى از من سر زد كه همه چيز را روشن ساخت و در همان نور شنيدم سروشى مىگفت : همانا كه تو سرور مردم را زاييدى . او را محمد نام بگذار . آنگاه نوزاد را پيش عبد المطلب آوردند كه ببيند و سخنان آمنه به اطلاع او رسيده بود ، كودك را در دامن خود نهاد و اين ابيات را خواند : ( 2 ) « سپاس خداوندى را كه به من اين پسر فرخنده و پاكيزه سرشت را عنايت فرمود ، كه در گهواره هم بر كودكان سرورى و برترى دارد . »\r\n\r\n\r\n","description":"","footnote":"\r\n( 1 ) . ظاهرا عمرو بن اميهء ضمرى درگذشتهء 675 ميلادى است . اين شخص در جنگ بدر اسير و بعدها مسلمان شده است . م .\r\n( 2 ) . براى دجله در متن صفت عوراء يا غوراء هم آمده است كه مرحوم علامهء مجلسى در بحار توضيح داده‌اند و ياقوت حموى مىگويد : يعنى دجله در منطقهء بصره . م .\r\n","page_name":" 118 ","page_number":118},
  {"content":"\r\n\r\n( 1 ) عبد المطلب نوزاد را به اركان كعبه ماليد و براى او كنار كعبه دعا كرد و براى او اشعارى سرود . « 1 » گويد و ابليس كه نفرين خداوند بر او باد چنان فريادى برآورد كه همهء شيطانها پيش او جمع شدند و گفتند : اى سرور ما ! چه چيزى چنين ترا ناراحت كرده است ؟ گفت : اى واى بر شما كه از ديشب آسمان و زمين دگرگون شده و شگفتيها در آنها پديد آمده است و بدون ترديد در زمين حادثهء بزرگى رخ داده است كه از هنگام بر شدن عيسى ( ع ) چنين حادثه‌يى رخ نداده است . برويد و بنگريد چه اتفاقى افتاده است . آنان پراكنده شدند و باز آمدند و گفتند : چيزى نيافتيم .\r\nابليس گفت : من خود بايد براى اين كار بروم و سپس همهء جهان را زير پا گذاشت و در آن به گردش پرداخت . همين كه به منطقهء حرم رسيد آن را آكنده و حفاظت شده به فرشتگان ديد و چون خواست وارد حرم شود ، بر او بانگ زدند و برگشت و خود را به شكل گنجشكى درآورد و خواست از جانب كوه حرا وارد شود جبريل به او بانگ زد : چه مىخواهى كه خدايت نفرين كناد . ابليس به جبريل گفت : فقط سخن از تو مىپرسم كه اين چه حادثه است كه امشب در زمين رخ داده است ؟ گفت :\r\nمحمد ( ص ) متولد شد . ابليس گفت : آيا مرا از او بهره‌يى است ؟ گفت : نه . پرسيد : آيا مرا در امت او بهره‌يى است ؟ گفت : آرى ، گفت : به همين خوشنودم . « 2 »\r\n( 2 ) امام صادق ( ع ) فرموده است : جبرئيل به حضور پيامبر ( ص ) آمد و گفت : اى محمد ! خداوندت سلام مىرساند و مىفرمايد : من آتش را بر پشتى كه ترا فرو ريخته و رحمى كه ترا برداشته و دامنى كه ترا پرورانده است حرام كردم . پيامبر ( ص ) فرمود : اى جبرئيل ! اين سخن خود را توضيح بده . گفت : پشتى كه ترا فرو ريخته ، عبد الله بن عبد المطلب است و رحمى كه ترا برداشته ، آمنه دختر وهب است و دامنى كه ترا پرورانده ، دامن ابو طالب و فاطمه بنت اسد است . « 3 »\r\n( 3 ) امام صادق ( ع ) فرموده است : از پيامبر ( ص ) پرسيده شد : آنگاه كه آدم ( ع ) در\r\n\r\n\r\n","description":"","footnote":"\r\n( 1 ) . براى اطلاع از نمونهء اين اشعار به صفحهء 92 ، جلد 1 ، دلائل النبوة بيهقى ، چاپ مدينهء منوره مراجعه شود و به صفحهء 208 ، جلد 1 ، سيره ابو الفداء ، چاپ 1976 ميلادى ، بيروت . م .\r\n( 2 ) . با ذكر اسناد در امالى صدوق ( رضي الله عنه ) و به نقل از آن در صفحهء 257 جلد 15 بحار الانوار آمده است . م .\r\n( 3 ) . در معانى الاخبار و امالى صدوق و به نقل از آن دو ، در صفحهء 108 جلد 15 بحار الانوار آمده است . م .\r\n","page_name":" 119 ","page_number":119},
  {"content":"\r\n\r\nبهشت بود ، شما كجا بوديد ؟ فرمود : در پشت ( صلب ) او بودم و آنگاه كه در پشت پدر خود نوح بودم ، همراه او سوار كشتى بودم و چون پدرم ابراهيم ( ع ) را در آتش افكندند ، بر پشت او بودم . هرگز هيچ يك از نياكان من ازدواج بر خلاف شرع و آيين نكرده‌اند و همواره خداوند متعال مرا از پشتهاى پاكيزه به رحمهاى پاكيزه و پاك منتقل فرموده و همواره راهنما و رهنمون بوده‌ام ، تا آنكه خداوند متعال از من پيمان پيامبرى گرفت و ميثاق مرا براى اسلام استوار فرمود و همهء صفات مرا روشن فرمود و نام مرا در تورات و انجيل ثبت كرد و مرا به آسمان خود برد و براى من نامى از نام خود مشتق ساخته است . امت من ستايشگرانند ، صاحب عرش محمود است و من محمدم . « 1 »\r\n( 1 ) ليث بن سعد « 2 » مىگويد : به كعب الاحبار در حضور معاويه گفتم : شما تولد پيامبر ( ص ) را چگونه ديده‌ايد و آيا براى خاندان ( عترت ) آن حضرت فضيلتى يافته‌ايد ؟ كعب نخست به معاويه نگريست تا ببيند او چه مىخواهد . « 3 » خداوند چنين به زبان معاويه آورد كه گفت : اى ابو اسحاق ! آنچه مىدانى بگو . كعب گفت : من هفتاد و دو كتاب و صحيفه را كه همه از آسمان نازل شده است خوانده‌ام و تمام صحيفه‌هاى دانيال را هم خوانده‌ام و در همهء آنها موضوع ولادت رسول خدا و ولادت عترت آن حضرت آمده است . نام رسول خدا شناخته شده و مشهور است و هيچ كس پيامبر از مادر زاده نشده و فرشتگان بر او نازل نشده‌اند مگر عيسى و احمد كه سلام و درودهاى خداوند بر آن دو باد و بر هيچ آدمى پرده‌هاى بهشتى زده نشده است مگر بر مريم و آمنه و فرشتگان بر هيچ زنى كه باردار شود گماشته نشده‌اند مگر بر مريم و آمنه و يكى از نشانه‌هاى باردارى آمنه اين است كه چون آبستن شد سروشى در آسمانهاى هفتگانه ندا داد : مژده باد كه نطفهء احمد ( ص ) بسته شد و در\r\n\r\n\r\n","description":"","footnote":"\r\n( 1 ) . براى اطلاع بيشتر از اين روايت و نظاير آن به صفحات 10 تا 22 جلد 15 بحار الانوار مراجعه فرماييد . م .\r\n( 2 ) . به شرح حال اين شخص دسترسى پيدا نكردم . بدون ترديد اين شخص نمىتواند ليث بن سعد فهمى ، متولد 94 و درگذشتهء 175 هجرى باشد ، چون كعب در 32 درگذشته است ، و هيچ يك از ليث‌هايى هم كه ذهبى در ميزان الاعتدال آورده است ، منطبق با اين شخص نيست . م .\r\n( 3 ) . اين كعب كه به كعب الاحبار هم معروف است از علماى بزرگ يهود است كه به روزگار ابو بكر مسلمان شد و در سال 32 هجرى در شام درگذشت . م .\r\n","page_name":" 120 ","page_number":120},
  {"content":"\r\n\r\nزمينها و درياها همچنين سروشى ندا داد و در آن هنگام هيچ جنبنده‌يى كه حركت مىكند و هيچ پرنده‌يى كه پرواز مىكند نبود مگر اينكه به اين امر آگاه شد . و شب ولادت محمد ( ص ) در بهشت هفتاد هزار كاخ از ياقوت سرخ و هفتاد هزار كاخ از مرواريد آبدار ساخته شد و گفته شد اين كاخها به مناسبت ولادت است . بهشت سر - افراخته شد و به آن گفتند : آراسته شو و به اهتزاز درآى كه پيامبر اولياى تو زاده شد و از آن هنگام بهشت لبخند زد و تا روز رستاخيز لبخندزنان است . كعب چنين ادامه داد كه به من خبر رسيده است كه ماهىاى از ماهيان دريا نامش طموسا و سالار ماهيان است ! هفتصد هزار دم دارد و بر پشت آن هفتصد هزار گاو نر راه مىرود كه هر يك بزرگتر از دنياست و هر گاو نر هفتصد هزار شاخ زمردين سبز دارد ! و آن ماهى وجود ايشان را احساس نمىكند . آن ماهى از شادى تولد پيامبر ( ص ) به جنبش درآمد و اگر خداوند متعال او را پايدار نمىداشت همانا كه زمين زير و زبر مىشد . « 1 »\r\n( 1 ) و به من خبر رسيده است كه در آن روز هيچ كوهى نبود مگر اينكه به كوههاى ديگر شادباش گفت و كلمهء لا إله الا الله بر زبان آورد و همهء كوهها براى احترام و بزرگداشت پيامبر ( ص ) براى كوه ابو قبيس فروتنى كردند و درختان چهل روز با شاخها و ميوه‌هاى خود به شادى تولد رسول خدا ( ص ) تقديس مىكردند و ميان زمين و آسمان هفتاد ستون از نورهاى رنگارنگ كه هيچ كدام به ديگرى شبيه نبود ، زده شد و چون به آدم ( ع ) مژدهء تولدش را دادند هفتاد برابر بر زيبايى او افزوده شد . او كه تلخى مرگ را چشيده بود و در او اثر گذاشته بود ، با مژدهء ولادت محمد ( ص ) آن اثر و افسردگى از او برداشته و مرتفع شد ، و به من خبر رسيده است كه جويبار كوثر در بهشت به تلاطم آمد و از خرمى هفتصد هزار كاخ از مرواريد و ياقوت نثار مولد محمد ( ص ) كرد . بر شيطان سخت گرفته و بند نهاده شد و چهل روز در حصار قرار گرفت ، و سريرش چهل روز در آب غرق بود و همهء بتها به روى خود درافتادند و فرياد برآوردند و ولوله كردند و از كعبه آوايى شنيدند كه مىگفت : اى قريش ! مژده رسان و بيم دهنده براى شما آمد . عزت هميشگى و سود بزرگ همراه اوست و\r\n\r\n\r\n","description":"","footnote":"\r\n( 1 ) . اول حديثى است كه در مجلس هشتاد و هشتم امالى صدوق ( صفحهء 601 ترجمهء آقاى كمره‌يى ) آمده است . استاد فقيد آقاى حاج شيخ عبد الرحيم ربانى در حاشيهء صفحهء 292 جلد 15 بحار الانوار ضمن پاورقى مفيدى گفته‌اند كه اينها از چيزهاى عجيب ساخته و پرداختهء كعب الاحبار و افسانه‌سراييهاى اوست . م .\r\n","page_name":" 121 ","page_number":121},
  {"content":"\r\n\r\nاو خاتم پيامبران است ، و در كتابها مىبينيم كه عترت و خاندان او بهترين مردم پس از اويند ، و تا هنگامى كه از عترت او كسى در دنيا باشد همهء مردم در امان خواهند بود و عذاب بر آنان نمىرسد . معاويه گفت : اى ابو اسحاق ! عترت او كيستند ؟ كعب گفت : فرزندان فاطمه . معاويه چهره ترش كرد و لبهاى خود را به دندان گزيد و شروع به بازى كردن با ريش خود كرد . كعب گفت : صفت دو جوجه‌يى كه شهيد مىشوند و آن دو پسران فاطمه‌اند و بدترين مردم ايشان را مىكشند نيز مىشناسيم . معاويه گفت : چه كسى آنها را مىكشد ؟ گفت : مردى از قريش . معاويه برخاست و گفت :\r\nاگر مىخواهيد برخيزيم .\r\n( 1 ) امام صادق ( ع ) مىفرمايد : آمنه دختر وهب مىفرموده است : چون ساعت ولادت رسول خدا ( ص ) نزديك شد ، مرا سخت بيم گرفته بود . پرندهء سپيدى را ديدم كه بال خود را بر قلب من كشيد و بيم من از ميان رفت و در همان هنگام براى من آشاميدنى سپيدى كه پنداشتم شير است آوردند و تشنه بودم ، آن را نوشيدم و سخت روشن شدم . آنگاه زنانى بلند قامت چون سرو ديدم كه با من شروع به سخن گفتن كردند . شگفت كردم و با خود گفتم : اينان از كجا جاى مرا دانسته‌اند ؟ سپس درد سختتر شد . من همواره صداى كسى را كه سپيد چهره و زيباروى بود مىشنيدم و ناگاه چيزى همچون حرير سپيد ديدم كه ميان آسمان و زمين را آكنده كرد و آواى گوينده‌يى را شنيدم كه مىگفت : او را از عزيزترين مردم بگيريد . آنگاه مردانى را ديدم كه ميان آسمان و زمين ايستاده‌اند و در دستهاى ايشان ابريقهايى است ، و آنگاه براى ساعتى پروردگار عز و جل پرده از پيش چشم من برداشت و همهء خاوران و باختران زمين را ديدم و سه رايت برافراشته ديدم ، يكى در خاور ، ديگرى در باختر و يكى بر بام كعبه . و چون رسول خدا ( ص ) متولد شد به سجده درافتاد و همچون كسى كه به درگاه خدا تضرع كند ، انگشت به سوى آسمان برافراشت . در اين هنگام ابرى سپيد ديدم كه از آسمان فرود آمد و او را پوشاند و آواى سروشى به گوشم رسيد كه مىگويد : محمد را به خاور و باختر زمين و درياها بگردانيد تا نام و صفات و صورتش را بشناسند . آنگاه ابر كنار رفت و فرزند خود را ديدم كه در جامهء سپيدى از شير سپيدتر پيچيده است و زير آن حرير سبزى بود و سه كليد از مرواريد تازه در دست داشت و سروشى مىگفت : محمد ( ص ) كليدهاى نصرت و سود و پيامبرى را در دست گرفت . سپس ابر ديگرى آمد كه از ابر نخست پرنورتر بود و او را در\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبرگرفت و از نظر من براى مدت بيشترى پوشيده ماند و آواى سروشى را شنيدم كه مىگفت : محمد ( ص ) را در خاور و باختر جهان بگردانيد و او را بر همهء روحانيان جن و انس و پرندگان و جانوران ارائه دهيد . صفاى آدم و نرمى نوح و دوستى ابراهيم و زبان اسماعيل و كمال يوسف و مژدهء يعقوب و صداى داود و شكيبايى ايوب و پارسايى يحيى و كرم عيسى را به او ارزانى داريد . سپس آن ابر هم كنار رفت و من فرزندم را ديدم كه در دستش حرير سبزى بود و آن را تند در هم نورديد و گرفت و سروشى ندا داد : محمد ( ص ) تمام دنيا را گرفت . هيچ چيز باقى نماند مگر آنكه به تصرف او درآمد . سپس سه تن كه گويى خورشيد از چهره‌شان مىدرخشيد ظاهر شدند . در دست يكى از ايشان ابريقى بود كه از آن بوى خوشى چون بوى مشك احساس مىشد و در دست دومى طشتى از زمرد سبز بود كه چهار جانب داشت و بر هر جانب مرواريدى سپيد بود و سروشى گفت : اى حبيب خدا ! اين جهان است ، آن را بگير . و پيامبر ( ص ) وسط آن را گرفت و سروشى گفت : محمد كعبه را گرفت . در دست شخص سوم حرير سپيدى ديدم كه پيچيده بود . آن را گسترد و باز كرد و از آن خاتم و مهرى بيرون آورد كه چشم بينندگان بر آن خيره و سرگردان مىماند .\r\nآنگاه پسرم را با آن آب شستند و هفت بار از آن ابريق بر او آب ريختند و ميان دو دوش او را با آن خاتم مهر زدند و او را در آن حرير پيچيدند و ساعتى او را ميان بالهاى خود گرفتند و كسى كه اين كارها را انجام مىداد رضوان بهشت بود . آنگاه برگشت و چون مىخواست برود ، روى به فرزندم كرد و گفت : بر تو مژده باد اى مايهء عزت اين جهانى و آن جهانى . و پيامبر ( ص ) پاك و پاكيزه بزاد و پدر و مادرش در كودكى او درگذشتند . « 1 »\r\n( 1 ) از عبد المطلب روايت است كه گفته است : شب تولد پيامبر ( ص ) در كعبه مشغول انجام اصلاحى بودم . چون شب به نيمه رسيد ناگاه ديدم اركان چهارگانهء كعبه به سوى مقام ابراهيم مايل شد و در مقام به حال سجده درآمد و سپس به حال خود و بر پا ايستاد و از كعبه صداى تكبير عجيبى شنيدم كه ندا مىداد : الله اكبر ، خداى محمد مصطفى . هم اكنون پروردگار من مرا از ناپاكيهاى مشركان و پليديهاى دورهء جاهلى\r\n\r\n\r\n","description":"","footnote":"\r\n( 1 ) . اين روايت بدون هيچ تفاوتى در صفحهء 110 ، اثبات الوصيه مسعودى ، درگذشتهء 346 هجرى ، چاپ افست بصيرتى قم آمده است . م .\r\n","page_name":" 123 ","page_number":123},
  {"content":"\r\n\r\nپاك كرد . آنگاه بتها همچون پارچه شروع به تكان خوردن كردند و گويى هم اكنون به بت بزرگ مىنگرم كه خميده است . چون چگونگى خانهء كعبه و بتها را ديدم نفهميدم چه مىگويم . نخست چشمهاى خود را ماليدم و با خود گفتم آيا خوابم يا بيدار و با خود گفتم هرگز خواب نيستم و بيدارم و سپس به سمت بطحاى مكه رفتم و از در بنى شيبه بيرون شدم و چون روى كوه صفا رسيدم ، شنيدم از هر سوى به من گفته مى - شود : ( 1 ) اى سرور قريش ! ترا چه مىشود كه چنين بيم زده و ترسانى ؟ مگر در جستجوى تو هستند ؟ و من از سرگردانى نمىتوانستم پاسخ دهم و تمام همت من رسيدن پيش آمنه بود . ناگاه ديدم گويى همهء پرندگان در خانهء او جمع شده‌اند و همهء كوههاى مكه مشرف بر خانهء اوست و ابرى سپيد برابر حجره‌اش بود ، و همين كه چنين ديدم خود را بر در خانه رساندم ، ولى آنجا هيچ نشانى از زايمان نديدم . در زدم . آمنه با صداى آهسته‌يى پاسخ داد . گفتم : بشتاب و در را بگشاى . در را شخص آمنه گشود .\r\nنخستين جاى چهرهء او كه چشم من افتاد جايى بود كه پرتو محمدى در آن مىدرخشيد و آن پرتو را نديدم . گفتم : اى آمنه من خوابم يا بيدار ؟ گفت : بيدارى ، ولى ترا چه مىشود كه ترسان هستى ؟ آيا در تعقيب و جستجوى تو هستند ؟ گفتم : نه ، ولى من امشب در بيم و ترس بسيارم و مرا چه مىشود كه نورى را كه در چهره‌ات بود نمىبينم ؟\r\nگفت : وضع حمل كردم . گفتم : چه هنگام بار بر زمين نهادى كه بر تو نشانى از زايمان نيست ؟ گفت : آرى ، به بهترين و آسانترين صورت بار بر زمين نهادم و اين پرندگان كه كنار حجره‌ام مىبينى ، همين كه كودك را زاييدم از من خواستند كه او را به ايشان بسپرم تا به آشيان خود ببرند و اين ابر هم كه مىبينى همين خواسته را داشت .\r\nگفتم : اى آمنه ! اكنون بياورش تا ببينمش . گفت : امروز ميان تو و او مانع خواهند شد و نمىتوانى او را ببينى . گفتم : به چه سبب ؟ گفت : همين كه او را زاييدم فرشته‌يى كه همچون نقره درخشان و به بلندى درخت خرمايى بود بر من ظاهر شد و گفت :\r\nاى آمنه ! دقت كن اين پسر را تا سه روز به هيچ كس از آفريدگان و بنى آدم نشان مده .\r\nمن شمشير خود را كشيدم و گفتم : كودك را بياور كه ببينم و گر نه ترا مىكشم و گر نه نخست خودم را خواهم كشت . آمنه چون ديد به راستى مىخواهم چنان كنم ، گفت :\r\nخودت مىدانى و او . گفتم : كجاست ؟ گفت : در اين خانه است . در جامهء پشمينهء سپيدى پيچيده است . و زير آن پارچهء حرير سبزى است . همين كه خواستم وارد خانه شوم ، از درون خانه مردى بيرون آمد و گفت : كجا مىروى ؟ گفتم : مىخواهم به پسرم\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nمحمد ( ص ) بنگرم . به من گفت : برگرد كه هيچ آدميزاده‌يى را راهى براى ديدار او نيست تا ديدار فرشتگان از او تمام شود . عبد المطلب مىگويد : من شروع به لرزيدن كردم و شمشير را از دست افكندم و براى اينكه اين خبر را به قريش بدهم بيرون آمدم . ولى خداى عز و جل قدرت سخن گفتن را از من گرفت و هفت شبانروز نتوانستم كلمه‌يى به زبان آورم . « 1 »\r\n( 1 ) ميلاد پيامبر ( ص ) روز جمعه هفدهم ربيع الاول عام الفيل ( سال حملهء ابرهه با فيل به مكه - م . ) بوده است و گفته شده است ، روز جمعه دوازدهم ماه ربيع الاول بوده است و روايت نخست صحيح‌تر و معروف‌تر است . « 2 »\r\n( 2 ) پيامبر ( ص ) فرموده‌اند : خداوند نطفهء مرا از مرواريد سپيد اندوخته‌يى آفريد و از پشتى به پشت ديگر منتقل فرمود تا به پشت عبد المطلب رسيد و آن به دو نيم شد نيمى به پشت عبد الله و نيمى به پشت ابو طالب رسيد . من از عبد الله هستم و على از ابو طالب است و اين است معنى گفتار خداوند كه فرموده است : « و او خدايى است كه بشر را از آب ( نطفه ) آفريد و براى او خويشى و بستگى ازدواج قرار داد و خداى تو بر هر چيز تواناست . » « 3 »\r\n( 3 ) « درود بر آن كس كه چون جسم پاك و پاكيزه‌اش در زمين جا گرفت . زمين را مقدس كرد ، تا هنگامى كه خورشيد مىدرخشد درود بر نژادگان باد و سلام بر گنبد رخشان سپيد و سلام بر گور . »\r\n( 4 )\r\n\r\nمجلس ششم در باره رحلت سرور ما محمد مصطفى ( ص )\r\n( 5 ) بدان كه پيامبر ( ص ) روز دوشنبه ، بيست و هشتم صفر سال دهم از هجرت خود ،\r\n\r\n\r\n","description":"","footnote":"\r\n( 1 ) . اين روايت هم در صفحهء 112 اثبات الوصيه مسعودى بدون هيچ كم و كاستى آمده است ، و معلوم مىشود اثبات الوصيه در اختيار و مورد استفادهء فتال بوده است و اين موضوع در خور دقت است . م .\r\n( 2 ) . خوانندگان گرامى توجه دارند كه برخى از بزرگان علماى شيعه مانند شيخ كلينى تولد حضرت ختمى مرتبت ( ص ) را دوازدهم ربيع الاول دانسته‌اند ( اصول كافى ، ج 2 ، ص 323 ، چاپ علميهء اسلاميه ، تهران ) .\r\n( 3 ) . براى اطلاع بيشتر در مورد اين روايت مراجعه فرماييد به : صفحهء 360 جلد 35 بحار الانوار ، چاپ دار الكتب الاسلاميه كه از منابع كهن چون تفسير فرات بن ابراهيم و عمدة و كشف الغمه و روضة الواعظين همين روايت و روايات ديگرى را آورده است .\r\n","page_name":" 125 ","page_number":125},
  {"content":"\r\n\r\nدر شصت و سه سالگى و در حالى كه مسموم شده بودند رحلت فرمودند « 1 » . گفته شده است رحلت ايشان در ماه ربيع الاول بوده است و همان قول اول صحيح و مورد اعتماد است و قول دوم شاذ است .\r\n( 1 ) و چون آن حضرت رحلت فرمود افراد خاندان و اصحاب در محلى كه بايد دفن شود اختلاف نظر پيدا كردند . برخى گفتند : بايد ايشان را در بقيع به خاك سپرد ، و برخى ديگر گفتند : بايد در صحن مسجد دفن كرد . امير المؤمنين ( ع ) فرمود :\r\nخداوند پيامبر خود را در بهترين نقطهء زمين قبض روح فرموده است و شايسته است كه در همان نقطه كه قبض روح شده است به خاك سپرده شود . همگان با پيشنهاد آن حضرت موافقت كردند و پيكر پاك پيامبر ( ص ) در حجرهء خودشان دفن شد « 2 » .\r\n( 2 ) روايت شده است كه دو مرد از قريش به حضور امام چهارم على بن الحسين ( ع ) آمدند . امام فرمود : آيا براى شما از پيامبر ( ص ) سخن بگويم ؟ گفتند : آرى از ابو القاسم ( ع ) براى ما سخن بگوى . فرمود : از پدرم شنيدم كه مىفرمود : سه روز پيش از رحلت رسول خدا ( ص ) جبريل ( ع ) به حضور ايشان آمد و گفت : اى احمد ! خداى عز و جل مرا براى بزرگداشت و گراميداشت تو فرستاده است و به ويژه از تو در بارهء چيزى مىپرسد ، هر چند خودش به آن از تو داناتر است .\r\nخدايت مىفرمايد : اى محمد ! خود را چگونه مىيابى ؟ پيامبر فرمود : اى جبريل ! خود را افسرده و اندوهگين مىيابم . سه روز پس از آن جبريل همراه فرشتهء مرگ به حضور پيامبر آمد و فرشتهء ديگرى كه نامش اسماعيل و از ساكنان هوا و گماشته بر هفتاد هزار فرشته بود همراهشان بود . جبريل پيش از آن دو شروع به سخن گفتن كرد و گفت : خداوند متعال مرا براى بزرگداشت و گراميداشت تو فرستاده است و از تو چيزى را مىپرسد كه خود بر آن آگاه‌تر است و مىفرمايد : خود را چگونه مىيابى ؟ فرمود : اى جبريل ! خويشتن را افسرده و اندوهگين مىيابم . در اين هنگام فرشتهء مرگ اجازهء ورود خواست و جبريل گفت : اى احمد ! اين فرشتهء\r\n\r\n\r\n","description":"","footnote":"\r\n( 1 ) . بعدها كه مبناى سال هجرى محرم شده است ، هنگام وفات رسول خدا سال يازدهم نوشته شده است . م .\r\n( 2 ) . براى اطلاع بيشتر از نمونه‌هاى ديگرى از اين روايت و پيشنهاد على ( ع ) كه به وصيت رسول خدا ( ص ) بوده است . مراجعه فرماييد به اصول كافى ، ص 343 ، ج 1 ، چاپ علميهء اسلاميه و به اعلام الورى طبرسى . م .\r\n","page_name":" 126 ","page_number":126},
  {"content":"\r\n\r\nمرگ است كه از تو اجازهء ورود مىخواهد . از هيچ كس پيش از تو اجازه نگرفته است و از هيچ كس پس از تو اجازه نخواهد خواست . رسول خدا فرمود : به او اجازهء ورود بده و جبريل ( ع ) به فرشتهء مرگ اجازهء ورود داد . او درآمد و برابر پيامبر ايستاد و گفت :\r\nاى احمد ! همانا خداوند متعال مرا پيش تو فرستاده است و به من فرمان داده است در آنچه تو مىگويى فرمانبردار باشم . اگر خود فرمان دهى كه جانت بازستانم ، باز خواهم ستد و اگر ناخوش داشته باشى اين كار را رها خواهم كرد . پيامبر فرمودند :\r\nاى فرشتهء مرگ آيا چنين مىكنى ؟ گفت : آرى به من فرمان داده شده است كه به هر چه فرمان دهى فرمانبردار باشم . در اين هنگام جبريل گفت : اى احمد ! خداى عز و جل مشتاق ديدار تو است . شيخ امام و سيد « 1 » مىگويد : يعنى خداوند اراده فرموده است كه در بهشت باشى . و پيامبر ( ص ) به فرشتهء مرگ فرمود : كار خود را انجام بده . جبريل گفت : اين آخر بار است كه پاى بر زمين مىنهم كه همانا تمام نياز من از جهان تو بودى .\r\n( 1 ) و چون رسول خداى كه درودها و سلامهاى پروردگار بر او و عترت پاكش باد رحلت فرمود و جان پاكش به جنان پر كشيد . آواى تسليتى شنيدند و شخص آن را نمىديدند و چنين مىگفت : ( 2 ) « درود و رحمت خدا بر شما باد . « 2 » همه كس چشندهء مرگ است و همانا پاداشهاى خود را روز رستاخيز دريافت مىداريد . همانا خداى خود بهترين تسكين از هر سوگ و سوگوارى است و بهترين جانشين هر نابودشونده و بهترين جبران هر چيزى است كه از دست برود . به خداوند اعتماد كنيد و از او اميد داشته باشيد كه مصيبت زده و سوگوار كسى است كه از پاداش محروم گردد و سلام و رحمت و بركات خداوند بر شما باد . » امير المؤمنين فرمود : آيا مىدانيد اين تسليت دهنده كيست ؟ اين خضر ( ع ) است . « 3 »\r\n( 3 ) ابن عباس گفته است : در بيمارى پيامبر كه يارانش حضور داشتند ، عمار بن\r\n\r\n\r\n","description":"","footnote":"\r\n( 1 ) . منظور سيد مرتضى علم الهدى ، درگذشتهء 436 هجرى است . م .\r\n( 2 ) . در طبقات ابن سعد پس از اين « اى اهل بيت » هم آمده است . م .\r\n( 3 ) . اين روايت به طور كامل در طبقات ابن سعد ، صفحهء 48 ، جلد دوم ، بخش دوم ، از قول امام صادق ( ع ) آمده است و هم در امالى شيخ صدوق و به نقل از آن در صفحهء 504 جلد 22 بحار ، چاپ دار الكتب آمده است . م .\r\n","page_name":" 127 ","page_number":127},
  {"content":"\r\n\r\nياسر برخاست و گفت : پدر و مادرم فداى تو باد اى رسول خدا ! چون رحلت كردى چه كسى از ما ترا بايد غسل دهد ؟ فرمود : على بن ابى طالب ( ع ) و او آهنگ شستن هيچ يك از اعضاى من نمىكند مگر اينكه فرشتگان ياريش مىدهند . عمار گفت :\r\nپدر و مادرم فدايت باد ، چون رحلت كردى چه كسى از ما بر تو نماز مىگزارد ؟\r\nفرمود : آرام باش كه خدايت رحمت كناد . آنگاه به على ( ع ) فرمود : اى پسر ابى طالب ! چون ديدى كه جان از پيكر من دورى گزيد مرا غسل بده و نيكو غسل بده و مرا در همين دو جامه ( ملافه ) ام كفن كن ، يا در پارچه‌هاى سپيد مصرى و يك برد يمنى ، كفنم را گرانبها نكنى . و سپس جسدم را برداريد و مرا بر لبهء گورم نهيد و نخستين كس كه بر من نماز خواهد گزارد ، خداوند جبران‌كننده است كه از فراز عرش خود بر من نماز مىگزارد ، ( اين موضوع مثل آن است كه خداوند فرموده است : به تحقيق كه خداوند و فرشتگانش بر پيامبر درود مىفرستند و در مورد خداوند فراز و نشيب مطرح نيست ) ، سپس جبريل و ميكائيل و اسرافيل در گروههايى بىشمار از فرشتگان كه شمار آنان را جز خداوند كس نمىداند نماز مىگزارند ، سپس فرشتگان گرد عرش و سپس ساكنان هر يك از آسمانها و پس از ايشان همهء افراد خاندانم و زنان و خويشاوندانم اشاره مىكنند و درود مىفرستند . و مبادا كه مرا با صداى گريه و خروش برآوردن بيازارند . آنگاه فرمود : اى بلال ! مردم را فرا خوان و چون مردم فرا آمدند ، رسول خدا ( ص ) در حالى كه عمامه‌يى بر سر پيچيده و به كمان خويش تكيه داده بود آمد و به منبر رفت و نخست ستايش و نيايش خداوند را به جا آورد و سپس چنين فرمود : ( 1 ) اى گروه ياران ! من براى شما چگونه پيامبرى بودم ؟ آيا ميان شما جهاد نكردم ؟ آيا دندانهاى پيشين من نشكست ؟ آيا پيشانى من آسيب نديد ؟ آيا خون بر چهره‌ام روان نشد ، تا آنجا كه ريش مرا رنگين ساخت ؟ آيا با نادان قوم خود تحمل سختى و رنج نكردم ؟ آيا سنگ گرسنگى بر شكم خويش نبستم ؟ گفتند : آرى اى رسول خدا ! سخت گرفتار و در راه خداوند شكيبا و پايدار بودى و از انكار كردن آزمون خداوند نهى مىفرمودى . خدايت از سوى ما برترين پاداش را عنايت فرمايد . پيامبر فرمود : و خداوند به شما هم پاداش نيكو دهاد . آنگاه فرمود : همانا پروردگار من عز و جل چنين حكم داده و سوگند خورده است كه از ستم ستمكاران در نگذرد . اكنون شما را به خدا سوگند مىدهم كه به هر يك از شما از سوى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمحمد ستمى شده است برخيزد و قصاص گيرد كه قصاص در اين خانهء دنيا براى من دوست‌تر از قصاص در خانهء ديگر است كه در محضر فرشتگان و پيامبران باشد .\r\nاز كنارهء مردم مردى به نام سوادة بن قيس « 1 » برخاست و گفت : اى رسول خدا ! پدر و مادرم فداى تو باد . در آن هنگام كه از طايف بازمىگشتى من به استقبال تو آمدم و شما سوار بر ناقهء عضباى خود بوديد و تازيانهء دراز و باريك در دست شما بود .\r\nتازيانه را بلند كردى و آهنگ ناقه داشتى ، ولى تازيانه به شكم من خورد و ندانستم كه اين كار بر عمد بود يا از خطا . پيامبر فرمودند : به خدا پناه مىبرم كه عمدا اين كار را كرده باشم و فرمودند : اى بلال برخيز و به خانهء فاطمه ( ع ) برو و تازيانهء باريك و بلند مرا بياور . ( 1 ) بلال از مسجد بيرون آمد و در كوچه‌هاى مدينه بانگ برداشته بود كه اى مردم ! كيست كه پيش از رستاخيز از خود دادخواهى كند و تن به قصاص در دهد ؟\r\nبلال به خانهء فاطمه ( ع ) آمد و گفت : برخيز پدرت تازيانهء باريك و بلند را مىخواهد .\r\nفاطمه كه از خدايش سلام باد ناله برآورد كه اى بلال ! پدرم را با تازيانه چه كار ؟\r\nكه امروز روز تازيانه نيست . بلال گفت : مگر نمىدانى كه پدرت به منبر رفته است و با اهل دين و دنيا بدرود مىگويد ؟ فاطمه كه از خدايش سلام باد ناله برآورد و گفت : اى واى از اين اندوه . اندوه بر تو اى پدر جان ! ديگر چه كسى بر مستمندان و بينوايان و در راه ماندگان خواهد بود ، اى محبوب خداوند و محبوب دلها ؟ و تازيانه را به بلال داد و او آن را به پيامبر ( ص ) رساند . رسول خدا فرمود : اين پير مرد كجا رفت ؟ گفت : پدر و مادرم فداى تو باد همين جايم . رسول خدا ( ص ) فرمود : بيا و قصاص كن تا راضى شوى . پيرمرد گفت : شكم خود را براى من برهنه فرماى و پيامبر ( ص ) جامه از شكم خود كنار زد . پيرمرد گفت : اى رسول خدا پدر و مادرم فدايت باد . آيا اجازه مىفرمايى لبهاى خود را بر شكمت نهم ؟ و چون اجازه فرمود پيرمرد گفت : من به اين موضع شكم رسول خداى از آتش دوزخ در رستاخيز پناه مىبرم . پيامبر فرمودند : آيا عفو مىكنى يا مىخواهى قصاص بگيرى ؟ گفت : حتما مىبخشم و رسول فرمود : پروردگارا از سواده در گذر همچنان كه از پيامبرت\r\n\r\n\r\n","description":"","footnote":"\r\n( 1 ) . نام اين شخص در استيعاب ابن عبد البر ، حاشيهء صفحهء 117 جلد 2 اصابه ، به صورت سوادة بن عمرو و در اصابه ابن حجر ، ص 95 ، ج 2 ، به صورت سواد بن غزيه انصارى و در اسد الغابه ابن اثير ، ص 374 ، ج 2 ، نيز سواد بن غزيه است . م .\r\n","page_name":" 129 ","page_number":129},
  {"content":"\r\n\r\nدرگذشت . ( 1 ) آنگاه رسول خدا ( ص ) برخاست و به خانهء ام سلمه رفت در حالى كه مى - فرمود : پروردگارا ! امت محمد را از آتش سلامت بدار و حساب ايشان را آسان بگير .\r\nام سلمه گفت : اى رسول خدا ! مرا چه مىشود كه شما را اندوهگين و رنگ پريده مىبينم ؟ فرمود : در اين ساعت خبر مرگ مرا دادند . از من بر تو در اين جهان درود باد و از اين پس ديگر آواى محمد را هرگز نمىشنوى . ام سلمه گفت : واى بر اندوهى كه هيچ چيز آن را جبران نمىكند ، يعنى اندوه بر تو . پيامبر فرمودند : روشنى ديدگان و محبوب دلم فاطمه را فراخوانيد و حال پيامبر سنگين شد . در اين هنگام فاطمه ( ع ) آمد در حالى كه مىگفت : جان من فداى جان تو و چهره‌ام سپر بلاى چهره‌ات باشد .\r\n( 2 ) پدر جان ! آيا با من يك كلمه سخن نمىگويى كه بر تو مىنگرم و مىبينم كه از جهان جدا مىشوى و مىبينم كه لشكرهاى مرگ ترا فرو گرفته‌اند . پيامبر فرمودند : دخترك عزيزم ! از تو جدا مىشوم و از من بر تو درود باد . گفت : پدر جان ! روز رستاخيز ديدارگاه كجاست ؟ فرمود : به هنگام حساب . گفت : اگر به هنگام حساب نبينمت ؟ گفت :\r\nآنجا كه براى امت خود شفاعت مىكنم . گفت : اگر آنجا ترا نبينم ؟ فرمود : كنار پل صراط كه آنجا جبرئيل در سمت راست و ميكائيل در سمت چپ و فرشتگان پشت سرم و پيش رويم خواهند بود و همگان بانگ بر مىدارند كه پروردگارا ! امت محمد را از آتش سلامت بدار و حساب را بر ايشان آسان بگير . فاطمه ( ع ) پرسيد :\r\nمادرم خديجه كجاست ؟ فرمود : در كاخى كه آن را درهايى به بهشت است و آنگاه حال پيامبر سخت شد . بلال وارد خانه شد و بانگ برداشت : نماز ، خدايت رحمت آورد .\r\nپيامبر ( ص ) براى نماز بيرون آمد و نمازى سبك با مردم نهاد و فرمود : على بن ابى طالب و اسامة بن زيد را فراخوانيد . « 1 » يك دست بر دوش على ( ع ) و دست ديگر بر دوش اسامه نهاد و فرمود : مرا به خانهء فاطمه بريد . رسول خدا را آنجا بردند و سر بر دامن دختر خويش نهاد . در اين هنگام حسن و حسين كه درود خداوند بر هر دو باد مىگريستند و بىتابى مىكردند و مىگفتند : جان ما فداى جان تو باد و چهرهء ما سپر بلاى چهرهء تو باد . پيامبر فرمودند : اى على ! اين دو كيستند ؟ گفت : دو پسرت حسن و حسين . رسول خدا آن دو را در آغوش گرفت و بوسيد . امام حسن سخت‌تر\r\n\r\n\r\n","description":"","footnote":"\r\n( 1 ) . مرحوم آقاى حاج شيخ عبد الرحيم در حاشيهء بحار ذيل اين حديث نوشته‌اند :\r\nاسامه در آن هنگام بيرون از مدينه بود و براى رفتن به جنگ اردو زده بودند . م .\r\n","page_name":" 130 ","page_number":130},
  {"content":"\r\n\r\nمىگريست . ( 1 ) على فرمود : حسن آرام بگير كه بر رسول خدا دشوار است . در اين هنگام فرشتهء مرگ فرود آمد و گفت : اى رسول خدا ! سلام و درود بر تو باد .\r\nپيامبر ( ص ) پاسخ او را داد و فرمود : مرا به تو نيازى است . فرشتهء مرگ پرسيد : اى رسول خدا ! نياز شما چيست ؟ فرمود : اينكه جان مرا نستانى تا جبرئيل برسد . من بر او سلام دهم و او بر من سلام دهد . فرشتهء مرگ در حالى كه مىگفت : آوخ بر از دست دادن محمد بيرون رفت . جبرئيل در هوا به او رسيد و پرسيد : آيا محمد ( ص ) را قبض روح كردى ؟ گفت : نه از من خواست كه او را قبض روح نكنم تا ترا ببيند و تو بر او سلام دهى و او بر تو سلام دهد . جبرئيل گفت : مگر نمىبينى كه دروازه‌هاى آسمان براى ورود روح محمد ( ص ) گشوده است و فرشتگان براى رويارويى با روح محمد خويشتن را آراسته‌اند ؟ جبرئيل فرود آمد و گفت : اى ابو القاسم ! درود بر تو باد . پيامبر پاسخ سلامش را داد و فرمود : اى حبيب من ! به من نزديك شو . جبرئيل نزديك شد . فرشتهء مرگ باز آمد . جبرئيل به دو گفت : سفارش خداوند را در مورد قبض روح محمد ( ص ) به جاى آور . در اين حال جبرئيل بر سمت راست و ميكائيل بر سمت چپ رسول خدا بودند و فرشتهء مرگ شروع به قبض روح رسول خدا كرد .\r\nو هر گاه پارچه از چهرهء رسول خدا بر كنار مىشد ، به جبرئيل مىنگريست و مىفرمود :\r\nبه هنگام سختيها مرا رها مكنى و جبريل مىگفت : اى محمد « همانا كه تو مىميرى و آنان هم مىميرند ، و همه كس چشندهء مرگ است . » « 1 »\r\n( 2 ) از عبد الله بن عباس روايت شده است كه پيامبر ( ص ) در بيمارى مرگ خود فرمود : محبوب مرا پيش من فراخوانيد . يكى دو مرد را يكى پس از ديگرى فرا خواندند و پيامبر ( ص ) روى از آنان برگرداند . به فاطمه ( ع ) گفته شد برخيز و على ( ع ) را بياور كه گمان نمىكنيم پيامبر ( ص ) غير او كس ديگرى را بخواهد . فاطمه به على پيام فرستاد و چون على آمد پيامبر ( ص ) دستش را گرفت و او را بالاى سر خود نشاند . دوباره حال پيامبر سنگين شد . در اين هنگام حسن و حسين كه درود خداوند بر ايشان باد آمدند . با ناله و فرياد مىگريستند و خود را بر پيكر پاك پيامبر افكندند .\r\n\r\n\r\n","description":"","footnote":"\r\n( 1 ) . اين روايت به همين تفصيل و بدون هيچ كم و كاستى و با ذكر سلسلهء اسناد در صفحات 376 تا 379 امالى صدوق ( رضي الله عنه ) و به نقل از آن در صفحات 507 تا 511 جلد 22 بحار چاپ مكتبة الاسلاميه آمده است . م .\r\n","page_name":" 131 ","page_number":131},
  {"content":"\r\n\r\nعلى ( ع ) خواست آن دو را بردارد و كنار برد . پيامبر ( ص ) به خود آمد و فرمود : اى على ! بگذار تا من رايحهء آن دو را استشمام كنم و آن دو رايحهء مرا و بگذار كه من از ديدار آن دو بهره گيرم و آن دو از ديدار من بهره ببرند . همانا كه به آن دو به زودى پس از من ستم مىشود و با ستم كشته مىشوند و نفرين خداوند بر هر كس كه بر ايشان ستم كند و اين سخن را سه بار تكرار فرمود . آنگاه دست على ( ع ) را گرفت و آن را كشيد و على را زير جامه‌يى ( ملافه‌يى ) كه بر روى آن حضرت بود وارد كرد و دهان بر دهان على نهاد و مدتى با او همچنان آهسته سخن مىگفت تا جان مقدسش از تن بيرون شد . على ( ع ) سر از زير آن ملافه بيرون آورد و فرمود : خداوند پاداش شما را در مصيبت از دست دادن پيامبرتان افزون و بزرگ فرمايد و صداى ناله و گريه از حاضران برخاست . به امير المؤمنين على ( ع ) گفته شد : هنگامى كه سر در زير جامهء پيامبر داشتى با تو چه مىفرمود و چه رازى را بيان مىكرد ؟ فرمود : هزار باب از علم به من آموخت كه از هر يك هزار باب ديگر گشوده مىشد . « 1 »\r\n( 1 ) عمر رسول خدا ( ص ) به هنگام رحلت شصت و سه سال و مدت پيامبرى ايشان بيست و سه سال بود ، سيزده سال در مكه و ده سال در مدينه . شاعر چنين سروده است : ( 2 ) « درود بر آن كس كه چون پيكر پاك و پاكيزه‌اش در زمين قرار گرفت زمين را مقدس كرد . تا خورشيد مىدرخشد سلام بر پاكان و سلام بر آن گنبد رخشان و درود بر آن آرامگاه باد . »\r\n( 3 ) و فاطمه ( ع ) پس از مرگ پدرش كه درودهاى خدا بر او باد چنين سروده است :\r\n« بر هر كس كه تربت احمد را ببويد ، سزاوار است كه ديگر در روزگاران مشك و غاليه‌يى نبويد . اندوههايى بر من فرو ريخت كه اگر بر روزها فرو ريزد چون شب تيره و تار مىشوند . » « 2 »\r\n( 4 )\r\n\r\nدر وصف پيامبر ( ص )\r\n( 5 ) روايت است كه مردى به حضور امير المؤمنين على ( ع ) در حالى كه ايشان در\r\n\r\n\r\n","description":"","footnote":"\r\n( 1 ) . اين روايت ابن عباس هم دنبال روايت قبلى در همان صفحات امالى و بحار الانوار آمده است . م .\r\n( 2 ) . اين دو بيت كه مشهور است از حضرت زهرا سلام الله عليهاست در منابع قبل از روضة الواعظين به چشم بنده نخورد ، ولى در منابع بعد در صفحهء 340 جلد 1 عيون الاثر ابن سيد الناس ، درگذشتهء 734 به امير المؤمنين على ( ع ) يا فاطمهء زهرا ( ع ) و در صفحهء 148 فصول المهمه ابن صباغ مالكى ، درگذشتهء 855 از قول حضرت على نقل شده ، كه حضرت زهرا سروده‌اند . م .\r\n","page_name":" 132 ","page_number":132},
  {"content":"\r\n\r\nمسجد كوفه حمايل شمشير بر خود پيچيده و نشسته بود آمد و گفت : اى امير المؤمنين ! براى من صفت پيامبر را چنان بيان كن كه گويى خودم او را مىنگرم . فرمود :\r\nآرى ، « پيامبر ( ص ) داراى چهرهء گلگون ( سرخ و سپيد ) ، چشمان درشت مشكى و موهاى نسبتا صاف و گونه‌هاى هموار بود . موهاى بدنش كم پشت و از بيخ گلو تا نافش رشتهء باريك مويى نرم چون نى باريك رسته بود و بر سينه و شكمش موى ديگرى وجود نداشت . دست و پايش ستبر بود و چون راه مىرفت اندكى به جلو خميده بود ، گويى در فراز و نشيب حركت مىفرمايد . هنگامى كه به سويى توجه مىفرمود ، با تمام بدن به آن سو متوجه مىشد . قامتى معتدل داشت كه نه بلند بود و نه كوتاه . دانه‌هاى عرق بر چهره‌اش چون دانه‌هاى مرواريد بود و بوى عرق بدنش از مشك تازه خوشبوتر بود . نه پيش از او و نه بعد از او مانند او نديده‌ام . درودهاى خداوند بر او و خاندانش باد . » « 1 »\r\n( 1 )\r\n\r\nمجلس هفتم در بارهء تولد امير المؤمنين على عليه السلام\r\n( 2 ) روايت شده است كه امير المؤمنين على بن ابى طالب بن عبد المطلب بن عبد مناف ، وصى رسول خدا و خليفهء آن حضرت ، امام عادل و سيد مرشد و صديق اكبر ، سرور همهء اوصياء و امام يكتا پرستان كه كنيه‌اش ابو الحسن است ، در مكه و داخل بيت الحرام به روز جمعه سيزدهم رجب سى سال پس از سال فيل متولد شد و مادرش فاطمه دختر اسد بن هاشم بن عبد مناف است و او نخستين بانوى هاشمى است كه براى مردى هاشمى فرزند آورده است . « 2 »\r\n\r\n\r\n","description":"","footnote":"\r\n( 1 ) . نظير همين روايت با اندكى تفاوت لفظى در صفحهء 140 جلد اول ترجمهء دلايل النبوه بيهقى آمده است و براى اطلاع بيشتر به مجموعهء احاديث همان كتاب در اين مورد ، صفحات 132 تا 150 و مجموعهء احاديث بحار الانوار صفحات 144 تا 194 جلد 16 ، چاپ دار الكتب الاسلاميه مراجعه فرماييد . م .\r\n( 2 ) . در صفحهء 7 جلد دوم تهذيب و به نقل آن در صفحهء 5 جلد 35 بحار الانوار ، چاپ مكتبة الاسلاميه آمده است . ضمنا ترجمه با توجه به شرح و توضيح مرحوم مجلسى صورت گرفت . م .\r\n","page_name":" 133 ","page_number":133},
  {"content":"\r\n\r\n( 1 ) يزيد بن قعنب مىگويد : همراه عباس بن عبد المطلب و گروهى از خاندان عبد العزى كنار كعبه نشسته بوديم كه فاطمه دختر اسد ، مادر امير المؤمنين ، در حالى كه نه ماهه به على ( ع ) آبستن بود آمد و او را درد زايمان گرفته بود . فاطمه گفت :\r\nپروردگارا ! من به تو و به فرستادگان و كتابهاى ايشان مؤمنم و گفتار نياى بزرگوار خودم ابراهيم خليل ( ع ) را تصديق مىكنم و او اين خانهء عتيق را ساخته است .\r\nپروردگارا ! ترا سوگند مىدهم به حق كسى كه اين خانه را ساخته است و به حق اين مولود كه در شكم دارم ، زايمان مرا بر من آسان فرماى .\r\n( 2 ) يزيد بن قعنب مىگويد : « 1 » ما خود ديديم كه پشت خانهء كعبه شكافته شد و فاطمه دختر اسد وارد كعبه شد و از چشمهاى ما پوشيده ماند و ديوار كعبه به هم برآمد .\r\nآنچه كوشيديم كه قفل در كعبه گشوده شود ، گشوده نشد . دانستيم كه اين به فرمان خداى عز و جل است . پس از روز چهارم از كعبه بيرون آمد و على ( ع ) در دستش بود و گفت : من بر همهء زنان پيش از خود برترى يافتم ، زيرا آسيه دختر مزاحم ( يعنى همسر مؤمن فرعون . م . ) خداى را پوشيده و به اضطرار عبادت كرد و مريم دختر عمران درخت خرماى خشكيده را به دست خود به سوى خويش كشيد و از آن خرماى تازه و رسيده خورد و حال آنكه من وارد كعبه شدم و از ميوه‌ها و خوراكيهاى بهشت خوردم و چون خواستم بيرون آيم ، سروشى بر من بانگ زد كه اى فاطمه ! او را على نام بگذار كه او على و خداوند على اعلى است ، و نام او را از نام خود مشتق ساختم و به ادب خود او را ادب و به امور پوشيده‌يى از علم خود آگاهش كردم . و او همان كسى است كه بتها را در خانهء من مىشكند و بر فراز خانه‌ام اذان مىگويد و مرا تقديس و تمجيد مىكند . خوشا به حال آن كس كه او را دوست بدارد و فرمان برد و واى بر كسى كه او را دشمن بدارد و نافرمانى كند « 2 » .\r\n( 3 ) جابر بن عبد الله انصارى مىگويد : از رسول خدا ( ص ) در بارهء تولد امير المؤمنين\r\n\r\n\r\n","description":"","footnote":"\r\n( 1 ) . به شرح حال اين شخص دسترسى پيدا نكردم . ضمنا به اطلاع خوانندگان ارجمند مىرساند كه موضوع تولد حضرت على ( ع ) در كعبه ، در كتب اهل سنت ، در صفحهء 483 جلد سوم مستدرك الصحيحين حاكم نيشابورى و صفحهء 10 تذكرة الخواص سبط ابن جوزى و صفحهء 30 فصول المهمه ابن صباغ مالكى و صفحهء 69 نور الابصار شبلنجى آمده است . م .\r\n( 2 ) . در علل الشرائع ، معانى الاخبار و امالى صدوق و به نقل از آنها در صفحهء 9 جلد 35 بحار الانوار ، چاپ دار الكتب الاسلاميه آمده است . م .\r\n","page_name":" 134 ","page_number":134},
  {"content":"\r\n\r\nعلى ( ع ) پرسيدم . فرمود : آه كه از بهترين مولودى كه پس از من به سنت مسيح ( ع ) متولد شده است پرسيدى . همانا كه خداوند تبارك و تعالى من و على را از يك نور پانصد هزار سال پيش از آنكه خلق را بيافريند ، آفريده است و ما خداى را تسبيح و تقديس مىكرديم « 1 » ؛ و چون خداوند آدم را بيافريد ما را در پشت او افكند . من در جانب راست و على در جانب چپ قرار گرفتيم و سپس از پشت او به پشتهاى پاك و رحمهاى پاكيزه منتقل شديم و همواره چنين بوديم تا خداوند متعال مرا در پشت پاك عبد الله و بهترين رحم ، يعنى رحم آمنه ، مستقر فرمود و خداوند متعال على را در پشت پاك ابو طالب و رحم پاك فاطمه دختر اسد قرار داد .\r\n( 1 ) پيامبر چنين ادامه دادند كه اى جابر ! « 2 » پيش از آنكه على در رحم مادرش قرار گيرد ، به روزگار ابو طالب ، مرد راهب پارسايى به نام مثرم بن رعيب بن شيقنام زندگى مىكرد و مشهور به عبادت بود و خداوند را يك صد و نود سال عبادت كرده بود و هرگز از خداى خود حاجتى نخواسته بود و از خداوند خواست كه يكى از اولياى خود را به او نشان دهد و خداوند متعال ابو طالب را پيش او فرستاد . همين كه مثرم او را ديد برخاست و به سوى ابو طالب آمد و سرش را بوسيد و او را برابر خود نشاند و گفت خدايت رحمت كناد ، تو كيستى ؟ گفت مردى از تهامه‌ام . گفت از كدام منطقهء تهامه ؟\r\nگفت از مكه . پرسيد از كدام خاندان مكه ؟ گفت از خاندان عبد مناف . پرسيد از كدام خانوادهء آنان ؟ گفت از خانوادهء هاشم . راهب از جاى برجست و دوباره سرش را بوسيد و گفت سپاس و ستايش خداوندى را كه خواستهء مرا عنايت فرمود و مرا نميراند تا ولى خودش را به من نشان دهد . سپس گفت : اى فلان ! بر تو مژده باد كه على اعلى الهامى به من فرموده است كه در آن مژده براى تو است . ابو طالب پرسيد چيست ؟ گفت : پسرى از صلب تو بيرون مىآيد كه ولى خداوند تبارك و تعالى است و پيشواى پرهيزگاران و وصى رسول خداوند است و چون اين پسرت را ديدى سلام مرا به او برسان و بگو مثرم به تو سلام مىرساند و گواهى مىدهد كه\r\n\r\n\r\n","description":"","footnote":"\r\n( 1 ) . اين مقدار در منابع اهل سنت هم با اندك اختلاف لفظى آمده است . رك . به : صفحهء 168 جلد اول فضائل الخمسه من الصحاح السته . م .\r\n( 2 ) . جابر بن عبد الله ، در هيجده يا نوزده جنگ در التزام ركاب پيامبر ( ص ) و در جنگ صفين همراه حضرت على ( ع ) بود . سال وفاتش 74 ، 77 و 78 هجرى نقل شده است .\r\nر ك . به : ابن عبد البر ، استيعاب ، در حاشيهء اصابه ، ص 222 ، ج 1 . م .\r\n","page_name":" 135 ","page_number":135},
  {"content":"\r\n\r\nپروردگارى جز خداوند يكتاى بىانباز نيست و محمد بنده و فرستادهء اوست و تو وصى بر حق اويى . به محمد نبوت پايان مىپذيرد و به تو وصايت . گويد ابو طالب گريست . و گفت نام او على است . ابو طالب گفت : من حقيقت مطلبى را كه تو مى - گويى ، فقط با دليل و برهان روشنى خواهم پذيرفت . مثرم گفت : چه مىخواهى كه از خداوند متعال بخواهم كه همين جا به تو عنايت فرمايد تا براى تو دليل و برهان باشد ؟\r\nابو طالب گفت : من مىخواهم كه هم اكنون خوراكى از خوراكهاى بهشت براى من فراهم شود . ( 1 ) راهب دعا كرد و هنوز دعاى او تمام نشده بود كه طبقى از خرما و انگور و انار بهشتى ظاهر شد و ابو طالب از آن طبق انارى برداشت و همان ساعت شادمان برگشت و چون به خانهء خود رسيد آن انار را خورد و تبديل به نطفه گرديد و با همسر خويش فاطمه دختر اسد همبستر شد و او به على باردار گرديد . در اين هنگام چند روز پياپى زمين لرزه اتفاق افتاد ، آنچنان كه قريش به شدت ترسيدند و گفتند برخيزيد به قلهء كوه ابو قبيس برويد و به خدايان خود توجه كنيد و از آنان بخواهيد اين زمين لرزه و حادثه‌يى را كه در سرزمين ما پيش آمده است آرام كنند . چون آنان بر قلهء ابو قبيس اجتماع كردند ، چنان لرزه و جنبشى در كوه صورت گرفت كه سنگهاى سخت و استوار فرو مىافتاد و جلو پاهاى ايشان فرو مىريخت و بتها را كه با خود برده بودند ، ديدند كه به رو در افتاده و از هم پاشيده شد . قريش كه چنين ديدند گفتند ما را ياراى ايستادگى در برابر اين گرفتارى نيست . ( 2 ) در اين هنگام ابو طالب كه پروايى نداشت از آنچه هر چه مىخواهد بگويد ، گفت : اى مردم ! همانا خداوند در شب گذشته حادثه‌يى پيش آورده و كسى را آفريده است كه اگر از او فرمانبردارى نكنيد و به ولايت او اقرار نداشته باشيد و پيشوايى او را نپذيريد ، اين زمين لرزه آرام نخواهد گرفت و براى شما در تهامه خانه و مسكنى باقى نخواهد ماند . گفتند : اى ابو طالب ! ما با تو هم عقيده‌ايم و هر چه بگويى مىگوييم . ابو طالب گريست و دستهاى خود را بلند كرد و گفت : پروردگارا ! اى سرور من ! از تو سؤال مىكنم به حرمت محمودى محمد و به علو علوى و به حرمت رخشان فاطمه كه نسبت به تهامه رأفت و رحمت فرمايى . و سوگند به كسى كه دانه را مىشكافد و مىروياند و جان را پرورش مىدهد ، كه عربها در دورهء جاهلى بدون اينكه معنى و حقيقت اين كلمات را بدانند آن را نوشتند و در هنگامه‌ها و سختيها خدا را با همين كلمات فرا مىخواندند .\r\n( 3 ) شبى كه امير المؤمنين متولد شد آسمان سخت درخشان شد و نور ستارگان\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nآن افزون گرديد و قريش شگفت‌زده شدند و با هيجان از يك ديگر مىپرسيدند : در آسمان حادثه‌يى رخ داده است ؟ ابو طالب از خانهء خود بيرون آمد و ضمن حركت در كوچه‌ها و بازارهاى مكه مىگفت : اى مردم ! حجت خداوند تمام شد ، و مردم پيش او مىآمدند و از سبب درخشندگى آسمان و افزوده شدن پرتو ستارگان مى - پرسيدند و او به آنان مىگفت : مژده باد بر شما كه در اين ساعت يكى از اولياى خداوند متولد شد كه خداوند صفات پسنديده را در او تكميل و وصايت پيامبران را در او ختم مىفرمايد و او پيشواى پرهيزگاران و ياور دين و درهم كوبندهء مشركان و مايهء خشم منافقان و آرايش و زيور عابدان و وصى رسول خداى جهانيان است .\r\nپيشواى هدايت و ستارهء برترى و چراغ تاريكى و از ميان برندهء شرك و شبهه‌هاست .\r\nاو نفس يقين و سر دين است و همواره همين سخنان را تكرار مىكرد و چون آن شب را به صبح رساند ، براى چهل روز به سفر رفت و از پيش قوم خود دور شد .\r\n( 1 ) جابر مىگويد ، به پيامبر ( ص ) گفتم : ابو طالب كجا رفت ؟ فرمود : به جستجوى مثرم كه در كوه لكام درگذشته بود و اين سخن را پوشيده دار كه از اسرار پوشيدهء خداوند است و از علوم اندوخته . مثرم براى ابو طالب غارى در كوه لكام را نشان داده و وصف كرده بود « 1 » و گفته بود كه تو مرا در آن غار مرده يا زنده خواهى يافت و چون ابو طالب خود را به آن غار رساند ، مثرم را در حالى ديد كه مرده و در جامه‌يى پيچيده و پاهايش به سوى قبله‌اش ( يعنى بيت المقدس ) كشيده است و دو مار يكى سپيد و ديگرى سياه آنجا بودند و از آن بدن نگهبانى مىكردند . آن دو مار چون ابو طالب را ديدند در گوشه‌يى از غار پنهان شدند و ابو طالب كنار پيكر مثرم آمد و گفت : اى ولى خدا ! سلام و رحمت و بركات خداوند بر تو باد . خداوند به قدرت خويش مثرم را زنده فرمود و او برخاست و دست بر چهره خود مىكشيد و مىگفت : گواهى مىدهم كه خدايى جز خداوند يگانهء بىانباز نيست و همانا كه محمد بنده و فرستادهء اوست و همانا كه على ولى خدا و پس از پيامبر امام است .\r\nابو طالب گفت : اى مثرم بر تو مژده باد كه على در زمين آشكار شد . مثرم پرسيد : در شبى كه متولد شد چه نشانه‌يى رخ داد ؟ ابو طالب گفت : چون يك سوم شب گذشت ،\r\n\r\n\r\n","description":"","footnote":"\r\n( 1 ) . لكام : به ضم لام و تشديد كاف و تخفيف آن ، نام كوهى مشرف بر انطاكيهء شام و از نواحى لبنان است . رك . به : ياقوت حموى ، معجم البلدان ، صفحهء 336 ، جلد 7 ، چاپ مصر ، 1906 ميلادى . م .\r\n","page_name":" 137 ","page_number":137},
  {"content":"\r\n\r\nدرد زايمان فاطمه دختر اسد را گرفت . به او گفتم : اى سرور زنان ! ترا چه مىشود ؟\r\nگفت : در خود احساس گرمى و اضطراب مىكنم . من آن نامى را كه در آن نجات است خواندم و او آرام گرفت . به او گفتم : اجازه بده برخيزم و چند تن از بانوانى را كه دوستان تو هستند بياورم تا امشب ترا يارى دهند . گفت : هر گونه مىخواهى عمل كن . همين كه براى اين كار برخاستم ناگاه سروشى از گوشهء خانه بانگ برداشت كه اى ابو طالب از اين كار خوددارى كن كه نبايد بر بدن ولى خدا دست ناپاكى بخورد و ناگاه ديدم چهار زن پيش فاطمه آمدند كه بر آنان جامه‌يى به شكل و رنگ ابريشم سپيد بود و بوى دل‌انگيزى از ايشان استشمام مىشد كه همچون بوى مشك تازه‌يى بود . ( 1 ) آنان به فاطمه گفتند اى بانويى كه از اولياى خدايى سلام بر تو باد و فاطمه به آنان پاسخ داد . آنان پيش فاطمه نشستند و با آنان طشتى سيمين بود . آنان با فاطمه انس و محبت كردند تا آنكه امير المؤمنين متولد شد و چون متولد شد خود را به او رساندم . ناگاه ديدم كه چون خورشيد تابان به حال سجده پيشانى بر خاك نهاده و مىگويد : گواهى مىدهم كه پروردگارى جز خداى نيست و گواهى مىدهم كه محمد رسول خداست و گواهى مىدهم كه على وصى خداست . خداوند به محمد پيامبرى را ختم فرموده و به من وصايت پيامبران را و من امير مؤمنانم . در اين هنگام يكى از آن چهار زن كودك را از زمين برداشت و در دامن خود نهاد و چون على به چهرهء آن زن نگريست با زبان گويا و روان گفت مادر جان سلام بر تو و آن بانو پاسخ داد كه سلام بر تو اى پسركم . على گفت : پدرم در چه حال است ؟ گفت : در نعمتهاى خداوند و جوار او بهره‌مند است . من چون اين سخن را شنيدم خويشتن دارى نتوانستم و گفتم : پسر جانم مگر من پدرت نيستم ؟ گفت : چرا ، ولى مگر من و تو هر دو از پشت آدم نيستيم ؟ و اين مادرم حوا است . من چون اين سخن را شنيدم ، رداى خودم را بر سرم بستم و خود را از شرم و آزرم گوشهء خانه به زمين انداختم . آنگاه بانوى ديگرى نزديك شد كه طشت ( عوددان و جعبهء عطر ) سيمين همراه او بود . او على را در آغوش گرفت و چون على به چهرهء آن زن نگريست ، گفت : خواهرم سلام بر تو ، و او پاسخ داد : برادرم بر تو سلام . على پرسيد : عمويم چگونه است ؟ گفت :\r\nخوب است و به تو سلام مىرساند . من گفتم : پسرم يعنى كدام خواهر و كدام عمويت ؟\r\nگفت : اين مريم دختر عمران است و منظورم از عمو عيسى ( ع ) است . آن زن على ( ع ) را از آن عطردان معطر كرد و بر او بوى خوش زد و يكى ديگر از آن بانوان\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاو را گرفت و در پارچه‌يى كه همراه داشت پيچيد . ابو طالب مىگويد : با خود گفتم اگر كودك را قبلا مىشستيم بهتر بود و اعراب معمولا كودكان خود را مىشستند و پاك مىكردند . همان بانو گفت : اى ابو طالب ! همانا كه او كودكى پاك و پاكيزه است و در دنيا سوزش آهن بر او نمىرسد مگر به دست مردى كه خداى و رسولش و فرشتگانش و آسمانها و زمين و كوهها و درياها او را دشمن مىدارند و دوزخ مشتاق اوست . من پرسيدم : اين مرد كيست ؟ همگان گفتند : ابن ملجم مرادى است كه خدايش نفرين كناد و او سى سال پس از رحلت محمد ( ص ) على ( ع ) را در كوفه خواهد كشت . آنگاه آن بانوان از نظرم پنهان شدند . با خود گفتم اى كاش دو بانوى ديگر را مىشناختم و خداوند در اين باره به على ( ع ) الهام فرمود و او گفت : پدر جان ! بانوى نخست حوا بود و آن بانو كه مرا در آغوش گرفت مريم دختر عمران بود كه ناموس خويش را حفظ فرموده است و آن كس كه مرا در جامه پيچيد آسيه دختر مزاحم بود و آن كس كه عطردان در دست داشت مادر موسى بن عمران بود . اكنون پدر جان پيش مثرم برو و به او مژده بده و از آنچه ديدى او را آگاه كن و او در فلان غار و فلان موضع است و من بيرون آمدم تا پيش تو رسيدم . ابو طالب موضوع آن دو مار را هم گفت و افزود كه آمده‌ام به تو مژده دهم و آنچه از او ديده‌ام گزارش دهم . مثرم گريست و سجدهء شكر گزارد . سپس به پشت دراز كشيد و گفت : مرا در جامه‌ام بپيچ ( جامه‌ام را روى من بكش ) . چنان كردم و ديدم او همچنان مرده است . من سه روز همان جا ماندم و آنچه سخن گفتم پاسخ نداد . مرا بيم گرفت . در اين هنگام آن دو مار بيرون آمدند و به من گفتند : اى ابو طالب سلام بر تو باد و من پاسخ دادم و گفتند : تو پيش ولى خدا برو كه از ديگران براى حفظ و صيانت او سزاوارترى . من به آن دو گفتم : شما كيستيد ؟ گفتند : ما كارهاى پسنديدهء اوييم و خداوند ما را از كارهاى خير او آفريده است و تا روز رستاخيز از او نگهبانى مىكنيم و چون قيامت بر پا شود ، يكى از ما راهنما و ديگرى برندهء او به سوى بهشت خواهيم بود ، و سپس ابو طالب كه خداى از او خشنود باد به مكه برگشت .\r\n( 1 ) جابر مىگويد : گفتم اى رسول خدا بيشتر مردم مىگويند ابو طالب كافر درگذشته است . فرمود : خداوندت داناتر به غيب است . همانا شبى كه به آسمان برده شدم ، چون به عرش رسيدم چهار پرتو ديدم و گفتم : پروردگارا اين انوار چيست ؟\r\nفرمود : اى محمد ! يكى عبد المطلب و ديگرى عمويت ابو طالب و سومى پدرت\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nعبد الله و چهارمى برادرت ( يعنى پسر عمويت - م . ) طالب است . گفتم : پروردگارا در برابر انجام چه كارى به اين درجه رسيده‌اند ؟ فرمود : به سبب آنكه ايمان خود را پوشيده داشتند و تظاهر به كفر نمودند و تا هنگامى كه مردند بر اين كار شكيبا بودند و درود خداوند بر آنان باد . « 1 »\r\n( 1 ) و روايت شده است كه فاطمه دختر اسد ، مادر امير المؤمنين ( ع ) ، در شبى كه آمنه دختر وهب مادر رسول خدا ( ص ) آن حضرت را زاييد حضور داشت ، و آنچه را كه آمنه ديده بود او هم ديد . صبح آن روز چون ابو طالب از طواف برگشت ، فاطمه به استقبال او رفت و به شوهر گفت : ديشب چيز شگفتى ديدم . گفت : چه ديدى ؟\r\nگفت : آمنه دختر وهب پسرى زاييد كه براى او ميان آسمان و زمين پرتوى آشكار شد كه چون نگريستم ، نخلستانهاى منطقهء هجر را ديدم . ابو طالب به فاطمه گفت : سى سال منتظر باش تا براى تو هم پسرى چون او زاييده شود و فاطمه دختر اسد پس از سى سال على ( ع ) را زاييد . « 2 »\r\n( 2 ) محمد بن فضيل دورقى از ابو حمزهء ثمالى نقل مىكند كه مىگفته است : از على بن حسين ( ع ) شنيدم مىفرمود : فاطمه دختر اسد در طواف بود كه درد زايمان گرفت و وارد كعبه شد و امير المؤمنين على ( ع ) را در كعبه زاييد . عمرو بن عثمان مى - گويد : اين حديث را براى سلمة بن فضيل گفتم . گفت : محمد بن اسحاق هم از عمويش و موسى بن بشار نقل مىكرد كه على بن ابى طالب ( ع ) در كعبه متولد شده است . « 3 »\r\n( 3 ) سيد حميرى « 4 » در اين مورد در يكى از اشعار خود چنين مىگويد :\r\n\r\n\r\n","description":"","footnote":"\r\n( 1 ) . اين حديث از قول جابر به نقل از همين كتاب در صفحات 10 تا 16 جلد 35 بحار الانوار آمده است و سپس آن را از كتاب فضايل شاذان بن جبريل قمى كه از علماى قرن هفتم است نيز نقل كرده است . در كتابهاى قبل از روضة الواعظين به چشم اين بنده نخورد ، و اگر مرحوم علامهء مجلسى ديده بود ، لا بد نقل مىفرمود . م .\r\n( 2 ) . دو روايت نظير اين روايت در اصول كافى صفحات 347 و 349 ، جلد 2 ، چاپ علميهء اسلاميه آمده است . م .\r\n( 3 ) . ثابت بن دينار معروف به ابو حمزهء ثمالى ، منسوب به ثماله نام شاخه‌يى از قبيلهء ازد از بزرگان اصحاب چهار امام بزرگوار حضرات سجاد و باقر و صادق و كاظم عليهم السلام و درگذشتهء سال 150 هجرى است . رك . به : ابو العباس نجاشى ، رجال ، صفحهء 83 ، چاپ قم ، 1397 ق . م .\r\n( 4 ) . اسماعيل بن محمد حميرى ، متولد 105 و درگذشتهء 173 هجرى ، از شاعران بسيار بزرگ قرن دوم هجرى است كه در قرن چهارم و پنجم هجرى سه كتاب مستقل در بارهء اهميت و اخبار او نوشته‌اند ، از جمله ابو بكر صولى . اين شاعر از لحاظ كثرت شعر ضرب المثل است . براى اطلاع بيشتر از منابعى كه شرح حال او را آورده‌اند به الاعلام زركلى ، ص 321 ، ج 1 ، مراجعه فرماييد . م .\r\n","page_name":" 140 ","page_number":140},
  {"content":"\r\n\r\n« مادرش او را در حرم خداوند زاييد و هر كجا كه پيرامون اوست مسجد و كعبه است ، بانوى سپيد چهرهء گرامى و پاك سرشت كه خود و فرزندش و جايگاه ولادتش پاك و پاكيزه‌اند ، در شبى كه ستارگان نحس آن پوشيده بود و ستارهء سعد و ماه رخشنده بودند . قابله‌ها چون او كسى را در جامه نپيچيده‌اند مگر پسر آمنه يعنى محمد نبى ( ص ) را . »\r\n( 1 )\r\n\r\nمجلس هشتم در بارهء چگونگى اسلام آوردن امير المؤمنين على ( ع )\r\n( 2 ) بدان نخستين كس كه اسلام آورده است على بن ابى طالب ( ع ) است . برخى در اين مورد اشكال كرده و گفته‌اند على بن ابى طالب ( ع ) در آغاز ظهور اسلام صغير بوده است . و اين اعتراض ، خود اشتباهى بزرگ است . زيرا در اين مسأله اختلافى نيست كه على ( ع ) نخستين كس از مردان است كه همراه رسول خدا ( ص ) نماز گزارده است و در اين هم شك ندارند كه از او براى گرويدن به اسلام از سوى پيامبر ( ص ) دعوت شده است و دعوت از كسى نمىشود ، مگر اينكه سزاوار و شايستهء آن باشد و بايد توجه داشت كه از مردان مورد اعتماد در مورد كمال عقل آن حضرت از هنگام تولد و پيش از اسلام و به هنگام مسلمان شدن روايات فراوان نقل شده است .\r\n( 3 ) از مجاهد ، از قول ابى عمرو و ابو سعيد خدرى نقل شده كه هر دو گفته‌اند : در حضور رسول خدا ( ص ) نشسته بوديم كه سلمان فارسى و ابو ذر غفارى و مقداد بن اسود و عمار بن ياسر و حذيفة بن يمان و ابو الهيثم بن تيهان و خزيمة بن ثابت ذو الشهادتين و ابو الطفيل عامر بن واثله آمدند و مقابل پيامبر ( ص ) زانو زدند و اندوه بر چهرهء ايشان آشكار بود و گفتند : اى رسول خدا ! پدر و مادرمان به فداى تو باد . ما از گروهى در بارهء برادر و پسر عمويت سخنانى مىشنويم كه اندوهگين مىشويم و اكنون از شما اجازه مىخواهيم كه پاسخ آنان را بدهيم . پيامبر فرمودند : چه چيزى در بارهء\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبرادر و پسر عمويم على بن ابى طالب مىگويند ؟ گفتند : مىگويند چه فضيلتى براى على در مورد پيشى گرفتن او به اسلام آوردن است و حال آنكه به هنگام ظهور اسلام او كودك و كوچك بوده است و امثال اين سخنان . پيامبر ( ص ) پرسيدند : همين موضوع شما را اندوهگين مىسازد ؟ گفتند : آرى به خدا سوگند . پيامبر فرمودند :\r\nشما را به خدا سوگند از شما مىپرسم كه مگر از كتابهاى گذشتگان نمىدانيد كه چون ابراهيم ( ع ) را پدرش از بيم پادشاه سركش بيرون برد و مادرش ابراهيم ( ع ) را كنار توده‌هاى خاكى كه بر لبهء جويى بود و در فاصلهء هنگام غروب تا آغاز شب از آن آب مىگذشت قرار داد ، « 1 » همين كه مادر كودك را آنجا بر زمين نهاد ، كودك برخاست و بر چهره و سر خود دست مىكشيد و مكرر و فراوان لا إله الا الله مىگفت و سپس پارچه‌يى را گرفت و بر خود پيچيد و مادرش كه او را چنين ديد سخت به بيم و ترس افتاد . آنگاه ابراهيم برابر مادرش شروع به هروله ( حركت در حالى كه شانه‌ها را تكان دهند ) كرد و چشمهاى خود را به سوى آسمان دوخت و خداوند عز و جل در اين باره چنين فرموده است : ( 1 ) « همچنين ما به ابراهيم ملكوت آسمانها و زمين را نشان داديم تا از يقين - دارندگان باشد ، پس چون شب تاريك بر او نمودار شد ستارهء رخشانى ديد . گفت :\r\nاين پروردگار من است . » تا آنجا كه مىفرمايد : « من از آنچه شما شريك خدا قرار مىدهيد بيزارم . » « 2 »\r\n( 2 ) و نيز مىدانيد كه فرعون چنان در جستجوى موسى ( ع ) بود كه شكم زنان باردار را مىدريد و كودكان را مىكشت براى اينكه موسى ( ع ) را بكشد ، و همين كه مادرش موسى ( ع ) را زاييد فرمان داده شد كه كودك را در صندوقى نهد و آن را به دريا ( رود نيل ) افكند و مادر سرگردان شد تا آنكه فرزند با او به گفتگو آمد و گفت : اى مادر مرا به دريا بيفكن و چون اين سخن را گفت مادرش به وحشت افتاد و گفت :\r\nپسركم بيم آن دارم كه غرق شوى . موسى فرمود : اندوهگين مباش كه خداوند مرا پيش تو بر مىگرداند و مادر سرانجام چنان كرد و موسى ( ع ) در آن صندوق بر روى دريا چندان باقى ماند كه به ساحل رسيد و با تمام وجود در اختيار مادرش قرار گرفت ،\r\n\r\n\r\n","description":"","footnote":"\r\n( 1 ) . در روضهء كافى و صفحهء 20 جلد 35 بحار الانوار نام اين رود ، حرزان آمده است . م .\r\n( 2 ) . آيات 75 تا 78 سورهء ششم ( انعام ) . م .\r\n","page_name":" 142 ","page_number":142},
  {"content":"\r\n\r\nبدون آنكه هيچ خوراكى خورده يا مايعى آشاميده باشد و سالم و معصوم به دامان مادر برگشت و روايت شده است كه اين مدت هفتاد روز يا هفت ماه طول كشيده است و خداوند متعال در مورد كودكى موسى ( ع ) چنين فرموده است : ( 1 ) « تا تربيت و پرورشت به نظر ما انجام گيرد ، آنگاه كه خواهرت در جستجوى تو بود و مىگفت مىخواهيد شما را راهنمايى كنم به كسى كه كفالت اين طفل را بر عهده بگيرد و ترا پيش مادرت باز گردانديم تا چشمش روشن گرديد . » « 1 »\r\n( 2 ) و مگر در بارهء عيسى بن مريم ( ع ) خداى عز و جل چنين نفرموده است كه « از زير آن درخت او را ندا كرد كه غمگين مباش كه خداى زير پاى تو چشمهء آبى جارى كرد . . . » « 2 » و مگر عيسى ( ع ) به هنگام تولد و هنگامى كه مادرش به او اشاره كرد سخن نگفت و قرآن در اين مورد مىگويد : « گفتند چگونه با كودكى كه در گهواره است سخن گوييم ؟ عيسى گفت : همانا كه من بندهء خدايم كه كتاب آسمانى به من عنايت شده است . » « 3 » بنا بر اين مىبينيد كه عيسى ( ع ) به هنگام تولد سخن گفته است و به او در همان سن و سال كتاب آسمانى و نبوت خاصه عنايت شده است و چون سه روز از عمر او گذشته به گزاردن نماز و پرداخت زكات سفارش شده است و روز دوم تولدش با مردم سخن گفته است ، و شما همگان مىدانيد كه خداى عز و جل من و على را از يك نور و پرتو آفريده است و ما هر دو در پشت آدم بوديم و خداى را تسبيح مىگفتيم و سپس به پشت ديگر مردان و ارحام زنان منتقل شديم و در هر دوره و روزگار آواى تسبيح ما در پشتهاى مردان و رحمهاى زنان شنيده مىشد تا روزگار عبد المطلب ، و پرتو ما در چهرهء پدران ما ( نياكان ما ) و چهرهء مادران ما ديده مىشد تا آنجا كه نامهاى ما با پرتو بر پيشانيهاى ايشان نقش مىبست . آنگاه پرتو ما دو نيمه شد ، نيمى در عبد الله و نيمى در عمويم ابو طالب قرار گرفت و آواى ستايش و تسبيح ما از پشت آن دو شنيده مىشد و پدر و عمويم چون در انجمنهاى قريش مىنشستند ، نور من در چهرهء پدرم و نور على در چهرهء پدرش تابان بود تا آنكه هر يك از پشت پدر و شكم مادر خويش بيرون آمديم ، و به هنگام تولد على حبيب من جبرئيل فرود آمد و به من گفت : اى حبيب خدا ! پروردگارت سلام مىرساند و به\r\n\r\n\r\n","description":"","footnote":"\r\n( 1 ) . آيات 39 و 40 سورهء بيستم ( طه ) ، و براى اطلاع بيشتر از هر دو مورد بايد به تفاسير مراجعه كرد . م .\r\n( 2 ) . آيات 25 تا 31 سورهء نوزدهم ( مريم ) .\r\n( 3 ) . آيات 25 تا 31 سورهء نوزدهم ( مريم ) .\r\n","page_name":" 143 ","page_number":143},
  {"content":"\r\n\r\nتو مژده و شاد باش تولد برادرت على را مىدهد و مىفرمايد : هنگام ظهور پيامبرى تو و آشكار شدن وحى بر تو نزديك شده است كه اينك ترا با برادر و وزير و خليفه و همانند خودت تأييد كردم و به وسيلهء او نام ترا بلند آوازه و بازويت را استوار ساختم . من شتابان برخاستم و ديدم فاطمه دختر اسد و مادر على در حال درد زايمان است و او ميان زنان و قابله‌هاست . حبيب من جبريل به من دستور داد كه ميان خودت و فاطمه دختر اسد پرده‌يى بياويز و پس از اينكه على را زاييد او را ببين .\r\nمن چنان كردم كه فرمان داده شده بودم . سپس جبريل به من گفت دست راست خود را دراز كن كه على هم سر سلسلهء اصحاب يمين تو است . من دست راست خود را به سوى فاطمه دختر اسد دراز كردم . ( 1 ) ناگاه على را در دست خود ديدم در حالى كه دست راست خود را بر گوش راست خود نهاده و بر آيين حقيقت اذان و اقامه مىگفت و گواهى به يگانگى خداوند و پيامبرى من مىداد و سپس به من گفت : اى رسول خدا ! اجازه مىفرمايى كه بخوانم ؟ گفتم : آرى بخوان و سوگند به آن كس كه جان محمد در دست اوست ، او شروع به خواندن صحيفه‌هايى كه بر آدم ( ع ) نازل شده است كرد ، همان صحيفه‌ها كه پسر آدم شيث ( ع ) براى برپا داشتن احكام آن قيام كرده بود و از نخستين حرف تا آخرين حرف آن را خواند و اگر شيث حاضر مىبود همانا اقرار مىكرد كه على از او بهتر آن را حفظ دارد . ( 2 ) سپس تورات موسى ( ع ) را چنان خواند كه اگر موسى ( ع ) حضور مىداشت ، اقرار مىفرمود كه على بهتر از او آن را حفظ دارد . سپس زبور داود ( ع ) را خواند همان گونه كه اگر داود حضور مىداشت چنان اقرار مىكرد و پس از آن انجيل عيسى ( ع ) را همان گونه خواند كه اگر عيسى ( ع ) به حضورش مىآمد همچنان اقرار مى - كرد و سپس قرآنى را كه خداوند بر من نازل فرموده است ، از آغاز تا پايان چنان خواند كه او را چنان ديدم همچون خودم كه اينك آن را از حفظ مىدانم حافظ آن بود ، بدون اينكه در آن هنگام من آيه‌يى از آيات قرآن را شنيده باشم . آنگاه على با من و من با او چنان با يك ديگر سخن گفتيم كه پيامبران و اوصياى ايشان با يك ديگر سخن مىگويند و سپس على ( ع ) به حالت كودكى خود برگشت . و شما براى چه اندوهگين مى - شويد و چرا از گفتار مردمى كه نسبت به خداوند متعال در شك و ترديدند افسرده مىشويد ؟ مگر نمىدانيد كه من برترين پيامبران و جانشين و وصى من برترين اوصيا است و اينكه پدرم آدم ( ع ) چون نام من و على و دخترم فاطمه و حسن و حسين را و نام فرزندان ايشان را بر پايهء عرش با نور نوشته ديد ، عرضه داشت : بار خدايا ، اى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nسرور من ! آيا آفريده‌يى كه در پيشگاهت گرامىتر از من باشد آفريده‌يى ؟ فرمود : اگر صاحبان اين نامها نبودند ، همانا آسمان برافراشته و زمين گسترده و هيچ فرشتهء مقربى را نيافريده بودم و هيچ پيامبر مرسلى ، و نه ترا خلق كرده بودم ، و چون آدم ترك اولى كرد و از او لغزشى سر زد از خداوند متعال به حق ما مسألت كرد كه توبه‌اش را بپذيرد و لغزش او را بيامرزد و خداوند خواستهء او را پذيرفت و اجابت فرمود ، و ما همان كلماتى بوديم كه آدم آنها را از خداوند عز و جل فرا گرفت « 1 » و خداوند توبه‌اش را پذيرفت و لغزشش را آمرزيد و به آدم فرمود : بر تو مژده باد كه صاحبان اين نامها از ذريه و فرزندان تو هستند و آدم خداوند خود را ستود و به وجود ما بر فرشتگان افتخار كرد و اين نمونه‌يى از فضيلت ما و بخشش و فضل خداوند بر ماست . سلمان و همراهانش برخاستند و مىگفتند : ما رستگارانيم و پيامبر ( ص ) به ايشان فرمودند : آرى شما رستگارانيد و بهشت براى شما آفريده شده است و دوزخ براى دشمنان ما و دشمنان شما آفريده شده است . « 2 »\r\n( 1 ) سعيد بن جبير « 3 » مىگويد پيامبر ( ص ) به ابو طالب فرمودند : شما براى من از خديجه دختر خويلد خواستگارى فرماى . گفت : اگر من بروم و تقاضاى مرا نپذيرند رسوايى است ، ولى اى حمزه تو كه با آنان خويشاوندى سببى دارى برو و خواستگارى كن و بر فرض كه تقاضاى تو را نپذيرند ساده‌تر است . آنان از كنار على ( ع ) گذشتند و گفتند : بيا برويم به خواستگارى براى محمد ( ص ) . گفت : اجازه بدهيد كفش و جامهء خود را بردارم ، و برداشت و از پى ايشان روان شد و چون وارد شدند ، آنان گفتند :\r\nاى محمد سخن بگوى . پيامبر ( ص ) فرمود : سپاس خداوند زنده‌يى را كه نخواهد مرد .\r\nگفتند : اين چگونه سخنى است ؟ پيامبر ( ص ) آن گونه كه آنان مىخواستند چيزى را\r\n\r\n\r\n","description":"","footnote":"\r\n( 1 ) . اين موضوع در منابع اهل سنت هم آمده است . براى نمونه مراجعه فرماييد به تفسير الدر المنثور سيوطى ، ذيل آيهء 37 سورهء دوم ( بقره ) و نيز در صفحهء 234 جلد اول كنز العمال آمده است و براى اطلاع بيشتر ، رك . به : صفحهء 170 جلد اول فضائل الخمسه من الصحاح السته تأليف استاد محترم سيد مرتضى فيروزآبادى . م .\r\n( 2 ) . اين حديث با همين تفصيل و با تفاوتهاى اندك لفظى ، در صفحات 17 و 18 روضهء كافى هم آمده است و از آن كتاب و همين روضة الواعظين در صفحات 20 تا 23 جلد 35 بحار الانوار نقل شده است . م .\r\n( 3 ) . سعيد متولد 45 و مقتول به دست حجاج ثقفى در سال 95 و از دانشمندان بنام و شاگرد ابن عباس است . براى اطلاع بيشتر ، رك . به : طبقات ابن سعد ، صفحهء 178 ، جلد 6 . م .\r\n","page_name":" 145 ","page_number":145},
  {"content":"\r\n\r\nناگفته نگذاشت و سپس فرمودند : شما سخن بگوييد . گفتند : آنچه ما مىخواستيم شما فرمودى ولى چه كسى ضمانت مهريه را مىكند ؟ على ( ع ) فرمود : پدرم پرداخت مهريه را ضمانت مىكند و چون اين خبر به ابو طالب رسيد شروع به بوسيدن على كرد و مىگفت : پدر و مادرم فداى تو باد ، و اين موضوع پيش از اسلام بوده است و آيا هيچ كامل و عاقلى به اين كار ستوده نمىشود ؟ « 1 » ( 1 ) حبة بن جويريه عرنى « 2 » مىگويد : از على ( ع ) شنيدم كه بر منبر بود و مىفرمود :\r\nپروردگارا ! من كسى غير از پيامبر ( ص ) از اين امت نمىشناسم كه پيش از من مسلمان شده باشد و من پيش از آنكه كسى نماز بگزارد ، هفت نماز گزارده‌ام . و همو از على ( ع ) روايت مىكند كه مىفرموده است : پيامبر ( ص ) روز دوشنبه برانگيخته شدند و من روز سه شنبه مسلمان شدم . « 3 »\r\n( 2 ) امير المؤمنين ( ع ) فرموده است : پنج يا هفت سال پيش از آنكه كسى از اين امت خداوند را عبادت كند ، من خدا را عبادت مىكردم و مىپرستيدم و نخستين نماز كه گزارديم نماز عصر بود و من به پيامبر ( ص ) گفتم : اين چه كارى است ؟\r\nفرمودند : به آن فرمان داده شده‌ام .\r\n( 3 ) ابو رافع « 4 » مىگويد : پيامبر ( ص ) صبح دوشنبه نماز گزارد و خديجه آخر آن روز و على روز سه شنبه نماز گزاردند . على ( ع ) فرموده است : من هفت سال پيش از مردم نماز مىگزاردم . « 5 »\r\n\r\n\r\n","description":"","footnote":"\r\n( 1 ) . در اين روايت كه از آن سستى مىبارد ، توجه نشده است كه بنا بر مشهور على ( ع ) سى سال از پيامبر ( ص ) كوچكتر است و ازدواج آن حضرت قبل از سى سالگى ايشان و پيش از تولد امير المؤمنين بوده است . م .\r\n( 2 ) . از اصحاب و ياران امير المؤمنين على ( ع ) و برخى او را از صحابهء رسول خدا هم دانسته‌اند . رك . به : ابن اثير ، اسد الغابه ، صفحهء 367 ، جلد 1 ، و نام پدرش جوين ضبط شده است . م .\r\n( 3 ) . نظير اين روايت در تفسير على بن ابراهيم قمى و به نقل آن در صفحهء 179 جلد 18 بحار الانوار آمده است . م .\r\n( 4 ) . از بردگان آزاد كردهء پيامبر ( ص ) كه نامش اسلم ، ابراهيم و صالح ذكر شده است .\r\nدر خلافت عثمان يا دورهء خلافت امير المؤمنين ( ع ) درگذشته است . رك . به : ابن اثير ، اسد الغابه ، صفحهء 191 ، جلد 5 . م .\r\n( 5 ) . اين موضوع در سنن ابن ماجه و تفسير ثعلبى و تاريخ طبرى و مسند احمد و مسند ابى يعلى هم كه همه از منابع اهل سنت است آمده است . به نقل از صفحهء 204 جلد 38 بحار الانوار ، چاپ آخوندى . م .\r\n","page_name":" 146 ","page_number":146},
  {"content":"\r\n\r\n( 1 ) امير المؤمنين ( ع ) فرموده است پيامبر ( ص ) به من فرمودند : مرا بر دوش بگير ( بگذار پاى روى شانه‌ات بگذارم ) بتها را از كعبه بيرون بريزم . من ياراى اين كار را نداشتم . پيامبر مرا بر دوش خود گرفتند و در آن حال اگر مىخواستم به آسمان برسم ، مىتوانستم . « 1 »\r\n( 2 ) عيسى بن سوادة بن جعد از قول محمد بن منكدر و ربيعة بن ابى عبد الرحمن و ابو حازم مدنى و كلبى نقل مىكند كه همگان مىگفته‌اند : نخستين انسان كه به پيامبر ( ص ) ايمان آورده ، على بوده است . كلبى مىگويد : در آن هنگام على نه ساله بوده است . ابن اسحاق مىگويد : نخستين انسان مذكر كه به پيامبر ايمان آورده و همراه آن حضرت نماز گزارده و آنچه را كه از جانب خداوند آورده تصديق كرده است ، على بن ابى طالب ( ع ) است كه در آن هنگام ده ساله بوده است . مجاهد و جابر هم مىگويند :\r\nپيامبر ( ص ) روز سه شنبه نماز گزارد ، و گفته شده است على ( ع ) در چهارده سالگى يا يازده سالگى يا دوازده سالگى مسلمان شده و هنگامى كه به مدينه هجرت كرده است بيست و چهار ساله بوده است . « 2 » ابو ايوب انصارى مىگويد : رسول خدا فرمودند :\r\nفرشتگان هفت سال بر من و بر على درود مىفرستادند ، زيرا در آن مدت مردى جز او با من نماز نمىگزارد . « 3 »\r\n( 3 ) ابن عباس در مورد اين گفتار خداوند كه مىفرمايد : « و پيشىگيرندگان از همه بر اسلام ، آنان به حقيقت مقربان درگاهند . » « 4 » گفته است شأن نزول آن در بارهء على ( ع ) است .\r\n( 4 ) محمد بن اسحاق با اسناد خود از عفيف نقل مىكند كه مىگفته است : من مرد بازرگانى بودم و عباس بن عبد المطلب از دوستان من بود و او براى خريد عطر به يمن مىآمد كه عطر لازم براى ايام موسم حج را فراهم كند . من در دورهء جاهلى و به هنگام مراسم حج به مكه آمدم و ميهمان عباس بن عبد المطلب بودم . همين كه خورشيد برآمد ،\r\n\r\n\r\n","description":"","footnote":"\r\n( 1 ) . اين روايت را ابو بكر بيهقى هم از ابى مريم ، از قول على ( ع ) نقل كرده است . رك .\r\nبه : صفحهء 77 جلد 38 بحار الانوار كه روايات ديگرى هم در اين مورد از كتب اهل سنت آورده است . م .\r\n( 2 ) . رك . به : سيرهء ابن هشام ، ص 262 ، ج 1 ، چاپ 1355 قمرى و به صفحهء 179 جلد اول ترجمهء نهاية الارب به قلم اين بنده . م .\r\n( 3 ) . رك . به : بحار الانوار صفحهء 204 ، جلد 38 . م .\r\n( 4 ) . رك . به : طبرسى ، مجمع البيان ، ص 215 ، ج 9 و 10 ، چاپ بيروت و هم به صفحهء 205 جلد 38 بحار الانوار و به صفحهء 65 جلد 5 و 6 مجمع البيان . م .\r\n","page_name":" 147 ","page_number":147},
  {"content":"\r\n\r\nهمچنان كه من به كعبه مىنگريستم ، جوانى آمد و نخست چشم به آسمان دوخت و سپس روى به قبله ايستاد و چيزى نگذشت كه نوجوانى آمد و در سمت راست او ايستاد . اندكى بعد زنى آمد و پشت سر آن دو ايستاد . آن جوان ركوع كرد ، آن دو هم ركوع كردند . آن جوان سجده كرد ، آن دو هم سجده كردند و چون آن جوان سر از سجده برداشت ، آن دو هم سر برداشتند . من گفتم : اى عباس ! بزرگ كارى است .\r\nگفت : آرى ، چه بزرگ كارى ! آيا مىدانى اين كيست ؟ گفتيم : نه . گفت : اين محمد بن عبد الله بن عبد المطلب و برادرزادهء من است و مىپندارد كه خدايش به پيامبرى فرستاده است و مأمور به اين كار است و به زودى گنجهاى خسرو و قيصر براى او گشوده و فتح خواهد شد . آيا مىدانى اين نوجوان كيست ؟ گفتم : نه . گفت : اين على بن ابى طالب ، برادرزادهء ديگر من است . آيا مىدانى اين بانو كه پشت سر ايشان ايستاده است كيست ؟\r\nگفتم : نه . گفت : خديجه ، دختر خويلد و همسر برادرزاده‌ام است و به خدا سوگند مىخورم كه بر روى تمام زمين كسى جز اين سه نفر را نمىشناسم كه بر اين دين و آيين باشند .\r\n( 1 ) عفيف پس از اينكه مسلمان و اسلام او راسخ شد ، مىگفت : اى كاش من چهارمى ايشان بودم . « 1 »\r\n( 2 ) محمد بن اسحاق مىگويد : از جمله نعمتهايى كه خداوند به على بن ابى طالب ( ع ) ارزانى فرمود ، اين است كه او پيش از اسلام در خانهء پيامبر زندگى مىكرد و عبد الله بن ابى نجيح از مجاهد بن جبر ابو الحجاج برايم نقل كرد كه مىگفته است : از بهترين نعمتها و الطاف ويژهء خداوند بر على ( ع ) و از خيرهايى كه خداوند براى او مقدر فرموده بود اين است كه قريش گرفتار قحطسالى شدند كه بسيار سخت بود .\r\nابو طالب عائله‌مند بود . رسول خدا ( ص ) به عموى خود عباس كه از توانگران قريش بود فرمودند : برادرت ابو طالب عائله‌مند است و مىبينى كه مردم در چه تنگنايى قرار دارند . بيا با يك ديگر برويم و بار او را سبك كنيم . يكى از پسرانش را من مى - گيرم و يكى را تو بگير و هزينهء آن دو را از دوش او برداريم . عباس گفت : آرى چنين كنيم و هر دو پيش ابو طالب رفتند و به او گفتند : مىخواهيم تا هنگامى كه براى مردم گشايشى فراهم آيد ، بار ترا سبكتر كنيم . ابو طالب به ايشان گفت : عقيل را براى من باقى\r\n\r\n\r\n","description":"","footnote":"\r\n( 1 ) . اين روايت در صفحهء 269 ترجمهء جلد اول دلايل النبوه بيهقى از قول حاكم نيشابورى آمده است . م .\r\n","page_name":" 148 ","page_number":148},
  {"content":"\r\n\r\nبگذاريد و هر كه را مىخواهيد انتخاب كنيد . رسول خدا على ( ص ) را با خود برد و عباس جعفر را . و على ( ع ) از آن زمان همواره با پيامبر ( ص ) بود و همين كه پيامبر مبعوث شدند از ايشان پيروى كرد و ايمان آورد و تصديق كرد و جعفر هم با عباس بود تا آنكه مسلمان و از او بىنياز شد . « 1 »\r\n( 1 ) امام صادق ( ع ) فرموده است : نخستين نماز جماعت چنين بود كه رسول خدا ( ص ) در حالى كه على ( ع ) همراهش بود نماز مىگزارد . در اين هنگام ابو طالب همراه جعفر از كنار ايشان گذشت و ابو طالب به جعفر گفت : پسركم ! برو پهلوى پسر عمويت به نماز بايست و همين كه پيامبر ( ص ) احساس فرمود كه جعفر به نماز ايستاد ، طورى ايستاد كه بر هر دو امامت داشته باشد و ابو طالب شادمان برگشت و اين ابيات را مىخواند : ( 2 ) « همانا در پيشامدهاى روزگار و سختى ، على و جعفر مورد اعتماد منند . كوتاهى مكنيد و پسر عموى خود را كه پسر برادر تنى من است يارى دهيد . به خدا سوگند كه من پيامبر را رها نمىكنم و هيچ يك از پسران نژاده و والاتبار من هم در يارى او كوتاهى نمىكند . » « 2 »\r\n( 3 ) خزيمة بن ثابت « 3 » همچنين سروده است :\r\n« هرگز نمىپنداشتيم كه خلافت از خاندان بنى هاشم و بويژه از دست ابو الحسن ( على عليه السّلام ) بيرون رود . مگر على نخستين كس نيست كه بر قبلهء شما نماز گزارده است و داناترين مردم به آيات قرآن و سنن نيست ؟ مگر او آخرين\r\n\r\n\r\n","description":"","footnote":"\r\n( 1 ) . به تفصيل و بدون هيچ گونه تغيير و اختلافى در صفحهء 263 جلد اول سيرهء ابن هشام چاپ 1355 قمرى ، مصر ، آمده است . م .\r\n( 2 ) . در كتاب امالى صدوق با ذكر سلسلهء سند ، بدون هيچ افزونى و كاستى آمده است و به نقل از آن در صفحهء 68 جلد 35 بحار الانوار چاپ آقاى آخوندى و در صفحهء 121 به صورت ديگرى آمده است . م .\r\n( 3 ) . اين ابيات كه در اينجا به خزيمة بن ثابت ذو الشهادتين نسبت داده شده است ، در صفحهء 8 كتاب مناقب اخطب خوارزم ، درگذشتهء 568 ق ، به عباس بن عبد المطلب نسبت داده شده است و در صفحهء 274 جلد 38 بحار الانوار به ربيعة بن حارث بن عبد المطلب نسبت داده شده است . در اعلام الوراى طبرسى ، صفحهء 267 ترجمهء آن به نام زندگانى چهارده معصوم نيز به ربيعة بن حارث نسبت داده شده و در تاريخ يعقوبى ، چاپ بيروت ، 1960 ميلادى ، صفحهء 124 جلد 2 ، به عتبة بن ابى لهب منسوب است . م .\r\n","page_name":" 149 ","page_number":149},
  {"content":"\r\n\r\nكسى نيست كه با پيامبر ( ص ) بدرود گفته و مگر او كسى نيست كه جبريل ( ع ) در غسل دادن و كفن كردن پيامبر ياور او بوده است ؟ كسى كه در او آنچه در ايشان است موجود است و در آن شك ندارند و حال آنكه نكوييهايى كه در او موجود است در اين قوم نيست . چه چيزى شما را از او بازداشته است ؟ كاش مىدانستيم .\r\nهمانا كه اين بيعت شما از مغبون‌ترين مغبونهاست . »\r\n( 1 ) از ابو الحسن على بن عبد الله بن ابى يوسف بن ابى سيف مداينى نقل است كه معاويه براى امير المؤمنين ( ع ) نوشت كه اى ابو الحسن ! براى من فضايل بسيارى است . پدرم از سالارهاى دورهء جاهلى بود و خودم در اسلام پادشاه شدم و من برادر زن پيامبر ( ص ) و دايى مؤمنان و كاتب وحى هستم . چون امير المؤمنين ( ع ) اين نامه را خواند ، فرمود : آيا پسر زن جگرخواره به فضايل خود بر من فخر مىفروشد ؟ اى غلام ! چنين بنويس و اين ابيات را املاء فرمود : ( 2 ) « محمد ( ص ) پيامبر خدا برادر و پدر همسر من است و حمزهء سيد الشهداء عموى من است ، و جعفرى كه هر ظهر و شام همراه فرشتگان پرواز مىكند ، برادر تنى من است . دختر محمد مايهء آرامش و همسر من و گوشت بدنش با گوشت و خون من وابسته است . دو نوهء احمد ( ص ) كه از زهرايند پسران منند و كداميك از شما سهمى چون سهم من دارند ؟ از همهء شما زودتر مسلمان شدم ، در حالى كه كودكى بودم كه به حد بلوغ نرسيده بودم . رسول خدا ( ص ) روز غدير خم ولايت خود بر شما را براى من واجب و لازم فرمود ، و من همواره با شمشير خود بر قوم خويش ضربه زدم تا آنكه در قبال اسلام خوار و زبون شدند . اى واى و واى و آوخ بر كسى كه فردا خداى خود را در حالى كه گناه ظلم و ستم بر دوش اوست ملاقات كند . » « 1 » و چون معاويه اين نامه را خواند به خدمتگزار خود گفت : آن را پاره كن و از ميان ببر كه مبادا مردم شام به پسر ابو طالب گرايش پيدا كنند .\r\n\r\n\r\n","description":"","footnote":"\r\n( 1 ) . اين ابيات با اختلاف لفظى اندك و دو بيت اضافه در ديوان منسوب به امير المؤمنين على ( ع ) همراه با ترجمهء آقاى محمد جواد نجفى و هم در صفحهء 238 جلد 38 بحار الانوار به نقل از روضة الواعظين آمده است . ولى در مجموعه‌يى كه با نام « من الشعر المنسوب الى الامام الوصى على بن ابى طالب » به اهتمام عبد العزيز سيد الاهل در بيروت چاپ شده نيامده است . م .\r\n","page_name":" 150 ","page_number":150},
  {"content":"\r\n\r\n( 1 )\r\n\r\nمجلس نهم در ذكر امامت ، و امامت على بن ابى طالب و فرزندانش ( ع ) كه درودهاى خداوند بر همهء آنان باد\r\n( 2 ) بدان كه امامت واجب است . به اين دليل كه چون مردم معصوم نيستند ، بروز خطا و فراموشى و ترك واجب از ايشان ممكن و رواست و هر گاه داراى رئيس مطاعى باشند كه دست او در امور باز باشد ، ستمگر را از ستم و دشمنى باز مىدارد و جنايتكار را ادب مىكند و دست نادان و فرومايه را كوتاه مىكند و از ستمگر داد ستمديده را مىستاند و در اين حال مردم و جامعه براى انجام كار نيك و كم شدن تباهى و فساد آماده مىشوند . و هر گاه جامعه از رئيسى با آن شرايط كه وصف كرديم خالى باشد ، تباهى در جامعه اتفاق مىافتد و صلاح و خوبى اندك مىشود و هرج و مرج پيش مىآيد و زندگيها فاسد مىشود . و اين عادت درست و منطبق بر حكمت است كه جامعه بايد داراى رئيس باشد و چون در همهء عقلها اين موضوع مركوز و ثابت است ، بنا بر اين گفتگو با كسى كه در اين كار بديهى مخالف باشد كار پسنديده‌يى نيست . و واجب است كه امام معصوم باشد ، زيرا مردم از اين جهت به امام نيازمندند كه خود معصوم نيستند و اگر امام هم معصوم نباشد به ديگرى نيازمند است و اين كار به تسلسل مىكشد و اگر امام به رعيت نيازمند باشد ، در اين صورت هم نيازمند به مانند خود است و باطل است . « 1 »\r\n( 3 ) واجب است امام در ظاهر و باطن از رعيت خود افضل باشد و چون در پيشگاه خداوند از همگان داراى ثواب بيشترى است ، لازم است معصوم باشد و بر طبق احكام ظاهرى هم زشت و ناپسند است كه مفضول را بر فاضل ترجيح و برترى دهند و اين موضوع در زشتى چنان است كه يك نوآموز در فقه را كسى به ابو حنيفه يا شافعى ترجيح دهد . و لازم و واجب است كه امام عالم به تمام احكام شرع باشد ، زيرا در همهء امور شرعى حاكم است و مىبينيم كه براى پادشاهان دانا و خردمند زشت است كه وزارت و نظارت در امور مملكت خود را به كسى واگذارند كه از عهدهء آن به خوبى برنيايد ، يا برخى از امور را بداند .\r\n( 4 ) و واجب است كه امام از همهء مردم شجاعتر و در انجام عبادت جهاد از همه\r\n\r\n\r\n","description":"","footnote":"\r\n( 1 ) . براى اطلاع بيشتر به صفحات 174 و 195 اقتصاد شيخ طوسى مراجعه فرماييد . م .\r\n","page_name":" 151 ","page_number":151},
  {"content":"\r\n\r\nپايدارتر باشد كه اگر چنين نباشد خود او از جنگ مىگريزد و با گريز او مسلمانان مىگريزند و مايهء نابودى اسلام مىشود . و لازم است كه عاقلترين مردم باشد و مقصود از عقل در اين مورد اين است كه انديشه‌اش از همه بهتر و به سياست از همگان داناتر باشد و نيز واجب است كه از لحاظ چهره و شكل ظاهرى زشت و غير عادى نباشد و نيز واجب است كه در مورد امامت او نص يا معجزه وجود داشته باشد ، زيرا لازم است معصوم باشد و عصمت هم موضوع قابل مشاهده و احساس نيست و به همين جهت يا بايد معجزه داشته باشد يا پيامبر در مورد او تصريح فرموده باشد و با اين دلايل واجب و لازم است كه امامان ، امير المؤمنين على ( ع ) و سپس به ترتيب حسن و حسين و على بن الحسين و محمد باقر و جعفر صادق و موسى كاظم و على بن موسى الرضا و محمد بن على الجواد و على بن محمد الهادى و حسن بن على و حجت قائم منتظر كه درودهاى خدا بر همهء ايشان باد باشند ، زيرا آن كس كه شرايط فوق را براى امام بيان كرده ، فرموده است كه امامان ايشانند ، و هر كس كه امامت را براى كسان ديگرى غير از ايشان روا مىداند ، در واقع با شرايط فوق مخالفت كرده است و هر كس به شرايط فوق معتقد است ولى مىگويد كسان ديگرى غير از اينان كه برشمرديم امامند ، با اجماع مخالفت كرده است .\r\n( 1 ) اين روايت از پيامبر ( ص ) ثابت شده كه به على ( ع ) فرموده است : « منزلت تو نسبت به من همچون منزلت هارون به موسى است ، جز اينكه پس از من كسى پيامبر نيست . » « 1 » و اين گفتار پيامبر ( ص ) كه فرموده است : « هر كس كه من مولاى اويم ، اين على هم مولاى اوست . » « 2 » و اين سخن را پيامبر روز هجدهم ذى حجه پس از بازگشت از حج يعنى حجة الوداع فرمودند و ما اكنون آنچه را كه در غدير خم اتفاق افتاده است بيان مىكنيم .\r\n\r\n\r\n","description":"","footnote":"\r\n( 1 ) . براى اطلاع از مواردى كه اين گفتار حضرت ختمى مرتبت ( ص ) در كتب عمدهء اهل سنت چون صحاح بخارى و مسلم و ترمذى و سنن و خصائص نسايى و مسند احمد حنبل و كتابهاى ديگر به بحث و بررسى مستوفاى استاد محترم سيد مرتضى فيروزآبادى در صفحات 299 تا 317 جلد اول فضائل الخمسه من الصحاح السته مراجعه فرماييد . م .\r\n( 2 ) . در مورد اين گفتار رسول خدا ( ص ) و اطلاع از منابع آن در آثار اهل سنت هيچ كس به اندازهء مرحوم علامهء امينى طاب ثراه در كتاب الغدير بحث و فحص و تتبع نكرده است و بايد به آن كتاب ارزشمند مراجعه كرد و خوشبختانه برخى از مجلدات آن به فارسى هم ترجمه شده است . م .\r\n","page_name":" 152 ","page_number":152},
  {"content":"\r\n\r\n( 1 ) از امام باقر ( ع ) روايت شده است كه پيامبر ( ص ) از مدينه آهنگ حج گزاردن كرد و در آن هنگام همهء احكام شرعى جز حج و ولايت را بر قوم خود ابلاغ فرموده بود . در اين هنگام جبريل به حضورش آمد و گفت : اى محمد ! خدايت سلام مى - رساند و مىفرمايد : من هيچ يك از پيامبران و فرستادگان خويش را قبض روح نمى - كنم مگر پس از آنكه دين خود را به حد كمال برساند و حجت و برهان خويش را تأكيد كنم و از اين دين دو چيز بر عهدهء تو باقى مانده است كه بر قوم خود ابلاغ كنى و برسانى ، فريضهء حج و فريضهء ولايت و اينكه خليفهء پس از تو كيست و من هيچ گاه زمين خود را از حجت خالى نگذاشته و هرگز آن را خالى نخواهم گذاشت و اكنون خدايت فرمان مىدهد كه به قوم خود ابلاغ كنى براى حج آماده شوند و خودت حج بگذارى و هر كس كه از شهرنشينان و ساكنان حومه و اعراب اطراف مىتوانند حج بگذارند با تو همراه باشند تا مراسم حج را هم به آنان بياموزى ، همان گونه كه نماز و زكات و روزه و احكام آنها را به ايشان آموخته‌اى و مردم را در اين دو مسأله هم چنان آموزش دهى كه موارد ديگر دين را آموزش داده‌اى .\r\n( 2 ) منادى پيامبر ( ص ) ميان مردم ندا داد كه همانا رسول خدا آهنگ حج دارد تا مراسم و اعمال آن را به شما آموزش دهد و همان گونه كه از ديگر احكام دين شما را آگاه كرده است ، از اين هم آگاه فرمايد . و چون پيامبر ( ص ) بيرون آمد مردم هم بيرون آمدند و گوش به سخنان ايشان دادند و به اعمال آن حضرت مىنگريستند و همچون ايشان رفتار مىكردند . شمار همراهان پيامبر ( ص ) كه در حج شركت كردند ، از مردم مدينه و حومه و ديگر اعراب ، حدود هفتاد هزار يا بيشتر بودند ، به شمار همراهان موسى ( ع ) كه از ايشان براى هارون بيعت گرفت . و در واقع تلبيه گفتن و احرام بستن در تمام فاصلهء مدينه تا مكه پيوسته بود ، و چون رسول خدا ( ص ) در عرفات وقوف فرمود ، جبرئيل به حضورش رسيد و گفت : اى محمد ! خداى عز و جل سلامت مىرساند و مىفرمايد : همانا مرگ تو نزديك و مدت عمرت سپرى شده است و من ترا به چيزى كه از آن چاره و گريزى نيست پيش مىبرم . اكنون وصيت خويش فراهم ساز و آنچه از علوم و ميراث علوم پيامبران پيش از تو و سلاح و تابوت سكينه نزد تو هست و همهء آيات پيامبران پيشين را به وصى و خليفهء بعد از خودت تسليم كن كه او حجت بالغهء من بر مردم است و او على بن ابى طالب ( ع ) است و او را براى مردم به اين سمت منصوب كن و از او عهد و پيمان لازم را بگير\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nو به مردم هم تذكر بده كه عهد و پيمانى را كه از ايشان گرفته‌ام فراياد آورند كه بايد ولى مرا دوست داشته باشند و مولاى ايشان و مولاى هر زن و مرد مؤمن على بن ابى طالب ( ع ) است و همانا كه من هيچ يك از پيامبران را قبض روح نمىكنم مگر پس از اينكه دين خود را كامل كنم و نعمت خود را با ولايت اولياى خود و ستيز با دشمنان خويش به كمال برسانم و اين موضوع بستگى به كمال توحيد و دين و اتمام نعمت من بر خلق من دارد و بايد از ولى من پيروى و فرمانبردارى كنند . و من هيچ گاه زمين را بدون قيم رها نمىكنم و همان حجت من بر خلق من است و « امروز دين شما را براى شما كامل و نعمت خود را بر شما تمام كردم و آيين اسلام را براى شما برگزيدم . » « 1 »\r\n( 1 ) على ولى من است و مولاى هر مرد و زن مؤمن . على بندهء من و وصى پيامبر من و خليفهء پس از او و حجت بالغهء من بر خلق من است . فرمانبردارى از او وابسته و پيوسته به فرمانبردارى از محمد ( ص ) است و فرمانبردارى از محمد ( ص ) پيوسته به فرمانبردارى از من است هر كس از محمد ( ص ) فرمان برد ، از من فرمان برده است و هر كس از او سرپيچى كند از من سرپيچى كرده است و من او را نشانهء ميان خود و خلق خويش قرار داده‌ام . هر كس او را بشناسد مؤمن و هر كس او را نشناسد كافر است و هر كس به بيعت او شرك ورزد مشرك است . هر كس روز رستاخيز با ولايت على ( ع ) با من روبرو شود وارد بهشت خواهد شد و هر آن كس با دشمنى او با من رويا روى شود ، به آتش در خواهد افتاد . اكنون اى محمد ! على را منصوب كن و بر مردم بيعت بگير و عهد و ميثاق مرا كه از ايشان گرفته‌ام فرا يادشان آور كه من ترا به سوى خويش فرا مىگيرم . پيامبر ( ص ) در اين مورد از قوم خويش و آنان كه منافق و بدبخت بودند بيم كرد كه پراكنده شوند و به آيين جاهلى خويش باز گردند كه از دشمنى و ستيزه‌هاى نفسانى آنان نسبت به على ( ع ) آگاه بود .\r\n( 2 ) پيامبر ( ص ) از جبرئيل خواست كه از خداوند مسألت فرمايد كه از مردم در امان باشد و منتظر ماند تا جبريل اين موضوع را از پيشگاه خداوند ابلاغ كند و تبليغ اين موضوع را به تأخير انداخت تا به مسجد خيف رسيد . جبريل در مسجد\r\n\r\n\r\n","description":"","footnote":"\r\n( 1 ) . بخشى از آيهء سوم سورهء پنجم ( مائده ) و براى اطلاع از اقوال مفسران بايد به كتابهاى تفسير مراجعه كرد . م .\r\n","page_name":" 154 ","page_number":154},
  {"content":"\r\n\r\nخيف به حضور پيامبر آمد و به ايشان گفت عهد خود را انجام دهد و على را منصوب فرمايد . ولى موضوع در امان بودن از مردم را ابلاغ نكرد تا آنكه پيامبر ( ص ) به منطقهء كراع الغميم « 1 » كه ميان مكه و مدينه است رسيدند . آنجا جبريل به حضور ايشان باز آمد و موضوع را بازگو كرد ولى همچنان موضوع در امان بودن از مردم را بيان نكرد و پيامبر به جبريل فرمود : بيم از آن دارم كه قوم من مرا تكذيب كنند و گفتار مرا در بارهء على ( ع ) نپذيرند و حركت فرمود و چون به غدير خم كه سه ميل قبل از جحفه « 2 » است رسيدند . پنج ساعت از روز گذشته جبريل با فرمان استوار و امان از مردم باز آمد و گفت : اى محمد ! خداى عز و جل سلامت مىرساند و چنين مى - فرمايد : ( 1 ) « اى پيامبر ! آنچه از خداى تو بر تو نازل شد تبليغ كن و اگر نرسانى رسالت خدا را انجام نداده‌اى و خداى ترا از شر مردم محفوظ مىدارد و همانا به تحقيق خداوند قوم كافر را هدايت نمىكند . » « 3 »\r\n( 2 ) گروههاى پيشتاز مسلمانان در اين هنگام نزديك جحفه رسيده بودند . دستور داده شد آنان را كه جلو رفته بودند به اين مكان برگردانند و كسانى را هم كه از دنبال مىرسيدند همه را آنجا نگهداشتند تا پيامبر ( ص ) على ( ع ) را به امامت منصوب فرمايد و آنچه را كه خداوند در اين مورد نازل فرموده است به آنان ابلاغ كند . و به پيامبر وحى شده بود كه خداوندش از شر مردم محفوظ مىدارد و پيامبر دستور داد ندا دهند كه همگان جمع شوند و كمى از راه به سمت راست رفت و خود را كنار مسجد غدير رساند كه جبريل از سوى خداوند چنين فرمان داده بود . و آنجا چند درخت بود و پيامبر دستور داد زير آن درختها با سنگ چيزى شبيه منبر بسازند كه بر مردم مشرف باشد و چون همگان آنجا جمع شدند و ايستادند ، پيامبر ( ص ) بالاى آن سنگها ايستادند و پس از ستايش و نيايش خداوند چنين فرمودند : ( 3 ) ستايش خداوندى را كه در يكتايى خود بلند مرتبه و با تفرد خود به همگان\r\n\r\n\r\n","description":"","footnote":"\r\n( 1 ) . كراع الغميم : كراع يعنى كرانه و كناره و كراع الغميم در هشت ميلى منطقهء عسفان و ميان مكه و مدينه است . رك . به : معجم البلدان ، ياقوت ، صفحهء 226 ، جلد 7 ، چاپ مصر . م .\r\n( 2 ) . جحفه : جايى نزديك رابغ و ميقات مصريان و خالى از سكنه است . رك . به :\r\nتقويم البلدان ، صفحهء 111 ، ترجمهء استاد عبد المحمد آيتى . م .\r\n( 3 ) . آيهء 68 سورهء پنجم ( مائده ) . م .\r\n","page_name":" 155 ","page_number":155},
  {"content":"\r\n\r\nنزديك و در قدرت خود با شكوه و اركان او بزرگ و بر هر چيز احاطه دارد ، در هر جا كه باشد . خداوندى كه بندگان را به قدرت و برهان خود مقهور ساخته است .\r\nبزرگوارى كه همواره پا برجاست و ستوده‌يى كه نابود نمىشود . پروردگارى كه آسمانهاى برافراشته را برافراشته و زمينهاى گسترده را گسترانيده است . پاك و منزه از همهء آلودگيها و ستوده است . پروردگار همهء فرشتگان و روح است . بر همهء چيزها كه آفريده است فضيلت مىفرمايد و بر هر كس كه به او نزديك مىشود عنايت مىفرمايد . همهء ديده‌ها را مىبيند و ديده‌ها او را نمىبينند ، بزرگوار بردبار با گذشت .\r\nرحمتش همه چيز را فرا گرفته است و با نعمت خود بر آنان منت نهاده است . هرگز براى انتقام شتاب نمىفرمايد و به فرستادن عذابى كه گنهكاران سزاوارند پيشى نمى - گيرد . همهء انديشه‌ها و آنچه را در ضمير دارند مىداند و پوشيده‌ها بر او پوشيده نيست و هيچ پوشيده بر او مشتبه نمىشود . به همه چيز احاطه دارد و بر همه چيره است . در همه كار توانا و بر هر كار نيرومند است . هيچ چيز مانند او نيست و او پديد آورندهء همهء اشياء است . از آنگاه كه هيچ چيز نبوده است او همچنان هميشگى و بر پاى به دادگرى است . ( 1 ) هيچ خدايى جز او نيست و او عزيز و حكيم است . برتر از آن است كه چشمها او را درك كنند و او ديده‌ها را درك مىفرمايد و او نامريى و به همه چيز آگاه است . هيچ كس را نرسد كه وصف او را به ديدار وصف كند و هيچ كس را نرسد كه كيفيت او را چه نهان و چه آشكار درك كند ، مگر به آنچه كه نفس خداوند خود بر آن دلالت دارد . و گواهى مىدهم كه قدس خداوند همهء روزگاران را انباشته است و پرتو او از ابد بر همه چيز افتاده است . او خداوندى است كه فرمان خود را بدون مشورت با مشاوران اجرا مىفرمايد و هيچ انباز و شريكى او را نيست و هيچ تدبيرى از او فوت نمىشود . آنچه را كه ابداع فرموده است بدون مثال و مانند بوده است و آنچه را آفريده است بدون يارى كسى و بدون چاره انديشى آفريده است .\r\nاراده فرموده است و بوجود آمده است . خلق فرموده است ، پديد شده است . او خدايى است كه خدايى جز او نيست و او پروردگارى است كه همه چيز را استوار و پسنديده و معتدل آفريده است . خداوند عادلى كه هرگز جور نمىكند و بزرگوارى كه همهء كارها به او باز مىگردد . گواهى مىدهم او خدايى است كه همه چيز در قبال بزرگى او فروتنى مىكند و همه چيز در برابر عزت او زبون است و همه چيز تسليم قدرت اوست و همه چيز در برابر هيبت او خاضع است . او پادشاه پادشاهان است و\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nخورشيد و ماه در فلكها مسخر اوست و همه در مسير و مدت معينى روان است .\r\n( 1 ) مىافزايد شب را بر روز و مىافزايد روز را بر شب و با شتاب در پى اوست . در هم شكنندهء هر ستمگر ستيزه‌جو و هر شيطان سركش ، نه او را ضدى است و نه همراه او شريكى است . يكتاى بىنياز كه نه زاييده شده است و نه مىزايد و نه هيچ كس همتاى اوست . پروردگار يكتا و خداوند بزرگوار هر چه مىخواهد همان مىشود و چون اراده فرمايد حكم او جارى است و چون اراده كند همه چيز در احصاى اوست . مىميراند و زنده مىكند ، نيازمند و بىنياز مىكند ، مىخنداند و مىگرياند .\r\nهر كس را خواهد نزديك و هر كس را خواهد دور مىفرمايد . ثروت را مىافزايد و مىكاهد . ( 2 ) ملك و ستايش از آن اوست و خير همه در دست اوست و بر هر كارى تواناست . شب را به روز در مىآورد و روز را به شب . دعا را بر مىآورد و عطاى او بسيار است و نفسها را مىشمرد . پروردگار جن و آدميان است . هيچ چيز بر او مشكل نيست . فرياد فريادخواهان و اصرار اصراركنندگان او را دلتنگ نمىسازد . پناهگاه و نگهدارندهء نيكوكاران و توفيق دهندهء رستگاران و مولاى مؤمنان و پروردگار جهانيان است . آنكه بر همهء خلق سزاوار است فقط او را سپاسگزار باشند و به هر حال او را ستايش كنند . من خداوند را به همه حال ستايش مىكنم و در سختى و راحت و شدت و آسايش شكرگزار اويم . به او و فرشتگانش و كتابها و فرستادگان او مؤمنم . فرمانش را مىشنوم و اطاعت مىكنم و به هر چه كه موجب خوشنودى او باشد مبادرت مىكنم و تسليم فرمان و قضاى اويم براى رغبت در طاعت او و بيم از عذاب او ، زيرا خداوند كسى است كه هيچ كس از مكر او ايمن نيست و در عين حال از ستم او بيم نمىشود ( ستم نمىكند كه از آن جهت از او بيم شود ) . در نفس خود براى او اقرار به بندگى مىكنم و گواهى مىدهم كه او پروردگار است و آنچه را خداوند به من وحى فرموده است بايد ابلاغ كنم و بيم آن است كه اگر ابلاغ نكنم ، عذابى به من برسد كه هيچ كس هر اندازه هم چاره‌ساز باشد ، نتواند آن را از من باز دارد . و خدايى جز او نيست و به من اعلام فرموده است كه اگر آنچه را بر من نازل كرده است ابلاغ نكنم ، چنان است كه پيام و رسالت خداوند را ابلاغ نكرده‌ام و خداوند تبارك و تعالى خودش براى من محفوظ ماندن را تضمين فرموده است . و او خداوند كريم و كافى است و به من چنين وحى فرموده است :\r\n بسم الله الرحمن الرحيم . يا ايها   الرسول بلغ ما انزل اليك من ربك و ان لم  .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n تفعل فما بلغت رسالته ، و الله يعصمك من الناس  . » ( اى پيامبر ! آنچه از خدا بر تو نازل شد برسان كه اگر نرسانى تبليغ رسالت او را نكرده‌اى و خداى ترا از مردم محفوظ خواهد داشت . )\r\n( 1 ) اى گروه مردم ! اينك من در تبليغ آنچه خداوند بر من نازل فرمود كوتاهى نكردم و من براى شما سبب نزول اين آيه را بيان مىكنم . بدانيد كه جبرئيل ( ع ) سه بار به حضور من آمد و از سوى پروردگار من كه اصل و مايهء سلام است به من امر كرد كه در چنين اجتماعى به پا خيزم و به همهء افراد ، سياه و سپيد ، اعلام كنم كه على بن ابى طالب برادر و جانشين و وصى و امام بعد از من است . يعنى كسى كه منزلت و محل او نسبت به من ، منزلت و محل هارون نسبت به موسى است ، جز اينكه پس از من پيامبرى نيست . و همانا پس از خدا و رسول خدا على ولى شماست ( 2 ) و همانا كه خداوند تبارك و تعالى در اين مورد آيه‌يى از قرآن را بر من نازل فرمود كه در آن مىفرمايد :\r\n« همانا و به تحقيق ولى شما خدا و رسول خدا و كسانى هستند كه ايمان آورده و نماز را بر پا مىدارند و در حالى كه در ركوع هستند صدقه و زكات مىدهند . » « 1 » و على بن ابى طالب نماز را بر پا مىداد و در حالى كه در ركوع بوده صدقه پرداخته است و در همه حال فقط خداى عز و جل را اراده كرده است و مىكند . من از جبرئيل خواستم كه از خداوند تقاضا كند مرا از تبليغ اين موضوع به شما معاف فرمايد ، زيرا مىدانم كه مؤمنان اندكند و منافقان بسيارند و گنهكاران در اين كار فرومايگى مىكنند و مسخره‌كنندگان به اسلام در كمين نشسته‌اند ، همآنانى كه خداوند آنان را در كتاب خود چنين توصيف فرموده است :\r\n« آنان به زبانهاى خود چيزى مىگويند كه در دلهايشان نيست و آن را سبك مىپندارند و حال آنكه در نزد خدا گناهى بزرگ است . » « 2 » و همانا مكرر و چند بار مرا آزار داده‌اند ، تا آنجا كه مرا گوش نام نهادند و مىپنداشتند اين كار آنان اهميتى ندارد كه همواره ملازم منند و من هم به آنان توجه دارم ، تا آنكه سرانجام خداوند متعال در\r\n\r\n\r\n","description":"","footnote":"\r\n( 1 ) . آيهء 55 از سورهء پنجم ( مائده ) ، و براى اطلاع از نظر مفسران بزرگ اهل سنت چون فخر رازى و زمخشرى و طبرى و سيوطى و واحدى و گروهى از محدثان ايشان كه متفقا شأن نزول اين آيه را در مورد امير المؤمنين على ( ع ) دانسته‌اند ، رك . به : استاد محترم سيد مرتضى فيروزآبادى ، فضائل الخمسه ، ص 13 ، ج 2 . م .\r\n( 2 ) . مأخوذ از آيهء 15 سورهء بيست و چهارم ( نور ) است . در اصل آيه ، افعال به صورت مخاطب مذكر است و در متن به صورت مغايب به كار رفته است . م .\r\n","page_name":" 158 ","page_number":158},
  {"content":"\r\n\r\nاين مورد اين آيه را نازل فرمود : « و از ايشانند آنان كه همواره پيامبر را آزار مىدهند و مىگويند او گوش است ( هر چه بگويى گوش مىكند ) . بگو اى پيامبر ، اين لطفى است براى شما . » « 1 » و اگر بخواهم مىتوانم نام اين اشخاص را ببرم و به هر يك از ايشان اشاره و آنان را مشخص كنم . ولى به خدا سوگند من در مورد ايشان بزرگوارى كردم و با وجود همهء اينها خداوند از من راضى نمىشود مگر اينكه آنچه را بر من نازل كرده است ابلاغ كنم ، و آنگاه باز همان آيهء مباركهء  يا ايها الرسول بلغ  . . . .\r\nرا تلاوت فرمود و به گفتار خود چنين ادامه داد : ( 1 ) اى گروه مردم ! بدانيد كه خداوند على را براى شما به منصب ولايت و امامت منصوب فرموده است و فرمانبردارى از او بر مهاجران و انصار و كسانى كه از آنان به نيكى پيروى كرده و پس از ايشان مىآيند واجب است و بر همهء شهرنشينان و صحرانشينان و بر عجم و عرب و آزاده و برده و بردهء زر خريد و كوچك و بزرگ اطاعت از او واجب است و بر همهء يكتا پرستان از سپيد و سياه فرمان و گفتار و حكم او جارى و روان است . هر كس با او مخالفت كند نفرين شده است و هر كس از او پيروى كند مورد مهر و رحمت است و هر آن كس او را تصديق كند خدايش مىآمرزد و هر كس از او سخن بشنود و فرمانبردارى كند مورد غفران خداوند است .\r\n( 2 ) اى گروه مردم ! اين آخرين بار است كه من در اين جايگاه مىايستم . بشنويد و اطاعت كنيد و فرمانبردار خدايتان باشيد . همانا خداى عز و جل مولاى شما و پروردگار شماست و پس از او محمد ، فرستادهء خدا براى شما ، ولى شماست ، كسى كه اين جا ايستاده و با شما سخن مىگويد . و پس از من على ولى شماست و به فرمانى از سوى پروردگار شما امام شماست و سپس امامان و پيشوايانى كه از فرزندان اويند ، تا روزى كه در آن روز خداى عز و جل را ديدار مىكنيد . همانا هيچ چيز حلال نيست جز آنچه خداوند حلال كرده است و هيچ چيز حرام نيست جز آنچه او حرام كرده است و خداوند حلال و حرام را به من آموخته و نشان داده است و من آنچه را كه پروردگارم از كتاب خويش به من آموخته است و همهء امور حلال و حرام را به على آموختم . اى گروه مردم ! بدانيد هيچ علمى نيست مگر آنكه خداوند آن را در من\r\n\r\n\r\n","description":"","footnote":"\r\n( 1 ) . بخشى از آيهء 61 سورهء نهم ( توبه ) . م .\r\n","page_name":" 159 ","page_number":159},
  {"content":"\r\n\r\nاحصاء فرموده است و من آن را در امام پرهيزگاران احصاء كردم . هيچ علمى نيست مگر آنكه آن را به على تعليم دادم و او امام آشكاركننده و آشكار است .\r\n( 1 ) اى گروه مردم ! از على كناره مگيريد و مگريزيد و از ولايت او سرپيچى مكنيد .\r\nاوست كه به حق هدايت و به حق عمل مىكند و از باطل نهى مىكند و آن را از ميان مىبرد و در راه خدا سرزنش سرزنش‌كننده او را باز نمىدارد . او نخستين كس است كه به خدا و رسولش ايمان آورده و كسى است كه جان خود را فداى رسول خدا كرده است ( در راه رسول خدا جان فشانى كرده است ) ، و او كسى است كه در آن هنگام كه هيچ يك از مردان همراه رسول خدا نبوده و پرستش نمىكرده است ، همراه پيامبر بوده و با او خدا را عبادت مىكرده است . اى مردم ! او را برترى دهيد كه خدايش برترى داده است و به او روى آوريد و بپذيريد كه همانا خداوندش او را به امامت منصوب فرموده است . اى گروه مردم ! همانا كه على از سوى خداوند امام است و خداوند هرگز توبهء كسى را كه ولايت او را انكار كند نمىپذيرد و حتما هرگز او را نمىآمرزد و اين بر عهدهء خداوند است كه نسبت به هر كس كه با فرمانش مخالفت كند چنين رفتار فرمايد و او را عذاب دردناك هميشگى دهد . پس بترسيد از اينكه با من مخالفت كنيد و به آتشى ( دوزخ ) درافتيد كه آتش‌گيرهء آن مردمان و سنگهايند و آماده شده است براى كافران .\r\n( 2 ) اى مردم ! به خدا سوگند كه همهء پيامبران و فرستادگان پيش به من و ظهورم مژده داده‌اند و من خاتم پيامبرانم و حجت بر همهء آفريدگان ، چه آنان كه در آسمانهايند و چه آنان كه در زمينها ، و هر كس در اين ترديد كند كافر است ، همچون كفر دورهء جاهلى نخستين ، و هر كس در چيزى از اين گفتار من شك كند ، نسبت به همه چيز ترديد كرده است و ترديدكننده در اين گفتار من در آتش است .\r\n( 3 ) اى گروه مردم ! خداوند با فضل و منت خود اين موهبت و احسان را نسبت به من ارزانى داشته است و خدايى جز او نيست . همواره و در طول روزگار و به هر حال او را ستايشگر و سپاسگزارم .\r\n( 4 ) اى گروه مردم ! على را برترى دهيد كه او پس از من از هر مرد و زنى افضل است . خداوند به پاس ما روزى فرو مىفرستد و خلق را باقى مىدارد . نفرين شده و مورد خشم و غضب خداوند است ، هر كس كه اين گفتار مرا رد كند ، و هر كس\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبنگرد كه براى فرداى قيامتش چه چيزى پيش فرستاده است و از خداى بترسيد كه مخالفت كنيد و همانا خداوند به آنچه مىكنيد آگاه است .\r\n( 1 ) اى گروه مردم ! در مورد قرآن تدبر كنيد و آيات محكم آن را نيكو بفهميد و از آيات متشابه پيروى مكنيد و به خدا سوگند هرگز كسى دشواريها و تفسير آن را براى شما روشن نمىكند ، جز همين كس كه من دست او را مىگيرم و به سوى خود بر مىآورم و بازويش را بر مىافرازم و به شما اعلام مىكنم كه هر كس من مولاى اويم اين على مولاى اوست ، يعنى على بن ابى طالب كه برادر و وصى من است و ولايت او از سوى خداوند متعال بر من نازل شده است .\r\n( 2 ) اى گروه مردم ! همانا على و فرزندان پاكيزهء من ثقل كوچكند و قرآن ثقل بزرگ است و هر يك از ديگرى خبر مىدهد و موافق با اوست و اين دو از يك ديگر هرگز جدا نمىشوند تا كنار حوض پيش من آيند . همانا كه آنان امناى خداوند ميان خلق خدايند و حكيمان الهى در زمين خدايند . همان بدانيد كه من رسالت خود را ادا كردم و تبليغ كردم و به گوش شما رساندم و توضيح دادم و روشن ساختم .\r\nهمانا كه اين فرمان را خداوند فرموده است و من از قول خداى عز و جل مىگويم كه كسى جز اين برادر من امير مؤمنان نيست و پس از من براى هيچ كس جز او ، اميرى بر مؤمنان ، حلال و روا نيست .\r\n( 3 ) آنگاه پيامبر ( ص ) با دست خود بازوى على را كه پايين‌تر از آن حضرت ايستاده بود گرفت و على را چنان بلند كرد كه پاهايش كنار زانوان رسول خدا قرار گرفت و باز چنين فرمود كه اى گروه مردم ! اين على برادر و وصى من است و كسى است كه پس از من شبان اين امت است و خليفهء من بر امت من است و جانشين من براى تفسير كردن كتاب خداوند و فرا خواننده به سوى خداوند و قرآن و عمل‌كننده به چيزى است كه خداوند به آن راضى است و جنگ‌كننده با دشمنان خداوند است و به فرمانبردارى خداوند فرمان دهنده و از معصيت باز دارنده است . او جانشين رسول خدا و امير مؤمنان و امام و راهنما به فرمان خداوند است و مىگويم كه به فرمان خداوند اين گفتار مبدل نخواهد شد و مىگويم : پروردگارا ! دوست بدار آن كس را كه او را دوست مىدارد و دشمن بدار هر كه را با او دشمن است ، و هر كس كه او را منكر شود لعنت فرماى و بر هر كس كه با او ستيز مىكند خشم بگير . پروردگارا ! تو خود فرمان امامت را براى على نازل فرمودى و فضيلت او را چنان روشن كردى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nكه براى بندگان خويش با نصب او به امامت دين را كامل و نعمت خود را بر ايشان تمام فرمودى و براى آنان به آيين اسلام خشنود شدى و فرمودى : « و هر كس غير از اسلام دينى اختيار كند هرگز از وى پذيرفته نمىشود و او در آخرت از زيان‌كاران است . » « 1 » پروردگارا ! من ترا گواه مىگيرم كه به درستى تبليغ كردم .\r\n( 1 ) اى گروه مردم ! همانا كه خداوند عز و جل دين شما را با امامت او تكميل فرمود و هر كس او را و فرزندان مرا كه از ذريهء اويند ، تا روز رستاخيز و هنگام عرضه كردن اعمال به خداوند ، به امامت نپذيرد و به آنان اقتدا نكند ، همانا اعمال او سبك سنگ خواهد شد و نابود مىشود و در آتش جهنم جاودانه است . نه عذاب از آنان تخفيف داده مىشود و نه نظر رحمت بر آنان مىشود . « 2 »\r\n( 2 ) اى گروه مردم ! اين مرد از همهء شما مرا بيشتر يارى داده است و شايسته‌ترين مردم در رعايت حق خداى عز و جل و من بوده و هست و خداى و من از او خشنوديم و هيچ آيه‌يى كه در آن بيان رضايت حق باشد نازل نشده است ، مگر اينكه در بارهء اوست و خداوند هيچ گاه خطاب اى كسانى كه گرويده‌اند صادر نفرموده است ، مگر اينكه او سر فصل آن خطاب است و خداوند در سورهء هل اتى گواهى به بهشت نداده است ، مگر براى او و آن را در مورد كس ديگرى جز او نازل نفرموده است و در آن سوره كسى جز او را نستوده است .\r\n( 3 ) اى مردم ! اين ناصر دين خدا و دفاع‌كننده از رسول خداست و پرهيزگار پاك سرشت و راهنما و راهنمايىكننده است . پيامبر شما بهترين پيامبر و وصى شما بهترين وصى است .\r\n( 4 ) اى مردم ! ذريهء هر پيامبرى از صلب اوست و ذريهء من از صلب على است .\r\n( 5 ) اى مردم ! همانا ابليس آدم ( ع ) را با حسد و رشگ از بهشت بيرون كرد ، شما بر او رشگ مبريد كه اعمال شما تباه و قدمهاى شما لغزان شود . همانا آدم ( ع ) با اينكه برگزيدهء خداوند بود با يك ترك اولى به زمين فرستاده شد و اين موضوع در بارهء شما چگونه خواهد بود ؟ و حال آنكه شما نه تنها معصوم نيستيد ، بلكه برخى از شما دشمنان خدايند . همانا كسى جز بدبخت و شقى على را دشمن نمىدارد و\r\n\r\n\r\n","description":"","footnote":"\r\n( 1 ) . آيهء 84 از سورهء سوم ( آل عمران ) .\r\n( 2 ) . آيهء 88 از سورهء سوم ( آل عمران ) .\r\n","page_name":" 162 ","page_number":162},
  {"content":"\r\n\r\nكسى جز پرهيزگار او را دوست نمىدارد و كسى جز مؤمن مخلص به او ايمان نمى - آورد . به خدا سوگند سورهء و العصر در بارهء على نازل شده است .\r\n( 1 ) اى مردم ! من خدا را گواه گرفتم و پيام و رسالت او را به شما تبليغ كردم و بر رسول چيزى جز ابلاغ آشكار نيست .\r\n( 2 ) اى مردم ! « از خداى بترسيد چنان كه شايستهء ترسيدن از اوست ، تا نميريد مگر آنكه شما مسلمان باشيد . » « 1 »\r\n( 3 ) اى مردم ! « ايمان بياوريد به خدا و رسول خدا و نورى كه با او فرو فرستاده شده است » ، « پيش از آنكه چهره‌هايى را هلاك و نابود كنيم يا واژگونه سازيم . » « 2 »\r\nاى مردم ! پرتو از سوى خداوند متعال در من نهاده شده و سپس در على و پس از او در نسل اوست تا مهدى قائم ، يعنى همان كس كه حق خدا و حق هر مؤمنى را اداء خواهد كرد ، زيرا خداوند عز و جل ما را براى مقصران و ستيزه‌گران و مخالفان و خيانتكاران و گنهكاران و ستمگران و غاصبان همهء جهانيان حجت قرار داده است .\r\n( 4 ) اى مردم ! من رسول خدايم كه پيش از من رسولان ديگر بوده‌اند . آيا اگر بميرم يا كشته شوم مىخواهيد به پاشنه‌هاى خود برگرديد ؟ و اگر چنين كنيد به خداوند هيچ زيانى نمىرسانيد و خداوند به زودى شكرگزاران و شكيبايان را پاداش مىدهد ، و همانا على موصوف به شكرگزارى و شكيبايى است و پس از او فرزندان من كه از صلب اويند به اين صفات موصوف هستند .\r\n( 5 ) اى مردم ! در بارهء اسلام خود به خداوند منت منهيد كه در نتيجه خداوند بر شما خشم گيرد و عذابى از نزد خود به شما رساند . همانا كه خدايت در كمينگاه است .\r\nاى مردم ! پس از من پيشوايان و امامانى به زودى خواهند بود كه مردم را به آتش فرا مىخوانند و روز رستاخيز يارى كرده نخواهند شد . اى مردم ! خداوند و من از آنان بيزاريم و همانا آنان و ياران و شيعيان و پيروان ايشان در پست‌ترين طبقهء دوزخند و بسيار بد جايگاهى است براى متكبران . همانا من امامت را به صورت وراثت تا روز رستاخيز در اعقاب خود به وديعه مىسپرم و به تحقيق آنچه را بايد تبليغ كنم تبليغ كردم و اين حجت است براى هر حاضر و غايب و بر هر كس چه\r\n\r\n\r\n","description":"","footnote":"\r\n( 1 ) . بخشى از آيهء 102 سورهء سوم ( آل عمران ) است .\r\n( 2 ) . بخش اول ، بخشى از آيهء 8 سورهء شصت و هشتم است و بخشى از آيهء 157 سورهء اعراف . بخش دوم ، بخشى از آيهء 47 سورهء نساء است . م .\r\n","page_name":" 163 ","page_number":163},
  {"content":"\r\n\r\nدر اينجا حاضر است و چه حاضر نيست و هنوز متولد نشده است . همانا شاهدان به غايبان تبليغ كنند و پدران به فرزندان تا روز قيامت تبليغ كنند ، و به زودى اين موضوع را غصب مىكنند و به صورت پادشاهى در مىآورند و در آن صورت « اى گروه جن و انس ! به زودى به حساب شما مىرسيم . و خداوند بر شما شراره‌هاى آتش و مس گداخته فرو مىفرستد ، تا هيچ نصرت و نجاتى نيابيد . » « 1 » اى مردم ! خداى عز و جل چنان نيست كه شما را واگذارد « بر آنچه كه بر آن هستيد ، تا آنكه به آزمايش ، بد سرشت را از پاك سرشت جدا سازد و خداوند شما را بر سر غيب آگاه نمىسازد . » « 2 »\r\n( 1 ) اى مردم ! هيچ قريه‌يى نيست مگر آنكه خداوند ساكنان آن را به سبب تكذيبى كه مىكنند هلاك مىكند و آنان ستمگرند و خداوند اين موضوع را در كتاب خود ذكر فرموده است و اين امام و ولى شماست و او وعدهء خداوند است و خداى وعدهء خود را راست مىفرمايد . اى مردم ! پيش از شما بيشتر گروههاى نخستين گمراه شدند و خداوند همچنان كه پيشينيان را نابود ساخت ، ديگران را هم نابود مىفرمايد .\r\n( 2 ) اى مردم ! خداوند مرا به امر و نهى فرمان داده است و من هم آن را بر عهدهء على مىگذارم موضوع امر و نهى از سوى خداى عز و جل بر عهدهء على است . بنا بر اين فرمانش را بشنويد و از هر چه نهى مىكند خوددارى كنيد و به خواستهء او كار كنيد و راههاى گوناگون شما را از راه او پراكنده نكند . همانا من راه و صراط مستقيم خدايم كه به شما فرمان به اطاعت او داده است و پس از من على و پس از او فرزندان من كه از ( 3 ) صلب اويند امامانى هستند كه به حق حكم مىكنند و به آن توسل مىجويند و سپس پيامبر سورهء « فاتحة الكتاب » را تلاوت فرمودند و گفتند : اين سوره در مورد من و ايشان نازل شده است و عموم و خصوص آن به ايشان بستگى دارد و آنان همان اولياى خداوندند كه نه بيمى بر ايشان است و نه اندوهگين مىشوند . همانا حزب خدا همانان رستگاران و چيرگانند و همانا دشمنان على ، آنان بدبختان و سر كشانند و آنان برادران شيطانهايند كه برخى به برخى ديگر سخنان فريبنده و غرور را الهام مىكنند ، و همانا دوستداران ايشان همان مؤمنانى هستند كه خداوند در كتاب خود آنان را ياد كرده و چنين فرموده است : « ( اى رسول ) هرگز مردمى را كه به خدا و روز قيامت ايمان آورده‌اند نخواهى يافت كه دوستى كنند با كسى كه با خدا و رسول\r\n\r\n\r\n","description":"","footnote":"\r\n( 1 ) . آيات 31 و 35 سورهء پنجاه و پنجم ( الرحمن ) .\r\n( 2 ) . بخشى از آيهء 179 سورهء سوم .\r\n","page_name":" 164 ","page_number":164},
  {"content":"\r\n\r\nاو دشمنى مىكند . » و همانا دوستداران ايشان آنانى هستند كه خداى عز و جل ايشان را چنين وصف فرموده است : « آنان كه ايمان به خدا آورده‌اند و ايمان خود را به ستم نيالوده‌اند ؛ براى آنان ايمنى است و آنان هدايت يافتگانند . » « 1 » همانا دوستداران آنان كسانى هستند كه در كمال امان وارد بهشت مىشوند و فرشتگان به آنان سلام مىدهند و مىگويند : پاك شديد ، جاودانه وارد بهشت شويد . همانا دوستداران ايشان كسانى هستند كه خداى عز و جل در بارهء آنان فرموده است : « بدون حساب وارد بهشت مىشوند . » « 2 » و دشمنان آنان كسانى هستند كه به دوزخ مىافتند و دشمنان ايشان كسانى هستند كه آواى جهنم را در حالى كه فوران مىكند مىشنوند و دوزخ را هياهوست ، چه هر امتى بر آن وارد مىشود قوم ( هم كيشان ) خود را لعنت مىكند . دشمنان ايشان كسانى هستند كه خداى عز و جل در باره‌شان فرموده است : « هر فوجى از ايشان كه در دوزخ مىافتند ، خزانه داران آن از ايشان مىپرسند : آيا براى شما بيم دهنده نيامده است ؟ » « 3 » همانا دوستداران ايشان كسانى هستند كه از پروردگار خود در نهان بيم دارند و براى آنان آمرزش و پاداش بزرگ است .\r\n( 1 ) اى مردم ! دشمن ما كسى است كه خدايش نكوهش و نفرين فرموده است و دوستدار ما كسى است كه خدايش ستوده و دوست مىدارد .\r\n( 2 ) اى مردم ! همانا من بيم دهنده‌ام و على هدايت‌كننده است . « 4 »\r\n( 3 ) اى مردم ! من پيامبرم و على وصى من است و همانا مهدى قائم كه خاتم امامان است از ماست . اوست كه دين را آشكار مىسازد و از ستمگران انتقام مى - گيرد . همانا كه او گشاينده و ويرانگر دژهاست و اوست كه تمام فرقه‌هاى مشركان را مىكشد . او انتقام خون همهء اولياى خدا را مىگيرد . او ناصر دين خداوند است او از درياهاى ژرف به دست خويش آب بر مىدارد . او فضل و فضيلت را به هر كس به اندازهء سهم او مىبخشد و نسبت به هر نادان به اندازهء نادانى او . همانا كه او برگزيده و گزينهء خداوند است . همانا كه او وارث همهء علوم و آگاه و چيره به همهء\r\n\r\n\r\n","description":"","footnote":"\r\n( 1 ) . آيهء 82 سورهء ششم ( انعام ) .\r\n( 2 ) . بخشى از آيهء 40 سورهء چهلم ( مؤمن ) .\r\n( 3 ) . آيهء 8 از سورهء شصت و هفتم ( ملك ) .\r\n( 4 ) . اشاره به آيهء نهم سورهء سيزدهم ( رعد ) است كه به نقل بسيارى از منابع اهل سنت چون مستدرك حاكم و تفسير طبرى و تفسير فخر رازى هم به اين موضوع تصريح شده است . م .\r\n","page_name":" 165 ","page_number":165},
  {"content":"\r\n\r\nآن است . اوست كه از خداى خود خبر مىدهد و امور مربوط به ايمان را خبر مى - دهد ، او راهنماى استوار است . كارها به او تفويض شده است . اوست كه همهء كسانى كه پيش از او بوده‌اند به وجود او مژده داده‌اند . او حجت باقى خداوند است و پس از او حجتى نيست و حق فقط همراه اوست و نور و پرتوى جز پيش او نيست .\r\nهيچ كس بر او چيره و پيروز نمىشود و همانا كه او ولى خدا در زمين خدا و حكم خدا ميان خلق خداست و امين خدا در نهان و آشكار است .\r\n( 1 ) اى مردم ! براى شما روشن كردم و فهماندم و اين على است كه پس از من به شما مىفهماند . همانا اكنون پس از پايان خطبه‌ام شما را فرا مىخوانم كه نخست دست بيعت به من دهيد و ضمن دست نهادن در دست من به ولايت او اقرار كنيد و پس از آن دست در دست او نهيد . همانا من با خداوند بيعت كردم و على با من بيعت كرد و من از سوى خداوند عز و جل از شما براى او بيعت مىگيرم « و هر كس پيمان شكند همانا پيمان خويش را شكسته است . » « 1 »\r\n( 2 ) اى مردم ! همانا حج و عمره از شعائر خداوند است . « و هر كس حج يا عمره گزارد . . . » تا آخر آيه ، اى مردم ! حج بگزاريد كه اهل هيچ خانه‌يى حج نمىگزارند مگر اينكه باليده مىشوند و افزون مىگردند و اهل هيچ خانه از حج رويگردان نمىشوند مگر اينكه پريشان و پراكنده مىشوند .\r\n( 3 ) اى مردم ! هيچ مؤمنى در موقف عرفات وقوف نمىكند مگر اينكه خداوند گناهان گذشته‌اش را مىآمرزد و پس از انقضاى حج ، بررسى اعمال آيندهء او را از نو شروع مىكنند .\r\n( 4 ) اى مردم به حاجيان از سوى خداوند كمك مىشود . هزينهء آنان جبران مىشود و خداوند پاداش نيكوكاران را تباه نمىسازد .\r\n( 5 ) اى مردم ! حج خانهء خدا را در حالى كه از لحاظ امور دينى و انديشيدن و دانستن احكام آن در حد كمال باشيد انجام دهيد و از مشاهد حج بر مگرديد مگر آنكه توبه كرده و خود را از گناه باز داريد .\r\n( 6 ) اى مردم ! نماز را به پا داريد و زكات را همان گونه كه خداى عز و جل به شما فرمان داده است بپردازيد و اگر روزگارى براى شما پيش آمد كه برخى از امور را\r\n\r\n\r\n","description":"","footnote":"\r\n( 1 ) . بخشى از آيهء 10 سورهء چهل و هشتم ( فتح ) .\r\n","page_name":" 166 ","page_number":166},
  {"content":"\r\n\r\nفراموش يا در مورد آن كوتاهى كنيد ، على ولى شما خواهد بود و براى شما روشن‌كننده است . همين على كه خداوند عز و جل او را پس از من به امامت منصوب فرموده و او را از من و مرا از او آفريده است . از هر چه بپرسيد به شما خبر مىدهد و آنچه را ندانيد براى شما بيان و روشن مىكند . همانا امور حلال و حرام بيش از آن است كه بتوانم در يك جلسه براى شما بشمارم و معرفى كنم و اكنون به من فرمان داده است كه از شما بيعت بگيرم . و دست پيمان دهيد كه آنچه را از سوى خداوند در مورد على - كه امير المؤمنين است - ابلاغ كردم ، بپذيريد و هم در مورد امامان پس از او كه از من و اويند فرمانبردار باشيد و مهدى قائم ( ع ) ميان ايشان است كه به حق تا روز قيامت حكم مىكند .\r\n( 1 ) اى مردم ! هر كار حلالى كه شما را به انجام آن راهنمايى كرده‌ام و هر كار حرامى كه شما را از انجام آن باز داشته‌ام همان گونه است و من هرگز از آن بر نمىگردم و تبديل نمىكنم . هر آينه اين موضوع را به ياد داشته باشيد و آن را مبدل مسازيد . باز هم سخن خود را تكرار مىكنم كه نماز را به پا داريد و زكات را بپردازيد و امر به معروف و نهى از منكر كنيد و اكنون مهمترين امر به معروف اين است كه به اين گفتار من در مورد ولايت على عمل بسنده كنيد و آن را به كسانى كه اينجا حاضر نيستند تبليغ كنيد و به آنان امر كنيد آن را بپذيرند و آنان را از مخالفت با اين امر باز داريد ، كه اين فرمانى از سوى خداى عز و جل و من است .\r\n( 2 ) اى مردم ! قرآن براى شما بيان كرده كه امامان پس از على از ميان فرزندان و اعقاب اويند و من هم به شما شناساندم كه آن امامان از نسل على و منند ، آنجا كه خداى عز و جل مىفرمايد : «  و جعلها كلمة باقية فى عقبه  » ( و آن را در ذريهء خود تا قيامت ، كلمهء باقى گردانيد . ) « 1 » و هرگز تا هنگامى كه به آن دو ( قرآن و امامان ) تمسك جوييد ، گمراه نخواهيد شد .\r\n( 3 ) اى مردم ! پرهيزگارى ، پرهيزگارى ! و از قيامت بترسيد كه خداوند فرموده است : زلزلهء قيامت چيزى سخت بزرگ است . مرگ و حساب و موازين و\r\n\r\n\r\n","description":"","footnote":"\r\n( 1 ) . بخشى از آيهء 28 سورهء چهل و سوم ( زخرف ) . در تفسير على بن ابراهيم قمى و تبيان طوسى و مجمع البيان طبرسى به اين موضوع اشاره شده است . صدوق در معانى الاخبار ، ص 131 ، چاپ حوزه ، در همين مورد روايتى آورده و در تفسير برهان ، ج 4 ، ص 128 ، به تفصيل بحث شده است . م .\r\n","page_name":" 167 ","page_number":167},
  {"content":"\r\n\r\nحساب پس دادن در پيشگاه پروردگار جهانيان و پاداش و شكنجه را فراياد آوريد . هر كس نيكويى آورد رستگار است و هر كس گناه آورد او را در بهشت بهره و نصيبى نيست .\r\n( 1 ) اى مردم ! شما بيش از آن هستيد كه در يك جلسه بتوانيد با من دست دهيد و بيعت كنيد و خداى عز و جل فرمان داده است كه نخست از شما اقرار زبانى بگيرم كه در مورد امير المؤمنين على و امارت او و امامانى كه پس از او مىآيند و از نسل من و اويند اقرار كنيد و به شما گفتم و اعلام كردم كه ذريهء من از صلب اويند . اكنون همگان بگوييد : ما شنوا و فرمانبردار و پذيرا و خشنود به آن چيزى هستيم كه از سوى پروردگارمان كه پروردگار تو نيز هست در مورد على و فرزندانش ابلاغ كردى و در اين با دل و جان و دست و زبان بيعت مىكنيم و بر اين بيعت زندگى مىكنيم و مىميريم و برانگيخته مىشويم . آن را تغيير و تبديل نمىكنيم و در آن شك و ترديد روا نمىداريم و از اين عهد بر نمىگرديم و پيمان نمىشكنيم و از خداوند و امير المؤمنين على و فرزندانش حسن و حسين كه امامند و از صلب على و ذريهء تو مىباشند اطاعت مىكنيم . و من منزلت و مقام حسن و حسين را در پيشگاه خدايم و خودم به شما اعلام كردم و رساندم و همانا آن دو سرور جوانان بهشتند و آن دو پس از پدرشان امامند و پيش از آنكه على پدر آن دو باشد ، من پدر ايشانم . اكنون بگوييد :\r\nاز خداى فرمانبرداريم و در اين مورد با تو و على و حسن و حسين و ديگر امامان كه گفتى عهد و پيمان مىدهيم و اين پيمان كه براى على ( ع ) مىگيرى از دل و جان و دست و زبان رضايت مىدهيم و اگر بتوانيم دست بيعت هم مىدهيم ( دست در دست او مىگذاريم ) ، و گر نه با زبان اقرار مىكنيم و هرگز به فكر تغيير آن نخواهيم بود و در دل خود خيال بازگشت از آن را نخواهيم داشت و خدا را در اين باره گواه مىگيريم و خداوند بسنده‌تر گواه است و تو و همهء كسانى را كه بايد از ايشان اطاعت كرد ، چه آشكار باشند و چه نهان و فرشتگان و لشكرهاى خدا را گواه مىگيريم و خداوند از هر گواهى بزرگتر است .\r\n( 2 ) اى مردم ! چه مىگوييد ؟ همانا خداوند دانندهء هر سخن و انديشهء نهانى همگان است . هر كس رهنمون شده است به سود خويش رهنمون شده و هر آن كس گمراه شود به زيان خود گمراه شده است و هر كس بيعت كند با خدا بيعت كرده است و دست خدا بر فراز دست ايشان است .\r\n( 3 ) اى مردم ! از خدا بترسيد و با على كه امير المؤمنين است و حسن و حسين و\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nديگر امامان كه كلمهء طيبهء باقيه هستند بيعت كنيد . خداى هر كه را غدر كند نابود فرمايد و بر هر كس وفا كند مهر و محبت فرمايد : و هر كس پيمان شكند ، همانا به زيان خويش شكسته است .\r\n( 1 ) اى مردم ! آنچه را كه براى شما گفتم بگوييد و به على به اميرى بر مؤمنان سلام دهيد و بگوييد : « شنيديم و اطاعت كرديم . خواهان آمرزش تو هستيم پروردگارا .\r\nبازگشت به سوى تو است . » و بگوييد : « سپاس خداوندى را كه ما را به اين هدايت كرد و اگر خدايمان هدايت نمىكرد ، خود هدايت نمىشديم . »\r\n( 2 ) اى مردم ! همانا فضائل على بن ابى طالب نزد خداوند عز و جل است و آنها را در قرآن نازل فرموده است و بيش از آن است كه بتوانم در يك جلسه بيان كنم و هر كس از آن به شما خبر داد و آن را مىشناخت او را تصديق كنيد .\r\n( 3 ) اى مردم ! هر كس از خداوند و رسول او و على و امامانى كه گفتم اطاعت كند ، همانا به فوز بزرگ رسيده است .\r\n( 4 ) اى مردم ! كسانى كه به بيعت با او پيشى گيرند و به دوستىورزيدن و سلام دادن به او به امارت مؤمنان سبقت بجويند ، آنان بهره‌مندان در بهشتهاى پر نعمتند .\r\n( 5 ) اى مردم ! چيزى را بگوييد كه خداوند از آن خشنود باشد و اگر شما و همهء كسان كه در زمينند كافر شويد هرگز هيچ زيانى به خداوند نخواهد رسيد .\r\nپروردگارا مؤمنان را بيامرز و بر كافران خشم بگير و سپاس خداوند پروردگار جهانيان را .\r\n( 6 ) در اين هنگام مردم با صداى بلند گفتند : آرى ، فرمان خدا و رسولش را شنيديم و با جان و دل و دست و زبان فرمانبرداريم و براى بيعت و دست در دست نهادن پيش پيامبر و على هجوم آوردند . نخستين كسان كه با رسول خدا بيعت كردند ، خليفهء اول و دوم بودند و پس از آن دو ديگر مهاجران و انصار و مردم به ترتيب قدر و منزلت خويش همگان بيعت كردند . آنگاه نماز ظهر و عصر پيوسته به يك ديگر گزارده شد و شب هم نماز مغرب و عشا را پيوسته گزاردند و سه روز مدت بيعت و دست بر دست دادن طول كشيد ، و هر گاه گروهى بيعت مىكردند ، رسول خدا مى - فرمودند : سپاس خداوندى را كه ما را بر همهء مردم فضيلت داده است . « 1 »\r\n\r\n\r\n","description":"","footnote":"\r\n( 1 ) . اين حديث با همين تفصيل و با اختلافات لفظى و كم و بيشىهايى در احتجاج احمد بن على طبرسى از محدثان قرن ششم هجرى آمده است و به نقل از آن در صفحات 201 تا 218 جلد 37 بحار الانوار چاپ دار الكتب الاسلاميه آمده است و به نقل مرحوم علامهء مجلسى در كشف اليقين علامهء حلى ، دانشمند بزرگ قرن هفتم و به نقل از طبرى در كتاب صراط المستقيم على بن يونس بياضى دانشمند قرن نهم هجرى آمده است و براى اطلاع بيشتر به صفحهء 218 جلد 37 بحار مراجعه فرماييد . چون در متن روضة الواعظين غلطهاى چاپى فراوان است ، در ترجمه از بحار و احتجاج استفاده شد . م .\r\n","page_name":" 169 ","page_number":169},
  {"content":"\r\n\r\n( 1 ) عبد الرحمن بن سمره « 1 » مىگويد : به پيامبر عرض كردم مرا به راه نجات راهنمايى كنيد . فرمودند : اى پسر سمره ! هر گاه آراء مختلف و پراكنده شد ، بر تو باد به على بن ابى طالب كه او امام امت من و خليفهء من پس از من بر همگان است . او فاروقى است كه ميان حق و باطل را تشخيص مىدهد . هر كس از او بپرسد پاسخش مىدهد و هر كس از او راهنمايى بخواهد راهنمائيش مىكند و هر كس از او طلب حق كند آن را مىيابد و هر كس خواهان هدايت باشد آن را در محضر على خواهد يافت و هر آن كس به او پناه برد پناهش مىدهد و هر آن كس به او متوسل شود نجاتش مىدهد و هر آن كس از او پيروى كند هدايتش مىكند . اى پسر سمرة ! هر كس تسليم او باشد و او را دوست بدارد به سلامت مىماند و هر كس بر ضد او باشد و با او دشمنى ورزد نابود مىشود . اى پسر سمره ! همانا على از من است و روح او از روح من و سرشت او از سرشت من است . او برادر من و من برادر اويم و او شوهر دخترم فاطمه سرور همهء زنان گذشته و آيندهء جهانيان است و همانا دو امام امت من كه دو سرور جوانان اهل بهشتند از اويند ، يعنى حسن و حسين ، و نه تن از فرزندان حسين كه نهمى آنان قائم امت من است و زمين را انباشته از عدل و داد خواهد كرد همان گونه كه انباشته از ظلم و ستم شده باشد . « 2 »\r\n( 2 ) ابن عباس مىگويد پيامبر ( ص ) چنين فرمودند :\r\nاى مردم ! هيچ كس از خداوند نيكو گفتارتر و راست سخن‌تر نيست . همانا پروردگار شما جل جلاله ، به من فرمان داده است كه على را نشانهء هدايت و امام و\r\n\r\n\r\n","description":"","footnote":"\r\n( 1 ) . عبد الرحمن بن سمرة بن حبيب : نامش عبد الكعبه بود ، پيامبر ( ص ) به عبد الرحمن تغيير دادند . روز فتح مكه مسلمان شد . براى اطلاع بيشتر از شرح حالش ، رك . به :\r\nاسد الغابه ، ابن اثير ، صفحهء 298 ، جلد 3 . م .\r\n( 2 ) . در صفحهء 17 امالى صدوق و صفحهء 26 امالى همراه با ترجمهء فارسى آقاى كمره‌يى ، چاپ اسلاميه ، 1355 شمسى آمده است . م .\r\n","page_name":" 170 ","page_number":170},
  {"content":"\r\n\r\nخليفه و وصى خود براى شما قرار دهم و براى خودم او را برادر و وزير قرار دهم .\r\n( 1 ) اى مردم ! همانا پس از من على دروازهء هدايت و فرا خواننده به سوى خداى من است و او صالح مؤمنان است و چه كسى نيكو گفتارتر است از كسى كه به سوى خدا فرا خواند و كار نيكو كند و بگويد من از مسلمانانم . اى مردم ! على از من است و فرزندانش فرزندان منند او همسر حبيبهء من است . فرمان او فرمان من و نهى او نهى من است . اى مردم ! بر شما باد فرمانبردارى از او و پرهيز از سركشى از فرمان او كه فرمانبردارى از او ، فرمانبردارى از من و سرپيچى از او ، سرپيچى از من است .\r\nاى مردم ! همانا على صديق و فاروق و محدث اين امت است و هارون و يوشع و آصف و شمعون اين امت و دروازهء غفران و آمرزش و كشتى رستگارى و طالوت و ذو القرنين اين امت است . اى مردم ! او مايهء آزمون همگان و حجت بزرگ و آيت عظماى خدا و امام اهل دنيا و دستگيرهء مورد اعتماد است . اى مردم ! على همراه حق و حق همراه على و زبان اوست . اى مردم ! على تقسيم‌كنندهء آتش است . هيچ دوستدار او به جهنم در نمىافتد و هيچ دشمن او از آن رهايى نمىيابد و او تقسيم‌كنندهء بهشت است . هيچ دشمن او وارد بهشت نمىشود و هيچ دوست او از آن كنار رانده نمىشود . « 1 »\r\n( 2 ) اى مردم ! اى اصحاب من ! همانا كه براى شما خير خواهى كردم ، ولى شما خيرخواهان را دوست نداريد . من سخن خود را مىگويم و براى خود و شما از خداوند طلب آمرزش مىكنم .\r\n( 3 ) ابن عباس مىگويد ، پيامبر ( ص ) فرموده‌اند : ولايت على بن ابى طالب ولايت خداوند است و دوستى او عبادت خداست و پيروى كردن از او فريضهء الهى است و دوستان او دوستان خدا و دشمنان او دشمنان خدايند . نبرد با او نبرد با خدا و تسليم بودن براى او تسليم بودن به خداست . « 2 »\r\n( 4 ) امير المؤمنين فرموده است : من حجت خدا و خليفهء خدا و صراط و باب خدا و خازن علم خدا و مؤتمن سر خدا و امام همهء مردم پس از بهترين مردم محمد ( ص )\r\n\r\n\r\n","description":"","footnote":"\r\n( 1 ) . در صفحهء 31 امالى صدوق ، همراه با ترجمهء آقاى كمره‌يى آمده است . م .\r\n( 2 ) . همهء اين موارد با ذكر سلسلهء اسناد در صفحات 32 ، 35 ، 36 و 39 امالى صدوق همراه با ترجمهء آقاى كمره‌يى آمده است .\r\n","page_name":" 171 ","page_number":171},
  {"content":"\r\n\r\nكه نبى رحمت است هستم و بر او و آل او درود و سلام باد . « 1 »\r\n( 1 ) و نيز فرموده است : به حضور پيامبر كه در مسجد قبا بودند و تنى چند از اصحابش حضور داشتند رفتم . چون چشم پيامبر ( ص ) به من افتاد چهره‌اش شاد شد و چنان لبخند زد كه درخشش و سپيدى دندانهاى ايشان را ديدم و سپس فرمود : اى على ! پيش من بيا ، پيش من بيا ، و همچنان مرا نزديك خويش فرا مىخواند ، آنچنان كه متصل به ايشان نشستم . آنگاه روى به ياران خود كرد و فرمود : اى ياران من ! بدانيد كه على از من و من از على هستم . روح او از روح من و سرشت او از سرشت من است . او برادر و وصى من است و در زندگى و پس از مرگ من خليفهء من است . هر كس از او فرمان برد از من فرمان برده است و هر كس با او موافقت كند با من موافقت كرده است و هر كس با او مخالفت كند با من مخالفت كرده است . « 2 »\r\n( 2 ) ابن عباس مىگويد ، پيامبر فرموده‌اند : هر كس شاد مىشود كه چون من زندگى كند و چون من بميرد و در بهشت عدن به جايگاه من در آيد كه درختى است كه خدايش غرس فرموده است و به آن بگويد باش و باشد ، به راستى دوستدار على بن ابى طالب باشد و سپس نسبت به اوصيايى كه از فرزندان اويند دوستدار باشد كه آنان عترت منند و از سرشت من آفريده شده‌اند . من از افراد امت خود كه دشمن و منكر فضل ايشان باشند و پيوند مرا با ايشان قطع كنند ، به خدا شكايت مىكنم ، و به خدا سوگند مىخورم كه پس از من پسرم حسين را خواهند كشت . خداوند شفاعت مرا به ايشان نرساند . « 3 »\r\n( 3 ) عايشه مىگويد : در حضور رسول خدا بودم . على بن ابى طالب ( ع ) آمد و پيامبر فرمود : اين سرور عرب است . گفتم : اى رسول خدا ! مگر تو سرور عرب نيستى ؟ فرمود : من سرور فرزندان آدمم و على سرور عرب است . گفتم :\r\nمعنى آن چيست ؟ فرمود : يعنى كسى كه اطاعت از او همچون اطاعت از من واجب است . « 4 »\r\n\r\n\r\n","description":"","footnote":"\r\n( 1 ) . همهء اين موارد با ذكر سلسلهء اسناد در صفحات 32 ، 35 ، 36 و 39 امالى صدوق همراه با ترجمهء آقاى كمره‌يى آمده است .\r\n( 2 ) . همهء اين موارد با ذكر سلسلهء اسناد در صفحات 32 ، 35 ، 36 و 39 امالى صدوق همراه با ترجمهء آقاى كمره‌يى آمده است .\r\n( 3 ) . همهء اين موارد با ذكر سلسلهء اسناد در صفحات 32 ، 35 ، 36 و 39 امالى صدوق همراه با ترجمهء آقاى كمره‌يى آمده است .\r\n( 4 ) . همهء اين موارد با ذكر سلسلهء اسناد در صفحات 32 ، 35 ، 36 و 39 امالى صدوق همراه با ترجمهء آقاى كمره‌يى آمده است و براى اطلاع بيشتر در مورد شمارهء 4 به صفحهء 97 جلد 2 فضائل الخمسه مراجعه فرماييد كه از منابع مختلف اهل سنت نقل شده است . م .\r\n","page_name":" 172 ","page_number":172},
  {"content":"\r\n\r\n( 1 ) پيامبر ( ص ) به على ( ع ) فرمودند : اى على ! منزلت و نسبت تو به من چون منزلت هبة الله شيث به آدم و سام به نوح و اسحاق به ابراهيم و هارون به موسى و شمعون به عيسى است ، جز اينكه پس از من پيامبرى نيست . اى على ! تو وصى و خليفهء منى و هر كس وصايت و خلافت ترا انكار كند از من نيست و من هم از او نيستم و خود روز رستاخيز دشمن اويم . اى على ! تو از همهء امت من در فضل برترى و پيش از همه‌شان مسلمان‌شده‌اى و دانش تو از همه‌شان بيشتر و بردبارى تو از همه افزون‌تر و قلب تو از همه شجاع‌تر و كف تو از همه بخشنده‌تر است . اى على ! تو پس از من امام و امير و صاحب و وزيرى و ميان امت من براى تو مانندى نيست . اى على ! تو تقسيم‌كنندهء بهشت و دوزخى با دوستى تو نيكان از تبهكاران شناخته مىشوند و ميان بدان و گزيدگان و مؤمنان و كافران تميز داده مىشود . « 1 »\r\n( 2 ) پيامبر ( ص ) فرموده‌اند : امامان پس از من دوازده تن هستند . نخستين ايشان تويى و آخر ايشان قائم است كه خداى تعالى به دست او خاوران و باختران زمين را مىگشايد . « 2 »\r\n( 3 ) امام باقر ( ع ) فرموده است : گروهى از يهوديان مسلمان شدند كه از جملهء ايشان عبد الله بن سلام و اسد و ثعلبه و ابن يامين و ابن صوريا بودند . آنان به حضور پيامبر آمدند و گفتند : اى پيامبر خدا ! موسى ( ع ) به يوشع بن نون وصيت كرد . وصى شما و ولى ما پس از شما كيست ؟ اين آيه نازل شد : « هر آينه ولى شما خداوند و رسول اوست و كسانى كه ايمان آوردند . آنان كه نماز را بر پا مىدارند و در حالى كه در ركوع هستند زكات ( صدقه ) مىپردازند . » آنگاه پيامبر ( ص ) به آنان فرمود برخيزند . برخاستند و به سوى مسجد آمدند . در همان حال فقيرى از مسجد بيرون آمد . پيامبر پرسيدند : اى مرد ! آيا كسى به تو چيزى داد ؟ گفت : آرى ، اين انگشترى را به من دادند . رسول خدا پرسيدند : چه كسى آن را به تو داد ؟ گفت : اين مرد كه در حال نماز گزاردن است . پيامبر پرسيدند : در چه حالى به شما اين انگشترى را داد ؟\r\nگفت : در حال ركوع بود . پيامبر ( ص ) تكبير فرمود و اهل مسجد تكبير گفتند و\r\n\r\n\r\n","description":"","footnote":"\r\n( 1 ) . اين حديث هم با سلسلهء اسناد از امام صادق ( ع ) در صفحهء 46 ترجمهء امالى صدوق آمده است . م .\r\n( 2 ) . با ذكر سلسلهء اسناد در كمال الدين و عيون اخبار الرضا و امالى صدوق و به نقل از اين سه كتاب در صفحهء 226 جلد 36 بحار الانوار ، چاپ دار الكتب الاسلاميه آمده است . م .\r\n","page_name":" 173 ","page_number":173},
  {"content":"\r\n\r\nپيامبر ( ص ) فرمودند : على بن ابى طالب پس از من ولى شماست . آنان گفتند :\r\nخشنوديم به اينكه خداوند پروردگار ما و اسلام آيين ما و محمد پيامبر ما و على بن ابى طالب ولى ما باشد و خداوند اين آيه را نازل فرمود : « هر كس خداى و رسول او و كسانى را كه گرويده‌اند ولى خود بداند ، همانا كه حزب خدا همانان چيرگانند . » « 1 »\r\n( 1 ) رسول خدا ( ص ) روز غدير خم چنين فرمودند : بهترين اعياد و جشنهاى امت من همين روز است كه خداوند متعال به من فرمان داد كه برادرم على بن ابى طالب را براى ملت خود منصوب كنم كه پس از من به وسيلهء او رهنمون شوند و آن روزى است كه خداوند دين را كامل و نعمت خويش را بر امت من تمام فرمود و براى آنان اسلام را برگزيد و به آن خشنود گرديد . اى مردم ! همانا على از من و من از على هستم و او از سرشت من آفريده شده و او پس از من امام خلق است و براى آنان هر گونه اختلافى را كه در سنت من داشته باشند روشن و بيان مىكند و او امير مؤمنان و پيشواى سپيد چهرگان و زنبور عسل دين و برگزيدهء اوصيا و همسر برترين زنان جهانيان و پدر امامان راهنماست .\r\n( 2 ) اى مردم ! هر كس على را دوست بدارد ، همانا من او را دوست مىدارم و هر كس على را دشمن بدارد ، من دشمنش مىدارم . هر كس به على بپيوندد ، من به او مىپيوندم و هر كس از على ببرد ، من از او مىبرم و هر كس به او ستم روا دارد ، من به او ستم روا مىدارم و هر كس با او دوستى ورزد ، من با او دوستى مىورزم و هر كس با على ستيزه كند ، من با او ستيزه مىكنم .\r\n( 3 ) اى مردم ! من شهر دانشم و على دروازهء آن است و نمىتوان به شهر در آمد مگر از دروازهء آن و دروغ مىگويد هر كس تصور كند كه مرا دوست مىدارد در حالى كه على را دشمن بدارد .\r\n( 4 ) اى مردم ! سوگند به كسى كه مرا به پيامبرى مبعوث كرده است و از همهء خلق برگزيده است ، من على را امام و پيشوا براى امت خود در زمين نصب نكرده‌ام مگر اينكه خداوند نامش را در آسمانهاى خود بلند مرتبه و اعلام فرموده و ولايت او را\r\n\r\n\r\n","description":"","footnote":"\r\n( 1 ) . با اندك اضافه‌يى در آخر حديث ، در امالى شيخ صدوق و به نقل از آن در صفحهء 183 جلد 35 بحار الانوار ، چاپ مكتبة الاسلاميه آمده است . م .\r\n","page_name":" 174 ","page_number":174},
  {"content":"\r\n\r\nبر فرشتگانش واجب ساخته است . « 1 »\r\n( 1 ) ابو سعيد خدرى مىگويد : روز غدير خم پيامبر ( ص ) نخست فرمان دادند منادى ندا دهد كه همگان جمع شوند و آنگاه دست على ( ع ) را گرفته و فرمودند :\r\nپروردگارا ! هر كس من مولاى اويم اين على مولاى اوست . خداوندا ! دوست بدار هر كس على را دوست دارد و دشمن بدار هر كه او را دشمن مىدارد . « 2 »\r\n( 2 ) در اين هنگام حسان بن ثابت گفت : اى رسول خدا ! آيا در بارهء على شعرى بگويم ؟ فرمود : آرى ، بگو و او چنين سرود : ( 3 ) « روز غدير پيامبر ايشان آنان را ندا داد در كنار غدير خم و پيامبر چه نيكو مناديى است . به آنان فرمود : مولا و ولى شما كيست ؟ همگى بدون اينكه ستيزه‌يى آشكار شود گفتند : پروردگارت مولاى ماست و تو خود ولى مايى و در تمام روزگار در ميان ما در اين مورد سركشى نخواهى يافت . پيامبر به على فرمود : اى على ! برخيز كه من ترا پس از خود به امامت و راهنمايى برگزيدم . هر كس من مولاى اويم اين على ولى اوست و همگان براى او ياران راست و درست باشيد و سپس چنين دعا فرمود كه پروردگارا ! دوستدار على را دوست بدار و با هر كس كه با او دشمن باشد دشمن باش . » « 3 »\r\n( 4 ) شيخ اديب على بن احمد فنجكردى در اين باره چنين سروده است : « 4 » « غدير خم را انكار مكن كه همچون آفتاب تابان و بلكه از آن هم آشكارتر\r\n\r\n\r\n","description":"","footnote":"\r\n( 1 ) . با ذكر سلسلهء اسناد از قول حضرت صادق ( ع ) بدون هيچ گونه تغيير و تبديلى در صفحهء 124 ترجمهء امالى صدوق به قلم آقاى كمره‌يى چاپ 1355 خورشيدى آمده است .\r\nاست . ضمنا براى اطلاع از منابع حديث « انا مدينة العلم و على بابها » در كتابهاى اهل سنت به صفحات 248 تا 250 جلد دوم كتاب فضائل الخمسه مراجعه فرماييد . م .\r\n( 2 ) . براى اطلاع بيشتر از نمونه‌هاى ديگرى از اين روايت و به نقل گروهى از بزرگان اصحاب به صفحات 349 تا 384 جلد اول كتاب فضائل الخمسه مراجعه فرماييد . م .\r\n( 3 ) . اين ابيات در صفحهء 574 ترجمهء امالى صدوق همراه با متن عربى ، با اختلاف لفظى اندكى و تفاوت در دو بيت آمده است . در منابع اهل سنت در صفحهء 81 مناقب اخطب خوارزم ، درگذشتهء 568 قمرى و صفحهء 33 كتاب تذكرة الخواص سبط ابن الجوزى آمده است . م .\r\n( 4 ) . اين شاعر خراسانى كه از « پنج كرد » نيشابور است ، معاصر فتال و درگذشتهء 513 هجرى قمرى است . همين ابيات او و ابيات ديگر و ابياتى كه به قيس بن سعد نسبت داده شده ، در صفحهء 156 جلد 8 اعيان الشيعه ، چاپ جديد ، 1403 قمرى ، بيروت ، آمده است . م .\r\n","page_name":" 175 ","page_number":175},
  {"content":"\r\n\r\nاست . آنچه كه با اسناد درست به بهترين مردم يعنى احمد ( ص ) مىرسد انكار نمىشود .\r\nدر آن روز امامت و جمال و جلال حيدر آشكار شد و تا روز رستاخيز باقى خواهد بود . شايسته‌ترين مردم براى اينكه او را به ولايت بپذيرند مرتضى است ، كسى كه بايد احكام اسلام را از او فرا گرفت و آموخت . »\r\n( 1 ) و همين شاعر اديب مىگويد :\r\n« پروردگارى كه ديروز بصره را براى ما گشود ، ما را بسنده است و سخن بسيار است . على امام ما و امام ديگران است و قرآن در اين باره نازل شده است .\r\nروزى كه پيامبر فرمود هر كس من مولاى اويم على مولاى اوست ، روزى نامور است . »\r\n( 2 ) قيس بن سعد بن عباده چنين گفته است : « 1 » « غير از عيد فطر و عيد قربان ، روز غدير هم براى من عيد است . روزى كه در آن سروران و بزرگان شاد و خرمند . در آن روز مرتضى به امامت رسيد و از سوى خداوند به تشريف و تمجيد رسيد . احمد ( ص ) كه بهترين رسولان است ، صبح آن روز در انجمنى كه سياه و سپيد حاضر بودند اين را اعلان فرمود : سپاس خدا را سپاس بىپايان و او را الطاف وجود و همهء كارهاى پسنديده است . »\r\n( 3 ) موضوع غدير خم روز هيجدهم ذى حجهء سال دهم هجرت بوده است .\r\n( 4 )\r\n\r\nمجلس دهم در ذكر فضائل امير المؤمنين على بن ابى طالب صلوات الله عليه\r\n( 5 ) ابن عباس و على بن الحسين ( ع ) گفته‌اند : اين آيه « از مردم كسى است كه جان خود را در راه رضاى خدا مىفروشد و خداوند به بندگان مهربان است . » در بارهء على ( ع ) نازل شده است . « 2 » و ابن عباس مىگويد : هر آيه‌يى كه در آن  يا ايها الذين آمنوا  است ، مصداق كامل و فرد مشخص و امير آن على ( ع ) است .\r\n\r\n\r\n","description":"","footnote":"\r\n( 1 ) . ظاهرا متن مخدوش است . اين ابيات از پنجكردى ( فنجكردى ) است و ابيات « پروردگارى كه ديروز بصره را براى ما گشود » از جناب قيس است . رك . به : اعيان الشيعه ، ص 457 ، ج 8 . م .\r\n( 2 ) . آيهء 206 سورهء دوم ( بقره ) و رك . به : صفحهء 183 جلد 2 تفسير تبيان شيخ طوسى ، چاپ نجف . م .\r\n","page_name":" 176 ","page_number":176},
  {"content":"\r\n\r\n( 1 ) و ابن عباس گفته است : به خدا سوگند ، منظور از صالح المؤمنين على است و خداوند مىفرمايد : خدا خود و جبريل و مردان صالح با ايمان و فرشتگان ياور و مددكار پيامبرند . « 1 »\r\n( 2 ) همچنين ابن عباس مىگويد : اين گفتار خداوند كه مىفرمايد « از خداى بترسيد و با راستگويان باشيد » منظور از راستگويان على است و در آيهء ديگرى كه مى - فرمايد « كسى كه به راستى آمد و كسى كه او را تصديق كرد » محمد ( ص ) و على ( ع ) هستند . « 2 »\r\n( 3 ) در بارهء اين آيه كه « همانا و به درستى كه تو بيم دهنده‌يى و براى هر قوم راهنمايى است » ، على ( ع ) فرموده است : راهنما منم . « 3 »\r\n( 4 ) ابن عباس مىگويد ، پدرم عباس بن عبد المطلب افتخار كرد و گفت : من عموى محمد ( ص ) و داراى منصب سقايت و آب رسانى به حاجيان هستم و از على برترم .\r\nشيبة بن عثمان بن طلحه هم گفت : من كعبه را آباد مىدارم و پرده‌دار كعبه‌ام ، پس من از على برترم . در همان حال كه آن دو چنين مىگفتند ، على شنيد و فرمود كه من از شما برترم ، زيرا در راه خدا جهاد مىكنم ، و خداوند اين آيه را نازل فرمود : « آيا مرتبت سقايت و آب رسانى به حاجيان و تعمير كردن مسجد الحرام را با مقام آن كس كه به خدا و روز قيامت ايمان آورده و در راه خدا جهاد مىكند برابر مىدانيد ؟ هرگز در نزد خداوند يكسان نخواهند بود . » « 4 »\r\n( 5 ) از امام باقر ( ع ) هم نزديك به همين مضمون روايت شده است .\r\n( 6 ) ابن عباس گفته است : منظور از مصداق كامل آيهء  و تعيها اذن واعية  ( گوش شنواى هوشمندان اين و پند و اندرز را تواند شنيد ) على ( ع ) است . « 5 » و پيامبر ( ص )\r\n\r\n\r\n","description":"","footnote":"\r\n( 1 ) . آيهء 4 سورهء 66 ( تحريم ) و رك . به : صفحهء 269 مناقب ابن مغازلى شافعى ، درگذشتهء 483 ، م .\r\n( 2 ) . آيات 119 سورهء نهم ( توبه ) و 33 سورهء سى و نهم ( زمر ) و رك . به : صفحهء 269 مناقب ابن مغازلى و تفسير در المنثور سيوطى . م .\r\n( 3 ) . آيهء 6 سورهء 13 ( رعد ) و رك . به : صفحهء 129 جلد 2 مستدرك الصحيحين حاكم نيشابورى . م .\r\n( 4 ) . آيهء 19 سورهء نهم ( توبه ) و رك . به : صفحهء 163 اسباب النزول واحدى نيشابورى ، درگذشتهء 468 قمرى ، چاپ بيروت . م .\r\n( 5 ) . آيهء 12 از سورهء شصت و نهم ( الحاقه ) و رك . به : تفسير طبرى ، ج 29 ، ص 35 ، و به حلية الأولياء ، ج 1 ، ص 67 ، ( به نقل از كتاب فضائل الخمسه ، ص 272 ، ج 1 ) و نيز رك . به : صفحهء 265 مناقب ابن مغازلى . م .\r\n","page_name":" 177 ","page_number":177},
  {"content":"\r\n\r\nفرموده‌اند : اى على ! من از خداوند مسألت كردم كه گوش ترا گوش شنوا قرار دهد و خداوند پذيرفت .\r\n( 1 ) همچنين ابن عباس مىگويد : « همانا كه از خداوند ، بندگان عالم او مىترسند . »\r\nو على از خداوند مىترسد و بيم دارد و به تمام امورى كه خداوند واجب كرده است عمل مىكند و در راه او جهاد مىكند و چون براى جنگ در صف مىايستد ، همچون بنيان استوار است كه خداوند مىفرمايد : « همانا كه خداوند دوست دارد كسانى را كه در راه او صف كشيده ، همچون بنياد استوار مىايستند . » و على در هر كارى در صدد كسب رضايت خدا و رسول خداست و پيش از او هيچ كس مشركان را نكشته است . « 1 »\r\n( 2 ) امام باقر ( ع ) در بارهء آيهء « و كسى كه پيش او علم كتاب است » فرموده است :\r\nمنظور على ( ع ) است كه علم همهء كتابهاى اول و آخر پيش اوست . « 2 »\r\n( 3 ) امام باقر ( ع ) در مورد اين آيه كه مىفرمايد : « و آنگاه بهشتيان ، دوزخيان را ندا كنند كه ما آنچه را خداى ما به ما وعده داده بود به حقيقت دريافتيم ، آيا شما هم آنچه را كه خدايتان وعده داده بود دريافتيد ؟ گويند : آرى . در اين هنگام منادى ندا مىكند ميان ايشان كه لعنت خدا بر ستمكاران . » گويد آن موذن و منادى على ( ع ) است . « 3 » و ابن عباس در مورد آيهء « طوبى لهم » مىگويد : طوبى درختى در بهشت است كه بيخ و اصل آن در خانهء على ( ع ) است و هيچ خانه‌يى در بهشت نيست مگر آنكه شاخى از آن درخت در آن قرار دارد و هيچ چيزى خداوند نيافريده مگر آنكه زيرا آن درخت است . همچنين زير آن درخت انجمن بهشتيان است كه نعمت خداوند را بر خود ياد مىكنند و در زير آن درخت توده‌هاى مشك و عبير بيشتر از توده‌هاى ريگ و شن است كه زير درختان اين جهان قرار دارد . « 4 »\r\n\r\n\r\n","description":"","footnote":"\r\n( 1 ) . از آيهء 28 سورهء سى و پنجم ( فاطر ) و رك . به : تفسير برهان ، ص 361 ، ج 3 . م .\r\n( 2 ) . از آيهء 43 سورهء سيزدهم ( رعد ) و رك . به : امالى صدوق و تفسير قمى و بصائر الدرجات صفار و بحث مستوفاى مرحوم علامهء مجلسى در صفحات 429 تا 436 جلد 35 بحار الانوار . م .\r\n( 3 ) . آيهء 44 سورهء هفتم ( اعراف ) ، و رك . به : تفسير قمى ص 216 ، ج 1 . م .\r\n( 4 ) . بخشى از آيهء 29 سورهء سيزدهم ( رعد ) ، و رك . به : صفحهء 69 جلد 36 بحار الانوار كه كتب مختلف آن را نقل كرده است . م .\r\n","page_name":" 178 ","page_number":178},
  {"content":"\r\n\r\n( 1 ) امام صادق ( ع ) در تفسير آيهء  ثلة من الاولين  ( جمعى از پيشينيان ) فرموده است :\r\nهابيل و مؤمن آل فرعون و صاحب ياسين هستند و در بارهء  و قليل من الآخرين  ( اندكى از متاخران ) فرموده است : على ( ع ) است . « 1 »\r\n( 2 ) امام باقر ( ع ) در بارهء تفسير اين آيه كه خداوند مىفرمايد : « بگو اين راه من است كه با بصيرت به سوى خدا فرا مىخوانم ، من و كسى كه از من پيروى كند » ، فرموده است : منظور از پيرو رسول خدا على ( ع ) است « 2 » و امام باقر گفته است كه رسول خدا ( ص ) خود به على فرمودند مصداق كامل اين آيه « همانا كسانى كه ايمان آورند و كار نيك انجام دهند ، آنان بهترين مردمند » تو و شيعيان تو هستيد و وعده‌گاه ما كنار حوض كوثر و هنگام حشر مردم كه در آن هنگام تو و شيعيانت سير و سيراب و داراى چهره‌هاى درخشان خواهيد بود . « 3 »\r\n( 3 ) امام صادق ( ع ) در مورد آيهء  و بالوالدين احسانا  فرموده است : منظور از والدين محمد و على است . « 4 » ابن عباس در تفسير اين آيه « آنان كه اموال خود را ، شب و روز ، آشكار و نهان ، انفاق مىكنند » مىگفته است : در مورد على ( ع ) نازل شده است و چهار درهم داشت كه يك درهم شب و يك درهم روز و يك درهم پوشيده و يك درهم آشكارا صدقه داد . « 5 »\r\n( 4 ) پيامبر ( ص ) در ذيل اين آيه : « و همانا اين راه من است كه مستقيم است و از آن پيروى كنيد و راههاى گوناگون را پيروى مكنيد كه شما را پراكنده سازد » فرموده‌اند : از خداى خواستم كه اين را در على قرار دهد . « 6 »\r\n( 5 ) زيد بن على گفته است : منظور از ايمان در اين آيه « هر كس به ايمان كفر ورزد ، به درستى كه عملش تباه شده و او در رستاخيز از زيان‌كاران است » على و\r\n\r\n\r\n","description":"","footnote":"\r\n( 1 ) . آيات 13 و 14 سورهء پنجاه و ششم ( الواقعه ) و رك . به : بحار الانوار ، ص 333 ، ج 35 . م .\r\n( 2 ) . آيهء 108 سورهء دوازدهم ( يوسف ) ، رك . به : تفسير قمى ، ص 358 ، ج 1 . م .\r\n( 3 ) . آيهء 7 سورهء نود و هشتم ( بينه ) ، رك . به : تفسير برهان ص 490 ، ج 4 كه اين حديث را از منابع پيش از روضة الواعظين فتال و پس از آن ، به تفصيل آورده است . م .\r\n( 4 ) . در پنج آيه از قرآن آمده است . از جمله ، آيهء 15 سورهء چهل و ششم ( احقاف ) و رك .\r\nبه : تفسير برهان ، ص 121 ، جلد 1 و به صفحهء 47 مناقب ابن مغازلى . م .\r\n( 5 ) . آيهء 274 سورهء دوم ( بقره ) ، رك . به : ص 58 ، اسباب النزول واحدى چاپ بيروت . م .\r\n( 6 ) . آيهء 153 سورهء ششم ( انعام ) ، رك . به : صفحهء 563 جلد اول تفسير برهان . م .\r\n","page_name":" 179 ","page_number":179},
  {"content":"\r\n\r\nولايت اوست . « 1 »\r\n( 1 ) امام باقر ( ع ) در تفسير اين آيه : « اين به آن سبب است كه ايشان آنچه را كه خداوند را خشمگين ساخت پيروى كردند و خشنودى خداوند را مكروه داشتند و اعمال ايشان تباه شد . » فرموده است : آنان على را خوش نمىداشتند و حال آنكه خداوند در جنگ بدر و حنين و در بطن النخلة « 2 » و روز هشتم و نهم ذيحجه فرمان به ولايت او داده بود و در حديبيه و جحفه و غدير خم ، پانزده آيه در فضيلت على ( ع ) نازل فرموده است . « 3 »\r\n( 2 ) ابن عباس در تفسير اين آيه « بگو به فضل خدا و رحمت او سخت شادمان باشند كه بهتر از همهء چيزهايى است كه جمع مىكنند . » مىگويد : فضل خداوند يعنى پيامبر و رحمت خدا يعنى على ( ع ) . « 4 »\r\n( 3 ) شريك بن عبد الله در تفسير اين آيه « اى كسانى كه ايمان آورده‌ايد ! همگى در مقام تسليم در آييد . » مىگويد : منظور امامت و ولايت على ( ع ) است . « 5 »\r\n( 4 ) ابن عباس در تفسير اين آيه « اطاعت كنيد از خدا و اطاعت كنيد رسول و اولى الامر را . » مىگويد : منظور فرماندهان سريه‌ها هستند و على نخستين ايشان است . « 6 »\r\n( 5 ) پيامبر فرموده است : هر كس يك بار سورهء اخلاص را بخواند چنان است كه يك سوم قرآن را خوانده باشد و آنكه دو بار بخواند چنان است كه دو سوم قرآن را خوانده باشد و هر كس آن را سه بار بخواند چنان است كه قرآن را دور و ختم كرده\r\n\r\n\r\n","description":"","footnote":"\r\n( 1 ) . آيهء 5 از سورهء پنجم ( مائدة ) . عياشى ، از جابر از امام باقر ( ع ) هم اين روايت را آورده است و رك . به : صفحهء 450 جلد اول تفسير برهان . م .\r\n( 2 ) . بطن النخله : به نقل سمهودى در وفاء الوفاء ، ص 381 ، ج 2 ، در فاصلهء دو روز راه تا مدينه است . م .\r\n( 3 ) . آيهء 28 سورهء چهل و هفتم ( محمد ) ، و رك . به : تفسير برهان ، ص 189 ، ج 4 . م .\r\n( 4 ) . آيهء 58 سورهء يونس ، به نقل آقاى فيروزآبادى در فضائل الخمسه ، ص 285 ، ج 1 ، خطيب در تاريخ بغداد ، ص 15 ، ج 5 ، همين روايت را از ابن عباس آورده است . م .\r\n( 5 ) . آيهء 208 سورهء دوم ( بقره ) و رك . به : صفحهء 207 جلد اول تفسير برهان كه دوازده روايت در اين باره آورده است . م .\r\n( 6 ) . آيهء 59 سورهء پنجم ( نساء ) و رك . به : اصول كافى ، ج 1 ، ص 293 ، چاپ علميهء اسلاميه . م .\r\n","page_name":" 180 ","page_number":180},
  {"content":"\r\n\r\nباشد . همانا هر كس على را با دل دوست بدارد ، ثواب و پاداش يك سوم اين آيه ( سوره ) به او مىرسد و هر كس او را با دل و دست دوست بدارد ، خداى دو سوم پاداش را به او مىدهد و هر كس او را با دل و دست و زبان دوست بدارد ، تمام پاداش به او داده مىشود . « 1 »\r\n( 1 ) امام باقر ( ع ) در مورد اين آيه « هر كس كار نيكى بياورد براى او بهتر از آن است و هر كس كار بدى بياورد با چهره در آتش مىافتد . » فرموده است : كار نيك و حسنه ، ولايت و محبت على است و كار بد دشمنى و ستيزه با على است و عملى با آن پذيرفته نمىشود . « 2 »\r\n( 2 ) پيامبر ( ص ) در مورد اين آيه « همانا كسانى كه ايمان آوردند و نيكوكارى كردند ، خداوند رحمان به زودى براى ايشان مودت قرار مىدهد . » فرموده‌اند : مصداق كامل آن على ( ع ) است و در مورد آيهء بعد از اين آيه « و همانا حقايق قرآن را تنها به زبان تو آسان كرديم ، تا به آن پرهيزكاران را مژده دهى و قوم لجوج و ستيزه‌جو را بيم دهى . » فرموده‌اند : پرهيزكار على ( ع ) و قوم ستيزه‌جو بنى اميه‌اند . « 3 »\r\n( 3 ) ابن مسعود در مورد اين آيه كه « خداوند جنگ را از مؤمنان كفايت فرمود و خداوند قوى و عزيز است . » مىگفته است : يعنى به وجود على ( ع ) جنگ را از آنان كفايت فرمود . « 4 »\r\n( 4 ) ابن عباس مىگويد : پيامبر ( ص ) به على ( ع ) فرمان داد كه در بستر ايشان بخوابد و پيامبر ( ص ) رفت . على برد سبز پيامبر را بر خود كشيد و خوابيد . برخى از دشمنان گفتند : حمله كنيد . برخى ديگر گفتند : اكنون كه خوابيده است و اگر مىخواست بگريزد تاكنون گريخته بود و چون صبح شد على ( ع ) برخاست . او را گرفتند و\r\n\r\n\r\n","description":"","footnote":"\r\n( 1 ) . به نقل مرحوم سيد هاشم بحرانى در تفسير برهان ، ص 523 ، ج 4 . اخطب خوارزم هم اين حديث را نقل كرده است . م .\r\n( 2 ) . آيهء 90 سورهء بيست و هفتم ( نحل ) ، رك . به : تفسير برهان ، ص 212 ، ج 3 . م .\r\n( 3 ) . آيات 96 و 97 سورهء نوزدهم ( مريم ) . در مورد آيهء اول در كتابهاى عامه و خاصه مكرر آمده است . مثلا صفحهء 197 مناقب خوارزمى و صفحهء 327 مناقب ابن مغازلى و تفسير كشاف ذيل اين آيه . در منابع خاصه رك . به : صفحات 353 تا 360 جلد 35 بحار الانوار ، چاپ مكتبة الاسلاميه . م .\r\n( 4 ) . آيهء 25 از سورهء سى و سوم ( احزاب ) ، و رك . به : تفسير مجمع البيان طبرسى ، ص 350 ، ج 7 و 8 . م .\r\n","page_name":" 181 ","page_number":181},
  {"content":"\r\n\r\nگفتند : پيامبرت كجاست ؟ گفت : نمىدانم ، و خداوند متعال در مورد خوابيدن على ( ع ) در بستر پيامبر ( ص ) اين آيه را نازل فرمود : « و از مردم كسى است كه جان خود را براى كسب خشنودى خداوند مىفروشد . » « 1 »\r\n( 1 ) بريدهء اسلمى مىگويد : هر گاه همراه پيامبر ( ص ) سفر مىكرديم ، على ( ع ) بار و بنهء پيامبر را بر مىداشت و هر گاه جايى فرود مىآمديم ، از آن مواظبت مىكرد و اگر اصلاحى لازم مىديد انجام مىداد هر چند پينه دوختن به كفش بود . در جايى فرود آمديم و على شروع به اصلاح و پينه زدن كفش پيامبر كرد . در اين حال ابو بكر وارد شد . پيامبر به او فرمودند : برو به امير المؤمنين سلام كن . ابو بكر گفت : اى رسول خدا ! با اينكه شما زنده‌ايد ؟ فرمودند : آرى . پرسيد : امير المؤمنين كيست ؟\r\nفرمودند : همانى كه كفش را پينه مىزند . در اين هنگام عمر آمد . به او هم همين گونه فرمودند . بريده مىگويد : من هم كه به حضور پيامبر رسيدم ، همان گونه فرمودند و من به على همان گونه كه آنان سلام دادند ، سلام دادم . « 2 »\r\n( 2 ) ابو سعده مىگويد : على ( ع ) را ديدم از دار الاماره بيرون آمد . نزديك رفتم و سلام دادم . دستم را در دست خويش گرفت و به راه افتاد و كنار خانهء فرات آمد « 3 » و پيراهنى از آن خريد كه بلند بود و سه يا چهار درهم بهاى آن را پرداخت و پوشيد و آستينهاى آن به اندازه بود .\r\n( 3 ) امام باقر ( ع ) نقل مىفرمايد : كه على ( ع ) پيراهنى سنبلانى ( منسوب به جايى است ) به چهار درهم خريد و پيش خياطى آمد و دستور فرمود : مقدارى از آستينهاى آن را كه بلندتر از سر انگشتان ايشان بود ، قطع كند .\r\n( 4 ) اصبغ بن نباته ضمن خبرى طولانى مىگويد : امير المؤمنين على ( ع ) همراه قنبر به بازار پارچه فروشان آمد و بهاى دو پيراهن را از فروشنده‌يى پرسيد و سپس فرمود : دو پيراهن به من به فروش . آن مرد على ( ع ) را شناخت و گفت : اى امير المؤمنين !\r\n\r\n\r\n","description":"","footnote":"\r\n( 1 ) . آيهء 207 سورهء دوم ( بقره ) ، و رك . به : تفسير مجمع البيان طبرسى ، ص 301 ، ج 1 و 2 . م .\r\n( 2 ) . حديث خاصف النعل به صورتهاى گوناگون در منابع عامه و خاصه آمده است . از جمله در سنن ترمذى و تذكرة الخواص سبط ابن جوزى ، ص 39 ، چاپ مكتبة النينوى ، تهران و رك . به : صفحات 290 تا 347 جلد 37 بحار الانوار ، چاپ مكتبة الاسلاميه ، تهران . م .\r\n( 3 ) . دار فرات : ( تيمچه ، سرا ) به بازار كرباس فروشان كوفه گفته مىشده است . م .\r\n","page_name":" 182 ","page_number":182},
  {"content":"\r\n\r\nهر چه لازم داشته باشيد ، پيش من موجود است . همين كه آن مرد على ( ع ) را شناخت ، آن حضرت از خريد منصرف شد و كنار دكان نوجوانى آمد و گفت : دو جامه به من به فروش . پس از چانه زدن به هفت درهم توافق كردند . يكى كه بهتر بود به چهار درهم و ديگرى به سه درهم و به غلام خود قنبر فرمود : يكى از اين دو جامه را براى خودت بردار و او آن را كه چهار درهم ارزش داشت برداشت و على ( ع ) پيراهنى را كه سه درهم بود پوشيد و گفت : خدا را شكر كه جامه‌يى به من عنايت فرمود تا برهنگى خويش را بپوشم و ميان خلق او آراسته باشم . سپس به مسجد آمد و مشتى شن براى زير سر خود جمع فرمود و دراز كشيد . در اين هنگام پدر آن نوجوان به مسجد آمد و گفت : پسرم ترا نشناخته است و اين دو درهم سود فروش آن دو پيراهن است و بگيريد . فرمود : چنين نخواهم كرد ، زيرا او با من و من با او چانه زديم و با رضايت يك ديگر به آن مبلغ اتفاق كرديم . « 1 »\r\n( 1 ) و روايت شده است كه امير المؤمنين ( ع ) به بازار كرباس فروشان آمد و با مردى تنومند روبرو شد و فرمود : فلانى ! آيا دو پيراهن كه ارزش آن پنج درهم باشد دارى ؟\r\nآن مرد گفت : اى امير مؤمنان آنچه بخواهى دارم . همين كه آن مرد امام ( ع ) را شناخت ، على از معامله با او منصرف شد و كنار دكان نوجوانى ايستاد و گفت : آيا دو پيراهن دارى كه پنج درهم باشد ؟ گفت : آرى ، و آن دو پيراهن را خريد يكى را به سه درهم و ديگرى را به دو درهم و فرمود : اى قنبر ! پيراهنى را كه سه درهم است تو بردار . قنبر گفت تو به آن شايسته و سزاوارترى كه به منبر مىروى و براى مردم خطبه مىخوانى . فرمود : نه ، كه تو جوانى و در تو آرزوى جوانان است و من از خداى خود آزرم مىكنم كه از تو بهتر بپوشم كه شنيدم رسول خدا ( ص ) مىفرمود :\r\nبه بردگان خود از آنچه خودتان مىپوشيد بپوشانيد و از آنچه خودتان مىخوريد بخورانيد ، و چون على ( ع ) پيراهن را پوشيد ، دست خود را در آستين آن كشيد و چون بلندتر از سر انگشتانش بود به پيراهن فروش فرمود : اضافهء آن را قطع كند و چنان كرد . پيراهن فروش گفت : صبر كن تا لبهء آستين را بدوزم . فرمود : به همان حال رهايش كن كه اجل شتابان‌تر از اين است .\r\n\r\n\r\n","description":"","footnote":"\r\n( 1 ) . نظير اين موضوع در كتاب مناقب خوارزمى ( اخطب خوارزم ) ص 70 ، چاپ مكتبه نينوى ، تهران آمده است . م .\r\n","page_name":" 183 ","page_number":183},
  {"content":"\r\n\r\n( 1 ) پيامبر ( ص ) فرموده‌اند : چون خداوند مرا به آسمان و معراج برد سه مورد را در بارهء على به من وحى فرمود كه او امام متقيان و سرور مؤمنان و رهبر سپيد چهرگان است . « 1 »\r\n( 2 ) مردى به امير المؤمنين ( ع ) گفت : مىخواهم از سه چيز كه در تو وجود دارد بپرسم . نخست از كوتاهى قامت تو ، دوم از ستبرى سينه‌ات ، سوم از اينكه چرا موهاى جلو سرت ريخته است . على ( ع ) فرمود : خداى متعال مرا نه بلند و نه كوتاه بلكه معتدل و ميانه بالا آفريده است . به هر كوتاه قامت و بلند قامت كه ضربه بزنم به دو نيم مىسازم . ستبرى سينهء من بدان جهت است كه رسول خدا بابى از دانش به من آموخت كه از آن هزار باب سرچشمه مىگيرد و اين بزرگى علم است و اما ريختن موهاى سرم به سبب كوشش و پيكار با هماوردان و پوشيدن جامهء سپيد است .\r\n( 3 ) پيامبر ( ص ) فرموده‌اند : در قيامت كسى جز ما كه چهارتن هستيم سواره نخواهد بود . عباس بن عبد المطلب برخاست و گفت : اى رسول خدا ! آنها كيستند ؟\r\nفرمود ؟ اما من سوار بر براق خواهم بود كه چهره‌اش چون چهرهء آدميان و گونه‌هايش چون گونه‌هاى اسب و عرق آن چون مرواريد سفته و گوشهايش از زبرجد سبز و چشمانش به درخشندگى ستارهء زهره است كه همچون دو ستارهء پر فروغ مىدرخشد و پرتوى چون پرتو خورشيد دارد . از زير گلويش رشته‌هاى گهر فرو مىريزد . بسيار خوش تركيب و داراى دست و پاى كشيده است . نفس او همچون نفس آدميان است .\r\nسخن را مىشنود و مىفهمد . از خر بزرگتر و از استر كوچكتر است . عباس پرسيد :\r\nديگر كيست ؟ فرمود برادرم صالح كه بر آن ناقه كه خدايش ارزانى داشته و قومش آن را پى زدند و كشتند سوار خواهد بود . عباس پرسيد : اى رسول خدا ! ديگر كيست ؟\r\nفرمود : عمويم حمزه ، پسر عبد المطلب كه شير خدا و شير رسول خدا و سالار شهيدان است و او بر اين ناقهء عضباى من سوار خواهد بود . عباس پرسيد : اى رسول خدا ! ديگر كيست ؟ فرمود : برادرم على بر ناقه‌يى از ناقه‌هاى بهشت سوار خواهد بود كه لگام آن از مرواريد آبدار است و بر او محملى از ياقوت سرخ است و خوشه‌هاى\r\n\r\n\r\n","description":"","footnote":"\r\n( 1 ) . اين روايت در صفحهء 137 جلد 3 مستدرك الصحيحين حاكم نيشابورى آمده است و براى اطلاع بيشتر به صفحات 100 تا 106 جلد 2 فضائل الخمسه من الصحاح السته مراجعه فرماييد . روايت بعدى هم در خصال صدوق ، ص 183 ، همراه با ترجمهء آقاى كمره‌يى آمده است . م .\r\n","page_name":" 184 ","page_number":184},
  {"content":"\r\n\r\nآويخته از گهر سپيد دارد . بر سر على تاجى از نور و بر تن او دو حلهء سبز و به دستش لواى حمد و ستايش خواهد بود و جار مىزند كه\r\nاشهد ان لا إله الا الله وحده لا شريك له و اشهد ان محمدا عبده و رسوله\r\n. مردمان مىگويند : اين كسى جز فرشته‌يى مقرب ، يا پيامبرى مرسل ، يا از حاملان عرش نخواهد بود . سروشى از بارگاه الهى بانگ بر مىدارد كه اين نه فرشتهء مقرب است و نه نبى مرسل و نه از حاملان عرش . اين على بن ابى طالب است كه وصى رسول پروردگار جهانيان و پيشواى پرهيزگاران و رهبر سپيد چهرگان است . « 1 »\r\n( 1 ) و رسول خدا فرموده‌اند : خداوند متعال پنج چيز به من عنايت فرموده است و پنج چيز به على ( ع ) ارزانى داشته است . به من جوامع الكلم داده و به على جوامع العلم ارزانى داشته است . مرا پيامبر و او را وصى قرار داده است . به من كوثر و به او سلسبيل لطف كرده است . به من وحى و به او الهام بخشيده است و مرا شبانه به آسمان برد و براى او درهاى آسمانها و پرده‌ها را گشود . « 2 »\r\n( 2 ) عامر شعبى « 3 » مىگويد : امير المؤمنين على نه گفتار بالبديهه دارد كه چشم بلاغت را خيره ساخته و جواهر حكمت را كم بها كرده است و هيچ كس نتواند كه يكى مانند آن بياورد . سه گفتار از آن در نيايش است و سه گفتار در حكمت و سه گفتار در فرهنگ و ادب . اما آن سه كه در نيايش است ، اين كلمات است : « پروردگارا براى من كمال عزت است كه براى تو بنده باشم و براى من كمال فخر است كه تو پروردگار من باشى . تو چنانى كه من دوست مىدارم . مرا آنچنان كه خود دوست بدارى قرار بده . » اما آن سه كه در حكمت است اين كلمات است : « ارزش هر مرد آن چيزى است كه آن را نيكو بداند . هلاك نشد مردى كه اندازهء خويش را شناخت . مرد زير زبان خويش پنهان است . » و آن سه كه در فرهنگ و ادب است اين كلمات است :\r\n« بر هر كس كه مىخواهى بخشش كن تا امير او شوى ، و به هر كس مىخواهى\r\n\r\n\r\n","description":"","footnote":"\r\n( 1 ) . نظير اين روايت در صفحهء 123 جلد 13 تاريخ بغداد خطيب ، درگذشتهء 463 قمرى و هم در مناقب اخطب خوارزم ، ص 209 آمده است . م .\r\n( 2 ) . اين روايت در كتاب فضايل و به نقل از آن در بحار الانوار ، ص 159 ، ج 39 ، چاپ آقاى آخوندى آمده است . م .\r\n( 3 ) . عامر بن شراحيل شعبى : از بزرگان تابعين ، متولد 19 و درگذشتهء 103 هجرى كه در بارهء تاريخ مرگش اقوال ديگرى هم گفته شده است . رك . به : تاريخ بغداد ، ص 227 تا 234 ، ج 12 . م .\r\n","page_name":" 185 ","page_number":185},
  {"content":"\r\n\r\nنيازمند باش تا اسير او شوى ، و از هر كس مىخواهى بىنيازى بجوى تا همچون او باشى . »\r\n( 1 ) پيامبر ( ص ) فرموده‌اند : جبريل در حالى كه شاد و گشاده رو بود پيش من آمد .\r\nگفتم : اى حبيب من ! اكنون با آنكه بسيار شاد و خرمى به من بگو منزلت و مقام برادر و پسر عمويم على بن ابى طالب در پيشگاه خداوندش چگونه است ؟ گفت : سوگند به كسى كه ترا به حق براى نبوت و پيامبرى برگزيده است ، من اين بار فقط براى همين موضوع به زمين آمده‌ام . اى محمد ! خداوند على اعلى به شما دو تن سلام مىرساند و مىفرمايد : محمد پيامبر رحمت من است و على بر پا دارندهء حجت من است . هر كس كه على را دوست داشته باشد عذابش نمىكنم ، اگر چه گناهكار باشد و هر كس على را دشمن بدارد بر او رحم نمىكنم ، اگر چه فرمانبردار باشد . آنگاه رسول خدا فرمودند : چون روز قيامت برسد جبريل به حضور من مىآيد و لواى ستايش و حمد همراهش خواهد بود و هفتاد قطعه است كه هر قطعهء آن فراختر از ماه و خورشيد است و من بر كرسىيى از كرسيهاى رضوان و بر فراز منبرى از منبرهاى قدس خواهم بود . آن لوا را مىگيرم و به على مىدهم . عمر برخاست و گفت : اى رسول خدا ! چگونه على ياراى حمل آن لوا را خواهد داشت و حال آنكه خودت فرمودى كه هفتاد قطعه است و هر قطعهء آن بزرگتر از ماه و خورشيد . پيامبر فرمودند :\r\nخداوند روز قيامت به على ( ع ) نيرويى چون نيروى جبرئيل و پرتوى چون پرتو آدم و بردبارىيى چون بردبارى رضوان و زيبايى و جمالى چون جمال يوسف و صدايى شبيه صداى داود ارزانى مىفرمايد و اگر نه اين بود كه داود خطيب بهشت است ، به على هم صوتى چون صوت او داده مىشد ، و على نخستين كس است كه از سلسبيل و زنجبيل مىآشامد . « 1 » هر گامى كه على بر صراط مىنهد جاى پاى ديگرش استوار مىشود و همانا براى على و شيعيانش در پيشگاه خداوند متعال منزلتى است كه همگان بر آنان غبطه مىخورند . « 2 »\r\n( 2 ) پيامبر ( ص ) فرموده‌اند : بر در بهشت نوشته شده است\r\nلا إله الا الله ، محمد\r\n\r\n\r\n","description":"","footnote":"\r\n( 1 ) . اشاره است به آيات 18 و 19 سورهء هفتاد و ششم ( انسان ) . م .\r\n( 2 ) . بخشى از اين روايت به نقل از مناقب شهر آشوب در بحار الانوار ، ص 214 ، ج 39 ، چاپ دار الكتب الاسلاميه و روايات ديگرى هم در همين زمينه در صفحات 94 تا 98 جلد 3 فضائل الخمسه آمده است . م .\r\n","page_name":" 186 ","page_number":186},
  {"content":"\r\n\r\nرسول الله ، على اخو رسول الله\r\n، و اين نوشته دو هزار سال پيش از آفرينش آسمانها و زمين نوشته شده است . « 1 »\r\n( 1 ) و پيامبر ( ص ) فرموده‌اند : على در آسمانها همچون خورشيد براى مردم است و در آسمان دنيا همچون ماه تابان است . خداوند به على چنان فضيلتى عنايت كرده است كه اگر بر اهل زمين بخش شود همه‌شان را فرا مىگيرد و چنان فهمى به او ارزانى فرموده است كه اگر بر مردم زمين بخش شود همگان را فرا مىگيرد . نرمى و ملايمت او چون نرمى لوط ( ع ) و خلق او شبيه خلق يحيى و زهدش چون پارسايى ايوب و بخشندگى او چون بخشندگى ابراهيم و بهجت او چون بهجت سليمان و نيروى او چون نيروى داود است . نام على بر تمام حجابها و پرده‌هاى بهشت نبشته است و خداى من مرا به او مژده داد كه على در نزد خلق ستوده و نزد فرشتگان پاك و پاكيزه است و ويژهء من است و چراغ هدايت است و دوست من است و خداى مرا به او انس داده است . و از خداى خود خواستم كه او را پيش از من نميراند و قبض روح نفرمايد ، و از خداى خواستم كه او را به درجهء شهادت نائل فرمايد ، و وارد بهشت شدم و در آن فرشتگان على ( حوران على ) را ديدم كه بيش از برگ درختان بودند و كاخهاى او را ديدم كه به شمار انسانها بود . و على از من است و من از على هستم . هر كس على را دوست بدارد همانا مرا دوست داشته است .\r\nدوستى على نعمت است و پيروى كردن از او فضيلتى است كه فرشتگان سر تسليم به آن فرو آورده‌اند و صالحان جن آن را پذيرا شده‌اند . هيچ كس پس از من بر زمين پاى ننهاده است مگر اينكه على ( ع ) برتر و عزيزتر از اوست . على ( ع ) راه روشن هدايت است كه هرگز شتاب زده نيست و تباهى و فساد را بر او راهى نيست . از شكم هيچ مادرى پس از من كسى به كرامت على متولد نشده است . او به هر جا كه فرود آيد آنجا فرخنده است . خداى بر او حكمت را نازل فرموده است و با فهم و دانش او را سيراب فرموده است . فرشتگان با او همنشينى مىكنند ، بدون آنكه او ايشان را ببيند ، و اگر قرار بود بر كسى پس از من وحى شود به او وحى مىشد .\r\nخداوند محافل و انجمنها را به او مىآرايد و لشكرها را به او گرامى مىدارد و\r\n\r\n\r\n","description":"","footnote":"\r\n( 1 ) . اين حديث به همين صورت از قول جابر در منابع اهل سنت هم از جمله در صفحهء 22 تذكرة الخواص سبط ابن جوزى آمده است . م .\r\n","page_name":" 187 ","page_number":187},
  {"content":"\r\n\r\nسرزمينها را به او سرسبز و خرم مىكند و سپاهها را با وجود او عزت مىبخشد .\r\nمثل او همچون مثل كعبه است كه بايد او را زيارت كرد و او از كسى ديدار و زيارت نمىكند و همچون ماه است كه چون ظاهر شود تاريكى را روشن مىكند و چون خورشيد است كه با طلوع خود همه جا را روشن و نورانى مىسازد . خداوند او را در كتاب خود توصيف فرموده است و با آيات خود او را ستوده است و آثار على را در كتاب خويش وصف كرده و منازل و مراتب او را برافراشته است . او در حال حيات خود كريم و بزرگوار و در حال مرگ شهيد و آگاه است .\r\n( 1 ) پيامبر ( ص ) فرموده‌اند : خداى عز و جل يك صد و بيست و چهار هزار پيامبر آفريده است كه من از همه‌شان ، بدون اينكه افتخار كنم ، در پيشگاه الهى گرامىترم و خداى عز و جل به همين شمار وصى آفريده است كه على ( ع ) از همه‌شان در پيشگاه خداوند گرامىتر و برتر است . « 1 »\r\n( 2 ) و روايت شده است كه هر گاه شب به پيامبر ( ص ) وحى مىشد ، شب را به صبح نمىرساند مگر آنكه على را از آن آگاه مىفرمود و اگر روز به آن حضرت وحى مىشد ، آن روز را به شب نمىرساند مگر آنكه على را از آن آگاه مىفرمود .\r\n( 3 ) ابو سعيد خدرى مىگويد : از پيامبر ( ص ) در بارهء اين گفتار خداوند در سورهء نمل كه مىفرمايد : « گفت آن كسى كه علمى از كتاب نزدش بود . » پرسيدم كه منظور كيست ؟ فرمودند : وصى برادرم سليمان بن داود ( ع ) . گفتم : اى رسول خدا ! در بارهء اين آيهء سورهء رعد كه مىفرمايد : « و كسى كه دانش كتاب نزد اوست . » منظور كيست ؟\r\nفرمود : اين يكى برادر و وصى من على بن ابى طالب است . « 2 »\r\n( 4 ) و پيامبر فرموده‌اند : حلقه و كوبه در بهشت ياقوت سرخى بر صفحه‌هاى زرين است كه چون كوبه را بر صفحه بكوبند از آن بانگ يا على شنيده مىشود .\r\n( 5 ) اصبغ بن نباته مىگويد : امير المؤمنين على ( ع ) روزى بر منبر كوفه چنين فرمود : من بهترين اوصياء و وصى سالار پيامبرانم . من امام مسلمانان و پيشواى\r\n\r\n\r\n","description":"","footnote":"\r\n( 1 ) . در كتاب اختصاص شيخ مفيد با ذكر سلسلهء سند از قول حضرت صادق ( ع ) نظير اين روايت با اختلاف لفظى اندكى آمده و به نقل از آن در بحار الانوار ، ص 352 ، ج 16 ، آمده است . م .\r\n( 2 ) . اين روايت در صفحهء 337 امالى صدوق و به نقل از آن در بحار الانوار ، ص 429 ، ج 35 ، آمده است . م .\r\n","page_name":" 188 ","page_number":188},
  {"content":"\r\n\r\nپرهيزكاران و مولاى مؤمنان و همسر سرور زنان همهء جهانيانم . من در دست راست خويش انگشتر مىكنم و پيشانى بر خاك ساينده‌ام و من كسى هستم كه دو هجرت و دو بيعت كرده‌ام . سالار جنگهاى بدر و حنين و ضربه زننده با دو شمشير و حمله‌كننده به پهلوانانم . وارث علم پيشينيان و حجت خداوند پس از پيامبران بر همهء جهانيانم و محمد بن عبد الله خاتم پيامبران است . آنان كه به من موالات ورزند ، مورد مهر و رحمت خدايند و آنان كه با من ستيزه ورزند ، نفرين و لعنت‌شدگانند و حبيب من رسول خدا بسيار مىفرمود : محبت و دوستى به تو ايمان است و خشم و دشمنى با تو موجب كفر و نفاق ، و مىفرمود : من خانهء حكمتم و تو كليد آنى ، و مىفرمود :\r\nدروغ مىگويد هر كس تصور كند مرا دوست مىدارد و ترا دشمن بدارد . « 1 »\r\n( 1 ) عروة بن زبير مىگويد : « 2 » در مسجد رسول خدا نشسته بوديم و در بارهء احوال شركت‌كنندگان جنگ بدر و بيعت رضوان گفتگو مىكرديم : ابو الدرداء « 3 » گفت :\r\nاى قوم ! آيا به شما خبر دهم از كسى كه مال او از همه كمتر و پارسايى او از همه بيشتر و كوشش او در عبادت از همه سخت‌تر بود ؟ گفتند : آرى ، او كيست ؟ گفت على بن ابى طالب است . به خدا سوگند همهء كسانى كه آنجا بودند از ابو الدرداء روى برگرداندند . آنگاه مردى از انصار به او گفت : اى عويم ! سخنى گفتى كه هيچ كس با تو موافق و همراه نبود . ابو الدرداء گفت : اى قوم ! من آنچه ديده‌ام مىگويم . هر يك از شما هم هر چه ديده است بگويد . من على بن ابى طالب را كنار محلهء بنى نجار ديدم كه از همراهان خود كنار گرفته و خود را در گوشه‌هاى نخلستان پنهان كرده است . در آغاز من پنداشته بودم كه على به خانه‌اش رفته است . ناگاه آواى اندوهگين و نغمهء دل انگيزى شنيدم كه مىگفت : پروردگارا چه بسيار موارد هلاك و نابودى را كه از من باز بردى و نعمت به من ارزانى داشتى و چه بسيار دشواريها كه با كرم خود آن را گشودى . پروردگارا اگر عمر من در نافرمانى از تو دراز شود گناه من در نامهء عمل\r\n\r\n\r\n","description":"","footnote":"\r\n( 1 ) . اين روايت هم در صفحهء 17 امالى صدوق و به نقل از آن در بحار ، ص 341 ، ج 39 ، آمده است . م .\r\n( 2 ) . عروة بن زبير بن عوام : نوهء عمهء رسول خدا و امير المؤمنين است . متولد 22 و درگذشتهء 93 هجرى است . براى اطلاع بيشتر ، رك . به : زركلى ، الاعلام ، ص 17 ، ج 5 . م .\r\n( 3 ) . عويم بن مالك بن قيس : از بزرگان خزرج ، درگذشتهء 32 هجرى ، مشهور به پارسايى و حكمت و در گذشته در شام است . رك . به : همان كتاب ، صفحهء 281 همان جلد . م .\r\n","page_name":" 189 ","page_number":189},
  {"content":"\r\n\r\nمن بزرگ خواهد شد و من به چيزى جز آمرزش تو آرزو نبسته‌ام و جز به رضوان و خشنودى تو اميدوار نيستم .\r\n( 1 ) اين صداى جان سوز مرا به خود متوجه كرد و از پى آن رفتم . ناگاه ديدم على بن ابى طالب است . خود را از او پوشيده داشتم تا مناجاتش را بشنوم و از جاى خود تكان نخوردم . على ( ع ) در آن دل شب نخست چند ركعت نماز گزارد و باز به دعا و تضرع و گريه روى آورد و شروع به بث و شكوى كرد و از جملهء راز و نياز او با خداوند اين گفتار بود كه ، پروردگارا ! هر گاه به عفو تو مىانديشم گناهم بر من سبك مىشود و هر گاه به شدت سختگيرى تو مىانديشم گرفتارى و بلاى من سخت مى - شود . واى بر من اگر در كارنامهء خويش گناهى را ببينم و بخوانم كه آن را فراموش كرده باشم و تو آن را به حساب آورده باشى و بگويى فرو گيريدش . واى ، واى بر چنان گرفتارى كه عشيره‌اش او را نمىتواند نجات دهد و قبيله‌اش براى او سودى نمى - رساند و چون نامش را در زمرهء گنهكاران اعلان كنند فرشتگان بر او رحمت مى - آورند . ( 2 ) اى واى از آتشى كه جگرها و كليه‌ها را مىسوزاند و گوشت و پوست را مىكند و از ميان مىبرد . اى واى از فرو گرفتن شراره‌يى از شراره‌هاى آتش . آنگاه على سخت گريست و ناگاه نه صدايى از او شنيدم و نه حركتى از او ديدم . با خود گفتم : از شدت بىخوابى و شب زنده دارى خواب بر او چيره شد و حال آنكه بايد هم اكنون او را براى نماز صبح بيدار كنم . ابو الدرداء مىگويد : خود را پيش او رساندم . ديدم همچون چوب خشكى به زمين افتاده است . حركتش دادم . ديدم هيچ تكان نمىخورد . آنچه كوشش كردم اثرى نكرد . گفتم :  انا لله و انا اليه راجعون  . به خدا سوگند كه على بن ابى طالب درگذشته است . شتابان به سوى خانه‌اش حركت كردم كه به آنان خبر دهم . ( 3 ) فاطمه ( ع ) فرمود : اى ابو درداء ! داستان چگونه بود و چون گفتم ، فرمود : اى ابو درداء ! به خدا سوگند اين حالت غشى است كه از بيم خداوند او را فرا مىگيرد . مقدارى آب آوردند و بر چهره‌اش زدند . به هوش آمد و به من نگريست كه مىگريستم . فرمود : اى ابو درداء ! از چه مىگريى ؟ گفتم : از آنچه تو بر سر خود مىآورى . ( 4 ) فرمود : اى ابو درداء ! پس چگونه خواهد بود آنگاه كه مرا براى حساب فرا خوانند و گنهكاران يقين به عذاب كنند و فرشتگان خشن و نگهبانان تندخو بر من گماشته شوند و من در پيشگاه ملك جبار بر پا باشم و دوستان مرا تسليم كرده باشند و همهء اهل دنيا بر من رحمت آورند . در آن حال رحمت و دلسوزى تو بر من\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nبيش از اين خواهد بود ، آن هم در پيشگاه كسى كه هيچ پوشيده‌يى بر او پوشيده نمىماند .\r\n( 1 ) آنگاه ابو درداء به آن گروه گفت : به خدا سوگند من چنين حالى در هيچ يك از اصحاب پيامبر ( ص ) نديدم « 1 » .\r\n( 2 ) از جابر بن عبد اللَّه انصارى روايت شده كه مىگفته است : چون على ( ع ) خبر فتح خيبر را براى پيامبر ( ص ) آورد ، پيامبر به او فرمودند : اگر بيم آن نبود كه گروههايى از امت من در بارهء تو همان چيزى را بگويند كه مسيحيان در مورد عيسى بن مريم ( ع ) مىگويند ، در مورد تو سخنانى مىگفتم كه بر هيچ گروهى نگذرى مگر آنكه از زير پاى تو خاكى را كه بر آن قدم مىنهى بردارند و اضافهء آب وضوى ترا براى طلب شفا بگيرند . و براى تو همين بس است كه تو از من و من از تو هستم . تو از من ميراث مىبرى و من از تو و تو نسبت به من چون هارون نسبت به موسى هستى ، جز آنكه پس از من پيامبرى نيست . تو تعهدات و ذمهء مرا انجام مىدهى و به روش من و براى حفظ سنت من جنگ مىكنى و تو فردا كنار حوض كوثر جانشين منى و نخستين كس خواهى بود كه جامهء بهشتى بر او پوشيده مىشود و نخستين كس از امت من خواهى بود كه وارد بهشت مىشوى و شيعيان تو بر منبرهاى نور و با چهره‌هاى درخشان اطراف من خواهند بود و براى ايشان شفاعت مىكنم و آنان فردا در بهشت همسايگان من خواهند بود .\r\n( 3 ) هر كس با تو در نبرد باشد با من در نبرد است و هر كس با تو در صلح باشد با من در صلح است . نهان تو نهان من و آشكار تو آشكاراى من است . راز سينهء تو راز سينهء من است و فرزندان تو فرزندان منند . تو وعده‌هاى مرا برآورده مىسازى و حق همراه تو و بر دل و زبان تو جارى است . ايمان ميان چشمهاى تو و آميخته با خون و گوشت تو است ، همچنان كه با خون و گوشت من آميخته است . هرگز كسى كه ترا دشمن بدارد ، كنار حوض كوثر پيش من نخواهد آمد و هرگز كسى كه ترا دوست داشته باشد ، از حوض كوثر محروم نخواهد بود و با تو كنار حوض كوثر خواهد آمد .\r\n( 4 ) على ( ع ) به سجده افتاد و گفت : سپاس خداوندى را كه بر من نعمت اسلام را ارزانى داشت و قرآن به من آموخت و مرا محبوب بهترين مردمان كه خاتم پيامبران\r\n\r\n\r\n","description":"","footnote":"\r\n( 1 ) . نخستين روايتى است كه در باب عبادت و بيم على ( ع ) از خداوند به نقل از امالى صدوق در بحار الانوار ، ص 11 ، ج 41 ، آمده است و رك . به : صفحهء 77 امالى صدوق همراه با ترجمهء آقاى كمره‌يى . م .\r\n","page_name":" 191 ","page_number":191},
  {"content":"\r\n\r\nاست قرار داده است و اين همه احسان و فضل خداوند بر من است . پيامبر ( ص ) ( 1 ) فرموده : اگر تو نباشى مؤمنان پس از من شناخته نمىشوند « 1 » .\r\nابو سعيد خدرى مىگويد ، پيامبر ( ص ) مىفرمودند : هر گاه از خداوند چيزى مسألت مىكنيد و مىخواهيد ، براى من از خداوند تقاضاى وسيله كنيد . پرسيدم :\r\nوسيله چيست ؟ فرمود : درجهء من در بهشت است و آن نردبامى هزار پله است كه ميان هر پله فاصلهء دويدن يك ماه است تيزرو است . پله‌هاى آن از گوهر و زبرجد و ياقوت و زر و سيم است . روز رستاخيز اين نردبام ( پلكان ) را مىآورند و بر جايگاه نردبامهاى ديگر پيامبران مىنهند و اين پلكان ميان آنان همچون ماه نسبت به ستارگان درخشنده است . ( 2 ) در آن روز هيچ پيامبر و شهيد و صديقى باقى نمىماند مگر اينكه مىگويد : خوشا به حال كسى كه اين درجه از اوست . در اين هنگام سروشى از سوى خداوند متعال ندا مىدهد و اين ندا را همهء پيامبران و مردم مىشنوند كه اين درجهء محمد است . آنگاه من در حالى كه جامه‌يى از نور پوشيده‌ام و تاج كرامت بر سر دارم پيش مىآيم و على بن ابى طالب پيشاپيش من حركت مىكند و لواى من كه همان لواى حمد و ستايش است و بر آن نوشته شده است\r\n« لا إله الا الله\r\n، رستگاران كسانى هستند كه به عنايت خداوند فايز آيند » در دست على بن ابى طالب است و چون از كنار پيامبران بگذريم ، مىگويند : اين دو فرشتهء مقربند كه تا كنون آنان را نديده‌ايم و نمىشناسيم و چون از كنار فرشتگان مىگذريم ، مىگويند : اين دو پيامبر مرسلند .\r\nمن از آن پلكان بالا مىروم و على هم از پى من مىآيد و من به بالاترين پله مىروم و على بر يك پله پايين‌تر از من قرار مىگيرد و در آن حال هيچ پيامبر و صديق و شهيدى باقى نمىماند ، مگر اينكه مىگويد : خوشا به حال اين دو بنده ، چقدر در پيشگاه خداوند گرامى هستند . ( 3 ) سروشى از سوى خداوند ندا مىدهد و آن ندا را همهء پيامبران و صديقان و شهيدان و مؤمنان مىشنوند كه اين حبيب من محمد و اين ولى من على است . خوشا به حال كسى كه على را دوست داشته است و دوست مىدارد و واى بر آن كس كه بر او دشمنى ورزيده و دروغ بسته است . در اين حال ،\r\n\r\n\r\n","description":"","footnote":"\r\n( 1 ) . اين روايت با نقل سلسلهء سند در صفحهء 96 امالى صدوق همراه با ترجمه آمده است . در منابع اهل سنت در صفحهء 237 مناقب ابن مغازلى ، درگذشتهء 483 قمرى ، با سلسله اسناد ديگرى از جابر نقل شده است و رك . به : پاورقى همان صفحهء مناقب كه مآخذ ديگرى هم داده شده است . م .\r\n","page_name":" 192 ","page_number":192},
  {"content":"\r\n\r\nاى على ! كسى كه ترا دوست داشته باشد ، از اين سخن آسوده و شاد و چهره‌اش سپيد و درخشان مىشود و هر كس كه با تو دشمنى ورزيده و جنگ كرده و حق ترا منكر شده است ، چهره‌اش سياه مىشود و پاهايش به لرزه مىافتد . و در اين هنگام دو فرشته پيش من مىآيند . يكى از آن دو رضوان گنجور بهشت و ديگرى مالك دوزخ است . ( 1 ) نخست رضوان نزديك مىشود و مىگويد : اى احمد ! سلام بر تو باد . من مىگويم : اى فرشته سلام بر تو باد . كيستى ؟ چه زيبا رو و چه خوش بويى ! مىگويد :\r\nمن رضوان و گنجور بهشتم و اينها كليدهاى بهشت است كه خداوند عزت براى تو فرستاده است ، آنها را بگير . و من مىگويم : اين عنايت را از خداى خود مىپذيرم و سپاس خدا را كه چنين فضيلتى به من ارزانى فرمود ، آنگاه آن كليدها را به برادرم على تسليم مىكنم ( 2 ) و چون رضوان برگردد ، مالك دوزخ به من نزديك مىشود و سلام مىدهد و من به او مىگويم : اى فرشته كيستى ؟ چهره‌ات چه زشت و ديدارت چه ناپسند است ! مىگويد : من مالك دوزخم و اين كليدهاى دوزخ است كه پروردگار عزت براى تو فرستاده است ، آنها را بگير . من مىگويم : اين عنايت را از خداى خود پذيرفتم و سپاس او را به اين فضيلتى كه به من ارزانى فرمود ، به برادرم على تسليم كن . در اين هنگام مالك دوزخ بر مىگردد و على ( ع ) در حالى كه كليدهاى بهشت و دوزخ همراه اوست كنار جهنم مىايستد كه شراره مىكشد و هياهو مىكند و حرارتش شدت مىيابد . على ( ع ) مهار آن را در دست دارد و دوزخ مىگويد : اى على ! از من فاصله بگير كه پرتو چهره‌ات شراره‌هاى مرا فرو مىنشاند و على مىگويد : آرام باش و سپس به آن مىگويد : اين را بگير كه دشمن من است و اين را رها كن كه دوست من است و جهنم در آن روز نسبت به على ( ع ) مطيع‌تر است از يكى از غلامان شما نسبت به شما ، و على او را به هر سو كه خواهد ، چه به راست و چه به چپ ، مىبرد و دوزخ از همهء مردم نسبت به اجراى فرمان على فرمانبردارتر است . « 1 »\r\n( 3 ) پيامبر ( ص ) فرموده‌اند : همانا خداوند تبارك و تعالى براى برادرم على بن -\r\n\r\n\r\n","description":"","footnote":"\r\n( 1 ) . اين حديث كه در برخى از كتابها به نام حديث وسيله مشهور است ، با ذكر سلسلهء سند در صفحهء 116 امالى صدوق همراه با ترجمهء آقاى كمره‌يى و صفحهء 194 جلد 4 تفسير ابو الفتوح رازى چاپ مرحوم آقاى شعرانى و صفحهء 469 جلد اول تفسير برهان آمده است . م .\r\n","page_name":" 193 ","page_number":193},
  {"content":"\r\n\r\nابى طالب ( ع ) فضايلى قرار داده است كه شمار آن را كسى جز او نمىداند . هر كس فضيلتى از فضايل او را در حالى كه به آن مقر باشد به زبان آورد ، خداوند گناهان گذشته و آيندهء او را مىبخشد ، هر چند در قيامت گناهش به اندازهء گناه همگان باشد ، ( 1 ) و هر كس فضيلتى از فضايل او را بنويسد ، تا آن نوشته باقى است و اثر و نشانى از آن بر جاست ، فرشتگان براى او طلب آمرزش مىكنند ، و هر كس به فضيلتى از فضايل على گوش فرا دهد ، خداوند گناهان او را كه از راه گوش شنيده است عفو مى - فرمايد ، ( 2 ) و هر كس به يكى از فضائل نبشتهء او نظر افكند و بخواند ، خداوند گناهان او را كه از راه نظر بدست آمده است مىبخشد و سپس پيامبر ( ص ) فرمودند : همانا نگريستن به على بن ابى طالب عبادت است و ياد كردن او عبادت است و ايمان هيچ بنده‌يى پذيرفته نمىشود مگر به دوستى او و بيزارى جستن از دشمنانش . « 1 »\r\n( 3 ) حبيب بن جهم مىگويد : هنگامى كه على ( ع ) ما را به صفين مىبرد ، به دهكده‌يى به نام صندوداء « 2 » فرود آمد و همان دم دستور حركت داد و از آن دهكده گذشتيم و ما را از سرزمين بدون آبى عبور داد . مالك بن حارث اشتر گفت : اى امير المؤمنين ! آيا مردم را در جاى بدون آب فرود مىآورى ؟ فرمود : اى مالك ! همانا خداوند عز و جل به زودى در همين جا آبى به ما لطف خواهد كرد كه شيرين‌تر از عسل و لطيف‌تر از سر شير و خنك‌تر از يخ و رخشنده‌تر از ياقوت است . ما تعجب كرديم ، هر چند گفتار او عجيب نيست . آنگاه در حالى كه شمشير بر دست داشت و رداى خود را بر دوش ، حركت فرمود و كنار قطعه زمين خشكى ايستاد و فرمود : اى مالك ! تو و يارانت اينجا را گود كنيد . ( 4 ) اشتر مىگويد : آنجا را گود كرديم . ناگاه به سنگ سياه بزرگى برخورديم كه بر آن حلقه‌يى بود كه همچون نقره مىدرخشيد . فرمود : اين سنگ را بكشيد و كنار اندازيد . ما همگان كه صد مرد بوديم كوشش كرديم و نتوانستيم آن را از جاى خود تكان دهيم . امير المؤمنين على ( ع ) در حالى كه دست به آسمان بلند كرده بود و به زبان عبرى دعايى مىخواند نزديك آمد ( متن اين دعا در روضة الواعظين و امالى صدوق آمده است . ) و سپس آمين گفت و سنگ را كشيد و برداشت و چهل\r\n\r\n\r\n","description":"","footnote":"\r\n( 1 ) . بدون هيچ گونه اختلاف با ذكر سلسلهء سند در صفحهء 138 امالى صدوق همراه با ترجمه آمده است . م .\r\n( 2 ) . صندوداء : نام دهكده‌يى در راه عراق به شام ، براى اطلاع بيشتر ، رك . به :\r\nمعجم البلدان ، ياقوت حموى ، ص 386 ، ج 5 ، چاپ مصر ، 1906 ميلادى . م .\r\n","page_name":" 194 ","page_number":194},
  {"content":"\r\n\r\nذراع دور تر از لبهء چشمه انداخت . مالك مىگويد : براى ما آبى شيرين‌تر از عسل و سردتر از يخ و رخشان‌تر از ياقوت پيدا شد . همگان از آن آشاميديم و چهار پايان خود را هم سيراب كرديم . ( 1 ) سپس على ( ع ) سنگ را بر جاى خود نهاد و به ما دستور داد آن را با خاك انباشته كرديم و پوشانديم و حركت فرمود . اندكى كه رفتيم فرمود :\r\nكداميك از شما جاى آن چشمه را مىداند ؟ گفتيم همهء ما . برگشتيم و آنچه جستجو كرديم از نظر ما پوشيده ماند و به هيچ روى آن را پيدا نكرديم . پنداشتيم كه امير المؤمنين سخت تشنه است ، به اطراف رفتيم . ( 2 ) ناگاه به صومعهء راهبى رسيديم و نزديك آن رفتيم . به راهبى برخورديم كه از شدت پيرى و فرتوتى ابروهايش چشمهايش را پوشانده بود . به او گفتيم : آيا آب دارى كه سالار خود را سيراب كنيم ؟\r\nگفت : آبى دارم كه دو روز است آن را خوشگوار كرده‌ام و آبى بد مزه آورد . گفتيم :\r\nهمين آب را دو روز است كه خوشگوار كرده‌اى ؟ پس اگر از آبى كه سالار ما به ما آشاماند بياشامى چه مىگويى ؟ و موضوع را براى او نقل كرديم . پرسيد : ( 3 ) اين سالار شما پيامبر است ؟ گفتيم : نه ، ولى او وصى پيامبر است . او با آنكه نخست از ما بيم داشت ، همراه ما شد و گفت : مرا نزد سالار خود ببريد . او را به حضور امير المؤمنين برديم . همين كه على ( ع ) او را ديد ، فرمود : تو شمعونى ؟ گفت : آرى ، ولى اين نامى است كه مادرم مرا به آن نام نهاده است و كسى جز خداوند بر آن آگاه نبوده است و اكنون تو هستى كه از آن اطلاع دارى . چگونه از آن مطلع شدى ؟ اكنون نشان امامت خود را تكميل كن تا من هم اعتقاد خويش را به تو تكميل كنم . ( 4 ) امير المؤمنين فرمود : اى شمعون چه مىخواهى ؟ گفت : نام و مشخصات اين چشمه را بگو . فرمود :\r\nنامش را حوما و از چشمه‌هاى بهشتى است كه از آن سيصد و سيزده وصى پيامبر آب نوشيده‌اند و من آخرين آنان بودم كه اكنون از آن نوشيدم . راهب گفت : آرى من اين موضوع را همين گونه در انجيلها ديده‌ام و شهادتين بر زبان آورد و افزود كه گواهى مىدهم تو وصى محمد ( ص ) هستى ( 5 ) و امير المؤمنين از آنجا حركت فرمود در حالى كه راهب پيشاپيش سپاه حركت مىكرد و چون به صفين رسيدند و صفها براى جنگ روياروى شدند ، نخستين كس كه شهيد شد همين راهب بود . امير المؤمنين در حالى كه از چشمانش اشك مىريخت بر بالين راهب پياده شد و فرمود : آدمى با كسى مشحور مىشود كه او را دوست مىدارد . اين راهب روز قيامت همراه ما و رفيق\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمن در بهشت است . « 1 »\r\n( 1 ) ابو سخيله مىگويد : « 2 » پيش ابو ذر رفتم و گفتم : اى ابو ذر ! عجيب غوغايى مى - بينم ، مرا به چه كارى دستور مىدهى ؟ گفت : به اين دو چيزى كه مىگويم مواظب باش . نخست كتاب خدا و دوم اين شيخ بزرگوار على بن ابى طالب كه من خودم از رسول خدا شنيدم ، مىفرمود : اين مرد نخستين كسى است كه به من ايمان آورد و نخستين كسى است كه روز قيامت با من مصافحه مىكند و او صديق اكبر و فاروقى است كه ميان حق و باطل را مشخص مىفرمايد .\r\n( 2 ) و پيامبر ( ص ) فرموده‌اند : شبى كه مرا به معراج بردند ، ديدم بر يكى از پايه‌هاى عرش نوشته شده است : « من پروردگارم . خدايى جز من وجود ندارد . بهشت عدن را به دست خود آفريدم . محمد برگزيدهء من از خلق است كه او را به على تأييد و يارى كردم . » « 3 »\r\n( 3 ) امير المؤمنين ( ع ) فرموده‌اند : رسول خدا ( ص ) مرا فرا خواندند و فرمودند به يمن بروم تا ميان ايشان را اصلاح كنم . گفتم : اى رسول خدا ! آنان قومى بسيار و سالخورده‌اند و من نوجوانى هستم كه از سن من چيزى نگذشته است . فرمودند :\r\nچون از گردنهء افيق « 4 » گذشتى و به بالاى آن رسيدى با صداى بسيار بلند بگو : اى درختان و اى كلوخها و اى خاكها ! محمد رسول خدا به شما سلام مىرساند . على مىفرمايد : چون به بالاى آن گردنه رسيدم و بر يمن مشرف شدم ، ناگاه يمنيها را ديدم كه با نيزه‌هايى كه به آن سرنيزه زده بودند و كمانهايى كه بر دوش گرفته بودند و شمشيرهاى برهنه ، آهنگ من كردند . من به آواز بلند پيام رسول خدا ( ص ) را به درختان و خاكها و كلوخها ابلاغ كردم . ناگاه از همهء درختان و خاكها و كلوخها بانگ برآمد كه بر محمد رسول خدا و بر تو درود و سلام باد و زمين به لرزه درآمد .\r\nدست و پاى آن قوم به لرزه درآمد و سلاح از دست ايشان افتاد ، و همگى شتابان\r\n\r\n\r\n","description":"","footnote":"\r\n( 1 ) . با ذكر سلسلهء سند و به همين گونه در صفحات 184 و 185 امالى صدوق همراه با ترجمه آمده است . م .\r\n( 2 ) . نام اين شخص در مجمع الرجال قهپايى ، ص 46 ، ج 7 ، آمده است و نامش عاصم بن طريف گفته شده است . م .\r\n( 3 ) . با ذكر سلسلهء سند در صفحهء 216 امالى صدوق همراه با ترجمه و در منابع اهل سنت در تاريخ بغداد ، ص 173 ، ج 11 ، و ذخائر العقبى ، ص 69 ، چاپ كاظمين ، 1967 ، آمده است . م .\r\n( 4 ) . نام اين گردنه و چگونگى ضبط آن در معجم البلدان ، ص 307 ، ج 1 ، چاپ مصر ، 1906 ميلادى ، آمده است . م .\r\n","page_name":" 196 ","page_number":196},
  {"content":"\r\n\r\nپيش من آمدند و ميان آنان را اصلاح كردم و برگشتم . « 1 »\r\n( 1 ) ابو زيد نحوى مىگويد ، از خليل بن احمد عروضى پرسيدم : چرا مردم با آن قرابتى كه على ( ع ) با رسول خدا ( ص ) داشت و مقامى كه ميان مسلمانان حائز بود و زحمتى كه براى اسلام كشيد ، او را رها كردند ؟ گفت : به خدا سوگند پرتو و نور او بر همگان چيره و در همهء مناقب از همگان برتر و پيش بود . ولى مردم به افرادى كه نظير و شكل خودشانند تمايل بيشترى دارند . ( 2 ) مگر اين شعر شاعر قديمى را نشنيده‌اى كه مىگويد :\r\n« هر شكلى به شكل خود دلبسته است و مگر نمىبينى كه فيل با فيل الفت دارد ؟ » ( 3 ) رياشى در اين مورد اين دو بيت را از عباس بن احنف نقل مىكند كه گفته است :\r\n« كسى گفت : چگونه از يك ديگر جدا شديد ؟ سخنى گفتم كه در آن انصاف است . گفتم : او مانند و به شكل من نبود . به اين سبب از او جدا شدم و مردم گوناگون هستند و هم شكل با هم شكل انس دارد . » « 2 »\r\n( 4 ) امير المؤمنين فرموده است : هيچ آيه‌يى از قرآن نازل نشده است مگر اينكه مىدانم كجا و در بارهء چه كسى نازل شده است و در چه باره است ، آيا در دشت نازل شده است يا در كوه . گفته شد : در بارهء خودت چه آيه‌يى نازل شده است ؟ فرمود : اگر از من سؤال نمىكرديد خبر نمىدادم . در بارهء من اين آيه نازل شده است : « همانا تو بيم دهنده‌يى و براى هر قوم راهنمايى است . » رسول خدا بيم دهنده است و من راهنمايم به آنچه آورده است . « 3 »\r\n\r\n\r\n","description":"","footnote":"\r\n( 1 ) . در صفحهء 223 امالى صدوق همراه با ترجمه ، با ذكر سلسلهء اسناد آمده است . م .\r\n( 2 ) . سعد بن اوس ، معروف به ابو زيد انصارى نحوى ، درگذشتهء 214 قمرى ، از بزرگان علماى ادب و نحو مكتب بصره است . براى اطلاع به دانشنامهء ايران و اسلام ، ص 1044 ، مراجعه كنيد . خليل بن احمد ، دانشمند و اديب معروف قرن دوم هجرى مؤلف كتاب العين و آثار ارزندهء ديگر و درگذشتهء 170 قمرى است . براى اطلاع بيشتر به الاعلام زركلى ص 363 ، ج 2 ، مراجعه فرماييد . ابو الفضل عباس بن فرج بصرى ، معروف به رياشى ، از لغوىها و نحوىهاى مكتب بصره ، مقتول در 257 قمرى . عباس بن احنف شاعر بزرگ دربار هارون الرشيد و درگذشتهء 192 قمرى است . اين حديث با ذكر سلسلهء اسناد در امالى صدوق ، ص 229 آمده است . م .\r\n( 3 ) . در مورد اين آيه كه بخشى از آيهء ششم سورهء سيزدهم ( رعد ) است ، قبلا مكرر توضيح داده شد و رك . به : صفحهء 129 جلد 3 مستدرك الصحيحين حاكم نيشابورى . م .\r\n","page_name":" 197 ","page_number":197},
  {"content":"\r\n\r\n( 1 ) امام باقر ( ع ) فرموده است : به خدا سوگند كه على همچون بردگان خوراك مىخورد و مىنشست و دو پيراهن سنبلانى مىخريد و غلامش را آزاد مىگذاشت كه بهترين آن دو را انتخاب كند و خود ديگرى را مىپوشيد ، و اگر آستين آن از انگشتانش بلندتر بود آن را كوتاه مىكرد و اگر اندازهء قد پيراهن بيشتر از پاشنه‌هاى پايش بود آن را مىبريد . پنج سال حكومت كرد و هيچ خشت پخته و خشت خامى بر هم ننهاد و هيچ ملكى را مخصوص خود نفرمود و هيچ سرخ و سپيدى ( سيم و زرى ) به ميراث باقى نگذاشت و هر چند به مردم نان گندم و گوشت مىخورانيد ولى چون به خانهء خود برمىگشت نان جو و سركه و زيتون مىخورد و هر گاه دو كار كه هر دو موجب رضاى خداوند بود براى او پيش مىآمد ، آن را كه دشوارتر بود برمىگزيد و در راه خدا هزار برده آزاد كرد كه همهء ايشان را با عرق جبين و كد يمين خود خريده بود . و هيچ يك از مردم را طاقت نبود كه چون او عمل كند و گاه در شبانروز هزار ركعت نماز مىگزارد . نزديك‌تر و شبيه‌تر مردم به او در عبادت على بن الحسين ( ع ) بود و ديگر پس از او هيچ كس نتوانسته است چنان باشد . « 1 »\r\n( 2 ) مردى از تابعان ( فرزندان مهاجران و انصار و طبقه‌يى كه پس از ايشان بوده‌اند - م . ) شنيد انس بن مالك مىگويد : اين آيه كه خداوند مىفرمايد : « آيا آن كس كه شب را به طاعت خدا به سجود و قيام مىگذراند و از عذاب آخرت مىترسد و رحمت خدايش را اميدوار است » در بارهء عبادت على بن ابى طالب نازل شده است .\r\nآن مرد مىگويد : به حضور على رفتم تا چگونگى عبادت او را ببينم ، و خدا را گواه مىگيرم كه به هنگام نماز مغرب پيش او رسيدم و او را در حال گزاردن نماز مغرب با يارانش ديدم و چون نماز تمام شد او همچنان به خواندن تعقيب پرداخت تا آنكه براى نماز عشاء برخاست و پس از آن به خانه‌اش رفت . من هم همراهش رفتم و تمام شب را نماز مىگزارد و قرآن مىخواند . تا سپيده دميد ، تجديد وضو كرد و به مسجد آمد و نماز صبح را با مردم گزارد و تا برآمدن آفتاب به خواندن تعقيب پرداخت . آنگاه مردم يكى يكى و دو تا دو تا براى كارها و مسايل خود به او مراجعه مىكردند و چون برمىخاستند ، دو تن ديگر مىنشستند و اين كار ادامه داشت تا آنكه اذان ظهر گفته شد . برخاست تجديد وضو فرمود و نماز ظهر گزارد و\r\n\r\n\r\n","description":"","footnote":"\r\n( 1 ) . اولين حديثى است كه به نقل از صفحهء 161 امالى صدوق ( رضي الله عنه ) در باب 107 بحار الانوار ، ص 102 ، ج 41 ، چاپ دار الكتب الاسلاميه آمده است . م .\r\n","page_name":" 198 ","page_number":198},
  {"content":"\r\n\r\nتا هنگام نماز عصر به خواندن تعقيب پرداخت و نماز عصر با ايشان گزارد ، و باز مردم براى مسايل خود به حضورش مىآمدند و چون دو تن برمىخاستند : دو تن ديگر مىنشستند و او همچنان فتوى مىداد تا خورشيد غروب كرد و من بيرون آمدم و گفتم : به خدا سوگند مىخورم كه اين آيه در بارهء او نازل شده است . « 1 »\r\n( 1 ) اصبغ بن نباته مىگويد : « 2 » هر گاه براى امير المؤمنين على ( ع ) مالى مىرسيد آن را در بيت المال مسلمانان مىنهاد . سپس مستحقان را فرا مىخواند و با دست خود اموال را به چپ و راست پراكنده مىكرد و مىفرمود : اى سيم و زر ! مرا فريب مدهيد ، ديگرى را فريب دهيد ، و به اين بيت تمثل مىفرمود :\r\n« اينها ميوه‌هايى است كه من چيده‌ام و بهترين آنها در خود آنهاست و حال آنكه همهء ميوه چينان دستشان به سوى دهانشان است . » و على ( ع ) از خزانه بيرون نمىرفت تا آنكه هر چه در آن بود تقسيم مىشد و حق هر كس به او مىرسيد .\r\nسپس دستور مىفرمود آن را جارو و آب پاشى كنند و آنگاه دو ركعت نماز مىگزارد و پس از سلام مىفرمود : اى دنيا خود را بر من عرضه مكن و مرا فريب مده و تحريك مكن كه ترا سه طلاقه كرده‌ام و هرگز به تو رجوع نمىكنم . « 3 »\r\n( 2 ) زيد بن ارقم مىگويد : تنى چند از اصحاب رسول خدا ( ص ) خانه‌هايشان درى در مسجد پيامبر داشت . پيامبر روزى فرمودند : اين درها را جز در خانهء على ببنديد .\r\nمردم در اين باره سخنان ياوه گفتند . گويد پيامبر ( ص ) برخاست و ضمن حمد و ستايش خداوند فرمود : من دستور دادم اين درها غير از در خانهء على بسته شود و كسى از شما در اين باره چيزى گفته است . به خدا سوگند من چيزى را نبستم و نگشودم ، بلكه دستورى به من داده شد و از آن پيروى كردم . « 4 »\r\n\r\n\r\n","description":"","footnote":"\r\n( 1 ) . سومين حديثى است كه در باب عبادت و خوف على ( ع ) در بحار ، ص 13 ، ج 41 ، چاپ دار الكتب آمده است . م .\r\n( 2 ) . اصبغ بن نباته مجاشعى : از خواص اصحاب امير المؤمنين و امام حسن مجتبى ( ع ) است . رك . به : نجاشى ، رجال ، ص 6 ، چاپ قم . م .\r\n( 3 ) . حديث شانزدهمى است كه در باب ( مجلس ) چهل و ششم امالى صدوق ، ص 283 ، چاپ آقاى كمره‌يى آمده است . م .\r\n( 4 ) . در اين مورد كه در بسيارى از كتب اهل سنت هم آمده است ، مراجعه فرماييد به :\r\nمستدرك الصحيحين حاكم نيشابورى ، ج 3 ، ص 125 و مسند احمد بن حنبل ، ج 4 ، ص 369 و به صفحات 149 تا 156 جلد 2 كتاب فضائل الخمسه من الصحاح السته ، استاد محترم آقاى سيد مرتضى فيروزآبادى . م .\r\n","page_name":" 199 ","page_number":199},
  {"content":"\r\n\r\n( 1 ) اصبغ بن نباته مىگويد : چون امير المؤمنين به خلافت رسيد و مردم با او بيعت كردند ، در حالى كه عمامهء پيامبر و برد آن حضرت را پوشيده و كفش ايشان را به پاى كرده و شمشير آن حضرت را به كمر داشت به مسجد آمد و به منبر رفت و نشست و دستهاى خويش را ( انگشتها را ) در هم كرد و زير شكم خود نهاد . سپس فرمود : اى گروه مردم ! پيش از آنكه مرا از دست بدهيد از من بپرسيد . اين گنجينهء دانش است و لعاب دهان رسول خداست كه آن حضرت به من خورانيده است . از من بپرسيد كه دانش پيشينيان و ديگران پيش من است . به خدا سوگند اگر براى من تشكچه‌يى افكنده شود و بر آن بنشينم ، همانا براى اهل تورات به تورات ايشان حكم مىكنم تا آنجا كه تورات به سخن آيد و گويد على راست مىگويد و ناحق نگفته است و به همان چيزى فتوى داده است كه خداوند در من آن را نازل فرموده است . و براى پيروان انجيل چنان به احكام انجيل ايشان فتوى دهم كه انجيل به سخن آيد و گويد على راست مىگويد و به ناحق حكم نكرده ، همانا به حكمى حكم كرده است كه خداوند آن را در من نازل فرموده است .\r\n( 2 ) شما هم كه شب و روز قرآن مىخوانيد آيا كسى ميان شما هست كه بداند خداوند در آن چه چيزى را نازل فرموده است ؟ و اگر يك آيه در كتاب خدا نمى - بود به شما از آنچه بوده و هست و تا روز قيامت خواهد بود خبر مىدادم و آن آيه اين است : « خداوند آنچه را بخواهد محو و آنچه را بخواهد پايدار مىكند و نزد اوست اصل كتاب . » « 1 »\r\n( 3 ) و باز فرمود : بپرسيد از من پيش از آنكه مرا از دست بدهيد . سوگند به كسى كه دانه را مىشكافد و جان را پرورش مىدهد در مورد هر آيه كه از من بپرسيد به شما خبر خواهم داد كه در شب نازل شده است يا در روز ، مكى است يا مدنى ، در حال سفر نازل شده است يا در حال اقامت در شهر ، ناسخ است يا منسوخ ، محكم است يا متشابه و تأويل آن چيست و تنزيل آن چگونه است . « 2 »\r\n( 4 ) پيامبر ( ص ) به على بن ابى طالب ( ع ) فرمودند : روز قيامت تو سوار بر ناقه‌يى از نور ( يا اسبى از نور ) خواهى بود و بر سر تو تاجى قرار دارد كه پرتو آن چشم\r\n\r\n\r\n","description":"","footnote":"\r\n( 1 ) . آيهء 39 از سورهء سيزدهم ( رعد ) و براى اطلاع بيشتر بايد به تفاسير قرآن مجيد از جمله صفحات 273 و 264 ، جلد 6 تفسير تبيان شيخ طوسى ، چاپ نجف ، مراجعه نمود . م .\r\n( 2 ) . حديث اول مجلس 55 امالى صدوق است . م .\r\n","page_name":" 200 ","page_number":200},
  {"content":"\r\n\r\nمردم محشر را خيره مىكند . در آن هنگام سروشى از سوى خداى عز و جل شنيده مى - شود كه خليفهء محمد رسول خدا كجاست و تو مىگويى من اينجا هستم و سروشى با صداى بسيار بلند مىگويد : اى على ! هر كه را دوست مىدارى و ترا دوست مىداشته است به بهشت ببر و هر كس دشمن تو است ، او را به دوزخ درانداز كه تو تقسيم‌كنندهء بهشت و دوزخى . « 1 »\r\n( 1 ) ابو هريره مىگويد : پيامبر ( ص ) به جنگى رفت و على در مدينه مانده بود و چون پيامبر ( ص ) برگشت و غنايم را تقسيم فرمود ، به على بن ابى طالب دو سهم پرداخت . مردم گفتند : اى رسول خدا ! به على دو سهم پرداخت فرمودى ، در حالى كه او در مدينه مانده است . پيامبر فرمود : اى مردم ! شما را به حق خدا و رسولش سوگند مىدهم ، آيا آن سوارى كه از سمت راست لشكر بر مشركان حمله كرد ديديد ؟\r\nهمان سوارى كه دشمن را به گريز واداشت و برگشت و گفت : اى محمد ! سهم من از غنايم را به على بپرداز . او جبريل عليه السلام بود .\r\n( 2 ) اى مردم ! شما را به حق خدا و رسولش سوگند مىدهم ، آيا آن سوارى را كه از سمت چپ به مشركان حمله كرد و برگشت ديديد ؟ او هم كه برگشت ، گفت : اى محمد ! براى من سهمى از غنايم است ، آن را به على بن ابى طالب اختصاص دادم و او ميكائيل ( ع ) بود . و به خدا سوگند من حق كسى جز جبريل و ميكال را به على نپرداختم . همهء مردم تكبير گفتند .\r\n( 3 ) روايت شده است كه رودخانهء فرات طغيان كرد و آب آن چنان زياد شد كه مردم كوفه بيم غرق شدن در آن داشتند و به امير المؤمنين پناه آوردند . ايشان بر استر پيامبر ( ص ) سوار شد و همراه مردم كنار فرات آمد و پياده شد . شخصا در حالى كه از مردم فاصله گرفته بود و مردم او را مىديدند وضو گرفت و دعاهايى خواند كه بيشتر مردم آن را شنيدند و سپس در حالى كه به چوبدستى خود تكيه زده بود نزديك فرات رفت و با چوبدستى خود روى آب زد و فرمود : به فرمان و خواست خداوند فروكش كن و آب چنان فرو رفت كه بسيارى از ماهىها آشكار شدند و به آن حضرت به امارت مؤمنان سلام دادند و برخى از ماهىها از جمله مارماهى و سگ ماهى و نوعى ديگر سكوت كردند و مردم از اين موضوع تعجب كردند و پرسيدند : برخى از ماهىها سكوت كردند و برخى سخن گفتند ؟ فرمود : خداوند ماهىهاى حلال گوشت را براى من به سخن درآورد و آنهايى كه حرام گوشت و نجس بودند سكوت كردند . و اين\r\n\r\n\r\n","description":"","footnote":"\r\n( 1 ) . در صفحهء 217 امالى صدوق آمده است . م .\r\n","page_name":" 201 ","page_number":201},
  {"content":"\r\n\r\nحديثى است كه ميان خواص و عوام مشهور است . « 1 »\r\n( 1 ) و روايت شده است كه امير المؤمنين على ( ع ) روزى بر منبر كوفه سخنرانى مىكرد . ناگاه مارى از گوشهء منبر بيرون آمد و شروع به بالا رفتن از پلكان و نزديك شدن به على ( ع ) كرد . مردم به وحشت افتادند و آهنگ آن كردند كه مار را بگيرند .\r\nاشاره فرمود دست نگهدارند و چون به پله‌يى رسيد كه على ( ع ) بر آن نشسته بود ، آن حضرت سر خود را نزديك مار آورد و مار هم سر خود را كنار گوش آن حضرت نهاد . مردم ساكت و حيران ماندند . مار صدايى برآورد كه بيشتر مردم آن را شنيدند و در حالى كه امير المؤمنين لبهايش را تكان مىداد ، مار همچون كسى كه به چيزى گوش دهد سكوت كرده بود . و سپس برگشت و گويى به زمين فرو شد و ناپديد گرديد و امير المؤمنين ( ع ) به ايراد دنبالهء خطبهء خود پرداخت و چون تمام شد و از منبر فرود آمد ، مردم پيش ايشان جمع شدند و از موضوع مار و كار شگفتى كه انجام داد پرسيدند . فرمود : آنچنان كه گمان مىكرديد نبود . همانا اين مار حاكمى از حاكمان جن بود . موضوعى براى او پيش آمده بود كه از من استفتاء كرد و من موضوع را به او فهماندم و براى من دعاى خير كرد و برگشت .\r\n( 2 ) پيامبر ( ص ) فرموده‌اند : من شهر حكمتم ( مدينهء فاضله‌ام ) يعنى بهشت و تو اى على دروازهء آن شهرى ، و چگونه ممكن است افراد به بهشت بروند از غير دروازهء آن ؟ « 2 » ( 3 ) حسن بن يحيى دهّان ( روغن فروش ) مىگويد : در بغداد پيش قاضى بغداد كه نامش سماعه بود بودم . مردى از بزرگان بغداد پيش او آمد و گفت : خداوند كار قاضى را همواره به اصلاح دارد . من در سالهاى گذشته حج گزاردم و هنگام مراجعت از حج به كوفه آمدم و به مسجد آن رفتم . همچنان كه در مسجد ايستاده بودم كه نماز بگزارم ، ناگاه كمى جلوتر از خودم زنى از اعراب باديه‌نشين را ديدم كه گيسوانى آويخته داشت و بر خود چادر پوشيده بود و صداى خود را بلند كرد و چنين مىگفت : اى كسى كه در آسمانها مشهورى ! و اى كسى كه در زمينها و دنيا و آخرت\r\n\r\n\r\n","description":"","footnote":"\r\n( 1 ) . در بحار ، ص 268 ، ج 41 ، چاپ دار الكتب الاسلاميه ، به نقل از مناقب ابن شهر - آشوب آمده است . م .\r\n( 2 ) . براى اطلاع بيشتر از اين حديث در منابع اهل سنت ، رك . به : مناقب ابن مغازلى شافعى ، ص 86 ، چاپ مكتبة الاسلاميه ، تهران ، 1394 قمرى . م .\r\n","page_name":" 202 ","page_number":202},
  {"content":"\r\n\r\nمشهورى ! ستمگران كوشش كردند و پادشاهان تلاش كردند تا پرتو ترا خاموش كنند و ياد ترا به فراموشى بسپرند ، ولى خداوند مىخواهد ياد تو بلند آوازه و پرتو تو كاملا درخشان باشد ، هر چند مشركان ناخوش داشته باشند . گفتم : اى بندهء خدا ! چه كسى را به اين صفت وصف مىكنى ؟ گفت : منظورم امير المؤمنين است . پرسيدم :\r\nكدام امير المؤمنين را مىگويى ؟ گفت : على بن ابى طالب را كه توحيد جز به او و به دوست داشتن او تمام نيست . دوباره برگشتم ببينم آن زن كيست ، هيچ كس را نديدم .\r\n( 1 ) اعمش « 1 » مىگويد : ابو جعفر دوانيقى « 2 » نيمه شبى كسى فرستاد و پيام داد به دربار بروم .\r\nبرخاستم و با خود انديشه كردم و گفتم : در اين ساعت فقط براى اين مرا احضار كرده است كه از فضايل امير المؤمنين على ( ع ) از من بپرسد . اگر به راستى به او بگويم ، مرا خواهد كشت . گويد : وصيت خود را نوشتم و كفن پوشيدم و به دربار رفتم . همين كه مرا ديد ، گفت نزديك شو و نزديك رفتم . عمرو بن عبيد « 3 » را نزد او ديدم و تا حدودى آرام گرفتم . منصور باز گفت نزديك بيا ، نزديك رفتم تا آنجا كه نزديك بود زانوى من به زانوى او برخورد كند و چون بوى كافور و حنوط از من استشمام كرد گفت : به خدا سوگند بايد به من راست بگويى و گر نه ترا بردار خواهم كشيد . گفتم : اى امير المؤمنين ! چه مىخواهى ؟ گفت : بگو ببينم چرا بر خود حنوط زده‌اى ؟ گفتم : فرستاده‌ات نيمه شب آمد و گفت به دربار بيا . با خود گفتم شايد امير المؤمنين در اين ساعت فرستاده است كه از فضايل على ( ع ) از من بپرسد و شايد اگر حقيقت را بگويم مرا بكشد . بدين سبب وصيت خويش را نوشتم و كفن خود را پوشيدم . در اين هنگام منصور دوانيقى كه تكيه داده بود به حال عادى نشست و لا حول گويان گفت : اى سليمان ! ( نام اصلى اعمش است ) ترا به خدا سوگند چند حديث در بارهء فضايل على نقل مىكنى ؟ گفتم : اى امير مؤمنان چيزى نيست . گفت :\r\nشمارش را بگو . گفتم : ده هزار حديث و شايد كمى بيشتر . گفت : اى سليمان ! به خدا\r\n\r\n\r\n","description":"","footnote":"\r\n( 1 ) . اعمش : ابو محمد سليمان بن مهران اسدى ، از بزرگان شيعيان قرن دوم هجرى ، درگذشتهء سال 148 ، رك . به : حاج شيخ عباس قمى ، الكنى و الالقاب ، ص 39 ، ج 2 ، چاپ صيدا ، 1358 قمرى . م .\r\n( 2 ) . دومين خليفهء عباسى و درگذشتهء 158 هجرى قمرى است . م .\r\n( 3 ) . عمرو بن عبيد ، متولد 80 و درگذشتهء 144 از زاهدانى كه به شدت مورد علاقه و حمايت منصور عباسى بوده و منصور در مرگ او مرثيه سروده است . براى اطلاع بيشتر از منابع مربوط به او ، رك . به : الاعلام زركلى ، ص 252 ، ج 5 . م .\r\n","page_name":" 203 ","page_number":203},
  {"content":"\r\n\r\nسوگند اينك حديثى در فضيلت على براى تو نقل مىكنم كه هر حديث ديگرى را فراموش كنى . گفتم : اى امير مؤمنان ! براى ما بيان كن ، گفت : آرى ، من از بنى اميه گريزان بودم و در شهرها و سرزمينهاى مختلف رفت و آمد مىكردم و با بيان فضايل على ( ع ) به مردم تقرب مىجستم و آنان به من خوراك و زاد و توشه مىدادند تا آنكه به سرزمين شام رسيدم . جامهء بسيار كهنه‌يى بر تن داشتم و هيچ جامهء ديگر نداشتم . گرسنه هم بودم . صداى اقامهء نماز شنيدم ، وارد مسجد شدم كه نماز بگزارم و با خود گفتم ، با مردم سخن مىگويم كه به من خوراك و شامى بدهند . همين كه امام مسجد نمازش را سلام داد دو پسر بچه وارد شدند و امام مسجد به سوى آن دو برگشت و گفت : آفرين بر شما و آفرين بر آنان كه نام شما چون نام آن دو تن است .\r\nكنار من جوانى نشسته بود . به او گفتم : اى جوان ! اين دو كودك با اين شيخ چه نسبتى دارند ؟ گفت : شيخ پدر بزرگ آن دو است و در اين شهر كسى جز اين شيخ نيست كه على ( ع ) را دوست داشته باشد و به همين جهت هم نام اين دو پسر را حسن و حسين نهاده است . من شاد شدم و برخاستم و به شيخ گفتم : آيا موافقى حديثى براى تو نقل كنم كه چشمهايت روشن شود ؟ گفت : آرى و اگر تو چشم مرا روشن كنى من هم چشم ترا روشن مىكنم . ( 1 ) من گفتم : پدرم ، از قول پدرش ، از پدر بزرگش نقل مىكرد كه مىگفته است : حضور پيامبر ( ص ) نشسته بوديم ، ناگاه فاطمه ( ع ) در حالى كه مىگريست آمد . پيامبر ( ص ) پرسيدند : چه چيزى ترا به گريه واداشته است ؟\r\nگفت : پدر جان ! حسن و حسين از خانه بيرون رفته‌اند و نمىدانم كجا مانده‌اند . پيامبر فرمودند : گريه مكن خداوندى كه آنان را آفريده است به ايشان مهربان‌تر از تو است و پيامبر دست به آسمان برافراشت و گفت : پروردگارا ! آنان را هر كجا كه هستند چه دريا و چه خشكى محفوظ و سلامت بدار . جبريل از آسمان فرود آمد و گفت :\r\nاى محمد ! پروردگارت سلام مىرساند و مىفرمايد : اندوهگين و افسرده مباش كه آنها در دنيا و آخرت فاضلند و پدرشان از آن دو برتر است و آن دو در محلى كه قبيلهء بنى نجار خرماهاى خود را خشك مىكنند خفته‌اند و خداوند بر آنان فرشته‌يى را گماشته است . پيامبر ( ص ) شادان برخاست و با ياران خود آنجا رفت و حسن و حسين در حالى كه دست در گردن يك ديگر داشتند خفته بودند و فرشته‌يى كه بر ايشان گماشته شده بود يك بال خود را زير آن دو گسترده و بال ديگر روى آنان گسترده بود .\r\nپيامبر شروع به بوسيدن آن دو كرد تا از خواب بيدار شدند و سپس پيامبر حسن را\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبر دوش گرفت و جبريل حسين را و از آنجا بيرون آمدند و پيامبر مىفرمود : به خدا سوگند همان گونه كه خداوند شما را شرف ارزانى داشته من هم شما را شريف مى - دارم . ابو بكر به پيامبر گفت : يكى از اين دو را به من بدهيد تا بار شما سبك شود .\r\nفرمود : اى ابو بكر ! چه خوب باركشان و چه خوب سوارانى هستند و پدرشان از آن دو بهتر است . پيامبر آن دو را كنار مسجد آورد و فرمود : اى بلال ! مردم را فرا خوان و منادى در مدينه ندا داد و مردم در مسجد به حضور رسول خدا جمع شدند . پيامبر برخاستند و گفتند : اى مردم ! آيا به شما خبر بدهم كه بهترين مردم از لحاظ پدر بزرگ و مادر بزرگ كيست ؟ گفتند : آرى . فرمود : حسن و حسين هستند كه پدر بزرگ ايشان محمد و مادر بزرگ ايشان خديجه دختر خويلد است . اى مردم ! به شما خبر دهم كه بهترين مردم از لحاظ پدر و مادر كيست ؟ گفتند : آرى . فرمود : حسن و حسين كه پدرشان خدا و رسول خدا را دوست مىدارد و خدا و رسولش هم او را دوست مىدارند و مادرشان هم فاطمه دختر رسول خداى است .\r\n( 1 ) اى مردم ! به شما خبر دهم كه كداميك از مردم از لحاظ عمو و عمه بهترين مردمند ؟ گفتند : آرى . فرمود : حسن و حسين كه عمويشان جعفر طيار با فرشتگان در بهشت پرواز مىكند و عمه‌شان ام هانى دختر ابو طالب است .\r\n( 2 ) اى مردم ! آيا به شما خبر دهم كه بهترين مردم از لحاظ خاله و دايى كيست ؟\r\nگفتند : آرى . فرمود : حسن و حسين كه دايى ايشان قاسم پسر رسول خدا و خاله‌شان زينب دختر رسول خداست . سپس رسول خدا ( ص ) با دست اشاره فرمود كه خداوند ما را در محشر هم با هم مبعوث مىفرمايد و فرمود : خدايا ! تو مىدانى كه حسن و حسين در بهشتند و دو نياى ايشان و پدر و مادرشان و عمه و عمو و خاله و دايى ايشان در بهشتند . پروردگارا ! تو مىدانى هر كس آن دو را دوست بدارد در بهشت است و هر كس آن دو را دشمن بدارد در دوزخ است .\r\n( 3 ) منصور دوانيقى گفت : همين كه اين حديث را براى آن شيخ مسجد گفتم ، پرسيد : اى جوانمرد ! تو از كجايى ؟ گفتم : از مردم كوفه‌ام . گفت : از آزادگان اعراب يا از بردگان آزاد شده و موالى ؟ گفتم : عرب هستم . گفت : با آنكه چنين حديثى نقل مىكنى چنين جامهء كهنه‌يى بر تن دارى ؟ او جامهء خود را بر من پوشاند و مرا بر استر خود سوار كرد و من آن جامه را به صد دينار فروختم ( شايد هم آن استر را به صد دينار فروختم ) . پير گفت : اى جوان ! چشم مرا روشن كردى به خدا\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nسوگند كه چشم ترا روشن مىكنم و ترا به جوانى راهنمايى مىكنم كه همين امروز چشم تو را روشن كند . گفتم : مرا راهنمايى كن . گفت : من دو برادر دارم . يكى پيشنماز مسجد است و ديگرى موذن . آنكه امام مسجد است از هنگام تولد على ( ع ) را دوست مىدارد و آنكه موذن است از هنگام تولد على را دشمن مىدارد . گفتم :\r\nمرا راهنمايى كن . او دست مرا گرفت و بر در خانهء آن پيشنماز برد . در اين هنگام مردى بيرون آمد كه چون مرا ديد ، گفت : اين جامه و اين مركوب را مىشناسم و به خدا سوگند صاحب آنها ، آنها را به تو نبخشيده است ، مگر اينكه دوستدار خداوند و رسول خدا باشى . اكنون براى من حديثى در فضايل على بگو . منصور مىگويد من براى او چنين گفتم : ( 1 ) پدرم از قول پدرش ، از جدش ، نقل مىكرد كه مىگفت :\r\nحضور پيامبر نشسته بوديم كه فاطمه ( ع ) آمد و سخت مىگريست . پيامبر پرسيدند :\r\nاى فاطمه ! چه چيزى ترا مىگرياند ؟ گفت : پدر جان ! زنان قريش مرا سرزنش مىكنند و مىگويند : پدرت ترا به همسرى شخص تنگدست بدون مالى درآورده است . پيامبر فرمودند : گريه مكن . سوگند به خدا ، من ترا به همسرى او درنياوردم مگر اينكه خداوند از فراز عرش خود ترا به همسرى او درآورد و جبريل و ميكال گواه بودند . و همانا خداوند عز و جل مردم دنيا را بررسى فرمود و از ميان ايشان پدرت را به پيامبرى برگزيد . باز آنان را بررسى فرمود و از ميان ايشان على را برگزيد و ترا به همسرى او درآورد و او را وصى قرار داد . على از همهء مردم شجاع‌تر و بردبارتر و بخشنده‌تر است . او از همگان زودتر مسلمان شده و از همهء مردم داناتر است و حسن و حسين دو پسر اويند كه سرور و سالار جوانان بهشتند و نام آن دو در تورات شبر و شبير است و اين به سبب گرامى بودن آن دو در پيشگاه خداوند است .\r\n( 2 ) اى فاطمه ! گريه مكن كه چون روز قيامت فرا رسد ، دو حله بر پدرت و دو حله بر على پوشانده مىشود . لواى حمد بر دست من است و من آن را به على مىدهم و اين به پاس حرمت او در پيشگاه خداوند است و على در آن روز شفاعت مىكند .\r\n( 3 ) اى فاطمه ! گريه مكن كه چون روز قيامت فرا رسد ، در سختيهاى آن روز سروش خداوند ندا مىدهد كه اى محمد ! پدر بزرگ تو ابراهيم خليل الرحمن چه نيكو پدر بزرگى است و برادرت على چه نيكو برادرى است . « 1 » اى فاطمه ! على آن\r\n\r\n\r\n","description":"","footnote":"\r\n( 1 ) . براى اطلاع از منابع اين حديث در كتب اهل سنت ، رك . به : صفحات 44 و 67 مناقب ابن مغازلى و حواشى آن . م .\r\n","page_name":" 206 ","page_number":206},
  {"content":"\r\n\r\nروز به من در برداشتن كليدهاى بهشت يارى مىكند و شيعيان او در قيامت رستگارانند و فرداى قيامت در بهشت خواهند بود .\r\n( 1 ) منصور مىگويد : چون اين حديث را براى او گفتم ، گفت : پسركم ! تو از كجايى ؟ گفتم : از اهل كوفه‌ام . پرسيد : عربى يا وابسته‌اى ؟ گفتم : عربم . او بر من سى جامه و ده هزار درهم بخشيد و گفت : اى جوان ! چشم مرا روشن كردى و مرا به تو حاجتى است . گفتم : به خواست خداوند متعال آن را بر مىآورم . گفت : فردا به فلان مسجد بيا تا آن برادر مرا كه دشمن على است ببينى . آن شب بر من بسيار طولانى گذشت و چون صبح شد به مسجدى آمدم كه آن را به من نشان داده بود . داخل مسجد رفتم و در صف نماز ايستادم . كنار من جوانى بود كه عمامه بر سر داشت . چون به ركوع رفت عمامه از سرش افتاد و ديدم كه سر و چهره‌اش چون سر و چهرهء خوك است . به خدا سوگند نفهميدم در نماز خود چه مىگويم تا آنكه امام سلام داد . گفتم :\r\nاى واى اين چه حالى است كه در تو مىبينم ؟ گريست و گفت : اين حجره را مىبينى ؟ گفتم : آرى . گفت : داخل آن برو . چون وارد آن حجره شديم گفت : من موذن فلان خانواده بودم . هر سپيده دم ميان اذان و اقامه هزار مرتبه على ( ع ) را لعن مىكردم و هر روز جمعه هم چهار هزار مرتبه على را لعن مىكردم . روزى كه مى خواستم به خانه‌ام بروم بر اين دكه كه مىبينى تكيه دادم و خوابم برد . در خواب ديدم گويى در بهشت هستم و آنجا پيامبر و على ( ع ) را شاد و خرم ديدم و چنان ديدم كه حسن ( ع ) سمت راست و حسين ( ع ) سمت چپ پيامبر ايستاده‌اند . همراه امام حسن جامى ديدم . پيامبر فرمودند : حسن جان به من آب بده و او به رسول خدا آب داد . پيامبر فرمودند : به همه آب بده و همگان نوشيدند و چنين شنيدم كه پيامبر به حسن ( ع ) فرمودند : به اين شخصى هم كه تكيه داده است آب بده . امام حسن گفت :\r\nپدر بزرگ آيا دستور مىدهيد به اين شخص آب بدهم ؟ و حال آنكه او پدرم را هر روز ميان اذان و اقامه هزار مرتبه لعن مىكند و امروز چهار هزار مرتبه او را لعنت كرده است . در اين هنگام پيامبر ( ص ) پيش من آمدند و فرمودند : ترا چه مىشود ؟\r\nخدايت لعنت كناد ، تو على را لعنت مىكنى ؟ و حال آنكه على از من است ، و چنان احساس كردم كه آن حضرت بر چهره من آب دهان انداخت و با پاى خود ضربتى به من زد و فرمود : برخيز كه خداوند نعمتهاى خود را بر تو دگرگون فرمايد . من از خواب پريدم و ديدم كه سر و چهره‌ام شبيه خوك شده است .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n( 1 ) منصور دوانيقى به من گفت : اى اعمش ! آيا اين دو حديث را مىدانستى ؟\r\nگفتم نه ، و گفت : بدان كه دوستى على ايمان و دشمنى او كفر است و به خدا سوگند كسى جز مؤمن او را دوست ندارد و كسى جز منافق او را دشمن نمىدارد . گفتم :\r\nاى امير مؤمنان ! در امانم ؟ گفت آرى . گفتم : در مورد قاتل حسين بن على ( ع ) چه مى - گويى ؟ گفت : به سوى دوزخ مىرود و در دوزخ است . گفتم : به همين دليل هر كس ديگرى هم كه فرزندان رسول خدا را بكشد به سوى دوزخ مىرود و در آتش است .\r\nگفت : ملك عقيم است . برو و اين را كه شنيدى نقل مكن . « 1 »\r\n( 2 ) روايت شده است كه امير المؤمنين على ( ع ) براى انجام كارى به مكه آمد .\r\nعربى را ديد كه به پرده‌هاى كعبه دست نهاده و مىگويد : اى صاحب خانه ! اين خانه خانهء تو و اين ميهمان ميهمان تو است ، و بر هر ميزبانى است كه از ميهمان خود پذيرايى كند . پروردگارا ! امشب پذيرايى از مرا آمرزش من قرار بده . امير المؤمنين به ياران خود فرمود : آيا سخن اين مرد عرب را شنيديد ؟ گفتند : آرى . فرمود : خداوند گرامىتر از آن است كه خواستهء ميهمانش را بر نياورد . شب دوم باز امير المؤمنين همان عرب را ديد كه به پرده‌هاى كعبه كنار ركن چسبيده : و مىگويد : اى كسى كه در عزت خود چنان عزيزى كه از تو عزيزترى نيست ! مرا به عزت خود عزتى ارزانى فرما كه كسى نداند چگونه عزتى است . پروردگارا ! من به حق محمد و آل محمد به تو متوسل مىشوم چيزى را به من عطا كن كه كسى جز تو آن را عطا نمىكند ( يعنى بهشت را ) و چيزى را از من برگردان كه كسى جز تو نمىتواند آن را برگرداند و دفع كند ( يعنى دوزخ را ) .\r\n( 3 ) امير المؤمنين به ياران خود فرمود : به خدا سوگند اين سخنان همان ترجمهء اسم اعظم خداوند از لغت سريانى است كه حبيب من رسول خدا ( ص ) به من خبر داده است . اين مرد عرب از خداوند بهشت را خواست كه به او عطا فرمود و تقاضا كرد دوزخ را از او برگرداند و خداوند پذيرفت .\r\n( 4 ) شب سوم باز آن مرد عرب ديده شد كه به همان ركن كعبه چسبيده و مىگويد :\r\nاى پروردگارى كه هيچ مكانى گنجايش او را ندارد و هيچ جا از او خالى نيست و\r\n\r\n\r\n","description":"","footnote":"\r\n( 1 ) . حديث دوم مجلس شصت و هفتم امالى صدوق است كه با ذكر سلسلهء اسناد آمده است . در منابع اهل سنت با تفصيل بيشتر در صفحات 200 تا 208 مناقب خوارزمى ( اخطب خوارزم ) كه از علماى قرن پنجم و ششم هجرى و معاصر با فتال نيشابورى است ، آمده است . م .\r\n","page_name":" 208 ","page_number":208},
  {"content":"\r\n\r\nبيرون از هر كم و كيف است ! به اين عرب چهار هزار درهم روزى فرماى .\r\n( 1 ) در اين هنگام امير المؤمنين ( ع ) پيش آن مرد عرب رفت و گفت : اى مرد ! از خداوند پذيرايى خواستى كه به تو ارزانى فرمود و بهشت را خواستى كه به تو لطف كرد و از او خواستى دوزخ را از تو برگرداند و پذيرفت اكنون چگونه از خداوند چهار هزار درهم مسألت مىكنى ؟ مرد عرب پرسيد : تو كيستى ؟ گفت : من على بن ابى طالبم . عرب گفت : به خدا سوگند تو خواسته و مطلوب منى و نياز خود را به تو عرضه مىدارم . فرمود : بگو . گفت : هزار درهم براى مهريه و كابين زنم مىخواهم و هزار درهم ديگر وام دارم و هزار درهم براى خريد خانه‌يى لازم دارم و هزار درهم براى سرمايهء كار مىخواهم . على ( ع ) فرمود : انصاف دادى و چون از مكه بيرون آمدى به خانهء من در مدينه بيا . آن مرد عرب يك هفته در مكه ماند و سپس در جستجوى على ( ع ) به مدينه آمد و بانگ برداشت چه كسى مرا به خانهء امير المؤمنين على راهنمايى مىكند ؟ حسين بن على ( ع ) از ميان كودكان برخاست و فرمود : من پسرش هستم و ترا به خانهء او راهنمايى مىكنم . مرد عرب پرسيد : پدر تو كيست ؟\r\nفرمود : امير مؤمنان على بن ابى طالب . پرسيد : مادرت كيست ؟ فرمود : فاطمهء زهرا سرور زنان جهان . پرسيد : پدر بزرگت كيست ؟ فرمود : محمد بن عبد الله بن عبد المطلب كه رسول خداست . پرسيد : مادر بزرگت كيست ؟ فرمود : خديجه دختر خويلد .\r\nپرسيد : برادرت كيست ؟ گفت : حسن بن على . مرد عرب گفت : همهء نيكيهاى جهان را دارايى . پيش امير مؤمنان برو و بگو : آن عربى كه در مكه براى او ضمانت فرمودى بر در خانه است . حسين ( ع ) وارد خانه شد و گفت : پدر جان ! مرد عربى بر در خانه است و مىگويد كسى است كه شما براى او پرداخت چيزى را ضمانت كرده‌اى . على ( ع ) گفت : اى فاطمه ! آيا چيزى هست كه اين مرد عرب بخورد ؟ گفت :\r\nبه خدا سوگند نه . على ( ع ) جامه پوشيد و بيرون آمد و فرمود : سلمان فارسى را خبر كنيد . سلمان آمد . على به او فرمود همان باغى را كه درختان آن را پيامبر ( ص ) به دست خويش براى من كاشته‌اند ، براى فروش به بازرگانان عرضه كن . سلمان به بازار رفت و آن باغ را براى فروش عرضه كرد و به دوازده هزار درهم فروخت . على ( ع ) آن مرد عرب را خواست . چهار هزار درهم را كه تعهد كرده بود ، به او پرداخت و چهل درهم براى هزينهء او پرداخت و اين خبر به اطلاع مستمندان مدينه رسيد و جمع شدند .\r\nمردى از انصار اين خبر را به فاطمه داد . فاطمه فرمود : خدايت خير دهاد . على ( ع )\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nنشست و بقيهء درهمها مقابل او بر زمين ريخته بود و چون يارانش جمع شدند ، على ( ع ) به هر يك از ايشان مشتى مىداد ، تا آنجا كه حتى يك درهم باقى نماند . و چون على ( ع ) به خانه برگشت ، فاطمه ( ع ) گفت : پسر عمو ! باغى را كه درختان آن را پدرم براى تو كاشته بود فروختى ؟ گفت : آرى به بهتر از آن در دنيا و آخرت فروختم .\r\nپرسيد : پول آن كجاست ؟ فرمود : به اشخاص و ديده‌هايى دادم كه حيا كردم شرمسارى مسألت را در آن ببينم و پيش از آنكه ايشان سؤال كنند ، به آنان پرداختم . فاطمه فرمود : من و دو پسرم ( فرزندانم ) گرسنه‌ايم و ترديد نيست كه شما هم چون ما گرسنه‌اى . آيا يك درهم سهم ما نمىشد و دامن على را گرفت . على فرمود : دامن مرا رها كن . گفت : نه ، به خدا سوگند تا پدرم ميان ما حكم كند .\r\n( 1 ) در اين هنگام جبريل به حضور رسول خدا آمد و گفت : اى محمد ! خدايت سلام مىرساند و مىفرمايد : از سوى من به على سلام برسان و به فاطمه هم بگو : ترا نشايد كه دامن على را بگيرى . همين كه پيامبر ( ص ) وارد خانه شد و ديد فاطمه دامن او را گرفته است ، فرمود : دختركم ! ترا نشايد كه دامن على را در دست بگيرى .\r\nفاطمه گفت : پدر جان ! باغى را كه شما براى او كاشته‌اى به دوازده هزار درهم فروخته است و حتى يك درهم براى ما باقى نگذارده كه با آن خوراكى براى خود فراهم آوريم . پيامبر ( ص ) فرمود : جبريل از سوى خدايت به من سلام مىرساند و مى - فرمايد : از سوى خداوند به على سلام برسانم و به تو بگويم كه اين كار براى تو شايسته نيست . فاطمه گفت : از خداى طلب آمرزش مىكنم و هرگز اين كار را انجام نخواهم داد . فاطمه ( ع ) مىگويد : پدرم و همسرم از خانه بيرون رفتند ، و هر يك به سويى رفتند . چيزى نگذشت كه پدرم مراجعت فرمود و هفت درهم سياه هجرى آورد و فرمود : اى فاطمه ! على كجاست ؟ گفتم از خانه بيرون رفت . فرمود : اين درهمها را بگير و چون پسر عمويم آمد به او بگو با آن براى شما خوراك بخرد .\r\nچيزى نگذشت كه على باز آمد و پرسيد : پسر عمويم اين جا برگشتند كه چنين بوى دلاويزى استشمام مىكنم ؟ گفتم : آرى و چيزى به من لطف فرمود كه با آن براى ما خوراك بخرى . على فرمود : به من بده و من همان هفت درهم سياه هجرى را به او دادم . گفت : به نام خدا و سپاس فراوان فرخنده خداوند را . اين روزى ماست كه خداى عز و جل عنايت فرموده است . على فرمود : اى حسن ! برخيز و با من بيا . آن دو به بازار رفتند . ناگاه به مردى برخوردند كه مىگفت : كيست كه به خداوند داراى\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nوفا قرضى بدهد ؟ على ( ع ) به حسن ( ع ) فرمود : پسرم ! چيزى به او عطا كنيم ؟ گفت :\r\nآرى . على ( ع ) درهمها را به حسن ( ع ) سپرد و او از پدر پرسيد : آيا تمام اين درهمها را به او بدهم ؟ فرمود : آرى پسركم . آن كس كه مقدار كمى عطا مىكند ، تواناست كه مقدار بسيار هم لطف كند . گويد على ( ع ) بر در خانهء مردى رفت كه از او وام بگيرد .\r\nمرد عربى كه ناقه‌يى همراه داشت با على برخورد و گفت : اى على ! اين ناقه را از من بخر . فرمود : فعلا بهاى آن را ندارم . گفت : مهلت مىدهم . فرمود : به چند مىفروشى ؟\r\nگفت : به صد درهم . على فرمود : اى حسن اين ناقه را بگير و امام حسن مهار آن را به دست گرفت . عربى ديگر مانند همان عرب قبلى كه جامهء ديگرى بر تن داشت به على ( ع ) رسيد و گفت : على اين ناقه را مىفروشى ؟ پرسيد : براى چه مىخواهى ؟\r\nگفت : مىخواهم در نخستين جنگى كه پسر عمويت مىرود ، از آن استفاده كنم .\r\nعلى ( ع ) فرمود : اگر بپذيرى بدون دريافت بها به تو مىدهم . گفت نه كه من پول آن را همراه دارم و بهاى آن را مىپردازم . به چند آن را خريده‌اى ؟ فرمود : به صد درهم آن عرب گفت : يك صد و هفتاد درهم به تو مىپردازم . على ( ع ) به امام حسن فرمود : اين يك صد و هفتاد درهم را بگير . صد درهم به آن مرد عربى بده كه ناقه را از او خريده‌ايم و هفتاد درهم براى خودمان باشد كه با آن چيزى بخرم . حسن ( ع ) پول را گرفت و ناقه را به آن مرد سپرد .\r\n( 1 ) على ( ع ) مىگويد : به جستجوى آن عربى كه ناقه را از او خريده بودم برآمدم ، تا بهاى ناقه‌اش را بپردازم . رسول خدا ( ص ) را ديدم جايى نشسته‌اند كه پيش از آن ايشان را آنجا نديده بودم و پس از آن هم نديدم كه رسول خدا ( ص ) آنجا بنشينند ، كه كنار راه بود . همين كه چشم پيامبر ( ص ) به من افتاد چنان لبخند زد كه دندانهايش آشكار شد . من گفتم : اى رسول خدا ! همواره چون امروز خدايت خندان بداراد .\r\nفرمود : اى على ! در جستجوى مردى هستى كه ناقه را به تو فروخته است تا بهاى آن را به او بپردازى ؟ گفتم : آرى كه پدر و مادرم فداى تو باد . فرمود : اى ابو الحسن ! آن ناقه از ناقه‌هاى بهشتى بود . فروشنده جبريل و خريدار ميكائيل و آن درهمها از جانب خدا بود . در كار خير خرج كن و از تنگدستى مترس . « 1 »\r\n\r\n\r\n","description":"","footnote":"\r\n( 1 ) . اين حديث كه دهمين حديث هفتاد و يكمين مجلس امالى صدوق است با عنوان « خبر الناقه » در صفحات 44 تا 47 جلد 41 بحار الانوار ، چاپ دار الكتب الاسلاميه آمده است . م .\r\n","page_name":" 211 ","page_number":211},
  {"content":"\r\n\r\n( 1 ) روايت شده است جبريل ( ع ) به حضور پيامبر ( ص ) رسيد و گفت : اى محمد ! خداى كه مبدأ سلام است ، سلامت مىرساند و مىگويد : آسمانهاى هفتگانه و آنچه را در آن است و زمينهاى هفتگانه و هر كه را بر آنهاست آفريده‌ام و هيچ جا را بزرگتر و مهمتر از ركن و مقام نيافريده‌ام و اگر بنده‌يى مرا آنجا از آغاز آفرينش زمينها و آسمانها عبادت كند و فرا خواند و در حالى كه منكر ولايت على باشد به ديدار من آيد ، او را در دوزخ به رو خواهم انداخت . « 1 »\r\n( 2 ) عبد الله بن عمر مىگويد : پيامبر ( ص ) روز جنگ خيبر ، رايت را به مردى از يارانش داد و او شكست خورده برگشت . آن را به يكى ديگر از يارانش داد . او هم در حالى برگشت كه يارانش را مىترساند و همراهانش هم او را بيم مىدادند و پرچم را باز آورد . پيامبر ( ص ) فرمودند : فردا پرچم را به كسى خواهم داد كه خداى و رسولش را دوست مىدارد و خدا و رسولش هم او را دوست مىدارند و او بر نمى - گردد تا خداوند به دستش فتح نصيب فرمايد ، و چون فردا صبح شد پيامبر فرمود :\r\nعلى را براى من فراخوانيد . گفته شد : او درد چشم است . فرمود او را بياوريد ، و چون على ( ع ) آمد ، پيامبر ( ص ) آب دهان خويش را در هر دو چشم او افكند و عرض كرد : پروردگارا ! گرما و سرما ( تب و لرز ) را از او دفع فرماى . على حركت كرد و به سوى پيامبر ( ص ) برنگشت مگر پس از فتح . گويد چون پيامبر او را گسيل فرمود و على ( ع ) به دژ قموص « 2 » نزديك شد ، يهوديان - دشمنان خدا - شروع به تير باران و سنگ زدن به على ( ع ) كردند و او حمله كرد و خود را نزديك در رساند و جاى پاى خود را استوار كرد و خشمگين پياده شد و چهار چوبهء در را گرفت و آن را از ريشه درآورد و به اندازهء چهل ذراع پشت سر خويش انداخت . ابن عمر مىگويد :\r\nما از فتح خيبر به دست على چندان تعجب نكرديم كه از كندن در و انداختن آن چهل ذراع دور تر . چهل مرد خواستند آن را از جاى خود تكان دهند و نتوانستند و چون اين خبر را به پيامبر ( ص ) دادند ، فرمود : سوگند به كسى كه جان من در دست اوست ،\r\n\r\n\r\n","description":"","footnote":"\r\n( 1 ) . اين حديث دوازدهمين حديث هفتاد و سومين مجلس امالى صدوق است كه با ذكر سلسلهء اسناد آمده است . م .\r\n( 2 ) . قموص : نام يكى از دژهاى استوار خيبر است ، رك . به : مغازى ، واقدى ، ص 670 ، چاپ مارسدون جونس . م .\r\n","page_name":" 212 ","page_number":212},
  {"content":"\r\n\r\nچهل فرشته بر آن كار او را مدد كردند . « 1 »\r\n( 1 ) روايت شده است كه امير المؤمنين در نامهء خود به سهل بن حنيف چنين مرقوم فرمود : سوگند به خدا ، من در خيبر را با نيروى انسانى و قوهء خوراك از جاى نكندم .\r\nبلكه با نيروى ملكوتى و نفسى كه به پرتو خداى خود نورانى بود كندم و من شعاعى از شعاع احمدم . به خدا سوگند ، اگر تمام عرب براى جنگ با من پشت در پشت نهند از جنگ نمىگريزم و اگر بر آنان چيره شوم ، هرگز ستم نمىكنم . هر كس از من پرهيز نكند ، مرگش بر او فرو مىافتد و قلبش همواره آكنده از بيم است . « 2 »\r\n( 2 ) جابر بن عبد الله مىگويد : على ( ع ) در جنگ خيبر در را بدوش گرفت و كنارى نهاد و مسلمانان از آن بالا رفتند و قلعه را گشودند . پس از آن خواستند آزمايش كنند ، كمتر از چهل نفر نتوانستند آن را تكان دهند .\r\n( 3 ) سعيد بن جبير مىگويد : پيش عبد الله بن عباس رفتم و گفتم : اى پسر عموى رسول خدا ! به حضورت آمده‌ام تا در بارهء على بن ابى طالب و اختلاف نظر مردم در مورد ايشان سؤال كنم . گفت : اى پسر جبير ! آمده‌اى تا در مورد بهترين خلق خدا در امت مسلمان پس از رسول خدا از من بپرسى . از مردى كه در يك شب كه شب قربت نام دارد ، هزار منقبت دارد . اى پسر جبير ! مىخواهى در بارهء وصى رسول خدا و وزير و خليفهء آن حضرت و صاحب حوض و لوا و شفاعت ايشان بپرسى . سوگند به كسى كه جان ابن عباس در دست اوست اگر همهء درياها مركب و همهء درختان قلم و همهء مردم دنيا نويسندگان باشند و مناقب على و فضائل او را از روزى كه خداوند دنيا را آفريده تا روزى كه آن را نابود مىفرمايد بنويسند ، نمىتوانند يك دهم از آنچه را كه خداوند تبارك و تعالى به او ارزانى فرموده است بنويسند . « 3 »\r\n\r\n\r\n","description":"","footnote":"\r\n( 1 ) . براى اطلاع بيشتر از اين حديث و سلسلهء اسناد آن و طرق مختلفى كه در منابع اهل سنت آمده است ، به بحث مفصل ابن مغازلى شافعى در مناقب ، صفحات 176 تا 189 و پاورقيهاى آن مراجعه فرماييد و براى اطلاع از منابع خاصه ، به صفحات 7 تا 19 جلد 39 بحار الانوار ، چاپ دار الكتب الاسلاميه مراجعه شود . م .\r\n( 2 ) . بخشى از اين نامه كه خطاب به عثمان بن حنيف است ، در صفحهء 289 جلد 16 شرح نهج البلاغه ابن ابى الحديد ، چاپ محمد ابو الفضل ابراهيم آمده است . م .\r\n( 3 ) . اين موضوع در منابع اهل سنت هم آمده است . براى نمونه ، رك . به : صفحهء 235 مناقب خوارزمى ( اخطب خوارزم ) كه از قول رسول خدا ( ص ) آورده است كه اگر درياها . . . . و به صفحهء 13 تذكرة الخواص سبط ابن جوزى ، چاپ مكتبة النينوى الحديثه . م .\r\n","page_name":" 213 ","page_number":213},
  {"content":"\r\n\r\n( 1 ) ابن عباس مىگويد : چون مكه فتح شد ، ما هشت هزار تن بوديم و در غروب آن روز شمار مسلمانان به ده هزار تن رسيد و پيامبر ( ص ) پس از فتح مكه موضوع هجرت را لغو فرمودند و سپس براى جنگ هوازن آماده شديم . پيامبر ( ص ) به على ( ع ) فرمودند : اى على ! برخيز و براى آنكه كرامت خويش را در پيشگاه خداوند ببينى ، چون خورشيد طلوع كرد با آن سخن بگو . ابن عباس مىگويد : به خدا در مورد هيچ كس جز على بن ابى طالب رشگ نبرده‌ام . به فضل ( برادر ابن عباس است ) گفتم : برخيز ببين على چگونه با خورشيد سخن مىگويد ، و چون خورشيد برآمد على ( ع ) برخاست و به خورشيد گفت : سلام بر تو اى آفريده و بندهء خدا كه در اطاعت پروردگار خويش شتابانى . خورشيد پاسخ على را چنين داد كه بر تو سلام و درود باد اى برادر رسول خدا و وصى او و اى حجت خدا بر خلق خدا .\r\nگويد على ( ع ) براى سپاسگزارى از خداوند بر خاك افتاد و سجده كرد و به خدا سوگند خودم ديدم كه رسول خدا ( ص ) برخاست ، سر على ( ع ) را گرفت بلند كرد و دست بر چهره‌اش مىكشيد و مىفرمود : اى حبيب من برخيز كه ساكنان آسمانها از گريهء شوق تو مىگريند و خداى عز و جل به وجود تو بر حاملان عرش خود مباهات فرمود . « 1 »\r\n( 2 ) روايت شده است كه پيامبر ( ص ) روزى در حالى كه گروهى از اصحاب بر گرد آن حضرت بودند به على ( ع ) نگريست و فرمود : هر كس دوست مىدارد به جمال يوسف و سخاوت ابراهيم و بهجت سليمان و قوت داود نظر افكند ، به على ( ع ) بنگرد . « 2 »\r\n( 3 ) و رسول خدا فرموده‌اند : هر كس مىخواهد به علم آدم و فهم نوح و بردبارى ابراهيم و پارسايى يحيى بن زكريا و استوارى موسى عليهم السلام بنگرد ، به على بن ابى طالب نظر كند . « 3 »\r\n\r\n\r\n","description":"","footnote":"\r\n( 1 ) . اين روايت در صفحهء 589 امالى صدوق همراه با ترجمه آمده است و از آن كتاب و هم از كشف اليقين علامه در صفحات 166 تا 187 جلد 41 بحار الانوار ، چاپ دار الكتب الاسلاميه آمده است و اختلافات لفظى اندكى در آنها ديده مىشود . م .\r\n( 2 ) . در صفحهء 391 امالى صدوق با اندك اختلافى كه همان صحيح‌تر است آمده است .\r\nيعنى به جاى قوت داود حكمت داود است و در صفحهء 35 جلد 39 بحار چاپ جديد هم آمده است . م .\r\n( 3 ) . در صفحهء 16 كمال الدين صدوق با اندك تفاوتى آمده است . و براى اطلاع از نمونه‌هاى ديگرى از اين روايات در منابع اهل سنت ، رك . به : صفحهء 212 مناقب ابن - مغازلى و به صفحهء 40 مناقب خوارزمى و صفحهء 99 جلد 4 ميزان الاعتدال ذهبى و در منابع خاصه به صفحات 35 تا 88 جلد 39 بحار الانوار چاپ جديد . م .\r\n","page_name":" 214 ","page_number":214},
  {"content":"\r\n\r\n( 1 ) و نيز رسول خدا مىفرموده‌اند : حق على بر مردم چون حق پدر بر فرزند است . « 1 »\r\n( 2 ) امام صادق ( ع ) فرموده است : در جنگ بدر فرشته‌يى از آسمان كه نامش رضوان است ، بانگ برداشت كه شمشيرى جز ذو الفقار و جوانمردى جز على نيست . « 2 »\r\n( 3 ) پيامبر ( ص ) فرموده‌اند : اى على ! به تو سه چيز عطا شده است . على گويد ، گفتم :\r\nپدر و مادرم فداى تو باد . چه چيزهايى است كه به من عطا شده است ؟ فرمود : پدر زنى چون من و همسرى چون فاطمه و دو پسرت حسن و حسين . « 3 »\r\n( 4 ) ابن عباس گفته است : روز رستاخيز خداوند سبحان جبريل ( ع ) و محمد ( ص ) را كنار پل صراط مىنشاند و هيچ كس نمىتواند از آن عبور كند ، مگر اينكه جواز عبور از على بن ابى طالب گرفته باشد . « 4 »\r\n( 5 ) و پيامبر ( ص ) فرموده‌اند : روز قيامت براى من خيمه‌يى از ياقوت سرخ بر سمت راست عرش و خيمه‌يى سبز براى ابراهيم ( ع ) بر سمت چپ عرش بر پا مىشود و ميان آن دو خيمه‌يى از مرواريد سپيد براى على نصب مىشود و چه مىپنداريد در مورد محبوبى كه ميان دو دوست نشسته باشد ؟ « 5 » ( 6 ) پيامبر ( ص ) فرموده‌اند : من و على از يك نور آفريده‌شده‌ايم و دو هزار سال پيش از آفريده شدن آدم ( ع ) در سمت راست عرش به تسبيح خداوند مشغول بوديم و\r\n\r\n\r\n","description":"","footnote":"\r\n( 1 ) . اين حديث در منابع اهل سنت هم مكرر نقل شده است . براى نمونه ، رك . به : صفحهء 47 مناقب ابن مغازلى و صفحهء 399 جلد 4 لسان الميزان ابن حجر عسقلانى و پاورقيهاى همان صفحهء مناقب مغازلى . م .\r\n( 2 ) . براى اطلاع از مآخذ اين حديث در منابع اهل سنت ، رك . به : صفحات 315 تا 319 جلد 2 فضائل الخمسه من الصحاح السته كه از كتابهاى مختلف آن را نقل كرده‌اند . م .\r\n( 3 ) . در صفحهء 219 امالى شيخ طوسى و صفحهء 212 عيون اخبار الرضاى صدوق و صفحهء 209 مناقب خوارزمى آمده است . م .\r\n( 4 ) . روايتى نزديك به اين مضمون در صفحهء 584 امالى صدوق همراه با ترجمه آمده است و در صفحهء 35 معانى الاخبار . م .\r\n( 5 ) . نظير اين روايت از كنز جامع الفوائد در صفحهء 55 جلد 40 بحار الانوار نقل شده است . م .\r\n","page_name":" 215 ","page_number":215},
  {"content":"\r\n\r\nچون خداوند آدم را آفريد ، آن نور را در پشت او قرار داد و آدم هنگامى كه ساكن بهشت بود ما در پشت او بوديم و چون ترك اولى از او سر زد در پشت او بوديم و نوح ( ع ) سوار بر كشتى شد و ما در پشت او بوديم و چون ابراهيم ( ع ) در آتش افتاد همراه او و در پشتش بوديم و همواره خداوند ما را از پشتهاى پاك به ارحام پاك منتقل فرمود تا به پشت عبد المطلب رسيديم و آنجا دو قسمت شديم و خداوند مرا در پشت عبد اللَّه و على را در پشت ابو طالب قرار داد . نبوت و بركت را در من قرار داد و فصاحت و دلاورى را در على ، و دو نام براى ما از نامهاى خود مشتق ساخت ، خداوند صاحب عرش محمود است و من محمدم و خداوند اعلى است و اين على است . « 1 »\r\n( 1 ) على بن ابراهيم بن هاشم از پدرش نقل مىكند كه مىگفته است : از جعفر بن محمد ( ع ) پرسيدم كه براى ما نقل مىشود ، روزى در بابل خورشيد براى على ( ع ) پس از غروب بازگشته است . فرمود : اين را نمىدانم ولى پدرم برايم روايت كرد كه رسول خدا ( ص ) نماز عصر را در منطقهء كراع الغميم « 2 » گزاردند و همين كه نماز را سلام دادند ، بر آن حضرت وحى نازل شد و على ( ع ) آمد و رسول خدا در آن حال بودند .\r\nعلى ايشان را به خود تكيه داد و به همان حال ماند تا خورشيد غروب كرد و همچنان نزول وحى ادامه داشت . چون وحى تمام شد ، پيامبر از على پرسيدند : آيا نماز گزاردى ؟\r\nگفت : نه . فرمودند : به چه سبب ؟ گفت : چون آمدم شما را در آن حال ديدم و به سينه‌ام تكيه دادم و خوش نداشتم پيش از تمام شدن وحى شما را رها كنم . پيامبر ( ص ) روى به قبله كرد و عرضه داشت : پروردگارا ! اگر على در حال اطاعت از تو و رسول تو بوده است ، خورشيد را براى او برگردان . خورشيد رخشنده و تابان برگشت و فرمود : اى على برخيز و نماز بگزار . على برخاست و نماز گزارد و چون از نماز خود فارغ شد ، خورشيد ناگهان غروب كرد و ستارگان آشكار شدند . « 3 »\r\n\r\n\r\n","description":"","footnote":"\r\n( 1 ) . اين حديث با ذكر سلسلهء اسناد در صفحهء 56 معانى الاخبار ، چاپ آقاى على اكبر غفارى ، 1361 شمسى ، آمده است و به نقل از آن و امالى ابن الشيخ با اختلاف لفظى اندكى در صفحات 11 تا 14 جلد 15 بحار الانوار ، چاپ دار الكتب الاسلاميه آمده است . م .\r\n( 2 ) . كراع الغميم : نام جايى ميان مكه و مدينه و در هشت ميلى عسفان قرار دارد . رك . به :\r\nمعجم البلدان ياقوت حموى ، ص 226 ، ج 7 ، چاپ مصر ، 1906 ميلادى . م .\r\n( 3 ) . اين حديث در منابع اهل سنت با ذكر سلسلهء اسناد و تفاوت اندك لفظى ، در صفحهء 96 مناقب ابن مغازلى شافعى و صفحهء 217 مناقب اخطب خوارزم و صفحهء 49 تذكرة - الخواص سبط ابن جوزى آمده است . م .\r\n","page_name":" 216 ","page_number":216},
  {"content":"\r\n\r\n( 1 ) روايت شده است كه امير المؤمنين چون خواست در منطقهء بابل از رود فرات بگذرد ، بسيارى از ياران آن حضرت سرگرم عبور دادن چهار پايان و بارهاى خود از رود خانه بودند و آن حضرت همراه گروهى از ياران خود نماز عصر گزارد . گروهى ديگر همچنان سرگرم عبور دادن بودند و آفتاب غروب كرد و نماز بسيارى از ايشان از دست بشد و بسيارى فضيلت نماز جماعت با ايشان را از دست دادند و در اين باره به گفتگو پرداختند . على ( ع ) چون سخن ايشان را شنيد از خداى متعال در - خواست كرد خورشيد را برگرداند تا همهء ياران خود را جمع كند و با آنان نماز عصر بگزارد و خداوند متعال درخواست او را پذيرفت و خورشيد را برگرداند و همان گونه كه هنگام نماز عصر آشكار است ، آشكار شد و همين كه مردم نماز عصر خود را سلام دادند ، خورشيد ناگهان غروب كرد و بانگى سخت از آن شنيده شد كه مردم از آن بيم كردند و بسيار تسبيح و استغفار و لا إله الا الله بر زبان راندند . و سپاس پروردگار را بر اين نعمتى كه ميان ايشان آشكار ساخت و خبر آن در همهء آفاق و ميان مردم منتشر شد . گزاردند . و به همين گونه از اسماء بنت عميس « 1 » و ام سلمه « 2 » و ابو رافع « 3 » و حسين بن على ( ع ) نقل شده است . « 4 »\r\n( 2 ) و روايت شده است در آن هنگام كه على ( ع ) پيامبر ( ص ) را به خود و سينهء خويش تكيه داده بود ، همچنان نشسته با اشاره نماز گزارد و چون حالت وحى تمام شد و پيامبر به خود آمدند براى او دعا فرمودند كه خورشيد برگردد . « 5 »\r\n\r\n\r\n","description":"","footnote":"\r\n( 1 ) . اسماء دختر عميس از قبيلهء خثعم و از پيشگامان مسلمانان و مهاجران به حبشه است .\r\nوى همسر جعفر طيار بود . پس از شهادت آن بزرگوار همسر ابو بكر شد و پس از مرگ او به همسرى على ( ع ) درآمد . مرگ اين بانوى بزرگوار حدود سال 40 هجرى است .\r\nرك . به : ابن سعد ، طبقات ، ج 8 ، ص 205 ، چاپ بريل . م .\r\n( 2 ) . هند دختر ابى اميه كه بيشتر به كنيهء خود ام سلمه معروف است ، همسر بزرگوار رسول خدا ( ص ) و سر سپردهء اهل بيت عصمت و طهارت . سال وفات اين بزرگوار به اختلاف نقل شده است . رك . به : ابن سعد ، طبقات ، ج 8 ، ص 60 ، چاپ بريل . م .\r\n( 3 ) . ابو رافع ، از بردگان آزاد شده و آزادهء حضرت ختمى مرتبت كه در خلافت عثمان و به قول ديگر در خلافت امير المؤمنين على ( ع ) درگذشته است . رك . به : ابن اثير ، اسد الغابه ، ج 5 ، ص 191 . م .\r\n( 4 ) . با اختلافى اندك در امالى ابن الشيخ و وقعه صفين نصر بن مزاحم و به نقل از آن دو در بحار الانوار ، ص 183 ، ج 41 ، چاپ جديد آمده است . م .\r\n( 5 ) . ظاهرا بايد اين روايت دنبالهء روايت قبلى باشد نه دنبالهء اين روايت . م .\r\n","page_name":" 217 ","page_number":217},
  {"content":"\r\n\r\n( 1 ) روايت شده است كه انس بن مالك « 1 » بر سر خود دستار مىبست . سبب آن را از او پرسيدند . گفت : نفرين على بن ابى طالب ( ع ) است . پرسيدند : چگونه بوده است ؟ گفت : من خدمتگزار رسول خدا ( ص ) بودم . مرغى بريان براى ايشان هديه آوردند . فرمودند : خدايا محبوب‌ترين خلق را در پيشگاه خود و در نظر من بياور تا از اين مرغ بريان همراه من بخورد . على ( ع ) آمد . گفتم پيامبر ( ص ) گرفتارند و و دوست مىداشتم مردى از قوم من بيايد . پيامبر ( ص ) براى بار دوم دست برافراشتند و دعا فرمودند و على ( ع ) آمد و همچنان گفتم كه پيامبر گرفتارند ، و همچنان دوست مىداشتم مردى از قوم من بيايد . پيامبر ( ص ) براى بار سوم دست برافراشتند و همان گونه دعا فرمودند و باز على ( ع ) آمد و همچنان گفتم پيامبر گرفتارند . على ( ع ) صداى خويش را بلند كرد و گفت : پيامبر ( ص ) چه گرفتارى دارند ؟ پيامبر شنيدند و فرمودند : انس ! كيست ؟ گفتم : على بن ابى طالب ، فرمودند : اجازهء ورود بده و چون على ( ع ) وارد شد ، پيامبر فرمودند : سه بار از پيشگاه خداوند مسألت كردم كه محبوب‌ترين خلق در نظر خود و مرا پيش من بياور تا از اين مرغ بريان همراه من بخورد و اگر در اين بار نمىآمدى نام ترا بر زبان مىآوردم . على ( ع ) گفت : اى رسول خدا ! من سه بار آمدم و هر سه بار انس بن مالك مرا رد كرد و گفت : پيامبر گرفتارند . رسول خدا از انس پرسيدند : چه چيزى ترا به اين كار واداشت ؟ گفتم :\r\nاى رسول خدا ! دعاى شما را شنيدم و دوست مىداشتم مردى از قوم من حاضر شود .\r\nعلى ( ع ) دست بر آسمان افراشت و گفت : پروردگارا ! انس را گرفتار پيسى و برص كن كه نتواند از مردم پوشيده دارد . آنگاه انس دستار از سر برداشت و سه بار گفت :\r\nاين نفرين على است . « 2 »\r\n\r\n\r\n","description":"","footnote":"\r\n( 1 ) . انس بن مالك : متولد 10 ق . ه . و در گذشته در يك صد و سه سالگى به سال 93 هجرت در بصره . 2286 حديث از او نقل كرده‌اند . نسبت به امير المؤمنين على ( ع ) چنان كه بايد و شايد تسليم نبوده است . روايات ديگرى هم در نكوهش او وارد شده است . براى اطلاع بيشتر از شرح حال او ، رك . به : ابن سعد ، طبقات ، ج 7 ، ص 10 ، چاپ بريل . م .\r\n( 2 ) . اين حديث در منابع خاصه در امالى صدوق ، ص 389 و مناقب ابن شهر آشوب صفحات 435 و 436 ، ج 1 و به نقل از اين دو و منابع ديگر در صفحات 348 تا 360 جلد 38 بحار الانوار چاپ دار الكتب الاسلاميه آمده است . در منابع اهل سنت ، در بيش از پنجاه كتاب آمده است ، از جمله در مناقب ابن مغازلى شافعى ، ص 174 و صحيح ترمذى ، ص 299 ، ج 2 ، و مستدرك الصحيحين حاكم نيشابورى ، ص 130 ، ج 3 ، و حلية الاولياى حافظ ابو نعيم اصفهانى ، ص 339 ، ج 6 ، و رك . به : فضائل الخمسه من الصحاح السته صفحات 189 تا 195 ، ج 2 . م .\r\n","page_name":" 218 ","page_number":218},
  {"content":"\r\n\r\n( 1 ) امير المؤمنين على ( ع ) روز جنگ خيبر چنين سروده است :\r\n« من آن كسى هستم كه مادر نامم را حيدره ( از نام‌هاى شير است ) نهاده است .\r\nبازوانم ستبر است و ضربت گرز من سنگين . شير ژيان بيشه‌هايم و همگان را فرو مىگيرم و شما را با شمشير گرانسنگ خود مىسنجم . » « 1 »\r\n( 2 ) حسان بن ثابت در جنگ خيبر در مدح على ( ع ) چنين سروده است :\r\n« على گرفتار چشم درد بود و در جستجوى دارو ، و چون داروى شفا بخشى فراهم نبود رسول خدا با يك بار آب دهان انداختن به چشم او ، او را بهبود بخشيد .\r\nچه شفابخش فرخنده و چه بهبود يافتهء فرخنده‌اى ، و پيامبر فرمودند : امروز پرچم را به دلاورى كه شمشيرش بران و دوستدار و سر سپردهء پيامبر است خواهم داد . او خداى مرا دوست مىدارد و خداى هم او را دوست مىدارد و به دست او دژهاى استوار را خواهد گشود . پيامبر ( ص ) او را از ميان همهء مردم برگزيد و او را وزيرى كه برادرى مىكند نام نهاد . » « 2 »\r\n( 3 ) ابيات زير را از خزيمة بن ثابت ذو الشهادتين دانسته‌اند : « 3 » « من دوستدار جوانمردى هستم كه سورهء هل اتى در بارهء او نازل شده است . تا چه هنگام اين موضوع را پوشيده بدارم و چه اندازه پنهان دارم ؟ » ( 4 ) و همو سروده است : « دوست داشتن على بن ابى طالب بر شاهد و غايب واجب است . » و « دوستى على موجب علو همت است ، كه او سرور همهء پيشوايان است . »\r\n( 5 ) و همو گفته است :\r\n« هر گاه در بارهء عزت و فضيلت هاشم سخن بگويى سگان رمنده از تو رم مىكنند . به هر كس كه ترا در دوستى او سرزنش مىكند ، بگو مادرت در مورد تو\r\n\r\n\r\n","description":"","footnote":"\r\n( 1 ) . اين دو بيت در بسيارى از كتابهاى تاريخ و سيره به صورت سه مصراع آمده است .\r\nاز جمله در نهاية الارب نويرى ، ص 254 ، ج 17 ، و سيره ابو الفداء ، ص 355 ، ج 3 ، چاپ بيروت ، 1976 ميلادى و تاريخ الخميس ، ص 50 ، ج 2 . م .\r\n( 2 ) . اين ابيات حسان بن ثابت در كتاب شافى سيد مرتضى علم الهدى آمده است و به نقل از آن در بحار الانوار ، ص 15 ، ج 39 ، چاپ دار الكتب الاسلاميه آمده است . م .\r\n( 3 ) . خزيمة بن ثابت : از انصار و ياران محترم پيامبر ( ص ) كه چون گواهى او به جاى گواهى دو تن پذيرفته شده به ذو الشهادتين معروف شده است . از سر سپردگان امير المؤمنين على ( ع ) است . براى اطلاع بيشتر ، رك . به : ابن اثير ، اسد الغابه ، ص 114 ، ج 2 . م .\r\n","page_name":" 219 ","page_number":219},
  {"content":"\r\n\r\nخيانت كرده است . به خداوند و نعمتهاى او سوگند مىخورم - سوگند راست و جاودانه - كه على بن ابى طالب در سورهء مائده امام و ولى ماست . » « 1 »\r\n( 1 ) صاحب در اين معنى چنين سروده است : « 2 » « به دوستى على ( ع ) شك و ترديدها از ميان مىرود . نفسها پاك و نسبها ستوده مىشود . هر گاه كسى را ديدى كه دوستدار اوست ، زيركى و افتخار در اوست ، و هر گاه كسى را ديدى كه دشمن اوست ، در اصل و نسب او چيزى مستعار است و او را بر كارش سرزنش مكنيد كه ديوارهاى خانهء پدرش كوتاه بوده است . »\r\nو همو گفته است : « من و همهء كسانى كه روى خاك هستيم ، فداى خاك كفش پاى ابو تراب باد . » « 3 »\r\n( 2 ) و نيز گفته است :\r\n« براى او چون وقت نمازش گذشت ، با آنكه نزديك غروب بود خورشيد برگشت ، آنچنان كه پرتو آن همچون هنگام عصر درخشان شد و سپس همچون ستاره فرو شد .\r\nيك بار ديگر هم در بابل خورشيد براى او از حركت باز ماند . براى هيچ كس مغرب باز نمانده است ، مگر براى احمد ( ص ) و پس از او براى على و برگشتن خورشيد را تأويل شگفت انگيزى است . » « 4 »\r\n\r\n\r\n","description":"","footnote":"\r\n( 1 ) . مقصود آيهء پنجاه و پنجم سورهء پنجم است . م .\r\n( 2 ) . اسماعيل بن عباد معروف به صاحب بن عباد از دانشمندان و ادبا و وزراى قرن چهارم هجرت ، متولد 326 و درگذشتهء 385 هجرى است . شرح حال او در بسيارى از كتابها آمده است ، ولى از همه جا جامع‌تر در اعيان الشيعهء مرحوم سيد محسن جبل عاملى امين ( رضوان الله عليه ) است كه در چاپ جديد 1403 از صفحهء 329 تا صفحهء 376 جلد 3 را در برگرفته است و جهات مختلف زندگى علمى و سياسى و اجتماعى و ادبى او را بررسى كرده است . م .\r\n( 3 ) . اين ابيات به نقل از كتاب مناقب ابن شهر آشوب كه شاگرد فتال نيشابورى است در صفحهء 358 جلد 3 كتاب اعيان الشيعه آمده است . م .\r\n( 4 ) . اين ابيات در صفحهء 317 جلد 2 مناقب ابن شهر آشوب به سيد حميرى نسبت داده شده است و ظاهرا صحيح‌تر است . در اشعار صاحب بن عباد در اعيان الشيعه هم اين ابيات نيامده است . متاسفانه ديوان سيد حميرى در اختيارم نبود كه ببينم آيا در آن آمده است يا نه . م .\r\n","page_name":" 220 ","page_number":220},
  {"content":"\r\n\r\n( 1 )\r\n\r\nمجلس يازدهم در وفات امير المؤمنين على عليه السلام\r\n( 2 ) بدان كه وفات امير المؤمنين على ( ع ) ، شب جمعه بيست و يكم رمضان سال چهلم هجرت بوده است . در شب نوزدهم آن ماه در مسجد كوفه به شمشير ابن ملجم كه خدايش لعنت كناد مجروح شد و عمر آن حضرت به هنگام وفات شصت و سه سال بوده است . « 1 »\r\n( 3 ) و روايت شده است كه امير المؤمنين عليه السّلام مردم را براى بيعت جمع كرد .\r\nعبد الرحمن بن ملجم مرادى براى بيعت آمد و امام او را دو يا سه بار رد فرمود و به هنگام بيعت او فرمود : چه چيزى بدبخت‌ترين اين امت را از انجام شقاوت خود باز داشته است ؟ سوگند به كسى كه جان من در دست اوست ، همانا كه اين ريش من از خون سرم خضاب خواهد شد و دست بر سر و ريش خود نهاد ، و چون ابن ملجم كه نفرين خدا بر او باد پشت كرد ، على اين بيت را خواند :\r\n« كمربندهاى خود را براى مرگ استوار كن كه به ديدار آيندهء تو است ، و از مرگ بىتابى مكن چون به وادى تو فرا رسد . » « 2 »\r\n( 4 ) روايت شده است كه ابن ملجم مرادى پيش امير المؤمنين آمد و همراه ديگران بيعت كرد و چون خواست برگردد على ( ع ) او را فراخواند و از او ميثاق و تأكيد گرفت كه مكر نكند و پيمان نشكند و او عهد كرد و گفت : اى امير المؤمنين ! به خدا سوگند نديدم كه نسبت به هيچ كس چنين رفتار كنى و على ( ع ) به اين بيت تمثل جست :\r\n« من زنده ماندن او را مىخواهم و او كشتن مرا مىخواهد . چه كسى پوزش خواه اين دوست مرادى تو است ؟ » « 3 » اى ابن ملجم ! برو كه به خدا سوگند نمىبينم به آنچه گفتى وفا كنى .\r\n\r\n\r\n","description":"","footnote":"\r\n( 1 ) . اين عبارت از ارشاد شيخ مفيد ، درگذشتهء 413 گرفته شده است . رك . به : ص 5 ، چاپ دار الكتب الاسلاميه ، تهران ، 1377 قمرى . م .\r\n( 2 ) . از همان كتاب گرفته شده است ، ارشاد ، ص 6 . م .\r\n( 3 ) . اين روايت هم در پى همان روايت و در ارشاد ، ص 6 ، آمده است . بيتى كه حضرت على ( ع ) به آن تمثل جسته‌اند به نقل زمخشرى در صفحهء 295 اساس البلاغه و ابن عبد ربه در عقد الفريد ، ص 120 ، ج 1 ، چاپ مصر ، 1948 ميلادى ، از عمرو بن معدى كرب است و براى اطلاع از ديگر ابيات آن به عقد الفريد مراجعه فرماييد . م .\r\n","page_name":" 221 ","page_number":221},
  {"content":"\r\n\r\n( 1 ) و روايت است كه تنى چند از خوارج در مكه جمع شدند و در بارهء فرمانروايان سخن گفتند و بر آنان خرده گرفتند و كارهاى آنان را نسبت به خود زشت شمردند و كشته‌شدگان نهروان را ياد كردند و بر آنان رحمت فرستادند و برخى از آنان به ديگران گفتند : اگر ما جان خود را به خدا بفروشيم و اين پيشوايان گمراه را غافلگير كنيم و بكشيم ، بندگان خدا و سرزمينها را از ايشان آسوده خواهيم كرد و انتقام خون برادران خود را كه در نهروان شهيد شده‌اند خواهيم گرفت . پس از تمام شدن مراسم حج با يك ديگر در اين مورد پيمان بستند . عبد الرحمن بن ملجم كه خدايش لعنت كناد گفت من از عهدهء كار على بر مىآيم و برك بن عبد الله تميمى « 1 » گفت من معاويه را خواهم كشت و عمرو بن بكر تميمى گفت من عمرو عاص را خواهم كشت و با يك ديگر پيمان بستند و سوگند وفادارى خوردند و قرار گذاشتند آن كار را شب نوزدهم رمضان انجام دهند و از يك ديگر جدا شدند . ابن ملجم نخست ميان قبيله كنده ( نزديك كوفه ساكن بودند ) آمد و سپس به كوفه آمد . ياران خود را ملاقات كرد و تصميم خود را از ايشان پوشيده مىداشت كه مبادا آشكار شود . در همان حال به ديدار مردى از ياران خود كه از قبيلهء تيم الرباب بود رفت و پيش او با قطام دختر اخضر كه از قبيلهء تيم بود آشنا شد . امير المؤمنين على ( ع ) پدر و برادر قطام را در جنگ نهروان كشته بود . قطام از زنان بسيار زيباى روزگار خود بود و چون ابن ملجم او را ديد شيفته‌اش شد و سخت پاى بند به عشق او گرديد و از او خواستگارى و تقاضاى ازدواج كرد . قطام گفت : چه چيزى كابين من مىكنى ؟ ابن ملجم گفت : هر چه مىخواهى بگو . گفت : سه هزار درهم و كنيزى و غلامى ، و كشتن على بن ابى طالب .\r\nابن ملجم گفت : چيزهايى كه مىخواهى براى تو آماده خواهد بود ، جز كشتن على بن ابى طالب و اين كار چگونه براى من ممكن است ؟ قطام گفت : او را غافلگير مىكنى .\r\nاگر او را بكشى مرا آرام ساخته و انتقام مرا گرفته‌اى و در آن حال زندگى تو با من بر تو شيرين و گوارا خواهد بود و اگر كشته شدى آنچه پيش خداوند است براى تو بهتر و پايدارتر است . در اين هنگام ابن ملجم گفت : به خدا سوگند كه چيزى مرا به اين شهر نياورده است مگر همين قصد كشتن على ، ولى از مردم آن در امان نيستم\r\n\r\n\r\n","description":"","footnote":"\r\n( 1 ) . در متن روضة الواعظين نام اين شخص مبارك آمده و بدون ترديد اشتباه است و در ارشاد مفيد به صورت صحيح يعنى برك آمده است . م .\r\n","page_name":" 222 ","page_number":222},
  {"content":"\r\n\r\nو اين تو هستى كه اكنون چنين چيزى از من مىخواهى و آن را براى تو انجام خواهم داد . قطام گفت : من در جستجو خواهم بود تا كسى را پيدا كنم كه در اين كار ترا يارى و تقويت كند و قطام كسى را پيش وردان بن مجالد كه از قبيلهء تيم الرباب « 1 » بود فرستاد و موضوع را به او خبر داد و از او خواست ابن ملجم را يارى دهد و وردان اين موضوع را براى قطام تعهد كرد و پذيرفت . ابن ملجم هم به جستجوى مردى شجاع به نام شبيب بن بجره پرداخت و چون او را يافت ، به او گفت : آيا حاضرى كارى كنى كه به شرف دنيا و آخرت دست يا بى ؟ گفت : آن كار چيست ؟ گفت :\r\nمرا براى كشتن على بن ابى طالب يارى دهى . او گفت : اى پسر ملجم ! مادر به عزايت بگريد ، كارى شگرف آورده‌اى . چگونه ياراى اين كار را خواهى داشت ؟ ابن ملجم گفت : براى او در مسجد بزرگ كوفه كمين مىكنيم و چون براى نماز صبح بيرون آيد ، او را مىكشيم . اگر او را بكشيم خويش را تسكين و آرامش داده‌ايم و انتقام خونهاى خود را گرفته‌ايم و همواره او را وسوسه كرد تا آنكه پذيرفت و همراه يك نفر ديگر ، شب چهارشنبه نوزدهم رمضان سال چهلم هجرت ، پيش قطام آمدند .\r\nقطام پارچهء حريرى خواست و به سينهء آنان بست و آنها شمشيرهاى خود را حمايل كردند و رفتند . برابر دريچه و دالانى كه امير المؤمنين از آن براى نماز وارد مسجد مىشد نشستند . آنان تصميم خود را در مورد كشتن امير المؤمنين به اطلاع اشعث بن قيس « 2 » رساندند و با او قرار گذاشتند و اشعث هم در آن شب طبق قرار قبلى در مسجد حاضر شد كه آنان را در كارشان يارى دهد .\r\n( 1 ) در آن شب حجر بن عدى كه خدايش رحمت كناد در مسجد به عبادت پرداخته بود . نزديك سپيده دم شنيد كه اشعث به ابن ملجم مىگويد : بشتاب و مقصود خود را برآور كه سپيده دم لبخند زد . حجر بن عدى احساس خطر كرد و گفت : اى يك چشم ! قصد كشتن على را دارى و به قصد رفتن به خانهء امير المؤمنين از مسجد بيرون آمد تا\r\n\r\n\r\n","description":"","footnote":"\r\n( 1 ) . در متن اين قبيله به صورت تيم الرثاب است و صحيح نيست و رباب صحيح است .\r\nمراجعه كنيد به : جمهرة انساب العرب ، ابن حزم ، ص 198 ، چاپ عبد السلام محمد هارون ، مصر . م .\r\n( 2 ) . اشعث بن قيس : از اميران قبيلهء كنده است . در جنگ يرموك يك چشم او كور شده بود . از افراد زيرك شمرده مىشود . برخى او را ايرانى مىدانند . رك . به : زركلى ، الاعلام ص 333 ، ج 1 . م .\r\n","page_name":" 223 ","page_number":223},
  {"content":"\r\n\r\nبه ايشان خبر دهد و بر حذر دارد . قضا را على ( ع ) از راه ديگرى به مسجد آمد و همين كه وارد مسجد شد ابن ملجم بر آن حضرت ضربت زد و حجر بن عدى در حالى وارد مسجد شد كه مردم مىگفتند : امير المؤمنين كه درودهاى خداوند بر او باد كشته شد . « 1 »\r\n( 1 ) عبد الله بن محمد ازدى « 2 » مىگويد : من در آن شب همراه گروهى از مردم شهر در مسجد مشغول نماز گزاردن بودم و معمولا تمام شبهاى ماه رمضان از اول تا آخر ماه را چنين مىكرديم . ناگاه چند مرد را ديدم كه نزديك در مسجد نماز مىگزارند .\r\nدر اين هنگام على ( ع ) براى نماز صبح آمد و با صداى بلند مىگفت : نماز ، اى مردم نماز . درست نفهميدم كه آيا مىشنوم يا نه كه ناگاه برق شمشيرى ديدم و شنيدم كسى مىگويد : « اى على ! حكميت خاص خداست نه از آن تو و يارانت . » و شنيدم على مىفرمود : اين مرد را بگيريد و نگريزد و آن حضرت مضروب شده بود . شبيب بن بجرة هم ضربتى زده بود ، ولى به لبهء طاق خورده و خطا كرده بود . آنان به طرف درهاى مسجد گريختند و مردم هم براى گرفتن آنان شروع به دويدن كردند . شبيب بن بجره را مردى گرفت و او را به زمين انداخت و بر سينه‌اش نشست و شمشير را از دست او بيرون آورد و خواست او را بكشد . در همين حال مردم به سوى آن دو هجوم آوردند . آن مرد ترسيد مردم سخن او را باور نكنند و خودش را بكشند اين بود كه از سينهء شبيب برخاست و شمشير را از دست خود انداخت و شبيب گريخت و به خانهء خويش رفت . اتفاقا يكى از پسر عموهايش در همان حال وارد خانهء او شد و ديد كه پارچهء حرير را از سينهء خود مىگشايد . گفت : اين چيست ؟ شايد تو امير المؤمنين را كشته‌اى و او به جاى آنكه بگويد نه گفت آرى . پسر عمويش رفت و با شمشير برگشت و او را كشت .\r\n( 2 ) ابن ملجم در همان حال كه مىگريخت مردى از قبيلهء همدان به او رسيد و قطيفه‌يى را كه در دست داشت بر سر او انداخت و او را به زمين زد و شمشير را از دستش بيرون كشيد و او را به حضور امير المؤمنين آورد . سومى هم گريخت و ميان مردم ناپديد شد . چون ابن ملجم را به حضور امير المؤمنين آوردند ، به او نگريست\r\n\r\n\r\n","description":"","footnote":"\r\n( 1 ) . عينا از ارشاد شيخ مفيد گرفته شده است . ص 9 ، چاپ 1377 قمرى ، تهران . م .\r\n( 2 ) . در تاريخ طبرى ( ص 2685 ، ترجمهء مرحوم ابو القاسم پاينده ) ، گويندهء اين سخن محمد بن حنفيه پسر حضرت امير المؤمنين است . م .\r\n","page_name":" 224 ","page_number":224},
  {"content":"\r\n\r\nو فرمود : جان در برابر جان . اگر من مردم او را همان گونه كه مرا كشت بكشيد و اگر سالم ماندم خودم در بارهء او تصميم خواهم گرفت . در اين هنگام ابن ملجم كه از رحمت خدا به دور باد گفت : من اين شمشير را به هزار درهم خريدم و به هزار درهم آن را مسموم و زهر آلوده كردم و اگر اين شمشير به من خيانت كند خدايش از من دور گرداند . ام كلثوم بانگ برداشت كه اى دشمن خدا ! امير المؤمنين را كشتى .\r\nابن ملجم گفت : من پدر ترا كشتم . ام كلثوم گفت : اميدوارم خطرى براى او نباشد .\r\nابن ملجم گفت : پس تو بر من گريه مىكنى ؟ به خدا سوگند ضربتى به او زده‌ام كه اگر ميان همهء مردم تقسيم شود ، همه‌شان را خواهد كشت . او را از حضور على ( ع ) بيرون بردند و مردم از خشم او را گاز مىگرفتند و مىگفتند : اى دشمن خدا ! ديدى كه چه كردى ؟ امت محمد ( ص ) را به هلاكت انداختى و بهترين مردم را كشتى و او ساكت بود و سخن نمىگفت و او را به زندان بردند . مردم به حضور امير المؤمنين آمدند و گفتند : اى امير مؤمنان ! به ما فرمان بده تا فرمان ترا در بارهء اين دشمن خدا اجراء كنيم . او امت را به هلاكت انداخت و دين را تباه ساخت . امير المؤمنين فرمود :\r\nاگر زنده ماندم در باره‌اش تصميم مىگيرم و اگر مردم با او همان گونه رفتار كنيد كه با قاتل پيامبر رفتار مىشود . نخست او را بكشيد و پس از آن جثه‌اش را به آتش بسوزيد . « 1 »\r\n( 1 ) راوى مىگويد : چون امير المؤمنين رحلت فرمود و خانواده‌اش از دفن آن حضرت فارغ شدند ، امام حسن ( ع ) دستور داد ابن ملجم را آوردند و چون او برابر امام حسن ايستاد ، به او فرمود : اى دشمن خدا ! امير المؤمنين را كشتى و تباهى بزرگ در دين آوردى . و سپس دستور فرمود گردنش را زدند . ام هيثم دختر اسود نخعى درخواست كرد لاشه‌اش را به او بدهند كه عهده‌دار سوزاندن آن شود و چنان كرد .\r\n( 2 ) آن دو مرد ديگر كه با ابن ملجم در بارهء كشتن معاويه و عمرو عاص پيمان بسته\r\n\r\n\r\n","description":"","footnote":"\r\n( 1 ) . اين موضوع با روايتى كه در يكى دو صفحه بعد خواهد آمد و دنبالهء آن متن وصيت حضرت امير المؤمنين ( ع ) به دو فرزند بزرگوارش امام حسن و امام حسين است ، سازگار نيست و صحيح همان روايت است كه على ( ع ) فرمود : او را يك ضربه بيشتر نزنيد و مبادا كه او را پاره پاره ( مثله ) كنيد كه من شنيدم رسول خدا مىفرمودند از مثله و پاره پاره كردن حتى در مورد سگ هار پرهيز كنيد و مراجعه كنيد به : شرح نهج البلاغه ، ابن ابى الحديد ، ص 6 ، ج 17 ، چاپ محمد ابو الفضل ابراهيم ، مصر ، 1963 ميلادى . م .\r\n","page_name":" 225 ","page_number":225},
  {"content":"\r\n\r\nبودند ، يكى از آن دو به معاويه در حالى كه در ركوع بود ضربتى زد كه به تهيگاه او خورد و از آن ضربت جان بدر برد و آن مرد را گرفت و كشت و ديگرى هم خود را به مصر رساند و در آن شب عمرو عاص بيمار شد و مردى به نام خارجه را فرستاد كه با مردم نماز بگزارد . آن مرد پنداشت كه همان خارجة بن ابى حبيبة عامرى عمرو - عاص است و به او ضربت زد . خارجه روز دوم از آن ضربت مرد و آن مرد را گرفتند و نزد عمرو عاص بردند و او را اعدام كرد .\r\n( 1 ) اصبغ ابن نباته روايت كرده و گفته است : امير المؤمنين على ( ع ) در ماه رمضانى كه در آن شهيد شدند براى ما خطبه خواندند و ضمن آن فرمودند : اى مردم ! ماه رمضان كه گزينه‌تر ماههاست و به حسابى اول سال است فرا رسيد و در آن آسياى سلطان ( در نسخه ديگرى آسياى شيطان ) به گردش مىآيد . همانا امسال شما در يك صف حج مىگزاريد و نشانه‌اش اين است كه من ميان شما نيستم ، و آن حضرت بدين گونه خبر مرگ خود را مىداد ولى ما متوجه نمىشديم . « 1 »\r\n( 2 ) و روايت شده است چون آن ماه رمضان رسيد ، امير المؤمنين شبى در خانهء امام حسن و شبى در خانهء امام حسين و شبى در خانهء عبد اللَّه بن جعفر « 2 » افطار مىفرمود و بيش از سه لقمه چيزى نمىخورد . شبى به ايشان گفته شد : چرا چيزى نمىخوريد ؟\r\nفرمود : فرمان خداوند در مىرسد و دوست دارم گرسنه باشم . همانا يكى دو شب بيش باقى نمانده است ، و آخر همان شب ضربت خورد .\r\n( 3 ) و روايت شده است كه على ( ع ) به دختر خود ام كلثوم فرمود : دختركم چنين مىبينم كه مقدار كمى با شما خواهم بود . گفت : پدر جان ! چگونه است ؟ فرمود :\r\nرسول خدا ( ص ) را در خواب ديدم كه از چهره‌ام غبار مىزدود و مىفرمود : اى على ! چيزى بر تو نيست و آنچه بر عهده‌ات بود انجام دادى . سه شب بعد على ( ع ) ضربت خورد . ام كلثوم به درد فرياد مىكشيد و على مىفرمود : دختركم چنين مكن كه من رسول خدا ( ص ) را در خواب ديدم . با كف دست خود به من اشاره مىفرمود و مى -\r\n\r\n\r\n","description":"","footnote":"\r\n( 1 ) . در صفحهء 7 ارشاد شيخ مفيد ، چاپ 1377 تهران آمده است . اختلاف كلمهء سلطان و شيطان هم در آن ذكر شده است . م .\r\n( 2 ) . در متن روضة الواعظين و هم در ارشاد مفيد ، عبد الله بن عباس آمده است كه بدون ترديد اشتباه است . عبد الله بن جعفر شوهر زينب ( ع ) است و حضرت امير در خانهء دختر و داماد خود مىرفته‌اند . م .\r\n","page_name":" 226 ","page_number":226},
  {"content":"\r\n\r\nگفت : اى على ! پيش ما بيا كه آنچه اينجاست براى تو بهتر است . « 1 »\r\n( 1 ) و روايت شده است امير المؤمنين على ( ع ) در شبى كه ضربت خورد بيدار ماند بر طبق عادت هميشگى خويش براى نماز شب از خانه به مسجد نرفت . دخترش ام كلثوم گفت : پدر جان ! چه چيز موجب بىخوابى تو شده است ؟ فرمود همين كه امشب را به صبح برسانم كشته خواهم شد . در اين هنگام ابن نباح آمد و اذان گفت و اعلام وقت نماز كرد . على ( ع ) اندكى رفت و برگشت . ام كلثوم گفت : به جعده دستور بده با مردم نماز بگزارد . آن حضرت نخست فرمود : آرى به او بگوييد با مردم نماز بگزارد . سپس فرمود : از مرگ گريز گاهى نيست و خود به سوى مسجد حركت فرمود ، و ابن ملجم كه تمام شب را در كمين على ( ع ) بيدار مانده بود ، با وزيدن نسيم سحر خوابش برده بود . على ( ع ) با پاى خود او را تكان داد و فرمود : نماز ، نماز ، و او برخاست و به على ( ع ) شمشير زد .\r\n( 2 ) در حديث ديگرى آمده است كه امير المؤمنين در آن شب بيدار ماند و بسيار از حجره بيرون مىآمد و به آسمان مىنگريست و مىفرمود : به خدا سوگند كه نه دروغ مىگويم و نه به من دروغ گفته شده است . اين همان شبى است كه به من وعده داده شده است و به كنار بستر خويش برمىگشت و چون سپيده دميد كمر خويش را استوار بست و اين بيت را خواند : « كمر بندها و سينه بندهاى خويش را براى مرگ استوار ببند كه كشته شدن به ديدار تو مىآيد و چون مرگ به سراغ تو آمد بىتابى مكن . »\r\n( 3 ) و چون به صحن خانهء خويش آمد ، چند مرغابى به اطرافش دويدند و بانگ برداشتند . برخى شروع به راندن مرغابيها كردند . فرمود : رهايشان كنيد كه آنان صيحه زنندگان و از پى ايشان زنان نوحه‌گر خواهند بود و از خانه بيرون آمد و ضربت خورد . « 2 »\r\n( 4 ) و روايت شده است كه چون ساعت مرگ امير المؤمنين على ( ع ) فرا رسيد به حسن و حسين ( ع ) گفت : چون مردم مرا بر سريرى بگذاريد و بيرونم بريد و فقط دنبالهء سرير را بگيريد كه جلو آن خود حمل مىشود و جسد مرا به ناحيهء غريين ( نجف ) ببريد . در آنجا سنگى سپيد خواهيد ديد . آنجا را حفر كنيد . آنجا گورى خواهيد ديد .\r\n\r\n\r\n","description":"","footnote":"\r\n( 1 ) . در ارشاد مفيد ، ص 7 ، آمده است . م .\r\n( 2 ) . ارشاد مفيد ، ص 8 ، چاپ 1377 ، تهران . م .\r\n","page_name":" 227 ","page_number":227},
  {"content":"\r\n\r\nمرا در آن دفن كنيد . گويد چون آن حضرت رحلت فرمود ، چنان كرديم . دنبال سرير را بر دوش داشتيم و حمل مىكرديم و جلو سرير خود حمل مىشد و ما آواها و صداهاى آرامى مىشنيديم ، تا به غريين رسيديم و ناگاه به سنگ سپيدى برخورديم كه از آن نورى ساطع بود . آنجا را حفر كرديم . گورى ( سردابه‌يى ) ساخته و پرداخته يافتيم كه بر آن نبشته بود : از اندوخته‌هاى نوح براى على بن ابى طالب . و همان جا دفن كرديم و برگشتيم و ما از كرامتى كه خداوند نسبت به امير المؤمنين عنايت فرمود بسيار شاد بوديم و به گروهى از شيعيان برخورديم كه نتوانسته بودند بر جنازهء ايشان نماز بگزارند و موضوع را به آنان خبر داديم كه خداوند چگونه امير المؤمنين على را گرامى داشت . گفتند : ما هم دوست داريم و مىخواهيم آنجا را ببينيم . گفتيم : بنا به وصيت ايشان نشان گور را از ميان برده‌ايم . آنان رفتند و برگشتند و گفتند : آنچه جستجو كرده‌اند چيزى نديده و نيافته‌اند .\r\n( 1 ) امام باقر ( ع ) مىگويد : امير المؤمنين در منطقهء غريين پيش از طلوع سپيده دم دفن شد . امام حسن و امام حسين و محمد بن حنفيهء ، پسران آن حضرت و عبد الله بن جعفر ( برادر زاده و داماد آن حضرت ) وارد گور شدند و جسد مقدسش را به خاك سپردند . « 1 »\r\n( 2 ) و روايت شده است كه چون ابن ملجم كه بر او لعنتهاى خداوند باد امير المؤمنين عليه السلام را ضربت زد ، آن حضرت به امام حسن و امام حسين ( ع ) چنين فرمود : ( 3 ) « شما را سفارش مىكنم به پرهيزگارى و ترس از خداوند و اينكه شما دنيا را نجوييد و بر چيزى از دنيا كه از شما گرفته شود اندوهگين مشويد و همواره به حق و راستى سخن گوييد و براى پاداش و ثواب آخرت كار كنيد و دشمن ستمگر و يار مظلوم و ستمديده باشيد . به شما دو تن و همهء فرزندان و افراد خانواده‌ام و هر كس اين نامهء من به او برسد ، به پرهيزگارى و منظم بودن كارتان و اصلاح ميان اشخاص سفارش مىكنم و من خود شنيدم پدر بزرگ شما - كه درود خدا بر او باد - مى - فرمود : اصلاح كدورت ميان اشخاص از همهء نمازها و روزه‌هاى مستحبى بهتر است .\r\nخدا را خدا را در بارهء يتيمان ، مبادا گاهى به آنان خوراك بدهيد و گاه فراموش كنيد و مبادا كه يتيمان به سبب گرسنگى و هر سبب ديگر در محضر شما تباه شوند . خدا را\r\n\r\n\r\n","description":"","footnote":"\r\n( 1 ) . در ارشاد مفيد ، صفحات 11 و 12 ، چاپ تهران ، 1377 ، آمده است . م .\r\n","page_name":" 228 ","page_number":228},
  {"content":"\r\n\r\nخدا را در بارهء همسايگانتان ، كه اين هم سفارش پيامبر شماست و همواره در مورد ايشان وصيت مىكرد تا آنجا كه پنداشتم به زودى ممكن است براى همسايگان از يك ديگر سهم از ميراث قرار دهد . خدا را خدا را در مورد قرآن ، مبادا كسى در عمل كردن به قرآن از شما پيشى گيرد . خدا را خدا را در بارهء نماز ، كه عمود دين شماست و خدا را خدا را در بارهء خانهء پروردگارتان ، تا هنگامى كه زنده‌ايد آن را خالى مگذاريد كه اگر حج خانهء خدا ترك شود به شما مهلت داده نخواهد شد . خدا را خدا را در جهاد به اموال و جانها و زبانهايتان در راه خدا و بر شما باد كه با يك ديگر پيوستگى و نسبت به يك ديگر گذشت و بخشش داشته باشيد و مبادا كه به يك ديگر پشت كنيد و از يك ديگر ببريد . امر به معروف و نهى از منكر را رها مكنيد كه در آن صورت بدان بر شما حكومت خواهند كرد و هر چه دعا كنيد مستجاب نخواهد شد .\r\n( 1 ) اى فرزندان عبد المطلب ! مبادا شما را ببينم كه در خون مسلمانان فرو رويد و بگوييد : امير المؤمنين كشته شد ، امير المؤمنين كشته شد . همانا نبايد در قبال من كسى جز قاتل من كشته شود . دقت كنيد اگر من مردم ، در قبال اين ضربت فقط يك ضربت به او بزنيد و نبايد او را مثله كرد كه من شنيدم رسول خدا فرمودند : از مثله كردن هر چند نسبت به سگ هار و گزنده پرهيز و خوددارى كنيد . » « 1 »\r\n( 2 ) در مورد قطام و تقاضاى او از ابن ملجم در بارهء كشتن امير المؤمنين على بن ابى طالب ( ع ) شاعرى چنين سروده است :\r\n« هرگز در ميان عرب و عجم كسى را نديده‌ام كه كابينى چون كابين و مهريهء قطام تعهد كند . سه هزار درهم و غلام و كنيزى ، و زدن على ( ع ) با شمشير برنده و استوار .\r\nهيچ كابينى هر اندازه هم گران باشد از على ( ع ) گران‌تر نيست و هر غافلگيرى كوچكتر از غافلگيرى ابن ملجم است . » « 2 »\r\n\r\n\r\n","description":"","footnote":"\r\n( 1 ) . براى اطلاع بيشتر رك . به : صفحات 6 تا 10 جلد 17 شرح نهج البلاغه ، چاپ محمد ابو الفضل ابراهيم . م .\r\n( 2 ) . در بارهء سرايندهء اين ابيات كه در منابع بسيار كهن ( مثلا اخبار الطوال ، دينورى ) آمده است اختلاف است . برخى آن را از خود ابن ملجم دانسته‌اند ( نويرى ، نهاية الارب ، ص 247 ، ج 5 ، ترجمهء فارسى ) . اخطب خوارزم در صفحهء 284 مناقب و ابن حجر در صفحهء 133 الصواعق آن را از فرزدق دانسته‌اند . در حواشى نهاية الارب آن را از ابن مياس مرادى دانسته است . كلمان هوار در حواشى البدء و التاريخ ، ص 233 ، ج 5 ، اين ابيات را از ابو الاسود مىداند . م .\r\n","page_name":" 229 ","page_number":229},
  {"content":"\r\n\r\n( 1 ) و روايت است كه چون ابن ملجم على ( ع ) را ضربت زد فرمود : به او خوراك و آشاميدنى بدهيد و نيكو از او نگهدارى كنيد . اگر بهبود يافتم كه خود صاحب اختيار خويشتنم . اگر بخواهم او را عفو مىكنم و اگر بخواهم انتقام مىگيرم و اگر مردم ، ميل شماست و مىتوانيد او را بكشيد ، ولى هرگز او را مثله ( پاره پاره ) مكنيد .\r\n( 2 ) امام جعفر صادق ( ع ) گفته‌اند كه چون امير المؤمنين ( ع ) كشته شد ، صعصعة بن صوحان اين اشعار را سرود : « 1 » « اى برادر ! ديگر چه كسى مىتواند جاى انس من را به تو بگيرد و ديگر چه كسى براى من باقى ماند كه شكوه‌هاى خود را به او بازگو كنم ؟ آرى ، پيشامدهاى پياپى روزگار ترا هم درنورديد . آرى ، پيشامدهاى روزگار پيوسته در حال حركت است . در زندگى تو براى من موعظه‌ها بود و امروز هم از هنگام زندگى خود به من پند دهنده‌ترى . »\r\n( 3 ) گويند ابو الاسود دئلى يا اروى دختر ابو سفيان بن عبد المطلب ، اين ابيات را سروده است :\r\n« به معاويه پسر حرب بگو چشم سرزنش‌كنندگان ما هرگز روشن مباد . آيا در اين ماه گرانقدر رمضان ما را به مصيبت بهترين مردم مصيبت زده كرديد ؟ بهترين و گزينه‌ترين كسى را كه بر مركوبها و كشتيها سوار شده است ، كشتيد . بهترين كسانى را كه كفش پوشيده و آن را پينه زده و بهترين قرآن خوان و بيان‌كنندهء آن را كشتيد . چون چهرهء ابو تراب را مىديدى ، ماه تمام بود كه ديدهء بينندگان را خيره مىساخت .\r\nقريش هر جا كه باشد مىداند كه على از لحاظ نسب و دين برترين ايشان است . » « 2 »\r\n\r\n\r\n","description":"","footnote":"\r\n( 1 ) . صعصعه از بزرگان اصحاب امير المؤمنين على ( ع ) است . به دستور معاويه به جزيرهء اوال تبعيد شد ، و در آن جزيره كه از جزاير بحرين است حدود سال 60 هجرت درگذشته است . رك . به : زركلى ، الاعلام ، ص 294 ، ج 3 ، و اين ابيات با چند بيت ديگر در بحار الانوار ، ص 242 ، ج 42 ، چاپ جديد هم آمده است .\r\n( 2 ) . اين ابيات كه به ابو الاسود و به ام هيثم خثعمى هم نسبت داده شده است با اختلاف در الفاظ و مقدار اشعار كه تا 30 بيت هم نقل شده ، در منابع مختلف شيعه و سنى آمده است . از جمله در صفحهء 181 تذكرة الخواص سبط ابن جوزى و به صورت چهارده بيت در نهاية الارب ، نويرى ، ص 217 ، ج 20 ، و به صورت 30 بيت در بحار الانوار ، ص 299 ، ج 42 . م .\r\n","page_name":" 230 ","page_number":230},
  {"content":"\r\n\r\n( 1 ) حبيب بن عمرو مىگويد : در بيمارى مرگ امير المؤمنين على ( ع ) ( پس از ضربت خوردن ايشان ) به عيادت آن حضرت رفتم . زخم را گشوده بودند . گفتم : اى امير المؤمنين ! اين زخم شما چيزى نيست و خطرى ندارد . فرمود : اى حبيب ! من هم اكنون از شما جدا مىشوم و به خدا سوگند مىميرم . گويد در اين هنگام من گريستم و ام كلثوم هم گريست ، و او كنار پدر نشسته بود . على ( ع ) فرمود : دختركم ! چه چيز ترا به گريه واداشته است ؟ گفت : پدر جان ! گفتى هم اكنون خواهى مرد و از ما جدا مىشوى و به همين سبب گريستم . فرمود : دختركم ! گريه مكن . به خدا سوگند اگر آنچه را پدرت مىبيند ببينى گريه نمىكنى . من گفتم : اى امير المؤمنين ! چه مىبينى ؟\r\nفرمود : اى حبيب ! فرشتگان آسمانها و پيامبران را مىبينم كه پشت سر يك ديگر براى ديدار من ايستاده‌اند و برادرم رسول خدا ( ص ) است كه كنارم نشسته است و مىفرمايد :\r\nبيا كه آنچه در پيش است براى تو بهتر از آن است كه در آن هستى . حبيب مىگويد :\r\nهنوز از حضور آن حضرت برنخاسته بودم كه رحلت فرمود .\r\n( 2 ) فرداى آن روز امام حسن ( ع ) براى ايراد خطبه به منبر رفت و خداوند را ستود و نيايش كرد و سپس گفت : اى مردم ! در شبى چون ديشب قرآن نازل شده است و عيسى بن مريم ( ع ) به آسمان بر شد و يوشع بن نون در چنين شبى درگذشت و پدرم امير المؤمنين هم رحلت فرمود . به خدا سوگند هيچ يك از اوصياى پيامبران كه پيش از پدرم بوده‌اند بر او در رفتن به بهشت پيشى نمىگيرند و نه اوصيايى كه پس از اويند ( ائمهء يازده‌گانهء ديگر ) . و چنان بود كه چون رسول خدا او را به جنگ و سريه‌يى اعزام مىفرمود ، جبريل در جانب راست و ميكال در جانب چپ او جنگ مىكردند .\r\nو هيچ سيم و زرى از خود باقى نگذاشت جز هفتصد درهم كه از مقررى او باقى مانده و جمع كرده بود تا خدمتگزارى براى خانوادهء خود بخرد . « 1 »\r\n( 3 ) مدت امامت امير المؤمنين پس از پيامبر ( ص ) سى سال بود كه از اين مدت بيست و چهار سال و چند ماه از تصرف در امور ممنوع بود و با تقيه و مدارا رفتار فرمود و پنج سال و چند ماه ديگر هم گرفتار به جهاد با پيمان‌شكنان و جنگهاى جمل\r\n\r\n\r\n","description":"","footnote":"\r\n( 1 ) . بخشى از گفتار حضرت امام حسن ( ع ) در صفحهء 213 تاريخ يعقوبى ، ج 2 ، چاپ بيروت ، 1960 ميلادى و ترجمهء تاريخ طبرى ، مرحوم ابو القاسم پاينده ، ص 2699 آمده است . م .\r\n","page_name":" 231 ","page_number":231},
  {"content":"\r\n\r\nو صفين و خوارج بود .\r\n( 1 ) پيامبر ( ص ) هم در مكه همين گونه بودند . پس از هجرت امكان جهاد با دشمنان براى ايشان فراهم شد .\r\n( 2 ) امير المؤمنين على ( ع ) شصت و سه سال عمر كرد . آرامگاه آن حضرت بر طبق وصيت ايشان پوشيده بود ، زيرا از دشمنى بنى اميه و حكومت ايشان پس از خود اطلاع داشت و سرانجام امام صادق ( ع ) در دورهء حكومت بنى عباس آن را آشكار فرمود و شيعيان از محل آن آگاه شدند و درك سعادت زيارت آرامگاه آن حضرت نصيب ايشان شد .\r\n( 3 )\r\n\r\nمجلس دوازدهم در آنچه دلالت بر ايمان ابى طالب و فاطمه بنت اسد دارد\r\n( 4 ) خداوند متعال در آيهء 218 سورهء شعرا مىفرمايد : « آن خدايى كه هر گاه به نماز مىايستى ترا مىبيند و به انتقال تو در اهل سجود آگاهست . » « 1 »\r\n( 5 ) بدان كه طايفهء بر حق شيعه در اين مورد اتفاق دارند كه ابو طالب و عبد الله و آمنه مؤمن بوده‌اند و اين اجماع و اتفاق يكى از دلايل ايمان آنان است .\r\nوانگهى از ابو طالب نسبت به پيامبر ( ص ) چندان دوستى و محبت و فداكارى و يارى صورت گرفته كه آشكار و معروف و بر سر همهء زبانهاست و كسى نمىتواند منكر آن باشد ، مگر نادان كور دلى كه از اخبار آگاه نباشد . از پيامبر ( ص ) روايت شده است كه پس از آنكه براى آمدن باران دعا فرمودند ، گفتند : پاداش ابو طالب با خدايش باشد و اگر زنده مىبود چشمش روشن مىشد . چه كسى از شما شعر او را از حفظ دارد ؟\r\n« سپيد چهره‌يى كه به آبرو و چهره‌اش از ابر طلب باران مىشد . بهار يتيمان و پناهگاه بيوه زنان بود . » و تمام قصيده‌يى كه در اين باره سروده است . « 2 »\r\n\r\n\r\n","description":"","footnote":"\r\n( 1 ) . براى اطلاع بيشتر در مورد تفسير اين آيه و اقوالى كه در بارهء موحد بودن اجداد پيامبر ( ص ) نقل شده است ، به تفسير تبيان شيخ طوسى ، ص 62 ، ج 8 ، چاپ نجف و به تفسير برهان ، ص 192 ، ج 3 ، مراجعه كنيد . م .\r\n( 2 ) . براى اطلاع بيشتر در اين مورد به مجالس شيخ مفيد و امالى ابن الشيخ مراجعه شود كه در آن دو به تفصيل بيشترى آمده و از آن دو منبع در صفحات 1 تا 4 جلد 18 بحار الانوار آمده است . م .\r\n","page_name":" 232 ","page_number":232},
  {"content":"\r\n\r\n( 1 ) و روايت شده است از پيامبر ( ص ) پرسيده شد : هنگامى كه آدم در بهشت بود ، شما كجا بوديد ؟ فرمودند : در پشت او بودم و با او به زمين آمدم و در حالى كه در پشت پدرم نوح بودم ، سوار كشتى شدم و در حالى كه در پشت ابراهيم بودم ، در آتش افكنده شد . هيچ يك از نياكان پدرى و مادرى من ازدواج نامشروع نداشته‌اند و خداوند عز و جل همواره مرا از اصلاب پاك به ارحام پاكيزه منتقل كرده و همگان هدايت‌كننده و هدايت شده بودند تا آنكه از من به پيامبرى عهد و ميثاق گرفت و همهء صفات مرا روشن و آشكار بيان فرمود و در تورات و انجيل نام من آمده است و مرا به معراج و آسمان برد و براى من نامى از نامهاى خود مشتق فرمود و امت من همگان ستايشگران و سپاسگزارانند . دارندهء عرش نامش محمود است و من محمدم . اين خبر هم دلالت دارد بر اينكه پدر و مادر آن حضرت هر دو مؤمن بوده‌اند . « 1 »\r\n( 2 ) و از پيامبر ( ص ) روايت شده است كه جبريل فرود آمد و گفت : اى محمد ! خداوند آتش را بر سه كس حرام فرموده است ، پشتى كه بر آن بوده‌اى و رحمى كه در آن پرورش يافته و دامنى كه در آن رشد كرده‌اى و اين هم دليل ديگرى بر ادعاى ماست . « 2 »\r\n( 3 ) ابن عباس از قول پدرش نقل مىكند كه ابو طالب به پيامبر گفت : اى برادر زاده ! ترا خداوند فرستاده است ؟ فرمود : آرى . گفت : آيتى به من نشان بده ، اين درخت را براى من فراخوان و پيامبر ( ص ) چنان فرمود و آن درخت آمد و مقابل پيامبر سر فرود آورد و برگشت ، و ابو طالب گفت : گواهى مىدهم كه تو صادقى . اى على ! كنار پسر عمويت نماز بگزار . « 3 »\r\n( 4 ) مردى از عبد الله بن عباس پرسيد : اى پسر عموى رسول خدا ! به من خبر بده كه ابو طالب مسلمان بوده است يا نه ؟ گفت : چگونه مسلمان نبوده است و حال آنكه اين بيت را سروده است :\r\n« به درستى مىدانند كه پسر ما ( حضرت محمد ) دروغگو نيست و نزد ما معروف به صداقت است و به سخنان ياوه اعتنا نمىكند . »\r\n\r\n\r\n","description":"","footnote":"\r\n( 1 ) . براى اطلاع بيشتر در مورد اين روايت و روايات نظير آن به صفحات 1 تا 110 جلد 15 بحار الانوار مراجعه فرماييد . م .\r\n( 2 ) . با توضيح بيشتر در معانى الاخبار صدوق و امالى آن بزرگوار آمده است و به نقل از آن دو كتاب در بحار الانوار ، ص 108 ، ج 15 ، نقل شده است . م .\r\n( 3 ) . روايت با ذكر سلسلهء اسناد در صفحهء 366 امالى صدوق آمده است . م .\r\n","page_name":" 233 ","page_number":233},
  {"content":"\r\n\r\nهمانا مثل ابو طالب همچون اصحاب كهف است كه ايمان خود را پوشيده داشتند و به ظاهر شرك ورزيدند و به آنان دو بار پاداش داده شد . « 1 »\r\n( 1 ) امام صادق ( ع ) هم فرموده است : مثل ابو طالب مثل اصحاب كهف است كه ايمان خود را پوشيده داشتند و تظاهر به شرك كردند و خداوند پاداش آنان را دو برابر عنايت فرمود . « 2 »\r\n( 2 ) امام صادق ( ع ) فرموده است : چون مرگ ابو طالب كه خداى از او خشنود باد فرا رسيد ، سران قريش را جمع كرد و به آنان وصيت و سفارش كرد و گفت : اى گروه قريش ! شما برگزيدگان خداوند از ميان مردميد و شما قلب عرب و گنجوران خداوند در زمين خداييد و اهل و ساكنان حرم اوييد . ميان شما سالارهاى فرمانده و شجاع و پيشتاز و گسترده دست وجود دارد . و بدانيد كه شما از لحاظ فخر و افتخار چيزى براى عرب باقى نگذاشته‌ايد و هر شرف و افتخارى را به دست آورده‌ايد و از اين جهت بر همهء مردم برترى داريد و آنان هم در صدد وسيله براى اين كار هستند . از سوى ديگر مردم همگان با شما كينه دارند و بر جنگ با شما هماهنگ و متحدند .\r\nمن شما را به چيزهايى سفارش و وصيت مىكنم و آن را حفظ كنيد . نخست به شما در بارهء اين بنا ( كعبه ) سفارش مىكنم كه در مواظبت از آن خشنودى خداوند و پايه‌هاى معيشت و زندگى و پايدارى شما نهفته است . با ارحام و خويشاوندان خويش پيوند داشته باشيد و صلهء رحم انجام دهيد كه موجب تأخير مرگ و افزونى شمار شماست ، و ستم و بد رفتارى را رها كنيد كه در نتيجهء اين دو ، امتهاى پيش از شما نابود شدند . كسى را كه از شما يارى مىخواهد يارى دهيد و مستمندى را كه از شما چيزى مىخواهد به او عطا كنيد كه مايهء شرف در زندگى و مرگ است . بر شما باد به راستگويى و برگرداندن امانت مردم كه موجب مىشود از هر تهمتى برى شويد و در نظر مردم بزرگ خواهيد شد . ستيزه و مخالفت با مردم را كم كنيد و با كارهاى پسنديده نسبت به ايشان خوبى كنيد كه موجب جلب محبت خواص و مكرمت عموم و نيرومندى افراد خانواده است . در مورد محمد به شما سفارش مىكنم .\r\nخير انديش باشيد كه او در ميان قريش به امانت و ميان اعراب به صداقت و راستى معروف است و او داراى همهء اين صفاتى است كه شما را به آنها سفارش كردم و\r\n\r\n\r\n","description":"","footnote":"\r\n( 1 ) . روايت با ذكر سلسلهء اسناد در صفحهء 366 امالى صدوق آمده است . م .\r\n( 2 ) . روايت با ذكر سلسلهء اسناد در صفحهء 366 امالى صدوق آمده است . م .\r\n","page_name":" 234 ","page_number":234},
  {"content":"\r\n\r\nهمانا چيزى براى شما آورده كه قلب آن را پذيرفته است و زبان از بيم سرزنش ، آن را ظاهرا انكار مىكند . و به خدا سوگند گويى مىبينم مستمندان عرب و توانگران اطراف و مردم مستضعف دعوتش را خواهند پذيرفت و سخنش را تصديق خواهند كرد و كار او را بزرگ خواهند شمرد و او با آنان تا پاى جان خواهد بود و در نتيجه سران و سالارهاى قريش دنباله رو و ناتوان و خانه‌هايشان خراب خواهد شد و در آن حال ناتوانان قريش توانگر مىشوند ، و هر كس نسبت به محمد سخت‌گيرى بيشترى كرده باشد ، بيشتر به او نيازمند است و هر كس از او بيشتر فاصله گرفته باشد ، خطاكارتر است ، و در آن حال تمام اعراب دوستى و مودت خود را به او عرضه خواهند داشت و سرزمين‌هاى خود را براى او صافى خواهند كرد و فرمانبردارش مىشوند . اى گروه قريش ! بر شما باد كه از اين برادر پدر و مادرى خود مواظبت كنيد . همگان دوستدار و از گروه او حمايت‌كننده باشيد . به خدا سوگند هيچ كس راه او را نمىپويد مگر آنكه رستگار مىشود و هر كس به راهنمايى او عمل كند كامياب مىشود و اگر مرا مدتى باشد و مرگم فرا نرسد ، همانا همهء امور او را كفايت خواهم كرد و داهيه‌هاى روزگار را از او دفع خواهم كرد و به هر حال هم اكنون هم به شهادت او گواهى مىدهم و گفتارش را تعظيم مىكنم . « 1 »\r\n( 1 ) ابن عباس مىگويد : ابو طالب در حالى كه پسرش جعفر همراهش بود ، از كنار رسول خدا ( ص ) كه در مسجد الحرام مشغول گزاردن نماز ظهر بود عبور كرد . على ( ع ) هم در سمت راست پيامبر به ايشان اقتدا كرده بود . ابو طالب به جعفر گفت : برو كنار پسر عمويت نماز بگزار . جعفر پيش رفت . على ( ع ) يك گام به عقب آمد و دو نفرى پشت سر پيامبر نماز گزاردند . ابو طالب در اين مورد اين ابيات را سروده است :\r\n« همانا على و جعفر در پيشامدها و سختى روزگار مورد اعتماد منند . چون بميرم و به نسب و نژاد خود بپيوندم ، آن دو را در قبال دشمنان مىگذارم . شما دو تن فروگذارى مكنيد و پسر عموى خود را كه پسر برادر پدر و مادرى من است يارى\r\n\r\n\r\n","description":"","footnote":"\r\n( 1 ) . اين روايت از همين كتاب روضة الواعظين در بحار الانوار ، ص 107 ، ج 35 ، آمده است و به نقل آقاى عبد الله الخنيزى در كتاب ابو طالب ، مؤمن قريش ، در صفحات 390 و 391 سيرة الحلبيه و صفحات 14 و 15 جلد 2 ثمرات الاوراق حموى هم آمده است و براى اطلاع بيشتر از منابع آن ، رك . به : مرحوم علامهء مرحوم امينى ، الغدير ، ج 7 ، صفحات 367 و 368 . م .\r\n","page_name":" 235 ","page_number":235},
  {"content":"\r\n\r\nدهيد ، و به خدا سوگند من هرگز او را خوار نمىكنم و هيچ والانژادى از پسرانم او را رها نمىكند . ابو معتب كه ما را رها كرده است داراى نسب فرخنده نيست . »\r\n( 1 ) « بايد مردم گزينه بدانند كه محمد پيامبرى است همچون موسى و مسيح پسر مريم . او هم همان هدايتى را كه آن دو آورده‌اند آورده است و همگان به لطف و نيايش خداوند هدايت مىكنند و معصوم هستند . شما در كتابهاى خود با سخن راست و درست ، نه سخن دروغ و پيچيده ، اين موضوع را مىخوانيد . براى خدا شريك و مانندى قرار مدهيد و اسلام بياوريد كه راه حق تاريك نيست . »\r\n( 2 ) از جمله اقوال ابو طالب كه دلالت بر يكتاپرستى او دارد اين ابيات اوست :\r\n« صاحب و پادشاه همهء مردم كه او را شريك و انبازى نيست . همو بخشنده و آفريننده و باز آفريننده است . كسى كه هر چه بر فراز آسمان است به حق از اوست و كسى كه هر كس زير آسمان است بندهء اوست . »\r\nدر اين ابيات اقرار به توحيد و يكتاپرستى و زدودن هر شريك از خداوند كرده و بيان داشته است كه خداوند ابدى و ازلى است و مردم را پس از مرگ باز مىآفريند و مسلمانان هم با همين اعتقاد از مردم دورهء جاهلى شناخته مىشدند .\r\n( 3 ) و به هنگام مرگ اين ابيات را سروده است :\r\n« به پسرم على و پيرمرد قوم عباس و حمزه شير دلاور كه به راستى از او حمايت مىكند و به جعفر سفارش و وصيت مىكنم كه پيامبر برگزيده را كه ديدارش خير و بركت است يارى دهند و سختى را از او بر طرف كنند . مادرم و آنچه زاييده است فداى شما باد . براى دفاع از محمد ( ص ) در برابر مردم همچون سپرها باشيد . »\r\n( 4 ) و همچنين اين ابيات را سروده است :\r\n« آيا نمىدانيد كه فرزند ما نزد ما دروغگو نيست و به سخنان ياوه اعتنا نمى - كند ؟ سپيد چهره‌اى كه به حرمت آبرويش براى همگان ( از ابر ) طلب باران مىشود ، بهار يتيمان و پناهگاه بيوه زنان است . درماندگان بنى هاشم به او پناه مىبرند و آنان در پيشگاه او در نعمت و بخششها هستند . سوگند به خانهء خدا دروغ مىگوييد كه ما محمد را رها مىكنيم و براى دفاع از او با نيزه‌ها و شمشيرها جنگ نمىكنيم . او را تسليم نخواهيم كرد تا بر گرد او همگان بر زمين بيفتيم ( كشته شويم ) و از فرزندان و همسران خويش فراموش مىكنيم . »\r\n« به من مىگويند : از يارى دادن آن كس كه با هدايت و راهنمايى آمده است\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nدست بردار و به سود ما با هر كس كه ستيزه‌گر است ستيز كن . احمد را تسليم ما كن و پسرهاى ما را سرپرستى كن و به سخن سرزنش‌كننده اعتنا مكن . به آنان گفتم :\r\nخداوند پروردگار من است و مرا بر هر ستمگرى از نسل لؤىّ بن غالب يارى مىدهد . »\r\nتمام اين ابيات دلالت بر ايمان ابو طالب رضى الله عنه دارد و هر كس منكر آن است بايد آنچه را گفتيم تأمل كند و بفهمد . « 1 »\r\n( 1 ) ابن عباس ( رضي الله عنه ) مىگويد : روزى على بن ابى طالب ( ع ) در حالى كه  انا لله و انا - اليه راجعون  مىگفت و مىگريست به حضور پيامبر ( ص ) آمد . پيامبر پرسيدند : چه خبر شده است ؟ گفت : مادرم فاطمه دختر اسد درگذشت . رسول خدا گريستند و فرمودند :\r\nاى على ! خدا مادرت را رحمت كند كه تنها مادر تو نبود ، بلكه مادر من هم بود . اين عمامه و دو جامهء مرا بردار و به زنها بگو او را نيكو غسل دهند و در اين جامه‌ها كفن كنند و جنازه را حركت مده تا من بيايم و ديگر كارها را شخص خودم انجام دهم . گويد چون ساعتى گذشت پيامبر ( ص ) آمدند و جنازه بيرون آورده شد و پيامبر ( ص ) بر آن نمازى گزاردند كه پيش از آن بر كسى چنان نمازى نگزارده بودند و سپس چهل تكبير بر آن گفتند . آنگاه پيامبر ( ص ) به تن خويش وارد گور شدند و اندكى در آن آرميدند ، بدون اينكه هيچ گونه صدايى شنيده شود و هيچ حركتى\r\n\r\n\r\n","description":"","footnote":"\r\n( 1 ) . خوانندگان گرامى توجه دارند كه از سوى معاويه و بنى اميه تبليغات فراوانى در مورد مؤمن و مسلمان نبودن ابو طالب سلام الله عليه مىشده است و به همين سبب پيش از روزگار فتال و تأليف روضة الواعظين چند كتاب مستقل در موضوع ايمان ابو طالب نوشته شده است كه از جمله ايمان ابى طالب اثر شيخ مفيد ، درگذشتهء 413 هجرى است .\r\nدر ادوار بعد هم آثار ديگرى نظير كتاب ابو على فخار بن معد موسوى تأليف شده است .\r\nدر عصر حاضر هم كتاب ابو طالب ، مؤمن قريش تأليف عبد الله خنيزى و ترجمهء بخش ابو طالب از كتاب الغدير مرحوم علامهء امينى با نام ابو طالب ، مظلوم تاريخ ، تأليف و ترجمه شده است . مجموعهء اين ابيات در صفحات 68 تا 182 جلد 35 بحار الانوار ، چاپ دار الكتب الاسلاميه ، از منابع مختلف نقل شده است و در مورد اشعار ابو طالب مىتوان به دو كتاب ديوان شيخ الاباطح ابى طالب ، تأليف ابى هفان عبدى ، دانشمند قرن چهارم هجرى و زهرة الادبا في شرح لاميه شيخ البطحاء ، تأليف جعفر نقدى كه هر دو به ضميمهء يك ديگر چاپ شده است ، افست كتابخانه نينوى مراجعه كرد و در مجموع نمىتوان به آنچه كه در برخى از كتابها نظير سيرهء ابو الفداء در مورد مؤمن و مسلمان نبودن ابو طالب آمده است اعتنا كرد . م .\r\n","page_name":" 237 ","page_number":237},
  {"content":"\r\n\r\nانجام دهند . آنگاه فرمودند : اى على و اى حسن ! جنازه را داخل گور بياوريد . آن دو هم داخل گور شدند و چون پيامبر از انجام امور لازم فارغ شدند به آن دو فرمودند : بيرون رويد و آن دو از گور بيرون آمدند و پيامبر ( ص ) كنار سر فاطمه رفتند و فرمودند : اى فاطمه ! من محمد و سرور آدميانم و فخرى نيست چون نكير و منكر پيش تو آيند و از پروردگارت بپرسند ، بگو : خداى پروردگار من است و محمد پيامبر من و آيين من اسلام و كتاب من قرآن و پسرم امام و ولى من است .\r\nسپس پيامبر ( ص ) عرض كرد : پروردگارا ! فاطمه را به گفتار ثابت و پايدار بدار و سپس دست راست خود را بر دست چپ خويش زدند و خاك دو دست خويش را زدودند و سپس فرمودند : سوگند به كسى كه جان محمد در دست اوست ، همانا فاطمه بانگ و صداى خوردن دست راست مرا به دست چپم شنيد .\r\nعمار بن ياسر برخاست و گفت : اى رسول خدا ! پدر و مادرم فداى تو باد .\r\nهمانا بر فاطمه نمازى گزاردى كه بر هيچ كس پيش از او چنين نمازى نگزارده بودى .\r\nفرمود : اى ابو يقظان ( كنيهء عمار ياسر است ) او شايسته و سزاوار بود كه بر او چنين نمازى بگزارم . او از ابو طالب فرزندان بسيارى داشت كه خير ايشان بسيار بود و خير ما اندك و با وجود اين آنان را گاه گرسنه مىداشت و مرا سير مىكرد و آنان را گاه برهنه مىداشت و بر من جامه مىپوشاند و بر سر من روغن مىزد و حال آنكه موهاى آنان را ژوليده مىداشت .\r\n( 1 ) عمار پرسيد : چرا بر او چهل تكبير فرمودى ؟ فرمود : بر سمت راست خود نگريستم و چهل صف از فرشتگان ديدم و به اين سبب چهل تكبير گفتم .\r\nعمار پرسيد : چرا در گور او مدتى آرميدى و هيچ آوايى از شما شنيده نشد و هيچ حركتى از شما ديده نشد ؟ فرمود : مردم روز رستاخيز برهنه از گور برانگيخته مىشوند و از خداوند خود همواره مسألت مىكردم كه او را پوشيده محشور فرمايد . سوگند به كسى كه جان محمد در دست اوست ، از گور فاطمه بيرون نيامدم مگر آنكه ديدم كه دو پرتو ( چراغ ) كنار دستهايش نهاده شد و دو پرتو كنار پاهاى او به درخشش درآمد و دو فرشته بر گور او گماشته شدند كه تا بر پا شدن رستاخيز براى او آمرزش خواهى مىكنند . « 1 »\r\n\r\n\r\n","description":"","footnote":"\r\n( 1 ) . اين روايت در صفحات 189 و 190 امالى صدوق و به نقل از آن در بحار الانوار ، ص 70 ، ج 35 ، چاپ دار الكتب الاسلاميه آمده است . م .\r\n","page_name":" 238 ","page_number":238},
  {"content":"\r\n\r\n( 1 ) در خبر مفصل ديگرى آمده است كه پيامبر ( ص ) فرمودند : اى عمار ! فرشتگان افق را آكنده ساختند و براى فاطمه درى از بهشت گشوده شد و براى او فرشى از فرشهاى بهشتى گسترده شد و براى او از گل و ريحان بهشت فرستاده شد كه روح و ريحان و جنة نعيم است « 1 » و گور او روضه‌يى از رياض بهشت است . « 2 »\r\nما در باب تولد و مبعث پيامبر ( ص ) هم مطالبى كه دلالت بر ايمان ابو طالب داشت آورديم و هر كس بخواهد مىتواند به آنجا مراجعه كند .\r\n( 2 )\r\n\r\nمجلس سيزدهم در تولد بانوى بانوان فاطمهء زهرا ( ع )\r\n( 3 ) بدان كه فاطمهء زهرا پنج سال پس از مبعث و سه سال پس از معراج متولد شده است و هشت سال با رسول خدا ( ص ) در مكه بوده و سپس به مدينه هجرت كرده است و يك سال پس از آمدن به مدينه و به روايت صحيح‌ترى شش ماه پس از آن با على ( ع ) ازدواج كرده است و به هنگام رحلت رسول خدا هيجده ساله بوده است و پس از رحلت پدرش هفتاد و دو روز زندگى كرده است . « 3 »\r\n( 4 ) مفضل بن عمر مىگويد : به امام صادق ( ع ) گفتم : ولادت فاطمه ( ع ) چگونه بود ؟\r\nفرمود : آرى ، چون خديجه با رسول خدا ازدواج كرد ، زنان مكه از او دورى گزيدند و به ديدنش نمىرفتند و به او سلام نمىدادند و اگر زنى مىخواست به ديدن او برود او را منع مىكردند و خديجه سخت اندوهگين شد و در عين حال بيشتر غم و اندوه او براى رسول خدا ( ص ) بود و همين كه به فاطمه ( ع ) باردار شد ، فاطمه با او سخن\r\n\r\n\r\n","description":"","footnote":"\r\n( 1 ) . مأخوذ از آيهء 89 سورهء پنجاه و ششم ( واقعه ) است . م .\r\n( 2 ) . موضوع دراز كشيدن پيامبر ( ص ) در گور فاطمه ( رضي الله عنه ) و كفن كردن با جامه‌هاى خود او را ، در بسيارى از منابع اهل سنت هم ضمن تجليل از فداكاريهاى فاطمه آمده است .\r\nمثلا ، رك . به : ابن عبد البر ، استيعاب ، در صفحهء 380 و حاشيهء صفحهء 382 جلد 4 اصابهء ابن حجر ، و صفحهء 517 ، جلد 5 اسد الغابهء ابن اثير .\r\nاين بانوى بزرگوار به نقل سبط ابن الجوزى در تذكرة الخواص ، ص 10 ، در هجرت به مدينه ، فاصلهء ميان مكه و آن شهر را پياده پيموده است ، درود و رحمت خدا بر او باد .\r\n( 3 ) . كلينى هم در اصول كافى تولد حضرت زهرا را پنج سال پس از مبعث نوشته است ، ( ص 355 ، ج 2 ، علميه اسلاميه ) . طبرسى هم در اعلام الورى ( صفحهء 221 ترجمهء آن ) همين سال را برگزيده است ولى اقوال ديگرى هم گفته شده است . م .\r\n","page_name":" 239 ","page_number":239},
  {"content":"\r\n\r\nمىگفت و در همان حال كه هنوز در شكم مادر بود ، مادر را به صبر و شكيبايى سفارش مىكرد و خديجه اين موضوع را از پيامبر پوشيده مىداشت . روزى رسول خدا ( ص ) وارد خانه شد و شنيد خديجه با كسى سخن مىگويد . فرمود : اى خديجه ! با چه كسى سخن مىگويى ؟ گفت : با جنينى كه در شكم من است و او با من سخن مىگويد و انس مىگيرد . فرمود : اى خديجه ! اين جبريل است كه به من مژده مى - دهد كه جنين تو دختر من است و پاك و فرخنده است و خداوند متعال نسل مرا از او قرار داده است و گروهى از فرزندان او پيشوايان و خليفه‌هاى خداوند بر زمين پس از پايان يافتن پيامبرى خواهند بود .\r\n( 1 ) خديجه همچنين دوران باردارى خود را گذراند و چون هنگام زايمان او نزديك شد ، به گروهى از زنان قريش و بنى هاشم پيام داد : پيش من آييد و قابلگى مرا بر عهده بگيريد . آنان پيام دادند كه تو از سخن ما سرپيچى كردى و آن را نپذيرفتى و با محمد ، يتيم ابو طالب كه فقير و مستمند است ، ازدواج كردى . ما پيش تو نمىآييم و كمكى نخواهيم كرد . خديجه از اين پيام اندوهگين شد . در همان حال چهار زن گندمگون بلند قامت كه شبيه به زنان بنى هاشم بودند ، پيش او آمدند . خديجه نخست از ديدن ايشان ترسيد . يكى از آنان گفت : اى خديجه ! اندوهگين مباش . ما فرستادگان پروردگار تو و خواهران تو هستيم . من ساره‌ام و اين آسيه دختر مزاحم و همدم و نديم تو در بهشت است . اين هم مريم دختر عمران و اين هم كلثوم خواهر موسى بن عمران است . خداوند ما را پيش تو فرستاده است تا عهده‌دار كارهاى تو باشيم . يكى از ايشان سمت راست خديجه و ديگرى سمت چپ او و يكى پشت سرش و ديگرى پيش رويش نشستند و خديجه فاطمه ( ع ) را پاك و پاكيزه زاييد و چون فاطمه به زمين رسيد ، نور و پرتوى از او سر زد و تمام خانه‌هاى مكه و همهء خاور و باختر زمين از آن پرتو روشن شد و ده تن از فرشتگان ( حور العين ) آمدند كه همراه هر يك طشتى و ابريقى آكنده از آب كوثر بود . زنى كه برابر خديجه نشسته بود ، آب كوثر را گرفت و فاطمه ( ع ) را با آن شست و دو جامهء سپيد كه از شير سپيدتر و از مشك خوشبوتر بود آوردند و فاطمه ( ع ) را در آن پيچيدند . آنگاه همان بانو از فاطمه ( ع ) خواست سخن بگويد و فاطمه به سخن آمد و گفت : شهادت و گواهى مىدهم كه خدايى جز پروردگار يگانه نيست و پدرم رسول خدا و سرور پيامبران است و شوهرم سرور اوصياء است و فرزندانم گزيده‌ترين نوه‌هاى پيامبرانند ،\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nو سپس به آن چهار بانو سلام داد و نام هر يك از ايشان را بر زبان آورد و آن زنان به فاطمه ( ع ) لبخند زدند و آنان و فرشتگان و ساكنان آسمانها به يك ديگر مژده دادند و در آسمان پرتوى رخشنده آشكار شد كه فرشتگان پيش از آن آن را نديده بودند و آن چهار بانو به خديجه گفتند : اى خديجه ! اين دختر پاك و پاكيزه و فرخندهء خود را بگير كه در آن و نسل آن بركت و فرخندگى داده شده است . خديجه شاد و خندان فرزند خويش را در آغوش گرفت و پستان خود را كه پر شير شده بود در دهانش نهاد و فاطمه ( ع ) در هر روز به اندازهء يك ماه رشد مىكرد و در هر ماه به اندازهء يك سال - كه كودكان ديگر رشد مىكنند - رشد مىكرد . « 1 »\r\n( 1 ) « اى نفس صبر و شكيبايى كن هر چند كه به فاطمه دختر رسول خدا و دو پسرش ظلم و ستم شد . اين همان بانوى بزرگوارى است كه احمد مختار ( ص ) پدر اوست و جبريل كه امين خداوند است او را پرورش داده است . خداوند متعال فاطمه را از گناه و شك و ترديد پاك فرموده است و او را تصفيه و تزكيه كرده است . »\r\n( 2 )\r\n\r\nمجلس چهاردهم در ازدواج فاطمه ( ع )\r\n( 3 ) امير المؤمنين على ( ع ) فرموده است : مدتى بود كه قصد ازدواج و خواستگارى از فاطمه دختر محمد را كه درود خداوند بر آن دو باد داشتم ، ولى اين گستاخى را در خود نمىديدم كه به پيامبر ( ص ) بگويم . شب و روز اين انديشه در دل من بود ، تا آنكه يك بار كه به حضور پيامبر رسيدم ، فرمودند : اى على ! آيا با ازدواج موافقى ؟\r\nگفتم : رسول خدا خود داناترند . پيامبر قبلا مىخواستند يكى ديگر از زنان قرشى را براى من بگيرند و من هم بيم آن را داشتم كه فاطمه را از دست بدهم . مدتى گذشت و چيزى هم نمىدانستم كه ناگاه فرستادهء رسول خدا آمد و مرا احضار كرد و گفت :\r\nبا شتاب بيا ، و پيامبر را هيچ گاه به شادى و خرمى امروز نديده‌ايم . على ( ع ) مى - گويد : من شتابان به حضور آن حضرت رفتم و ايشان در حجرهء ام سلمه بودند و چون\r\n\r\n\r\n","description":"","footnote":"\r\n( 1 ) . حديث اول مجلس هشتاد و هفتم امالى صدوق است كه بدون هيچ كم و بيشى نقل شده است . اين ابيات افزودهء فتال است . رك . به : صفحهء 593 امالى همراه با ترجمهء آقاى كمره‌يى ، چاپ كتابفروشى اسلاميه تهران و نخستين حديثى است كه در باب ولادت آن حضرت در بحار الانوار ، ص 2 ، ج 43 ، چاپ مكتبة الاسلاميه آمده است . م .\r\n","page_name":" 241 ","page_number":241},
  {"content":"\r\n\r\nچشم ايشان به من افتاد ، چهره‌شان شاد شد و چنان لبخند زدند كه من درخشش و سپيدى دندانهاى ايشان را ديدم ، و فرمودند : اى على ! مژده بده كه خداوند آنچه را در بارهء ازدواج تو در نظر داشتم كفايت فرمود . گفتم : اى رسول خدا ! اين موضوع چگونه است ؟ فرمود : جبريل ( ع ) پيش من آمد و از سنبل و نيلوفر بهشت همراهش بود كه به من داد . گرفتم و بوييدم و گفتم : مناسبت اين سنبل و نيلوفر چيست ؟ گفت :\r\nخداوند به ساكنان و فرشتگان بهشت فرمان داده است تمام بهشت و درختان آن را بيارايند و كاخهاى آن را آرايش و زيور دهند و به نسيم بهشتى فرمان داده است كه انواع عطر و بوى خوش برافشاند و به حوران فرمان داده است سوره‌هاى طه و طسم و يس و حمعسق را بخوانند و سروشى از عرش ندا داد كه امروز روز جشن على بن ابى طالب است و شما را گواه مىگيرم كه فاطمه دختر محمد ( ص ) را به ازدواج على درآوردم و آن دو را براى يك ديگر پسنديدم . آنگاه خداوند ابرى را برانگيخت كه سپيد بود و از مرواريد و زبرجد و ياقوتهاى بهشت نثار كرد و فرشتگان برخاستند و گل افشاندند و سنبل و نيلوفر بهشتى نثار كردند و اين سنبل و نيلوفر از همان گلهاست . سپس خداوند متعال به يكى از فرشتگان بهشت كه نامش راحيل و از همهء فرشتگان سخنورتر است فرمان داد خطبه بخواند و او خطبه‌يى خواند كه مردم زمين و ساكنان آسمان چنان خطبه‌يى نشنيده بودند . سپس سروشى بانگ برداشت كه اى فرشتگان و ساكنان بهشت من ! به على بن ابى طالب محبوب محمد ( ص ) و به فاطمه دختر محمد ( ص ) شادباش بگوييد كه من بر آن دو بركت دادم . همانا من محبوب‌ترين زن و مرد را پس از پيامبران و رسولان به ازدواج يك ديگر درآوردم .\r\nراحيل عرض كرد : پروردگارا ! چه بركتى بيش از اين بركت كه در بهشت خود براى آنان قرار داده‌اى و مىبينيم به آنان عنايت فرموده‌اى ؟ حق تعالى فرمود : يكى از بركتهاى من بر آن دو اين است كه در محبت من هماهنگ و يك دلند و آن دو را بر خلق خود حجت قرار دادم و سوگند به عزت و جلال خودم از آن دو خلقى را برآورم و فرزندانى به وجود آورم كه گنجورهاى دانش و فرا خوانندگان به سوى دين و آيين من خواهند بود و پس از پيامبران و رسولان ، آنان را حجت قرار داده‌ام و به آنان با خلق خويش احتجاج مىكنم .\r\n( 1 ) آنگاه پيامبر فرمودند : اى على ! مژده باد بر تو كه خدايت چنين كرامتى ارزانى داشته كه به هيچ كس مانند آن را عرضه نفرموده است . من دختر خود را به\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nازدواج تو درمىآورم به همان گونه كه خداى رحمان او را به ازدواج تو درآورده است و من هم همان چيزى را كه خداوند پسنديده است مىپسندم . اكنون مواظب همسر خويش باش كه تو نسبت به او از من سزاوارترى . جبريل به من خبر داد كه بهشت مشتاق شما دو تن است و اگر چنين نبود كه خداوند مقدر فرموده است كه حجتهاى خود را از شما بوجود آورد ، هر آينه تقاضاى بهشت و ساكنان آن را بر مى - آورد و شما را به بهشت منتقل مىكرد . اى على ! تو چه نيكو برادرى و چه نيكو دامادى و چه نيكو دوستى هستى و همين افتخار براى تو بس است كه خداى از تو راضى و خشنود است . على ( ع ) مىگويد من گفتم : اى رسول خدا ! آيا قدر من بدان جا رسيده است كه نام من در بهشت برده شود و خداوند نزد فرشتگان ازدواج مرا طرح فرمايد ؟ پيامبر فرمودند : خداوند متعال چون بخواهد دوست خود را گرامى دارد ، او را چنان گرامى مىدارد كه هيچ چشمى چنان نديده و هيچ گوشى چنان نشنيده است و خداوند براى تو چنين برگزيده است . على ( ع ) اين آيه را تلاوت فرمود : « خدايا به من بياموز كه سپاسگزار نعمتى كه به من و پدر و مادرم ارزانى داشته‌اى باشم . » « 1 » و پيامبر ( ص ) آمين فرمودند . « 2 »\r\n( 1 ) حسين بن على ( ع ) فرموده است : چون كابين و مهريهء فاطمه ( ع ) را كه چهار صد و هشتاد درهم بود على ( ع ) آورد ، پيامبر فرمان دادند دو سوم آن به مصرف خريد بوى خوش و عطر برسد و يك سوم آن را جامه بخرند و هنگامى كه عروسى كردند ، بستر و فراش آنان پوست گوسپندان قربانى رسول خدا ( ص ) بود و بالشى از چرم كه آن را از ليف خرما آكنده بودند . « 3 »\r\n( 2 ) از موسى بن جعفر ( ع ) نقل شده است كه روزى رسول خدا ( ص ) نشسته بودند .\r\nناگاه فرشته‌يى پيش ايشان آمد كه بيست و چهار چهره داشت . پيامبر فرمودند : اى محبوب من جبريل ! من ترا به اين صورت نديده بودم . فرشته گفت : من جبريل نيستم .\r\n\r\n\r\n","description":"","footnote":"\r\n( 1 ) . بخشى از آيهء 15 سورهء چهل و ششم ( احقاف ) است . م .\r\n( 2 ) . نخستين حديثى است كه در مجلس هشتاد و سوم امالى صدوق ( ص 558 ، همراه با ترجمه ) آمده است ، و با دو سلسله سند در عيون اخبار الرضا هم آمده است و براى اطلاع بيشتر از منابع ديگر به بحار الانوار ، ص 103 ، ج 43 ، مراجعه فرماييد . م .\r\n( 3 ) . نظير اين روايت در قرب الاسناد حميرى به نقل مرحوم مجلسى در بحار ، ص 104 ، ج 43 ، آمده است . م .\r\n","page_name":" 243 ","page_number":243},
  {"content":"\r\n\r\nنام من محمود است و خداوند مرا گسيل فرموده است تا نور را به همسرى نور درآورم . پيامبر پرسيدند : چه كسى را به ازدواج چه كسى ؟ گفت : فاطمه را به همسرى على . و چون آن فرشته خواست برود و پشت كرد ، ميان شانه‌هايش نوشته شده بود :\r\nمحمد رسول خداست و على وصى اوست . پيامبر فرمودند : اين نوشته از چه زمانى ميان شانه‌هاى تو نوشته شده است ؟ گفت : بيست و دو هزار سال پيش از آنكه خداوند آدم را بيافريند . « 1 »\r\n( 1 ) امير المؤمنين على ( ع ) فرموده است : روزى ام ايمن به حضور پيامبر ( ص ) رسيد و در چادر خود چيزى داشت . پيامبر ( ص ) پرسيدند : اى ام ايمن ! چه چيزى همراه دارى ؟ گفت : فلان دختر را عروس مىكردند چيزى بر او نثار كردند و من از آنچه بر او نثار كردند برداشتم . سپس ام ايمن گريست و گفت : اى رسول خدا ! شما فاطمه را عروس كردى و چيزى بر او نثار نفرمودى . پيامبر فرمودند : اى ام ايمن ! چرا سخن بيهوده مىگويى ؟ همانا خداوند متعال چون فاطمه را به همسرى على درآورد ، به درختان بهشت فرمان داد بر ساكنان بهشت از زيورها و ياقوت و زمرد و مرواريد و استبرق نثار كنند و آنان آنچه خارج از شمار است براى خود برگرفتند و خداوند درخت طوبى را كابين فاطمه ( ع ) قرار داد و آن را در خانهء على ( ع ) در بهشت مستقر فرمود . « 2 »\r\n( 2 ) پيامبر ( ص ) فرمودند : فرشته‌يى پيش من آمد و گفت : اى محمد ! خدايت بر تو سلام مىرساند و مىفرمايد من فاطمه را به همسرى على درآوردم ، او را به ازدواج على درآر . به درخت طوبى فرمان داده شد كه در و ياقوت و مرجان برافشاند و ساكنان آسمانها از اين موضوع شاد مانند و به زودى دو پسر از فاطمه متولد مى - شوند كه دو سرور جوانان بهشت خواهند بود و مردم بهشت به آنان آراسته مىشوند .\r\nاى محمد ! بر تو بشارت و مژده باد كه گزينه‌تر پيشينيان و آيندگانى . « 3 »\r\n\r\n\r\n","description":"","footnote":"\r\n( 1 ) . با ذكر سلسلهء كامل سند در معانى الاخبار صدوق ، ص 104 ، چاپ 1361 شمسى ، آمده است . م .\r\n( 2 ) . در امالى صدوق و تفسير عياشى ، به نقل مرحوم مجلسى از آن دو منبع آمده است .\r\nبراى اطلاع بيشتر ، رك . به : بحار الانوار ص 99 ، ج 43 . م .\r\n( 3 ) . با ذكر سلسلهء اسناد در عيون اخبار الرضاى صدوق ، ص 27 ، ج 2 ، چاپ 1377 قمرى ، قم ، آمده است . م .\r\n","page_name":" 244 ","page_number":244},
  {"content":"\r\n\r\n( 1 ) و رسول خدا فرموده است : اگر خداوند على بن ابى طالب را نيافريده بود ، هرگز براى فاطمه همسر شايسته‌يى پيدا نمىشد . « 1 »\r\n( 2 ) و روايت شده است كه پيامبر ( ص ) از جمله چيزها كه به فاطمه جهاز داده بود ، ريسمانى و مشكى و تشكى بود كه از اذخر ( گياهى خوشبو ، كندر و سپنج ) انباشته بود .\r\n( 3 ) به رسول خدا ( ص ) گفته شده : از ميزان مهريه و كابين زهرا در زمين آگاه شديم . مهريهء او در آسمانها چيست ؟ فرمودند : آنچه را كه براى شما مهم است و به كار مىآيد بپرسيد و آنچه را كه به كار شما نمىآيد رها كنيد . گفته شد : اين از مواردى است كه ما را به كار مىآيد . فرمود : در آسمان يك پنجم زمين مهريه و كابين فاطمه قرار داده شده است . هر كس نسبت به او و فرزندانش خشمگين و دشمن باشد تا روز قيامت راه رفتن بر زمين بر او حرام است . « 2 »\r\n( 4 ) ابن عباس مىگويد : شب زفاف و عروسى فاطمه ( ع ) پيامبر ( ص ) پيشاپيش آن بزرگوار و جبريل از سمت راست و ميكال از سمت چپ و هفتاد هزار فرشته از پشت سرش حركت مىكردند و تسبيح و تقديس مىكردند تا سپيده دميد . « 3 »\r\nشعر : « سلام بر آن پاك پاكيزه شده فاطمه و سلام بر فرزندانش كه ستارگان تابانند . »\r\n( 5 )\r\n\r\nخطبهء پيامبر ( ص ) هنگام ازدواج فاطمه و على ( ع )\r\n( 6 ) سپاس و ستايش خداوندى را كه همهء صفاتش ستوده است . او را در قبال قدرتش مىپرستند و فرمانش مطاع است و از عذابش بايد بيم داشت و به پاداشهايى كه پيش اوست همگان راغب هستند . فرمانش در آسمان و زمين كه از آن اوست روان است . پروردگارى كه خلق را با قدرت خويش آفريده است و احكام خود را مخصوص ايشان قرار داده و آنان را با پيامبر خويش عزت بخشيده است و با دين\r\n\r\n\r\n","description":"","footnote":"\r\n( 1 ) . اين حديث در منابع اهل سنت هم آمده است ، از جمله در كنوز الحقائق مناوى ، ص 124 . م .\r\n( 2 ) . به نقل از مناقب ابن شهر آشوب در بحار الانوار ، ص 113 ، ج 43 ، آمده است . م .\r\n( 3 ) . اين روايت در منابع اهل سنت هم همين گونه آمده است ، از جمله در صفحهء 7 جلد 5 تاريخ بغداد و صفحهء 32 ذخائر العقبى . م .\r\n","page_name":" 245 ","page_number":245},
  {"content":"\r\n\r\nخود گرامى داشته است .\r\nو سپس همانا كه خداوند زناشويى را موجب پيوستگى نسبها و آن را امرى لازم قرار داده است و ارحام را به آن وسيله پيوسته به يك ديگر فرموده و بر همگان آن را واجب فرموده است .\r\n( 1 ) و خداوند متعال چنين مىفرمايد : « و او خداوندى است كه آدمى را از آب آفريده و ميان آنان خويشى و بستگى ازدواج را قرار داد و خداى تو بر هر كارى تواناست . » « 1 »\r\n( 2 ) فرمان خداوند به قضاى او و قضاى او به قدر او مىپيوندد و هر قضا را قدرى و هر قدرى را مدتى معين است . « خداوند آنچه را مىخواهد محو و آنچه را مىخواهد پايدار مىفرمايد و اصل كتاب پيش اوست . » « 2 » و سپس همانا پروردگار من به من فرمان داده است كه فاطمه را به ازدواج على بن ابى طالب در آورم و همانا كه من فاطمه را به مهريهء چهار صد مثقال نقره ، در صورتى كه على هم به اين مهريه راضى باشد ، به ازدواج على درآوردم . در آن هنگام پيامبر على را براى انجام كارى فرستاده بود . آنگاه رسول خدا ( ص ) دستور فرمود طبقى خرما آوردند و پيش ما نهادند و فرمود : برداريد و بخوريد و در همان حال كه ما از آن خرما برمىداشتيم ، على ( ع ) آمد . پيامبر ( ص ) به روى او لبخند زد و فرمود : اى على ! پروردگارم به من دستور فرمود فاطمه را به همسرى تو درآوردم و او را در قبال چهار صد مثقال نقره در صورتى كه تو راضى باشى ، به همسرى تو درآوردم . گفت : اى رسول خدا ! راضى و خشنودم و براى سپاس به درگاه خداوند متعال پيشانى بر خاك نهاد و سجده كرد و چون سر از خاك برداشت ، پيامبر ( ص ) فرمودند : خداوند بر شما دو نفر فرخنده و مبارك گرداند و شما را كامياب و سعادتمند قرار دهد و از شما فرزندان پاكيزهء بسيار پديد آورد . « 3 » ( 3 ) و روايت شده است كه مهريهء فاطمه ( ع ) پانصد درهم\r\n\r\n\r\n","description":"","footnote":"\r\n( 1 ) . بخشى از آيهء 54 سورهء بيست و پنجم ( فرقان ) . م .\r\n( 2 ) . بخشى از آيهء 39 سورهء سيزدهم ( رعد ) . م .\r\n( 3 ) . اين خطبه كه همين گونه در كشف الحق علامه هم آمده است ، در منابع اهل سنت هم نقل شده است . از جمله در رياض النضرة ، ص 183 ، ج 2 و ذخائر العقبى ، ص 29 و صواعق ابن حجر ، ص 84 و براى اطلاع بيشتر رك . به : صفحات 133 و 134 جلد 2 كتاب فضائل الخمسه من الصحاح السته ، اثر ارزشمند استاد سيد مرتضى فيروزآبادى . م .\r\n","page_name":" 246 ","page_number":246},
  {"content":"\r\n\r\nبوده است و اين از همهء رواياتى كه نقل كرديم صحيح‌تر است .\r\n( 1 ) « گفت : چه كسى در بستر و به جاى پيامبر خفته است كه فداى او گردم ؟ گفتم :\r\nآن كسى كه در دشواريها پايدارترين خلق خداوند است . گفت : فاطمهء زهرا را به همسرى چه كسى دادند ؟ گفتم : به بهترين خلق خدا . چه آنان كه پابرهنه‌اند و چه آنان كه كفش بر پا دارند . » « 1 »\r\n( 2 )\r\n\r\nمجلس پانزدهم در مناقب فاطمه ( ع )\r\n( 3 ) امام صادق ( ع ) در تفسير اين آيه « اوست كه دو دريا را بهم درآميخت ، و ميان آن دو برزخ و فاصله‌يى است كه تجاوز به حدود يك ديگر نمىكنند . » « 2 » فرموده است : على و فاطمه دو درياى ژرف هستند كه هيچ كدام بر ديگرى ستم نمىكند و از ميان آنان لؤلؤ و مرجان يعنى حسن و حسين ( ع ) به دست مىآيد . « 3 »\r\n( 4 ) رسول خدا فرموده‌اند : چون خداوند بهشت را آفريد ، آن را از نور عرش خويش آفريد . سپس بخشى از آن نور را گرفت كه يك سوم آن به من و يك سوم آن به فاطمه و يك سوم آن به على و دوستداران او اختصاص يافت . هر كس چيزى از آن نور به او رسيده باشد به دوستى خاندان محمد ( ص ) راهنمايى مىشود و به هر كس از آن نور نرسيده باشد از محبت و دوستى ايشان باز مىماند و گمراه مىشود .\r\n( 5 ) امام صادق ( ع ) فرموده است : براى فاطمه ( ع ) در پيشگاه خداى عز و جل نه نام است ، فاطمه ، صديقه ، مباركه ، طاهره ، زكيه ، راضيه ، مرضيه ، محدثه و زهرا .\r\n\r\n\r\n","description":"","footnote":"\r\n( 1 ) . براى اطلاع بيشتر از روايات مربوط به ازدواج فرخندهء حضرت زهرا و حضرت امير در منابع شيعى به صفحات 93 تا 136 جلد 43 بحار الانوار چاپ جديد و در منابع اهل سنت به صفحات 130 تا 149 جلد 2 فضائل الخمسه مراجعه شود كه از كتابهاى مختلف قبل و بعد از قرن پنجم و تأليف روضة الواعظين شواهد مختلف آورده شده است . در برخى از كتابهاى كهن اهل سنت ، مثل مناقب خوارزمى ( اخطب خوارزم ) در اين مورد فصل جداگانه‌يى نوشته شده است و از صفحهء 241 تا صفحهء 257 به اين موضوع اختصاص دارد . م .\r\n( 2 ) . آيات 19 ، 20 و 22 سورهء پنجاه و پنجم ( الرحمن ) . م .\r\n( 3 ) . در تفسير مجمع البيان ، ص 201 ، ج 9 و 10 ، چاپ بيروت آمده است و براى اطلاع بيشتر از اين روايت و روايات ديگر به تفسير برهان ، ص 265 ، ج 4 ، مراجعه شود . م .\r\n","page_name":" 247 ","page_number":247},
  {"content":"\r\n\r\n( 1 ) سپس فرمود : آيا مىدانى معنى فاطمه چيست ؟ و فرمود : يعنى از شر و بدى باز داشته شده است . و فرمود : اگر امير المؤمنين با او ازدواج نمىكرد تا روز قيامت بر روى زمين براى او همسرى شايسته يافت نمىشد ، از آدم ( ع ) گرفته تا ديگران . « 1 »\r\n( 2 ) و پيامبر ( ص ) فرموده‌اند : چون روز قيامت فرا رسد ، دخترم فاطمه در حالى كه سوار بر ناقه‌يى از ناقه‌هاى بهشتى است - كه دو پهلوى آن آراسته است و لگام آن از مرواريد تازه و پاهاى آن از زمرد سبز و دم آن از مشك تازه و دو چشمش از ياقوت سرخ است - مىآيد . بر او قبه‌يى از نور است كه از درون ، بيرونش مشاهده مىشود و از بيرون آن درونش ديده مىشود . درون آن قبه از عفو خدا و برون آن آكنده از رحمت خداوند است . بر سرش تاجى از نور است كه هفتاد پايه دارد و هر پايه‌اش آراسته به مرواريد و ياقوت است و همچون ستارهء درخشانى در افق آسمان مىدرخشد . هفتاد هزار فرشته از جانب راست و هفتاد هزار فرشته از جانب چپ او حركت مىكنند و جبريل لگام ناقه‌اش را در دست دارد و با صداى بلند ندا مىدهد كه چشمهاى خود را فرو بنديد تا فاطمه دختر محمد ( ص ) بگذرد و در اين هنگام همگان ، حتى پيامبران و رسولان و شهيدان چشم فرو مىبندند تا فاطمه بگذرد و چون مقابل عرش خدا مىرسد ، خويش را از ناقه‌اش فرو مىاندازد و مىگويد :\r\nپروردگارا ! ميان من و كسانى كه به من ستم كرده‌اند ، حكم فرماى . خدايا ! ميان من و كسانى كه فرزندان مرا كشتند ، حكم فرماى . در اين هنگام از سوى خداوند جل جلاله ندا مىرسد كه اى محبوب من و اى دختر محبوب من ! هر چه مىخواهى بخواه تا برآورده شود و شفاعت كن تا شفاعت تو پذيرفته شود و سوگند به عزت و جلال خودم ستم هر ستمگرى را جزا مىدهم . فاطمه ( ع ) عرض مىكند : پروردگارا ! در بارهء فرزندان و ذريهء خودم و شيعيان خودم و شيعيان ذريه‌ام و در مورد دوستداران خودم و دوستداران ذريه‌ام تقاضاى شفاعت دارم . از جانب حق تعالى ندا مىرسد : ذريهء فاطمه و شيعيان و دوستداران او و دوستداران ذريهء او حاضر شوند . آنان در حالى كه فرشتگان رحمت ايشان را احاطه كرده‌اند پيش مىآيند و\r\n\r\n\r\n","description":"","footnote":"\r\n( 1 ) . اين روايت در امالى و علل الشرائع و خصال صدوق آمده و به نقل از اين سه كتاب در بحار الانوار ، ص 10 ، ج 43 ، نقل شده است . م .\r\n","page_name":" 248 ","page_number":248},
  {"content":"\r\n\r\nفاطمه ( ع ) پيشاپيش آنان حركت مىكند و ايشان را به بهشت مىبرد . « 1 »\r\n( 1 ) به امام صادق ( ع ) گفته شد : اينكه پيامبر فرموده‌اند فاطمه بانوى بانوان بهشت است ، آيا منظور نسبت به زنان روزگار خودش هست ؟ فرمود : اين معنى در مورد مريم ( ع ) است و فاطمه بانوى بانوان بهشت است ، از اول تا آخر . « 2 »\r\n( 2 ) پيامبر ( ص ) فرموده‌اند : اى فاطمه ! همانا كه خداوند براى خشم تو خشم مى - گيرد و براى خشنودى تو خشنود و راضى مىشود . « 3 »\r\n( 3 ) و روايت شده است مردى به نام سندل « 4 » به حضور امام صادق ( ع ) آمد و گفت :\r\nاين جوانان از قول شما احاديث عجيب نقل مىكنند . امام صادق پرسيدند : مثلا چه چيزى ؟ گفت : از قول شما نقل مىكنند كه براى آنان گفته‌اى ، خداوند از خشم فاطمه خشم مىگيرد و از رضا و خشنودى او خشنود مىشود . حضرت صادق فرمود :\r\nاى سندل ! مگر شما ضمن روايات خودتان روايت نمىكنيد كه خداوند به سبب خشم بندهء مؤمن خود ، خشم مىگيرد و به سبب خشنودى او خشنود مىشود ؟ گفت :\r\nآرى چنين روايت مىكنيم . امام صادق ( ع ) فرمود : اگر فاطمه مؤمن باشد كجاى اين روايت عجيب است كه خداوند براى غضب فاطمه ( ع ) به غضب آيد و براى خشنودى او خشنود شود ؟ سندل تصديق كرد و گفت : آرى « خداوند مىداند پيامبرى خويش را كجا قرار دهد . » « 5 »\r\n( 4 ) روايت است كه از پيامبر ( ص ) پرسيده شد : بتول يعنى چه ؟ كه مىشنويم مىفرماييد مريم ( ع ) بتول است و فاطمه ( ع ) بتول است . فرمودند : يعنى زنى كه\r\n\r\n\r\n","description":"","footnote":"\r\n( 1 ) . اين روايت در امالى صدوق آمده است و به نقل از آن در بحار الانوار ، ص 219 ، ج 43 ، نقل شده است . م .\r\n( 2 ) . با توضيح بيشترى در امالى صدوق آمده است و به نقل از آن در بحار ، ص 21 ، ج 43 ، نقل شده است . م .\r\n( 3 ) . در عيون اخبار الرضاى صدوق آمده است و به نقل از آن در بحار ، ص 19 ، ج 43 ، آمده است . اين موضوع در منابع اهل سنت هم مكرر در مكرر آمده است . رك . به : مستدرك حاكم نيشابورى ، ج 3 ، ص 153 و مناقب ابن مغازلى شافعى ، صفحهء 351 ، صفحهء 378 جلد چهارم اصابهء ابن حجر عسقلانى . م .\r\n( 4 ) . در امالى صدوق نام اين شخص به صورت صندل ضبط است و در مجمع الرجال قهپايى ، ص 223 ، ج 3 ، هم به همين صورت آمده ، ولى در متن روضة الواعظين با سين آمده است . م .\r\n( 5 ) . بخشى از آيهء 124 سورهء ششم ( انعام ) . م .\r\n","page_name":" 249 ","page_number":249},
  {"content":"\r\n\r\nحيض نبيند ، زيرا اين موضوع در دختران پيامبران ناخوشايند است . « 1 »\r\n( 1 ) پيامبر فرموده‌اند : چون به آسمان برده شدم جبريل دستم را گرفت و وارد بهشت كرد و از رطب بهشتى به من داد خوردم و مبدل به نطفه شد و چون به زمين برگشتم ، با خديجه همبستر شدم و او به فاطمه باردار شد . فاطمه انسيهء حوراست و من هر گاه مشتاق بوى بهشت مىشوم ، دخترم را مىبويم . « 2 »\r\n( 2 ) و پيامبر ( ص ) فرموده‌اند : فاطمه بانوى بانوان تمام جهان است ، از پيشينيان و آيندگان ، و هر گاه در محراب عبادت خويش به عبادت مىپردازد هفتاد هزار فرشتهء مقرب به او درود مىفرستند و با او همان گونه كه با مريم سخن گفته‌اند سخن مى - گويند كه اى فاطمه ! همانا خدايت ترا برگزيده و پاك كرده است و بر همهء زنان جهانيان برترى داده است . آنگاه پيامبر ( ص ) به على ( ع ) رو كردند و فرمودند : اى على ! همانا فاطمه پارهء تن من و نور چشم و ميوهء دل من است . هر چه او را اندوهگين كند مرا اندوهگين مىسازد و آنچه او را شاد كند مرا شاد مىكند و او نخستين كس از افراد خاندان من است كه به من ملحق خواهد شد . پس از من نسبت به او نيكويى كن . « 3 »\r\n( 3 ) شاعر چنين سروده است : « پس از آنكه به فرمان فاطمهء زهرا شوهر گراميش او را همراه دو فرزندش غسل داد ، جسدش را كنار بقيع آورد و بر آن نماز گزارد و دفن كرد . هيچ كس از آن گروه بر او نماز نگزاردند و از آن كار ، على ( ع ) جلوگيرى كرد و او را به خاك سپرد . فردا صبح آن قوم به حضور على رسيدند و نمىدانستند كجا دفن شده است . گفتند : اى پدر دو نوهء رسول خدا ! فاطمه چه شد كه او را نمىبينيم ؟ فرمود : به مصطفى ( ع ) ملحق شد و آنان از پوشيده داشتن اين موضوع نسبت به على آكنده از خشم و كين شدند . »\r\n\r\n\r\n","description":"","footnote":"\r\n( 1 ) . بخشى از روايتى است كه تمام آن در معانى الاخبار صدوق ، ص 64 ، چاپ 1361 شمسى آمده است . م .\r\n( 2 ) . اين روايت در امالى و عيون اخبار الرضاى صدوق و علل الشرائع و به نقل از آنها در بحار ، ص 4 ، ج 43 ، آمده است . م .\r\n( 3 ) . ضمن روايت مفصلى در امالى صدوق آمده است كه تمام آن در بحار ، ص 24 ، ج 43 ، نقل شده است . م .\r\n","page_name":" 250 ","page_number":250},
  {"content":"\r\n\r\n( 1 )\r\n\r\nمجلس شانزدهم در وفات فاطمه ( ع )\r\n( 2 ) عايشه مىگويد : فاطمه ( ع ) آمد و راه رفتن او چون راه رفتن پيامبر ( ص ) بود .\r\nپيامبر فرمودند : دخترم ! خوش آمدى و او را سمت راست يا چپ خود نشاند و آهسته سخنى به او گفت كه گريست . پس از آن آهسته سخن ديگرى به او گفت كه خنديد . من به فاطمه ( ع ) گفتم : پيامبر سخنى به تو فرمود كه گريستى و سپس حديث ديگرى آهسته فرمود كه خنديدى . هرگز چون امروز شادى و اندوهى اين چنين پيوسته از تو نديده‌ام . فاطمه فرمود : اكنون راز پيامبر را آشكار نمىسازم . چون پيامبر رحلت فرمود ، فاطمه گفت : پيامبر نخست كه پوشيده با من سخن گفت چنين فرمود كه جبريل هر سال يك بار قرآن را به من عرضه مىكرد و امسال دو مرتبه آن را بر من عرضه داشته است و چنين احساس مىكنم كه مرگ من فرا رسيده است و تو هم نخستين كس از خاندان منى كه به من ملحق خواهى شد و من خوب كسى هستم كه پيش از تو مىروم و به همين سبب گريستم . سپس فرمودند : آيا خشنود نمىشوى كه بانوى بانوان اين امت يا بانوى بانوان مؤمن باشى ؟ و بدين سبب خنديدم . « 1 »\r\n( 3 ) و روايت شده است كه پس از رحلت پيامبر ( ص ) همواره بر سر فاطمه ( ع ) از شدت درد دستار بسته بود و از آن مصيبت ، سخت ناتوان و نزار و اندوهگين و دل گرفته و شكسته بال و همواره گريان و با دلى سوزان بود . گاه گاه از خود ، بىخود مىشد . مخصوصا هر گاه پيامبر ( ص ) را به خاطر مىآورد و از ساعاتى ياد مىكرد كه پيامبر به ديدن او مىآمدند و در آن هنگام اندوهش بيشتر مىشد . گاه به حسن و گاه به حسين كه كنارش نشسته بودند مىنگريست و مىفرمود : آن پدرى كه شما را گرامى مىداشت و مكرر بر دوش خود مىكشيد و از همگان بر شما بيشتر محبت داشت و اجازه نمىداد كه پياده بر روى زمين حركت كنيد كجاست ؟  انا لله و انا اليه \r\n\r\n\r\n","description":"","footnote":"\r\n( 1 ) . اين روايت كه با اختلاف لفظى اندك در منابع مختلف شيعى آمده است ، در منابع اهل سنت هم مكرر نقل شده است . براى اطلاع رك . به : صحيح ترمذى ، ص 319 ، ج 2 ، و به صحيح بخارى ، كتاب بدء الخلق و منابع ديگرى كه در صفحهء 157 جلد 3 كتاب فضائل الخمسه من الصحاح السته آمده است و علاوه بر آن به صفحهء 362 مناقب ابن مغازلى هم مراجعه كنيد كه موارد ديگرى هم معرفى شده است و از جمله احاديث متواتر در فضيلت زهراى اطهر سلام الله عليه است . م .\r\n","page_name":" 251 ","page_number":251},
  {"content":"\r\n\r\nراجعون ، به خدا سوگند پدر بزرگ شما كه حبيب دل من بود از دست رفت و ديگر او را نمىبينم كه اين در را بگشايد و شما را بر دوش كشد و حال آنكه اين كار را همواره مىكرد . سپس فاطمه ( ع ) سخت بيمار شد و چهل روز بيمارى ادامه يافت تا رحلت فرمود ، درودهاى خدا بر او باد .\r\n( 1 ) و چون احساس به فرا رسيدن مرگ خويش كرد ، ام ايمن و اسماء بنت عميس را احضار فرمود و كسى دنبال على ( ع ) فرستاد و چون على ( ع ) آمد ، به او گفت : اى پسر عمو ! احساس مىكنم كه مرگ من فرا رسيده است و چنانم كه ترديد ندارم به اينكه هر ساعت به پيوستن به پدرم نزديك‌تر مىشوم و اكنون به چيزهايى كه در دل دارم ترا وصيت مىكنم . « 1 » على ( ع ) گفت : اى دختر رسول خدا ! به آنچه مىخواهى وصيت كن ، و كنار بالين او نشست و هر كه را در خانه بود ، از خانه بيرون كرد . سپس فرمود : اى پسر عمو ! مىدانى كه هرگز دروغ نگفته‌ام و از هنگامى كه با يك ديگر زندگى مشترك داريم با تو مخالفتى نكرده‌ام . على فرمود :\r\nپناه بر خدا كه تو به احكام خدا داناتر و پرهيزكارتر و بهتر از آنى و بيشتر از آن از خدا مىترسى كه من فرداى قيامت بتوانم بگويم كه مخالفتى با من روا داشته‌اى و مفارقت و از دست دادن تو بر من سخت گران است ، ولى افسوس كه از اين جدايى چاره نيست و به خدا سوگند با مرگ تو مصيبت از دست دادن پيامبر ( ص ) بر من تازه مىشود و مرگ تو و از دست دادن تو مصيبتى بسيار بزرگ است ، ولى همگان از خداييم و همگان به سوى او باز گردنده‌ايم و اين مصيبت چه سخت و درد انگيز و دشوار و اندوه افزاست . و اين اندوهى است كه چيزى مايهء تسكين آن نيست و هيچ چيز آن را جبران نمىكند ، و ساعتى هر دو گريستند و على ( ع ) سر فاطمه ( ع ) را بر سينه نهاد و گفت : به آنچه مىخواهى وصيت كن كه به هر چه وصيت كنى رفتار خواهم كرد و فرمان ترا بر خواستهء خود ترجيح مىدهم . فاطمه ( ع ) فرمود : خدايت پاداش نيكو دهاد و از سوى من هم بهترين پاداش را به تو ارزانى فرمايد . اكنون اى پسر عمو ! به تو وصيت مىكنم كه پس از من با دختر امامه ازدواج كنى كه او براى فرزندان من همچون خود من است و براى مردان از داشتن زن چاره نيست . على\r\n\r\n\r\n","description":"","footnote":"\r\n( 1 ) . با اينكه اين روايت از روضة الواعظين در صفحات 191 و 192 جلد 43 بحار الانوار آمده است ولى چند سطر اول آن نيامده است . ظاهرا نسخه‌يى كه در اختيار مرحوم علامهء مجلسى بوده است با اين نسخه تفاوت داشته است . م .\r\n","page_name":" 252 ","page_number":252},
  {"content":"\r\n\r\nمىفرمود : چهار چيز است كه مرا از انجام آن چاره نيست . يكى ازدواج با دختر امامه است كه فاطمه ( ع ) مرا به آن وصيت كرده است . فاطمه ( ع ) سپس گفت : و وصيت مىكنم براى حمل جسد من تابوتى بسازى كه تصوير آن را ديدم و فرشتگان نشانم دادند . على گفت : چگونگى آن را توصيف كن ، و فاطمه براى او توصيف كرد و على چنان تابوت و سريرى فراهم كرد ، و اين نخست تابوتى بود كه ساخته شد و پيش از آن كسى چنان فراهم نساخته بود . فاطمه ( ع ) سپس فرمود :\r\nبه تو وصيت مىكنم كه هيچ يك از اين كسان كه بر من ستم روا داشتند و حق مرا گرفتند ، در تشييع جنازه‌ام حاضر نشوند كه آنان دشمنان من و دشمنان رسول خدايند و اجازه مده كه هيچ يك از پيروان ايشان هم شركت كنند و چون چشمهاى مردم به خواب رفت و آرام گرفت ، مرا در نيمه شب به خاك بسپار . و در اين هنگام فاطمه كه درودهاى خداوند بر او و پدرش و شوهرش و فرزندانش باد رحلت كرد .\r\n( 1 ) همهء مردم مدينه بانگ شيون برداشتند و زنان مدينه در خانهء فاطمه جمع شدند و چنان بانگ شيون برداشتند كه نزديك بود مدينه به لرزه درآيد ، و مىگفتند :\r\nاى بانوى ما ، اى دختر رسول خدا ! و مردان هم همچون موهاى يال اسب كه بر گردن آن جمع است به حضور على رسيدند كه نشسته بود و حسن و حسين هم جلو پدر نشسته بودند و مىگريستند و مردم از گريهء آن دو مىگريستند . در اين هنگام ام كلثوم در حالى كه روبند بر چهره افكنده بود و ردايى بر خود پوشانده و دامن آن بر خاك كشيده مىشد بيرون آمد و مىگفت : اى پدر بزرگ جان ، اى رسول خدا ! اكنون ما ديگر ترا چنان از دست داديم كه هرگز پس از آن ديدارى نخواهد بود . مردم جمع شدند و نشستند و منتظر بودند كه جنازه را بيرون آورند و بر آن نماز بگزارند . ابو ذر از درون خانه بيرون آمد و گفت : برويد كه بيرون آوردن جنازهء دختر رسول خدا ( ص ) به تأخير افتاد . مردم برخاستند و رفتند و چون شهر آرام گرفت و پاسى از شب گذشت ، على و حسن و حسين عليهم السلام و عمار و مقداد و عقيل و زبير و ابو ذر و سلمان و بريده و تنى چند از بنى هاشم و خواص دوستان على ( ع ) جنازه را بيرون آوردند و بر آن نماز گزاردند و در دل شب به خاك سپردند و على ( ع ) اطراف آرامگاه فاطمه ( ع ) صورت هفت گور ديگر هم پديد آورد تا آرامگاه آن حضرت شناخته نشود . برخى از خواص اصحاب على ( ع ) نقل كرده‌اند كه على ( ع ) آرامگاه فاطمه ( ع ) را با سطح زمين يكسان و صاف قرار داد و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nو آن را با ماله هموار و صاف فرمود ، آنچنان كه كسى جاى آن را نشناسد .\r\n( 1 ) و گفته‌اند مرقد فاطمهء زهرا ( ع ) در بقيع نيست ، بلكه آرامگاهش در فاصلهء مرقد پيامبر و منبر آن حضرت قرار دارد و به اين گفتار پيامبر ( ص ) كه فرموده‌اند ميان قبر و منبر من باغى از باغهاى بهشت است استناد كرده‌اند و گفته‌اند مقصود مرقد فاطمه ( ع ) است . « 1 »\r\n( 2 ) و روايت شده است كه امير المؤمنين على ( ع ) هنگام دفن فاطمه ( ع ) چنين عرضه داشت :\r\n« اى رسول خدا ! درود و سلام بر تو باد ، از سوى من به تو و از سوى دخترت كه در جوار تو فرود آمده است ، و شتابان به تو ملحق شده است . اى رسول خدا ! شكيبايى من از فراق اين دخترت كه برگزيدهء تو بود اندك شده و پايدارى من كم گرديده است ، ولى براى من در تحمل درد بزرگ فراق از تو و مصيبت بزرگ مرگ تو ، مايهء تسكين و دلدارى است . آه كه خود من ترا در آرامگاهت قرار دادم و جان تو ميان سينه و گلوى من از تن تو بيرون شد و همهء ما از خداييم و همانا كه ما به سوى او برمىگرديم . همانا امانت پس داده شد و گروگان باز پس گرفته شد ، ولى اندوه من جاودانه و شب من همراه با بىخوابى و بيدارى است تا آنگاه كه خداوند براى من هم خانه‌يى را كه تو در آن اقامت دارى برگزيند . و هم اكنون دخترت به تو خبر خواهد داد و نيكو از او سؤال فرماى و اخبار را از او بپرس و حال آنكه هنوز از رحلت شما چيزى نگذشته و ياد شما فراموش نشده است و بر هر دو تن شما از من درود باد ، درود وداع‌كنندهء با محبت ، نه درود كسى كه خشمگين و رنجيده باشد . و اگر از اينجا برمىگردم چنين نيست كه از دلتنگى برگردم و اگر بمانم از سوء ظن به آنچه خداوند به شكيبايان وعده داده است نخواهد بود . » « 2 »\r\n\r\n\r\n","description":"","footnote":"\r\n( 1 ) . اين موضوع در صفحهء 267 كتاب معانى الاخبار صدوق چاپ 1361 شمسى حوزه ، با ذكر سلسلهء سند ، از قول حضرت صادق ( ع ) نقل شده است . ضمنا در اصول كافى ، ص 359 ، ج 2 ، ( همراه با ترجمهء آقاى دكتر سيد جواد مصطفوى ) حديث ديگرى از حضرت رضا نقل شده است كه فرموده‌اند : فاطمه ( ع ) در خانه‌اش دفن شده است و در توسعهء مسجد نبوى به روزگار بنى اميه ضميمهء مسجد نبوى شده است . م .\r\n( 2 ) . اين گفتار امير المؤمنين ( ع ) به هنگام دفن حضرت زهرا در اصول كافى با ذكر سلسلهء سند از قول حضرت امام حسين با سوز و گداز بيشتر و اختلاف الفاظ آمده است ( ص 356 ، ج 2 ) . در نهج البلاغه همين گونه آمده است و ظاهرا فتال از نهج البلاغه نقل كرده است . رك . به : صفحهء 642 نهج البلاغه ، چاپ آقاى فيض الاسلام ، خطبهء شماره 193 و به صفحهء 265 جلد 10 شرح نهج البلاغه ابن ابى الحديد ، چاپ محمد ابو الفضل ابراهيم ، مصر ، 1960 ميلادى ، خطبهء 195 و به شرح مفصل آن در صفحات 266 تا 288 همان جلد . م .\r\n","page_name":" 254 ","page_number":254},
  {"content":"\r\n\r\n( 1 ) جابر بن عبد الله انصارى مىگويد : سه روز پيش از رحلت رسول خدا ( ص ) شنيدم به على بن ابى طالب ( ع ) چنين فرمودند : اى پدر دو ريحانه ! ترا نسبت به اين دو ريحانهء خودم از دنيا ( حسن و حسين عليهما السلام ) سفارش مىكنم كه به همين زودى دو ركن تو ويران مىشود و خداوند بهترين جانشين براى تو خواهد بود .\r\nو همين كه رسول خدا رحلت فرمودند على ( ع ) گفت : اين يكى از دو ركن من بود كه ويران شد ، و چون فاطمه ( ع ) رحلت كرد ، فرمود : اين هم ركن دومى كه پيامبر ( ص ) خبر دادند . « 1 »\r\n( 2 ) اصبغ بن نباته مىگويد : از امير المؤمنين على ( ع ) در بارهء اينكه چرا جنازهء فاطمه ( ع ) را شب دفن كرده است پرسيدند . فرمود : او بر اين قوم خشمگين بود و خوش نمىداشت به تشييع جنازه‌اش حاضر شوند و بر هر كس كه آن قوم را دوست بدارد حرام است كه بر جسد كسى از فرزندان فاطمه نماز بگزارد « 2 » . عبد الرحمن همدانى مىگويد : چون على بن ابى طالب در نيمهء شب فاطمهء زهرا را به خاك سپرد ، كنار گور ايستاد و اين ابيات را فرمود :\r\n« براى هر اجتماع دو دوست جدايى است و هر فراقى غير از مرگ كوچك و بىاهميت است . و همانا از دست دادن من فاطمه را پس از احمد ( ص ) ، دليل بر آنست كه دوستى دوام ندارد . به زودى ياد من و دوستى من هم فراموش مىشود و پس از من دوستى براى دوستى حديث خواهد گفت . » « 3 »\r\n\r\n\r\n","description":"","footnote":"\r\n( 1 ) . با ذكر سلسلهء سند در بحار الانوار ، ص 173 ، ج 43 ، از امالى صدوق و در صفحهء 180 از قول حافظ ابو نعيم آمده است . م .\r\n( 2 ) . در بحار ، ص 183 ، ج 43 ، به نقل از مناقب ابن شهر آشوب آمده است . م .\r\n( 3 ) . اين سه بيت در علل الشرائع و امالى صدوق همين گونه آمده است . در منابع مختلف ديگر با كم و بيشيها و اختلافات لفظى آمده است . مثلا در كشف الحق علامه ، در كامل مبرد ، ص 30 ، ج 4 ، چاپ دار النهضه مصر ، دو بيت آمده و مىنويسد : على ( ع ) به اين دو بيت تمثل جست . در شرح نهج البلاغهء ابن ابى الحديد ، ص 288 ، ج 10 ، چاپ محمد ابو الفضل ابراهيم ، مصر ، 1960 ميلادى ، سه بيت آمده كه بيت اول آن متفاوت است و سرانجام در ديوان منسوب به حضرت على ( ع ) قصيده‌يى نوزده بيتى آمده كه اين سه بيت هم از همان قصيده است . صفحهء 81 ديوان ، چاپ ادبيه ، تهران ، با ترجمهء آقاى محمد جواد نجفى . م .\r\n","page_name":" 255 ","page_number":255},
  {"content":"\r\n\r\n( 1 )\r\n\r\nمجلس هفدهم دو نوادهء پيامبر حسن و حسين عليهما السلام\r\n( 2 ) امام ابو محمد حسن بن على كه بر هر دو درود باد ، شب نيمهء رمضان سال سوم هجرت در مدينه متولد شد . فاطمه ( ع ) روز هفتم تولد ، در حالى كه او را در حريرى از بهشت - كه جبريل براى پيامبر آورده بود - پيچيده بود ، به حضور پيامبر آورد و رسول خدا ( ص ) او را حسن نام گذاشتند و گوسپند نرى براى او عقيقه فرمودند . « 1 »\r\n( 3 ) امام ابو عبد الله حسين بن على كه بر هر دو درود باد ، روز پنجشنبه يا سه شنبه پنجم شعبان سال چهارم هجرت ، ده ماه و بيست روز پس از تولد برادرش متولد شد . « 2 »\r\n( 4 ) اسماء بنت عميس مىگويد : من عهده‌دار قابلگى در تولد امام حسن و امام حسين بودم . همين كه امام حسن متولد شد پيامبر آمدند و فرمودند : اى اسماء ! پسرم را بياور . و من در حالى كه او را در جامهء زردى پوشانده بودم آوردم . پيامبر ( ص ) آن پارچهء زرد را كنار افكند و فرمود : مگر به شما نگفته بودم كه نوزاد را در پارچهء زرد نپيچيد ؟ من حسن ( ع ) را در پارچهء سپيدى پيچاندم و به پيامبر دادم و رسول خدا در گوش راست او اذان و در گوش چپش اقامه فرمودند و سپس به على ( ع ) گفتند :\r\nپسرم را چه نام گذاشته‌اى ؟ گفت : اى رسول خدا ! پيش از شما نامى بر او نمىگذارم ، هر چند دوست داشتم نامش را حرب بگذارم . پيامبر فرمودند : من هم پيش از آنكه پروردگارم او را نام گذارد بر او نامى نمىگذارم . در اين هنگام جبريل فرود آمد و گفت : اى محمد ! سلام بر تو . خداوند على اعلى بر تو سلام مىرساند و مىفرمايد :\r\nمنزلت على نسبت به تو همان منزلت هارون به موسى است ، جز اينكه پس از تو پيامبرى نيست . نام اين پسرت را به نام پسر هارون بگذار . پيامبر فرمودند : اى جبريل ! نام پسر هارون چيست ؟ جبريل گفت : شبّر است . پيامبر فرمودند : زبان من\r\n\r\n\r\n","description":"","footnote":"\r\n( 1 ) . عينا و بدون هيچ تفاوتى در ارشاد شيخ مفيد ، ص 169 ، چاپ 1377 قمرى ، تهران ، آمده است . در مورد تولد حضرت امام حسين ( ع ) تفاوتى در متن ارشاد و روضه ديده مىشود و به هر حال گويا متن ارشاد مورد توجه كامل فتال نيشابورى بوده است . م .\r\n( 2 ) . عينا و بدون هيچ تفاوتى در ارشاد شيخ مفيد ، ص 169 ، چاپ 1377 قمرى ، تهران ، آمده است . در مورد تولد حضرت امام حسين ( ع ) تفاوتى در متن ارشاد و روضه ديده مىشود و به هر حال گويا متن ارشاد مورد توجه كامل فتال نيشابورى بوده است . م .\r\n","page_name":" 256 ","page_number":256},
  {"content":"\r\n\r\nعربى است . گفت : او را حسن نام بگذار ، و پيامبر او را حسن نام گذاشتند و روز هفتم تولدش او را با دو گوسپند نر سياه چشم عقيقه فرمودند و به قابله يك ران گوسپند و يك دينار پرداختند و سر كودك را تراشيدند و هموزن موهايش نقره صدقه دادند و سپس بر سر كودك خلوق ( ماده‌يى خوشبو ) ماليدند و فرمودند : اى اسماء ! ماليدن خون بر سر نوزاد از كارهاى دورهء جاهلى است .\r\n( 1 ) هنگامى كه حسين پس از او ( يك سال پس از او ) متولد شد ، پيامبر ( ص ) آمدند و فرمودند : اى اسماء ! پسرم را بياور . كودك را در پارچهء سپيدى پيچيدم و به ايشان دادم . در گوش راست او اذان و در گوش چپش اقامه فرمودند . آنگاه كودك را در دامن نهادند و گريستند . اسماء مىگويد به پيامبر گفتم : پدر و مادرم فداى تو باد ، چرا مىگريى ؟ فرمودند : بر اين پسرم مىگريم . گفتم : اى رسول خدا ! او كه هم اكنون متولد شده است . فرمودند : اى اسماء ! پس از من گروه ستمگر و سركش او را مىكشند . خداوند شفاعت مرا بهرهء ايشان نفرمايد . سپس فرمودند : اى اسماء ! اين موضوع را به فاطمه مگو كه تازه زايمان كرده است . سپس خطاب به على ( ع ) فرمودند : نام پسرم را چه گذاشته‌اى ؟ گفت : در نامگذارى او بر شما پيشى نمىگيرم ، گر چه دوست داشتم كه نامش را حرب بگذارم . پيامبر ( ص ) فرمودند : من هم در نامگذارى او بر خداى پيشى نمىگيرم . جبريل فرود آمد و گفت : اى محمد ( ص ) ! خداوند على اعلى سلامت مىرساند و مىفرمايد منزلت على ( ع ) براى تو همچون منزلت هارون به موسى است ، جز اينكه پس از تو پيامبرى نيست . نام اين پسرت را به نام پسر ديگر هارون نامگذارى كن . پيامبر ( ص ) پرسيدند : نام پسر هارون چيست ؟\r\nگفت : شبير . فرمودند : زبان من عربى است . جبريل گفت : نامش را حسين بگذار ، و او را حسين نام نهادند و روز هفتم تولد او را با دو گوسپند نر سياه چشم عقيقه فرمودند و يك ران گوسپند و يك دينار به قابله عنايت فرمودند . سپس سر كودك را تراشيدند و هموزن موهايش نقره صدقه دادند و بر سرش خلوق ماليدند و گفتند :\r\nاى اسماء ! ماليدن خون از سنتهاى جاهلى است . « 1 »\r\n\r\n\r\n","description":"","footnote":"\r\n( 1 ) . عينا در عيون اخبار الرضاى صدوق ، ص 25 ، ج 2 ، چاپ 1377 قمرى ، آمده است .\r\nضمنا در مورد اينكه قابله اسماء بنت عميس يا خواهرش سلمى بوده است در پاورقى توضيح داده شده است و ظاهرا در آن تاريخ اسماء همراه شوهرش جناب جعفر طيار در حبشه بوده است و سلمى صحيح است . م .\r\n","page_name":" 257 ","page_number":257},
  {"content":"\r\n\r\nنظير اين روايت از امام زين العابدين ( ع ) هم روايت شده است .\r\n( 1 ) امام صادق ( ع ) فرموده است : همسايگان ام ايمن به حضور پيامبر آمدند و گفتند : اى رسول خدا ! ديشب ام ايمن تا سپيده‌دم نخوابيد و گريست و تمام شب را گريه مىكرد . پيامبر ( ص ) كسى را پيش او فرستادند كه بيايد و چون آمد فرمودند :\r\nاى ام ايمن ! خدايت نگرياند . همسايگانت پيش من آمدند و گفتند ديشب تا صبح گريه كرده‌اى . خداوند چشمت را گريان نكناد ، چه چيزى موجب گريستن تو بوده است ؟ گفت : اى رسول خدا ! خواب سختى ديدم و به همان سبب تا صبح گريستم .\r\nپيامبر فرمودند : خواب خود را براى رسول خدا بيان كن كه خدا و رسول او داناترند . گفت : بر من گران است كه آن را نقل كنم . پيامبر فرمودند : آنچنان كه در خواب ديده‌اى نيست . اكنون براى من بگو . گفت : ديشب در خواب ديدم كه پاره‌يى از تن شما در خانهء من افتاده است . فرمودند : اى ام ايمن ! چشمت راحت بخوابد .\r\nفاطمه ( ع ) حسين را خواهد زاييد و تو او را پرورش خواهى داد و به او شير خواهى داد و بدين گونه پاره‌يى از تن من در خانهء تو خواهد بود . گويد چون فاطمه ( ع ) حسين ( ع ) را زاييد ، روز هفتم پيامبر دستور فرمودند سر كودك را تراشيدند و هموزن موهاى او نقره صدقه دادند و او را عقيقه فرمودند سپس ام ايمن امام حسين ( ع ) را در برد رسول خدا پيچيد و او را به حضور ايشان آورد و پيامبر فرمودند : آفرين بر حامل و محمول . اى ام ايمن ! اين تأويل خواب تو است . « 1 »\r\n( 2 ) صفيه دختر عبد المطلب مىگويد : من عهده‌دار امور زايمان فاطمه ( ع ) بودم .\r\nهمين كه امام حسين متولد شد پيامبر فرمودند : عمه جان ! پسرم را پيش من بياور . گفتم :\r\nاى رسول خدا ! هنوز او را پاك و تميز نكرده‌ايم . فرمودند : مگر تو بايد او را پاكيزه كنى ؟ خداوند متعال او را پاك و پاكيزه ساخته است . صفيه مىگويد : او را به پيامبر ( ص ) سپردم و پيامبر ( ص ) زبان خويش را در دهان حسين ( ع ) نهادند و او شروع به مكيدن كرد و مىپندارم كه رسول خدا به او شير و عسل مىدادند . پيامبر ( ص ) ميان چشمهاى او را بوسيدند و سپس در حالى كه مىگريستند كودك را به من باز دادند و سه بار فرمودند : خداوند كشندگان ترا از رحمت خويش دور داراد ، اى پسرك عزيز من ! صفيه مىگويد . و گفتم : پدر و مادرم فداى تو باد چه كسى او را مىكشد ؟ فرمودند : گروه ستمگرى از بنى اميه كه خداى ايشان را از رحمت خود دور دارد . « 2 »\r\n\r\n\r\n","description":"","footnote":"\r\n( 1 ) . در امالى صدوق با ذكر سلسلهء اسناد آمده است و به نقل از آن كتاب در بحار الانوار ، ص 242 ، ج 43 ، آمده است . م .\r\n( 2 ) . در امالى صدوق با ذكر سلسلهء اسناد آمده است و به نقل از آن كتاب در بحار الانوار ، ص 242 ، ج 43 ، آمده است . م .\r\n","page_name":" 258 ","page_number":258},
  {"content":"\r\n\r\n( 1 ) امام باقر ( ع ) مىفرمايد : رسول خدا ( ص ) حسن و حسين را شب هفتم تولدشان ختنه كردند و سر آنها را تراشيدند و هموزن موى آنها نقره يا طلا صدقه دادند و براى هر يك دو گوسپند نر عقيقه كردند و همهء اعضاى آن را پختند و هم صدقه دادند و هم خودشان خوردند و به همسايگان خويش هم دادند . « 1 »\r\n( 2 ) امام صادق ( ع ) فرموده است : چون حسين بن على ( ع ) متولد شد ، خداوند به جبريل فرمان داد همراه هزار فرشته به زمين فرود آيد و به پيامبر ( ص ) از سوى خداوند و از سوى خود شاد باش بگويد . جبريل فرمود آمد و از كنار جزيره‌يى در دريا گذشت كه در آن فرشته‌يى به نام فطرس افتاده بود . اين فرشته از فرشتگانى بود كه فرمان خداوند را ابلاغ مىكرد و خداوند او را براى انجام كارى گسيل فرمود و چون تأخير كرد بالهاى او شكسته شد و در آن جزيره افتاد و هفتاد سال بود كه به عبادت خداوند در آن جزيره مشغول بود . و چون امام حسين متولد شد و جبريل فرمود آمد ، فطرس از او پرسيد : اى جبريل ! كجا مىروى ؟ جبريل گفت : خداوند به محمد ( ص ) نعمتى ارزانى داشته و مأمور شده‌ام از سوى خداوند و خودم به ايشان شاد باش بگويم . فطرس گفت : اى جبريل ! مرا هم با خود ببر ، شايد محمد ( ص ) براى من دعا كند . جبريل او را با خود برد و چون به حضور پيامبر رسيد و از سوى خداوند متعال و خود به ايشان شاد باش گفت و موضوع فطرس را به اطلاع رساند . پيامبر فرمودند : به او بگو دست بر اين مولد بكشد و به جاى خويش باز گردد . فطرس چنان كرد و بال گشود و برخاست و گفت : اى رسول خدا ! همانا امت تو به زودى او را مىكشد و براى حسين ( ع ) بر عهدهء من است كه هر زايرى او را زيارت كند و هر مسلمانى به او سلام دهد و هر كس به او درود فرستد به او ابلاغ كنم و به آسمان پر كشيد . « 2 »\r\n\r\n\r\n","description":"","footnote":"\r\n( 1 ) . براى اطلاع از چگونگى روايات مربوط به عقيقهء اين دو امام بزرگوار از سوى حضرت ختمى مرتبت صلوات الله عليه و آله ، مراجعه كنيد به : صفحات 168 تا 176 جلد 3 فضائل الخمسه من الصحاح السته كه از منابع مختلف اهل سنت بررسى و نقل شده است . م .\r\n( 2 ) . اين روايت تا همين جا بدون هيچ كم و كاستى در امالى صدوق و به نقل از آن در صفحهء 245 جلد 43 بحار الانوار آمده است . اشعار در آن منبع نيامده است . م .\r\n","page_name":" 259 ","page_number":259},
  {"content":"\r\n\r\n( 1 ) و اين ابيات در مدح امام حسين ( ع ) سروده شده است :\r\n« پدرم برگزيدهء خداوند از ميان خلق است و پس از او مادرم ، و من پسر دو برگزيده‌ام . نقره‌يى كه از طلا باشد منم كه فرزند دو طلايم . مادرم به راستى رخشنده در فضيلت است و پدرم وارث رسولان و مولاى انس و جن است . او در حالى كه نوجوان بود خدا را مىپرستيد و حال آنكه قريش در آن هنگام دو بت لات و عزى را مىپرستيدند . پدرم به هر دو قبله نماز مىگزارد . او هفت سال كامل همراه رسول خدا نماز گزارد و در آن هفت سال مرد نمازگزارى غير از آن دو نبود . چه كسى در همهء جهان پدر بزرگى چون پدر بزرگ من و شيخى چون شيخ من دارد ؟ و من فرزند دو نشانهء هدايتم . پدرم چون خورشيد و مادرم چون ماه است و من فرزند خورشيد و فرزند دو ماهم . »\r\n( 2 ) و نيز گفته شده است :\r\n« هنگامى كه گفته مىشود پدر بزرگ شما پيامبر ( ص ) است ، همهء مكرمتها به شما باز مىگردد ، و همين مدح و ستايش از ميان همهء مردم براى شما بسنده است كه بگويند مادر شما بتول است . »\r\n( 3 )\r\n\r\nمجلس هيجدهم در امامت دو نوهء پيامبر ( ص ) و مناقب آن دو كه درودهاى خدا بر ايشان باد\r\n( 4 ) خداوند متعال در سورهء آل عمران فرموده است : « بگو بياييد ما و شما با فرزندان و زنان خويش به مباهله برخيزيم و لعنت خدا را بر دروغگويان افكنيم . » « 1 »\r\n( 5 ) و در سورهء انسان ( هل اتى ) فرموده است : « آنان براى دوستى خدا به مستمند و كودك بىپدر و اسير خوراك مىدهند . ما فقط براى خشنودى خداوند به شما خوراك مىدهيم و از شما هيچ پاداش و سپاسگزارى نمىخواهيم . ما از پروردگار خود روزى را بيم داريم كه در آن چهره‌ها درهم و غمگين است . و خداوند آنان را\r\n\r\n\r\n","description":"","footnote":"\r\n( 1 ) . بخشى از آيهء 61 سورهء آل عمران است . براى اطلاع بيشتر در منابع شيعى مقدم بر روضة الواعظين به صفحهء 104 جلد اول تفسير على بن ابراهيم قمى و صفحهء 485 جلد 2 تفسير تبيان شيخ طوسى مراجعه شود و در منابع اهل سنت به صحيح مسلم كتاب فضائل على ( ع ) و صحيح ترمذى ، ص 300 ، ج 2 و تفسير طبرى ، ص 212 ، ج 3 ، مراجعه شود .\r\nو براى اطلاع از ديگر منابع اهل سنت به بحث مستوفاى استاد محترم سيد مرتضى فيروزآبادى در صفحات 244 تا 250 جلد اول كتاب فضائل الخمسه مراجعه فرماييد . م .\r\n","page_name":" 260 ","page_number":260},
  {"content":"\r\n\r\nاز شر آن روز محفوظ داشت و خوشرويى و شادى به آنان ارزانى فرمود و در قبال شكيبايى و صبرى كه كردند بر ايشان بهشت و جامهء حرير عنايت فرمود . » « 1 »\r\n( 1 ) و در سورهء احزاب مىفرمايد : « همانا خداوند چنين مىخواهد كه پليدى هر آلايشى را از شما خانوادهء نبوت ببرد و شما را پاك كند ، پاك كردنى . » « 2 »\r\n( 2 ) پيامبر ( ص ) فرموده‌اند : حسن و حسين امامند چه قيام كنند و چه بنشينند . « 3 »\r\nروايت شده است كه فاطمه ( ع ) دو پسر خود حسن و حسين را به حضور رسول خدا ( ص ) آورد و گفت : پدر جان ! اين دو پسران شمايند . چيزى از خصال خود به آن دو ارث بده . فرمودند : هيبت و سيادت من از حسن خواهد بود و جرأت و بخشش من از حسين خواهد بود . « 4 »\r\n( 3 ) و روايت شده است كه على و فاطمه و حسن و حسين عليهم السلام به محضر پيامبر ( ص ) رسيدند و هر يك مىگفتند : من نزد رسول خدا محبوب‌ترم . پيامبر ( ص ) آنان را دايره‌وار گرد خود قرار داد . فاطمه ( ع ) پيش روى پيامبر و على ( ع ) پشت سر و حسن ( ع ) سمت راست و حسين ( ع ) سمت چپ ايشان بودند و پيامبر فرمودند :\r\nشما از من و من از شمايم .\r\n( 4 ) پيامبر ( ص ) فرموده‌اند : كلماتى كه به آدم ( ع ) آموخته شد و خداوند توبه‌اش را پذيرفت اين بود كه از حق تعالى مسألت كند ، به حق محمد و على و فاطمه و حسن و حسين عليهم السلام ، و چنان كرد و توبه‌اش پذيرفته شد .\r\n\r\n\r\n","description":"","footnote":"\r\n( 1 ) . آيات 8 تا 12 سورهء دهر ( انسان ) . رجوع فرماييد به تفسير تبيان شيخ طوسى ، ص 210 ، ج 10 ، چاپ نجف ، بدون تاريخ . و به اسباب النزول واحدى ، ذيل آيهء مذكور و به صفحهء 272 مناقب ابن مغازلى . م .\r\n( 2 ) . بخشى از آيهء 33 سورهء مذكور ، و براى اطلاع بيشتر در اين مورد در منابع اهل سنت رجوع فرماييد به بحث مفصل مغازلى در مناقب خود ، صفحات 301 تا 307 و پاورقيهاى صفحات مذكور كه به طرق مختلف آن را مورد بررسى قرار داده‌اند ، و به صفحات 21 تا 24 ذخائر العقبى في مناقب ذوى القربى كه به طرق مختلف نقل كرده است و به صفحهء 238 كتاب نظم درر السمطين تأليف جمال الدين محمد زرندى حنفى ، درگذشتهء 750 قمرى ، چاپ آقاى دكتر محمد هادى امينى . م .\r\n( 3 ) . براى اطلاع بيشتر در مورد اين حديث مشهور به بحار الانوار ، ص 278 ، ج 43 ، چاپ جديد مراجعه كنيد . م .\r\n( 4 ) . اين روايت در ارشاد مفيد و خصال صدوق با طرق مختلف نقل شده است و رك .\r\nبه : بحار الانوار ، ص 263 ، ج 43 . م .\r\n","page_name":" 261 ","page_number":261},
  {"content":"\r\n\r\n( 1 ) و پيامبر ( ص ) فرموده‌اند : هر كس مىخواهد به كشتى رستگارى سوار شود و به دستگيرهء استوار دست يازد و به ريسمان استوار خداوند پناه ببرد ، پس از من على را دوست بدارد و دشمنش را دشمن بدارد و امامان راهنما را كه از فرزندان على هستند به امامت بپذيرد كه آنان خليفه‌ها و اوصيا و حجتهاى خداوند بر خلق پس از منند . آنان سروران امت من و پيشوايان پرهيزگارانند . حزب ايشان حزب من و حزب من حزب خداست و حزب دشمنان ايشان حزب شيطان است .\r\n( 2 ) و پيامبر ( ص ) فرموده‌اند : روز قيامت خداوند عرش را به انواع زيورها مى - آرايد و سپس دو منبر از نور مىآورند كه بلندى هر يك صد ميل است ، يكى در سمت راست و ديگرى در سمت چپ عرش نصب مىشود و سپس حسن و حسين ( ع ) مىآيند و خداوند عرش خود را به آن دو مىآرايد همان گونه كه بانوان گوشواره‌هاى خود را مىآرايند . « 1 »\r\n( 3 ) به امام صادق ( ع ) گفته شد : مقصود اين گفتار پيامبر كه فرموده‌اند حسن و حسين سروران جوانان بهشتند يعنى چه ؟ فرمود : به خدا سوگند آن دو سرور جوانان بهشت از همهء پيشينيان و آيندگانند .\r\n( 4 ) روايت شده است كه مردى پيش ابن عمر آمد و از او در بارهء خون پشه پرسيد .\r\nعبد الله بن عمر گفت : تو از كجايى ؟ گفت : از مردم عراقم . ابن عمر گفت : به اين بنگريد كه در مورد خون پشه از من مىپرسد و حال آنكه پسر پيامبر را كشتند و من خود شنيدم كه رسول خدا ( ص ) مىفرمود : حسن و حسين عليهما السلام دو ريحانهء من از دنيايند . « 2 »\r\n( 5 ) امير المؤمنين ( ع ) فرموده است : پيامبر ( ص ) دست حسن و حسين را گرفتند و فرمودند : هر كس اين دو و پدر و مادرشان را دوست بدارد ، روز قيامت همراه من و در درجهء من خواهد بود . « 3 »\r\n( 6 ) ام سلمه كه خدايش از او خشنود باد گفته است : اين آيه « همانا خداوند مى -\r\n\r\n\r\n","description":"","footnote":"\r\n( 1 ) . با ذكر سلسلهء اسناد در امالى صدوق و به نقل از آن در بحار ، ص 261 ، ج 43 ، آمده است . م .\r\n( 2 ) . اين موضوع به همين صورت در منابع اهل سنت هم آمده است ، از جمله در صحيح بخارى ، كتاب الادب و در مسند احمد حنبل ، ج 2 ، صفحات 85 و 93 . م .\r\n( 3 ) . براى اطلاع بيشتر از نظاير اين روايت در منابع اهل سنت ، رك . به : صفحات 201 تا 208 جلد 3 كتاب فضائل الخمسه ، استاد دانشمند سيد مرتضى فيروزآبادى . م .\r\n","page_name":" 262 ","page_number":262},
  {"content":"\r\n\r\nخواهد پليدى هر آلايشى را از شما اهل بيت بزدايد و شما را پاك گرداند ، پاك‌گردانيدنى . »\r\n( بخشى از آيهء 33 سورهء احزاب ) در خانهء من نازل شد و در خانه هفت تن بودند ، رسول خدا ( ص ) ، جبريل ، ميكال ، على ، فاطمه ، حسن و حسين كه درود خداوند بر همه‌شان باد . ام سلمه مىگويد : من كنار در حجره بودم . گفتم : اى رسول خدا ! آيا من از اهل بيت نيستم ؟ فرمودند تو از همسران پيامبرى و نفرمودند كه از اهل بيت هستى . « 1 »\r\n( 1 ) امير المؤمنين فرموده است : اين آيه در مورد ما نازل شده است كه « و مى - خواهيم بر آنان كه در زمين ضعيف شده‌اند منت گذارده و آنان را پيشوايان خلق و وارث قرار دهيم . » « 2 »\r\n( 2 ) و فرموده است : به رسول خدا ( ص ) از حسد و رشگ مردم شكايت كردم .\r\nفرمودند : آيا خشنود نيستى كه تو چهارمى از چهار كس باشى ؟ نخستين كسان كه وارد بهشت مىشوند من و تو حسن و حسين هستيم كه همسران ما هم در چپ و راست ما خواهند بود و دوستداران ما پشت سر همسران مايند و شيعيان ما هم پشت سر ما خواهند بود .\r\n( 3 ) ابو هريره روايت مىكند كه پيامبر ( ص ) به على و فاطمه و حسن و حسين نگريستند و فرمودند : من با هر كس كه با شما جنگ و ستيز كند ، در حال جنگ و ستيزم و با هر كس كه شما با او از در صلح و آشتى باشيد ، صلح و آشتى هستم . « 3 »\r\n( 4 ) امام صادق ( ع ) فرموده است : پيامبر ( ص ) يك بار بيمار شدند و از آن بهبودى يافتند . در آن بيمارى فاطمه ( ع ) همراه با حسن و حسين به عيادت پيامبر آمدند .\r\nفاطمه ( ع ) با دست راست دست حسن و با دست چپ دست حسين را گرفته بود و خود ميان ايشان حركت مىفرمود و به خانهء عايشه آمدند . حسن بر سمت راست پيامبر و حسين بر سمت چپ ايشان نشستند و شروع به ماليدن دست و بازوى پيامبر كردند ، ولى آن حضرت از خواب بيدار نشدند . فاطمه ( ع ) به حسن و حسين گفت :\r\n\r\n\r\n","description":"","footnote":"\r\n( 1 ) . براى اطلاع بيشتر از اين حديث در منابع اهل سنت ، رك . به : صفحات 301 تا 307 مناقب ابن مغازلى . م .\r\n( 2 ) . رك . به : تفسير مجمع البيان طبرسى ، ص 239 ، ج 7 و 8 ، چاپ بيروت كه چند روايت نظير اين آمده است . م .\r\n( 3 ) . رك . به : صفحهء 64 مناقب ابن مغازلى و مسند احمد حنبل ، ج 2 ، ص 442 ، و مستدرك حاكم نيشابورى ، ص 149 ، ج 3 . م .\r\n","page_name":" 263 ","page_number":263},
  {"content":"\r\n\r\nعزيزان من ! پدر بزرگتان خواب است . اكنون برگرديد و ايشان را راحت بگذاريد تا بيدار شوند و سپس برگرديد . گفتند : براى ما كه زحمتى نيست . حسن ( ع ) كنار دست راست و حسين ( ع ) كنار دست چپ پيامبر ( ص ) دراز كشيدند و خوابشان برد .\r\nو همين كه آن دو را خواب در ربود فاطمه ( ع ) بازگشت . آن دو پيش از آنكه پيامبر ( ص ) بيدار شوند بيدار شدند و از عايشه پرسيدند : مادرمان كجاست ؟ گفت : همين كه شما خوابيديد او به خانهء خويش برگشت .\r\n( 1 ) امام حسن و امام حسين در آن شب كه سخت تاريك بود و رعد و برق داشت و رگبار باران به تندى مىباريد از خانهء عايشه بيرون آمدند . پيشاپيش آنان نورى درخشيد و آن دو در پناه همان نور حركت مىكردند ، در حالى كه امام حسن با دست راست خود دست چپ امام حسين را گرفته بود . و ضمن حركت با يك ديگر سخن مىگفتند تا آنكه به نخلستان بنى نجار رسيدند . آنجا سرگردان شدند و راه را گم كردند و نمىدانستند به كدام سو بروند . امام حسن به امام حسين گفت : ما سرگردان‌شده‌ايم و نمىدانيم از كدام راه بايد برويم . تو موافقى كه همين جا بمانيم و بخوابيم تا صبح شود ؟ امام حسين گفت : آنچه مىخواهى و صلاح مىدانى انجام دهيم . همان جا دراز كشيدند و دست در آغوش يك ديگر نهادند و خوابيدند .\r\n( 2 ) پيامبر ( ص ) از خواب بيدار شدند و در جستجوى آن دو برآمدند و به خانهء فاطمه ( ع ) رفتند كه آنجا نبودند و پيامبر ( ص ) پياده حركت فرمودند و مىگفتند :\r\nپروردگارا ، سرور من و خداى من ! اين دو نوهء من از سختى و گرسنگى از خانه بيرون رفته‌اند . پروردگارا تو خود وكيل من بر آن دويى . پرتوى براى پيامبر ( ص ) آشكار شد و ايشان در پى آن حركت مىكردند تا به نخلستان بنى نجار رسيدند كه آن دو دست در آغوش يك ديگر درآورده و خوابيده بودند . آسمان فقط همان جا كه آن دو خفته بودند همچون طبقى خالى از ابر بود و در نقاط ديگر باران بسيار تندى مىباريد كه مردم چنان بارانى نديده بودند و حال آنكه يك قطره باران هم بر آنان نمىباريد . مار بزرگى كه موهايى همچون نىهاى بيشه داشت و دو بال داشت كه با يكى حسن و با ديگرى حسين را پوشانده بود و از آن دو مواظبت مىكرد .\r\n( 3 ) همين كه چشم پيامبر ( ص ) به آن دو افتاد سرفه‌يى فرمود و آن مار خود را كنار كشيد و گفت : پروردگارا ! تو و فرشتگانت را گواه مىگيرم كه اين دو فرزند رسول ترا حفظ كردم و آن دو را سالم و درست به او سپردم . پيامبر فرمودند : تو از چه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nگروهى هستى ؟ گفت : من پيام آور جنيان براى شمايم . پرسيدند : كدام گروهشان ؟\r\nگفت : از جن منطقه نصيبين هستم و از طايفهء بنى مليح . يكى از آيه‌هاى قرآن را فراموش كرده‌ايم . مرا فرستادند كه از شما بپرسم و چون به اينجا رسيدم شنيدم سروشى بانگ مىزند كه اى مار ! اين دو فرزندان رسول خدايند . آنان را از بلاها و آفتها حفظ ، و از پيشامدهاى شب و روز پاسدارى كن . من چنان كردم و اكنون آن دو را سالم و تندرست به شما مىسپرم . آن مار آيه‌يى را كه مىخواست پرسيد و رفت . پيامبر ( ص ) حسن را بر دوش راست خود و حسين را بر دوش چپ خويش نهادند . در اين هنگام على ( ع ) هم بيرون آمده و به پيامبر پيوسته بود ، يكى از ياران از رسول خدا درخواست كرد و گفت : پدر و مادرم فداى تو باد ، يكى از فرزندانت را به من بسپار تا زحمت شما كمتر شود . فرمودند : برو كه خداوند گفتارت را شنيد و مقامت را دانست . يكى ديگر از ياران رسول خدا ؟ همان گونه گفت و همان گونه پاسخ شنيد . آن گاه على ( ع ) گفت : اى رسول خدا يكى از فرزندان خودتان و مرا به من بدهيد تا از زحمت شما بكاهم . پيامبر ( ص ) به حسن نگريستند و فرمودند : آيا به دوش پدرت مىروى ؟ گفت : پدر بزرگ جان ! به خدا سوگند دوش شما براى من خوشتر از دوش پدرم است . پيامبر ( ص ) به حسين نگريستند و فرمودند : آيا تو به دوش پدرت مىروى ؟ گفت : پدر بزرگ جان ! من هم همان را مىگويم كه برادرم حسن گفت .\r\nدوش شما براى من خوشتر از دوش پدرم است . پيامبر ( ص ) در همان حال آن دو را به خانهء فاطمه ( ع ) آورد و او براى آن دو چند خرما اندوخته بود كه پيش ايشان آورد ، خوردند و سير و خوشحال شدند . « 1 »\r\n( 1 ) ام سلمه ( رضي الله عنه ) مىگويد : پيامبر ( ص ) در حجرهء من بودند كه جبريل به حضورش رسيد و آن دو در حجره گفتگو مىكردند كه در زده شد . حسن بن على بود . رفتم ، در را گشودم . حسين بن على هم همراهش بود . آن دو همين كه پدر بزرگ خويش را با جبريل ديدند ، پنداشتند كه جبريل دحيهء كلبى است و دور و بر او مىگشتند . جبريل گفت : اى رسول خدا ! مىبينى اين دو كودك چگونه رفتار مىكنند ؟ فرمودند : آرى ترا با دحيهء كلبى\r\n\r\n\r\n","description":"","footnote":"\r\n( 1 ) . اين حديث با ذكر سلسلهء سند ، هشتمين حديثى است كه از قول حضرت باقر ( ع ) در مجلس شصت و هشتم امالى صدوق ( ص 444 ، همراه با ترجمهء آقاى ميرزا محمد باقر كمره‌يى ) آمده است . م .\r\n","page_name":" 265 ","page_number":265},
  {"content":"\r\n\r\nاشتباه گرفته‌اند و دحيهء كلبى به اين دو بسيار محبت مىكند و هر گاه پيش ما مىآيد ، براى آنان هديه مىآورد . جبريل به دست خود به آسمان اشاره كرد و مانند كسى كه چيزى را مىخواهد بگيرد عمل كرد و سيب و به و انارى در دستش قرار گرفت و آنها را به حسن و حسين داد كه هر دو خوشحال شدند و با چهرهء درخشان پيش پيامبر ( ص ) دويدند . پيامبر ( ص ) سيب و به و انار را گرفتند و بوييدند و به آنان پس دادند و فرمودند : با همين ميوه‌ها پيش مادرتان برويد و اگر نخست پيش پدرتان برويد خوشتر دارم و آنان همان گونه رفتار كردند ، ولى آنان چيزى از آن نخوردند تا پيامبر ( ص ) به خانهء آنان رفتند و ميوه‌ها به حال خود باقى بود . پيامبر فرمودند : اى على ! چرا چيزى از اين ميوه‌ها نخورديد و موضوع جبريل را براى آنان فرمودند .\r\nپيامبر و ايشان از آن ميوه‌ها خوردند و به ام سلمه هم دادند . گويد آن سيب و به و انار همچنان باقى بود و هر چه مىخوردند چيزى از آن كاسته نمىشد . امام حسين فرموده است : پس از رحلت پيامبر ( ص ) آن ميوه‌ها همچنان به حال خود باقى بود و تا هنگامى كه مادرمان فاطمه ( ع ) زنده بود چيزى از آن كاسته نشد و چون فاطمه ( ع ) رحلت فرمود انار را از دست داديم ، ولى سيب و به باقى بود و چون پدرم امير المؤمنين شهيد شد ، به از ميان رفت و آن سيب باقى ماند و به همان حال در اختيار برادرم امام حسن بود . پس از آنكه ايشان مسموم شد و رحلت فرمود آن سيب پيش من بود هنگامى كه محاصره شدم و آب نداشتيم آن را مىبوييدم و شدت تشنگى من كاسته مى - شد و چون تشنگى من شدت پيدا كرد و يقين به نابودى كردم آن را خوردم .\r\n( 1 ) امام سجاد مىفرموده است : اين موضوع را يك ساعت پيش از كشته شدن پدرم از ايشان شنيدم و پس از شهادت آن حضرت بوى آن سيب از قتلگاه ايشان احساس مىشد . جستم كه نشانى از آن بيابم و نيافتم و بوى آن سيب پس از امام حسين ( ع ) در مرقد آن حضرت باقى مانده است . امام سجاد مىفرموده است : من هر گاه مرقد پدرم را زيارت مىكنم بوى آن سيب را استشمام مىكنم و هر يك از شيعيان ما كه به زيارت مرقد پدرم مىرود ، به هنگام سحر دقت كند ، در صورتى كه مخلص باشد آن بو را احساس خواهد كرد . « 1 »\r\n\r\n\r\n","description":"","footnote":"\r\n( 1 ) . اين روايت را ابن شهر آشوب شاگرد فتال در مناقب ، ص 391 ، ج 3 ، بدون ذكر سلسلهء سند از ام سلمه ( رضي الله عنه ) و حسن بصرى نقل كرده است . مرحوم علامهء مجلسى هم در صفحهء 443 جلاء العيون ، چاپ اسلاميهء تهران ترجمهء آن را آورده است . م .\r\n","page_name":" 266 ","page_number":266},
  {"content":"\r\n\r\n( 1 ) امام باقر ( ع ) در تفسير آيهء هفتم سورهء دهر « آنان به نذر خود وفا مىكنند و مىترسند » چنين فرموده است : حسن و حسين ( ع ) در كودكى بيمار شدند .\r\nپيامبر ( ص ) همراه دو تن ديگر از آنان عيادت فرمودند . يكى از آن دو مرد به امير المؤمنين ( ع ) گفت : اى ابو الحسن ! مناسب است نذرى بفرمايى كه خداوند متعال چون آن دو را بهبود بخشد انجام دهى . على ( ع ) هم فرمود : من هم همين گونه عمل خواهم كرد . هر دو كودك و خدمتكارشان فضه هم گفتند : چنين خواهيم كرد .\r\nخداوند متعال ايشان را بهبودى عنايت كرد و روزه گرفتند در حالى كه هيچ خوراكى نداشتند . على ( ع ) پيش يكى از همسايگان يهودى خود به نام يوشع كه پشم ريسى مىكرد رفت و به او گفت : ممكن است يك دسته پشم بدهى كه دختر محمد ( ص ) آن را بريسد و در قبال آن سه صاع جو به ما بدهى ؟ گفت : آرى و چنان كرد . على ( ع ) پشم را به خانه آورد . سه صاع جو هم آورد و موضوع را به فاطمه گفت و پذيرفت و يك سوم از پشم را رشت و يك صاع از جو را برداشت دستاس و خمير كرد و پنج گرده نان پخت كه براى هر كدام يك گرده بود . على ( ع ) همراه پيامبر ( ص ) نماز گزارد و پس از گزاردن نماز مغرب به خانه آمد و سفره گستردند و هر پنج تن نشستند . نخستين قطعه‌يى كه على ( ع ) از نان خود جدا كرد ، ناگاه فقيرى بر در خانه ايستاد و گفت : اى اهل بيت محمد ( ص ) ! من فقيرى از فقيران مسلمانم . از آنچه مىخوريد به من بخورانيد كه خدايتان از خوردنيهاى بهشت به شما بخوراند . على ( ع ) آن قطعه نان را از دست بر زمين نهاد و چنين فرمود : ( 2 ) « اى فاطمه كه داراى يقين و بزرگى هستى و اى دختر گزينه‌ترين همهء مردم ! آيا اين مستمند درمانده را كه بر در ايستاده و با آواى اندوهگين به خداوند شكايت مىكند و با گرسنگى و اندوه از ما يارى مىخواهد مىبينى ؟ و هر كسى در گرو كردار خويش است و هر كس نيكى كند در موقف شاد و خرم مىايستد و وعده‌گاه او بهشت است و خداوند بهشت را بر بخيل حرام فرموده است . شخص بخيل در موقف اندوهگين است و آتش او را به دوزخ فرا مىكشد . نوشيدنى او آشاميدنىهاى بسيار گرم و بوناك است . »\r\n( 3 ) فاطمه ( ع ) در پاسخ او اين ابيات را فرمود :\r\n« اى پسر عمو ! فرمان تو شنيدنى و پذيرفتنى است و بر من هيچ پستى و كار نكوهيده نيست . من با خرد و نيكوكارى پرورش يافته‌ام و اميدوارم كه چون گرسنه‌يى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nرا سير كنم به نيكان و گزيدگان ملحق شوم و به بهشت درآيم و مقام شفاعت داشته باشم . »\r\n( 1 ) فاطمه ( ع ) برخاست و آنچه در سفره بود به آن مستمند داد و همگان آن شب را گرسنه گذراندند و فرداى آن روز هم روزه گرفتند و حال آنكه در شب هم جز آب خالى چيزى نياشاميده بودند . آنگاه فاطمه ( ع ) يك سوم ديگر از آن پشم را رشت و يك صاع ديگر جو برداشت و دستاس و خمير كرد و پنج گرده نان پخت كه براى هر كس يك گرده بود . على ( ع ) همچنان نماز مغرب را با پيامبر ( ص ) گزارد و به خانه‌اش آمد و چون سفره گستردند و نشستند نخستين لقمه‌يى كه على از آن نان برگرفت يتيمى از يتيمان مسلمانان بر در آمد و گفت : اى اهل بيت محمد ( ص ) ! بر شما درود باد . من يتيمى از يتيمان مسلمانانم . از آنچه مىخوريد به من بخورانيد خدايتان از خوراكهاى بهشتى روزى فرمايد . على ( ع ) لقمه از دست بر زمين نهاد و چنين فرمود : ( 2 ) « اى فاطمه ! اى دختر سيد بزرگوار ! اى دختر پيامبرى كه هرگز آلايشى نداشته است ! خداوند يتيمى پيش ما فرستاد و هر كس امروز رحم كند ، همو رحيم است و وعده‌گاه او در بهشت نعمتهاى بهشتى است كه خداوند آنها را بر شخص پست حرام كرده است . آدم بخيل نكوهيده است . آتش او را به جحيم فرا مىخواند و آشاميدنى او آشاميدنيهاى بسيار گرم و بوناك است . »\r\n( 3 ) فاطمه ( ع ) چنين فرمود : « هم اكنون به او عطا مىكنم و باك ندارم و خداوند را بر بستگان خويش بر مىگزينم . فرزندان من گرسنه‌اند و كوچكتر ايشان در جنگ كربلا غافلگير و كشته مىشود . واى بر كشندهء او و عذاب بر او باد . آتش او را در حالى كه دستهايش با غل و زنجير بسته است به پست‌ترين جاى خود مىكشد و بندهايى بر بندهايش افزوده مىشود . »\r\n( 4 ) و فاطمه ( ع ) برخاست و آنچه در سفره بود به آن يتيم عنايت كرد و همگى گرسنه ماندند و چيزى جز آب خالى نياشاميدند ، و فرداى آن روز هم روزه گرفتند .\r\nفاطمه ( ع ) باقى ماندهء پشم را رشت و يك صاع باقى مانده از جو را دستاس و خمير كرد و پنج گرده نان فراهم آورد . على ( ع ) نماز مغرب را با پيامبر گزارد و به خانه آمد و نزديك سفره همگى با هم نشستند . نخستين لقمه كه على ( ع ) از آن نان گرفت يكى از اسيران مشركان آمد و بر در خانه ايستاد و گفت : اى خاندان محمد ! سلام بر شما\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nباد . ما را به اسيرى مىگيريد و خوراكى به ما نمىدهيد ؟ على ( ع ) لقمه را از دست فرو نهاد و چنين فرمود : ( 1 ) « اى فاطمه ! اى دختر احمد مرسل ! اى دختر پيامبر سرور استوار ! اسيرى به اينجا آمده است كه به جاى ديگر رهنمون نمىشود و در غل و زنجير بسته است و از گرسنگى شكايت مىكند و چيزى مىخواهد و هر كس امروز خوراكى به كسى دهد فردا آن را مىيابد . نزد خداوند يكتاى بلند مرتبه آنچه را كشاورز بكارد به زودى درو خواهد كرد . به او خوراك بده و مگذار به زحمت افتد تا آنكه به چيزى پاداش داده شوى كه نيست و تمام نمىشود . »\r\n( 2 ) فاطمه ( ع ) به او چنين پاسخ داد :\r\n« از آنچه آورده‌اى جز يك صاع باقى نمانده است . كف دست و مچ من تاول زده است . به خدا سوگند دو پسرم گرسنه‌اند . خداوندا ! آن دو را تباه مگردان . پدرشان هم در كار خير همواره كارهاى نو و تازه مىآورد . مچهاى دستش سطبر و بخشنده است . بر سر من سراندازى نيست جز آنچه كه به دست خود بافته‌ام . »\r\n( 3 ) و برخاستند و آنچه در سفره بود به آن اسير دادند و شب را گرسنه گذراندند و فرداى آن روز هر چند روزه نداشتند چيزى هم براى خوردن نداشتند .\r\n( 4 ) شعيب كه يكى از راويان اين حديث است مىگويد : على ( ع ) همراه حسن و حسين ( ع ) پيش رسول خدا آمدند و آن دو طفل همچون دو جوجه مىلرزيدند و اين از شدت گرسنگى بود . پيامبر ( ص ) چون ايشان را ديدند فرمودند : اى ابو الحسن ! آنچه بر شما مىبينم چقدر بر من سخت است . بيا پيش دخترم فاطمه برويم و پيش ايشان رفتند كه در محراب عبادت خود بود و از شدت گرسنگى شكمش به پشتش چسبيده بود و چشمهايش فرو رفته بود . همين كه پيامبر زهرا ( ع ) را ديدند او را در آغوش گرفتند و فرمودند : اى واى كه سه روز است شما به اين حاليد و من از شما بىخبر بوده‌ام . در اين هنگام جبريل ( ع ) فرود آمد و گفت : اى محمد ! آنچه را خداوند براى اهل بيت تو آماده فرموده است بگير . پيامبر فرمودند : اى جبريل ! چه چيز را بگيرم ؟ گفت : سورهء   هل اتى على الانسان حين من الدهر   را تا آنجا كه مى - فرمايد : « همانا كه اين پاداش شماست و كوشش و كار شما ستوده و سپاسگزارده شده است . »\r\n( 5 ) حسن بن مهران يكى ديگر از راويان اين حديث مىگويد : پيامبر ( ص ) از\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nجاى خود برخاستند و به خانهء فاطمه رفتند و چون ايشان را به آن حال ديدند همه را جمع فرمودند و در حالى كه مىگريستند گفتند : شما سه روز است در اين وضع هستيد كه مىبينم و من از شما بىخبرم ؟ و جبريل اين آيات را فرود آورد : ( 1 ) « همانا كه نكوكاران عالم در بهشت از جامى مىآشامند كه طبع آن چون كافور است . سرچشمهء گوارايى كه از آن بندگان خاص خدا مىنوشند كه به اختيارشان هر كجا خواهند آن را جارى مىسازند . » گويد چشمه‌يى است كه مظهر آن در خانهء پيامبر ( ص ) است و از آن به خانه‌هاى پيامبران و مؤمنان جارى است .\r\n( 2 ) آنان به نذر خويش وفا مىكنند ( يعنى على و فاطمه و حسن و حسين و فضه خدمتكار ايشان ) و مىترسند روزى را كه شر آن همه كس را فرا مىگيرد ( و به معنى روزى كه چهره‌ها در آن گرفته است نيز معنى كرده‌اند ) و آنان در عين نياز به خوراكى و دوست داشتن آن ، آن را به مستمندى از مستمندان مسلمانان و به يتيمى از يتيمهاى مستمند و به اسيرى از اسيران مشركان دادند و گفتند : همانا ما شما را براى خشنودى خداوند خوراك داديم و از شما هيچ گونه پاداش و سپاسى نمىخواهيم . راوى مى - گويد : به خدا سوگند ايشان همين سخن را هم به آنان نگفتند و بر زبان نياوردند ، بلكه در اين مورد چنين انديشيدند و خداوند متعال انديشهء آنان را بيان مىفرمايد و از ضمير ايشان بيان مىفرمايد كه از شما پاداشى نمىخواهيم كه به ما پرداخت كنيد و و سپاسى هم نمىخواهيم كه ما را ستايش كنيد ، بلكه ما فقط براى رضاى خداوند و رسيدن به پاداش او چنين كرديم و خداوند متعال مىفرمايد : « پس خداوند ايشان را از شر آن روز مصون داشت و به آنان درخشش و شادمانى ارزانى فرمود و در قبال آنكه شكيبايى و پايدارى كردند به ايشان بهشت و حرير را ارزانى داشت و آنان بر تختها تكيه زنندگانند و در آن نه آفتاب مىبينند و نه سرماى سوزان . » « 1 »\r\n\r\n\r\n","description":"","footnote":"\r\n( 1 ) . اين روايت لطيف در منابع شيعه تا آنجا كه اين بنده دست يافته است به تفصيل در امالى صدوق ( روايت يازدهم مجلس چهل و چهارم ، صفحات 256 تا 259 چاپ آقاى كمره‌يى ) و به نقل از آن در بحار و هم به تفصيل و با اختلافات اندك لفظى در اشعار ، در صفحات 350 تا 346 جلد 11 تفسير ابو الفتوح رازى ، چاپ مرحوم شعرانى و نيز با ذكر سلسلهء اسناد در صفحات 373 تا 375 جلد 3 مناقب ابن شهر آشوب آمده است . در منابع اهل سنت با نثر شيواى فارسى قرن پنجم هجرى در صفحات 434 تا 438 قصص قرآن مجيد ابو بكر عتيق نيشابورى سورآبادى ، چاپ 1347 ، دانشگاه تهران آمده است ، و صفحات 188 تا 192 مناقب خوارزمى ( اخطب خوارزم ) چاپ نجف و صفحات 313 تا 316 تذكرة الخواص سبط ابن جوزى ، چاپ نجف و خلاصه‌تر در صفحات 272 تا 274 مناقب ابن مغازلى شافعى آمده است . در تفسير كشاف و تفسير قرطبى و همچنين تفاسير در المنثور و بحر المحيط هم آمده است . و براى اطلاع از كتابهاى ديگر ، رك . به :\r\nصفحات 254 تا 259 جلد اول فضائل الخمسه من الصحاح السته . م .\r\n","page_name":" 270 ","page_number":270},
  {"content":"\r\n\r\n( 1 ) ابن عباس در دنبالهء همين حديث مىگويد : در همان حال كه بهشتيان در بهشت هستند پرتوى چون پرتو خورشيد مىبينند كه بهشت را روشن مىكند . مىگويند :\r\nخدايا تو خود در قرآن فرموده‌اى كه در بهشت نه گرماى آفتاب را احساس مىكنند و نه سرما را . خداوند جبريل را پيش ايشان مىفرستد و مىگويد : اين پرتو آفتاب نيست بلكه فاطمه و على لبخند زدند و بهشت از پرتو لبخند ايشان چنين نورانى شد ، و مىگويد : سورهء هل اتى تا آنجا كه مىفرمايد سعى و كوشش شما مشكور است ، در اين مورد نازل شده است .\r\n( 2 ) برخى گفته‌اند اين ابيات كه از امام باقر ( ع ) روايت شده درست نيست و در آن اشتباهات نحوى ديده مىشود . مىگويم ممكن است راويان در نقل اين اشعار اشتباه كرده باشند و گر نه ائمه از فصيح‌ترين و بليغ‌ترين افرادند و بر زبان آنان اشتباه جارى نمىشود . اين سوره و اين آيات هم موجب مزيد پاداش براى حسن و حسين ( ع ) است كه چنان عمل كرده‌اند ، هر چند به ظاهر كودك بوده‌اند و خداوند متعال آنان را در ثواب همپايهء پدر و مادرشان قرار داده و چگونگى ضمير ايشان را بيان فرموده است .\r\n( 3 ) ابن عباس در تفسير اين آيهء سورهء آل عمران كه مىفرمايد : « بگو بياييد پسران ما و پسران شما را فراخوانيم » مىگويد : نمايندگان مسيحيان نجران به حضور پيامبر ( ص ) آمدند و سيد و عاقب و ابو الحرث كه همان عبد المسيح بن نونان است همراه ايشان بودند و اين شخص اسقف نجران بود كه همراه سران مردم نجران به حضور پيامبر آمده بودند و به ايشان گفتند : چرا از پيامبر ما چنين ياد كرده‌اى ؟ فرمودند :\r\nپيامبر شما كيست ؟ گفتند : عيسى بن مريم و تو چنان پنداشته‌اى كه او بندهء خداست .\r\nفرمودند : آرى او بندهء خداست . گفتند : ميان آفريده‌هاى خداوند بندهء ديگرى چون او به ما نشان بده ( يعنى بدون پدر متولد شده باشد ) . پيامبر ( ص ) سكوت فرمودند و پاسخى ندادند تا آنكه جبريل ( ع ) اين آيات را آورد : « همانا مثل عيسى نزد خداوند چون مثل آدم است كه او را از خاك آفريد ، پس به او گفت باش و شد . » تا آخر آيهء\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمباهله ، و پيامبر به ايشان فرمودند : بياييد مباهله كنيم . گفتند : آرى مىآييم و مباهله مىكنيم . پيامبر ( ص ) بيرون آمدند در حالى كه دست على ( ع ) را در دست گرفته بودند و فاطمه و حسن و حسين عليهم السلام هم همراهشان بودند و به مسيحيان فرمودند :\r\nاينان پسران و زنان ما و خود ماييم . آنان نخست خواستند مباهله كنند ولى سيد به ابو الحرث و عاقب گفت : مىخواهيد در مورد مباهله با اين مرد چكار كنيد ؟ اگر دروغگو باشد مباهله با او چه فايده‌يى دارد ولى اگر راستگو و پيامبر باشد همهء شما نابود خواهيد شد و با قبول پرداخت جزيه با پيامبر صلح كردند . و پيامبر ( ص ) فرمودند : سوگند به كسى كه جان محمد در دست اوست ، اگر با من مباهله مىكردند يك سال نمىگذشت كه در منطقهء ايشان يك نفر هم زنده نمىماند .\r\n( 1 ) امام صادق ( ع ) فرموده است : اسقف مسيحيان به ايشان گفت : اگر فردا همراه فرزندان و اهل بيت خود براى مباهله آمد از مباهله با او پرهيز كنيد و اگر با يارانش آمد مهم نخواهد بود . فرداى آن روز پيامبر ( ص ) دست على را گرفت ، حسن و حسين هم جلو ايشان حركت مىكردند و فاطمه ( ع ) هم از پى ايشان مىآمد . پيامبر ( ص ) پيش آمدند و زانو به زمين زدند و اسقف مسيحيان گفت : به خدا سوگند محمد ( ص ) چنان زانو به زمين زد كه پيامبران زانو به زمين مىزنند ، و اسقف از حركت كردن و جلو رفتن براى مباهله عقب نشست و كناره گرفت .\r\n( 2 ) و پيامبر ( ص ) فرموده‌اند : اگر مسيحيان با من مباهله مىكردند تمام مسيحيان جهان از ميان مىرفتند .\r\n( 3 ) روز مباهله روز بيست و چهارم ماه ذى حجه است . شايسته است در آن روز غسل كنى و دو ركعت نماز بگزارى . هر ركعتى حمد و سوره بخوانى و تسبيحات هم بگويى و پس از تشهد و سلام هفتاد مرتبه استغفار كنى . سپس برخيزى و دست بر آسمان برافرازى و به آسمان بنگرى و بگويى : سپاس خداوندى كه ما را به اين آيين راهنمايى فرمود و اگر خداوند ما را راهنمايى نمىفرمود هدايت نمىشديم .\r\nسپاس خداوند پروردگار جهانيان را ، خداى يكتايى كه براى او انبازى نيست .\r\nسپاس خداوندى را كه هر چه در آسمانها و زمين است از اوست و سپاس خداوندى را كه آنچه را نمىدانستم به من شناساند و اگر اين شناخت نمىبود همانا من از نابودشدگان بودم كه پروردگارا تو فرموده‌اى : همانا خداوند اراده كرده است كه هر نوع پليدى و آلايشى را از شما اهل بيت بزدايد و شما را پاك فرمايد پاك كردنى . و\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nبراى ما اهل بيت را مشخص فرمودى و گفتى بياييد مباهله كنيم . پروردگارا ! سپاس و ستايش ترا سزد كه مرا راهنمايى و ارشاد فرمودى و زنان و فرزندان و مردان اهل بيت را به من معرفى فرمودى .\r\n( 1 ) پروردگارا ! من به حرمت اين مقام ، كه فضيلت هيچ مقامى براى مؤمنان به اين اندازه نيست و هيچ رحمتى افزون از اين نيست كه آنان را معرفى فرمودى و مردم را از شبهه بيرون آوردى ، به تو تقرب و توسل مىجويم . خداوندا ! اگر اين مقام محمود نبود كه تو براى ما مقرر فرمودى و اگر تو ما را راهنمايى نفرموده بودى كه از افراد محق اهل بيت و عترت پيامبرت پيروى كنيم ، همانا مسلمانان شكست مى - خوردند و كلمهء ملحدان آشكار مىشد و ستيزه‌گران پيروز مىشدند . و به هر حال ترا سپاس و ترا نيايش است و با اين نعمت و احسان خود بر ما منت نهادى . خدايا ! بر محمد و آل محمد درود فرست ، آنان كه فرمان برى از ايشان را بر ما واجب كرده‌اى . پروردگارا ! در دنيا و آخرت ما را بر اين عقيده و گفتار ثابت و پايدار بدار و به محمد و خاندان محمد بهترين پاداشى كه به پيامبران و رسولان خود مىدهى عنايت فرماى ، و اى مهربان‌تر همهء مهربانان ! با شفاعت ايشان ما را به بهشت و خانهء گراميداشتن وارد فرماى .\r\n( 2 ) پروردگارا ! من اهل كساء و آنانى را كه روز مباهله بودند و همهء آدميان و فرشتگانى را كه در زمرهء ايشان بوده‌اند شفيع خود قرار مىدهم و ترا سوگند به حق اين مقام مىدهم كه ما را بيامرز و توبهء ما را بپذير ، به رحمت خودت اى مهربان‌تر مهربانان . پروردگارا ! من گواهى مىدهم كه طينت و ارواح آنان يكسان و همگى از يك اصل است و ايشان يك درختند كه ريشه و شاخهاى آن پاك و فرخنده است .\r\nپروردگارا ! تو ايشان را بر خلق حجت قرار داده‌اى و آنان راهنمايان به وحدانيت تو هستند و داراى معجزاتى هستند كه تو به ايشان عنايت كرده‌اى و ديگران از آن عاجزند و تو نسبت به ايشان تفضل فرموده‌اى و آنان را پاك قرار داده‌اى و با نور خود ايشان را گرامى داشته‌اى و كتاب خود را بر ايشان نازل فرموده‌اى و به ما فرمان داده‌اى كه به ايشان تمسك جوييم . خدايا ! در آن روزى كه زيانكاران و درماندگان مىگويند ما را شفيع و دوستى گرم نيست ، شفاعت ايشان را بهرهء ما قرار بده و پس از اينكه ما را هدايت فرموده‌اى گمراه مفرماى ، اى مهربان‌تر مهربانان . « 1 »\r\n\r\n\r\n","description":"","footnote":"\r\n( 1 ) . براى اطلاع از منابع اهل سنت كه موضوع مباهلهء پيامبر ( ص ) و اينكه فقط على و فاطمه و حسن و حسين عليهم السلام در التزام ايشان بوده‌اند ، رك . به : بحث مستوفاى استاد محترم سيد مرتضى فيروزآبادى در صفحات 244 تا 250 جلد 1 فضائل الخمسه كه از صحيح مسلم و ترمذى و كشاف زمخشرى و منابع ديگر به تفصيل نقل شده است . م .\r\n","page_name":" 273 ","page_number":273},
  {"content":"\r\n\r\n( 1 ) بدان كه حسين ( ع ) از سر تا سينه به پيامبر ( ص ) شبيه بوده است و حسن ( ع ) از سينه تا قدم شبيه به آن حضرت بوده است و آن دو از ميان همهء خاندان و فرزندان رسول خدا ، محبوب‌ترين افراد در نظر ايشان بوده‌اند . « 1 »\r\n( 2 ) پيامبر ( ص ) فرموده‌اند : پروردگارا ! من آن دو را دوست مىدارم . تو هم آن دو را و دوستدارانشان را دوست بدار . « 2 »\r\n( 3 ) و فرموده‌اند : هر كس حسن و حسين را دوست بدارد ، او را دوست مىدارم و هر كه را من دوست بدارم خدايش دوست مىدارد و هر كه را خدا دوست بدارد به بهشت مىبردش . و هر كس آن دو را دشمن بدارد ، من او را دشمن مىدارم و هر كه را من دشمن بدارم خدايش دشمن مىدارد و هر كه را خدا دشمن بدارد جاودانه در آتش مىافكند . « 3 »\r\n( 4 ) پيامبر ( ص ) فرموده‌اند : حسن و حسين دو گوشوار عرشند و بهشت به خداوند گفت : پروردگارا ! مستمندان و ضعيفان را در من مسكن دادى . حق تعالى فرمود :\r\nآيا به اين خشنود نيستى كه اركان ترا به حسن و حسين آراستم ؟ و بهشت چنان خراميد كه عروس از شادى مىخرامد . « 4 »\r\n( 5 ) على بن ابى طالب ( ع ) فرموده است : حسن و حسين ( ع ) نزد پيامبر ( ص ) به بازى مشغول بودند و مقدارى از شب گذشت . پيامبر ( ص ) به ايشان فرمود : پيش مادرتان برگرديد . برقى در آسمان روشن شد كه تا هنگام رسيدن آن دو به حضور مادرشان راه آن دو را روشن مىداشت و پيامبر ( ص ) به آن برق مىنگريست و مىفرمود : سپاس\r\n\r\n\r\n","description":"","footnote":"\r\n( 1 ) . اين مطلب عينا در ارشاد شيخ مفيد ، ص 180 ، چاپ 1377 قمرى ، تهران ، آمده است . م .\r\n( 2 ) . به نقل از ذاذان از جناب سلمان فارسى در صفحهء 180 ارشاد مفيد آمده است .\r\nدر منابع اهل سنت هم اين موضوع فراوان و مكرر آمده است ، از جمله در كنوز الحقائق مناوى ، ص 5 و صحيح ترمذى ، ص 306 ، ج 2 ، و مسند امام احمد حنبل ، ص 369 ، ج 5 ، و مستدرك حاكم ، ص 166 ، ج 3 ، و بسيارى منابع ديگر . م .\r\n( 3 ) . به نقل از ذاذان از جناب سلمان فارسى در صفحهء 180 ارشاد مفيد آمده است .\r\nدر منابع اهل سنت هم اين موضوع فراوان و مكرر آمده است ، از جمله در كنوز الحقائق مناوى ، ص 5 و صحيح ترمذى ، ص 306 ، ج 2 ، و مسند امام احمد حنبل ، ص 369 ، ج 5 ، و مستدرك حاكم ، ص 166 ، ج 3 ، و بسيارى منابع ديگر . م .\r\n( 4 ) . در ارشاد شيخ مفيد از ابن لهيعه از ابى عوانه نقل شده است ، و در بحار ، ص 275 ، ج 43 ، به نقل از ارشاد آمده است . م .\r\n","page_name":" 274 ","page_number":274},
  {"content":"\r\n\r\nخداوندى را كه ما اهل بيت را گرامى داشته است .\r\n( 1 ) امام حسن ( ع ) به ياران خود فرمودند : خدا را دو شهر است ، يكى در خاور و ديگرى در باختر ، كه در آن دو شهر گروهى از آفريده‌هاى خداوند ساكنند كه هرگز قصد و آهنگ معصيت هم نمىكنند و به خدا سوگند در آن دو شهر و فاصلهء ميان آن دو شهر ، كسى جز من و برادرم حسين حجت خدا بر خلق خدا نيست .\r\n( 2 ) امام حسين ( ع ) هم روز عاشورا خطاب به سپاهيان ابن زياد كه نفرين خداوند بر ايشان باد فرمود : شما را چه مىشود كه چنين بر ضد من همكارى مىكنيد ؟ به خدا سوگند اگر مرا بكشيد حجت خدا را بر خود كشته‌ايد و به خدا سوگند كه ميان جابلقا و جابلسا پسر پيامبرى كه خداوند در موردش با شما احتجاج كند غير از من نيست .\r\n( 3 ) شاعر در اين باره گويد :\r\n« پاكان و پاك‌دامنانى كه نامشان هر جا برده شود ، بر ايشان درود فرستاده مىشود . »\r\n« آنان پنج تنى هستند كه به جاى آنان هيچ گاه و هرگز بدلى جستجو نمىكنم .\r\nرسول پروردگارم و دو نوه‌اش و دخترش و پنجمى ايشان مولايم ابو الحسن است . »\r\n« بر خدا توكل مىكنم و بر پنج تن توسل مىجويم . »\r\nديگرى گويد : « من دوستدار پنج تنى هستم كه در مورد آنان سوره‌هاى طه و هل اتى و حاميم‌ها و زمر نازل شده است . »\r\n( 4 ) مردى نصرانى در بارهء ايشان مىگويد :\r\n« من از قبايل تيم و عدى به بدى ياد نمىكنم ، ولى دوستدار خاندان هاشم هستم و هنگامى كه من در راه خدا از سرزنش سرزنش‌كننده بيم ندارم ديگر چه كسى در بارهء محبت على و گروه او مرا مىخواهد سرزنش كند ؟ به من مىگويند :\r\nبا آنكه مسيحى هستى دوستى على و پرهيزكاران عرب و عجم را در دل مىپرورى ؟\r\nمىگويم : چنين مىپندارم كه خداوند محبت آنان را حتى در دل چهار پايان هم سرشته است . »\r\n( 5 ) ديگرى گفته است : « اگر دوستى من نسبت به پنج تنى كه موجب پاكى اعمال من است و بغض دشمنان ايشان رفض است من رافضيم . »\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n( 1 )\r\n\r\nمجلس نوزدهم در رحلت امام حسن ( ع )\r\n( 2 ) از مغيره روايت شده است كه معاويه به جعده دختر اشعث پيام داد كه اگر حسن ( ع ) را مسموم كنى ترا به همسرى پسرم يزيد در مىآورم . جعده ، همسر امام حسن ( ع ) بود . معاويه صد هزار درهم براى او فرستاد و او امام حسن ( ع ) را مسموم كرد ، مال به جعده تسليم شد ، ولى او را به همسرى يزيد كه نفرين خدا بر او باد در نياورد . مردى از خاندان طلحه بعدها جعده را به همسرى گرفت و از او داراى فرزند شد و هر گاه ميان آنان و ديگر خانواده‌هاى قريش بگو مگو در مىگرفت ، فرزندان جعده را ملامت و سرزنش مىكردند و به آنان مىگفتند : شما پسران زنى هستيد كه شوهرش را زهر داد .\r\n( 3 ) عمر بن اسحاق « 1 » مىگويد : من در محضر امام حسن و امام حسين ( ع ) در خانهء امام حسن بودم و حضرت امام حسن براى قضاى حاجت بيرون رفت و چون بازگشت فرمود گفت : تاكنون چند بار به من زهر آشاماندند ولى هيچ بار چون اين بار نبود .\r\nهمانا قطعه‌يى از جگرم دفع شد و من با قطعه چوبى كه همراهم بود آن را زيرورو كردم . امام حسين پرسيد : چه كسى به شما زهر خورانده است ؟ فرمود : نسبت به او چه قصدى دارى ؟ آيا مىخواهى او را بكشى ؟ اگر همان كسى است كه من تصور مىكنم ، خداوند از تو شديدتر از او انتقام خواهد گرفت و اگر او نباشد ، هرگز دوست ندارم بىگناهى به خون من گرفته شود .\r\n( 4 ) عبد الله بن ابراهيم مخارقى نقل مىكند كه چون ساعت رحلت امام حسن ( ع ) فرا رسيد امام حسين ( ع ) را خواست و به ايشان فرمود : اى برادر ! من از تو جدا مىشوم و به خداى خود ملحق مىشوم . همانا به من زهر خورانده شد و قطعه‌يى از جگرم در طشت دفع شد . و من مىدانم چه كسى و از كجا به من زهر خوراند و من در پيشگاه پروردگارم با آن شخص مخاصمه خواهم كرد و ترا به حق خودم بر تو سوگند مىدهم كه در اين باره سخنى نگويى و منتظر بمان تا خداوند در اين مورد حكم فرمايد و چون من درگذشتم چشمهاى مرا ببند و مرا غسل بده و كفن كن و بر\r\n\r\n\r\n","description":"","footnote":"\r\n( 1 ) . تمام اين بخش را از ارشاد شيخ مفيد گرفته است و در صفحات 174 و 175 ارشاد ، چاپ 1377 قمرى ، تهران ، آمده است . اختلافات اندكى كه به احتمال غلط چاپى است در روضة الواعظين ديده مىشود كه اصلاح شد . از جمله به جاى عمر ، عمير است . م .\r\n","page_name":" 276 ","page_number":276},
  {"content":"\r\n\r\nتابوتم بگذار و كنار مرقد جدم ببر تا تجديد عهدى كنم و سپس مرا كنار گور مادر بزرگم فاطمه ( رضى الله عنها ) ببر و آنجا به خاك بسپار . و اى برادر ! خواهى ديد كه اين قوم ( بنى اميه ) مىپندارند كه شما مىخواهيد مرا كنار پيامبر ( ص ) به خاك بسپريد و جمع خواهند شد و شما را از آن منع خواهند كرد و ترا به خدا سوگند مىدهم كه در مورد من حتى به اندازهء يك خون گرفتن خون به زمين نريزد . ( 1 ) سپس امام حسن ( ع ) به امام حسين ( ع ) در بارهء خانواده و فرزندان و ما ترك خويش و مطالبى كه امير المؤمنين على ( ع ) سفارش فرموده بود وصيت كرد و آنچه را كه امير المؤمنين على به هنگامى كه او را به جانشينى خود منصوب فرموده بود گفته بود به امام حسين ( ع ) فرمود و شيعيان خود را راهنمايى فرمود كه امام حسين را جانشين خود قرار داده است و آن حضرت را به امامت پس از خويش منصوب فرمود . و چون امام حسن ( ع ) درگذشت امام حسين ايشان را غسل داد و كفن كرد و بر تابوت نهاد و حركت كردند . مروان و همراهان او كه از بنى اميه بودند هيچ شك و ترديد نكردند كه آنان مىخواهند جسد مطهر را كنار مرقد رسول خدا به خاك بسپرند . جمع شدند و زره پوشيدند و سلاح برداشتند و همين كه امام حسين ( ع ) جنازه را كنار مرقد پيامبر آورد كه تجديد عهدى فرمايد ، بنى اميه به مقابلهء ايشان آمدند و عايشه هم سوار بر استرى شد و مىگفت :\r\nمرا با شما چه كار است كه مىخواهيد كسى را به خانهء من درآوريد كه دوستش نمى - دارم ؟ مروان هم شروع به هياهو كرد و بانگ برداشته بود كه چه بسا جنگ كه از صلح و آرامش بهتر است . آيا بايد عثمان در دورترين نقطهء مدينه به خاك سپرده شود و حسن را كنار مرقد پيامبر به خاك بسپرند ؟ اين هرگز نخواهد شد و من شمشير خواهم كشيد و نزديك بود ميان بنى هاشم و بنى اميه جنگ و خون ريزى درگيرد .\r\nابن عباس به مروان گفت : برگرد و به همان جا كه از آنجا آمده‌اى برو كه ما نمىخواهيم پيكر سالار خود را كنار رسول خدا به خاك بسپريم ، بلكه مىخواهيم به زيارت مرقد پيامبر تجديد عهدى كند ، و سپس بر طبق وصيت خودش او را كنار گور مادر بزرگش فاطمه بنت اسد دفن خواهيم كرد و اگر وصيت فرموده بود كه او را كنار مرقد جد بزرگوارش پيامبر دفن كنيم ، مىدانستى و مىديدى كه تو كوچكتر و درمانده‌تر از آنى كه ما را از اين كار باز دارى ، و امام حسن ( ع ) به خدا و پيامبرش و حرمت قبر ايشان آگاه‌تر از آن است كه چون ديگران به زور و بدون اجازه ، آنجا درآيد . ابن عباس سپس به عايشه رو كرد و به او گفت : اى واى كه روزى بر استر و روزى بر\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nشتر سوار مىشوى و مىخواهى پرتو خدا را فرو نشانى و با دوستان خدا جنگ كنى . برگرد كه از آنچه مىترسيدى كفايت شدى و به آنچه مىخواستى رسيدى و خداوند انتقام اين اهل بيت را خواهد گرفت ، هر چند پس از اين باشد .\r\n( 1 ) امام حسين هم فرمودند : به خدا سوگند اگر وصيت امام حسن نبود كه در اين مورد به اندازهء يك خون گرفتن هم خون ريزى نكنم مىدانستيد كه چگونه شمشيرهاى خدا انتقام خويش را از شما مىگرفت ، كه شما پيمان ميان ما و خودتان را شكستيد و آنچه را كه براى خود با شما شرط كرده بوديم باطل كرديد . و پيكر امام حسن ( ع ) را به بقيع بردند و كنار گور مادر بزرگش فاطمه دختر اسد كه خدايش در بهشت مسكن دهاد به خاك سپردند . « 1 »\r\n( 2 ) مدت بيمارى امام حسن ( ع ) چهل روز طول كشيد و در آخر صفر سال پنجاهم هجرت رحلت فرمود و در آن هنگام چهل و هشت يا چهل و هفت سال داشت و مدت خلافت ايشان ده سال بود . « 2 »\r\n( 3 ) امام صادق ( ع ) از قول نياكان خود نقل مىفرمايد كه روزى امام حسن ( ع ) در دامن پيامبر ( ص ) نشسته بود . ناگاه سر خود را بلند كرد و گفت : پدر جان ! براى كسى كه پس از مرگ شما به زيارت شما آيد چه پاداشى است ؟ فرمود : پسركم ! هر كس پس از مرگ من به زيارت من آيد براى او بهشت است و هر كس پس از مرگ پدرت به زيارتش برود براى او بهشت است و هر كس پس از مرگ برادرت به زيارتش برود براى او بهشت است و هر كس پس از مرگ تو به زيارت تو آيد براى او بهشت است . « 3 »\r\n\r\n\r\n","description":"","footnote":"\r\n( 1 ) . تمام اين موارد هم بدون هيچ كم و افزونى از ارشاد مفيد گرفته شده است . م .\r\n( 2 ) . در بارهء روز مرگ و سال رحلت و مدت عمر حضرت امام حسن مجتبى ( ع ) اقوال مختلف نقل شده است . شايد يكى از كتابهاى خوب كه همهء اقوال را در اين مورد جمع - آورى كرده است ، ناسخ التواريخ است و براى اطلاع مىتوان به صفحات 132 تا 135 جلد 2 ناسخ التواريخ چاپ كتابفروشى اسلاميه ، تهران 1396 ق ، مراجعه كرد . براى اطلاع از رفتار ناپسند كارگزاران اموى و مروانى و عايشه نسبت به جسد مطهر امام مجتبى ( ع ) در منابع اهل سنت ، رك . به : ابن عبد البر ، استيعاب ، حاشيهء صفحهء 375 اصابه ، و به اسد الغابه ، ص 15 ، ج 2 ، و به ترجمهء نهاية الارب نويرى ، ص 88 ، ج 7 ، به قلم اين بنده . م .\r\n( 3 ) . اين روايت در مناقب ابن شهر آشوب ، ص 46 ، ج 4 ، هم آمده است . م .\r\n","page_name":" 278 ","page_number":278},
  {"content":"\r\n\r\n( 1 ) و امام حسن ( ع ) به پيامبر ( ص ) گفت : اى رسول خدا ! براى كسى كه ما را زيارت كند چه پاداشى خواهد بود ؟ فرمود : هر كس مرا در حال حيات يا پس از مرگ زيارت كند و پدر و خودت و برادرت را در زندگى يا پس از مرگ زيارت كند ، بر عهدهء من است كه روز رستاخيز او را نجات دهم .\r\n( 2 ) دعبل بن على خزاعى به خود مىگويد : « آرام بگير كه در اين مورد براى تو چه بسيار سرمشق است .\r\nشدت و هيجان اندوه خود را با ياد آورى رحلت پيامبر و كشته شدن وصى او و بريدن سر حسين و مسموم شدن حسن تسكين ببخش . » « 1 »\r\nو اين شعر هم سروده شده است :\r\n« اندوههاى روزگار ابرهاى فشرده بر يك ديگر است و چشم حوادث با اشگ خود فاجعه مىبارد . هر گاه اندوهها بر تو هجوم مىآورد ، با ياد آوردن مصيبتهاى اولاد فاطمهء بتول ( ع ) آنها را آرام كن . » « 2 »\r\n( 3 )\r\n\r\nمجلس بيستم در چگونگى شهادت امام حسين ( ع )\r\n( 4 ) خداوند متعال در آيهء 42 سورهء ابراهيم فرموده است : « و هرگز خداوند را از آنچه ستمگران مىكنند غافل مدان . »\r\n( 5 ) و در آيهء 227 سورهء شعراء مىفرمايد : « و به زودى آنان كه ستم مىكنند خواهند دانست كه به چه كيفر گاهى بازمىگردند . »\r\n( 6 ) امام رضا ( ع ) فرموده است : محرم ماهى است كه مردم دورهء جاهلى جنگ و خون ريزى در آن را حرام مىدانستند ولى ريختن خونهاى ما در آن ماه روا دانسته شد و حرمت ما در آن دريده شد و كودكان و زنان ما در آن اسير شدند و خيمه‌هاى ما را آتش زدند و هر چه در آن بود غارت كردند و در كار ما رعايت هيچ حرمتى\r\n\r\n\r\n","description":"","footnote":"\r\n( 1 ) . اين دو بيت دعبل صحيح‌تر و كامل‌تر در مناقب ، ص 46 ، ج 4 ، آمده است . م .\r\n( 2 ) . در همان صفحهء 46 مناقب ، اين دو بيت به شاعرى به نام منبه صوفى نسبت داده شده است و چون صحيح‌تر بود ، از آن ترجمه شد . خوانندگان گرامى توجه دارند كه ابن شهر - آشوب شاگرد فتال است و مطالب بسيارى از روضة الواعظين در مناقب آورده است . م .\r\n","page_name":" 279 ","page_number":279},
  {"content":"\r\n\r\nبراى رسول خدا صورت نگرفت . همانا روز شهادت حسين ( ع ) پلكهاى چشم ما را مجروح و اشك ما را روان كرد و عزيز ما را خوار و زبون ساخت . اى سرزمين كربلا ! تو تا روز رستاخيز ما را گرفتار اندوه و بلا كردى . آرى ، بايد به كسى چون حسين ( ع ) گريه‌كنندگان گريه كنند ، كه گريستن بر او گناهان بزرگ را فرو مىريزد ، و سپس فرمود : چون هلال محرم آشكار مىشد ، پدرم هرگز متبسم و با لبخند ديده نمىشد و اندوهش افزون مىشد و چون روز دهم آن ماه فرا مىرسيد ، آن روز روز غم و سوگ و گريستن او بود و آن همان روزى است كه امام حسين كه درودهاى خدا بر او باد در آن شهيد شد .\r\n( 1 ) و امام رضا ( ع ) فرموده است : هر كس روز عاشورا كوشش در بارهء نيازهاى دنيايى خود را ترك كند ، خداوند نيازهاى اين جهانى و آن جهانى او را بر مىآورد و هر كس روز عاشورا روز اندوه و سوگ و گريستن او باشد ، خداى عز و جل روز رستاخيز را روز شادى و خرمى او قرار مىدهد ، و چشمش را به ديدار ما روشن مى - فرمايد . هر كس روز عاشورا را روز بركت بداند و در آن چيزى براى خود اندوخته كند ، خداوند متعال در آنچه اندوخته است بركت نخواهد داد و روز رستاخيز همراه يزيد و عبيد الله بن زياد و عمر بن سعد - كه لعنت خدا بر ايشان باد - محشور خواهد شد و همراه آنان به پست‌ترين جاى دوزخ مىرسد . « 1 »\r\n( 2 ) امام حسين فرموده است : من كشتهء اشكم . هيچ مؤمنى مرا ياد نمىكند مگر آنكه اندوهش مىگيرد و مىخواهد بگريد . « 2 » روايت است كه ام سلمه ( رضي الله عنه ) روزى از سپيده دم مىگريست . به او گفتند : چرا مىگريى ؟ گفت : بدون ترديد پسرم حسين كشته شده است . من از هنگامى كه رسول خدا رحلت فرموده‌اند تا ديشب ، ايشان را در خواب نديده بودم . ديشب ايشان را در خواب ديدم و گفتم : پدر و مادرم فدايت باد ، چرا رنگ چهرهء شما پريده است ؟ فرمودند تمام امشب مشغول كندن گور حسين و يارانش بودم . ام سلمه مىگفت : من جز امشب نوحه‌گرى حسين را نشنيده بودم ،\r\n\r\n\r\n","description":"","footnote":"\r\n( 1 ) . اين دو روايت ذيل شمارهء 2 و 4 مجلس بيست و هفتم امالى صدوق ( صفحهء 129 همراه با ترجمه ، چاپ آقاى كمره‌يى ) آمده است .\r\n( 2 ) . براى اطلاع از نمونه‌هاى ديگر اين روايت به بحار الانوار ، ص 280 ، ج 44 ، مراجعه فرماييد . م .\r\n","page_name":" 280 ","page_number":280},
  {"content":"\r\n\r\nخداوند آن را به من ننمايد ، ولى قطعا پسرم حسين ( ع ) كشته شده است . « 1 » گفته شده است كه يكى از پريان اين اشعار را مىخوانده است :\r\n« اى ديدهء من ! با كوشش اشگ بريز . پس از من چه كسى بر شهيدان خواهد گريست ؟ بر گروهى كه مرگها آنان را به سوى ستمگرى در آبشخور بردگان مى - كشاند . » « 2 »\r\n( 1 ) امام صادق ( ع ) فرموده است : كسانى كه بسيار گريسته‌اند پنج تن هستند : آدم ، يعقوب ، يوسف ، فاطمه ( ع ) دختر محمد ( ص ) و على بن الحسين ( ع ) . آدم بر فراق بهشت چندان گريست كه بر گونه‌هايش دو آبراههء اشگ نمودار شد . يعقوب بر يوسف چندان گريست تا چشمش از ميان رفت و تا آنجا كه به او گفته شد : به خدا سوگند ، ياد يوسف را از ياد نمىبرى تا درمانده يا نابود شوى . يوسف بر فراق يعقوب چندان گريست كه زندانيان را به ستوه آورد و به او گفتند : يا روز گريه كن و شب آرام بگير يا شب گريه كن و روز آرام بگير و با زندانيان با يكى از آن دو سازش كرد .\r\nاما فاطمه ( ع ) چندان بر پيامبر ( ص ) گريست كه مردم مدينه به ستوه آمدند و گفتند : از بسيارى گريهء خويش ما را به ستوه آوردى و آن حضرت به مزار شهدا مىرفت و آنجا مىگريست و برمىگشت . على بن حسين ( ع ) بيست تا چهل سال بر امام حسين گريست و هيچ خوراكى برابر ايشان ننهادند مگر آنكه مىگريست و يكى از خدمتگزارانش گفت : اى پسر رسول خدا ! فدايت گردم ، مىترسم نابود شوى .\r\nفرمود : همانا درد دل و اندوه خود را به خداوند شكايت مىكنم و از جانب خدا ، مىدانم چيزهايى را كه شما نمىدانيد . من هيچ گاه از كشتار فرزندان فاطمه ياد نمى - كنم مگر آنكه عقده گلويم را مىگيرد و اشك مىريزم . « 3 »\r\n( 2 ) داود بن كثير رقى « 4 » مىگويد : در محضر امام صادق بودم . آب خواست و چون به حضورش آوردند و نوشيد ، ديدم چشمهايش اشك آلوده شد و گريست و فرمود :\r\n\r\n\r\n","description":"","footnote":"\r\n( 1 ) . اين احاديث در مجلس بيست و نهم امالى صدوق ، صفحات 139 ، و 140 ، چاپ آقاى كمره‌يى آمده است و سلسلهء اسناد آن هم ذكر شده است . م .\r\n( 2 ) . اين احاديث در مجلس بيست و نهم امالى صدوق ، صفحات 139 ، و 140 ، چاپ آقاى كمره‌يى آمده است و سلسلهء اسناد آن هم ذكر شده است . م .\r\n( 3 ) . اين احاديث در مجلس بيست و نهم امالى صدوق ، صفحات 139 ، و 140 ، چاپ آقاى كمره‌يى آمده است و سلسلهء اسناد آن هم ذكر شده است . م .\r\n( 4 ) . از راويان قرن دوم كه بيشتر روايات او از موسى بن جعفر و على بن موسى عليهما السلام است . شرح حال او در صفحهء 112 رجال نجاشى ، چاپ داورى قم ، آمده است . اين حديث هم در همان مجلس امالى صدوق ، ص 142 ، چاپ آقاى كمره‌يى آمده است . م .\r\n","page_name":" 281 ","page_number":281},
  {"content":"\r\n\r\nاى داود ! نفرين خدا بر قاتل حسين باد . ياد حسين چقدر زندگى را تلخ و ناگوار مىكند . من هيچ گاه آب سرد نمىنوشم مگر اينكه حسين ( ع ) را ياد مىكنم و هيچ بنده‌يى نيست كه چون آب سرد بياشامد ، از حسين ( ع ) ياد كند و بر قاتل او لعنت فرستد ، مگر اينكه خداوند براى او صد هزار حسنه مىنويسد و صد هزار خطاى او را محو مىفرمايد و صد هزار درجه بر درجه‌اش مىافزايد و چون كسى است كه صد هزار برده آزاد كرده باشد و روز قيامت خداوندش گشاده چهره محشور مىفرمايد .\r\n( 1 ) روايت شده است چون امام حسن ( ع ) رحلت فرمود ، شيعيان در عراق به جنبش آمدند و براى امام حسين ( ع ) نامه نوشتند كه معاويه را خلع و با آن حضرت بيعت كنند . امام حسين ( ع ) آنان را از اين كار باز داشت و ياد آورى فرمود كه ميان ايشان و معاويه پيمانى است كه شكستن آن تا پايان مدت جايز نيست و اگر معاويه بميرد در اين باره اظهار نظر خواهد فرمود . و چون معاويه در نيمهء رجب سال شصتم هجرت درگذشت يزيد به وليد بن عتبة بن ابى سفيان كه از سوى معاويه فرماندار مدينه بود نوشت كه از امام حسين ( ع ) بيعت بگيرد و به آن حضرت اجازهء تأخير در بيعت ندهد . وليد شبانه كسى را پيش امام حسين فرستاد و ايشان را فرا خواند . امام حسين ( ع ) دانستند كه چه مىخواهد و گروهى از ياران خود را خواست و به آنان گفت : وليد در اين وقت شب مرا احضار كرده است و در امان نيستم كه پيشنهادى كند كه نپذيرم و او قابل اعتماد نيست و از گزندش در امان نيستم . شما همراه من باشيد و چون من وارد خانه‌اش شدم بر در خانه بنشينيد و اگر شنيديد كه صداى من بلند شد ، وارد خانه شويد كه او را از من باز داريد .\r\n( 2 ) امام حسين ( ع ) وارد خانهء وليد شد و مروان بن حكم هم آنجا بود . وليد خبر مرگ معاويه را به ايشان داد . امام حسين ( ع )  انا لله و انا اليه راجعون  فرمود . وليد آنگاه نامهء يزيد را خواند كه در آن فرمان داده بود از ايشان براى يزيد بيعت بگيرد .\r\nامام حسين ( ع ) فرمود : من خيال نمىكنم تو به بيعت پوشيدهء من براى يزيد قناعت كنى و بايد با او آشكارا بيعت كنم . وليد گفت : آرى همين گونه است . فرمودند : پس باشد تا فردا تصميم بگيرى . وليد گفت : در پناه نام خدا برو تا فردا همراه جماعت پيش ما آيى . مروان به وليد گفت : اگر اكنون حسين از پيش تو برود و بيعت نكند ، ديگر چنين فرصتى به دست تو نخواهد آمد ، تا آنكه ميان شما كشتار بسيار واقع شود . اين مرد را همين جا نگهدار ( زندانى كن ) و از خانهء تو نبايد بيرون برود تا\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nآنكه بيعت كند و اگر بيعت نكرد ، گردنش را بزن . در اين هنگام امام حسين ( ع ) از جاى برخاست و فرمود : اى پسر زن كبود چشم ! آيا تو مىخواهى مرا بكشى يا او ؟ تو همانى كه سرا پا گناهى و دروغ مىگويى . و از خانهء وليد بيرون آمد و يارانش آن حضرت را همراهى كردند تا به خانه‌اش رفت . امام حسين ( ع ) آن شب را كه شب شنبهء سه شب باقى مانده از رجب سال شصتم هجرت بود در خانه‌اش ماند . « 1 » وليد بن عتبه هم سرگرم پيام فرستادن به عبد الله بن زبير براى بيعت شد و او هم نپذيرفت و همان شب از مدينه بيرون رفت و آهنگ مكه كرد . فردا صبح وليد گروهى را به تعقيب ابن زبير فرستاد و يكى از وابستگان بنى اميه را همراه هشتاد سوار روانه كرد و آنان به تعقيب عبد الله بن زبير پرداختند و او را نيافتند و به او نرسيدند و باز گشتند .\r\nپايان روز شنبه وليد گروهى را به حضور امام حسين فرستاد كه براى بيعت حاضر شوند . امام حسين ( ع ) فرمودند : بگذاريد فردا شود ، تا شما و ما ببينيم چه مىشود .\r\nآنان هم اصرار نكردند و آن شب را دست نگهداشتند و آن حضرت همان شب كه شب يك شنبه دو روز باقى مانده از ماه رجب بود به سوى مكه حركت فرمود . پسران و برادران و برادرزادگان ايشان و عموم افراد خانوادهء ايشان غير از محمد بن حنفيه با ايشان حركت كردند . امام حسين ( ع ) در حالى كه از مدينه بيرون مىرفت اين آيه را تلاوت فرمود : « از آن شهر با حال بيم و نگرانى بيرون شد و گفت : پروردگارا ! مرا از اين قوم ستمكار رهايى ده . » « 2 » و چون وارد مكه شد اين آيه را تلاوت فرمود :\r\n« و چون رو به شهر مدين آورد گفت اميد است كه پروردگار من مرا به راه راست راهنمايى فرمايد . » « 3 »\r\n( 1 ) امام حسين ( ع ) در مكه منزل فرمود . مردم مكه و عمره‌گزاران و اهالى شهرهاى ديگر كه در مكه بودند به حضور ايشان آمد و شد مىكردند . و چون خبر مرگ معاويه به مردم كوفه رسيد و از اخبار يزيد هم آگاه بودند و سرپيچى امام حسين ( ع ) از بيعت با يزيد به اطلاع ايشان رسيد ، شيعيان كوفه در خانهء سليمان بن صرد جمع شدند و خبر مرگ معاويه را به يك ديگر دادند و سپاس خدا را بجا آوردند . سليمان بن\r\n\r\n\r\n","description":"","footnote":"\r\n( 1 ) . اين مطالب را عينا از ارشاد شيخ مفيد ( رضي الله عنه ) گرفته ، ولى اندكى تلخيص كرده است . از جمله ، مفيد چند سطرى در بارهء نيك نفسى وليد نقل كرده است كه فتال نيشابورى حذف كرده است . براى اطلاع ، رك . به : صفحهء 183 ارشاد ، چاپ 1378 قمرى ، تهران . م .\r\n( 2 ) . بخشى از آيات 22 و 23 سورهء بيست و هشتم ( قصص ) . م .\r\n( 3 ) . بخشى از آيات 22 و 23 سورهء بيست و هشتم ( قصص ) . م .\r\n","page_name":" 283 ","page_number":283},
  {"content":"\r\n\r\nصرد « 1 » گفت : همانا معاويه نابود شد و حسين هم بيعت نكرده و به مكه رفته است و شما شيعيان ، پيروان او و پدرش هستيد . اگر مىدانيد كه او را يارى مىدهيد و با دشمن او جهاد مىكنيد و در راه او جانبازى خواهيد كرد ، براى او نامه بنويسيد و آنان نامهء زير را نوشتند : ( 1 ) « بسم الله الرحمن الرحيم . براى حسين بن على كه درود خدا بر آن دو باد ، از سليمان بن صرد و مسيب بن نجيه و رفاعة بن شداد و حبيب بن مظاهر و ديگر مسلمانان و مؤمنان كوفه . درود خداوند بر تو باد . نخست خداوندى را مىستاييم كه خدايى جز او نيست . اما بعد ، سپاس خداوندى را كه دشمن ستمگر و ستيزه‌گر ترا كه به ستم بر اين ملت پيروز شد و امارت آن را با زور بر عهده گرفت ، از ميان برد و درهم شكست . او بدون رضايت بر اين ملت دست يافت ، سپس نيكان ايشان را كشت و بدان را باقى گذاشت و اموال خدا را سرمايهء دست ستمگران و دولتمندان قرار داد .\r\nاى دور باد ، همچنان كه قوم ثمود از رحمت خدا دور شدند . اكنون ما را پيشوا و امامى نيست . به سوى ما بيا ، شايد خداوند در پناه تو ما را بر حق جمع كند .\r\nنعمان بن بشير در كاخ حكومت خود نشسته است . ما براى نماز جمعه با او حاضر نمىشويم و براى نماز عيد هم با او همراهى نمىكنيم ، و اگر به ما خبر برسد كه تو پيش ما خواهى آمد ، به خواست خداوند متعال او را بيرون مىكنيم و به شام بر مى - گردانيم . »\r\nاين نامه را به عبد الله بن مسمع همدانى و عبد الله بن وال دادند و به آنان گفتند شتابان بروند و آن دو با شتاب بيرون رفتند و ده روز از رمضان گذشته در مكه به حضور امام حسين ( ع ) رسيدند .\r\n( 2 ) مردم كوفه دو روز پس از اينكه آن نامه را فرستادند ، قيس بن مسهر صيداوى و عبد الرحمن بن عبد الله ارحبى « 2 » و عمارة بن عبد الله سلولى را به حضور امام حسين گسيل داشتند و همراه آنان حدود يك صد و پنجاه نامه بود كه هر يك را يك يا دو و سه و چهار مرد نوشته بودند . دو روز پس از آن هانى بن هانى سبيعى و سعد بن عبد الله\r\n\r\n\r\n","description":"","footnote":"\r\n( 1 ) . از اصحاب رسول خدا و ياران امير المؤمنين على ( ع ) ، در دورهء جاهلى نامش يسار بود ، پيامبر ( ص ) آن را به سليمان تغيير دادند . در نود و سه سالگى در سال 65 هجرى در جنگ با عبيد الله بن زياد كشته شد . رك . به : ابن اثير ، اسد الغابه ، ص 351 ، ج 2 . م .\r\n( 2 ) . در ارشاد آمده است : عبد الرحمن و عبد الله پسران شداد ارحبى . م .\r\n","page_name":" 284 ","page_number":284},
  {"content":"\r\n\r\nحنفى را گسيل داشتند و همراه آنان اين نامه را فرستادند : ( 1 ) « بسم الله الرحمن الرحيم . براى حسين بن على عليهما السلام ، از سوى شيعيان مؤمن و مسلمان او . اما بعد ، بشتاب كه مردم منتظر تو هستند و هيچ انديشه‌يى غير از تو ندارند . لطفا شتاب كن ، شتاب و شتاب . » سپس شبث بن ربعى و حجار بن ابجر و يزيد بن حرث بن رويم و عروة بن قيس و عمرو بن حجاج زبيدى و محمد بن عمرو تيمى ( تميمى ) چنين نوشتند :\r\n« اما بعد ، همانا باغها سرسبز و خرم و ميوه‌ها رسيده شده است ، و اگر مى - خواهى بيا كه سپاهى براى تو آماده است . و السلام . »\r\nفرستادگان مردم كوفه پياپى مىرسيدند و همگى در خدمت امام حسين با يك ديگر ديدار مىكردند و آن حضرت نامه‌ها را مىخواند و از فرستادگان در بارهء مردم مىپرسيد و سپس همراه هانى بن هانى و سعد بن عبد الله كه آخرين فرستادگان بودند اين نامه را براى مردم كوفه مرقوم فرمود : ( 2 )\r\n« بسم اللَّه الرّحمن الرّحيم\r\n. از حسين بن على ، به گروه مؤمن و مسلمان . اما بعد ، همانا كه هانى و سعيد هم نامه‌هاى شما را آوردند و آخرين فرستادگان شما بودند كه آمدند . آنچه را گفته بوديد و سخن بزرگان شما را - كه نوشته بوديد : امامى نداريم ، بيا شايد خداوند ما را در پناه تو به هدايت برساند و جمع كند - دانستم و فهميدم .\r\nاكنون برادر و پسر عمو و شخص مورد اعتماد خود از خاندانم مسلم بن عقيل را پيش شما فرستادم . اگر او براى من نوشت كه سران و خردمندان و مردم با فضيلت شما بر همان عقيده‌اند كه فرستادگان شما اظهار مىدارند و در نامه‌هاى شما نوشته شده است ، به خواست خداوند به زودى پيش شما مىآيم و سوگند به جان خودم كه امام فقط كسى است كه به قرآن حكم كند و دادگر و متدين به آيين خدا باشد و نفس خود را در پيشگاه خداوند حساب كند ( يا هواى نفس خود را براى رضاى خدا باز دارد ) ، و السلام » .\r\n( 3 ) امام حسين ( ع ) مسلم بن عقيل را خواست و او را همراه قيس بن مسهر صيداوى و عمارة بن عبد الله سلولى و عبد الرحمن ارحبى گسيل فرمود و به او دستور به پرهيزگارى و پوشيده نگهداشتن كار خود داد و اينكه با مردم به لطف و مهربانى رفتار كند و اگر مردم را در اين باره هماهنگ و مورد اعتماد ببيند زود خبر دهد .\r\nمسلم حركت كرد و به كوفه آمد و در خانهء مختار بن ابى عبيدهء ثقفى منزل كرد\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو آن همان خانه‌يى است كه امروز به خانهء سلام بن مسيب معروف است . شيعيان شروع به رفت و آمد كردند و هر گاه گروهى جمع مىشدند مسلم نامهء امام حسين ( ع ) را مىخواند و آنان مىگريستند و مردم شروع به بيعت با او كردند تا آنكه هيجده هزار تن بيعت كردند و مسلم براى امام حسين ( ع ) نامه نوشت و خبر داد كه هيجده هزار تن بيعت كرده‌اند و پيشنهاد كرد كه بيايد . شيعيان هم همچنان به آمد و شد خود پيش مسلم ادامه مىدادند ، و كم كم جايگاه او آشكار شد و خبر به نعمان بن بشير رسيد .\r\nاين مرد از سوى معاويه فرماندار كوفه بود و يزيد هم او را بر همان شغل باقى نگهداشته بود .\r\n( 1 ) در اين هنگام عبد الله بن مسلم و عمارة بن عقبه و عمر بن سعد براى يزيد بن معاويه چنين نوشتند :\r\n« اما بعد ، همانا مسلم بن عقيل به كوفه آمده است و شيعيان حسين بن على با او بيعت كرده‌اند و اگر ترا به كوفه نيازى است مردى نيرومند را به اين شهر بفرست كه فرمانت را اجرا كند و در مقابل دشمن تو مانند خودت عمل كند و نعمان بن بشير مردى ضعيف است ، يا تظاهر به سستى و ضعف مىكند . »\r\n( 2 ) چون اين نامه به يزيد رسيد ، سرجون آزاد كردهء معاويه را خواست و به او گفت : حسين مسلم بن عقيل را به كوفه فرستاده است و براى او بيعت مىگيرد و به من خبر رسيده كه نعمان بن بشير مردى ضعيف است . عقيدهء تو چيست و چه كسى را براى حكومت كوفه پيشنهاد مىكنى ؟ يزيد بر عبيد الله بن زياد خشمگين بود .\r\nسرجون گفت : اگر معاويه در اين باره سفارش كرده باشد ، به عقيدهء او عمل مىكنى ؟\r\nيزيد گفت : آرى . سرجون فرمانى را كه معاويه براى عبيد الله نوشته و او را به حكومت هر دو شهر كوفه و بصره گماشته بود بيرون آورد و گفت : عقيدهء معاويه اين بود ولى پيش از آنكه براى عبيد الله بفرستد درگذشت . يزيد به سرجون گفت :\r\nهمين گونه عمل كن و فرمان حكومت عبيد الله بن زياد را براى او بفرست . يزيد سپس مسلم بن عمرو باهلى را خواست و همراه او نامهء زير را براى عبيد الله بن زياد فرستاد : ( 3 ) « اما بعد ، همانا شيعيان من از مردم كوفه براى من نوشته‌اند كه مسلم بن عقيل در آن شهر به جمع كردن مردم پرداخته است و مىخواهد ميان مسلمانان شكاف ايجاد كند . همين كه اين نامه را خواندى حركت كن و به كوفه برو و همان گونه كه به جستجوى گوهر گرانقدرى مىپردازند به جستجوى مسلم باش تا او را بگيرى و در\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nبند كشى يا بكشى يا تبعيدش كنى ، و السلام . »\r\n( 1 ) يزيد فرمان حكومت عبيد الله بن زياد را به مسلم بن عمرو سپرد و او بيرون آمد و در بصره پيش عبيد الله رفت و فرمان حكومت و نامهء يزيد را به او داد .\r\nعبيد الله همان دم دستور داد كارها را روبراه كنند تا فردا به كوفه حركت كند . فرداى آن روز از بصره بيرون آمد و برادرش عثمان را به جانشينى خود گماشت و همراه مسلم بن عمرو باهلى و شريك بن اعور حارثى و اهل بيت و خدم و حشم خود به كوفه حركت كرد . عبيد الله بن زياد در حالى كه عمامهء سياه بر سر بسته و پوزبند به خود زده بود وارد كوفه شد و چون به مردم خبر رسيده بود كه امام حسين ( ع ) خواهد آمد و منتظر ايشان بودند ، همين كه عبيد الله را ديدند پنداشتند كه امام حسين است و او از كنار هر گروهى كه مىگذشت ، مىگفتند : اى پسر رسول خدا ! سلام بر تو باد .\r\nخوش آمدى و مقدمت گرامى باد . ابن زياد چندان از مردم نسبت به امام حسين توجه ديد كه او را خوش نيامد ، و مسلم بن عمرو باهلى همين كه ديد مردم در آن باره بسيار سخن مىگويند بانگ برداشت كه كنار برويد ، اين امير عبيد الله بن زياد است .\r\n( 2 ) عبيد الله بن زياد به راه خود ادامه داد و هنگام شب كنار قصر رسيد . گروهى هم پنداشته بودند كه او امام حسين است و همچنان در پى او مىآمدند . « 1 » نعمان بن بشير در كاخ را بسته بود و خود و گروهى از خواص او در كاخ بودند . او هم پنداشت كه عبيد الله بن زياد امام حسين است و از فراز بام گفت : مرا به جنگ با تو نيازى نيست و اين امانت خود را هم به تو نمىسپرم . عبيد الله شروع به سخن گفتن كرد كه در را بگشاى كه كارهايت هرگز گشاده مباد . او را شناخت و در را گشود و سپس در را به روى مردم بستند و كسى گفت : اى مردم ! به خدا سوگند اين پسر مرجانه است و پراكنده شدند .\r\n( 3 ) ابن زياد يكى از بردگان آزاد كردهء خود به نام معقل را خواست و به او سه هزار درهم سپرد و گفت : در جستجوى مسلم بن عقيل باش و به هر يك از ياران او دست\r\n\r\n\r\n","description":"","footnote":"\r\n( 1 ) . فتال نيشابورى از اينجا مطالب ارشاد مفيد را چندان تلخيص كرده كه پيوستگى عبارات از هم گسيخته است و جاى تعجب است كه نه در چاپ نجف و نه در چاپ تهران به اين موضوع اشاره نكرده‌اند . سعى كردم با مطابقه متن ارشاد و روضة الواعظين پيوستگى مطالب را رعايت كنم ، و عجيب‌تر آنكه از جناب هانى بن عروه و شهادت آن بزرگوار هم چندان مطلبى نياورده است . م .\r\n","page_name":" 287 ","page_number":287},
  {"content":"\r\n\r\nيافتى اين سه هزار درهم را به او بده و بگو اين را به مصرف جنگ با دشمن خود برسانيد و به آنان چنين بگو كه از ايشانى و چون اين پول را به آنان بدهى به تو اعتماد مىكنند و اطمينان مىيابند و چيزى از تو پوشيده نمىدارند و صبح و شام پيش آنان برو تا جايگاه مسلم بن عقيل را بشناسى و پيش او به روى . معقل چنان كرد و مسلم بن عقيل از او بيعت گرفت و به ابو ثمامه صايدى گفت آن مال را از معقل گرفت . ( 1 ) معقل نخستين كسى بود كه پيش مسلم بن عقيل مىآمد و آخر كسى بود كه از پيش او مىرفت و از همهء امورى كه مورد نياز عبيد الله بن زياد بود آگاه مىشد و به او خبر مىداد .\r\nمسلم پس از آنكه از آمدن عبيد الله بن زياد به كوفه آگاه شد از خانهء مختار به خانهء هانى بن عروه رفت و شيعيان آنجا رفت و آمد مىكردند .\r\nعبيد الله با روشى دور از جوانمردى ، هانى را به قصر احضار كرد و سپس او را كشت . مسلم قيام فرمود و سران كوفه از پيوستن مردم به او جلوگيرى مىكردند و ( 2 ) چنان شد كه كار بر عبيد الله بن زياد سخت گرديد و تمام همت او اين بود كه بتواند درهاى كاخ خود را حفظ كند ، ولى نزديك شام زنها مىآمدند و دست فرزند يا برادر خود را مىگرفتند و مىبردند و مىگفتند : تو برگرد ، ديگران هستند . مردان هم مىآمدند و به پسر و برادر خود مىگفتند : فردا لشكر شام مىرسد و با جنگ و درگيرى چه مىخواهى بكنى ؟ و به اين گونه چنان از اطراف مسلم بن عقيل پراكنده شدند كه چون شب شد و نماز مغرب گزارد ، در مسجد فقط سى نفر همراهش بودند .\r\nمسلم چون ديد شب شد و كسى جز همين سى نفر همراهش نيستند ، از مسجد به طرف درهاى محلهء كنده بيرون رفت و چون كنار در رسيد فقط ده تن همراهش بودند و همين كه از در مسجد بيرون آمد هيچ كس با او نبود كه راه را نشانش دهد يا از او دفاع كند و به خانه برساندش . مسلم سرگردان در كوچه‌هاى كوفه راه افتاد و نمى - دانست به كدام سو مىرود ، تا آنكه كنار خانه‌هاى مردم جبله كه گروهى از كنده بودند رسيد و كنار خانهء زنى به نام طوعه ايستاد . اين طوعه قبلا كنيز اشعث بن قيس بود . او را آزاد كرد . اسيد حضرمى با او ازدواج كرد و پسرى بنام بلال زاييد . اين بلال همراه مردم بيرون شده بود و مادرش بر در خانه منتظرش ايستاده بود . مسلم بن عقيل به آن زن سلام داد كه پاسخش داد ، و به طوعه گفت : اى بندهء خدا به من كمى آب بده . برايش آب آورد . آشاميد و همان جا نشست . طوعه ظرف آب را داخل\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nخانه‌اش برد و برگشت و چون ديد مسلم همان جا نشسته است ، گفت : اى بندهء خدا ! مگر آب نخوردى ؟ گفت : چرا . گفت به خانهء خود برو . مسلم سكوت كرد . طوعه بار ديگر سخن خود را تكرار كرد و مسلم همچنان سكوت كرد . طوعه بار ديگر سخن خود را تكرار كرد و مسلم همچنان سكوت كرد . طوعه بار سوم با تعجب و اعتراض گفت : سبحان الله ، اى بندهء خدا ! خدايت سلامتى ارزانى دارد ، برخيز و به خانهء خود برو كه براى تو نشستن بر در خانهء من شايسته نيست و من هم آن را براى تو روا نمىدارم . مسلم فرمود : اى كنيز خدا ! مرا در اين شهر خانه و خويشى نيست . آيا ممكن است نسبت به من براى پاداش خداوند كار پسنديده‌يى انجام دهى ؟ شايد هم بتوانم خودم جبران كنم . طوعه گفت : اى بندهء خدا موضوع چيست ؟ گفت : من مسلم بن عقيلم كه اين قوم به من دروغ گفتند و مرا فريفتند و وادار به قيام كردند . طوعه گفت : تو به راستى مسلم هستى ؟ گفت : آرى . گفت : به خانه بيا ، و او را در حجرهء ديگرى غير از حجرهء خود درآورد و براى او فرشى گسترد و غذايى آورد ، ولى مسلم غذا نخورد .\r\n( 1 ) چيزى نگذشت كه پسر آن زن به خانه آمد و چون ديد مادرش مكرر به آن حجره مىرود ، گفت : اى مادر ! بسيارى رفت و آمد تو در اين حجره مرا به شك و ترديد انداخته است . مثل اينكه كارى دارى ؟ گفت : از اين سخن درگذر . جوان گفت : ترا به خدا سوگند مىدهم كه به من خبر دهى . گفت : مادر ! پى كار خود باش و در اين باره از من مپرس . جوان بيشتر اصرار كرد . مادر گفت : به شرط آنكه به هيچ كس از آنچه مىگويم خبر ندهى . گفت : آرى ، همين گونه رفتار خواهم كرد .\r\nمادر از او عهد و پيمان گرفت و سوگندش داد و سپس موضوع را به او خبر داد .\r\nجوان ظاهرا آرام گرفت و خوابيد ، و صبح زود پيش عبد الرحمن بن محمد بن اشعث رفت و به او گفت كه مسلم بن عقيل در خانهء مادر اوست . عبد الرحمن هم پيش پدرش كه در خانهء عبيد الله بن زياد بود رفت و با او آهسته گفت . ابن زياد شنيد و در حالى كه با چوبدستى خود به پهلوى محمد بن اشعث اشاره مىكرد ، گفت : برخيز و هم - اكنون او را پيش من بياور ، و او برخاست . ابن زياد گروهى از قوم خود را با او فرستاد ، زيرا مىدانست همهء اقوام از اينكه مسلم بن عقيل ميان آنان كشته يا اسير شود كراهت دارند و پس از آن عبيد الله بن عباس سلمى را همراه هفتاد تن از قبيلهء قيس فرستاد و آنان به سوى خانه‌يى كه مسلم در آن بود روى آوردند . همين كه مسلم\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n( رضي الله عنه ) صداى سم اسبها و هياهوى مردان را شنيد دانست كه براى دستگيرى او آمده‌اند و با شمشير خود از حجره بيرون آمد و چندان ايشان را با شمشير زد كه از خانه بيرون راند . آنان دوباره برگشتند و مسلم به ايشان حمله كرد و با بكر بن حمران احمرى روياروى شد و به يك ديگر ضربه زدند . شمشيرى به دهان مسلم خورد و لب بالاى او را قطع كرد و لب پايين او را هم بريد و دندانهايش را آسيب رساند . مسلم ضربتى سخت بر سر او زد و ضربهء دوم را هم بر دوش او فرود آورد و نزديك بود سر شمشير از شكم او بيرون آيد و چون چنين ديدند از فراز بام خانه شروع به سنگ زدن به مسلم كردند و بوته‌ها را آتش مىزدند و از پشت بام روى او مىانداختند .\r\nمسلم كه چنين ديد در حالى كه شمشير خود را كشيده بود از خانه بيرون آمد و خود را به كوچه رساند . محمد بن اشعث به او گفت : براى تو امان است ، خود را به كشتن مده . و مسلم با آنان جنگ مىكرد و اين رجز را مىخواند : ( 1 ) « سوگند خورده‌ام كه كشته نشوم مگر آزاده ، و من مرگ را چيزى ناپسند و دشوار مىبينم كه سرد را گرم و با حرارت مىكند و نفس را پايدار مىسازد . هر انسانى روزى بدى و شر را ملاقات و ديدار مىكند و بيم آن دارم كه به من دروغ گفته شود و فريبم دهند . »\r\n( 2 ) محمد بن اشعث گفت : به تو دروغ گفته نمىشود و مكر و فريبى نخواهد بود كه اين قوم پسر عموهاى تو هستند و ترا نخواهند كشت . حتى ترا نخواهند زد . در اين هنگام مسلم كه از ضربه‌هاى سنگ مجروح شده و از كوشش و تلاش نفسش بند آمده بود به ديوار خانه تكيه داد تا نفسى تازه كند . پسر اشعث سخن خود را تكرار كرد كه تو در امان هستى . مسلم گفت : آيا در امانم ؟ محمد بن اشعث گفت : آرى .\r\nمسلم به كسانى كه همراه محمد بودند گفت : آيا من در امانم ؟ همگان گفتند آرى ، غير از عبيد الله بن عباس سلمى كه گفت : در اين كار مرا سود و زيانى نيست و خود را كنارى كشيد . مسلم گفت : همانا اگر به من امان نداده بوديد ، دست در دست شما نمىنهادم .\r\nدر اين هنگام استرى آوردند و او را بر آن سوار كردند و اطرافش را احاطه كردند و شمشيرش را از دستش بيرون كشيدند . گويى مسلم از حيات خويش نااميد شده بود كه چشمهايش اشك آلود شد و گفت : اين آغاز مكر و فريب است . محمد بن اشعث گفت : اميدوارم بر تو چيزى نباشد . مسلم گفت : ولى اين اميدى بيش نيست و امان شما كجاست ؟  انا لله و انا اليه راجعون  ، و گريست . عبيد الله بن عباس سلمى\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nگفت : كسى كه چيزى را مىطلبد كه تو مىطلبيدى ، چون بر او چنين گرفتارى پيش آيد نمىگريد . مسلم فرمود : به خدا سوگند من بر جان خود گريه نمىكنم و از كشتن خودم بيم ندارم و سوگوار نيستم ، هر چند دوست نمىدارم كه به اندازهء يك چشم بر هم زدن عمرم تلف شود ، ولى براى خويشاوندانم مىگريم كه به اين سرزمين روى آورده‌اند . بر حسين و خاندانش كه درود خدا بر ايشان باد مىگريم . آنگاه مسلم بن عقيل را بر در كاخ آوردند . ( 1 ) محمد بن اشعث اجازه خواست و به او اجازه داده شد .\r\nاو پيش عبيد الله رفت و موضوع دستگيرى مسلم و امانى را كه به او داده بود گزارش داد . ابن زياد به او گفت : ترا با امان دادن چه كار ؟ گويى ترا فرستاده بوديم كه به او امان دهى ! ما ترا فرستاده بوديم كه او را پيش ما بياورى . محمد بن اشعث سكوت كرد . مسلم كه بر در كاخ بود سخت تشنه شده بود . به ديوار تكيه داد و گفت : اندكى آبم دهيد . عمرو بن حريث يكى از غلامان خود را فرستاد كوزهء آبى كه بر آن دستار انداخته بودند همراه ظرفى آورد . عمرو در كاسه آب ريخت و به دست مسلم داد و گفت بنوش . چون كاسه را گرفت و خواست بنوشد ، آكنده از خون دهانش شد و نتوانست آن را بياشامد . اين كار دو يا سه بار تكرار شد و بار سوم دندانهايش در كاسه فرو ريخت . مسلم فرمود : سپاس خداوند را ، اگر اين آب قسمت من مىبود آن را آشاميده بودم . در اين هنگام كسى از سوى ابن زياد آمد و گفت : مسلم را درآورند و چون مسلم وارد شد ، به ابن زياد بر امارت سلام نداد . نگهبان گفت : چرا بر امير به امارت سلام ندادى ؟ گفت : اگر بخواهد مرا بكشد سلام دادن من بر او چه معنى دارد و اگر نخواهد مرا بكشد پس از اين سلام دادن من بر او بسيار خواهد بود . ابن زياد گفت : به جان خودم سوگند كه كشته خواهى شد . مسلم گفت : اين چنين است ؟ گفت : آرى . مسلم گفت : بگذار به يكى از قوم خويش وصيت كنم . گفت انجام بده . مسلم به همنشينان ابن زياد نگريست و عمر بن سعد بن ابى وقاص را ميان ايشان ديد و به او گفت : اى عمر ! ميان من و تو خويشاوندى و اكنون مرا بر تو نيازى است و بر تو واجب است نياز مرا كه راز و پوشيده است برآورى . عمر سعد از گوش دادن به سخن مسلم خوددارى كرد . ابن زياد به او گفت : براى تو مانعى ندارد كه خواستهء پسر عمويت را بشنوى و برآرى ، و عمر سعد جايى نشست كه ابن زياد او را ببيند . مسلم به او فرمود : مرا وامى است كه چون به كوفه آمده‌ام وام گرفته‌ام و هفتصد درهم است . آن را از سوى من بپردازد و چون كشته شدم جسدم را از ابن -\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nزياد بخواه و آن را دفن كن و كسى پيش حسين ( ع ) بفرست كه او را برگرداند كه من براى او نامه نوشته و اطلاع داده‌ام مردم فقط با او همراهند و چنين مىبينم كه او به اين شهر مىآيد .\r\n( 1 ) عمر بن سعد به ابن زياد گفت : اى امير ! آيا مىدانى چه مىگويد ؟ و تمام سخنان مسلم را به او بازگو كرد . ابن زياد گفت : « شخص امين هرگز خيانت نمىكند ، ولى گاهى خائن را امين مىپندارند . » و سپس به ابن سعد گفت : اما مال تو از خود تو است و ما ترا منع نمىكنيم . هر كارى كه دوست دارى بكن . اما جسد مسلم ، پس از اينكه ما او را كشتيم براى ما مهم نيست كه نسبت به آن چه كارى بشود . اما حسين ، اگر او به سراغ ما نيايد ما به سراغ او نخواهيم رفت . « 1 »\r\n( 2 ) سپس ابن زياد گفت : مسلم را بالاى بام ببريد ، گردنش را بزنيد و جسدش را از بالا به پايين اندازيد و گفت : اين كسى كه مسلم بر سرش ضربه زده است كجاست و بكر بن حمران احمرى را خواست و گفت : او را به پشت بام ببر و گردنش را بزن .\r\nمسلم را به سوى بام بردند و او در آنجا تكبير مىگفت و استغفار مىكرد و بر رسول خدا ( ص ) درود و صلوات مىفرستاد و مىگفت : پروردگارا ! ميان ما حكم فرماى .\r\nاين قوم ما را فريب دادند و به ما دروغ گفتند و از يارى دادن ما خوددارى كردند .\r\nاو را بالاى بام بردند و مشرف به جايى كه امروز بازار كفش‌دوزهاست گردنش را زدند و جسدش را هم در پى سرش از بالا به پايين انداختند .\r\nقيام مسلم بن عقيل ( رضي الله عنه ) در كوفه ، روز سه شنبه هشتم ذى حجهء سال شصتم هجرت بود و شهادتش روز چهارشنبه نهم ذى حجه ، يعنى روز عرفهء آن سال بود .\r\n( 3 ) و چون امام حسين ( ع ) آهنگ عراق فرمود ، طواف و سعى ميان صفا و مروه كرد و از احرام بيرون آمد و حج خود را مبدل به عمره فرمود ، زيرا بيم آن داشت كه اگر حج انجام دهد در مكه آن حضرت را بگيرند و بازداشت كنند و پيش يزيد بفرستند . در مدت اقامت حسين ( ع ) در مكه تنى چند از مردم حجاز و تنى چند از مردم بصره هم به ايشان پيوسته بودند كه همراه آن حضرت و افراد خاندان و وابستگان\r\n\r\n\r\n","description":"","footnote":"\r\n( 1 ) . همانطور كه در چند صفحه پيش يادآورى شد ، مأخذ عمدهء فتال نيشابورى كتاب ارشاد مفيد است ، ولى مطالب را تلخيص كرده است . در اينجا هم گفتگوى مسلم ( رضي الله عنه ) با ابن زياد را حذف كرده است و براى اطلاع بيشتر بايد به بخش زندگى حضرت امام حسين ( ع ) در ارشاد مراجعه كرد . م .\r\n","page_name":" 292 ","page_number":292},
  {"content":"\r\n\r\nايشان به سوى عراق روان شدند .\r\n( 1 ) و چون به ابن زياد خبر حركت امام حسين ( ع ) به عراق رسيد حصين بن نمير فرمانده پليس خود را فرستاد كه در قادسيه « 1 » فرود آيد و سواران و گشتىهاى خود را ميان قادسيه و قطقطانه « 2 » مستقر كند . هنگامى كه امام حسين به منطقهء حاجز از بطن الرمه « 3 » رسيد ، قيس بن مسهر صيداوى و به روايت ديگرى عبد الله بن يقطر برادر رضاعى خود را همراه با نامه‌يى براى مردم كوفه گسيل فرمود . حصين بن نمير در قادسيه او را گرفت و پيش ابن زياد فرستاد . ابن زياد به او گفت : به منبر برو و به حسين بن على دروغگو دشنام بده . قيس به منبر رفت و ضمن ستايش و نيايش خداوند متعال گفت : اى مردم ! اين حسين بن على كه بهترين آفريدهء خداست ، پسر فاطمه دختر رسول خداوند است كه درودها و سلامهاى خداوند بر آنان باد و من فرستادهء او پيش شمايم ، دعوتش را بپذيريد . و ابن زياد و پدرش را لعنت كرد . ابن زياد دستور داد او را از بالاى قصر به زير افكندند و چون او را افكندند تمام استخوانهايش شكست و هنوز رمقى داشت كه مردى به نام عبد الملك بن عمير لخمى جلو رفت و سرش را بريد و چون در اين كار بر او اعتراض كردند و عيب گرفتند ، گفت : مى - خواستم راحتش كنم .\r\n( 2 ) ابن زياد دستور داده بود تمام راههاى ميان واقصه « 4 » و شام تا بصره زير نظر باشد و به هيچ كس اجازهء آمد و شد داده نمىشد .\r\n( 3 ) امام حسين ( ع ) بدون اينكه از اين امور آگاه باشد همچنان به سوى عراق مىآمد تا آنكه به گروهى از اعراب برخورد و از ايشان پرسيد . آنان گفتند : به خدا سوگند ما چيزى نمىدانيم جز اينكه اجازهء رفت و آمد به ما نمىدهند .\r\n( 4 ) امام حسين ( ع ) همچنان به راه خود ادامه داد . گروهى از افراد قبيله‌هاى فزاره\r\n\r\n\r\n","description":"","footnote":"\r\n( 1 ) . قادسيه : شهرى كه فاصلهء آن تا كوفه پانزده فرسخ و تا عذيب چهار ميل است . رك .\r\nبه : معجم البلدان ، ياقوت حموى ، ص 6 ، ج 7 ، چاپ مصر ، 1906 ميلادى ، كه مفصل بحث كرده است . م .\r\n( 2 ) . نام جايى نزديك كوفه و در بخش كويرى كه زندان نعمان بن منذر آنجا بوده است .\r\nرك . به : معجم البلدان ، ص 125 ، ج 7 . م .\r\n( 3 ) . از صحراهاى معروف در منطقهء بالاى نجد . رك . به : همان كتاب ، ص 219 ، ج 2 . م .\r\n( 4 ) . نام چند جا واقصه است ، از جمله نزديك عذيب و در بخش كويرى و ريگزارهاى كوفه است . رك . به : همان كتاب ، ص 388 ، ج 8 . م .\r\n","page_name":" 293 ","page_number":293},
  {"content":"\r\n\r\nو بجيلة « 1 » نقل مىكنند : هنگامى كه از مكه برمىگشتيم ، همراه زهير بن قين بجلى « 2 » بوديم و ما هم از پى كاروان امام حسين مىآمديم و بسيار ناخوش داشتيم كه با ايشان يك جا فرود آييم و هر گاه او در جايى فرود مىآمد ما جاى ديگرى فرود مىآمديم .\r\nروزى در حالى كه نشسته بوديم و غذا مىخورديم ، ناگاه فرستادهء امام حسين آمد و سلام داد و وارد شد و گفت : اى زهير ! امام حسين مرا پيش تو فرستاده است تا خدمت ايشان بيايى . ما همگى آنچه در دست داشتيم كنار گذاشتيم و چنان بىحركت و خاموش مانديم كه گويى بر سر ما مرغ نشسته است . همسر زهير گفت : سبحان الله ، پسر رسول خدا كسى پيش تو مىفرستد و تو به حضورش نمىروى ؟ برو ، سخن ايشان را بشنو و برگرد . زهير به حضور ايشان رفت و چيزى نگذشت كه باز آمد .\r\nبسيار شاد بود و چهره‌اش مىدرخشيد و دستور داد خيمه‌اش را كندند و به كنار خيمه‌هاى امام بردند و به همسرش گفت : تو آزادى ، پيش خانوادهء خود برو كه من نمىخواهم چيزى جز خير و نيكى به تو برسد و سپس به ياران خود گفت : هر كس از شما مىخواهد از من پيروى كند با من بيايد و گر نه اين آخرين ديدار ماست ، و براى شما حديثى بگويم كه ما در يكى از جنگهاى دريايى شركت كرديم . خداوند فتح و پيروزى نصيب ما فرمود و غنايمى به دست آورديم . سلمان فارسى كه خداوند از او خشنود باد ، به ما گفت : آيا از اينكه خداوند به شما فتح و غنيمت عنايت فرمود شاد شديد ؟ گفتيم : آرى . گفت : هر گاه به سرور جوانان آل محمد برسيد و همراه آنان جنگ كنيد به مراتب شادتر از اين فتح و غنيمت خواهيد شد . و من همهء شما را به خداوند مىسپرم . گفتند : به خدا سوگند زهير همواره همراه ياران امام حسين ( ع ) بود تا به شهادت رسيد ، رحمت خداوند بر او باد .\r\n( 1 ) و چون خبر كشته شدن مسلم بن عقيل و هانى بن عروه به امام حسين ( ع ) رسيد ، مكرر  انا لله و انا اليه راجعون  گفت و براى ايشان از پيشگاه خداوند طلب رحمت فرمود . به امام حسين ( ع ) گفته شد : شما را به خدا سوگند مىدهيم كه در مورد حفظ\r\n\r\n\r\n","description":"","footnote":"\r\n( 1 ) . براى اطلاع بيشتر از قبيلهء بجيله به صفحهء 388 و از قبيله فزاره به صفحهء 481 جمهرة انساب العرب ، ابن حزم ، چاپ عبد السلام محمد هارون و فهارس آن كتاب مراجعه شود . م .\r\n( 2 ) . جناب زهير از سران و بزرگان قبيلهء بجيله است و نامش در جمهرة انساب العرب ، ص 388 ، آمده است . م .\r\n","page_name":" 294 ","page_number":294},
  {"content":"\r\n\r\nجان خويش و افراد خانواده‌ات مواظبت فرماى و از همين جا برگرد كه در كوفه ناصر و ياورى و پيروى نيست ، بلكه بيم آن داريم كه همگان بر ضد شما باشند . امام حسين ( ع ) به فرزندان عقيل نگريست و فرمود : با اينكه مسلم بن عقيل كشته شده است ، عقيدهء شما چيست ؟ گفتند : به خدا سوگند برنمىگرديم تا آنكه انتقام خون خود را بگيريم ، يا ما هم همان را بچشيم كه او چشيد . امام حسين ( ع ) روى به ياران خود ، فرمود : پس از ايشان ، خيرى در زندگى نيست . و چون سحر فرا رسيد به ياران خود فرمود آب بسيار همراه خود برداريد و آنان آب بسيارى برداشتند و حركت كردند و چون به منزل زباله « 1 » رسيدند ، خبر كشته شدن عبد الله بن يقطر به ايشان رسيد و امام حسين اين نبشته را بيرون آورد و براى همراهان خود خواند .\r\n( 1 ) « بسم اللَّه الرّحمن الرّحيم ، اما بعد خبرى بسيار ناگوار به ما رسيد و آن كشته شدن مسلم بن عقيل و هانى بن عروه و عبد الله بن يقطر است . آنان كه خود را شيعيان ما مىدانستند ما را رها كرده‌اند و يارى نمىدهند . هر كس از شما مىخواهد برگردد ، بدون رودربايستى برگردد و بر شما تعهدى نيست . » مردم پراكنده شدند و از چپ و راست راه خود را گرفتند و رفتند و فقط همانها كه از مدينه همراه ايشان بودند باقى ماندند و تنى چند از كسانى كه به ايشان پيوسته بودند . امام حسين اين كار را از اين جهت انجام داد كه مىدانست اعرابى كه به ايشان پيوسته‌اند چنين گمان مىكنند كه امام حسين به شهرى مىرود كه همگى به فرمان او درآمده‌اند و خوش نمىداشت كسى همراه ايشان باشد ، مگر اينكه بداند به كجا مىرود .\r\n( 2 ) ابن زياد حر بن يزيد رياحى را با هزار سوار به سوى امام حسين روانه كرده بود و او در گرماى نيم روز با آن حضرت روياروى شد و مقابل ايشان ايستاد .\r\nامام به ياران خود دستور فرمود ايشان را سيراب كنيد و چنان كردند و با آنان نماز ظهر و عصر را گزارد و سپس به آنان رو كرد و پس از ستايش و نيايش خدا و درود بر پيامبر موضوع پيامها و نامه‌هاى مردم كوفه را به اطلاع ايشان رساند و فرمود :\r\nمن براى حكومت بر شما سزاوارتر از اين مدعيانى هستم كه حق حكومت ندارند .\r\n( 3 ) حر گفت : ما از آن گروه نيستيم كه براى شما نامه نوشته‌اند و به ما دستور داده\r\n\r\n\r\n","description":"","footnote":"\r\n( 1 ) . زباله : نام جايى نزديك ثعلبيه است و در راه مكه به كوفه قرار دارد . دهكدهء آبادى است كه چند بازار دارد . رك . به : معجم البلدان ، ياقوت حموى ، ص 373 ، ج 4 ، چاپ مصر . م .\r\n","page_name":" 295 ","page_number":295},
  {"content":"\r\n\r\nشده كه چون با شما روياروى شديم ، از شما جدا نشويم تا به كوفه ببريمتان . حسين ( ع ) فرمود : مرگ به تو نزديك‌تر از اين كار است ، و سپس به ياران خود فرمود : برخيزيد و سوار شويد . آنان سوار شدند و منتظر ماندند تا بانوان هم سوار شدند و چون سوار شدند دستور حركت فرمود و همين كه خواستند راه بيفتند و برگردند ، سپاه حر مانع حركت ايشان شدند . امام حسين به حر فرمودند : چه مىخواهى ؟ گفت : مىخواهم ترا پيش امير عبيد الله بن زياد ببرم . امام فرمود : در اين صورت به خدا سوگند از تو پيروى نخواهم كرد و اين سخن سه بار ميان ايشان رد و بدل شد ، و چون بگو مگو زياد شد ، حر گفت : من مأمور جنگ كردن با شما نيستم ، بلكه مأمورم از شما جدا نشوم تا به كوفه ببرم . اكنون كه از پذيرفتن اين موضوع خوددارى مىكنى راهى را انتخاب كن كه نه به كوفه برسد نه به مدينه و اين مورد اتفاق من و شما قرار بگيرد تا براى امير عبيد الله نامه بنويسم . شايد خداوند كارى پيش آورد كه براى من در آن عافيت باشد و گرفتار جنگ با شما نشوم . اين راه را بگير و به سمت چپ راه عذيب و قادسيه برو .\r\n( 1 ) امام حسين ( ع ) حركت فرمود . حر هم با ياران خود از كنار ايشان حركت مىكرد و مىگفت : اى حسين ! ترا به خدا سوگند مىدهم كه جان خودت را حفظ كن و من صريح اظهار مىكنم كه اگر جنگ كنى كشته خواهى شد . امام حسين به او فرمود : آيا مرا از مرگ مىترسانى ؟ و آيا اگر مرا بكشيد گرفتارى شما بر طرف مىشود ؟ و من همان چيزى را مىگويم كه آن مرد قبيلهء اوس به پسر عمويش گفت كه چون آن مرد خواست پيامبر را يارى دهد ، پسر عمويش او را ترساند و گفت : كجا مىروى كه كشته خواهى شد ؟ و او در پاسخ اين اشعار را خواند : ( 2 ) « به زودى خواهم رفت ، و براى جوانمرد هر گاه كه حق را نيت كند و مسلمان باشد و جهاد كند ، مرگ ننگ نيست . و هر گاه جوانمرد با نفس خويش با مردان نيكو كار مواسات كند و از شخص لعنت شده دورى كند و گناهكار را رها كند ننگى بر او نيست . اگر مردم پشيمان نخواهم بود و اگر زنده بمانم سرزنش نمىشنوم .\r\nبراى تو خوارى بس است كه زنده باشى و بر ضد تو عمل شود . »\r\n( 3 ) حر همين كه اين اشعار را شنيد از امام حسين ( ع ) فاصله گرفت . او با ياران خودش از يك سمت و حسين ( ع ) و يارانش از سمت ديگر حركت مىكردند ، تا آنكه به منطقهء عذيب هجانات رسيدند و از آن رد شدند و چون به قصر بنى مقاتل\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nرسيدند فرود آمدند . آخر شب امام حسين دستور داد آب برداشتند و از ناحيهء قصر بنى مقاتل حركت كردند . عقبة بن سمعان « 1 » مىگويد : پس از آنكه ساعتى همراه امام حسين راه پيموديم ، آن حضرت همچنان كه بر اسب سوار بود چرتى زد و از خواب بيدار شد و دو يا سه بار  انا لله و انا اليه راجعون  و حمد خداوند را بر زبان آورد .\r\nپسرش على بن حسين ( ع ) رو به پدر كرد و گفت : چرا استرجاع و حمد بر زبان آورديد ؟ فرمود : پسركم ! لحظه‌يى چشم مرا خواب در ربود . پيش روى من در خواب سوارى آشكار شد كه مىگفت : اين قوم مىروند و مرگها به سوى ايشان حركت مىكند و دانستم كه خبر مرگ ماست كه داده مىشود . على گفت : پدر جان ! خداوند به تو هيچ بدى نشان ندهد . مگر ما بر حق نيستيم ؟ فرمود : آرى سوگند به كسى كه بازگشت همه به سوى اوست كه ما بر حقيم . على گفت : در اين صورت چه باك داريم از اينكه بر حق بميريم ؟ امام حسين فرمودند : پسرم ! خدايت بهترين پاداشى را كه ممكن است از پدرى به پسرى داده شود ارزانى فرمايد . چون سپيده دميد فرمود فرود آمدند و نماز صبح گزاردند و با شتاب سوار شدند . امام حسين ( ع ) ياران خود را به جانب چپ برد و مىخواست آنان را پراكنده فرمايد . حر بن يزيد آمد و مانع اين كار شد و چون مىخواست آنان را به سوى كوفه ببرد به شدت ايستادگى مىكردند و امام حسين ( ع ) همچنان ياران خود را به سمت چپ مىبرد تا آنكه به نينوى رسيدند و امام حسين ( ع ) آنجا فرود آمدند . در اين هنگام سوارى كه بر اسب سوار بود و سلاح بر تن داشت و كمانى بر شانه انداخته بود از دور پيدا شد . همگى ايستادند و منتظر او شدند . سوار هنگامى كه نزديك شد به حر و سپاهيان او سلام داد و به امام حسين و يارانش سلام نداد و نامه‌يى از عبيد الله بن زياد به حر تسليم كرد كه در آن چنين نوشته شده بود : ( 1 ) « اما بعد چون اين نامهء من به تو رسيد و فرستاده‌ام پيش تو آمد بر حسين سخت بگير و او را در بيابانى كه هيچ پناهگاه و آبى نداشته باشد فرود آر و به فرستادهء خود دستور دادم با تو باشد و از تو جدا نشود و اين فرمان مرا اجرا كنى و السلام . »\r\n( 2 ) حر گفت : بايد همين جا فرود آييد . آنجا نه دهكده‌يى بود و نه آبى . امام حسين ( ع ) فرمود : اى واى بر تو ! بگذار در اين آبادى يا آن آبادى ، يعنى نينوى و\r\n\r\n\r\n","description":"","footnote":"\r\n( 1 ) . از اصحاب سيد الشهداء ( ع ) كه در التزام ايشان بوده و شهيد شده است . م .\r\n","page_name":" 297 ","page_number":297},
  {"content":"\r\n\r\nغاضريه فرود آييم . گفت : به خدا سوگند نمىتوانم اين كار را انجام دهم . اين مرد را بر من جاسوس گماشته‌اند . زهير بن قين به امام حسين گفت : به خدا سوگند اى پسر رسول خدا ! كار بعد از اين دشوارتر خواهد شد . جنگ با اين ستمگران هم اكنون آسان‌تر از جنگ با سپاهيانى است كه پس از ايشان خواهند رسيد و به جان خودم سوگند پس از ايشان سپاهى خواهد آمد كه ما را ياراى نبرد با آنان نخواهد بود .\r\n( 1 ) امام حسين فرمود : من با آنان جنگ را شروع نخواهم كرد ، و روز پنجشنبه دوم محرم سال شصت و يك هجرى همان جا فرود آورده شدند . فرداى آن روز عمر بن سعد بن ابى وقاص همراه چهار هزار سوار رسيد و در نينوى فرود آمد و نخست به عروة بن قيس احمسى گفت : پيش حسين برو و بپرس چه چيز موجب شده است اين جا بيايد و چه مىخواهد ؟ عروة از كسانى بود كه براى امام حسين نامه نوشته بود ، آزرم كرد و نپذيرفت . عمر سعد اين موضوع را به هر يك از سران سپاه كه براى امام حسين ( ع ) نامه نوشته بودند پيشنهاد كرد ، نپذيرفتند و همگى اين كار را ناخوش داشتند . كثير بن عبد الله شعبى كه از سواران شجاع بود و از هيچ كار روگردان نبود به عمر سعد گفت : من پيش او مىروم و به خدا سوگند اگر مىخواهى مىتوانم او را غافلگير كنم و بكشم . عمر سعد گفت : هرگز نمىخواهم او را غافلگير كنى و بكشى .\r\nپيش او برو و بپرس چه چيز موجب شده است اين جا بيايى ؟ كثير به طرف خيمه‌هاى امام حسين آمد . همين كه ابو ثمامهء صايدى او را ديد گفت : اى ابا عبد الله ! خداوند كارهايت را روبراه كند . بدترين آفريده‌هاى خدا و گستاخ‌تر آنان به خون ريزى و غافلگير ساختن به حضورت مىآيد . ابو ثمامه برخاست و به كثير گفت : شمشيرت را بگذار . گفت : هرگز كه من فرستاده‌ام . اگر پيام مرا گوش دهيد مىگويم و اگر نمى - خواهيد برمىگردم . ابو ثمامه گفت : من قبضهء شمشيرت را مىگيرم و تو سخن خود را بگو . گفت : هرگز و به خدا سوگند نمىتوانى به شمشيرم دست بزنى . ابو ثمامه گفت : پيامت را به من بگو و من از سوى تو مىگويم و اجازه نمىدهم به امام حسين نزديك شوى زيرا مرد تبهكارى هستى . كثير نپذيرفت و برگشت . عمر بن سعد قرة بن قيس حنظلى را خواست و به او گفت : برخيز برو ، حسين را ملاقات كن و بپرس براى چه آمده است و چه مىخواهد . قره به طرف امام حسين آمد و همين كه آن حضرت او را ديد به ياران خود فرمود : آيا اين را مىشناسيد ؟ حبيب بن مظاهر گفت :\r\nآرى مردى از قبيلهء حنظلة بن تميم است و مادرش از قبيلهء ماست و او را به عقل و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nتدبير مىشناختم و تصور نمىكردم او را اينجا ببينم . قره آمد و بر امام حسين ( ع ) سلام داد و پيام ابن سعد را گزارد . امام حسين به او فرمود : مردم اين شهر شما براى من نامه نوشته‌اند كه اينجا بيايم و اكنون اگر شما خوش نمىداريد برمىگردم . آنگاه حبيب بن مظاهر به او گفت : اى قره ! واى بر تو ، چگونه پيش قوم ستمگر برمىگردى ؟\r\nاين مرد بزرگوار را يارى كن كه خداوند با پدر و نياى او ترا به مسلمانى گرامى فرموده است . قره گفت : پاسخ اين پيام را براى فرماندهء خود ببرم و سپس خواهم انديشيد . قره پيش عمر بن سعد برگشت و پاسخ را به او داد . عمر گفت : اميدوارم خداوند مرا از جنگ كردن با او معاف فرمايد و براى عبيد الله بن زياد كه لعنت خدا بر همه‌شان باد چنين نوشت : ( 1 ) « بسم اللَّه الرّحمن الرّحيم ، اما بعد ، من همين كه به حسين رسيدم و اردو زدم فرستادهء خود را پيش او فرستادم و پرسيدم چه چيز موجب شده است اين جا بيايد و چه مىخواهد . پاسخ داده است كه مردم اين سرزمين براى من نامه نوشته‌اند و فرستادگانى فرستاده‌اند و خواسته‌اند پيش آنان بيايم و چنان كردم . اكنون اگر خوش ندارند و نظرشان تغيير كرده است ، من از پيش ايشان برمىگردم . »\r\n( 2 ) حسان بن قايد عبسى مىگويد : هنگامى كه نامهء عمر بن سعد رسيد ، من پيش عبيد الله بن زياد بودم . چون نامه را خواند ، گفت : اكنون كه چنگالهاى ما بر او گير كرده است اميد به نجات دارد و اكنون فرصتى باقى نمانده است و راه نجاتى نيست ، و به عمر بن سعد چنين نوشت : ( 3 ) « اما بعد ، نامه‌ات رسيد و آنچه گفته بودى فهميدم . اكنون به حسين پيشنهاد كن كه او و همهء يارانش با يزيد بيعت كنند و چون بيعت كردند تصميم خواهم گرفت ، و السلام . »\r\n( 4 ) چون اين پاسخ رسيد عمر بن سعد گفت : مىترسيدم كه عبيد الله بن زياد صلح و سلامت را نپذيرد . در پى اين پاسخ ، نامهء ديگرى از ابن زياد براى عمر بن سعد رسيد كه ميان حسين و يارانش و آب مانع شو و نبايد قطره‌يى آب بنوشند ، همان گونه كه اين كار نسبت به پرهيزگار پاكيزه عثمان بن عفان شد ! .\r\n( 5 ) عمر بن سعد همان دم عمرو بن حجاج را همراه پانصد سوار فرستاد كه كنار رود و محل برداشتن آب فرود آيند و آنان چنان كردند و مانع آن شدند كه امام حسين و يارانش حتى يك قطره آب بردارند و اين سه روز پيش از شهادت امام حسين ( ع )\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبود . عبد الرحمن بن حصين ازدى « 1 » كه از قبيلهء بجيله شمرده مىشد با صداى بلند گفت : اى حسين ! آيا اين آب را مىبينى كه چون دل آسمان صاف است ؟ به خدا سوگند قطره‌يى از آن نخواهيد نوشيد تا همگان از تشنگى بميريد . امام حسين ( ع ) عرضه داشت : پروردگارا ! او را تشنه بكش و هرگز او را ميامرز .\r\n( 1 ) حميد بن مسلم مىگويد : به خدا سوگند پس از واقعهء عاشورا كه عبد الرحمن بن حصين بيمار شده بود به عيادتش رفتم و سوگند به خداوند كه خدايى جز او نيست خودم ديدم چندان آب مىخورد كه بيرون از اندازه بود و بلافاصله برمىگرداند و فرياد مىكشيد : تشنه‌ام تشنه . باز به او آب مىدادند و برمىگرداند و همچنان از تشنگى مىسوخت و همچنين بود تا جان از تنش بيرون شد .\r\n( 2 ) و چون امام حسين ( ع ) آمدن لشكريان را با عمر بن سعد و اردو زدن آنان را در نينوى و رسيدن نيروهاى امدادى را براى جنگ با خود ديد ، به عمر بن سعد پيام فرستاد كه مىخواهم ترا ببينم . آن دو در شب با يك ديگر ملاقات كردند و مدتى طولانى پوشيده سخن گفتند و سپس هر يك به جاى خود برگشتند و عمر بن سعد به عبيد الله بن زياد چنين نوشت : ( 3 ) « اما بعد ، همانا خداوند متعال آتش را خاموش فرمود و اتفاق كلمه و اصلاح امر امت را پديد آورد . حسين با من عهد كرد كه يا برگردد به همان جا كه از آنجا آمده است ، يا به يكى از مرزهاى سرزمينهاى اسلامى برود و چون فرد ديگرى از مسلمانان باشد . هر چه براى ايشان است براى او هم باشد و هر چه بر عهدهء ايشان است بر عهدهء او هم باشد . يا آنكه خود پيش امير المؤمنين يزيد ! برود و دست در دست او نهد و ببيند ميان او و يزيد چگونه اتفاق مىشود و در اين كار خشنودى خداوند و صلاح امت است . » « 2 » و چون اين نامه را عبيد الله بن زياد خواند گفت : اين نامهء مرد\r\n\r\n\r\n","description":"","footnote":"\r\n( 1 ) . نام اين شخص در ارشاد مفيد ( ص 212 ، چاپ 1377 قمرى ، تهران ) عبد الله و در صفحهء 3006 ترجمهء تاريخ طبرى مرحوم ابو القاسم پاينده هم عبد الله يا عبيد الله است . م .\r\n( 2 ) . چنين به نظر مىرسد كه عمر بن سعد مطالب اين نامه را از پيش خود و براى اصلاح كار نوشته است ، زيرا طبرى در تاريخ طبرى ، ص 3008 ، ترجمهء پاينده ، و نويرى در نهاية الارب ، ص 172 ، ترجمهء ج 7 به قلم اين بنده ، به شدت اين موضوع را رد كرده‌اند و نوشته‌اند حضرت امام حسين ( ع ) هرگز پيشنهاد دست در دست يزيد نهادن نفرموده است . براى اطلاع بيشتر به آن دو كتاب مراجعه شود و عجيب است از بزرگ مردى چون شيخ مفيد كه اين نكته را تذكر نداده است . م .\r\n","page_name":" 300 ","page_number":300},
  {"content":"\r\n\r\nخيرخواهى است كه بر قوم خود مهربان است . « 1 »\r\n( 1 ) ابن زياد همراه شمر بن ذى الجوشن براى عمر بن سعد نامه نوشت كه به حسين و يارانش پيشنهاد كن تسليم بدون قيد و شرط به حكم من شوند . اگر پذيرفتند ، آنان را سالم پيش من بفرست و اگر نپذيرفتند با آنان جنگ كن . به شمر هم گفت : اگر عمر بن سعد چنين كرد از او اطاعت كن و سخن او را بشنو و اگر از جنگ با ايشان خوددارى كرد ، تو فرماندهء سپاه خواهى بود . گردن عمر بن سعد را بزن و سرش را پيش من بفرست . در نامه‌يى كه براى عمر بن سعد نوشته بود اين مطالب را هم گنجانيده بود كه من ترا پيش حسين نفرستاده‌ام كه از جنگ با او خوددارى و امروز و فردا كنى ، يا براى او آرزوى سلامت و زنده ماندن داشته باشى يا آنكه از سوى او براى من عذر و بهانه بياورى و براى او شفاعت كنى . دقت كن اگر حسين و يارانش به فرمان من تن دادند و تسليم شدند آنان را سالم پيش من فرست و اگر نپذيرفتند به آنان بتاز و همه را بكش و ايشان را پاره پاره كن كه سزاوارند و چون حسين كشته شد بر پشت و سينه‌اش اسب بتاز كه او سركش و ستمگر است . اگر فرمان ما را اجرا كردى به تو پاداش شنوندهء مطيع خواهيم داد و اگر نمىپذيرى از كار و سپاه ما كناره بگير و سپاه را به شمر بن ذى الجوشن بسپر كه ما فرمان خود را چنين صادر كرده‌ايم .\r\n( 2 ) شمر اين نامه را براى عمر بن سعد آورد كه چون خواند ، بانگ برداشت كه اى سواران خدا سوار شويد ! و شما را به بهشت مژده باد . سوار شدند و پس از نماز عصر بود و به سوى خيمه‌هاى امام حسين آمدند . در اين حال امام حسين ( ع ) جلو خيمهء خود در حالى كه شمشيرش را بر زانو داشت نشسته بود و سر بر زانو نهاده بود و لحظه‌يى آن حضرت را خواب در ربود . خواهرش هياهوى لشكر را شنيد و گفت : اى برادر ! آيا هياهو را نمىشنوى ؟ امام حسين ( ع ) سر برداشت و فرمود : هم اكنون در خواب رسول خدا را ديدم كه به من فرمودند تو پيش ما خواهى آمد .\r\nخواهر بر چهرهء خود زد و بانگ برداشت كه اى واى . امام حسين ( ع ) فرمود :\r\nخواهركم ! آرام باش . خدايت رحمت كناد ، بر تو وايى نخواهد بود . « 2 »\r\n\r\n\r\n","description":"","footnote":"\r\n( 1 ) . در اينجا در ارشاد مفيد ، ص 212 و در ترجمهء تاريخ طبرى ، ص 3009 و ترجمهء نهاية الارب ، ص 164 ، ج 7 ، آمده است كه شمر به ابن زياد پيشنهاد كرد كه نبايد به اين سخنان گوش داد . براى اطلاع بيشتر به آن كتابها مراجعه شود . نمىدانم آيا فتال\r\n( 2 ) . در اينجا در ارشاد مفيد ، ص 212 و در ترجمهء تاريخ طبرى ، ص 3009 و ترجمهء نهاية الارب ، ص 164 ، ج 7 ، آمده است كه شمر به ابن زياد پيشنهاد كرد كه نبايد به اين سخنان گوش داد . براى اطلاع بيشتر به آن كتابها مراجعه شود . نمىدانم آيا فتال شخصا اين گونه حذف و تلخيص كرده است يا كاتبان نسخه‌ها ؟ و توجه امام حسين ( ع ) به برادر گراميش عباس ( ع ) و گفتگوى ايشان با سپاه و تاريخ آن روز را كه عصر پنجشنبه نهم محرم بوده است نيز حذف كرده است يا حذف شده است ؟ م .\r\n","page_name":" 301 ","page_number":301},
  {"content":"\r\n\r\nامام حسين ( ع ) به برادر خود عباس گفتند : جانم فدايت ، برخيز برو و به ايشان بگو چه پيش آمده است . . . عباس همراه حدود بيست سوار از جمله زهير و حبيب بن مظاهر رفت و پرسيد . . .\r\n( 1 ) در اين هنگام فرستادهء عمر بن سعد آمد و گفت : ما تا فردا صبح زود به شما مهلت مىدهيم اگر تسليم شديد شما را پيش امير خود عبيد الله بن زياد مىبريم و اگر نپذيرفتيد دست از شما برنمىداريم و برگشت .\r\n( 2 ) امام حسين ( ع ) نزديك غروب ياران خويش را جمع كرد . امام زين العابدين مىفرمايد : من با آنكه بيمار بودم ، نزديك رفتم كه سخنان پدرم را با ايشان بشنوم و شنيدم كه چنين فرمود :\r\nبهترين ستايشها را به پيشگاه خداوند عرضه مىدارم و در سختى و راحتى او را مىستايم . پروردگارا ! من ترا سپاس مىگويم كه ما را با پيامبرى گرامى داشتى و قرآن به ما آموختى و ما را در دين فقيه قراردادى و براى ما چشم و گوش ( بينش و شنوايى ) و دل قرار دادى . پروردگارا ما را در زمرهء سپاسگزاران قرار بده . اما بعد ، همانا كه من ياران و اهل بيتى نيكوكارتر و پيوسته‌تر از ياران و اهل بيت خودم سراغ ندارم . خدايتان از سوى من بهترين پاداش را عنايت فرمايد . همانا من خيال نمىكنم براى ما پيروزى در جنگ با اين قوم باشد و همانا به شما اجازه دادم كه همه‌تان برويد و به راستى از من حلال خواهيد بود و هيچ چيز در بارهء من بر عهدهء شما نخواهد بود . اين شب كه شما را فرا گرفته است آن را براى خود شترى راهوار بگيريد . برادران و برادرزادگان و دو پسر عبد الله بن جعفر گفتند : چرا اين كار را بكنيم ؟ براى اينكه پس از تو زنده بمانيم ! خداوند آن روز را براى ما هرگز نياورد .\r\nاين سخن را نخست عباس ( رضي الله عنه ) گفت و سپس همگان همچنان گفتند . در اين هنگام امام حسين ( ع ) به فرزندان عقيل فرمود : كشته شدن مسلم براى شما كافى است . شما برويد و به شما اجازه دادم . گفتند : سبحان الله به مردم چه بگوييم ؟ بگوييم شيخ و سرور خود و پسر عموهاى خود را كه بهترين پسر عموها بودند رها كرديم و همراه آنان هيچ نيزه و شمشيرى نزديم و ندانستيم چه بر سرشان آمد ؟ نه به خدا سوگند كه\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nچنين نمىكنيم ، بلكه جانهاى خود و خاندان و اموال خود را فداى تو مىكنيم و همراه تو جنگ مىكنيم و اميدواريم به همان جا درآييم كه تو در خواهى آمد و خداوند زندگى پس از ترا زشت دارد .\r\n( 1 ) آنگاه مسلم بن عوسجه برخاست و گفت : به خدا سوگند اگر بدانم كه كشته مىشوم و سپس زنده مىشوم و سپس مرا مىسوزانند و باز زنده مىشوم و اين كار هفتاد مرتبه تكرار مىشود ، دست از تو برنمىدارم تا در دفاع از تو جان بازى كنم و چرا اين كار را نكنم كه فقط يك بار كشته شدن است و پس از آن كرامتى جاودانه خواهد بود كه هيچ گاه سپرى نمىشود .\r\n( 2 ) آنگاه زهير بن قين برخاست و گفت : به خدا سوگند دوست مىدارم كشته شوم و زنده شوم و باز كشته شوم و اين كار هزار بار صورت گيرد ، تا بتوانم با جان خود از جان تو و جان اين جوانان خاندانت دفاع كنم .\r\n( 3 ) همهء ياران امام حسين ( ع ) هر يك همين گونه سخن گفتند و آن حضرت براى ايشان دعاى خير و پاداش نيكو مسألت فرمود و به خيمهء خويش بازگشت .\r\n( 4 ) على بن حسين ( ع ) همچنين مىفرمايد : شامگاهى كه پدرم فرداى آن شهيد شد ، نشسته بودم و عمه‌ام زينب براى پرستارى از من پيش من بود . پدرم به خيمهء خويش رفت و فلان آزاد كردهء ابو ذر « 1 » هم حضور پدرم بود و شمشير خود را اصلاح مىكرد و پدرم اين ابيات را مىخواند :\r\n« اف بر تو باد اى روزگار كه چه دوست بدى هستى . چه بسيار در صبحگاهان و شامگاهان ياران و دنياجويان را كشته‌اى و روزگار عوض نمىپذيرد . كار به دست خداى جليل است و هر زنده‌اى سرانجام راه مرا خواهد پيمود . »\r\nاين ابيات را پدرم دو يا سه بار تكرار كرد و دانستم و فهميدم كه چه اراده فرموده است . عقده گلويم را فشرد و از تركيدن عقدهء خود جلوگيرى و سكوت كردم و دانستم كه بلا نازل شده است . « 2 »\r\n\r\n\r\n","description":"","footnote":"\r\n( 1 ) . نام اين آزاد كردهء ابو ذر ( رضي الله عنه ) در ارشاد مفيد ، به صورت جوين ضبط شده است .\r\nدر ترجمهء طبرى پاينده به صورت ( حوى ) - كه ظاهرا غلط چاپى است - آمده است . بلعمى از او نام نبرده است . م .\r\n( 2 ) . در اينجا گفتگوى زينب ( س ) و امام حسين ( ع ) را حذف كرده است و براى اطلاع ، به ارشاد ، ص 215 ، و ترجمهء نهاية الارب ، ص 174 ، ج 7 مراجعه شود . م .\r\n","page_name":" 303 ","page_number":303},
  {"content":"\r\n\r\n( 1 ) ضحاك بن عبد الله مىگويد : گروهى از سواران ابن سعد كه پاسدارى مىدادند از كنار ما گذشتند و امام حسين ( ع ) اين آيه را ( آيهء 178 سورهء سوم ) تلاوت مى - فرمود : ( 2 ) « البته كسانى كه كافرند گمان نكنند كه مهلت دادن ما ايشان را براى آنان بهتر خواهد بود . بلكه آنان را مهلت مىدهيم تا بر گناه خويش بيفزايند و براى آنان عذابى سخت خواركننده خواهد بود . خداوند هرگز مؤمنان را بر اين حال كه اكنون هستيد وانگذارد تا آنكه به آزمايش ، بدسرشت را از پاك سرشت مشخص فرمايد . »\r\n( 3 ) امام حسين ( ع ) پس از گزاردن نماز صبح ، اصحاب خود را آرايش نظامى داد و همراه آن حضرت سى و دو سوار و چهل پياده بودند . زهير بن قين را در سمت راست ياران خود و حبيب بن مظاهر را سمت چپ قرار داد و پرچم را به برادر خويش سپرد و خيمه‌ها را پشت سر خويش قرار دادند و دستور داد مقدارى هيمه و نى در خندقى كه پشت خيمه‌ها بود بريزند و آتش زنند تا از پشت سر مورد حمله قرار نگيرند .\r\n( 4 ) عمر بن سعد هم كه نفرين خدا بر او باد در آن روز كه روز جمعه بود و گفته شده است كه شنبه بود ، ياران خود را آماده ساخت و آرايش نظامى داد و به سوى امام حسين ( ع ) حركت كرد . در اين هنگام حر اسب خود را به تاخت درآورد و به امام حسين پيوست و گفت : اى پسر پيامبر ! فدايت گردم . من همان كسى هستم كه مانع برگشتن شما شدم و شما را در اين تنگنا فرو آوردم . به خدا سوگند اگر مى - دانستم نسبت به شما چنين مىكنند كه مىبينم ، هرگز نسبت به شما چنين رفتار نمىكردم و اكنون از آنچه كرده‌ام به سوى خدا توبه مىكنم . آيا راهى براى توبهء من مىبينى ؟ امام حسين فرمود : آرى ، خداوند توبه‌ات را مىپذيرد .\r\n( 5 ) در اين هنگام اسب سوارى از لشكر عمر بن سعد كه به ابن ابى جويره مزنى معروف بود پيش آمد و چون چشمش به آتش پشت خيمه‌ها افتاد كه شعله مىكشد دست بر هم زد و بانگ برداشت كه اى حسين و اى ياران حسين ! بر شما مژده به آتش باد كه در همين جهان براى رسيدن به آن شتاب كرده‌ايد . امام حسين پرسيد :\r\nاين كيست ؟ گفتند : ابن ابى جويريهء مزنى است . امام حسين ( ع ) گفت : پروردگارا ! در همين جهان مزهء آتش را به او بچشان . در همين هنگام اسب او رم كرد و او را در\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nهمان آتش انداخت . « 1 »\r\n( 1 ) سپس از لشكر عمر بن سعد مردى ديگر به نام تميم بن حصين فزارى بيرون آمد و گفت : اى حسين و اى ياران حسين ! آيا اين آب فرات را مىبينيد كه همچون شكم ماهيان مىدرخشد ؟ به خدا سوگند قطره‌يى از آن نخواهيد چشيد تا لب تشنه مرگ را بچشيد . امام حسين پرسيد : اين كيست ؟ گفتند : تميم بن حصين است .\r\nفرمود : اين و پدرش اهل آتشند . پروردگارا ! او را امروز از تشنگى بكش . چنان گرفتار تشنگى شد كه از اسب در افتاد و زير سم ستوران كشته شد .\r\n( 2 ) سپس مردى ديگر از لشكر عمر بن سعد به نام محمد بن اشعث بن قيس كندى بيرون آمد و گفت : اى حسين ، پسر فاطمه ! تو از طرف رسول خدا چه حرمتى دارى كه ديگران ندارند ؟ امام حسين ( ع ) اين آيه را تلاوت فرمودند : « خداوند آدم و نوح و خاندان ابراهيم و خاندان عمران را بر جهانيان برگزيده است . فرزندانى هستند برخى از نسل برخى ديگر . » ( آيهء 33 سورهء سوم ) و به خدا سوگند كه محمد ( ص ) از خاندان ابراهيم است و عترت هدايت‌كننده از خاندان محمدند ، و پرسيد : اين مرد كيست ؟ گفتند : محمد بن اشعث بن قيس كندى است . امام حسين ( ع ) سر بر آسمان برافراشت و گفت : پروردگارا ! امروز اين مرد را چنان خوار و زبون فرماى كه پس از آن هرگز او را عزت نبخشى . كارى براى او پيش آمد و از لشكر كرانه گرفت تا خود را بررسى كند و شلوار از پاى در آورد . در همين حال خداوند عقربى بر او چيره ساخت كه او را گزيد و همان دم در حالى كه عورتش برهنه و آشكار بود مرد .\r\n( 3 ) تشنگى بر امام حسين و يارانش سخت شد . مردى از شيعيان ايشان به نام يزيد بن حصين همدانى گفت : اى پسر رسول خدا ! آيا به من اجازه مىفرمايى « 2 » بروم و با ايشان سخنى بگويم ؟ امام اجازه فرمود . او مقابل لشكر ابن سعد آمد و گفت :\r\nاى مردم ! همانا خداى عز و جل محمد ( ص ) را بر حق مژده دهنده و بيم دهنده و فرا\r\n\r\n\r\n","description":"","footnote":"\r\n( 1 ) . اين مطلب و مطالب بعد را از امالى صدوق ( رضي الله عنه ) ، كه در مجلس سى ام ( روز شنبه نهم و يك شنبه دهم محرم سال 368 ) آمده ، گرفته است . رك . به : امالى ، ص 150 ، چاپ آقاى كمره‌يى م .\r\n( 2 ) . در برخى از نسخه‌هاى امالى نام اين شخص به صورت برير ثبت شده است ، ولى در زيارت ناحيهء مقدسه به صورت يزيد آمده است . م .\r\n","page_name":" 305 ","page_number":305},
  {"content":"\r\n\r\nخواننده به سوى خداوند به فرمان او و چراغ تابان فرستاده است و اين آب فرات است كه سگان و خوكان مردم عراق در آن غوطه مىخورند و چگونه ميان آن و پسر پيامبر مانع شده‌ايد ؟ گفتند : اى يزيد ! پر حرفى كردى دست از ما بدار و به خدا سوگند حسين بايد تشنه بماند ، همان گونه كه ديگرى پيش از او ( يعنى عثمان ) تشنه ماند .\r\n( 1 ) امام حسين فرمود : اى يزيد بنشين . سپس خود در حالى كه به شمشير خويش تكيه داده بود برخاست و با صداى بلند فرمود : اى مردم ! شما را به خدا سوگند مى - دهم ، آيا مىدانيد كه پدر بزرگ من رسول خداست ؟ گفتند : آرى . فرمود : شما را به خدا سوگند مىدهم ، آيا مىدانيد پدر من على بن ابى طالب است ؟ گفتند : آرى ، به خدا سوگند . فرمود : شما را به خدا سوگند مىدهم ، آيا مىدانيد مادرم فاطمه دختر رسول خداست ؟ گفتند : آرى . فرمود : شما را به خدا سوگند مىدهم ، آيا مىدانيد مادر بزرگ من خديجه دختر خويلد است و نخستين بانويى است كه از اين امت مسلمان شده است ؟ گفتند : آرى . فرمود : آيا مىدانيد حمزهء سيد الشهداء ، عموى پيامبر ، عموى پدر من است ؟ گفتند : به خدا سوگند آرى . فرمود : آيا مىدانيد جعفر كه در بهشت پرواز مىكند عموى من است ؟ گفتند : به خدا سوگند آرى . فرمود : آيا مىدانيد كه اين شمشير كه بر دوش من است شمشير رسول خدا و اين عمامه كه بر سر من پيچيده است عمامهء رسول خداست ؟ گفتند : به خدا سوگند مىدانيم . فرمود : شما را به خدا سوگند : آيا مىدانيد على نخستين مسلمان و دانشمندتر ايشان و از همگان بردبارتر و ولى هر زن و مرد مؤمن است ؟ گفتند : به خدا سوگند مىدانيم . فرمود : پس در اين صورت چرا ريختن خون مرا روا مىدانيد ؟ و پدرم فرداى قيامت بر سر حوض ايستاده است و مردانى ( مردمى ) را از آن كنار مىزند ، همچنان كه شتران بيگانه را از آب مىرانند ، و لواى حمد هم روز قيامت به دست پدر بزرگ من است ؟ گفتند : همهء اين مطالب را مىدانيم . در عين حال دست از تو بر نمىداريم تا تشنه بميرى . در اين هنگام ، امام حسين ( ع ) كه پنجاه و هفت ساله بود دست به ريش خود گرفت و فرمود :\r\nخشم خداوند هنگامى بر يهود شدت پيدا كرد كه گفتند عزير پسر خداست و خشم خداوند هنگامى بر مسيحيان شدت پيدا كرد كه گفتند مسيح پسر خداست و خشم خداوند هنگامى بر زرتشتيان شدت پيدا كرد كه به جاى خداوند آتش را پرستش كردند . و خشم خداوند بر هر قومى كه پيامبر خود را كشته‌اند شدت پيدا كرده است\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nو خشم خداوند بر اين گروه هم كه مىخواهند پسر پيامبر خويش را بكشند شدت پيدا خواهد كرد .\r\n( 1 ) در اين هنگام حر بن يزيد رياحى گفت : اى پسر رسول خدا ! اجازه مىفرمايى كه از طرف شما جنگ و دفاع كنم ؟ فرمود : آرى . حر به ميدان آمد و اين رجز را مىخواند :\r\n« با شمشير چنان بر گردنهاى شما مىزنم و از سوى بهترين كسى كه در سرزمين خيف ( عراق ) آمده است » .\r\n( 2 ) حر هيجده مرد از ايشان را كشت و سپس خود كشته شد . امام حسين در حالى خود را به بالين او رساند كه هنوز از زخمش خون بيرون مىجهيد و فرمود : به به اى حر ! تو همانطور كه مادرت نامگذارى كرده است در دنيا و آخرت آزاده‌اى و اين دو بيت را خواند :\r\n« اين حر قبيلهء رياح چه نيكو حرى است و به هنگام نيزه زدن و نيزه خوردن هم آزاده است . اين حر هنگامى كه بانگ برداشت يا حسين ، چه نيكوست و صبحگاهان جان خود را فدا كرد . »\r\n( 3 ) پس از حر ، زهير بن قين بجلى به ميدان رفت و خطاب به امام حسين اين بيت را خواند :\r\n« امروز پيامبر را كه پدر بزرگ تو است و حسن و على مرتضى را ملاقات مىكنيم » . نوزده تن از ايشان را كشت و اين رجز را مىخواند :\r\n« من زهيرم و من پسر قين هستم و با شمشير شما را از حسين دور مىكنم . » و در افتاد و شهيد شد . ( 4 ) پس از او حبيب بن مظاهر اسدى به ميدان رفت و چنين مىگفت :\r\n« من حبيبم و پدرم مظاهر است . بدون ترديد ما از شما پاك‌تر و پاكيزه‌تريم و بهترين مردم را كه از او نام برده مىشود ، يارى مىدهيم . »\r\nحبيب سى و يك مرد از ايشان را كشت و سپس شهيد شد و پس از او عبد الله بن ابى عروهء غفارى به ميدان رفت و چنين مىگفت :\r\n« بنى غفار به راستى مىدانند كه من در زمرهء انتقام‌جويان با شمشير تيز مشرفى و نيزهء تيز دفاع مىكنم . » بيست تن از ايشان را كشت و شهيد شد ، رحمت خدا بر او باد .\r\n( 5 ) پس از او برير بن خضير همدانى كه بهترين قارى عصر خويش بود به ميدان\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nرفت و چنين مىگفت :\r\n« من بريرم و پدرم خضير است و در كسى كه خير و نيكى نباشد هيچ چيز و بهره‌يى نيست » . سى مرد از ايشان را كشت و كشته شد ، رضوان خدا بر او باد .\r\n( 1 ) پس از او مالك بن انس كاهلى « 1 » به ميدان رفت و چنين مىگفت :\r\n« بايد افراد قبيله‌هاى كاهل و دودان و خندف و قيس عيلان بدانند كه قوم من درهم شكنندهء هماوردانند . شما هم چون شيران ژيان باشيد . آل على شيعهء خداى رحمانند و خاندان حرب شيعهء شيطانند . »\r\nاو هم هيجده تن از ايشان را كشت و سپس كشته شد ، رحمت خدا بر او باد .\r\n( 2 ) پس از او زياد بن مهاصر يا مصاهر كندى به ميدان رفت و بر ايشان حمله كرد و چنين مىگفت :\r\n« من زيادم و پدرم مصاهر است . از شير بيشه شجاعترم . پروردگارا ! من ياور حسينم و از ابن سعد روى گردانم و رهاكننده . » « 2 »\r\nنه تن از ايشان را كشت و سپس كشته شد ، رضوان خدا بر او باد .\r\n( 3 ) پس از او وهب بن وهب كه مسيحى مسلمان شده به دست حسين ( ع ) بود و همراه مادرش در التزام ايشان به كربلا آمده بود به ميدان رفت . او سوار بر اسبى شد و چوب خيمه را هم به دست گرفت و جنگ كرد و هفت يا هشت تن از آن قوم را كشت و سپس اسير شد . عمر بن سعد كه نفرين خدا بر او باد آمد و دستور داد سرش را بريدند و سر بريده را به لشكرگاه امام حسين ( ع ) پرت كردند . در اين هنگام مادرش شمشير او را گرفت و به سوى ميدان رفت . امام حسين به او فرمودند : اى مادر وهب ! بنشين كه خداوند جهاد را از زنان برداشته است . همانا كه تو و پسرت در بهشت همراه پدر بزرگم محمد ( ص ) خواهيد بود .\r\n( 4 ) سپس هلال بن حجاج « 3 » به ميدان رفت و اين چنين مىخواند :\r\n\r\n\r\n","description":"","footnote":"\r\n( 1 ) . نام اين بزرگوار در زيارت ناحيهء مقدسه كه در صفحهء 71 جلد 45 چاپ جديد بحار الانوار نقل شده است « انس بن كاهل اسدى » است . م .\r\n( 2 ) . اين نام هم در بحار ، ص 72 ، ج 45 ، زياد بن مهاصر كندى ثبت است . م .\r\n( 3 ) . اين نام هم در زيارت مذكور در بحار ، ص 71 ، ج 45 ، به صورت نافع بن هلال بن نافع بجلى است و در پاورقى به نقل از طبرى ، ص 253 ، ج 6 ، و كامل ابن اثير ، ص 29 ج 4 ، و البدايه ، ص 184 ، ج 8 ، لقب او را به جملى تصحيح كرده‌اند . با اينكه فتال اين اسامى را عنيا از امالى صدوق ( صفحات 159 تا 162 همراه با ترجمهء آقاى كمره‌يى ) گرفته است ولى اين اختلافات اندك ديده مىشود و بايد به كتابهاى ديگر هم مراجعه شود . م .\r\n","page_name":" 308 ","page_number":308},
  {"content":"\r\n\r\n« با تيرهايى كه دنبال آن نشان دار است تير مىاندازم و براى نفس ، ترسيدن سودى ندارد . »\r\nسيزده تن از ايشان كشت و كشته شد ، رحمت خدا بر او باد . پس از او عبد الله پسر مسلم بن عقيل به ميدان رفت و چنين مىگفت :\r\n« سوگند خورده‌ام كه كشته نشوم مگر آزاده ، هر چند مرگ را چيز سختى يافتم ، و دوست نمىدارم مرا ترسو بگويند كه ترسو كسى است كه سرپيچى از نبرد كند و بگريزد . »\r\nسه تن از ايشان را كشت و خود كشته شد ، رحمت خدا بر او باد .\r\n( 1 ) پس از او على بن حسين ( ع ) ( يعنى حضرت على اكبر ) به ميدان رفت . در اين حال از ديدگان امام حسين اشك فرو ريخت و عرضه داشت : پروردگارا ! خود بر ايشان گواه باش . همانا نوهء پيامبرت و شبيه‌ترين افراد به او از لحاظ چهره و اخلاق به ميدان رفت . على ( ع ) چنين رجز مىخواند :\r\n« من على پسر حسين پسر عليم . سوگند به خانهء خدا ، كه به پيامبر سزاوارتريم .\r\nآيا نمىبينيد چگونه از پدرم حمايت مىكنم ؟ » ده تن از ايشان را كشت و به سوى پدر برگشت و گفت پدر جان تشنه‌ام . امام حسين فرمود : پسرم ! شكيبا باش . پدر بزرگت ترا با جام لبالب سيراب خواهد كرد .\r\nبازگشت و به جنگ ادامه داد تا چهل و چهار تن از ايشان را كشت و سپس خود شهيد شد . درودهاى خداوند بر او و بر پدرش باد . پس از او قاسم پسر امام حسن ( ع ) به ميدان رفت و چنين گفت :\r\n« اى نفس من ! بيتابى مكن كه همگان نابودشونده‌اند . امروز به مقامهاى بلند بهشت خواهى رسيد . » سه تن از ايشان را كشت و از اسب فرو افتاد .\r\n( 2 ) آنگاه امام حسين ( ع ) جلو خيمه به زمين نشست . پسرك كوچك آن حضرت را كه نامش عبد الله و طفل شير خوار بود آوردند . او را در دامن خود نشاند . مردى از بنى اسد تيرى به گلوى طفل زد و امام حسين ( ع ) خون كودك را در دست خود گرفت\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو بر زمين ريخت . « 1 »\r\n( 1 ) در اين هنگام لشكر به امام حسين ( ع ) حمله كردند و او را به جايگاه خيمه‌ها برگرداندند و تشنگى بر آن حضرت بسيار سخت شد و به سوى شريعه و آبشخور فرات روى آورد . سواران عمر بن سعد كه نفرين خدا بر ايشان باد جلوگيرى كردند و ميان ايشان مردى از بنى دارم بود و به آنان گفت : اى واى بر شما ميان او و آب را بگيريد و مگذاريد به فرات دست يابد . امام حسين ( ع ) فرمود : پروردگارا ! او را تشنه بدار . آن مرد دارمى خشمگين شد و تيرى به سوى امام حسين انداخت كه در گلوى ايشان نشست . امام تير را بيرون كشيد و دست خود را زير گلوى خويش گرفت كه هر دو كف دستش آكنده از خون شد و آن را به اطراف پاشاند . و چون امام حسين از سوى شريعهء فرات به سوى خيمه‌هاى خويش بازگشت ، شمر همراه جماعتى او را احاطه كردند . مردى به نام مالك بن يسر كندى « 2 » پيشى گرفت و ضمن دشنام دادن به آن حضرت با شمشير ضربتى بر سر ايشان زد . بر سر امام حسين شبكلاهى بود كه آن را دريد و پر خون شد و امام فرمود : هرگز نتوانى با دست راست خود چيزى بخورى و بياشامى و خدايت با ستمگران محشور فرمايد .\r\n( 2 ) امام حسين ( ع ) آن شبكلاه را دور افكند . پارچه‌يى خواست و بر سر خويش محكم بست و شب كلاهى ديگر خواست و بر سر گذاشت و سپس عمامه روى آن بست و به سمت چپ و راست خويش نگريست و چون هيچ كس را نديد ، سر بر آسمان بلند كرد و عرضه داشت : پروردگارا ! مىبينى نسبت به پسر پيامبرت چگونه رفتار مىشود و اين بنى كلاب آب فرات را بر او بسته‌اند .\r\n( 3 ) حميد بن مسلم مىگويد : به خدا سوگند هرگز كسى را چون حسين نديده‌ام كه در احاطهء اين همه لشكر باشد و تمام فرزندان و افراد خانواده‌اش كشته شده باشند و\r\n\r\n\r\n","description":"","footnote":"\r\n( 1 ) . نمىدانم چگونه موضوع جان بازى حضرت ابو الفضل و برادران بزرگوارش در اين مقتل نيامده است . با آنكه عبارات بعدى عينا عبارات مفيد در ارشاد است و در آن آمده است كه در همين حال عباس ( ع ) هم دوش بدوش برادر مشغول جنگ بوده است و خيال مىكنم اين نسخه‌هاى چاپ‌شدهء روضة الواعظين افتادگيهايى دارد لطفا به صفحات 223 تا 225 ارشاد ، چاپ 1377 قمرى تهران مراجعه شود . م .\r\n( 2 ) . در متن كتاب ( مالك بن انس ) است و چون موضوع را عينا از ارشاد مفيد برداشته است بر طبق آن اصلاح شد . م .\r\n","page_name":" 310 ","page_number":310},
  {"content":"\r\n\r\nيارانش همگى از پاى درآمده باشند و اين گونه استوار و پر جرأت باشد و اين اندازه استوار دل باشد . مردان بر او حمله مىكردند و او با شمشير خود از چپ و راست به ايشان حمله مىكرد و چنان آنان را از هم مىپاشاند كه گويى شير به گلهء بزها حمله مىكند . چون شمر بن ذى الجوشن چنين ديد ، سواران را فرا خواند و پشت سر پيادگان قرار داد و به تير اندازان دستور داد امام حسين ( ع ) را تير باران كنند و آنان چندان تير به آن حضرت زدند كه چون خار پشتى شد . شمر به سواران و پيادگان بانگ زد كه مادران شما بر شما بگريند ، منتظر چه هستيد و از هر سو حمله آوردند . ذرعة بن شريك ضربهء سختى بر شانهء چپ امام حسين ( ع ) زد كه آن را قطع كرد . ديگرى ضربه‌يى به دوش او زد و امام ( ع ) سرش خميده شد و سنان بن انس نخعى با نيزه چنان ضربتى زد كه از اسب بر زمين افتاد . خولى بن يزيد اصبحى بر ديگران پيشى گرفت و از اسب خود پياده شد تا سر امام حسين ( ع ) را از تن جدا كند . دستش شروع به لرزيدن كرد . شمر به او گفت : خدا بازويت را بشكند . چرا مىلرزى ؟ و خود پياده شد و سر آن حضرت را بريد و به خولى داد و گفت : پيش امير لشكر عمر بن سعد ببر . سپس به بيرون كشيدن جامه‌هاى امام پرداختند ، و عمر بن سعد آمد و زنان بر سر او فرياد زدند و گريستند و عمر به ياران خود گفت : هيچ كس از شما به خيمهء زنان وارد نشود و متعرض اين پسر بيمار ( على بن حسين ) نشويد . زنان از عمر بن سعد خواستند چادرها و جامه‌هاى ايشان را كه به غارت برده‌اند باز دهند تا بتوانند خود را بپوشند و او گفت هر كس چيزى از كالاهاى ايشان را برداشته است باز دهد و به خدا سوگند هيچ كس هيچ چيزى پس نداد .\r\n( 1 ) عمر بن سعد كه خدايش نفرين كناد گفت : چه كسانى آماده‌اند اسب بر بدن حسين بتازند ؟ ده تن از آنان آماده شدند و اسبهاى خود را بر بدن امام تاختند و پشت آن حضرت را زير سم ستوران كوبيدند . در اين هنگام اسب امام حسين ( ع ) آمد و يال و پيشانى خود را به خون امام ( ع ) آغشته كرد و در حالى كه شيهه مىكشيد به سوى خيام حرم شروع به دويدن كرد . دختران پيامبر كه سلام و درود خدا بر ايشان باد چون شيههء اسب را شنيدند شتابان از خيمه‌ها بيرون دويدند . ناگاه اسب بدون سوار را ديدند و دانستند كه حسين ( ع ) كشته شده است . در اين هنگام ام كلثوم دست بر سر نهاد و مويه آغاز كرد و مىگفت : اى واى يا رسول الله ! اين حسين است كه در صحرا فتاده است و عمامه و ردايش را در ربوده‌اند .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n( 1 ) امام باقر ( ع ) فرموده است : پس از شهادت امام حسين ( ع ) بر پيكر پاكش نشان سيصد و بيست و چند ضربهء شمشير و نيزه و تير يافتند و همهء اين ضربه‌ها در بخش قدامى بدن بود كه آن حضرت پشت به جنگ نكرده بود . « 1 »\r\n( 2 ) عمر بن سعد سر امام حسين ( ع ) را پيش ابن زياد فرستاد كه لعنتهاى خدا بر ايشان باد ، و آن سر را سنان بن انس پيش ابن زياد آورد و اين ابيات را مىخواند :\r\n« ركابم را آكنده از سيم و زر كن كه من پادشاه پرده‌دار را كشته‌ام . كسى را كشته‌ام كه پدر و مادرش از همه بهترند و هر گاه مردم به نسبت خود ببالند ، او از همه والاگهرتر است . »\r\n( 3 ) ابن زياد گفت : خاك بر سرت . اگر مىدانستى كه او از لحاظ پدر و مادر از همگان بهتر است چرا او را كشتى ؟ و دستور داد گردنش را زدند . « 2 »\r\nابن زياد به ام كلثوم گفت : سپاس خداوندى را كه مردان شما را كشت . رفتار خداوند را با خودتان چگونه ديدى ؟ آن بانوى بزرگوار كه درود خدا بر او باد گفت : اى پسر زياد ! اگر چشم تو به كشتن حسين ( ع ) روشن شد ، ولى چه بسيار كه چشم پدر بزرگش به ديدن او روشن مىشد و او را مىبوسيد و لبانش را مىمكيد و او را بر دوش خود مىنهاد . اى پسر زياد ! تو بايد براى فرداى قيامت پاسخى فراهم آورى كه پيامبر دشمن تو خواهد بود .\r\n( 4 ) پرده‌دار عبيد الله بن زياد كه خداوند همه‌شان را لعنت كند چنين مىگويد كه چون سر امام حسين ( ع ) را آوردند ، ابن زياد دستور داد در طشتى زرين پيش او نهند و با چوبدستى كه در دست داشت شروع به زدن بر دندانهاى پيشين آن حضرت كرد و مىگفت : اى ابا عبد الله ! چه زود پيرى به سراغ تو آمده و موهايت سپيد شده است . مردى از آن ميان گفت : بس كن كه من خودم رسول خدا ( ص ) را ديدم كه همين جا را كه تو چوب مىزنى مىبوسيد و مىمكيد . « 3 » ابن زياد گفت : امروز\r\n\r\n\r\n","description":"","footnote":"\r\n( 1 ) . اين روايت در امالى صدوق ، ص 164 ، چاپ آقاى كمره‌يى آمده است . م .\r\n( 2 ) . در صفحهء 3063 ترجمهء تاريخ طبرى مرحوم ابو القاسم پاينده آمده است كه سنان عقلش خللى داشت اين دو شعر را پيش عمر بن سعد خواند كه او را با چوبدستى زد و گفت : اى ديوانه ! اگر ابن زياد بشنود گردنت را خواهد زد . م .\r\n( 3 ) . به نقل شيخ مفيد در ارشاد ، ص 228 ، اعتراض‌كننده زيد بن ارقم ، صحابى پيامبر ( ص ) بوده است . فتال اين روايت را از امالى صدوق ، ص 165 ، چاپ آقاى كمره‌يى ، برداشته است كه در آن به همين صورت است و از زيد نام برده نشده است . م .\r\n","page_name":" 312 ","page_number":312},
  {"content":"\r\n\r\nدر مقابل جنگ بدر . آنگاه دستور داد زين العابدين على بن حسين را غل و زنجير كردند و با زنان و كودكان اسير به زندان بردند . من هم با آنان بودم . از هيچ كوچه‌يى نمىگذشتيم مگر اينكه آكنده از زن و مرد بود و بر سر و چهرهء خود مىزدند و مى - گريستند . آنان زندانى شدند و بر ايشان سخت گرفت . بار ديگر ابن زياد آنان را به مجلس خود آورد و سر مطهر را هم آوردند . زينب ( ع ) هم ميان اسيران بود . ابن زياد گفت : سپاس خداوندى را كه رسوايتان كرد و شما را كشت و سخنان شما را دروغ درآورد . ( 1 ) زينب كه درود خدا بر او باد فرمود : سپاس خداوندى را كه ما را به وجود محمد ( ص ) گرامى داشت و ما را پاك گردانيد پاك‌گردانيدنى . همانا خداوند تبهكار را رسوا و گنهكار را تكذيب مىفرمايد . ابن زياد گفت : كردار خدا را با خودتان كه اهل بيت هستيد چگونه ديدى ؟ فرمود : كشته شدن برايشان نوشته و مقرر شده بود و به سوى آرامگاههاى خويش شتافتند و به زودى خداوند ميان تو و ايشان جمع خواهد كرد و در محضر خداوند محاكمه خواهيد شد .\r\n( 2 ) ابن زياد كه خدايش لعنت كناد خشمگين شد و قصد آزار آن حضرت را كرد .\r\nعمرو بن حريث او را آرام كرد . زينب ( ع ) فرمود : اى ابن زياد ! آنچه نسبت به ما انجام دادى براى تو بس است . همانا مردان ما را كشتى و ريشهء ما را بريدى و حرمت ما را شكستى و زنان و كودكان ما را اسير كردى و اگر اين كارها براى انتقام - كشى بود ، همانا انتقام كشيدى . ابن زياد فرمان داد ايشان را به زندان برگردانند و به اطراف مژده‌رسانهايى فرستاد كه به مردم كشته شدن حسين ( ع ) را اطلاع دهند و پس از آن دستور داد اسيران را همراه سر مطهر امام حسين ( ع ) به شام گسيل دارند .\r\n( 3 ) پرده‌دار ابن زياد مىگويد : جماعتى از كسانى كه با ايشان به شام رفته بودند ، براى من نقل كردند كه آنان شبها تا صبح آواى نوحه‌گرى جن را بر امام حسين ( ع ) مىشنيده‌اند و گفتند : چون وارد دمشق شديم زنان اسير را روز با چهرهء گشاده وارد دمشق كردند . شاميان سفله و ستمگر مىگفتند : اسيرانى بهتر از ايشان نديده‌ايم و از اسيران پرسيدند شما كيستيد ؟ سكينه دختر امام حسين ( ع ) گفت : ما اسيران از خاندان محمديم . آنان را بر پلكان مسجد دمشق كه محل نگهداشتن اسيران بود بر پا داشتند .\r\nعلى بن حسين ( ع ) هم كه نوجوان بود ميان اسيران بود . پيرى از مردم شام پيش آمد و گفت : خداى را سپاس كه شما را كشت و نابود كرد و شاخ فتنه را قطع كرد و از هيچ دشنامى فروگذارى نكرد . چون سخن او تمام شد ، على بن حسين ( ع ) از او\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nپرسيد آيا كتاب خداى عز و جل را خوانده‌اى ؟ گفت : آرى . فرمود : آيا اين آيه را خوانده‌اى كه مىفرمايد « بگو بر اين كار از شما پاداشى نمىخواهم جز دوستى خويشان » ؟ گفت : آرى . فرمود : ما همان خويشان پيامبريم . پرسيد : آيا اين آيه را خوانده‌اى كه مىفرمايد « حق خويشاوندان را بپرداز » ؟ گفت : آرى . فرمود : ما همآنان هستيم . سپس فرمود : آيا اين آيه را خوانده‌اى كه مىفرمايد : « همانا خداوند اراده فرموده است كه پليدى را از شما اهل بيت بزدايد و شما را پاك كند پاك كردنى » ؟ « 1 » گفت : آرى . فرمود : ما همان اهل بيتيم . در اين هنگام مرد شامى دست به آسمان بلند كرد و سه بار گفت : پروردگارا ! من به پيشگاه تو توبه مىكنم . خدايا ! من از دشمن خاندان محمد و هر كس كه آن خاندان را كشته است در پيشگاه تو بيزارى مىجويم .\r\nهمانا كه قرآن مىخواندم و پيش از امروز به اين موضوع آگاه نبودم .\r\n( 1 ) و چون زنان را پيش يزيد بن معاويه بردند ، همهء زنان خاندان معاويه و يزيد شيون برآوردند و سوگوارى بر پا كردند ، و سر امام حسين ( ع ) را پيش يزيد كه خدايش لعنت كناد نهادند . سكينه مىگفته است : به خدا سوگند سنگدل‌تر از يزيد كسى را نديده‌ام و هيچ كافر و مشرك را بدتر و ستمگرتر از او نديده‌ام و چون سر را پيش او نهادند شروع به نگريستن به آن كرد و چنين خواند : ( 2 ) « كاش مشايخ من كه در جنگ بدر بودند ( كشته شدند ) ، مىديدند كه چگونه قبيله خزرج از اينكه شمشير و نيزه بر آنها نهاده شده است ناله مىكنند .\r\nهمانا اگر مىديدند شاد مىشدند و از شادى پرواز مىكردند و هر آينه مى - گفتند : اى يزيد دست تو شل مباد .\r\nمن پس از اين كار كه نسبت به ايشان انجام دادم برايم مهم نيست كه اندوه و غم بر ايشان برسد يا نرسد .\r\nمن از فرزندان خندف نيستم اگر از پسران احمد در بارهء كارهايى كه كرده است انتقام نگيرم .\r\nپسران آنان را كه دلاور بودند كشتيم و اين به عوض جنگ بدر بود و جبران شد .\r\n\r\n\r\n","description":"","footnote":"\r\n( 1 ) . آيات به ترتيب : آيهء 23 سورهء 42 ( شورى ) و بخشى از آيهء 26 سورهء 17 ( اسرى ) و آيهء 33 سورهء 33 ( احزاب ) است . م .\r\n","page_name":" 314 ","page_number":314},
  {"content":"\r\n\r\nآرى پير من مرا به اين كار سفارش كرد و من در اين كار از آن پير پيروى كردم .\r\nهاشم با پادشاهى بازى كرد . نه خبرى آمده است و نه وحى نازل شده است . » « 1 »\r\nآنگاه دستور داد سر مطهر امام حسين ( ع ) را بر در مسجد دمشق آويختند .\r\n( 1 ) از فاطمه دختر امام حسين ( ع ) « 2 » روايت شده است كه گفته است : هنگامى كه ما را برابر يزيد نشاندند ، نخست بر ما رحمت آورد و مهربانى كرد . ولى مردى سرخ رو از مردم شام برخاست و به او گفت : اين دخترك را به من ببخش و مقصود آن مرد من بودم و من دخترى خوش رخسار بودم . من لرزيدم و پنداشتم كه اين كار را خواهد كرد و از ترس به دامن خواهرم كه از من بزرگتر بود و عاقلتر چسبيدم .\r\nخواهرم به آن مرد شامى گفت : دروغ مىگويى و لعنت خدا بر تو باد كه اين كار را نه تو مىتوانى بخواهى و نه او مىتواند انجام دهد ، مگر اينكه از دين ما بيرون شوى و آيين ديگرى بگزينى . يزيد خشم گرفت و گفت : به خدا سوگند اگر بخواهم اين كار را انجام مىدهم ، وانگهى اين گونه به من جواب مىدهى ؟ همانا پدر و برادرت از دين بيرون شدند . خواهرم گفت : به دين و آيين پدر بزرگ و پدر و برادرم ، تو و پدرت و پدر بزرگت هدايت شده‌ايد . يزيد گفت : اى دشمن خدا دروغ مىگويى .\r\nخواهرم گفت : اميرى كه ستمگرانه دشنام مىدهد و در پناه قدرت خود چيره مىشود .\r\nگويا يزيد كه لعنت خدا بر او باد آزرم كرد و خاموش شد . مرد شامى دوباره سخن خود را تكرار كرد . يزيد بر او بانگ زد كه دور شو خدايت مرگ دهد .\r\n( 2 ) آنگاه يزيد دستور داد كه زنان را همراه زين العابدين ( ع ) در زندانى بداشتند كه آنان را از سرما و گرما حفظ نمىكرد و چنان شد كه چهره‌هايشان پوست انداخت .\r\nتا هنگامى كه على بن حسين ( ع ) همراه با زنان از دمشق بيرون رفتند و سر امام\r\n\r\n\r\n","description":"","footnote":"\r\n( 1 ) . اصل اين ابيات از عبد اللَّه بن زبعرى است كه در جنگ احد سروده است و شانزده بيت از آن در ص 143 ، ج 3 ، سيرهء ابن هشام چاپ مصر ، 1355 قمرى آمده است و پاسخ پانزده بيتى حسان هم به آن همان جا آمده است . ظاهرا يزيد ستمگر به همان بيت « ليت اشياخى . . . » تمثل جسته است ، چنان كه در امالى صدوق هم ( ص 167 ، ترجمهء آقاى كمره‌يى ) فقط همان يك بيت آمده است . گويا پس از گزارش واقعهء حره هم دو بيت از همان اشعار را خوانده است ( صفحهء 312 ترجمهء اخبار الطوال ، به قلم اين بنده ) . در عين حال در برخى از منابع اهل سنت آمده است كه يزيد ابيات بيشترى هم خوانده است ( صفحهء 261 تذكرة الخواص ، سبط ابن الجوزى ) . م .\r\n( 2 ) . در متن كتاب روضة چاپ تهران فاطمه دختر على ( ع ) آمده است . م .\r\n","page_name":" 315 ","page_number":315},
  {"content":"\r\n\r\nحسين ( ع ) به كربلا برگردانده شد ، در بيت المقدس هر سنگى را كه برمىداشتند زير آن خون تازه بود و مردم خورشيد و آفتاب را بر ديوارها سرخ رنگ مىديدند ، همچون ملافه‌هاى رنگ شده . « 1 »\r\n( 1 ) آنگاه يزيد نعمان بن بشير را خواست و به او گفت آماده شو تا همراه اين زنان به مدينه به روى و چون خواست آنان را بفرستد على بن حسين ( ع ) را خواست و با ايشان خلوت كرد و گفت : خداوند پسر مرجانه ( ابن زياد ) را لعنت كند . به خدا سوگند اگر من خودم عهده‌دار كار پدرت بودم هر چه از من مىخواست مىدادمش و با آنچه مىتوانستم مرگ را از او دفع مىكردم ولى خداوند آنچه را مىبينى مقدر فرموده بود ! اكنون از مدينه براى من نامه بنويس و هر نيازى كه داشته باشى گزارش بده . و دستور داد براى ايشان و افراد خاندانشان جامه فراهم شود و فرستاده‌يى پيش نعمان بن بشير فرستاد و دستور داد ايشان را شبها حركت دهد و خود پيشاپيش آنان حركت كند و دور از نظر ايشان هم نباشد و هر گاه آنان جايى فرو مىآيند او از آنان فاصله بگيرد و يارانش را به اطراف منزل پراكنده سازد و همچون نگهبان رفتار كنند و چندان از آنان فاصله داشته باشد كه زنها براى قضاى حوايج خود آزاد باشند و به راحتى بتوانند وضو بگيرند ، و به فرستاده دستور داد همراه نعمان باشد .\r\nنعمان با آنان مدارا و مهربانى مىكرد تا آنان را به مدينه رساند .\r\nهرگز نوحه‌سرايى و سوگوارىيى چون سوگوارى بنى هاشم در خانه‌هاى خودشان به هنگام رسيدن خبر شهادت حسين ( ع ) شنيده نشده است .\r\n( 2 ) ام لقمان دختر عقيل همين كه خبر شهادت امام حسين ( ع ) را شنيد اندوهگين و پريشان همراه خواهران خود ، ام هانى و اسماء و رمله و زينب ، بيرون آمد و در حالى كه بر شهيدان مىگريست اين ابيات را مىخواند :\r\n« چه خواهيد گفت اگر پيامبر ( ص ) به شما بگويد : پس از رحلت من با آنكه آخرين امتها بوديد نسبت به عترت من چگونه رفتار كرديد ؟ گروهى از ايشان به\r\n\r\n\r\n","description":"","footnote":"\r\n( 1 ) . بدون هيچ تفاوتى در امالى صدوق ، ص 167 ، چاپ آقاى كمره‌يى آمده است .\r\nبراى اطلاع از منابع و كتابهاى اهل سنت كه در آن موضوع سرخى آفتاب و بودن خون تازه زير سنگهاى بيت المقدس به طرق مختلف آمده است ، به صفحات 292 تا 300 ، جلد 3 كتاب فضائل الخمسه من الصحاح السته علامه سيد مرتضى فيروزآبادى مراجعه شود . م .\r\n","page_name":" 316 ","page_number":316},
  {"content":"\r\n\r\nخون تپيده‌اند و گروهى اسير . اين پاداش خيرخواهيهاى من به شما نبود كه پس از من با خويشاوندان من اين چنين رفتارى كنيد . »\r\n( 1 ) و مردم مدينه در دل شب آوايى شنيدند ، بدون اينكه شخص او را ببيند كه چنين مىگفت :\r\n« اى كسانى كه به نادانى ( به ستم ) حسين را كشته‌ايد ! شما را مژده باد به عذاب و بدبختى . همهء ساكنان آسمان از فرشتگان و پيامبران و گروههاى ديگر بر شما نفرين مىكنند و به تحقيق كه شما نفرين شده به زبان سليمان و موسى و عيسى هستيد . » « 1 »\r\n( 2 ) ام سلمه رضي اللَّه عنها گفته است : پيامبر ( ص ) شبى از خانه بيرون رفتند و مدتى طولانى بيرون بودند و سپس در حالى كه ژوليده و خاك آلوده بودند برگشتند و چيزى كف دست خود گرفته بودند و دست ايشان بسته بود . من گفتم : اى رسول خدا ! چرا شما را خاك آلوده و ژوليده مىبينم ؟ فرمودند : هم اكنون مرا به جايى از سرزمين عراق كه به آن كربلا مىگويند بردند و آنجا كشتارگاه و محل به زمين افتادن پسرم حسين و گروهى ديگر از فرزندان و افراد خانواده‌ام را به من نشان دادند و خونهاى ايشان را از زمين جمع مىكردم و هم اكنون در دست من است ، و دست خود را براى من گشودند و به من فرمودند : آن را بگير و نگهدارى كن ، و من گرفتم و چيزى شبيه خاك سرخ بود . آن را در شيشه‌يى ريختم و سرش را محكم بستم و نگهداشتم ، و هنگامى كه امام حسين ( ع ) از مكه آهنگ عراق فرمود هر صبح و شب آن شيشه را بر مىداشتم و آن را مىبوييدم و به آن نگاه مىكردم و از مصيبتهاى او ياد مىكردم . روز دهم محرم صبح كه آن شيشه را بيرون آوردم و به آن نگريستم مانند هميشه و به حال خود بود . آخر آن روز كه دوباره آن را بيرون آوردم و به آن نگريستم ، ديدم به خون تازه مبدل شده است . در خانهء خود فرياد برآوردم و گريستم و خشم خود را فرو خوردم كه مبادا دشمنان ايشان در مدينه آگاه شوند و شروع به سرزنش كنند و همچنان آن روز و آن ساعت را در خاطر داشتم تا آنكه خبر شهادتش رسيد و خواب من به حقيقت پيوست . « 2 »\r\n\r\n\r\n","description":"","footnote":"\r\n( 1 ) . اين اشعار هم از ارشاد شيخ مفيد گرفته شده است ، ص 232 ، چاپ 1377 قمرى ، تهران . م .\r\n( 2 ) . اين موضوع كه در ارشاد مفيد ، ص 235 و امالى ابن الشيخ و به نقل از آن در چاپ جديد بحار ، ص 230 ، ج 45 ، آمده است ، در كتابهاى اهل سنت هم از جمله تهذيب التهذيب ابن حجر ، ص 347 ، ج 2 ، و ذخائر العقبى ، ص 147 و نهاية الارب نويرى ، ص 207 ، ج 7 ترجمه فارسى آن نقل شده است . م .\r\n","page_name":" 317 ","page_number":317},
  {"content":"\r\n\r\n( 1 ) امام صادق ( ع ) فرموده است : چون شمشير به امام حسين ( ع ) زده شد و خواستند سر آن حضرت را جدا كنند ، سروشى از سوى خداوند متعال از عرش ندا داد كه اى امت سرگردان گمراه ستمگر كه پس از پيامبر خود چنين شديد ! خداى شما را براى عيد قربان و عيد فطر موفق نگرداناد . آنگاه امام صادق فرمود : ناچار پس از آن موفق نشدند و هرگز موفق نخواهند شد تا هنگامى كه انتقام‌گيرندهء خون امام حسين ( ع ) قيام كند . « 1 »\r\n( 2 ) پير مردى از قبيلهء بنى سليم نقل مىكند كه به سرزمين روم به جهاد رفتيم . وارد يكى از معابد ايشان شديم و ديديم در آن چنين نوشته شده است :\r\n« آيا امتى كه حسين ( ع ) را كشته است روز رستاخيز اميد به شفاعت جدش دارند ؟ » پرسيديم : اين نوشته از چه تاريخى در اين معبد شما نوشته شده است ؟\r\nگفتند : سيصد سال پيش از آنكه پيامبر شما مبعوث شود . « 2 »\r\n( 3 ) امام صادق ( ع ) فرموده است : خداوند عز و جل چهار هزار فرشته كه همگى ژوليده و خاك آلوده‌اند بر قبر امام حسين گماشته است كه تا روز رستاخيز بر او مىگريند . هر كس در حالى كه عارف به حق او باشد او را زيارت كند ، آنان او را مشايعت مىكنند تا او را به خانه‌اش برسانند و اگر بيمار شود از او عيادت مىكنند و هر صبح و شام به ديدارش مىروند و اگر بميرد بر جنازه‌اش حاضر مىشوند و روز رستاخيز هم براى او آمرزش خواهى مىكنند . « 3 »\r\n( 4 ) امام موسى بن جعفر فرموده است : هر كس در حالى كه عارف به حق امام حسين\r\n\r\n\r\n","description":"","footnote":"\r\n( 1 ) . حديث پنجم مجلس سى و يكم امالى صدوق است كه در صفحهء 168 چاپ آقاى كمره‌يى آمده است . م .\r\n( 2 ) . اين موضوع در كتابهاى مختلف شيعه و سنى نقل شده و دو بيت ديگر هم در پاره‌يى از منابع دنبال اين آمده است . رك . به : صفحات 185 ، 204 و 305 جلد 45 بحار و در كتب اهل سنت به صفحهء 145 ذخائر العقبى ، و صفحهء 388 مناقب ابن مغازلى و پاورقى همان صفحه ، و عين همين روايت ، در مجمع الزوائد هيثمى ، ص 199 ، ج 9 ، به نقل از معجم طبرانى آمده است . م .\r\n( 3 ) . براى اطلاع بيشتر از اين روايت به كامل الزيارات يا به صفحات 200 و 220 جلد 45 بحار چاپ جديد مراجعه فرماييد . م .\r\n","page_name":" 318 ","page_number":318},
  {"content":"\r\n\r\nباشد مرقدش را زيارت كند ، خداوند گناهان گذشته و آينده‌اش را مىبخشد .\r\n( 1 ) امام باقر ( ع ) فرموده است : به شيعيان ما به زيارت مرقد امام حسين ( ع ) فرمان دهيد كه زيارت او از زير آوار ماندن و غرق شدن و در آتش سوختن و شكار درندگان شدن آدمى را حفظ مىكند و همانا زيارت مرقد او بر هر كس كه معتقد به امامت اوست امرى لازم است .\r\n( 2 ) بشير دهان ( روغن فروش ) مىگويد : به امام صادق ( ع ) گفتم بسيار اتفاق مى - افتد كه نمىتوانم به حج بروم و كنار مرقد امام حسين ( ع ) مىمانم . فرمود : اى بشير ! چه نيكو رفتار مىكنى . هر مؤمنى كه عارف به حق امام حسين باشد و در روزى غير از عيد قربان به زيارت مرقد او برود خداوند برايش پاداش بيست حج و بيست عمرهء پذيرفته و بيست جهاد در التزام پيامبر مرسل يا امام دادگر مىنويسد ، و هر كس روز عيد به زيارت مرقدش برود براى او پاداش صد حج و صد عمرهء پذيرفته و صد جهاد در ركاب پيامبر مرسل يا امام دادگر نوشته مىشود . من گفتم :\r\nپس چه ثوابى براى من خواهد بود اگر در عرفات باشم ؟ گويد امام صادق ( ع ) به من چنان نگريست كه خشمگين باشد و فرمود : اى بشير ! شخص مؤمن اگر روز عرفه با آب فرات غسل كند و به مرقد مطهر حسين براى زيارت برود به هر گام كه بر مىدارد خداوند براى او ثواب يك حج كامل مىنويسد ، و به نظرم فرمود : و ثواب يك جهاد .\r\n( 3 ) امام صادق فرموده است : هر كس در حالى كه عارف به حق امام حسين باشد به زيارت آرامگاهش برود ، خداوند براى او پاداشى معادل پاداش كسى كه هزار بنده آزاد كرده باشد مىنويسد و پاداش كسى كه هزار اسب زين و لگام كرده در راه خدا آماده سازد ، و هر كس مرقد او را زيارت كند خداوند در پى برآوردن حوايج او خواهد بود و امور دنيايى او را هم كفايت مىكند و اين زيارت موجب جلب و كشش روزى براى بنده مىشود و هر چه در آن راه هزينه كند براى او جبران مىشود و گناهان پنجاه ساله‌اش آمرزيده مىشود ، و چون به خانه برگردد بر او گناه و خطايى باقى نمىماند و از صفحهء عملش نابود مىشود ، و اگر در آن سفر بميرد فرشتگان فرو مىآيند و او را غسل مىدهند و براى او درى به بهشت گشوده مىشود و روان او به بهشت در مىآيد تا هنگامى كه خودش از گور برانگيخته شود ، و اگر سالم برگردد روزى او برايش از درى از بهشت مىرسد و در قبال هر درهمى كه هزينه كرده باشد براى او ده هزار درهم اندوخته مىشود ، و چون محشور شود به او مى -\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nگويند : در قبال هر درهم براى تو ده هزار درهم نزد خداوند اندوخته است . و همان حضرت فرموده است : هيچ يك از فرشتگان آسمانها نيست مگر اينكه از خداوند براى زيارت امام حسين ( ع ) كسب اجازه مىكند و همواره گروهى از فرشتگان براى زيارت فرو مىآيند و گروهى بر مىشوند .\r\n( 1 ) و فرموده است : هر كس مرقد امام حسين را روز عرفه زيارت كند ، خداوند براى او پاداش يك ميليون حج در ركاب قائم آل محمد و يك ميليون عمره همراه رسول خدا ( ص ) و آزاد كردن يك ميليون برده و بخشيدن بار يك ميليون اسب را در راه خدا مىنويسد و او را بندهء صديق خود مىنامد و مىگويد به وعدهء من ايمان آورد و فرشتگان هم مىگويند فلان كس صديق است و خداوند او را از فراز عرش خويش پاك فرموده است و در زمين هم كروب ناميده مىشود .\r\n( 2 ) و هم ايشان فرموده است : هر كس شب نيمهء شعبان و شب عيد فطر و شب عرفه در يك سال امام حسين را زيارت كند ، خداوند براى او هزار حج و هزار عمرهء پذيرفته مىنويسد و هزار حاجت از حاجتهاى دنيا و آخرت او را بر مىآورد .\r\n( 3 ) امام حسن عسكرى فرموده است : پنج چيز از نشانه‌هاى مؤمن است . گزاردن پنجاه و يك ركعت نماز واجب و نافله و زيارت اربعين و انگشتر در دست راست كردن و پيشانى بر خاك ساييدن و بلند گفتن\r\nبسم الله الرحمن الرحيم .\r\n« 1 »\r\n( 4 ) امام حسين كه درودها و سلام خداوند بر او باد روز شنبه دهم محرم شصت و يك هجرت پس از نماز ظهر مظلوم شهيد شده است « 2 » و سن آن حضرت در آن هنگام پنجاه و هشت سال و پنج ماه بوده است . پنجاه و هفت و پنجاه و شش سال هم گفته شده است . از اين مدت هفت سال با جد بزرگوارش و سى و هفت سال با پدر بزرگوارش\r\n\r\n\r\n","description":"","footnote":"\r\n( 1 ) . مرحوم علامهء مجلسى هم در زاد المعاد ضمن اعمال ماه صفر و زيارت اربعين و مرحوم محدث قمى در مفاتيح ضمن اعمال اربعين همين روايت را آورده‌اند . م .\r\n( 2 ) . با اينكه اين عبارت را از ارشاد مفيد ( ص 236 ، چاپ 1377 قمرى ، تهران ) برداشته است ، شيخ مفيد در صفحهء 213 ارشاد روز تاسوعا را پنجشنبه و در صفحهء 210 پنجشنبهء پيش از آن را دوم ماه دانسته است كه آغاز محرم 61 روز چهار شنبه بوده است .\r\nابو حنيفهء دينورى هم در اخبار الطوال ( صفحهء 299 ترجمهء آن به قلم اين بنده ) روز اول محرم را چهار شنبه نوشته است . در اين صورت عاشورا جمعه بوده است . ضمنا با مراجعه به تقويم مندرج در كتاب معجم الاسرات الحاكمهء زامباور آن روز دهم اكتبر سال 680 ميلادى و قاعدة حدود بيستم مهر ماه خورشيدى بوده است . م .\r\n","page_name":" 320 ","page_number":320},
  {"content":"\r\n\r\nو چهل و هفت سال با برادر گراميش بوده است و پس از برادرش ده سال مدت امامت ايشان بوده است .\r\n( 1 ) شاعرى چنين سروده است :\r\n« اى پسر دختر محمد ( ص ) ! سر تو را آوردند در حالى كه به خونهايش آغشته بود ، آغشته بودنى . ترا لب تشنه كشتند و در كشتن تو پاس تنزيل و تأويل را روا نداشتند . و براى اينكه تو كشته شدى تكبير گفتند و حال آنكه با كشتن تو تكبير و لا إله الا الله گفتن را كشتند . » « 1 »\r\n( 2 ) شاعر ديگرى چنين سروده است :\r\n« واى بر آن كس كه شفيعهاى او به هنگام نفخ صور و برانگيخته شدن مردم در قيامت دشمنانش باشند ، و چون فاطمه ( ع ) روز قيامت در حالى كه پيراهنش به خون حسين آغشته است وارد شود ، او را چه چاره‌يى است ؟ » ( 3 ) شاعر ديگرى چنين سروده است :\r\n« اى فاطمه ! اگر از اينجا به طف ( كربلا ) بنگرى حسين را فرو افتاده و پاره پاره شده از دم شمشيرها مىبينى ، آن بامدادى كه لشكرها به فرماندهى ابن سعد كه شتابان آتش جنگ را بر مىافروخت حسين را احاطه كردند و به پسر رسول خدا و پسر وصى او حمله آوردند چه كارى بزرگ و دردانگيز بود . آيا در حالى كه نوهء رسول خدا در طف به خاك افتاده است مصيبت و اندوه كربلا فراموش مىشود ؟ »\r\n( 4 )\r\n\r\nمجلس بيست و يكم در امامت ابو محمد على بن حسين زين العابدين و مناقب ايشان ( كنيهء آن امام ابو الحسن هم بوده است )\r\n( 5 ) امام پس از حسين بن على ، على بن حسين ( ع ) است كه شرايط عقلى و نص و تصريح از سوى پيامبر ( ص ) و پدرش در بارهء او جمع است و چون اين موضوع را\r\n\r\n\r\n","description":"","footnote":"\r\n( 1 ) . در مناقب ابن شهر آشوب ، ص 117 ، ج 4 ، اين سه بيت به ضميمهء يك بيت ديگر به خالد بن معدان نسبت داده شده و از همان منبع در بحار الانوار ، ص 244 ، ج 45 ، و اعيان الشيعه ، ص 623 ، ج 1 ، چاپ جديد ، 1403 قمرى ، آمده است . خالد بن معدان درگذشتهء سال 104 هجرى است و با آنكه رئيس شهربانى يزيد هم بوده است ، مشهور به زهد و پارسايى است . براى اطلاع بيشتر ، رك ، به : زركلى ، الاعلام ، ص 340 ، ج 2 . م .\r\n","page_name":" 321 ","page_number":321},
  {"content":"\r\n\r\nقبلا بيان كرده‌ايم نيازى به تكرار آن نيست .\r\n( 1 ) زهرى مىگويد : « 1 » حضور على بن حسين بودم . مردى از ياران ايشان آمد . به او فرمودند : چگونه‌اى و چه خبرى دارى ؟ گفت : خبرى كه هم اكنون دارم اين است كه شب را به صبح آورده‌ام و پانصد دينار وام دارم « 2 » كه براى پرداخت آن چيزى ندارم و عائلهء سنگينى هم دارم و چيزى هم كه براى آنان ببرم ندارم . گويد امام سجاد به سختى گريست و به ايشان گفته شد : اى پسر رسول خدا ! چه چيزى شما را چنين به گريه واداشته است ؟ فرمود : مگر گريه براى اندوه و سوگ بزرگ و دشوار نيست ؟ گفتند : آرى ، همين گونه است . فرمود : كدام درد و اندوه براى مؤمن آزاده بيش از اين است كه در زندگى برادر مؤمن خود شكاف و نيازى ببيند و نتواند آن را اصلاح كند و برآورد و او را در تنگدستى ببيند و نتواند نيازش را برآورد .\r\n( 2 ) گويد چون از اين مجلس پراكنده شدند ، يكى از مخالفان در حالى كه به على بن حسين ( ع ) طعنه مىزد گفت : شگفتا كه اين قوم از يك سو مدعى هستند كه آسمان و زمين و همه چيز در فرمان ايشان است و خداوند ايشان را از هر چه بخواهند محروم نمىفرمايد و از سوى ديگر اعتراف مىكنند كه از اصلاح امور خواص خود عاجزند .\r\n( 3 ) اين خبر به آن مرد رسيد و به حضور امام سجاد آمد و گفت : اى پسر رسول خدا ! به من خبر رسيده است كه فلان كس چنين گفته است و اين اندوه براى من از اندوه خودم سخت‌تر است . فرمود : خداوند اجازهء گشايش در كار ترا داد و سپس به يكى از خدمتكاران خود فرمود : افطارى و سحرى مرا بياور و او دو گردهء نان آورد .\r\nامام به او فرمود : فعلا اين دو گردهء نان را بگير كه چيز ديگرى پيش ما نيست و خداوند با همين دو گردهء نان گره از كار تو مىگشايد و به تو خير فراوان مىرساند .\r\nمرد آن دو گردهء نان را برداشت و به بازار رفت و نمىدانست با آن چه كار كند . در بارهء سنگينى وام خود و بدى حال زن و فرزندش مىانديشيد و شيطان او را وسوسه\r\n\r\n\r\n","description":"","footnote":"\r\n( 1 ) . محمد بن مسلم بن عبيد اللَّه بن شهاب زهرى : متولد 58 و درگذشتهء 124 هجرى از بزرگان محدثان و حافظان حديث ، بخش آخر زندگى خود را در شام گذرانده است . براى اطلاع از منابع و كتابهاى شرح حال او ، رك . به : زركلى ، الاعلام ، ج 7 ، ص 317 . م .\r\n( 2 ) . در امالى صدوق و بحار كه از آن نقل كرده است و در يكى از نسخه‌هاى خطى چهار صد دينار است . م .\r\n","page_name":" 322 ","page_number":322},
  {"content":"\r\n\r\nمىكرد كه اين دو گردهء نان در برابر نياز تو چه ارزشى دارد ؟ در اين حال از كنار ماهى فروشى گذشت كه يك ماهى گنديده پيش او مانده بود و كسى آن را نمىخريد .\r\nبه او گفت : مثل اينكه اين ماهى تو براى خودت مانده است . يكى از اين نانهاى من هم اضافه است . آيا موافقى كه اين ماهى را بدهى و يكى از اين نانها را بگيرى ؟\r\nگفت : آرى . يك نان را داد و ماهى را گرفت . سپس از كنار مردى گذشت كه مقدارى نمك اضافى داشت كه كسى به خريد آن رغبت نمىكرد . گفت : آيا موافقى كه اين مقدار اندك نمك خود را با اين نان من عوض كنى ؟ گفت : آرى و چنان كرد . مرد با ماهى و نمك به خانه‌اش آمد و گفت : با كمك نمك اين ماهى را اصلاح مىكنم .\r\nهمين كه شكم ماهى را دريد ، در آن دو مرواريد گران‌بها يافت و خداى را سپاس و ستايش گفت و در همان حال كه در اين شادمانى بود در خانه‌اش را زدند . چون نگريست ماهى فروش و نمك فروش بودند و هر دو گفتند : اى بندهء خدا دندان ما و دندان افراد خانوادهء ما اين نان را نگرفت و چنين فهميديم كه تو از تنگدستى اين نان را به ما دادى و خودت براى خوردن چنين نانى تمرين كرده‌اى . نانهايت را براى خودت آورديم . او آن دو نان را از ايشان گرفت و همين كه آن دو رفتند و او آرامشى يافت دوباره در خانه‌اش كوبيده شد و چون در را گشود فرستادهء امام سجاد بود . گفت ، على بن حسين مىفرمايد : خداوند براى تو گشايش آورد . اكنون خوراك ما را بده كه كسى جز ما نمىتواند آن را بخورد .\r\nآن مرد آن دو مرواريد را به بهايى گران فروخت و وام خود را از آن پرداخت و حال و روزگارش نيكو شد .\r\n( 1 ) يكى ديگر از مخالفان گفت : اين تفاوت چگونه است كه در عين حال كه قادر به رفع فقر و تنگدستى خود نيست اين مرد را اين چنين بىنياز ساخت و كسى كه مىتواند به ثروتى اين چنين دست يابد چگونه از بر طرف كردن تنگدستى خود عاجز است ؟ امام سجاد فرمود : قريش هم در مورد پيامبر ( ص ) همين گونه گفتند كه چگونه يك شبه به بيت المقدس مىرود و آثار پيامبران را آنجا مىبيند و به مكه بر مىگردد ، ولى قادر نيست به هنگام هجرت به مدينه فاصلهء ميان آن دو شهر را در كمتر از دوازده روز بپيمايد ؟ سپس فرمود : به خدا سوگند اينها نمىدانند كه فرمان خداوند و رابطهء دوستان خدا با او چگونه است . همانا مرتبه‌هاى بلند به دست نمىآيد مگر با تسليم به فرمان خداوند عز و جل و ترك پيشنهاد كردن به او ، و بايد به آنچه خداوند براى\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nبندگان تدبير مىفرمايد راضى بود . همانا دوستان خدا بر سختيها و خوشيها چنان شكيبايى كرده و مىكنند كه ديگران از آن عاجزند و خداوند چنان پاداش به آنها مى - دهد كه همهء نيازهاى ايشان را بر مىآورد . در عين حال آنان چيزى جز آنچه خداوند براى ايشان اراده فرموده است نمىخواهند . « 1 »\r\n( 1 ) زهرى مىگويد : على بن حسين ( ع ) بهترين مرد خاندان هاشم است كه او را درك كرده‌ايم و گفت : ما را دوست بداريد همچنان كه اسلام را دوست مىداريد . تا هنگامى كه محبت شما براى ما مايهء نكوهش نباشد ، محبت و دوستى شما پذيرفته است . « 2 »\r\n( 2 ) از امام باقر روايت شده است كه على بن حسين ( ع ) در شبانروز هزار ركعت نماز مىگزارد و نسيم او را مىجنباند همچنان كه سنبله را مىجنباند . « 3 »\r\n( 3 ) و روايت شده است كه ميان ايشان و محمد بن حنفيه ( يعنى عموى حضرت سجاد ) در موضوع امامت گفتگويى درگرفت . امام سجاد فرمود : بيا كنار حجر الاسود برويم . آنجا به محمد گفت : شما شروع كن و از خداوند و پيامبر مسألت كن كه اگر بر حقى حجر الاسود براى تو شهادت و سخن بگويد . محمد بن حنفيه چنان كرد و بسيار تضرع و دعا كرد ولى حجر پاسخى به او نداد . امام سجاد گفت : عمو جان ! اگر تو وصى و امام بودى ، حجر به تو پاسخ مىداد . محمد گفت : اى برادر زاده ! اكنون تو بپرس و دعا كن . على بن حسين ( ع ) در مورد آنچه مىخواست دعا فرمود و سپس خطاب به حجر الاسود گفت : ترا سوگند مىدهم به حق كسى كه ميثاق پيامبران و اوصياى ايشان و ميثاق همگان را در تو قرار داده است كه با زبان عربى واضح و روشن به ما خبر دهى كه پس از حسين بن على ( ع ) امام كيست ؟ سنگ چنان به حركت آمد كه نزديك بود از جاى خود كنده شود و سپس خداوند او را به سخن درآورد و او با عربى واضح گفت : همانا كه وصايت و امامت پس از حسين بن على ( ع ) از على بن حسين بن فاطمه دختر رسول خدا ( ص ) است . محمد بن حنفيه برگشت و\r\n\r\n\r\n","description":"","footnote":"\r\n( 1 ) . حديث سوم مجلس شصت و نهم امالى صدوق است كه در صفحهء 454 چاپ آقاى كمره‌يى آمده است . م .\r\n( 2 ) . در صفحات 238 و 239 ارشاد شيخ مفيد ، چاپ 1377 قمرى ، تهران ، با ذكر سلسلهء اسناد آمده است . م .\r\n( 3 ) . در صفحات 238 و 239 ارشاد شيخ مفيد ، چاپ 1377 قمرى ، تهران ، با ذكر سلسلهء اسناد آمده است . م .\r\n","page_name":" 324 ","page_number":324},
  {"content":"\r\n\r\nنسبت به امام على بن الحسين دوستى مىورزيد . « 1 »\r\n( 1 ) براى امام سجاد فضل آن حضرت را بيان كردند به گوينده فرمود : براى ما همين بس است كه تو از نيكوكاران قوم ما باشى . « 2 »\r\n( 2 ) طاوس مىگويد : « 3 » شبى وارد حجر اسماعيل شدم . ناگاه على بن حسين ( ع ) را ديدم كه وارد حجر شد و شروع به نماز گزاردن كرد و چون به سجده رفت ، گفتم :\r\nاين نيكو مردى از اهل خير و صلاح است . بايد به دعاى او در سجده گوش دهم .\r\nگوش دادم و چنين مىگفت :\r\n« پروردگارا ! بندهء كوچك تو در پيشگاه تو است . نيازمند و مستمند و گداى تو در پيشگاه تو است . »\r\nطاوس مىگفته است : در هيچ گرفتارى اين دعا را نخواندم ، مگر اينكه گرفتارى من بر طرف و گره از كارم گشوده شد . « 4 »\r\n( 3 ) همچنين طاوس مىگويد : از حجر اسماعيل عبور كردم . شخصى را در حال ركوع و سجود ديدم . دقت كردم ، على بن الحسين بود . با خود گفتم : مردى نيكوكار از خاندان رسالت ، به خدا سوگند بايد از دعاى او بهره ببرم ، و شروع به دقت كردم .\r\nچون از نماز آسوده شد كف دستهاى خود را به سوى آسمان بلند كرد و چنين عرضه داشت :\r\n« پروردگارا ! اى سرور من ! اين دستهايم كه به سوى تو برافراشته‌ام آكنده از گناه است در حالى كه چشمهايم به سوى اميد نگران است . حق هر كسى است كه چون ترا با پشيمانى و خوارى و زبونى فرا خواند ، پاسخ او را از راه كرم و تفضل\r\n\r\n\r\n","description":"","footnote":"\r\n( 1 ) . در بحار الانوار ، چاپ جديد ، ص 29 ، ج 46 ، به نقل از خرائج قطب راوندى ، درگذشتهء 573 قمرى با تفاوتهايى آمده است ، و نقل شده است كه محمد بن حنفيه اين كار را براى رفع شبهه از ديگران كرده است . م .\r\n( 2 ) . در ارشاد مفيد ، ص 239 ، چاپ 1377 قمرى تهران آمده است ، ولى فعل به صورت غايب است نه مخاطب و در بعضى از نسخ به صورت متكلم است . م .\r\n( 3 ) . طاوس : ابو عبد الرحمن طاوس بن كيسان ، اصل او ايرانى و از بزرگان تابعين و معروف به زهد و پارسايى است . متولد 34 و درگذشتهء 106 هجرى است . رك . به :\r\nابن خلكان ، وفيات الاعيان ، ج 2 ، ص 194 ، زير شمارهء 283 ، چاپ محمد محيى الدين عبد الحميد . م .\r\n( 4 ) . در ارشاد ، ص 240 آمده است . م .\r\n","page_name":" 325 ","page_number":325},
  {"content":"\r\n\r\nبدهى . اى سرور من ! اگر مرا از بدبختان آفريده باشى كه چه بسيار بايد بگريم و اگر از نيكبختان قرار داده باشى ، چه بسيار اميدوار بايد باشم . پروردگارا ! آيا براى ضربه‌هاى تازيانه‌ها و گرزها اعضاى مرا آفريده‌اى ؟ يا براى آشاميدن مايع سوزان جهنم امعاء مرا آفريده‌اى ؟ اى سرور من ! اگر برده‌يى بتواند از سرور خود بگريزد ، من نخستين كس هستم كه مىگريزم ، ولى مىدانم كه من هرگز نمىتوانم از حيطهء قدرت تو بيرون بروم . اى سرور من ! اگر عذاب من بر قدرت و پادشاهى تو چيزى بيفزايد از تو مسألت خواهم كرد كه ياراى صبر و شكيبايى بر آن به من بدهى . ولى مىدانم كه فرمانبرى فرمانبرندگان چيزى بر پادشاهى تو نمىافزايد و گناه گناهكاران هم چيزى از آن نمىكاهد . اى سرور من ! اين منم كه هيچ ارزشى ندارم . پروردگارا ! با فضل خود به من ارزانى دار و با پوشش و چشم پوشى خود بر من جامهء رحمت بپوشان و از سرزنش و توبيخ من به كرم خويش درگذر . پروردگارا ، اى سرور من ! بر من رحمت آور آنگاه كه بر بستر خود ( يعنى بستر مرگ ) افتاده‌ام و دستهاى دوستان من مرا از اين پهلو به آن پهلو مىكند ، و بر من رحمت آور در آن هنگام كه مرا بر جايگاه غسل دادنم انداخته‌اند و همسايگان نيكو كارم مرا غسل مىدهند ، و بر من رحمت آور آنگاه كه مرا در تابوتم به دوش مىبرند و نزديكان من اطراف جنازهء منند ، و در آن خانهء تاريك به وحشت و غربت و تنهايى من رحمت آور . »\r\n( 1 ) طاوس مىگويد : چنان گريستم كه صداى گريهء من بلند شد . به من نگريست و فرمود : اى يمانى ! چه چيزى ترا به گريه واداشته است ؟ مگر اينجا جايگاه گناهكاران نيست ؟ گفتم : اى حبيب من ! شايسته و سزاوار است كه خداوند خواستهء ترا رد نفرمايد و پدر بزرگ تو رسول خدا ( ص ) است . « 1 »\r\n( 2 ) و روايت شده است كه ناقهء امام على بن حسين ( ع ) كند حركت مىكرد . آن حضرت چوبدستى خود را برآورد كه به ناقه بزند ، ولى آهى كشيد و فرمود : اگر قصاص نمىبود مىزدم و دست خود را كنار كشيد ، و روايت شده است كه پياده حج گزارد و فاصلهء ميان مكه و مدينه را بيست روزه پيمود . زرارة بن اعين مىگويد : « 2 »\r\n\r\n\r\n","description":"","footnote":"\r\n( 1 ) . قسمتهايى از اين دعا ضمن دعاى ابو حمزهء ثمالى در مصباح شيخ آمده است و به صفحهء 397 مفاتيح مراجعه شود . م .\r\n( 2 ) . زرارة بن اعين : از محدثان و فقيهان بزرگ شيعه و از اصحاب حضرت باقر و حضرت صادق و درگذشتهء 150 هجرى قمرى است . رك . به : نجاشى ، رجال ، ص 125 ، چاپ كتابخانهء داودى ، قم . م .\r\n","page_name":" 326 ","page_number":326},
  {"content":"\r\n\r\nنيمه شبى آواى سروشى شنيده شد كه مىگفت : پارسايان در اين جهان و آنان كه به جهان ديگر راغبند كجايند و كيستند ؟ سروش ديگرى از ناحيهء بقيع پاسخ داد :\r\nعلى بن الحسين ( ع ) است . « 1 »\r\n( 1 ) روايت شده است كه كنيزى از كنيزان على بن الحسين ( ع ) آب بر دست او مى - ريخت تا آماده براى نماز گزاردن شود . كنيز متوجه نشد و ابريق از دستش بر سر امام افتاد و آن را زخم كرد . امام زين العابدين به او نگريستند . گفت : خداوند مىفرمايد و فروخورندگان خشم . فرمود : خشم خود را فرو خوردم . گفت : و عفوكنندگان مردم . فرمود : خداى از تو درگذرد و عفو فرمايد . گفت : خداوند نيكوكاران را دوست مىدارد . فرمود : برو كه در راه خدا آزادى . « 2 »\r\n( 2 ) عمرو بن دينار مىگويد : چون يزيد ، پسر اسامة بن زيد ، محتضر شد شروع به گريستن كرد . امام سجاد فرمودند : چه چيزى ترا به گريه واداشته است ؟ گفت : پانزده هزار دينار وام دارم و چيزى براى پرداخت آن باقى نگذاشته‌ام . فرمود : نگران مباش و گريه مكن . وام تو بر عهدهء من است و تو از آن برى هستى و آن را پرداخت فرمود . « 3 »\r\n( 3 ) امام على بن حسين ( ع ) فرموده است : ما امامان مسلمانان و حجتهاى خدا بر جهانيان و سروران مؤمنان و رهبران سپيد چهرگان درخشنده پيشانى و موالى مؤمنانيم . ما امام مردم زمينيم همچنان كه ستارگان امان ساكنان آسمانهايند . ماييم كه خداوند به پاس ما آسمان را از اينكه به زمين فرو افتد باز مىدارد ، مگر به فرمان خودش و خداوند به وسيلهء ما زمين را از اينكه اهل خود را فرو برد باز مىدارد . به حرمت ما باران فرو مىبارد و رحمت خداوند منتشر مىشود و زمين بركات خود را بيرون مىآورد و اگر در زمين كسى از ما نباشد ، زمين اهل خود را فرو مىبرد .\r\nسپس فرمود : از هنگامى كه خداوند زمين را آفريده است ، هيچ گاه زمين از حجت خالى نبوده و خالى نيست و اين حجت گاه آشكار و مشهود است و گاه غايب و از نظرها پوشيده و تا روز رستاخيز هم از چنان حجتى خالى نخواهد بود و اگر چنين نباشد خداوند پرستش نمىشود .\r\n\r\n\r\n","description":"","footnote":"\r\n( 1 ) . با ذكر سلسلهء اسناد در صفحات 240 و 241 ارشاد مفيد آمده است . م .\r\n( 2 ) . با ذكر سلسلهء اسناد در صفحات 240 و 241 ارشاد مفيد آمده است . م .\r\n( 3 ) . با ذكر سلسلهء اسناد در صفحات 240 و 241 ارشاد مفيد آمده است . م .\r\n","page_name":" 327 ","page_number":327},
  {"content":"\r\n\r\n( 1 ) سليمان كه از راويان اين روايت است مىگويد ، به امام صادق گفتم : مردم چگونه از وجود امام و حجت غايب و پوشيده بهره‌مند مىشوند ؟ فرمود : همان گونه كه از خورشيد هنگامى كه ابر آن را مىپوشاند .\r\n( 2 ) روايت شده است كه هشام پسر عبد الملك در روزگار خلافت پدرش حج گزارد و چون طواف كرد خواست به حجر الاسود دست بكشد . از شدت ازدحام نتوانست . براى او منبرى نهادند و مردم شام اطرافش را گرفتند . در همين حال على بن حسين ( ع ) در حالى كه ازار و ردايى بر تن داشت و از همگان زيباتر و خوشبوتر بود آمد و ميان پيشانى او بر اثر سجده همچون زانوى شتر ( بز ) پينه بسته بود . شروع به طواف فرمود و چون به محل حجر الاسود رسيد مردم به پاس حرمت و هيبت ايشان كنار رفتند تا به حجر الاسود دست كشد ( استلام كند ) . اين كار هشام را به خشم آورد . مردى از شاميان از هشام پرسيد : اين كيست كه مردم اين چنين هيبت او را نگهداشتند و براى او راه گشادند و از كنار حجر الاسود كناره گرفتند ؟ هشام براى اينكه مردم شام به امام سجاد راغب نشوند ، گفت نمىشناسمش . فرزدق « 1 » شاعر آنجا بود . گفت : ولى من او را مىشناسم . آن مرد شامى گفت : اى ابو فراس او كيست ؟ ( 3 ) و فرزدق چنين سرود :\r\n1 - « اين همانست كه بطحاء گام نهادنش را مىشناسد . كعبه او را مىشناسد و منطقهء حرم و بيرون حرم او را مىشناسد .\r\n2 - اين پسر بهترين همهء بندگان خداوند است . اين پرهيزگار پاك و پاكيزهء سرشناس است .\r\n3 - اين على است كه پيامبر خدا پدر اوست و با پرتو هدايت او ملتها رهنمود شدند .\r\n4 - هر گاه قريش او را مىبيند سخنگوى آن مىگويد ، كرم به مكارم اين شخص پايان مىپذيرد و مىرسد .\r\n\r\n\r\n","description":"","footnote":"\r\n( 1 ) . همام بن غالب بن صعصعهء تميمى دارمى معروف به فرزدق ، درگذشتهء سال 110 - هجرى ، از شاعران بسيار بزرگ قرون اول هجرت است . براى اهميت او به اين نكته اشاره مىكنم كه ابو الفرج اصفهانى در اغانى در دو مبحث جداگانه ( ص 324 و 345 ، جلد نهم ، افست از چاپ دار الكتب ، وزارة الثقافه و ص 276 و 403 جلد بيست و يكم چاپ محمد ابو الفضل ابراهيم ، 1393 ق ) در بارهء او دارد . م .\r\n","page_name":" 328 ","page_number":328},
  {"content":"\r\n\r\n5 نسب او به آن اوج عزتى مىرسد كه نسب تمام اعراب مسلمان و غير عرب از رسيدن به آن باز مىماند و كوتاه‌تر است .\r\n6 - هر گاه مىآيد كه ركن حطيم را دست بكشد ، ركن به سبب شناختن دست او مىخواهد آن را بگيرد و رها نكند .\r\n7 - او از آزرم چشم فرو مىبندد و از هيبت او چشمها فرو بسته مىشود و با او سخن گفته نمىشود مگر آنگاه كه لبخند بر لب دارد .\r\n8 - جامهء ظلمت از پرتو پيشانى او چاك مىشود ، همچنان كه از دميدن خورشيد تاريكيها از ميان مىرود .\r\n9 - در دست او خيزرانى ( چوبدستى خيزران ) است كه بوى آن دلاويز است .\r\nدر دستى كه دل صاحب آن خردمند و بينى او برآمده ( كنايه از علو مقام ) است .\r\n( 2 ) 10 - پرتو رخشان او از پرتو رسول خدا مشتق است و همهء عناصر و خوى و سرشتهاى او پاكيزه است .\r\n11 - بر دوش كشندهء بارهاى اقوام به هنگام سختى است . خويهاى او همه شيرين و نعمتها نزديك او شيرين‌تر است .\r\n12 - هرگز كلمهء ( لا ) بر زبان نياورد مگر در تشهد نماز كه در آن هم ( لا ) به معنى ( بلى ) است .\r\n13 - اگر تو او را نمىشناسى ، پسر فاطمه است و با پدر بزرگ او پيامبران ختم شده‌اند .\r\n14 - خدايش از دير باز او را شرف و فضيلت داده است و قلم سرنوشت براى او چنين رقم زده است .\r\n15 - اين كسى است كه در قبال پدر بزرگش فضل پيامبران سر تكريم فرود مىآورد و در قبال فضل امت او امتها تواضع مىكنند .\r\n16 - بر همگان احسان و نيكى همگانى مبذول مىدارد و از آن كورى و تنگدستى و تاريكى بر طرف مىشود .\r\n17 - هر دو دست او فريادرس است و سود هر دو همگانى است . همواره از دو دست او خير فرو مىريزد ، و تنگدستى و فقر آن دو دست را فرو نمىگيرد .\r\n18 - نرم خويى است كه هرگز از خشم او بيم نيست . دو صفت بردبارى و كرامت او را آراسته است .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n19 - خلاف وعده نمىكند . فرخنده سيرت است و گسترده درگاه و هر گاه بر كارى عزم كند سخت خردمند است .\r\n( 1 ) 20 - از گروهى است كه دوستى ايشان دين و دشمنى ايشان كفر و نزديك شدن به آنان مايهء نجات و پناهگاه است .\r\n21 - با دوستى ايشان بدى و گرفتارى بر طرف مىشود و با او احسان و نعمتها باز گرفته مىشود .\r\n22 - پس از نام خدا نام ايشان در هر آغازى مقدم است و كلام به آن ختم مىشود .\r\n23 - اگر پرهيزگاران شمرده شوند ايشان پيشوايان آنانند ، و اگر گفته شود بهترين مردم زمين كيست ؟ گفته مىشود ايشانند .\r\n24 - هيچ بخشنده‌يى نمىتواند به مرز بخشندگى ايشان برسد و هيچ قومى هر چند كريم باشد با آنان مقايسه نمىشود .\r\n25 - هر گاه سختى و خشكسال پيش آيد ايشان ابرهاى باران‌زايند ( فرياد رسان هستند ) و چون كارزار گرم مىشود ، همچون شيران بيشهء شرى ( نام جايى در تهامه است ) هستند .\r\n26 - ممكن نيست كه نكوهش به ساحت ايشان برسد . نيك سرشتان بخشنده‌اند و دستهاى ايشان سخت بخشنده است .\r\n27 - سختى و گرفتارى چيزى از گسترش نعمت دستهاى ايشان را كاهش نمىدهد . چه در حال توانگرى و چه در حال تنگدستى ، نعمت از ايشان يكسان فرو مىريزد .\r\n28 - كداميك از مردم هستند كه بر گردن ايشان ، از نياكان او يا خودش ، حقى نباشد و نعمتهايى ؟\r\n29 - هر كس خدا را بشناسد نياكان اين مرد را مىشناسد و مردم و ملتها دين را از خانهء اين مرد دريافته‌اند . » « 1 »\r\n\r\n\r\n","description":"","footnote":"\r\n( 1 ) . پيش از آنكه در بارهء منابع اين قصيده يا بخشى از آن كه در آن منابع آمده است توضيح دهم ، بايد به اطلاع خوانندگان گرامى برسانم كه براى ترجمهء ابيات به اغانى و زهر الآداب و بحار الانوار مراجعه شد و برخى از كلمات اشعار كه در روضة الواعظين اشتباه چاپى يا كلمهء ديگرى بود اصلاح شد و اين ترجمه پس از اصلاح آن كلمات صورت گرفته است .\r\nضمنا در كمال خلوص مىگويم كه ممكن است در انتقال معنى و يافتن كلمات كاملا مناسب فارسى چنان كه شايد و بايد از عهده بيرون نيامده باشم و به راستى ترجمهء شعر فرزدق شبيه آن است كه بخواهيم شعر قرن چهارم و پنجم فارسى را به عربى ترجمه كنيم و اميد - است اين عذر مقبول واقع شود .\r\nاين قصيده در كتاب اغانى ابو الفرج اصفهانى ، درگذشتهء 356 قمرى ( ص 376 ، ج 21 ، چاپ محمد ابو الفضل ابراهيم ، مصر 1973 و افست بيروت ، بدون تاريخ ) بيست بيت آمده است و در مورد چهار بيت آن ترديد كرده‌اند و با ستاره مشخص ساخته‌اند .\r\nدر زهر الآداب حصرى قيروانى ، درگذشتهء 453 هجرى از اين قصيده بيست و نه بيت در ص 103 ، ج 1 ، چاپ محمد محيى الدين عبد الحميد ، 1972 ميلادى ، آمده است .\r\nدر برخى از كتابهاى ديگر قرن چهارم و اوائل قرن پنجم گزيده‌هايى از آن نقل شده - است . شيخ مفيد در ارشاد ، ص 243 ، چاپ 1377 قمرى ، تهران ، هفت بيت از آن را آورده است و سيد مرتضى هم در صفحات 67 و 68 جلد اول امالى ، چاپ محمد ابو الفضل ابراهيم ، مصر ، 1954 ميلادى ، هفت بيت از آن آورده است . به احتمال بسيار زياد فتال از ديوان فرزدق يا از زهر الآداب حصرى قيروانى برداشته است .\r\nدر بارهء برخى از اشعار اين قصيده ترديد كرده و گفته‌اند در مدح قثم پسر عباس يا يكى از خلفا سروده شده است . در بحار الانوار ، ص 125 ، ج 46 ، به نقل از مناقب ابن شهر آشوب چهل و يك بيت آمده است .\r\nدر ديوان فرزدق در چاپ عبد اللَّه اسماعيل صاوى اين قصيده حذف شده است و در چاپ بستانى بيروت در صفحهء 178 جلد 2 آمده است و نخستين قصيده در قافيهء ميم است .\r\nبراى اطلاع بيشتر به حاشيهء استاد محترم محمد مهدى السيد حسن الخرسانى بر همان صفحهء بحار نيز مراجعه شود . م .\r\n","page_name":" 330 ","page_number":330},
  {"content":"\r\n\r\n( 1 ) گويد هشام خشمگين شد و دستور داد فرزدق را زندانى كردند و او را به زندان عسفان كه ميان مكه و مدينه است انداختند و چون اين خبر به اطلاع امام سجاد رسيد دوازده هزار درهم براى او فرستادند و گفتند : اى ابو فراس ! ما را معذور دار كه اگر بيش از اين داشتيم براى تو مىفرستاديم . فرزدق آن را پس فرستاد و گفت : اى پسر پيامبر ! آنچه سرودم فقط براى رضاى خدا و رسول خدا سرودم و نمىخواهم با چيز ديگرى آميخته شود . امام سجاد براى او برگرداند و پيام داد ترا سوگند مىدهم به حق خودم بر تو كه بپذيرى كه خداوند از نيت تو آگاه است و آن را پذيرفته است ، و فرزدق هنگامى كه در زندان بود هشام را هجو گفت كه از جمله اين دو بيت است :\r\n« آيا مرا ميان مدينه و شهرى كه دلهاى مردم در هواى آن است ( مكه ) زندانى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمىكنى ؟ آن شخص ( هشام ) سرى بر تن مىكشد كه سر سرور نيست و چشمهاى لوچى دارد كه عيبهاى او را آشكار مىسازد . » « 1 »\r\nهشام كسى را فرستاد و فرزدق را از زندان آزاد كرد .\r\n( 1 ) تولد على بن حسين ( ع ) روز جمعه يا پنجشنبه نهم شعبان سال سى و هشت و به گفتهء ديگرى سال سى و هفت يا سى و شش هجرى بوده است . دو سال در زندگى پدر بزرگش امير المؤمنين زندگى كرده و دوازده سال با عمويش امام حسن ( ع ) بوده است و بيست و سه سال با پدرش امام حسين ( ع ) بوده است و پس از شهادت پدرش سى و چهار سال زندگى كرده است و روز شنبه دوازدهم محرم سال نود و پنجم هجرت در مدينه رحلت كرده است و در آن هنگام پنجاه و هفت ساله بوده است و مدت امامت ايشان سى و چهار سال است . مادر آن حضرت شاه زنان دختر يزدگرد پسر شهريار پسر خسرو است و گفته شده نامش شهربانو بوده ، يا شاه زنان دختر شيرويه پسر خسرو پرويز بوده است . « 2 »\r\n( 2 ) امير المؤمنين على ( ع ) حريث بن جابر جعفى را به بخشى از مشرق فرماندار كرده بود . او دو دختر يزدگرد پسر شهريار پسر خسرو را به حضور ايشان فرستاد .\r\nعلى ( ع ) شاه زنان را به پسر خود امام حسين داد كه براى او زين العابدين ( ع ) را زاييد و ديگرى را به محمد بن ابى بكر داد كه براى او قاسم بن محمد را زاييد و اين دو پسر خاله‌اند . « 3 »\r\n( 3 ) امام رضا ( ع ) فرموده است : همانا براى هر يك از امامان بر گردن دوستان و\r\n\r\n\r\n","description":"","footnote":"\r\n( 1 ) . اين دو بيت هم در اغانى ابو الفرج اصفهانى ( ص 378 ، ج 21 ، چاپ محمد ابو الفضل ابراهيم ، مصر ، 1973 ميلادى ) آمده است . م .\r\n( 2 ) . شيخ كلينى در اصول كافى ( ص 368 ، ج 2 ، چاپ علميهء اسلاميه ، تهران همراه با ترجمهء دكتر سيد جواد مصطفوى ) و شيخ مفيد در ارشاد ( ص 237 ، چاپ 1377 قمرى ، تهران ) از روز تولد و روز رحلت امام سجاد نام نبرده‌اند . در بحار ( ص 7 ، ج 46 ، چاپ جديد ) اقوال ديگرى هم آمده است و با آنكه در اصول كافى و ارشاد و بسيارى ديگر از منابع قديمى موضوع تولد امام سجاد در سال 38 و اينكه مادر ايشان از بانوان سلسله ساسانى است نقل شده است ولى موضوع مسلمى نيست و برخى از استادان معاصر را در اين مورد نظر خاصى است كه در آثار خود به آن اشاره و تصريح كرده‌اند . م .\r\n( 3 ) . اين موضوع بدون ذكر سلسلهء سند در ارشاد شيخ مفيد ، ص 237 آمده است و فتال از آن گرفته است . در اصول كافى در باب ولادت امام زين العابدين ( ع ) شعرى هم از ابو الاسود دئلى در اين مورد آمده است . م .\r\n","page_name":" 332 ","page_number":332},
  {"content":"\r\n\r\nشيعيانش حقى است و يكى از لوازم وفاى به عهد و اداى اين حق زيارت مرقدهاى ايشان است و هر كس با رغبت آنان را زيارت كند و به آنچه آنان آورده‌اند تصديق كند ، روز قيامت امامها شفيع او خواهند بود . « 1 »\r\n( 1 ) امام صادق ( ع ) فرموده است : هر كس امامى واجب الاطاعه را زيارت كند و چهار ركعت نماز بگزارد ، خداوند براى او پاداش حج و عمرهء پذيرفته شده مىنويسد . « 2 »\r\nو همان حضرت فرموده است : هر كس يكى از ما را زيارت كند ، مثل آن است كه رسول خدا را زيارت كرده باشد . « 3 »\r\n( 2 )\r\n\r\nمجلس بيست و دوم در امامت و مناقب ابو جعفر محمد بن على باقر ( ع )\r\n( 3 ) پس از امام على بن حسين ( ع ) ، ابو جعفر محمد بن على باقر امام است كه پدرش به امامت او نص و تصريح فرموده است و شرايط عقلى هم آن را ثابت كرده است . ايشان از لحاظ برترى علمى و پارسايى ميان عامه و خاصه بر همهء فرزندان امام سجاد مقدم است و از هيچ كس از فرزندان امام حسن و امام حسين آن مقدار از علم دين و حديث و تفسير و سيره و ديگر ابواب علوم كه از ايشان نقل و آشكار شده ، نقل نشده است .\r\n( 4 ) بازماندگان از اصحاب پيامبر ( ص ) و سرشناسان از طبقهء تابعين و فقهاى بزرگ مسلمان از آن حضرت معالم دين را روايت كرده‌اند و در وصيت امير المؤمنين على ( ع ) به فرزندانش نام محمد بن على و امامت ايشان آمده است و پيامبر ( ص ) ايشان را به لقب باقر معرفى و ملقب فرموده‌اند . « 4 »\r\n( 5 ) جابر گفته است ، پيامبر به من فرمودند : اى جابر ! شايد تو چندان زنده بمانى كه يكى از اعقاب من از نسل پسرم حسين را ببينى . نامش محمد بن على است . علم\r\n\r\n\r\n","description":"","footnote":"\r\n( 1 ) . نخستين روايتى است كه در باب دوم كتاب مزار بحار الانوار ( ص 611 ، ج 100 ، چاپ مكتبة الاسلاميه ، به نقل از عيون اخبار الرضا و علل الشرائع شيخ صدوق ( رضي الله عنه ) آمده است و به عيون ، چاپ 1377 ، قم ، مراجعه فرماييد . م .\r\n( 2 ) . در بحار ، ص 124 ، ج 100 ، اين روايت از بلد الامين كفعمى هم نقل شده است . م .\r\n( 3 ) . با ذكر سلسلهء اسناد در عيون اخبار الرضاى صدوق ، ص 262 ، ج 2 ، آمده است . م .\r\n( 4 ) . اين بخش را از ارشاد مفيد ، ص 245 چاپ 1377 قمرى ، تهران ، گرفته است و تفاوت اندكى با ارشاد دارد . م .\r\n","page_name":" 333 ","page_number":333},
  {"content":"\r\n\r\nدين را مىشكافد شكافتنى و چون او را ديدى از سوى من به او سلام برسان . « 1 »\r\n( 1 ) امام باقر ( ع ) فرموده است : پس از اينكه چشمهاى جابر نابينا شده بود به خانه‌اش رفتم و بر او سلام دادم . پاسخ داد و پرسيد كيستى ؟ گفتم : محمد بن على بن حسينم . گفت : پسركم ! نزديك بيا . نزديك رفتم . دستم را بوسيد و خواست پايم را ببوسد ، خود را كنار كشيدم . سپس گفت : رسول خدا بر تو سلام رسانده‌اند . گفتم :\r\nسلام و رحمت و بركات خدا بر رسول خدا باد و پرسيدم : اى جابر ! اين موضوع چگونه است ؟ گفت : روزى همراه پيامبر ( ص ) بودم . فرمودند اى جابر ! شايد تو چندان زنده بمانى تا مردى از فرزندزادگان من به نام محمد بن على بن حسين را ببينى كه خداوند به او نور و حكمت ارزانى فرموده است . از سوى من به او سلام برسان . « 2 »\r\n( 2 ) عبد الله بن عطاء مكى « 3 » مىگويد : دانشمندان را در حضور هيچ كس آن قدر كوچك نديدم كه در حضور ابو جعفر محمد بن على ( ع ) . حكم بن عيينة « 4 » را با تمام جلالى كه ميان قوم خود داشت در حضور او چون كودكى كنار استادش مىديدم .\r\nجابر بن يزيد جعفى « 5 » هر گاه مىخواست حديثى از محمد بن على باقر ( ع ) نقل كند ، مىگفت : وصى اوصياء و ولى اوليا و وارث علم انبياء محمد بن على بن حسين ( ع ) براى من چنين حديث فرمود .\r\n( 3 ) قيس بن ربيع مىگويد : از ابو اسحاق سبيعى در مورد جايز بودن مسح بر كفش پرسيدم . گفت : من هم چون مىديدم مردم بر كفش خود مسح مىكشند چنان مىكردم ، تا آنكه مردى از بنى هاشم به نام محمد بن على بن حسين را ديدم كه هرگز كسى چون او نديده‌ام . از او در مورد مسح بر كفش پرسيدم . مرا از آن منع كرد و گفت : امير المؤمنين على ( ع ) چنين نمىكرد و مىگفت : حكم كتاب ( قرآن ) مقدم بر عمل مردم است كه بر كفش مسح مىكشند . « 6 » ابو اسحاق گفت : از آن پس ديگر بر\r\n\r\n\r\n","description":"","footnote":"\r\n( 1 ) . براى اطلاع بيشتر از روايات ديگر به صفحات 223 و 228 جلد 46 بحار الانوار چاپ مكتبة الاسلامية مراجعه كنيد . م .\r\n( 2 ) . عينا در ارشاد مفيد ، ص 245 ، آمده است . م .\r\n( 3 ) . ذهبى در ميزان الاعتدال ، ذيل شمارهء 4451 ، نوشته است كه صدوق است و مورد اعتماد . م .\r\n( 4 ) . در ارشاد ، ص 446 و در بحار ، ص 286 ، ج 46 ، حكم بن عتيبه آمده است . م .\r\n( 5 ) . جابر بن يزيد جعفى ، از محدثان بزرگ شيعه و داراى تفسيرى بر قرآن بوده است . رك .\r\nبه : صفحهء 73 الفهرست شيخ طوسى ، افست از چاپ اسپرنكر ، مشهد ، 1351 شمسى . م .\r\n( 6 ) . در ارشاد ، ص 247 آمده است . م .\r\n","page_name":" 334 ","page_number":334},
  {"content":"\r\n\r\nكفش خود مسح نكشيدم . قيس بن ربيع مىگويد من هم ديگر بر كفش خود مسح نكشيدم .\r\n( 1 ) امام باقر ( ع ) در تفسير اين آيه « از دانايان ( اهل ذكر ) بپرسيد اگر نمىدانيد » « 1 » مىگفته است : ما اهل ذكر هستيم . ابو ذرعه مىگويد : محمد بن على باقر راست گفته است و به جان خودم سوگند كه او از بزرگترين دانشمندان است . « 2 »\r\n( 2 ) روايت شده است كه هشام بن عبد الملك به حج آمده بود . در حالى كه به شانهء سالم ، بردهء آزاد كردهء خود ، تكيه داده بود وارد مسجد الحرام شد . در همان هنگام امام باقر ( ع ) در مسجد نشسته بود . سالم به هشام گفت : اى امير المؤمنين ! اين شخص محمد بن على بن حسين است . هشام گفت : همان كسى كه مردم عراق شيفتهء اويند ؟\r\nگفت آرى . گفت : پيش او برو و بگو امير المؤمنين مىگويد ، مردم در روز قيامت تا هنگامى كه حسابهاى آنان بررسى شود چه مىخورند و چه مىآشامند ؟ امام باقر در پاسخ سالم فرمود : مردم كنار نهرى محشور مىشوند كه نهرهاى ديگرى هم از آن سرچشمه مىگيرد و از آنها مىخورند و مىآشامند تا از حساب فارغ شوند . هشام كه مىپنداشت بر امام باقر پيروز شده است تكبير گفت و به سالم گفت : برو به محمد بن على بگو ، مردم در آن هنگام گرفتارتر از اين هستند كه به خوردن و آشاميدن برسند .\r\nامام باقر ( ع ) فرمود : مردم در آتش و دوزخ گرفتارترند ، در عين حال از اين موضوع غافل نيستند كه بگويند « اندكى آب به ما بدهيد يا از آنچه به شما روزى داده است » « 3 » .\r\nهشام سكوت كرد و پاسخى نداد . « 4 »\r\n( 3 ) روايت شده است كه عمرو بن عبيد به حضور امام باقر ( ع ) آمد كه به خيال خود با پرسيدن برخى از سؤالها ايشان را بيازمايد و گفت : فدايت گردم ، معنى اين آيه چيست « آيا آنان كه كافرند نديدند كه آسمانها و زمين بسته بود ما آنها را بشكافتيم » ؟ « 5 » و مقصود از اين بستگى و گشايش چيست ؟ امام باقر فرمود : منظور اين است كه از آسمان قطره‌يى باران نمىباريد و از زمين هيچ گياهى نمىروييد . عمرو سكوت كرد و راهى براى اعتراض نداشت و رفت . دوباره بازگشت و گفت : فدايت گردم ،\r\n\r\n\r\n","description":"","footnote":"\r\n( 1 ) . بخشى از آيهء 46 سورهء شانزدهم ( نحل ) . م .\r\n( 2 ) . با ذكر سلسلهء اسناد در ارشاد مفيد ، ص 247 ، آمده است و در آن ابو زرعه آمده است نه ابو ذرعه . م .\r\n( 3 ) . بخشى از آيهء 50 سورهء هفتم ( اعراف ) . م .\r\n( 4 ) . در ارشاد مفيد ، ص 248 ، با ذكر سلسلهء اسناد آمده است .\r\n( 5 ) . آيهء 30 سورهء بيست و يكم ( انبياء ) . م .\r\n","page_name":" 335 ","page_number":335},
  {"content":"\r\n\r\nاز معنى اين آيه به من خبر بده كه چون مىفرمايد « و هر كس مستوجب خشم من گرديد ، همانا خوار و هلاك شده است . » « 1 » مقصود از خشم خداوند چيست ؟ امام باقر فرمودند : خشم خداوند يعنى عقاب او بر گناهكاران . اى عمرو ! هر كس تصور كند كه خداوند را چيزى تغيير مىدهد ، به تحقيق كافر شده است . « 2 »\r\n( 1 ) و روايت شده است كه نافع بن ازرق « 3 » به حضور امام باقر آمد و مقابل ايشان نشست تا از مسائلى در مورد حلال و حرام بپرسد . امام باقر ضمن گفتگوى با او فرمودند : به اين خوارج بگو چرا و به چه دليل جدا شدن از على ( ع ) را روا دانستيد و حال آنكه قبلا در اطاعت از او و در پيشگاه او خونهاى خود را نثار مىكرديد و با نصرت او به خداوند تقرب مىجستيد ؟ آنان به تو خواهند گفت او در دين خدا حكم تعيين كرد .\r\nبه آنان بگو خداوند متعال در شريعت پيامبرش در امورى حكم قرار داده و دو مرد را براى اين كار مقرر داشته و فرموده است : « بفرستيد حكمى از اهل مرد و حكمى از اهل زن كه اگر قصد اصلاح داشته باشند خدا ايشان را به توافق رساند . » « 4 » ، پيامبر ( ص ) هم سعد بن معاذ را در مورد بنى قريظه داور فرمودند و او در آن مورد چنان داورى كرد كه خداى عز و جل هم حكم او را تأييد فرمود . آيا نمىدانيد كه امير المؤمنين على ( ع ) به هر دو داور فرمان داد كه بر طبق احكام قرآنى حكم كنند و از آن درنگذرند و شرط فرمود كه هر حكمى را كه مخالف قرآن باشد رد خواهد فرمود ، و چون به آن حضرت گفتند :\r\nكسانى را داور كردى كه بر ضد تو داورى كردند ، فرمود : من ايشان را داور قرار ندادم ، بلكه قرآن را داور قرار دادم . خوارج چگونه معتقدند كسى كه به هر دو داور فرمان داده است بر طبق احكام قرآن داورى كنند و با آنان شرط كرده است هر حكمى را كه مخالف با قرآن باشد نخواهد پذيرفت گمراه شده است و آيا غير از بهتان است ؟ ( 2 ) نافع بن ازرق گفت : به خدا سوگند اين استدلال و سخن را نشنيده بودم و به خاطر من هم نگذشته بود و ان شاء الله كه اين حق است .\r\n\r\n\r\n","description":"","footnote":"\r\n( 1 ) . بخشى از آيهء 81 سورهء بيستم ( طه ) . م .\r\n( 2 ) . در ارشاد مفيد ، ص 240 آمده است . م .\r\n( 3 ) . نافع بن ازرق درگذشتهء 65 هجرى است ، يعنى پيش از امامت حضرت باقر ( ع ) .\r\nقاعدتا اين روايت از اين جهت قابل تأمل است . شايد پسر او يا كس ديگرى از خوارج باشد . براى اطلاع بيشتر مراجعه كنيد به منابعى كه در الاعلام زركلى آمده است . م .\r\n( 4 ) . اين آيهء 35 سورهء چهارم ( نساء ) است ، كه در مورد بروز اختلاف ميان زن و شوهر است . م .\r\n","page_name":" 336 ","page_number":336},
  {"content":"\r\n\r\n( 1 ) امام باقر ( ع ) با اين عظمت مقام علمى و عهده‌دارى منصب امامت و رياست و با آنكه خود عائله‌مند و از لحاظ درآمد از مردم متوسط بود ، ميان خواص و عوام مشهور به بخشندگى و جود بود و كرم ايشان نسبت به همگان معروف بود . عمرو بن دينار و عبد الله بن عمير مىگويند : هر گاه مىخواستيم به ديدار ابو جعفر محمد بن على برويم مىديديم كه ايشان براى ما هزينه و جامه مىآورد و مىگويد : اين براى شما پيش از آنكه به ديدن من بياييد آماده شده است .\r\n( 2 ) سليمان بن قرم مىگويد : معمولا امام باقر ( ع ) جوايزى كه به ما مىبخشيد ميان پانصد و ششصد ، تا هزار درهم بود . حسن بن كثير هم مىگويد : از نيازمندى خود و بىتوجهى دوستان و برادران به امام باقر شكايت كرديم . فرمود : چه بد برادرى است كه ترا در حالى كه توانگر هستى رعايت كند و چون تنگدست شوى از تو ببرد ، و سپس به غلام خود دستور فرمود كيسه‌يى براى من آورد كه در آن هفتصد درهم بود و فرمود : اين را خرج كن و هر گاه تمام شد به من خبر بده . « 1 »\r\n( 3 ) از امام باقر پرسيدند : چرا گاهى احاديث را بدون ذكر سلسلهء سند ( مرسل ) بيان مىكنى ؟ فرمود : هر گاه سند حديثى را نقل نكردم ، سند آن پدرم از پدر بزرگم از پدرش از رسول خدا از جبريل از خداوند است .\r\n( 4 ) امام باقر ( ع ) فرموده است : در يكى از عمره‌هاى خود پس از انجام اعمال در حجر اسماعيل نشسته بودم . ناگاه ديدم مارى از ناحيهء مسعى بيرون آمد و نزديك شد و از كنار حجر الاسود شروع به طواف كرد و چون هفت دور طواف خود را تمام كرد كنار مقام ابراهيم آمد و بر دم خود ايستاد و دو ركعت نماز گزارد ، و اين موضوع به هنگام ظهر صورت گرفت . عطا و گروهى از يارانش هم آن مار را ديده بودند . پيش من آمدند و گفتند : اى ابو جعفر ! آيا اين مار را ديدى ؟ گفتم : آرى ديدم كه چگونه رفتار كرد . اكنون پيش او برويد و به او بگوييد : محمد بن على مىگويد اين ساعت مسجد خلوت است ، ولى بعد بردگان و سياهان كنار كعبه خواهند آمد . تو اعمال خودت را انجام دادى ، اكنون هم توقف خودت را كوتاه كن و برو كه ما بر تو از ايشان مىترسيم . گويد چون اين پيام را گزارديم آن مار توده‌يى از شن‌هاى مسجد\r\n\r\n\r\n","description":"","footnote":"\r\n( 1 ) . دو روايت بالا و روايت بعدى را هم عينا از ارشاد شيخ مفيد ، ص 249 ، نقل كرده است . م .\r\n","page_name":" 337 ","page_number":337},
  {"content":"\r\n\r\nرا جمع كرد و دم خويش را بر آن نهاد و در هوا ناپديد شد . « 1 »\r\n( 1 ) از ابو عتيبه ( ابو عيينه ) روايت شده است كه مردى به حضور امام باقر آمد و گفت : من مردى شامى هستم و به خدا سوگند كه همواره شما خاندان را دوست داشته‌ام و از دشمنان شما دورى و بيزارى مىجويم . ولى پدرم دوستدار بنى اميه بود و آنان را بر شما برترى مىداد و به اين سبب بر يك ديگر خشمگين بوديم و با آنكه فرزندى جز من نداشت در زمان زندگيش بر من ستم مىكرد و پس از مرگ هم با آنكه مال بسيارى داشت مرا از آن محروم كرده است . او پستو و صندوقخانه‌يى داشت كه خود به تنهايى آنجا مىرفت . پس از مرگش همه جا را جستجو كردم و به مال او دست نيافتم و ترديد ندارم كه آن را جايى در زير خاك پنهان كرده است و از من پوشيده داشته است . امام باقر به او فرمود : آيا دوست دارى پدرت را ببينى و از او بپرسى كه مالش را كجا پنهان كرده است ؟ آن مرد گفت : آرى و به خدا سوگند كه نيازمند و مستمندم . امام باقر براى او در كاغذ سپيدى چيزى نوشت و آن را با مهر خود ممهور كرد و فرمود : امشب با اين نامه به وسط گورستان بقيع برو و بگو اى درجان ! مردى كه عمامه بر سر دارد پيش تو مىآيد . اين نامه را به او بده و بگو من فرستادهء محمد بن على هستم و سپس از هر چه مىخواهى از او بپرس . آن مرد نامه را گرفت و رفت . فردا صبح زود من بر در خانهء امام باقر رفتم تا ببينم كار آن مرد به كجا رسيده است . ديدم او هم بر در خانه ايستاده و منتظر اجازه است . با يك ديگر به حضور امام رسيديم و آن مرد گفت : خداوند مىداند علم خود را كجا نهد .\r\nديشب با نامهء شما به وسط گورستان بقيع رفتم و درجان را صدا كردم . مردى كه عمامه بر سر داشت آمد و گفت : من درجانم . چكار دارى ؟ گفتم : من فرستادهء محمد بن على هستم و اين هم نامهء اوست . گفت : اى فرستادهء حجت خدا بر خلق خدا خوش آمدى . نامه را گرفت و خواند و گفت : دوست دارى پدرت را ببينى ؟ گفتم آرى .\r\nگفت : همين جا باش تا من او را بياورم كه او در ناحيه ضجنان است « 2 » . او رفت و\r\n\r\n\r\n","description":"","footnote":"\r\n( 1 ) . در مناقب ابن شهر آشوب ، ص 187 ، ج 4 ، به نقل از كتاب المعجزات كه ظاهرا منظور عيون المعجزات منسوب به سيد مرتضى است آمده است و در بحار ، ص 252 ، ج 46 ، از خرايج راوندى و مناقب آمده است . م .\r\n( 2 ) . ضجنان : نام كوهى در تهامه است و گفته‌اند نام كوه كوچكى در يك منزلى مكه است . رك . به : معجم البلدان ، ياقوت حموى ، ص 436 ، ج 6 ، چاپ مصر ، 1906 ميلادى . م .\r\n","page_name":" 338 ","page_number":338},
  {"content":"\r\n\r\nچيزى نگذشت كه با مرد سياهى كه بر گردنش ريسمان سياهى بسته بود و از تشنگى زبانش بيرون افتاده بود برگشت و گفت : اين پدر تو است ، ولى شعله و دود دوزخ و آتش و درد شكنجه‌هاى دردناك او را دگرگون كرده است . گفتم : تو پدرم هستى ؟\r\nگفت : آرى . گفتم : چه چيزى موجب دگرگونى تو شده است و اين چنين چهره‌ات را تغيير داده است ؟ گفت : من دوستدار بنى اميه بودم و آنان را به اهل بيت رسول خدا ترجيح دادم و خداوند به آن سبب مرا عذاب داد . و تو دوستدار اهل بيت پيامبرت بودى و من از اين سبب بر تو خشمگين بودم و از مال خود ترا محروم كردم و آن را زير خاك پنهان كردم و اكنون از پشيمانانم . به بوستان من برو و زير درخت زيتون را حفر كن و آن مال را كه يك صد و پنجاه هزار درهم است بردار . پنجاه هزار درهم آن را به محمد بن على بپرداز و بقيهء آن از تو باشد ، و من اكنون در جستجوى آن مال مىروم . ابو عتيبه مىگويد : سال بعد به امام باقر گفتم : آن مرد چه كرد ؟ گفت :\r\nپنجاه هزار درهم آورد كه من وام خود را از آن پرداختم و زمينى خريدم و به نيازمندان دادم و همانا اين كار بر آن مردهء پشيمان ، با همهء بىمهرى او بر ما سودبخش است ، زيرا مرا شاد و نسبت به من مهربانى كرده است . « 1 »\r\n( 1 ) امام باقر ( ع ) فرموده است : ما اهل بيت رحمتيم و شاخه‌هاى درخت نبوتيم و معدن حكمت و محل آمد و شد فرشتگان و مهبط وحى هستيم . « 2 »\r\n( 2 ) روايت شده است كه جابر در حالى كه عمامهء سياهى بر سر مىبست در مسجد پيامبر ( ص ) مىنشست و مىگفت : اى باقر ، اى شكافندهء علم ! مردم مدينه مىگفتند :\r\nجابر هذيان مىگويد و جابر مىگفت : به خدا سوگند هذيان نمىگويم ، ولى از رسول خدا ( ص ) شنيدم كه مىفرمودند : اى جابر ! تو به زودى مردى از خاندان مرا خواهى ديد كه نامش نام من و چهره‌اش شبيه چهرهء من است و او علم را خواهد شكافت ، شكافتنى و اين موضوع باعث آن است كه چنين مىگويم . تا آنكه روزى كه در يكى از كوچه‌هاى مدينه چشمش به پسرى افتاد و گفت : اى پسر ! به من روى كن و امام باقر رو به او كرد . سپس گفت برگرد و برگشت . جابر گفت : سوگند به كسى كه جان من در دست اوست كه اين اندام و شمايل پيامبر است . سپس پرسيد\r\n\r\n\r\n","description":"","footnote":"\r\n( 1 ) . در مناقب ، ص 193 ، ج 4 ، و الخرائج راوندى ، ص 230 و به نقل از آن در بحار الانوار ، ص 245 ، ج 46 ، چاپ جديد ، با تفاوتهايى آمده است . م .\r\n( 2 ) . در ارشاد مفيد ، ص 250 آمده است . م .\r\n","page_name":" 339 ","page_number":339},
  {"content":"\r\n\r\nكه اى پسر ! نامت چيست ؟ فرمود : من محمد بن على بن حسينم . جابر شروع به بوسيدن سر امام باقر كرد و گفت : پدر و مادرم فداى تو باد . رسول خدا به تو سلام رساند .\r\n( 1 ) گويد امام باقر در حالى كه ترسيده بود به حضور پدرش على بن حسين آمد و اين خبر را به اطلاع ايشان رساند . امام سجاد فرمود : آيا جابر چنين كرد ؟ گفت آرى .\r\nفرمود : پسرم در خانهء خود بنشين و جابر بامداد و غروب به حضور امام باقر مىرسيد و مردم مدينه مىگفتند : جاى بسى تعجب است از جابر ، با آنكه آخرين كسى است از اصحاب پيامبر كه باقى مانده ، صبح و عصر به حضور اين پسر مىآيد . چيزى نگذشت كه امام سجاد رحلت فرمود . امام باقر ( ع ) به احترام آنكه جابر افتخار مصاحبت با پيامبر را داشته است به خانهء او مىآمد و مىنشست و از خداوند متعال براى آنان سخن مىگفت و مردم مدينه مىگفتند : گستاخ‌تر از محمد بن على نديده‌ايم ، و امام باقر كه گفتار ايشان را شنيد ، براى آنان از پيامبر ( ص ) سخن مىگفت . آنان گفتند : دروغگوتر از اين نديده‌ايم . از كسى سخن مىگويد كه او را اصلا نديده است ، و چون امام باقر شنيد كه چنين مىگويند ، براى آنان از قول جابر بن عبد الله حديث مىكرد و آنان مىپذيرفتند و تصديق مىكردند و حال آنكه به خدا سوگند جابر براى كسب دانش به خانه و حضور امام باقر ( ع ) مىرفت . « 1 »\r\n( 2 ) امام باقر ( ع ) روز سه شنبه يا جمعه ، سوم صفر سال پنجاه و هفت هجرت ، در مدينه متولد شد و در ماه ذى حجه يا ربيع الاول يا ربيع الآخر سال يك صد و چهارده هجرت در پنجاه و هفت سالگى در مدينه رحلت فرمود . مادرش فاطمه دختر امام حسن مجتبى ( ع ) است . كنيهء مادرش را ام عبد الله و ام عبده نوشته‌اند . بنا بر اين نسب امام باقر از سوى پدر و مادر به هاشم « 2 » و به امير المؤمنين على مىرسد . امام باقر در علم و فضل شهره و ضرب المثل است و در بارهء صفات پسنديدهء ايشان آثار و اشعار بسيار نقل شده و در بارهء آن حضرت قرطى چنين سروده است :\r\n\r\n\r\n","description":"","footnote":"\r\n( 1 ) . اين روايت دومين روايتى است كه در باب تولد حضرت باقر در اصول كافى كلينى ، ص 372 ، ج 2 ، چاپ علميهء اسلاميه ، با ذكر سلسلهء اسناد آمده است و نيز در اختصاص شيخ مفيد ، ص 56 ، چاپ سيد محمد مهدى خرسان آمده است . م .\r\n( 2 ) . براى اطلاع بيشتر از اقوال ديگر در بارهء تاريخ تولد و رحلت امام باقر ( ع ) به صفحات 212 و 223 جلد 46 بحار ، چاپ جديد ، مراجعه فرماييد . م .\r\n","page_name":" 340 ","page_number":340},
  {"content":"\r\n\r\nاى شكافندهء علم براى پرهيزگاران و اى بهترين كسى كه بر كوهها تلبيه گفته است . » « 1 »\r\n( 1 ) و مالك بن اعين جهنى « 2 » در مدح ايشان چنين سروده است :\r\n« هر گاه مردم در جستجوى علم قرآن باشند ، قريش اهل بيت و خاندان آن هستند .\r\nاگر گفته شود پسر دختر پيامبر در چه مقامى است ؟ بديهى است به شاخه‌هاى برافراشته نايل مىشود .\r\nآنان ستارگانى درخشان براى شبروانند و كوههاى استوارى هستند كه علم متراكم و انباشته‌يى را به ارث برده‌اند . »\r\nمحمد بن ابى طلحهء عونى « 3 » چنين سروده است :\r\n« سلام بر امام سجاد و بر پسرش . برشكافندهء علم كه مشهور بر شكافتن آن است . »\r\n( 2 )\r\n\r\nمجلس بيست و سوم در امامت و مناقب ابو عبد الله جعفر بن محمد ( ع )\r\n( 3 ) بر طبق نص صريح پس از امام باقر ، ابو عبد الله بن محمد صادق ( ع ) امام است . او فاضل‌ترين مردم روزگار خويش بود و بر همگان در فضل و سرورى ميان عام و خاص برترى يافت و مردم چندان از آن حضرت علوم مختلف را روايت كرده‌اند كه از هيچ يك از افراد اهل بيت به آن اندازه روايت نكرده‌اند . اصحاب\r\n\r\n\r\n","description":"","footnote":"\r\n( 1 ) . قرطى ، قرطبى ، قرظى ؟ اين شاعر را نشناختم ، ولى اين بيت در ارشاد مفيد ، ص 245 آمده است . در بخش شعراى كتاب معالم العلماى ابن شهر آشوب و اعيان الشيعهء مرحوم امين چنين نامى به چشم اين بنده نخورد . م .\r\n( 2 ) . مالك بن اعين جهنى : اين مرد از ياران حضرت باقر است . ابن شهر آشوب در معالم العلماء و قهپايى در مجمع الرجال ، ص 89 ، ج 5 و مرحوم امين در اعيان الشيعه ، ص 169 ، ج 1 ، چاپ جديد ، 1403 قمرى ، بيروت ، از او نام برده‌اند و مفيد هم در ارشاد ، ص 245 ، اين ابيات را آورده است .\r\n( 3 ) . نام اين شاعر به صورت ابو محمد طلحة بن عبد الله بن عبيد الله و به صورت ابو محمد طلحة بن عبيد الله بن محمد بن عون الفسانى به ترتيب در معالم العلماء ، ص 147 و اعيان - الشيعه ، ص 172 آمده است . در نيمهء اول قرن چهارم مىزيسته و بيشتر مناقب را به نظم در آورده و متهم به غلو بوده است . م .\r\n","page_name":" 341 ","page_number":341},
  {"content":"\r\n\r\nحديث نام راويانى را كه از ايشان روايت نقل كرده‌اند برشمرده‌اند كه به چهار هزار تن رسيده است ، هر چند شاگردان و راويان ايشان داراى آراء مختلف و مذاهب گوناگون كلامى و فقهى بوده‌اند . « 1 »\r\n( 1 ) امام صادق ( ع ) فرموده است كه چون رحلت پدرم فرا رسيد فرمود : اى جعفر ! به تو در بارهء اصحاب خود به خير و نيكى سفارش مىكنم . گفتم : فدايت گردم ، آنان را فقط هنگامى رها خواهم كرد كه نيازى به هيچ گونه چيزى در اين شهر نداشته باشند ( عالم و غنى و بىنياز شده باشند ) . « 2 »\r\n( 2 ) از امام باقر پرسيدند كه پس از ايشان چه كسى امام است ؟ با دست خود به جعفر صادق زد و فرمود : به خدا سوگند اين قائم آل محمد ( ص ) است . « 3 »\r\n( 3 ) امام صادق ( ع ) فرموده است : پدرم ودايع امامت را به من سپرد و چون رحلتش نزديك شد به من فرمود : گواهانى اينجا بياور و من چهارتن از قريش از جمله نافع آزاد كرده و وابستهء عبد الله بن عمر را حاضر كردم . پدرم فرمود : بنويس و اين وصيتى است كه يعقوب به پسرانش كرد « اى پسركان من ! همانا خداوند براى شما دين را برگزيده است و نبايد كه شما بميريد مگر آنكه مسلمان باشيد . » « 4 » و محمد بن على بن جعفر بن محمد چنين وصيت مىكند و دستور مىدهد كه او را در همان جامه كه روز جمعه در آن نماز مىگزارده است كفن كند و عمامه‌يى بر سرش بپيچد و گورش را مستطيل شكل و چهار انگشت از زمين بلند قرار دهد و بندهاى كفن او را هنگام دفن بگشايد .\r\n( 4 ) سپس به گواهان فرمود : خدايتان رحمت كند ، برگرديد . من گفتم : پدر جان ! اين چه بود كه بر آن گواه گرفته شود ؟ فرمود : خوش نداشتم كه با تو ستيزه كنند و بگويند به تو وصيت نشده است و خواستم دليلى براى تو باشد . « 5 »\r\n\r\n\r\n","description":"","footnote":"\r\n( 1 ) . اين شمار راويان و شاگردان در ارشاد مفيد ، ص 254 ، آمده است . م .\r\n( 2 ) . در همان صفحهء ارشاد و به نقل از آن و از اعلام الوراى طبرسى در بحار ، ص 12 ، ج 47 ، چاپ جديد هم آمده است . مرحوم مجلسى توضيحى هم داده است كه حديث با توجه به آن ترجمه شد . م .\r\n( 3 ) . با ذكر سلسلهء سند در همان صفحهء ارشاد و به نقل از آن و اعلام الوراى طبرسى و اصول كافى كلينى در بحار ، ص 13 ، ج 47 ، هم آمده است . م .\r\n( 4 ) . بخشى از آيهء 132 سورهء دوم ( بقره ) . م .\r\n( 5 ) . در صفحهء 255 ارشاد مفيد با تفاوتى اندك آمده است و در ترجمه از متن ارشاد استفاده شد . م .\r\n","page_name":" 342 ","page_number":342},
  {"content":"\r\n\r\n( 1 ) جناب زيد بن على ( ع ) گفته است : هر زمان مردى از ما خاندان وجود دارد كه حجت خداوند بر خلق است و خداوند به وجود او با خلق احتجاج مىكند و حجت اين روزگار پسر برادرم جعفر بن محمد است كه درود بر هر دوشان باد . هر كس با او مخالفت ورزد هدايت نمىشود . « 1 »\r\n( 2 ) حنّان بن سدير مىگويد : از پدرم سدير صيرفى « 2 » شنيدم كه مىگفت : پيامبر ( ص ) را در خواب ديدم كه برابر ايشان طبقى قرار داشت و بالاى آن دستمالى بود . نزديك رفتم ، سلام دادم . پاسخ فرمودند و دستمال را از روى طبق برداشتند در طبق خرماى رطب بود و پيامبر ( ص ) شروع به خوردن رطب فرمودند . من گفتم : اى رسول خدا ! به من هم لطف كنيد . يك رطب دادند و خوردم و باز تقاضا كردم ، لطف فرمودند .\r\nبدين گونه هشت خرما گرفتم و خوردم باز هم تقاضا كردم . فرمودند : براى تو بس است . از خواب بيدار شدم و فرداى آن شب به حضور مولاى خود امام صادق ( ع ) رسيدم . برابر ايشان طبقى بود كه روى آن با دستمال پوشيده بود . همان گونه كه در خواب ديده بودم ، امام صادق دستمال را از روى طبق برداشتند . در آن خرما بود و شروع به خوردن خرما كرد . گفتم : اى پسر رسول خدا ! به من هم لطف كنيد . يك رطب داد و همچنان تا هشت رطب خواستم و لطف كرد . سپس گفتم : اى پسر رسول خدا ! بيشتر لطف كنيد . فرمود : اگر پدر بزرگم بيشتر داده بودند مىدادم ، ولى براى تو همين اندازه بس است . « 3 »\r\n( 3 ) روايت شده است كه منصور عباسى به ربيع « 4 » فرمان داد امام صادق را پيش او بياورد و آورد . همين كه چشم منصور به ايشان افتاد گفت كه خدا مرا بكشد اگر ترا نكشم . آيا در پادشاهى من ستيزه مىورزى و فتنه مىانگيزى ؟ امام صادق ( ع ) فرمودند :\r\nبه خدا سوگند نه تنها چنين نكرده‌ام بلكه ارادهء آن را هم نداشته‌ام و اگر سخنى از\r\n\r\n\r\n","description":"","footnote":"\r\n( 1 ) . با ذكر سلسلهء سند در امالى صدوق ، ص 243 ، و به نقل از آن در بحار ، ص 19 ، ج 47 ، آمده است . م .\r\n( 2 ) . متن روضه با امالى مفيد و امالى شيخ طوسى اختلاف داشت كه تصحيح شد . م .\r\n( 3 ) . در امالى مفيد ، ص 198 ، ضمن مجلس سى و نهم و امالى شيخ طوسى ، ص 70 ، آمده است . م .\r\n( 4 ) . ربيع بن يونس بن محمد از دولتمردان بنى عباس و وزير منصور دوانيقى است . رك .\r\nبه : دستور الوزراى خواند مير ، ص 29 ، چاپ سعيد نفيسى ، تهران ، 1355 شمسى . م .\r\n","page_name":" 343 ","page_number":343},
  {"content":"\r\n\r\nدروغگويى به اطلاع تو رسيده است ، بر فرض كه من چنان كرده باشم ، نسبت به يوسف ( ع ) ستم شد و گذشت كرد و ايوب مورد آزمايش قرار گرفت و شكيبايى كرد و به سليمان پادشاهى عطا شد ، سپاسگزارى كرد . آنان همه پيامبران خدايند و نسب تو به ايشان مىرسد . منصور گفت : آرى همچنين است . اكنون بيا اينجا و بالاى تخت بنشين و امام چنان فرمودند . منصور گفت : آنچه گفتم فلانى خبر داده است . امام صادق فرمود : او را حاضر كن تا رويا روى شويم . آن مرد را احضار كردند . منصور به او گفت : تو خود آنچه را از جعفر نقل كردى شنيده‌اى ؟ گفت : آرى . امام صادق به او فرمود : تو خود شنيده‌اى ؟ گفت : آرى . امام از او خواست سوگند بخورد .\r\nمنصور به او گفت : سوگند مىخورى ؟ گفت : آرى ، و شروع به سوگند خوردن كرد .\r\nامام صادق به منصور فرمود : بگذار من سوگندش دهم ، پذيرفت . امام صادق ( ع ) به مرد سخن چين فرمود : بگو از نيرو و قوت خداوند بيزارم و به نيرو و قوت خود پناه مىبرم كه جعفر چنين كرده و چنين گفته است . مرد سخن‌چين اندكى خوددارى كرد ، ولى سپس سوگند خورد . لحظه‌يى بيش نگذشت كه بر زمين افتاد . منصور گفت : پايش را بكشيد و از اينجا لاشه‌اش را بيرون ببريد كه خدايش لعنت كناد .\r\n( 1 ) ربيع مىگويد : من ديدم هنگامى كه جعفر بن محمد پيش منصور آمد ، لبهاى ايشان حركت مىكرد و هر چه لبهايش را تكان مىداد ( زير لب دعا مىخواند ) ، خشم منصور فرو مىنشست تا آنكه او را به خود نزديك ساخت و آرام گرفت و چون امام صادق ( ع ) از پيش منصور بيرون آمد ، پى ايشان رفتم و گفتم : اين مرد از همه بر تو خشمگين‌تر بود و چون پيش او آمدى و زير لب دعا مىخواندى و هر چه لبهايت را تكان مىدادى خشم او فرو مىنشست . چه دعايى مىخواندى ؟ فرمود :\r\nدعايى كه پدر بزرگم على بن حسين ( ع ) مىخوانده است . گفتم : فدايت شوم ، آن دعا چيست ؟ فرمود اين است :\r\n« يا عدتى عند شدتى و يا غوثى عند كربتى فاحرسنى بعينك التى لا تنام و اكنفنى بركنك الذى لا يرام . »\r\n« اى پناه من در سختى من ، اى فريادرس من در درماندگى من ! مرا با چشم خودت كه هرگز نمىخسبد حراست فرماى و با ركن خودت كه سست و ويران نمىشود حمايت فرماى . »\r\nربيع مىگويد : اين دعا را حفظ كردم و هيچ سختى و گرفتارى براى من پيش\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nنمىآمد ، مگر آنكه با اين دعا گشوده مىشد ، و به جعفر بن محمد ( ع ) گفتم : چرا اجازه ندادى كه آن مرد سخن‌چين به خدا سوگند خورد ؟ گفت : خوش نداشتم ، زيرا اگر توحيد و تمجيد خداوند مىكرد ، ممكن بود خداوند از او چشم پوشى و بردبارى فرمايد و شكنجه‌اش را به تأخير اندازد . بدين جهت بود كه او را چنان سوگند دادم كه شنيدى و خداوند متعال او را سخت فرو گرفت . « 1 »\r\n( 1 ) روايت شده است كه داود بن عبد الله بن عباس « 2 » معلى بن خنيس ، وابستهء جعفر بن محمد ( ع ) را كشت و اموال او را تصرف كرد . « 3 » امام صادق ( ع ) در حالى كه رداى خود را مىكشيد ( كنايه از حركت تند و در حال خشم است ) ، پيش داود رفت و فرمود : وابستهء مرا مىكشى و اموال مرا تصرف مىكنى ؟ مگر نمىدانى كه مرد با سوگ و اندوه مىتواند بخوابد ولى با خشم و غضب نمىتواند بخوابد ؟ همانا به خدا سوگند كه از خدا بر ضد تو يارى مىجويم ( نفرينت مىكنم ) داود با لحن آميخته به تمسخر گفت : ما را از نفرين خود مىترسانى ؟ امام صادق به خانهء خويش برگشت و تمام آن شب را در حال نماز گذراند . هنگام سحر شنيدند در مناجات خود چنين عرض مىكند : اى صاحب نيروى بسيار نيرومند و اى دارندهء انتقامهاى سخت و اى دارندهء عزتى كه همهء آفريدگان تو در برابر آن خوار و زبونند ! شر اين سركش را از من كفايت فرماى و از سوى من از او انتقام بگير . ساعتى بيش نگذشت كه بانگ شيون برخاست و گفتند : داود هم اكنون بمرد . « 4 »\r\n( 2 ) ابو بصير « 5 » مىگويد : به مدينه رفتم . كنيزى همراهم بود . با او همبستر شدم و\r\n\r\n\r\n","description":"","footnote":"\r\n( 1 ) . عينا و بدون هيچ بيش و كم در ارشاد مفيد ، صفحات 255 و 252 ، چاپ 1377 قمرى ، تهران ، آمده است و به نقل از آن در بحار ، ص 175 ، ج 47 ، هم آمده است . م .\r\n( 2 ) . عموى منصور و سفاح عباسى است . امير مكه و مدينه و يمن و طايف و يمامه و مستقر در مدينه بوده است . به سال 133 در پنجاه و دو سالگى در گذشته است . رك . به : زركلى ، الاعلام ، ص 8 ، ج 3 . م .\r\n( 3 ) . در بارهء معلى بن خنيس گوناگون سخن گفته شده است ، ولى شيخ طوسى در الفهرست ، ص 334 ، چاپ اسپرنكر و اختيار معرفة الرجال ، ص 387 ، از او به تفضيل سخن گفته است . م .\r\n( 4 ) . در ارشاد مفيد ، ص 256 ، آمده است و در اختيار معرفة الرجال ، ص 377 ، چاپ آقاى حسن مصطفوى ، با تفاوتهايى آمده است . م .\r\n( 5 ) . از بزرگان اصحاب حضرت باقر و حضرت صادق و حضرت موسى بن جعفر ( ع ) - و درگذشتهء 150 هجرى است . رك . به : مرحوم حاج شيخ عباس قمى ، الكنى و الالقاب ، ص 17 ، ج 1 ، چاپ صيدا . م .\r\n","page_name":" 345 ","page_number":345},
  {"content":"\r\n\r\nبراى حمام بيرون آمدم . ياران شيعهء خود را ديدم كه آهنگ خانهء جعفر بن محمد ( ع ) را دارند . ترسيدم آنان پيش از من بروند و من نتوانم وارد خانهء امام شوم و با آنان رفتم و همين كه وارد خانه شدم و برابر امام رسيدم به من نگريست و فرمود : اى ابا بصير ! مگر نمىدانى كه در خانهء پيامبران و فرزندان ايشان شخص جنب وارد نمى - شود ؟ من شرمنده شدم و گفتم : اى پسر رسول خدا ! ياران خود را ديدم و ترسيدم نتوانم با آنان بيايم و اين مجلس از دست رود و ديگر هرگز چنين كارى نخواهم كرد و بيرون آمدم . امام صادق فرمود : الواح موسى ( ع ) و عصاى آن حضرت پيش ماست و ما وارثان پيامبرانيم . « 1 »\r\n( 1 ) امام صادق ( ع ) فرموده است : سلاح پيامبر ( ص ) پيش من است و در آن باره كسى با من ستيزه ندارد و فرمود : از اين سلاح دفاع خواهد شد و اگر نزد بدترين خلق خدا نهاده شود ، بهترين ايشان مىشود . سپس فرمود : همانا امامت به كسى خواهد رسيد كه گلوها و گردنها به سوى او كشيده مىشود و هر گاه خواست خداوند باشد بيرون خواهد آمد و مردم خواهند گفت : چه موضوعى است ؟ و خداوند براى او دستى بر سر رعيتش قرار مىدهد . « 2 »\r\n( 2 ) عمر بن ابان مىگويد : از امام صادق ( ع ) در بارهء آنچه مردم مىگويند كه صفحهء مهرشده‌يى به ام سلمه منسوب است و در آن آمده است كه چون پيامبر ( ص ) رحلت فرمودند ، علم و سلاح ايشان و هر چه از اين امور بود به على ( ع ) ارث رسيد و سپس به حسن ( ع ) و حسين ( ع ) ارث رسيده است پرسيدم و گفتم : سپس به على بن حسين و پس از او به پسرش محمد بن على و پس از او به شما رسيده است ؟ فرمود آرى ، « 3 » و امام صادق ( ع ) فرموده است : شمشير رسول خدا ( ص ) و پرچم پيروزى و زره و مغفر و ديگر ابزار جنگ ايشان پيش من است . الواح موسى و عصاى آن حضرت و انگشترى سليمان بن داود ( ع ) و طشتى كه موسى ( ع ) در آن قربانى مىنهاد و آن نامى كه چون رسول خدا در جنگها ميان مسلمانان و مشركان قرار مىداد هيچ تيرى از آنان به مسلمانان نمىخورد ، همه پيش من است و همانى كه فرشتگان آن را آورده‌اند\r\n\r\n\r\n","description":"","footnote":"\r\n( 1 ) . در ارشاد ، ص 256 و با تفاوت اندكى در قرب الاسناد ، ص 30 هم آمده است . م .\r\n( 2 ) . در ارشاد مفيد آمده است . م .\r\n( 3 ) . در ارشاد مفيد آمده است . م .\r\n","page_name":" 346 ","page_number":346},
  {"content":"\r\n\r\nپيش من است . مثل سلاح رسول خدا ميان ما همچون مثل تابوت در بنى اسرائيل است . در بنى اسرائيل در هر خاندانى كه آن تابوت بود نبوت از ايشان بود و هر كس از ما كه سلاح پيامبر ( ص ) در دستش باشد ، امامت از اوست . پدرم زره رسول خدا را پوشيد و بر زمين كشيده مىشد و دامنش بر زمين خط انداخت . من هم پوشيده‌ام و ان شاء الله به قامت قائم ما كاملا برازنده و به اندازه خواهد بود . « 1 »\r\n( 1 ) امام صادق ( ع ) مىفرمود : دانش ما غابر و مزبور و نكته‌يى در دلها و آوايى در گوشهاست و همانا كه جفر احمر و جفر ابيض و مصحف فاطمه ( ع ) و جامعه نزد ماست و در آن همهء چيزهايى كه مردم به آن نيازمندند وجود دارد . « 2 »\r\nاز ايشان خواستند كه اين موارد را توضيح دهند . فرمودند : غابر عبارت است از دانش مربوط به آينده و مزبور عبارت است از دانش مربوط به گذشته و مقصود از نكتهء دلها الهام است و منظور از آوايى در گوشها ، سخن گفتن فرشتگان است كه آواى ايشان شنيده مىشود و شخص ايشان ديده نمىشود . اما جفر احمر ظرفى ( صندوقچه‌يى ) است كه سلاح پيامبر در آنست و آن هرگز بيرون آورده نمىشود تا قائم ما اهل بيت قيام كند . جفر ابيض صندوقچهء ديگرى است كه در آن تورات موسى و انجيل عيسى و زبور داود عليهم السلام و كتابهاى نخستين قرار دارد . مصحف فاطمه ( ع ) چيزى است كه در آن موضوع هر حادثه و نام همهء كسانى كه تا روز رستاخيز به حكومت مىرسند ثبت است . جامعه هم نوشته‌يى است در طومارى كه طول آن هفتاد ذراع است و رسول خدا ( ص ) شخص خود و از زبان خويش املاء فرموده‌اند و امير المؤمنين على ( ع ) به خط خود نوشته است و به خدا سوگند كه در آن تمام احكامى كه مردم تا روز رستاخيز نيازمند آنند آمده است و در آن حتى ديهء وارد كردن يك خراش و تازيانه و نيم تازيانه هم آمده است .\r\n( 2 ) امام صادق ( ع ) همچنين مىفرمود : حديث من حديث پدرم و حديث پدرم حديث جدم و حديث جدم حديث على بن ابى طالب ( ع ) و حديث على بن ابى طالب حديث رسول خدا ( ص ) است و حديث رسول خدا ( ص ) چون گفتار خداوند است .\r\n( 3 ) و نيز مىفرموده است : اخبار ما پيچيده و دشوار است . كسى جز فرشتهء مقرب يا پيامبر مرسل يا مؤمنى كه خداوند دل او را آزموده باشد آن را تحمل نمىكند يا شهرى استوار آن را حمل مىكند . گفته شد : مقصود از شهر استوار چيست ؟ فرمود :\r\n\r\n\r\n","description":"","footnote":"\r\n( 1 ) . در ارشاد مفيد آمده است . م .\r\n( 2 ) . در ارشاد مفيد آمده است . م .\r\n","page_name":" 347 ","page_number":347},
  {"content":"\r\n\r\nقلبى كه مجتمع باشد .\r\n( 1 ) و روايت شده است كه گروهى از قبيله جهينة به خانهء امام صادق آمدند . از ايشان پذيرايى فرمود و چون خواستند بروند ، براى آنان توشه و زاد فراهم فرمود و به آنان بخشش و عنايت كرد . ولى همين كه خواستند بارهاى خود را ببندند و بار كنند به خدمتكاران خود فرمود : از ايشان فاصله بگيريد و آنان را يارى ندهيد . ميهمانان پس از آنكه بارهاى خود را بستند و بار كردند براى وداع به حضور امام صادق آمدند و گفتند : اى پسر پيامبر ! ميزبانى فرمودى و چه نيكو ميزبانى كردى و عطا فرمودى و چه بسيار عطا كردى و سرانجام به خدمتكارانت فرمان دادى ما را براى بستن بار يارى ندهند . اين چگونه بود ؟ فرمود : ما خاندان به ميهمان براى رفتن از خانهء خود يارى نمىدهيم .\r\n( 2 ) مالك بن انس « 1 » كه فقيه مدينه است مىگويد : من مكرر به حضور امام صادق ( ع ) مىرسيدم و براى من تشكچه‌يى مىگسترد و حرمت مرا نگه مىداشت و مىفرمود :\r\nاى مالك ! من ترا دوست دارم ، و من از اين جهت شاد مىشدم و شكر و ستايش خدا را به جا مىآوردم و امام صادق هيچ گاه از اين سه حالت بيرون نبود كه يا روزه داشت ، يا در حال نماز بود ، يا ذكر مىگفت و از بزرگان پارسايان و عابدان بود و از آن گروه بود كه از خداى خود بيم داشتند و بسيار حديث مىفرمود و خوش - مجلس بود و نيك محضر و پر فايده . و هر گاه سخنى از قول رسول خدا بيان مى - كرد ، گاه رنگش زرد مىشد و گاه سبز ، آنچنان كه شناخته نمىشد . سالى در خدمت او حج گزاردم و چون سوار بر ناقهء خود شد و خواست تلبيه بگويد صدا در گلويش قطع مىشد و چنان عقده به گلويش مىگرفت كه نزديك مىشد از ناقه به زمين افتد .\r\nگفتم : اى پسر رسول خدا ! چاره نيست و بايد تلبيه بگويى . فرمود : اى پسر ابو عامر ! چگونه جرأت مىكنم كه لبيك بگويم و حال آنكه از آن بيم دارم كه خداوند به من بگويد لا لبيك و لا سعديك . « 2 »\r\n\r\n\r\n","description":"","footnote":"\r\n( 1 ) . مالك بن انس : يكى از ائمهء چهارگانهء مذاهب اهل سنت و پيشواى مالكىها ، متولد - 93 و درگذشتهء 179 هجرى است . مورد حمايت و احترام منصور و هارون عباسى بوده است . براى اطلاع از آثار او و كتابهايى كه شرح حالش در آن آمده است ، رك . به : زركلى ، الاعلام ، ص 128 ، ج 6 . م .\r\n( 2 ) . اين روايت از قول مالك بن انس با ذكر سلسلهء راويان در سه كتاب مهم صدوق يعنى خصال ( حديث شمارهء 189 ، ص 168 ، همراه با ترجمهء آقاى كمره‌يى ) و علل الشرائع ، ص 234 و امالى ، ص 169 آمده است . قاضى عياض در صفحهء 212 كتاب المدارك خود و ابو زهره در كتاب مالك ، ص 28 و امين الخولى در كتاب مالك خود ، ص 94 نيز آورده‌اند و لطفا به پاورقى بحار الانوار ، ص 16 ، ج 47 ، كه متن روايت هم در آن آمده است مراجعه شود . م .\r\n","page_name":" 348 ","page_number":348},
  {"content":"\r\n\r\n( 1 ) تولد امام صادق در مدينه هنگام سپيده دم جمعه يا دوشنبه ، سيزده شب باقى مانده ( هفدهم ) ربيع الاول سال هشتاد و سه هجرت بوده است و آن حضرت در شوال سال يك صد و چهل و هشت رحلت فرموده است . تاريخ رحلت ايشان را روز دوشنبه نيمهء رجب آن سال هم گفته‌اند . مدت عمر ايشان شصت و پنج سال و مدت امامت ايشان سى و چهار سال بوده است . مادر آن حضرت ام فروة دختر قاسم بن محمد بن ابى بكر است . « 1 »\r\n( 2 ) امام صادق ( ع ) فرموده است : هر كس مرا زيارت كند خطاهايش آمرزيده مىشود و فقير نمىميرد . « 2 » از امام حسن عسكرى روايت شده است كه هر كس امام صادق و پدرش را زيارت كند به بيمارى چشم گرفتار نمىشود و درد و رنجى به او نمىرسد و گرفتار نمىميرد . « 3 »\r\n( 3 ) روايت شده است كه امام صادق ( ع ) اين بيت را بسيار مىخواند : « 4 » « هر گروهى از مردم دولتى را انتظار مىكشند و دولت ما در آخر زمان آشكار خواهد شد » .\r\n( 4 ) محمد بن ابى طلحهء عونى در بارهء آن حضرت چنين سروده است :\r\n« سلام بر پاك پاكيزه شده جعفر و سلام بر آن مولى تا پايان روزگار . » و سيد حميرى در مدح ايشان چنين سروده است :\r\n« اى كسى كه سوار بر شتر تنومند تيزرو ، بيابانها را به سوى مدينه در مىنوردى ، چون خدايت هدايت فرمود و جعفر ( ع ) را ديدار كردى به او بگو : اى ولى\r\n\r\n\r\n","description":"","footnote":"\r\n( 1 ) . براى اطلاع بيشتر از اقوال ديگرى كه در مورد تاريخ تولد و رحلت امام صادق ( ع ) نقل شده است و برخى مدت عمر ايشان را هفتاد و يك سال هم نقل كرده‌اند ، لطفا به صفحات 1 تا 8 جلد 47 بحار الانوار ، چاپ مكتبة الاسلاميه مراجعه كنيد . م .\r\n( 2 ) . اين روايت را شيخ طوسى ( رضي الله عنه ) در كتاب تهذيب الاحكام ، ص 4 ، ج 6 ، آورده است و به نقل از آن منبع در كتاب بحار ، ص 145 ، ج 100 ، چاپ مكتبة الاسلاميه آمده است . م .\r\n( 3 ) . اين روايت را هم شيخ طوسى در صفحهء 78 همان جلد تهذيب آورده است و در همان صفحهء بحار پس از روايت قبلى نقل شده است . م .\r\n( 4 ) . اين بنده در بحار اين موضوع را پيدا نكردم . ظاهرا اصل بيت از سيد حميرى و قصيدهء رائيهء اوست . م .\r\n","page_name":" 349 ","page_number":349},
  {"content":"\r\n\r\nخدا و اى پسر شخص پاكيزه ، اى ولى خدا و اى پسر ولى خدا ! نخست به سوى خداوند رحمان توبه مىكنم و سپس در پيشگاه تو از گناهى كه در آن اصرار داشتم ( كيسانى بودن ) و همواره در آن راه كوشش و تلاش مىكردم توبه مىكنم . » « 1 »\r\n( 1 )\r\n\r\nمجلس بيست و چهارم در امامت و مناقب ابو الحسن موسى بن جعفر ( ع )\r\n( 2 ) پس از امام صادق ( ع ) با توجه به نص صريح ايشان و خصال پسنديده و اعتبار شرايط عقلى ، موسى بن جعفر ( ع ) امام است . كنيهء معروف آن حضرت ابو الحسن و ابو ابراهيم و معروف به عبد صالح و ملقب به كاظم است . گاهى هم كنيهء ابو على براى ايشان به كار رفته است .\r\n( 3 ) فيض بن مختار مىگويد به امام صادق ( ع ) گفتم : دست مرا بگيريد و از آتش نجات دهيد و بگوييد كه پس از شما چه كسى براى ما خواهد بود ؟ در اين هنگام ابو ابراهيم كه پسر بچه‌يى بود وارد شد . امام صادق فرمود : پس از من اين امام شماست و به او توسل و تمسك جوييد . « 2 »\r\n( 4 ) معاذ بن كثير مىگويد به امام صادق گفتم : از خداوند متعال مسألت مىكنم همان گونه كه به پدرت چنين نعمتى ( فرزندى مثل تو ) ارزانى فرموده است ، به شما هم لطف فرمايد كه پس از شما عهده‌دار امامت باشد . فرمود : خداوند چنين نعمتى ارزانى فرموده است . گفتم : فدايت گردم ، او كيست ؟ امام صادق به عبد صالح اشاره فرمود و در آن هنگام موسى بن جعفر پسركى بود و خفته بود . « 3 »\r\n\r\n\r\n","description":"","footnote":"\r\n( 1 ) . اين قصيدهء سيد حميرى شاعر بزرگ قرن دوم هجرت و درگذشتهء 173 هجرى ، در كمال الدين صدوق ، ص 34 ، چاپ آقاى على اكبر غفارى ، نوزده بيت آمده است . در اعلام الوراى مرحوم طبرسى هم همين نوزده بيت است ( ص 393 ، ترجمهء آن به قلم آقاى عطاردى ) . در بحار الانوار ، ص 318 ، ج 47 ، هم آمده است .\r\nدر ارشاد مفيد ، ص 266 ، چاپ 1377 قمرى ، سيزده بيت آمده است . در كشف الغمه ، ص 179 ، ج 2 ، چاپ آقاى سيد هاشم رسولى ، يازده بيت از آن آمده است . لطفا براى اطلاع بيشتر در بارهء اين قصيده و قصيدهء رائيهء سيد حميرى به حواشى استاد سيد محمد مهدى خرسان در صفحات 318 و 319 جلد 47 بحار الانوار مراجعه فرماييد . م .\r\n( 2 ) . اين روايت در ارشاد ، ص 270 ، چاپ 1377 قمرى ، تهران ، آمده است . م .\r\n( 3 ) . در بحار الانوار ، ص 28 ، ج 48 ، چاپ جديد ، به نقل از اصول كافى ، ص 279 ، ج 1 ، آمده است . م .\r\n","page_name":" 350 ","page_number":350},
  {"content":"\r\n\r\n( 1 ) حسن بن عبد الله كه از عابدان و پارسايان بنام روزگار خود بوده است مىگويد به ابو الحسن موسى بن جعفر گفتم : امروز امام كيست ؟ فرمود : اگر به تو بگويم مى - پذيرى ؟ گفتم آرى . امام كاظم فرمود منم . گفتم چيزى به من ارائه دهيد كه به آن استدلال كنم . فرمود : كنار اين بوتهء خار مغيلان برو و به او بگو موسى بن جعفر مىگويد پيش من بيا . حسن بن عبد الله مىگويد : به خدا سوگند كنار آن بوته رفتم و به خدا سوگند ديدم به حركت آمد و زمين را مىشكافد تا آنكه مقابل امام ايستاد و سپس موسى بن جعفر به آن اشاره كرد و به جاى خويش برگشت . « 1 »\r\n( 2 ) ابو بصير مىگويد ، به موسى بن جعفر ( ع ) گفتم : فدايت گردم ، امام به چه چيزى شناخته مىشود ؟ فرمود : به چند چيز ، نخست آنكه پدرش به او نص و تصريح كرده باشد و اشارهء خودش به آن كه حجت است . ديگر آنكه از هر چه سؤال مىشود پاسخ گويد ، يا خودش از امورى كه در آينده اتفاق مىافتد خبر دهد و با مردم با همهء زبانها سخن بگويد . امام كاظم آنگاه به من فرمود : اى ابو محمد ! پيش از آنكه از اينجا برخيزى آيتى به تو نشان خواهم داد . چيزى نگذشت كه مردى خراسانى به حضور ايشان آمد و با زبان عربى سخن گفت و موسى بن جعفر به فارسى پاسخ او را داد .\r\nمرد خراسانى گفت : به خدا سوگند تنها چيزى كه موجب شد عربى سخن بگويم ، اين بود كه گمان مىكردم شما زبان فارسى را خوب نمىدانيد . امام فرمود :\r\nسبحان الله\r\nاگر نتوانم به خوبى پاسخ ترا به فارسى بدهم چه فضيلتى بر تو دارم كه سزاوار امامت باشد . سپس به من فرمود : اى ابا محمد ! سخن هيچ يك از مردم و آواى پرندگان و سخن هر چيزى كه جان داشته باشد ، بر امام پوشيده نمىماند . « 2 »\r\n( 3 ) ابن سنان روايت مىكند كه وقتى هارون الرشيد جامه‌هايى به عنوان پاداش براى على بن يقطين « 3 » فرستاد و از جمله جبه‌يى از خز زردوزى شده بود . على بن يقطين تمام آن جامه‌ها از جمله همين جبه را همراه خمس اموال خود براى حضرت\r\n\r\n\r\n","description":"","footnote":"\r\n( 1 ) . اين روايت هم با تفصيل بيشترى در صفحهء 273 ارشاد آمده است . م .\r\n( 2 ) . در صفحهء 196 قرب الاسناد حميرى و در ارشاد و مناقب و خرايج هم آمده است كه از اين منابع در بحار الانوار ، ص 47 ، ج 48 ، آمده است . م .\r\n( 3 ) . على بن يقطين ، از دولتمردان هارون الرشيد است كه شيعه بوده است . او در سال 182 هجرى در بغداد درگذشته است . رك . به : صفحهء 142 رجال ابن داود حلى ، 1392 قمرى ، نجف . م .\r\n","page_name":" 351 ","page_number":351},
  {"content":"\r\n\r\nموسى بن جعفر فرستاد . چون اين اموال به حضور ايشان رسيد اموال و جامه‌ها را پذيرفتند ، ولى جبه را به دست فرستادهء على بن يقطين پس فرستادند و براى او نوشتند : اين جبه را خوب نگهدارى كن و از دست مده كه به زودى براى تو موضوعى پيش خواهد آمد كه به اين جبه نيازمند مىشوى . على بن يقطين از پس فرستادن آن جبه به شك و ترديد افتاد كه سبب آن را نمىدانست و آن را نيكو نگهداشت . پس از چندى على بن يقطين نسبت به يكى از خدمتكاران ويژهء خود خشم گرفت و او را از خدمت خود بيرون كرد . آن غلام از گرايش على به حضرت موسى - بن جعفر اطلاع داشت و مىدانست كه او گاهگاه اموال و جامه و چيزهاى گران بها و هديه براى ايشان مىفرستد . در اين باره پيش هارون سخن چينى كرد و به او گفت كه على معتقد به امامت موسى بن جعفر است و همه ساله خمس منافع خويش را براى ايشان مىفرستد . از جمله همان جبه‌يى را كه امير مؤمنان براى بزرگداشت به او ارزانى داشته است در فلان وقت براى موسى بن جعفر ( ع ) فرستاده است . ( 1 ) هارون از اين موضوع برآشفته و سخت خشمگين شد و گفت : در اين مورد بررسى مىكنم و اگر چنان باشد كه تو مىگويى جان على بن يقطين بر باد رفته است . همان دم على را احضار كرد . چون آمد و برابرش ايستاد ، هارون پرسيد : آن جبه‌يى را كه به تو داده بودم چه كردى ؟ گفت : اى امير مؤمنان آن را در صندوقچهء سر به مهرى نهاده‌ام و بر آن مشك و بوى خوش ريخته‌ام و نيكو نگهدارى مىكنم و هر صبح و شام آن صندوقچه را مىگشايم و براى تبرك ، آن دراعه را مىبوسم و به آن نگاه مىكنم و سپس بر جاى خود مىنهم . گفت : هم اكنون آن را بياور . على بن يقطين گفت فرمانبردارم و يكى از خدمتگزاران خود را فرا خواند و گفت : به فلان حجرهء خانه من برو . كليدش را از خزانه‌دار بگير و فلان صندوق را بگشاى و صندوقچه‌يى را كه در آن است و سر به مهر است بياور . چيزى نگذشت كه خدمتگزار صندوقچه را همچنان سر بسته آورد و پيش هارون گذاشت . هارون دستور داد مهر آن را شكستند و گشودند و چون آن جبه را به حال خود ديد كه پيچيده و آغشته به مشك و بوى خوش است . آرام گرفت و خشمش فرو نشست و به على بن يقطين گفت : آن را بر جاى خود بگذار و به سلامت برو و از اين پس هرگز سخن سخن چينى را در مورد تو گوش نخواهم داد . و دستور داد پاداش بزرگى به او پرداخته شود و هزار تازيانه به سخن چين بزنند . حدود پانصد ضربه تازيانه زده بودند كه آن سخن چين هلاك\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nشد . « 1 »\r\n( 1 ) على بن ابى حمزهء بطائنى مىگويد : ابو الحسن موسى بن جعفر ( ع ) روزى به يكى از مزرعه‌هاى خود كه خارج از مدينه بود مىرفت . من هم همراهش بودم .\r\nايشان سوار بر استرى بود و من سوار بر خرى بودم . ميان راه شيرى پيدا شد و سر راه ما قرار گرفت . من از خوف زبانم بند آمد ، ولى امام كاظم بدون توجه و اعتنا پيش رفت و من ديدم شير براى او اظهار خوارى و زبونى مىكند . امام كاظم ( ع ) براى او ايستادند و به همهمهء او گوش فرا دادند و در اين هنگام آن شير دست بر كفل استر نهاده بود و من سخت مىترسيدم . آنگاه شير خود را به كنار جاده كشاند و امام موسى بن جعفر ( ع ) رو به قبله ايستاد و شروع به دعا كرد و ديدم لبهايش را تكان مىدهد و من نفهميدم كه چه دعايى مىكند و سپس با دست خود به شير اشاره فرمود برود . شير همهمه‌يى طولانى كرد و امام كاظم ( ع ) آمين مىگفت تا شير از نظر ناپديد شد ، و امام كاظم به راه خود ادامه داد و من هم از پى ايشان راه افتادم و چون از آنجا دور شديم خودم را به ايشان رساندم و گفتم : فدايت گردم ، موضوع شير چه بود كه من بر شما ترسيدم و به خدا سوگند از رفتارش با شما تعجب كردم . امام فرمودند :\r\nاين شير از سختى زايمان ماده شيرش شكايت مىكرد و از من خواست دعا كنم تا خداى عز و جل گره از كارش بگشايد و چنان كردم و به من الهام شد كه توله‌هايش همه نر خواهند بود و به او گفتم . شير گفت برو در حفظ خدا باشى و خداوند بر تو و هيچ يك از شيعيان تو جانور درنده‌يى را چيره نگرداند و من چند بار آمين گفتم . « 2 »\r\n( 2 ) على بن يقطين روايت مىكند كه هارون در جستجوى شعبده باز و افسونگرى بود كه به آن وسيله به خيال خود حضرت موسى بن جعفر را خجل و در مجلس شرمسار كند . مردى افسونگر را پيش او آوردند و چون سفره گستردند ، افسونى كرد كه چون حضرت موسى بن جعفر دست دراز مىكرد كه نان بردارد نان از دسترس او مىپريد و كنار مىرفت و هارون از اين جهت اظهار شادى مىكرد و مىخنديد .\r\nامام كاظم ( ع ) درنگ را جايز ندانست و سر خود را بلند فرمود و به نقش شيرى كه\r\n\r\n\r\n","description":"","footnote":"\r\n( 1 ) . اين روايت در ارشاد مفيد و اعلام الوراى طبرسى آمده است و به نقل از آن دو منبع در بحار الانوار ، ص 137 ، ج 48 ، آمده است . م .\r\n( 2 ) . اين روايت هم به نقل از ارشاد مفيد و خرايج قطب راوندى و مناقب ابن شهر آشوب در بحار الانوار ، ص 57 ، ج 48 ، آمده است . م .\r\n","page_name":" 353 ","page_number":353},
  {"content":"\r\n\r\nبر يكى از پرده‌ها بود نگريست و فرمود : اى شير ! اين دشمن خدا را بگير . گويد آن نقش به صورت شير بزرگى درآمد و آن افسونگر را دريد . هارون و همنشينانش از اين موضوع چنان بيم كردند كه مدهوش درافتادند و هوش از سر ايشان پريد و چون به خود آمدند ، هارون به امام كاظم گفت : ترا به حق خودم بر تو سوگند مىدهم كه از اين صورت و شكل شير بخواهى تا آن مرد را برگرداند . فرمود اگر عصاى موسى كه اژدها شد و ريسمانها و عصاهاى آن قوم را بلعيد آنها را برگرداند ، اين شكل هم آن مرد را برخواهد گرداند . « 1 » و اين گونه كارها ، براى امام كاظم ( ع ) از ساده‌ترين كارها بود .\r\n( 1 ) محمد بن عبد الله بكرى مىگويد : به مدينه آمدم كه وامى بگيرم ، ممكن نشد .\r\nبا خود گفتم اگر پيش ابو الحسن موسى بن جعفر بروم و به ايشان بگويم كار خوبى است . به بوستان ايشان كه در ناحيهء نقمى از حومهء مدينه بود رفتم . امام كاظم ( ع ) همراه يكى از خدمتكارانش پيش من آمد و ظرفى همراه خدمتكار بود كه در آن گوشت پختهء خشگ شده قرار داشت و چيزى ديگر نداشت و امام كاظم و من از آن خورديم و ايشان از نياز من پرسيدند . داستان را به ايشان گفتم . داخل حجرهء خود شدند . چيزى نگذشت كه بيرون آمدند و به خدمتگزار خويش فرمود برو و چون او رفت دست خود را به سوى من دراز فرمود و كيسه‌يى به من لطف كرد كه در آن سيصد دينار بود و برخاست و رفت و من هم بر مركب خود سوار شدم و برگشتم . « 2 »\r\n( 2 ) ابن عمار و راويان ديگرى نقل كرده‌اند كه چون هارون به حج مىرفت همين كه نزديك مدينه رسيد گروهى از سران و بزرگان مدينه به استقبالش رفتند و موسى بن جعفر ( ع ) هم در حالى كه سوار بر استرى بود پيشاپيش آنان حركت مىكرد . ربيع به ايشان گفت : اين چه مركبى است كه بر آن سوارشده‌اى و به ملاقات امير مؤمنان آمده‌اى ؟ اگر ترا تعقيب كنند نمىتوانى بگريزى و اگر بخواهى كسى را تعقيب كنى عقب مىمانى . امام كاظم فرمود : اين مركب از نخوت و غرور اسب فروتر و از خوارى و زبونى خر فراتر و بهترين امور كارهاى متوسط است . « 3 » گويند چون\r\n\r\n\r\n","description":"","footnote":"\r\n( 1 ) . مقصود حضرت موسى بن عمران است كه به تفصيل و مكرر در قرآن آمده است . از جمله در آيات 66 تا 73 سورهء بيستم ( طه ) . اين روايت در عيون اخبار الرضا ، ص 96 ، ج 1 ، آمده است . م .\r\n( 2 ) . در صفحهء 278 ارشاد مفيد ، چاپ 1377 قمرى ، آمده است . م .\r\n( 3 ) . اين موضوع را ابو الفرج اصفهانى مؤلف اغانى در صفحهء 333 كتاب مقاتل الطالبين خود ، چاپ 1385 قمرى ، نجف ، آورده است . در ارشاد مفيد هم آمده است . م .\r\n","page_name":" 354 ","page_number":354},
  {"content":"\r\n\r\nهارون وارد مدينه شد ، در حالى كه مردم همراهش بودند آهنگ زيارت مرقد مطهر پيامبر كرد و جلو رفت و مقابل مرقد مطهر ايستاد و گفت : سلام و درود بر تو باد ، اى رسول خدا ! و در حالى كه افتخار مىكرد ، گفت : سلام بر تو ، اى پسر عمو ! در اين هنگام موسى بن جعفر ( ع ) پيش آمد و عرض كرد : سلام و درود بر تو باد ، اى رسول خدا ! سلام بر تو باد ، پدر بزرگ جان ! هارون سخت دگرگون شد و خشم در چهره‌اش نمودار گرديد . « 1 »\r\n( 1 ) محمد بن حسن در مكه و در حضور هارون از موسى بن جعفر ( ع ) پرسيد : آيا براى محرم جايز است كه روى محمل خويش را بپوشاند ؟ فرمود : اين مسأله در حال اختيار جايز نيست . محمد بن حسن پرسيد : آيا براى محرم جايز است كه زير سايه حركت كند ؟ فرمود آرى . محمد بن حسن خنديد . موسى بن جعفر ( ع ) فرمود : آيا از سنت پيامبر تعجب مىكنى و آن را مسخره مىكنى ؟ همانا رسول خدا ( ص ) در حال احرام مقرر فرمود روپوشهاى محمل ايشان را بردارند و حال آنكه در حال احرام زير سقف پياده حركت مىفرمود . احكام خداوند را نمىتوان با يك ديگر قياس كرد و هر كس برخى از احكام را با برخى ديگر مقايسه كند ، بدون ترديد از راه مستقيم گمراه مىشود . محمد بن حسن سكوت كرد و پاسخى نداشت كه بدهد . « 2 »\r\n( 2 ) موسى بن جعفر ( ع ) فقيه‌ترين مردم روزگار خويش بود و كتاب خدا را از همه بهتر حافظ و نگهبان بود و از همه قرآن را خوشتر مىخواند و هر گاه قرآن تلاوت مىفرمود خود اندوهگين مىشد و مىگريست و كسانى كه قرآن خواندنش را مىشنيدند مىگريستند و مردم مدينه او را زين المجتهدين نام نهاده بودند . « 3 »\r\n( 3 )\r\n\r\nدر رحلت آن حضرت\r\n( 4 ) از احمد بن عبد الله از پدرش نقل شده است كه مىگفته است : پيش فضل بن\r\n\r\n\r\n","description":"","footnote":"\r\n( 1 ) . اين موضوع را خطيب در تاريخ بغداد ، ص 31 ، ج 13 ، آورده است . در صفحهء 279 ارشاد مفيد ، هم آمده است . م .\r\n( 2 ) . عينا در همان صفحهء ارشاد مفيد ، چاپ 1377 ، قمرى ، تهران ، نقل كرده است . م .\r\n( 3 ) . عينا در همان صفحهء ارشاد مفيد ، چاپ 1377 ، قمرى ، تهران ، نقل كرده است . م .\r\n","page_name":" 355 ","page_number":355},
  {"content":"\r\n\r\nربيع « 1 » رفتم كه بر پشت بامى نشسته بود . به من گفت : نزديك بيا . نزديك شدم و كنار او رسيدم . گفت : از اينجا به آن حجره خانه نگاه كن . نگاه كردم . گفت : چه مىبينى ؟\r\nگفتم : جامه‌يى كه آنجا افتاده است . گفت : درست نگاه كن . دقت كردم ، ديدم مردى در حال سجده است . گفت : او را مىشناسى ؟ گفتم نه . گفت : او مولاى تو است .\r\nگفتم : مولاى من كيست ؟ گفت : پيش من هم خود را به نادانى مىزنى ؟ گفتم : تجاهل نمىكنم ، ولى براى خود مولايى نمىشناسم . گفت : اين ابو الحسن موسى بن جعفر است . شب و روز مراقب اويم و او را فقط به همين حال كه مىبينى ديده‌ام ، و اكنون به تو مىگويم كه چون نماز صبح خود را در سپيده دم مىخواند ، يك ساعتى تعقيب مىخواند تا آفتاب طلوع كند . آنگاه به سجده مىرود و سر از سجده برنمىدارد تا هنگام ظهر . گويا كسى را گماشته است كه چون ظهر مىشود ، به او خبر مىدهد و من نمىدانم غلام چگونه خبر مىدهد ، ولى مىبينم ناگاه از جا برمىخيزد و بدون اينكه وضو بگيرد ، شروع به خواندن نماز ظهر مىكند و اين نشانهء آن است كه در سجدهء خود نه تنها خوابش نبرده بلكه چرت هم نزده است و همواره در حال نماز گزاردن است و تعقيب خواندن ، تا آنكه نماز عصر را مىگزارد . آنگاه سر به سجده مىنهد و تا غروب خورشيد بر آن حال است و همين كه خورشيد غروب مىكند ، سر از سجده برمىدارد و بدون آنكه تجديد وضو كند ، نماز مغرب را مىگزارد و سپس در حال گزاردن نوافل و نماز است تا نماز عشاى خود را مىگزارد و چون نماز عشا را مىخواند ، با اندك چيزى كه براى او مىبرند روزه مىگشايد . آنگاه تجديد وضو مىكند و سر به سجده مىنهد و در دل شب همواره نماز مىگزارد ، تا سپيده دم مىدمد و من نمىدانم غلام چه وقتى به او اعلام مىكند كه سپيده دميده است . ولى مىبينم كه براى نماز صبح برمىخيزد و همين رفتار هميشگى اوست ، از وقتى كه او را پيش من آورده و در خانه‌ام زندانى كرده‌اند .\r\n( 1 ) گفتم : اى فضل ! از خداى بترس و مبادا در مورد او كارى كنى كه دستت به خونش آغشته شود كه بدون ترديد موجب زوال نعمت از تو خواهد شد و به خوبى مىدانى كه نسبت به هيچ يك از اين خاندان ستم نشده مگر آنكه نعمتها زايل شده\r\n\r\n\r\n","description":"","footnote":"\r\n( 1 ) . فضل بن ربيع ، پرده دار هارون الرشيد و از دولتمردان دورهء هارون و امين ، متولد 140 و درگذشتهء 207 يا 208 هجرى است . رك . به : تاريخ بغداد ، ص 344 ، ج 12 . م .\r\n","page_name":" 356 ","page_number":356},
  {"content":"\r\n\r\nاست . گفت : آرى چند بار پيام فرستاده و به من فرمان كشتن او را داده‌اند و نپذيرفته‌ام و گفته‌ام كه اگر مرا بكشند اين كار را نخواهم كرد .\r\n( 1 ) پس از آن موسى بن جعفر ( ع ) را به خانهء فضل بن يحيى برمكى بردند و چند روزى آن حضرت در خانهء او زندانى بودند و فضل بن ربيع همه شب از خانهء خود سفره‌يى براى ايشان مىفرستاد و اجازه نمىداد از جاى ديگرى غذا براى ايشان ببرند و امام كاظم ( ع ) هم از هيچ سفرهء ديگر چيزى نمىخوردند و روزه نمىگشادند .\r\nچون سه شبانروز بر اين حال گذشت ، در شب چهارم غذا و سفره‌يى از خانهء فضل بن يحيى براى ايشان آوردند .\r\n( 2 ) گويد امام موسى بن جعفر ( ع ) در آن حال دست بر آسمان بلند كرد و عرضه داشت : پروردگارا ! تو مىدانى كه اگر پيش از اين غذا مىخوردم ، خودم بر مرگ خويش يارى داده بودم و از آن خوراك خورد و بيمار شد . فرداى آن شب پزشكى پيش آن حضرت فرستادند تا از سبب بيمارى ايشان بپرسد و چون از ايشان پرسيد كه بيمارى چيست ؟ كف دست خويش را به پزشك نشان داد . وسط كف دست سبز شده و دلالت بر آن داشت كه مسموم شده است و سم در آن نقطه جمع شده است .\r\nطبيب پيش آنان برگشت و گفت : به خدا سوگند اين مرد از خود شما بهتر مىداند كه چه بر سرش آورده‌ايد ، و سپس آن حضرت رحلت فرمود . « 1 »\r\n( 3 ) حسن بن محمد بشار مىگويد : يكى از مردم عامه كه از ساكنان املاك ربيع بود و سخن او مقبول و پذيرفته بود ، مىگفت : برخى از افراد اين خانواده معتقد به فضل و بزرگوارى او ( يعنى امام كاظم ) بودند و من هم هرگز كسى را در عبادت مانند او نديده‌ام و كسى را به فضل او نيافته‌ام . من گفتم : مقصودت كيست و چگونه او را ديده‌اى ؟ گفت : سندى بن شاهك ، هشتاد مرد از مردمى را كه سرشناس و معروف به خير و نيكى بودند جمع كرد و ما را پيش موسى بن جعفر ( ع ) برد . سندى آنگاه به ما گفت : اى مردم ! اين مرد را بنگريد و ببينيد كه آيا بر او بيمارى يا كار خارق - العاده‌يى است ؟ زيرا مردم چنين پنداشته‌اند كه او را مسموم كرده‌اند و در اين باره بسيار سخن مىگويند و حال آنكه اين خانه و بستر و فراش اوست كه از هر جهت\r\n\r\n\r\n","description":"","footnote":"\r\n( 1 ) . با ذكر سلسلهء اسناد در عيون اخبار الرضاى صدوق ( رضي الله عنه ) ، ص 106 ، ج 1 ، چاپ 1377 قمرى ، قم ، آمده است و نيز در صفحهء 146 امالى صدوق هم نقل شده است . م .\r\n","page_name":" 357 ","page_number":357},
  {"content":"\r\n\r\nمناسب است و كارهاى او گشاده است و بر او هيچ سخت‌گيرى نيست و امير مؤمنان هيچ سوء قصدى نسبت به او ندارد و منتظر است تا امير مؤمنان شخصا با او گفتگو كند ، و هم اكنون هم مىبينيد كه او سالم است و در هيچ كارى فشارى بر او نيست و خودتان از او بپرسيد . گويد براى ما كارى جز نگريستن به موسى بن جعفر ( ع ) و فضل و حالات او نبود . در اين هنگام آن حضرت فرمود : اما آنچه سندى بن شاهك در مورد توسعه و راحتى جان من و نظاير آن گفت صحيح است ، جز آنكه اى گروه ! به شما خبر مىدهم ، مرا با نه دانهء خرما مسموم كرده‌اند و من فردا سبز رنگ مىشوم و پس فردا خواهم مرد . من به سندى بن شاهك نگريستم و ديدم چون شاخ درخت مىلرزد . « 1 »\r\n( 1 ) و روايت شده است كه سبب گرفتن موسى بن جعفر ( ع ) چنين بود كه هارون پسر خود را براى تربيت و پرورش به جعفر بن اشعث سپرد و اين جعفر شيعه بود .\r\nيحيى بن خالد بن برمك بر او رشگ برد . يحيى به خانهء جعفر آمد و شد مىكرد و او برخى از رازهاى خود را به يحيى مىگفت ، و يحيى بر امور او آگاه مىشد و به هارون گزارش مىداد و مطالبى بر آن مىافزود . يحيى روزى به يكى از اشخاص مورد اعتماد خود گفت : آيا مردى از خاندان ابو طالب را كه فقير و مستمند باشد مىشناسيد كه به من بگويد به چه چيزهايى نياز دارد ؟ او را به على بن اسماعيل بن جعفر بن محمد ( يعنى برادرزادهء حضرت موسى بن جعفر ) راهنمايى كردند . يحيى بن خالد بن برمك مالى براى على بن اسماعيل فرستاد . موسى بن جعفر ( ع ) نسبت به على فراوان محبت مىفرمود و نيكى مىكرد . يحيى برمكى سپس به على بن اسماعيل پيام داد و او را تشويق كرد كه پيش هارون بيايد و به او وعده داد كه نسبت به او نيكى خواهد كرد .\r\nعلى بن اسماعيل براى اين كار آماده مىشد كه موسى بن جعفر ( ع ) احساس فرمود . او را خواست و پرسيد : اى برادر زاده كجا مىروى ؟ گفت : به بغداد مىروم . پرسيد :\r\nآنجا چه خواهى كرد ؟ گفت : وام دار و تنگدستم . موسى بن جعفر ( ع ) فرمود : من وام ترا مىپردازم و نسبت به تو اين كارها را انجام خواهم داد . على توجه نكرد و تصميم گرفت به بغداد برود . امام كاظم ( ع ) دوباره او را فرا خواندند و به او گفتند : تو\r\n\r\n\r\n","description":"","footnote":"\r\n( 1 ) . اين روايت هم در عيون اخبار الرضا ، ص 96 ، ج 1 ، و ص 149 ، امالى آمده است .\r\nضمنا نام آن ملك هم قطيعة الربيع و از حومهء بغداد است . م .\r\n","page_name":" 358 ","page_number":358},
  {"content":"\r\n\r\nمىخواهى به روى ؟ گفت : آرى چاره‌يى ندارم . فرمود : اى برادر زاده ! درست بنگر و از خدا بترس و فرزندان مرا يتيم مگردان . موسى بن جعفر ( ع ) دستور داد سيصد دينار و چهار هزار درهم به او بپردازند . همين كه على برخاست و رفت امام كاظم ( ع ) به حاضران فرمود : به خدا سوگند به ريختن خون من يارى خواهد كرد و فرزندانم را يتيم مىكند . به ايشان گفتند : فدايتان گرديم ، با آنكه مىدانيد چنين خواهد كرد به او مىبخشيد و نيكى مىكنيد ؟ فرمود : آرى ، پدرم از پدرش از نياكانش از رسول خدا براى من حديث كرد كه فرموده‌اند : چون رحم قطع شود و پيوسته گردد و دوباره قطع شود ، خداى آن را قطع مىكند . من خواستم پس از اينكه او خويشاوندى را گسيخت من پيوند زنم تا اگر او دوباره بگسلد خداوند از او بگسلد . گويند : على بن اسماعيل از مدينه بيرون آمد و خود را به يحيى بن خالد رساند و يحيى اخبار مربوط به حضرت موسى بن جعفر را از او دريافت كرد و با افزونيهايى به هارون گزارش داد ، و او را پيش هارون برد و چون هارون از او در بارهء عمويش پرسيد ، على بن اسماعيل سخن چينى كرد و گفت : از خاور و باختر براى موسى بن جعفر مال مىفرستند و مزرعه‌يى خريده است به سى هزار دينار و نام آن را يسيره نهاده است . فروشندهء مزرعه وقتى ثمن و بهاى بوستان و مزرعه را برايش بردند گفت : من فقط دينارهاى ضرب فلان جا را مىخواهم . موسى بن جعفر دستور داد آن پول را برگرداندند و از همان نوع دينارهايى كه خواسته بود به او دادند . هارون اين سخنان او را گوش داد و دستور داد دويست هزار درهم به او از خراج هر جا كه مىخواهد بپردازند . او يكى از نواحى مشرق را انتخاب كرد و فرستادگانى براى اينكه آن مال را بياورند فرستاد .\r\nدر همان روزها على بن اسماعيل گرفتار اسهال شديدى شد كه روده‌هايش از مخرج او بيرون زد و آنچه كردند نتوانستند آن را به جاى خود برگردانند و همچنان بود و هنگامى كه مال براى او رسيد او جان مىكند و گفت : من كه در حال مرگم با اين اموال چه كنم ! ؟ ( 1 ) هارون در همان سال براى حج بيرون رفت و نخست به مدينه آمد و امام موسى بن جعفر ( ع ) را گرفت . گفته شده است چون هارون به مدينه آمد ، موسى بن جعفر ( ع ) هم همراه ديگر نامداران از او استقبال كردند و چون برگشتند موسى بن جعفر ( ع ) مانند هميشه به مسجد پيامبر رفت . رشيد هم تا شب درنگ كرد و شب كنار مرقد مطهر پيامبر آمد و گفت : اى رسول خدا ! من از تو پوزش مىخواهم از اين كار\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nكه قصد انجام آن را دارم . مىخواهم موسى بن جعفر را زندانى كنم كه او مىخواهد ميان امت تو تفرقه افكند و خون آنان ريخته شود . و فرمان داد موسى بن جعفر ( ع ) را از مسجد گرفتند و پيش هارون بردند و آن حضرت را در قيد و بند كشيد و سپس دو محمل سرپوشيده فراهم آوردند و هر يك را بر استرى استوار كردند و هر دو محمل را با يك ديگر از خانهء هارون بيرون آوردند و با هر يك گروهى اسب سوار بود . يكى از آن محملهاى سرپوشيده را به سوى كوفه و ديگرى را به بصره گسيل داشت و امام كاظم ( ع ) در آن محملى بود كه به بصره مىرفت . هارون اين كار را از اين روى انجام داد كه بر مردم پوشيده ماند و با سواران گفت : موسى بن جعفر ( ع ) را به عيسى بن جعفر بن منصور كه در آن هنگام فرماندار بصره بود تسليم كنند .\r\nحضرت موسى بن جعفر را به او سپردند و او مدت يك سال آن حضرت را پيش خود زندانى كرد . هارون به او نوشت خون موسى بن جعفر ( ع ) را بريزد . عيسى بن جعفر برخى از اشخاص مورد اعتماد و ويژگان خود را فرا خواند و با آنان در مورد نامهء هارون مشورت و رايزنى كرد . به او گفتند از اين كار دست بدارد و بخواهد كه او را معاف دارند . عيسى به هارون نوشت : موضوع بازداشت موسى بن جعفر در زندان من طولانى شده است . من احوال او را آزموده‌ام و كسى گمارده‌ام تا گوش دهد كه در دعاهاى خود چه مىگويد . گزارش داد كه او بر تو و بر من نفرين نمىكند و از ما به بدى ياد نمىكند و براى خود طلب آمرزش و رحمت مىكند . اگر كسى بفرستى كه او را از من تحويل بگيرد و گر نه من او را آزاد مىكنم ، زيرا از نگهدارى و حبس او معذورم .\r\n( 1 ) يكى از جاسوسان عيسى بن جعفر به او گزارش داده است كه بسيار شنيده است موسى بن جعفر ( ع ) هنگامى كه در خانهء عيسى زندانى بوده چنين دعا مىفرموده است :\r\n« پروردگارا ! تو خود مىدانى كه از تو مىخواستم مرا براى عبادت خود فارغ گردانى و خدايا تو چنين فرمودى و ترا سپاس و ستايش باد . »\r\n( 2 ) هارون كسى را فرستاد كه موسى بن جعفر ( ع ) را از عيسى بگيرد و به بغداد آورد و ايشان را تسليم فضل بن ربيع كند . مدتى طولانى امام كاظم ( ع ) در خانهء فضل زندانى بودند . هارون از فضل خواست كه ايشان را بكشد و او نپذيرفت و هارون به او نوشت آن حضرت را تسليم فضل بن يحيى بن خالد كند و چنان كرد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nفضل بن يحيى ايشان را در يكى از حجره‌هاى خانهء خود زندانى كرد و نگهبانى بر ايشان گماشت و آن حضرت به عبادت خويش مشغول بود . همه شب را به شب زنده - دارى و خواندن قرآن و نماز و دعا سپرى مىكرد و بيشتر روزها روزه مىگرفت و روى خود را از محراب عبادت برنمىگرداند . در نتيجه فضل بن يحيى براى ايشان گشايش نسبى فراهم آورد و آن حضرت را گرامى داشت . اين خبر به هارون كه در رقه بود رسيد . نامه‌يى به فضل بن يحيى نوشت و ضمن آن گشايش او را بر موسى بن جعفر سرزنش كرد و از او خواست كه ايشان را بكشد . فضل از انجام آن خوددارى كرد و هارون از اين موضوع سخت خشم گرفت و مسرور خادم را فرا خواند و گفت : هم اكنون با مركبهاى پستى و چاپار به بغداد برو و همين كه به بغداد رسيدى پيش موسى بن جعفر برو و اگر ديدى كه در گشايش و آسايش است اين نامه را به عباس بن محمد بده و بگو آنچه را در آن نوشته شده است اجرا كند ، و نامهء ديگرى هم به سندى بن شاهك نوشت و به او دستور داد از آنچه عباس بن محمد مىگويد اطاعت كند . مسرور به بغداد و خانهء فضل بن يحيى آمد و هيچ كس نمىدانست چه قصدى دارد و به حجرهء موسى بن جعفر رفت و ديد آنچه به هارون گزارش داده‌اند صحيح است . همان دم پيش عباس بن محمد برگشت و نامهء او و نامهء سندى بن شاهك را به آن دو تسليم كرد . چيزى نگذشت كه مردم ديدند فرستادهء عباس بن محمد دوان دوان بيرون آمد و خود را به خانهء فضل بن يحيى رساند و فضل سراسيمه بيرون آمد و خود را به خانهء عباس بن محمد رساند . عباس دستور داد تازيانه و فلك حاضر كردند و فضل بن يحيى را برهنه كردند و سندى بن شاهك در حضور عباس صد تازيانه به او زد . فضل با رنگ پرسيده و خشمگين از خانهء عباس بيرون آمد و از بيم و ناراحتى شروع به سلام دادن به مردم از چپ و راست كرد . مسرور اين موضوع را براى هارون نوشت و هارون فرمان داد موسى بن جعفر ( ع ) را به سندى بن شاهك بسپرند .\r\nآنگاه هارون در انجمن بزرگى نشست و گفت : اى حاضران و اى مردم ! فضل بن يحيى از فرمان من سرپيچى كرده است و با فرمانبردارى از من مخالفت نموده است و چنان ديدم كه او را لعنت كنم . شما هم او را لعنت كنيد . مردم از هر سو شروع به نفرين و لعنت او كردند ، چنان كه كاخ هارون به لرزه درآمد . اين خبر به اطلاع يحيى بن خالد رسيد . سوار شد و خود را به كاخ رساند و از در ديگرى ، غير از درى كه مردم وارد مىشدند ، وارد كاخ شد و بدون اينكه مردم متوجه او شوند خود را\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nپشت سرش رساند و آهسته به هارون گفت : اى امير مؤمنان ! لطفا به من توجه كن .\r\nهارون در حالى كه ترسان بود به حرف يحيى گوش داد . يحيى گفت : فضل جوان است . من آنچه را كه تو مىخواهى انجام مىدهم . چهرهء هارون گشاده و شاد شد و روى به مردم كرد و گفت : فضل در موردى از فرمان من سرپيچى كرده بود كه او را لعنت كردم . اكنون توبه كرده است و به حلقهء فرمان برگشته است . او را دوست بداريد . حاضران گفتند : ما دوستان كسى هستيم كه تو با او دوست باشى و دشمنان كسى هستيم كه تو با او دشمن باشى و اكنون همگان او را دوست مىداريم .\r\n( 1 ) آنگاه يحيى بن خالد با اسبان بريد بيرون آمد و خود را به بغداد رساند . مردم هم در هر مورد شايعه پراكنى و ياوه گويى مىكردند . يحيى اظهار داشت براى بررسى امور بغداد و كارهاى فرمانداران آمده است و چند روزى به اين كارها سرگرم بود و سپس سندى بن شاهك را فرا خواند و به او دستور داد موسى بن جعفر ( ع ) را با زهرى كه به او داد مسموم كند . سندى بن شاهك آن زهر را با خوراكى درآميخت و گفته‌اند با رطب درآميخت و براى حضرت موسى بن جعفر ( ع ) برد و آن حضرت از آن خورد و احساس به زهرآلوده بودن خرما كرد . پس از آن سه روز تب دار بود و همان روز سوم رحلت فرمود .\r\n( 2 ) پس از رحلت موسى بن جعفر ( ع ) سندى بن شاهك فقيهان و بزرگان بغداد را احضار كرد . هيثم بن عدى « 1 » و كسان ديگرى هم بودند . آنان به جنازهء موسى ( ع ) نگريستند كه در آن نشانى از زخم و خفگى نبود . سندى از آنان خواست گواهى دهند كه موسى بن جعفر ( ع ) به مرگ طبيعى درگذشته است و ايشان چنان گواهى دادند . آنگاه جنازه را بيرون آوردند و كنار پل نهادند و بانگ برداشتند اين جنازهء موسى بن جعفر است كه به مرگ طبيعى درگذشته است ، بياييد او را ببينيد . مردم هم به چهرهء آن حضرت مىنگريستند و مىديدند كه مرده است . گروهى در زمان حضرت موسى بن جعفر بودند كه مىپنداشتند ايشان همان امام قائم منتظرند و زندان ايشان را همان غيبتى كه در روايات آمده است مىدانستند . يحيى بن خالد دستور داد جار بزنند كه اين جنازهء موسى بن جعفر است ، همان كسى كه رافضيان مىپنداشتند نمىميرد .\r\n\r\n\r\n","description":"","footnote":"\r\n( 1 ) . شرح حال اين مرد كه از فقهاى بزرگ قرن دوم است به تفصيل در صفحات 50 و 54 جلد 14 تاريخ بغداد آمده است . او در سن نود و سه سالگى در سال 207 درگذشته است .\r\nابو نواس در قطعه‌يى حالات زشت روحى او را آورده است . م .\r\n","page_name":" 362 ","page_number":362},
  {"content":"\r\n\r\nبياييد و به آن بنگريد . مردم به جنازه مىنگريستند و مىديدند كه مرده است .\r\nآنگاه جنازهء آن حضرت از دروازهء تين ( انجير ) به گورستان ويژهء قريش برده و به خاك سپرده شد . اين گورستان از دير باز به دفن بنى هاشم و اشراف اختصاص داشت .\r\n( 1 ) و روايت شده است كه چون مرگ امام موسى بن جعفر ( ع ) فرا رسيد و آن حضرت محتضر شد ، از سندى بن شاهك خواست تا يكى از بردگان آزاد كرده و وابستهء ايشان را كه از مردم مدينه بود و در محلهء مشرعهء قصب ، كنار خانهء عباس بن - محمد ساكن بود بياورد ، تا عهده‌دار غسل و كفن كردن ايشان باشد و سندى پذيرفت و چنان كرد . سندى بن شاهك مىگفته است : من از موسى بن جعفر ( ع ) تقاضا كردم اجازه دهد از مال خويش او را كفن كنم ، نپذيرفت و گفت : كابين زنان و هزينهء حج واجب و كفن مردگان ما خاندان از بهترين اموال ما و پاكيزه‌ترين آن فراهم است و كفن من هم پيش من است و مىخواهم فلان بردهء آزاد كرده و وابسته‌ام عهده‌دار غسل دادن و كفن كردن من باشد و همان شخص اين كار را انجام داد . « 1 »\r\n( 2 ) مدت امامت ايشان پس از رحلت پدرشان سى و پنج سال بود . محل تولد آن حضرت در ابواء « 2 » كه جايى ميان مكه و مدينه است در روز يك شنبه ، هفتم صفر سال يك صد و بيست و هشت هجرت بود و تاريخ رحلت آن حضرت در بغداد ، به روز جمعه شش روز باقى مانده از رجب و به قولى ديگر پنجم رجب سال يك صد و هشتاد و سه بود و در آن هنگام پنجاه و پنج ساله بود و گفته‌اند پنجاه و چهار ساله ، و مادر ايشان كنيزى بود كه حميده نام داشت و از اهالى مراكش بود . « 3 »\r\n\r\n\r\n","description":"","footnote":"\r\n( 1 ) . اين روايت با همين تفصيل و بدون هيچ بيش و كمى در صفحات 179 تا 282 ارشاد ، چاپ 1377 قمرى آمده است و لطفا براى اطلاع بيشتر از روايات ديگر به باب هفتم جلد اول كتاب عيون اخبار الرضاى صدوق ، صفحات 69 تا 95 ، چاپ 1377 قمرى ، دار العلم قم و باب هشتم همان كتاب مراجعه فرماييد . م .\r\n( 2 ) . ابواء نام جايى در سى و هفت كيلومترى جحفه ميان مكه و مدينه است و به گفتهء برخى نام كوهى است كه آنجاست . اين سرزمين مدفن حضرت آمنه مادر پيامبر ( ص ) هم هست و به همين سبب در منابع اسلامى از آن فراوان نام برده شده است . براى اطلاع بيشتر ، رك . به : مقالهء مونتگمرى وات در صفحهء 927 دانشنامه ايران و اسلام . م .\r\n( 3 ) . براى اطلاع از ديگر روايات در بارهء تاريخ تولد و رحلت حضرت موسى بن جعفر ( ع ) به مباحث مستوفاى مرحوم علامهء مجلسى در جلد 48 بحار ، چاپ جديد ، صفحات 1 تا 10 و 206 تا 249 مراجعه فرماييد . م .\r\n","page_name":" 363 ","page_number":363},
  {"content":"\r\n\r\n( 1 ) على بن موسى الرضا ( ع ) فرموده است : پاداش زيارت مرقد پدرم همچون پاداش زيارت مرقد امام حسين ( ع ) است . « 1 » و فرموده است هر كس مرقد پدرم را در بغداد زيارت كند ، چنان است كه مرقد رسول خدا ( ص ) و مرقد امير المؤمنين ( ع ) را زيارت كرده باشد . البته فضيلت آن دو مرقد به جاى خود محفوظ است و به امام رضا ( ع ) گفته شد : براى كسى كه مرقد پدرت را زيارت كند چه پاداشى است ؟ فرمود :\r\nبهشت است و آن را زيارت كن . « 2 »\r\n( 2 ) و نيز فرموده است : فضل زيارت مرقد پدرم همچون زيارت مرقد جدش يعنى رسول خداست . راوى مىگويد گفتم : مىترسم داخل حرم شوم و براى من اين كار ممكن نيست . فرمود : از پشت پرده و ديوار زيارت كن .\r\n( 3 ) و نيز فرموده است : خداوند بغداد را به حرمت مرقد دو تن از فرزندان حسين ( ع ) ( يعنى موسى بن جعفر و محمد بن على الجواد ) نجات داده است . « 3 »\r\n( 4 ) دعبل بن على خزاعى كه رحمت خدا بر او باد ضمن قصيده‌يى طولانى چنين سروده است : « 4 » « كجايند آن بزرگوارانى كه جدايى و غربت آنان را فرو گرفته است ؟ درختان برومندى كه در اطراف پراكنده‌اند . چون نسب خود را بيان كنند وارثان پيامبرند و آنان برترين سروران و برترين حمايت‌كنندگانند . اى فاطمه ، اى دختر كسى كه سراپا خير است ! برخيز و بر اين ستارگان آسمان بر اين فلات زارى كن . قبرهايى در كوفه و برخى در مدينه و برخى در منطقهء فخ كه درودهاى من بر همه‌شان برسد و\r\n\r\n\r\n","description":"","footnote":"\r\n( 1 ) . در صفحهء 300 كامل الزيارات آمده است . م .\r\n( 2 ) . در صفحهء 299 همان كتاب آمده است . م .\r\n( 3 ) . در تهذيب الاحكام شيخ طوسى ، ص 82 ، ج 6 ، آمده است . م .\r\n( 4 ) . اين قصيدهء شيواى دعبل از شاهكارهاى مدايح است . ابو الفرج اصفهانى در كتاب اغانى ، ص 120 ، ج 20 ، چاپ محمد ابو الفضل ابراهيم ، مصر ، 1391 ق ، مىگويد اين قصيده ضرب المثل حسن و استوارى است و در ضمن بحث 65 صفحه‌يى خود مكرر از آن ياد كرده است . يك صد و بيست و پنج بيت از اين قصيده در صفحات 245 تا 251 جلد 49 بحار الانوار به نقل از كشف الغمه اربلى آمده است و مراجعه كنيد به صفحات 318 تا 327 جلد 2 كشف الغمه ، چاپ تبريز ، 1381 قمرى . ترجمهء اين قصيده به قلم مرحوم علامهء مجلسى در شمارهء چهارم مجلهء آستان قدس رضوى ، دورهء هفتم ، مرداد 1347 ش ، چاپ شده است . م .\r\n","page_name":" 364 ","page_number":364},
  {"content":"\r\n\r\nمرقدى در بغداد از نفسى پاك و پاكيزه كه خدايش در غرفه‌هاى بهشت درآورد . »\r\nمحمد بن ابى طلحهء عونى هم گفته است :\r\n« سلام بر آن پاك پاكيزه جعفر و تا آخر روزگار سلام بر موسى باد . »\r\n( 1 )\r\n\r\nمجلس بيست و پنجم در امامت و مناقب امام ابو الحسن على بن موسى الرضا ( ع )\r\n( 2 ) پس از عبد صالح ، ابو الحسن على بن موسى ( ع ) به نص صريح پدرش و اجماع بزرگان اصحاب امام كاظم ( ع ) و اعتبار شرايط عقلى امام است .\r\nعلى بن يقطين مىگويد : در حضور امام كاظم ( ع ) بودم . به من فرمود : اى على بن يقطين ! اين پسرم على سرور پسران من است و من كنيهء خود را به او بخشيده و اختصاص داده‌ام . « 1 »\r\n( 3 ) زياد بن مروان قندى مىگويد : به حضور امام كاظم رسيدم و پسرش ابو الحسن على هم حاضر بود . امام كاظم ( ع ) به من فرمود : اى زياد بن مروان ! اين پسرم ، نامه‌اش نامهء من و گفتارش گفتار من و عقيده‌اش عقيدهء من و رسول و پيامش رسول و پيام من است و سخن درست همان است كه او بگويد . « 2 »\r\n( 4 ) داود رقى مىگويد ، به موسى بن جعفر ( ع ) گفتم : فدايت گردم پيرمرد شده‌ام ، دست مرا بگير و مرا از آتش نجات بده و بگو كه پس از شما امام ما كيست ؟ به پسرش ابو الحسن على اشاره كرد و فرمود : پس از من اين امام شماست . « 3 »\r\n( 5 ) ابراهيم بن موسى مىگويد : از امام على بن موسى الرضا با اصرار چيزى مطالبه مىكردم و ايشان به من وعده مىدادند ، تا آنكه روزى براى استقبال از فرماندار مدينه بيرون آمد و من همراهش بودم . نزديك قصر فلان كس كه رسيد زير چند\r\n\r\n\r\n","description":"","footnote":"\r\n( 1 ) . اين روايت با دو سلسلهء سند در كتاب عيون اخبار الرضاى صدوق ، ص 21 ، ج 1 ، آمده است . م .\r\n( 2 ) . اين روايت هم در عيون اخبار الرضا ، ص 31 ، ج 1 ، چاپ 1377 قمرى ، قم ، آمده است . زياد بن مروان پس از رحلت موسى بن جعفر ( ع ) واقفى شد و به امام رضا ( ع ) اقرار نكرد و در بارهء او در كتب رجال بحث شده است . از جمله كشى در رجال خود مىگويد : چون هفتاد هزار دينار از سهم امام پيش او بود ، منكر امامت حضرت رضا شد . م .\r\n( 3 ) . اين روايت در ارشاد مفيد ، ص 285 ، چاپ 1377 قمرى ، تهران ، آمده است . م .\r\n","page_name":" 365 ","page_number":365},
  {"content":"\r\n\r\nدرختى كه آنجا بود نشست . من هم نشستم و شخص سومى همراه ما نبود . من گفتم :\r\nقربانت گردم ، عيد فرا رسيد ( لا بد يعنى عيد قربان يا فطر ) و به خدا سوگند كه من يك درهم و كمتر از آن ندارم . امام رضا ( ع ) با تازيانهء خود به سختى زمين را خراش داد و دست فرا برد و يك شمش طلا بيرون آورد و فرمود : از اين بهره‌مند شو و آنچه ديدى پوشيده دار . « 1 »\r\n( 1 ) از احمد بن عبد الله از غفارى روايت شده است كه مردى از خاندان ابو رافع ، وابسته و آزاد كردهء پيامبر ( ص ) ، كه نامش فلان بود از من طلبى داشت كه با اصرار مطالبه مىكرد و ( مردم هم او را يارى مىدادند ) . وقتى ديدم چنين شده است پس از آنكه نماز صبح را در مسجد پيامبر ( ص ) خواندم آهنگ رفتن خدمت امام رضا كردم . در آن هنگام در عريض بود . « 2 » همين كه نزديك خانهء ايشان رسيدم ، آن حضرت در حالى كه پيراهن و ردايى پوشيده بود بيرون آمد و چون چشم من به ايشان افتاد آزرم كردم و ايستادم . چون به من رسيدند ، ايستادند و به من نگريستند . من سلام دادم و گفتم : فدايت گردم فلان دوست شما از من طلبى دارد و به خدا سوگند در اين باره مرا رسوا ساخته است . با خود مىپنداشتم كه امام رضا به آن شخص دستور مىفرمايد فعلا دست نگهدارد و به خدا سوگند كه به ايشان نگفتم وام من چه مقدار است و سخنى از آن به ميان نياوردم . فرمود : همين جا بنشين تا برگردم . ماه رمضان بود . همان جا نشستم و تا غروب منتظر ماندم . نماز مغرب را گزاردم و چون تنگ حوصله شده بودم خواستم برگردم كه ايشان در حالى كه مردم اطرافش بودند آمد .\r\nمستمندان سر راهش نشسته بودند و ايشان به آنان صدقه مىداد و آمد و از كنار من گذشت و به خانه رفت . اندكى بعد بيرون آمد و مرا فرا خواند . برخاستم و با ايشان داخل خانه شدم و نشستيم و شروع به سخن گفتن در بارهء ابن مسيب فرماندار مدينه كردم و من بسيار در بارهء كارهاى او گفتگو مىكردم . پس از اينكه از آن فارغ شدم ، فرمود : خيال نمىكنم هنوز افطار كرده باشى ؟ گفتم نه . براى من غذايى خواست .\r\nآوردند و پيش من نهادند . به غلام خويش هم فرمود با من غذا بخورد . من و غلام\r\n\r\n\r\n","description":"","footnote":"\r\n( 1 ) . اين روايت ذيل شمارهء 1295 در اصول كافى ، ص 406 ، ج 2 ، همراه با ترجمهء آقاى دكتر جواد مصطفوى و هم در بصائر الدرجات صفار و اختصاص شيخ مفيد ، ص 270 و صفحهء 203 كتاب الخرائج و الجرائح قطب راوندى آمده است . م .\r\n( 2 ) . عريض ، نام صحرايى نزديك مدينه است . م .\r\n","page_name":" 366 ","page_number":366},
  {"content":"\r\n\r\nخورديم و چون از غذا خوردن فارغ شديم به من فرمود : تشك را بلند كن و آنچه زير آن است بردار . من تشك را بلند كردم و دينارهايى را كه زير آن بود برداشتم و در آستين خود نهادم ، و به چهار تن از غلامانش دستور داد همراه من باشند و مرا به منزلم برسانند . گفتم : فدايت گردم ، شبگردان ابن مسيب امير مدينه در گردشند و خوش نمىدارم مرا در حالى كه غلامان شما همراهم باشند ببينند . فرمود : درست مى - گويى ، خدايت به راه راست هدايت فرمايد و به آنان فرمود هر گاه من گفتم برگردند .\r\nمن چون نزديك خانه‌ام رسيدم و آرام گرفتم ، آنان را برگرداندم و به خانه رفتم و چراغ خواستم و دينارها را بررسى كردم . چهل و هشت دينار بود و حال آنكه آن مرد از من بيست و هشت دينار طلب داشت . در اين هنگام از درخشش يك دينار خوشم آمد . آن را برداشتم و نزديك چراغ گرفتم . بر آن نوشته شده بود آن مرد بيست و هشت دينار از تو طلب دارد و بقيه هم از خودت باشد و به خدا سوگند من خودم به تحقيق نمىدانستم چند دينار از من مىخواهد . « 1 »\r\n( 1 ) ابو الصلت هروى مىگويد كه مأمون به على بن موسى الرضا ( ع ) گفت : اى پسر رسول خدا ! من فضل و علم ترا و پارسايى و عبادت و بيم ترا از خداوند دانستم و ترا براى خلافت از خود سزاوارتر مىبينم . امام رضا فرمود . به بندگى و عبوديت براى خداى عز و جل افتخار مىكنم و با پارسايى در اين جهان اميدوارم از شر اين جهان محفوظ بمانم و رستگار شوم و با پرهيز از گناهها اميدوارم به غنيمتها برسم و با فروتنى در اين جهان اميدوارم نزد خدا به مقام بلند برسم . مأمون گفت : من چنين مصلحت مىبينم كه خود را از خلافت عزل كنم و آن را براى تو قرار دهم و با تو بيعت كنم . حضرت رضا ( ع ) به او فرمودند : اگر اين خلافت حق تو است و خداوند آن را براى تو قرار داده است ، روا نيست جامه‌يى را كه خداوند بر تو پوشيده است بيرون آورى و براى ديگرى قرار دهى ، و اگر خلافت از غير تو است براى تو جايز نيست چيزى را كه از تو نيست به من ببخشى . مأمون گفت : اى پسر رسول خدا ! براى تو چاره‌يى نيست و بايد اين كار را بپذيرى . فرمود : اين كار را به ميل خود هرگز انجام نخواهم داد . مأمون چند روزى در اين باره كوشش كرد و چون نااميد شد ، گفت : اگر خلافت را نمىپذيرى و بيعت كردن مرا با خود خوش\r\n\r\n\r\n","description":"","footnote":"\r\n( 1 ) . اين روايت در اصول كافى ، ص 404 ، ج 2 ، آمده است . م .\r\n","page_name":" 367 ","page_number":367},
  {"content":"\r\n\r\nنمىدارى ، وليعهد من باش تا خلافت پس از من از تو باشد . امام رضا ( ع ) فرمود : به خدا سوگند پدرم از قول نياكانش از امير المؤمنين على ( ع ) از پيامبر ( ص ) براى من حديث كرد كه من پيش از تو از اين جهان در حالى كه با زهر مسموم و كشته مىشوم و مظلوم خواهم بود مىروم و فرشتگان آسمان و زمين بر من خواهند گريست و در سرزمين غربت كنار هارون الرشيد به خاك سپرده خواهم شد . مأمون گريست و گفت :\r\nاى پسر رسول خدا ! چه كسى مىتواند تا من زنده باشم شما را بكشد يا قدرت بد كردن نسبت به شما داشته باشد ؟ فرمود : همانا اگر بخواهم بگويم ، مىگويم چه كسى مرا خواهد كشت . مأمون گفت : اى پسر رسول خدا ! با اين گفتار خود مى - خواهى بار را از دوش خود بردارى و خلافت را نپذيرى و ولايتعهدى را قبول نكنى كه مردم بگويند در دنيا پارسايى . ( 1 ) امام رضا ( ع ) فرمود : به خدا سوگند ، از وقتى كه خدايم آفريده است هيچ دروغ نگفته‌ام و من براى خاطر دنيا در دنيا پارسايى نمىكنم . وانگهى مىدانم كه تو چه اراده كرده‌اى و چه مىخواهى . مأمون گفت :\r\nچه مىخواهم ؟ فرمود : اگر راست بگويم در امانم ؟ گفت : آرى براى تو امان خواهد بود . فرمود : مىخواهى مردم بگويند چنين نبود كه على بن موسى به دنيا رغبت نداشته باشد ، بلكه دنيا به او رغبت نداشت . اكنون نمىبينيد كه چگونه وليعهدى را به طمع خلافت پذيرفت . مامون سخت خشمگين شد و گفت : همواره با چيزهايى كه ناخوش مىدارم با من برخورد مىكنى و از خشم من خود را در امان مىبينى . به خدا سوگند اگر ولايتعهدى را نپذيرى ، ترا بر اين كار مجبور مىكنم و اگر باز هم نپذيرى گردنت را خواهم زد . امام رضا ( ع ) فرمود : خداوند مرا منع فرموده است كه خود را به دست خويش به هلاكت افكنم . و اگر كار بدين گونه است آنچه مىخواهى انجام بده و من مىپذيرم به شرط آنكه هيچ كس را به كارى نمىگمارم و از كارى عزل نمىكنم و هيچ رسمى را بر هم نمىزنم و فقط از دور راهنمايى مىكنم .\r\nاو پذيرفت و حضرت رضا را با وجود كراهت ايشان به وليعهدى گماشت . « 1 »\r\n( 2 ) ريان بن صلت « 2 » مىگويد : به حضور على بن موسى الرضا ( ع ) رفتم و به او گفتم :\r\n\r\n\r\n","description":"","footnote":"\r\n( 1 ) . حديث سوم باب چهلم كتاب عيون اخبار الرضاى صدوق است كه در ص 140 ، ج 2 ، چاپ 1377 قمرى ، قم ، آمده است . م .\r\n( 2 ) . از راويان مورد اعتماد و كتابى در بارهء پاره‌يى از گفتارهاى حضرت رضا ( ع ) دارد .\r\nبراى اطلاع بيشتر ، رك . به : شيخ طوسى ، الفهرست ، ص 140 ، افست از چاپ اسپرنكر ، مشهد ، 1351 شمسى . م .\r\n","page_name":" 368 ","page_number":368},
  {"content":"\r\n\r\nاى پسر رسول خدا ! مردم مىگويند چگونه شما با اظهار زهد و بىرغبتى به دنيا ولايتعهدى را پذيرفتيد ؟ فرمود : خداوند كراهت مرا بر اين كار مىداند و چون ميان پذيرفتن اين كار و كشته شدن مخير شدم آن را بر كشته شدن ترجيح دادم . واى بر ايشان ، مگر نمىدانند كه يوسف ( ع ) پيامبر و فرستادهء خدا بود و چون ضرورت اقتضا مىكرد كه گنجور عزيز باشد به او گفت : « مرا بر گنجينه‌هاى زمين بگمار كه من نگهدارندهء دانايم » . « 1 » مرا هم ضرورت و اجبار به پذيرش اين كار واداشت ، آن هم با كراهت خودم و اينكه مشرف به مرگ شدم . وانگهى من در اين كار دخالتى ندارم و چنانم كه از آن بيرون هستم و به خداوند شكايت مىكنم و از او يارى بايد خواست . « 2 »\r\n( 1 ) روايت شده است كه مأمون به سوى گروهى از خاندان ابى طالب فرستاد و ايشان را از مدينه پيش خود احضار كرد و على بن موسى الرضا هم با ايشان بود و آنان را از راه بصره آوردند و پيش مأمون رساندند . شخصى به نام جلودى عهده‌دار انتقال ايشان بود و چون آنان را آورد در خانه‌يى مسكن داد و على بن موسى الرضا را در خانهء اختصاصى مسكن داد و مأمون او را گرامى داشت و در بزرگداشت او كوشش مىكرد . و سپس كسى پيش ايشان فرستاد و پيام داد كه من مىخواهم خود را از خلافت عزل كنم و قلادهء آن را به تو بسپارم ، نظرت در اين باره چيست ؟ حضرت رضا اين كار را بسيار ناپسند دانست و پيام داد كه اى امير المؤمنين ! ترا از گفتن اين سخن و از اينكه كسى آن را بشنود در پناه خدا قرار مىدهم . مأمون دوباره پيام داد كه اگر آن پيشنهاد را رد مىكنى ناچار بايد ولايتعهدى مرا بپذيرى كه پس از من خليفه باشى . امام رضا ( ع ) از اين موضوع هم به شدت خوددارى فرمود و آن را رد كرد .\r\nمأمون او را به حضور خود فرا خواند و با ايشان و فضل بن سهل ، ذو الرياستين ، خلوت كرد و كس ديگرى در آن مجلس حضور نداشت . مأمون به على بن موسى الرضا گفت : من چنين انديشيده‌ام كه خلافت و امر مسلمانان را بر عهدهء تو بگذارم و آنچه را بر گردن من است بردارم و بر گردن تو بگذارم . امام رضا به او فرمود : اى امير المؤمنين ! خدا را خدا را كه مرا ياراى آن نيست و توان آن را ندارم . مأمون گفت : پس من ولايتعهدى پس از خود را به تو وامىگذارم . فرمود : اى امير المؤمنين !\r\n\r\n\r\n","description":"","footnote":"\r\n( 1 ) . بخشى از آيهء 55 سورهء دوازدهم ( يوسف ) است . م .\r\n( 2 ) . اين روايت هم در عيون اخبار الرضا ، ص 139 ، ج 2 ، آمده است . م .\r\n","page_name":" 369 ","page_number":369},
  {"content":"\r\n\r\nمرا از اين كار معاف دار . مأمون سخنى به ايشان گفت كه اگر نپذيرد بوى تهديد از آن مىآمد و گفت : عمر بن خطاب شش تن را اعضاى شورا قرار داد كه يكى از ايشان جدت امير المؤمنين على بود و شرط كرد هر يك از ايشان مخالفت كند گردنش زده خواهد شد . اكنون تو هم چاره ندارى و بايد آنچه را از تو مى - خواهم بپذيرى و هيچ راه چاره و گريزى از آن نمىبينم . امام رضا فرمود : در اين صورت ولايتعهدى ترا به اين شرط مىپذيرم كه هيچ امر و نهى نكنم و فتوى و حكمى صادر نكنم و نه كسى را به كارى مىگمارم و نه از آن عزل مىكنم و هيچ چيز را تغيير نمىدهم . مأمون اين شرط را پذيرفت . ذو الرياستين « 1 » بيرون آمد و مىگفت :\r\nاى واى كه چيز شگفتى ديدم . از من بپرسيد كه چه ديده‌ام . گفتند : خداوند كارت را اصلاح فرمايد ، چه ديده‌اى ؟ گفت : امير المؤمنين مأمون را ديدم كه مىگفت : مى - خواهم آنچه را بر گردن من است بردارم و خلافت و امور مسلمانان را به تو واگذارم و بر گردن تو بگذارم و على بن موسى الرضا را ديدم كه مىگفت اى امير المؤمنين ! مرا توان و ياراى اين كار نيست و هرگز خلافتى را ضايع‌تر از اين نديده‌ام كه امير مؤمنان از آن كناره‌گيرى كند و بر على بن موسى الرضا عرضه كند و او هم آن را كنار زند و از پذيرفتن آن خوددارى كند . « 2 »\r\n( 1 ) و روايت شده است كه چون مأمون مىخواست اين كار را انجام دهد و در بارهء او مىانديشيد نخست فضل بن سهل را احضار كرد و تصميم خود را با او گفت و فرمان داد با برادرش حسن بن سهل پيش او بيايد و آن دو پيش او آمدند . حسن اين كار را كارى بزرگ دانست و به مأمون تذكر داد كه چه زيانهايى بر آن مترتب است و خويشان مأمون را بر او مىشوراند . مأمون به او گفت : من با خداوند عهد كرده‌ام كه اگر بر مخلوع ( لقب توهين آميزى كه به محمد امين داده بود ) پيروز شوم ، خلافت را به برتر و فاضل‌تر خاندان ابو طالب بسپارم و من كسى را در روى زمين برتر از اين مرد نمىدانم . چون حسن و فضل ديدند كه او تصميم خود را بر\r\n\r\n\r\n","description":"","footnote":"\r\n( 1 ) . لقب فضل بن سهل سرخسى كه وزير مأمون بوده و با دسيسهء او در شعبان 202 در حمام سرخس كشته شد . براى اطلاع بيشتر از شرح حال او مراجعه كنيد به : تاريخ بغداد خطيب ، ص 339 ، ج 12 . م .\r\n( 2 ) . تمام آن در صفحات 290 و 291 ارشاد مفيد و بخشى از آن در عيون اخبار الرضا آمده است . م .\r\n","page_name":" 370 ","page_number":370},
  {"content":"\r\n\r\nاين كار گرفته است از گفتگوى بيشتر خوددارى كردند . مأمون آن دو را به حضور حضرت رضا ( ع ) فرستاد و اين پيشنهاد را به ايشان عرضه داشتند و از پذيرفتن آن امتناع فرمود . آن دو همچنان اصرار كردند . ناچار پذيرفت و آن دو پيش مأمون آمدند و خبر دادند كه پذيرفت و مأمون از اين موضوع شاد شد . « 1 »\r\n( 1 ) مأمون روز پنجشنبه‌يى براى خواص و بزرگان جلسه‌يى تشكيل داد و فضل بن سهل بيرون آمد و به ايشان اطلاع داد كه تصميم مأمون در بارهء على بن موسى الرضا اين است كه او را به ولايتعهدى خويش برگزيده و ملقب به رضا ساخته است و فرمان مىدهد كه همگان در پنجشنبهء آينده با جامهء سبز براى بيعت حاضر شوند و در همان روز جيره و حقوق ساليانهء خود را دريافت دارند . چون پنجشنبهء بعد فرا رسيد ، طبقات مختلف فرماندهان نظامى و پرده‌داران و قاضيان و ديگر كارگزاران جامهء سبز پوشيدند و سوار شدند و به بارگاه مأمون آمدند . مأمون نشست و براى رضا ( ع ) دو تشك بزرگ نهاده شد ، پيوسته به فرش و تشك مأمون ، و ايشان را بر آن نشاند .\r\nامام رضا ( ع ) عمامه بر سر داشت و شمشيرى همراهش بود . مأمون نخست به پسرش عباس دستور داد كه با ايشان بيعت كند . امام رضا ( ع ) دست خود را بلند كرد و چنان گرفت كه پشت آن مقابل چهرهء خودش و كف آن مقابل چهرهء مردم بود .\r\nمأمون گفت : دست خود را براى بيعت دراز كن . فرمود : رسول خدا ( ص ) اين چنين بيعت مىفرمود و عباس پسر مأمون چنان بيعت كرد كه دست آن حضرت بر روى دست او قرار گرفت و مردم هم همان گونه بيعت كردند و منبرها نهاده شد و سخنوران و شاعران در بارهء فضيلت حضرت رضا و اين كار مأمون داد سخن دادند . آنگاه ابو عباد ( حاجب بزرگ مأمون ) نام عباس پسر مأمون را برد . او از جاى برخاست و به پدرش نزديك شد و دست او را بوسيد و مأمون دستور داد بنشيند . سپس نام محمد بن جعفر صادق ( ع ) را بردند و فضل بن سهل به او گفت برخيز كه برخاست و پيش مأمون رفت و ايستاد ولى دست او را نبوسيد و به او گفته شد جايزهء خويش را بگير و مأمون او را با كنيه خطاب كرد كه اى ابو جعفر ! برگرد و بنشين و او برگشت و بر جاى خود نشست و ابو عباد همين گونه يكى از عباسيان و يكى از\r\n\r\n\r\n","description":"","footnote":"\r\n( 1 ) . براى اطلاع لطفا به صفحات 170 تا 172 تاريخ بيهقى ، چاپ مرحوم فياض ، چاپ دوم ، 1356 خورشيدى ، مشهد ، مراجعه كنيد و در آن آمده است : « رضا را سخت كراهيت آمد كه دانست كه آن كار پيش نرود » . م .\r\n","page_name":" 371 ","page_number":371},
  {"content":"\r\n\r\nعلويان را نام مىبرد و براى گرفتن جايزهء خود مىآمدند ، تا آنكه همهء اموال تمام شد . آنگاه مأمون به امام رضا ( ع ) گفت : براى مردم خطبه بخوانيد و سخن بگوييد .\r\n( 1 ) على بن موسى ( ع ) نخست حمد و نيايش خدا را به جا آورد و فرمود : همانا براى ما به سبب رسول خدا ( ص ) بر گردن شما حقوقى است و براى شما هم چون امت آن حضرتيد ، بر گردن ما حقى است و هر گاه شما آن حقوق را به ما بپردازيد آن حق شما هم بر ما واجب مىشود .\r\n( 2 ) در اين مجلس سخن بيشترى از ايشان نقل نشده است . مأمون دستور داد سكه‌هايى زدند كه بر آنها نام رضا ( ع ) نقش بود و براى اسحاق پسر موسى بن جعفر ( ع ) دختر عمويش اسحاق بن جعفر بن محمد را به زنى گرفت و او را امير الحاج كرد و براى امام رضا در همهء شهرها خطبهء ولايتعهدى خوانده شد . در اين سال عبد الجبار بن سعيد در منبر مسجد مدينه در دعاى براى على بن موسى ( ع ) چنين گفت :\r\n« وليعهد مسلمانان على بن موسى بن جعفر بن محمد بن على بن حسين بن على بن ابى طالب ، كه اين شش نياكانش بهترين و شايسته‌ترين كسانند كه آب باران و ابر نوشيده‌اند . » و چون على بن موسى الرضا ( ع ) در خلعت ولايتعهدى نشست ، پرچمها بر فراز سرش برافراشته شد و سخنوران و شاعران به پا خاستند . از يكى از حاضران در آن مجلس كه از خواص اصحاب حضرت رضاست نقل شده كه گفته است : من آن روز برابر ايشان بودم و از آنچه مىگذشت بسيار شاد بودم . ايشان به من نگريست و اشاره فرمود كه نزديك بيا ، چون نزديك رفتم آنچنان كه كسى جز من نشنود فرمود :\r\nدل به اين كار منه و شاد مباش كه كارى است كه به انجام نمىرسد .\r\n( 3 ) از جمله شاعران كه در آن روز پيش ايشان آمدند ، دعبل بن على خزاعى بود كه چون درآمد گفت : قصيده‌يى گفته‌ام و تعهد كرده‌ام كه براى هيچ كس پيش از تو نخوانم . فرمود بنشين تا مجلس خلوت‌تر گردد و چون خلوت شد ، فرمود قصيده‌ات را بخوان و آن قصيدهء خويش را از اين بيت آغاز كرد كه\r\n « مدارس آيات خلت من تلاوة * و منزل وحى مقفر العرصات » \r\nاين بيت ، بيت اول قصيده نيست ولى دعبل از اين بيت آن را خواند و چون به او گفتند چرا از اين بيت شروع كردى ؟ گفت : از امام على بن موسى الرضا شرم كردم كه تغزل و نشيب و تشبيب قصيده را بخوانم و خواستم از بخش مناقب قصيده بخوانم . مطلع اين قصيده اين بيت است :\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n « تجاوبن بالارنان و الزفرات * نوائح عجم اللفظ و النطقات » \r\nو تا آخر قصيده خواند و چون دعبل از خواندن آن فارغ شد ( 1 ) على بن - موسى ( ع ) برخاست و به حجرهء خويش رفت و ششصد دينار در كيسه‌يى نهاد و با خدمتگزار خويش براى دعبل فرستاد و به خدمتگزار فرمود : به دعبل بگو با اين پول هزينهء سفر خود را تا اندازه‌يى تأمين كن و عذر ما را بپذير . « 1 » دعبل گفت : به خدا سوگند كه قصد دريافت جايزه نداشتم و براى آن نيامده‌ام و كيسه را برگرداند و گفت : به على بن موسى الرضا بگو يكى از جامه‌هاى شخصى خود را به من لطف كنيد . حضرت رضا ( ع ) كيسه را براى او برگرداند و فرمود : اين را بگير و سپس جبه‌يى هم از جامه‌هاى خود براى او فرستادند . دعبل بيرون آمد و چون به شهر قم رسيد و آنان آن جبه را ديدند ، گفتند : هزار دينار به تو مىدهيم ، جبه را به ما بده . گفت هرگز ، و به خدا سوگند كه قطعه‌يى از آن را به هزار دينار نمىدهم ، و از قم بيرون رفت . برخى از مردم قم او را تعقيب كردند و راه را بر او بستند و جبه را گرفتند .\r\nاو به قم برگشت و در آن باره گفتگو كرد . گفتند : راهى براى پس دادن جبه نيست ولى اگر مىخواهى اين هزار دينار آماده است . گفت : قطعه‌يى از آن جبه هم به من بدهيد .\r\nپذيرفتند ، قطعه‌يى از آن و هزار دينار به او دادند . « 2 »\r\n( 2 ) ياسر خادم و ريان بن صلت هر دو گفته‌اند : پس از آنكه فرمان ولايتعهدى على بن موسى ( ع ) صادر شد ، عيد فرا رسيد . مأمون پيام داد كه ايشان سوار شوند و به نمازگاه بروند و با مردم نماز عيد بگزارند و خطبه بخوانند . امام رضا ( ع ) پيام داد : تو خود از شرايط ميان من و تو آگاهى . مرا از نمازگزاردن با مردم معاف دار .\r\nمأمون پيام داد : مىخواهم دلهاى مردم آرام گيرد و فضل ترا بشناسند . و همچنان ميان ايشان پيام رد و بدل مىشد و چون مأمون در اين مورد پا فشارى مىكرد ، امام رضا ( ع ) پيام داد : اگر مرا از اين كار معاف دارى خوشتر مىدارم و اگر مرا معاف نمىدارى ، من همان گونه به نماز مىروم كه رسول خدا ( ص ) و امير المؤمنين ( ع ) مىرفتند . مأمون گفت : هر گونه كه مىخواهى انجام بده ، و به فرماندهان و مردم دستور داد صبح زود بر در خانهء امام رضا باشند . گويد مردم هم در كوچه‌ها و راهها نشسته و\r\n\r\n\r\n","description":"","footnote":"\r\n( 1 ) . در مجلس پيش ذيل شمارهء 694 در بارهء اين قصيدهء دعبل توضيح داده شد . م .\r\n( 2 ) . اين مطالب بدون توضيحى كه در بارهء بيت اول قصيدهء دعبل داده شده ، از صفحات 290 تا 293 ارشاد مفيد ، چاپ 1377 ، تهران ، گرفته شده است . م .\r\n","page_name":" 373 ","page_number":373},
  {"content":"\r\n\r\nمنتظر بيرون آمدن ايشان از خانه بودند و زنان و كودكان هم بر پشت بامها جمع شده بودند . فرماندهان و نظاميان همگى سواره بر در خانهء ايشان جمع شده بودند . چون خورشيد دميد ، على بن موسى ( ع ) غسل كرد و جامه پوشيد و عمامهء سپيد پنبه‌يى بر سر بست كه يك سر آن بر سينه‌اش و سر ديگر بر دوشش آويخته بود ، و بوى خوش و عطر به كار برده و بر دست خود عصايى گرفته بود و به خدمتكاران و اطرافيان خويش هم فرمود همان گونه رفتار كنند . على بن موسى ( ع ) در حالى كه پا برهنه بود و پاچه‌هاى شلوار خويش را تا نيمهء ساق پا بالا زده و جامه‌يى كه بر تن داشت با كمربند استوار بسته بود ، بيرون آمد و اندكى پياده رفت و سر بر آسمان بلند كرد و تكبير گفت و همراهانش همراه او تكبير گفتند . و چون با اين حال بيرون آمد و بر در خانه ايستاد ، همين كه فرماندهان و سپاهيان او را به اين حال ديدند همگان خود را از اسبها به زير افكندند و بهتر از همه كسانى بودند كه همراه خود كاردى داشتند كه بتوانند بندهاى كفش و چكمه‌هاى خود را زودتر ببرند و پا برهنه شوند . گويد حضرت رضا بر در خانه كه رسيد باز تكبير گفت و همهء مردم با او تكبير گفتند و چنان شد كه پنداشتيم آسمان و در و ديوار هم پاسخ تكبير او را مىدهند و تمام شهر مرو سرا پا گريه و تكبير و فرياد شد ، كه آن حضرت را به آن حال ديدند و بانگ تكبير او را شنيدند .\r\nاين خبر به مأمون رسيد . فضل بن سهل ذو الرياستين به او گفت : اگر رضا با اين حال به نمازگاه رسد مردم چنان شيفته‌اش خواهند شد كه بر همهء ما بيم جان خواهد بود . به او پيام بفرست تا برگردد . مأمون پيام فرستاد كه گويا ما ترا به زحمت انداخته و كار سنگينى را بر عهده‌ات گذاشته‌ايم و دوست نداريم براى تو مايهء زحمتى باشد . برگرد و كسى با مردم به همان شيوهء سابق نماز خواهد گزارد . على بن موسى ( ع ) كفش خود را خواست و پوشيد و بر مركب خود سوار شد و برگشت و در آن روز كار مردم مختل شد و نماز آنان نظم پيدا نكرد . « 1 »\r\n( 1 ) ياسر مىگويد « 2 » : چون مأمون آهنگ بيرون آمدن از خراسان كرد كه به بغداد رود همراه فضل بن سهل ذو الرياستين حركت كرد . ما هم همراه على بن موسى الرضا ( ع )\r\n\r\n\r\n","description":"","footnote":"\r\n( 1 ) . موضوع نماز عيد به همين صورت در كتاب عيون اخبار الرضا ، ص 150 ، ج 2 ، چاپ 1377 قمرى ، قم ، و ارشاد مفيد ، ص 293 ، چاپ 1377 قمرى ، تهران ، آمده است . م .\r\n( 2 ) . ياسر از خدمتگزاران مورد اعتماد است كه در كتب رجال هم مكرر از او نام برده شده است . رك . به : اختيار معرفة الرجال ، ص 491 ، و رجال نجاشى ، ص 315 . م .\r\n","page_name":" 374 ","page_number":374},
  {"content":"\r\n\r\nبوديم . در يكى از منازل نامه‌يى از حسن بن سهل براى برادرش فضل رسيد كه نوشته بود : من در وقايع اين سال و محاسبات نجومى چنين ديدم كه تو در فلان ماه روز چهارشنبه‌يى ، سوزش آهن ( تيغ ) و سوزش گرما ( آتش ) را با هم خواهى چشيد و چنين مصلحت مىبينم كه تو و امير المؤمنين و رضا در آن روز به حمام برويد و خون بگيريد تا خون بر بدنت جارى شود و نحوست آن را بزدايد . ذو الرياستين اين موضوع را براى مأمون نوشت و تقاضا كرد كه او از حضرت رضا همچنين تقاضايى كند . مأمون براى امام رضا ( ع ) نوشت . ايشان پاسخ دادند كه من فردا به حمام نخواهم آمد . مأمون بار ديگر رقعه فرستاد و امام رضا ( ع ) نوشت : من فردا به حمام نمىروم ، زيرا ديشب پيامبر ( ص ) را در خواب ديدم كه به من فرمودند اى على ! فردا به حمام مرو و من براى تو و فضل هم مصلحت نمىبينم كه به حمام رويد . مأمون نوشت : اى ابو الحسن ! راست مىگويى و رسول خدا ( ص ) راست فرموده است . من هم حمام نخواهم رفت و فضل خود داناتر است .\r\n( 1 ) ياسر مىگويد : چون آن روز به غروب پيوست و خورشيد از نظر ناپديد شد ، امام رضا ( ع ) به ما فرمود بگوييد از شر آنچه در امشب فرو مىآيد به خدا پناه مىبريم .\r\nو آن حضرت خود همواره اين سخن را مىگفت و چون نماز صبح را گزارد ، به من فرمود : بر پشت بام برو و بنگر و گوش بده كه آيا چيزى مىبينى و مىشنوى ؟\r\nچون بالاى بام رفتم ، صداى شيونى شنيدم كه لحظه به لحظه بيشتر مىشد ، ولى چيزى نفهميدم ، تا آنكه ناگاه مأمون از درى كه از خانهء او به خانهء امام رضا بود درآمد و مىگفت : اى سرور من ، اى ابو الحسن ! خدايت در مرگ فضل پاداش دهد . او به حمام رفته است و گروهى با شمشير به حمام درآمده ، او را كشته‌اند و از آن گروه سه تن را گرفته‌اند كه يكى از ايشان ابن ذى القلمين پسر خالهء فضل است . ياسر مىگويد :\r\nفرماندهان و سوارانى كه در زمرهء سپاهيان فضل بودند بر در خانهء مأمون گرد آمدند و گفتند او فضل را غافلگير كرده است و گفتند از او خون خواهى مىكنيم و آتش آوردند كه خانه را آتش زنند . مأمون گفت : اى سرور من ! اگر صلاح مىدانى پيش اين قوم برو و با مدارا ايشان را پراكنده كن . فرمود آرى . سوار شد و به من هم فرمود :\r\nاى ياسر ! سوار شو . من هم سوار شدم و چون بر در خانه رسيد به مردم كه ازدحام كرده بودند ، با دست خود اشاره فرمود كه پراكنده شويد و به خدا سوگند مردم\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nپراكنده شدند و به هر كس كه اشاره فرمود دوان دوان پى كار خويش رفت . « 1 »\r\n( 1 ) از امام رضا ( ع ) در بارهء ذو الفقار كه شمشير رسول خداست پرسيدند كه از كجاست ؟ فرمود : شمشيرى است كه جبريل آن را از آسمان آورده است ، و با نقره آراسته بود و پيش من است .\r\n( 2 ) ياسر مىگويد : چون امام رضا ( ع ) ولايتعهدى را به زور پذيرفت ، ديدم كه دست بر آسمان افراشت و شنيدم كه چنين مىگويد : پروردگارا ! تو خود مىدانى كه من مجبور و درمانده‌ام . خدايا ! مرا بر اين كار مگير ، همچنان كه بنده و پيامبر خود يوسف ( ع ) را چون وليعهد مصر شد مؤاخذه نفرمودى . « 2 »\r\n( 3 ) ابراهيم بن عباس مىگويد : هرگز نديدم كه از امام رضا ( ع ) چيزى پرسيده شود و او نداند و از او داناتر نديده‌ام و از هر چيز تا روزگار خويش بسيار آگاه بود و مأمون با پرسيدن هر چيز او را مىآزمود و او پاسخ مىداد و بيشترين گفتار او و پاسخهايى كه مىداد ، تمثيل به آيات قرآنى بود و معمولا هر سه روز يك دور قرآن تلاوت مىكرد و مىفرمود : اگر بخواهم مىتوانم قرآن را در كمتر از سه روز دور كنم ، ولى به هيچ آيه‌يى نمىرسم مگر اينكه در باره‌اش مىانديشم كه در چه موضوعى و هنگامى نازل شده است و به اين جهت هر سه روز يك بار آن را تمام مىكنم . گفته شده است مأمون به منبر رفت كه با على بن موسى الرضا بيعت شود و گفت : اى مردم ! بيعت كردن با على بن موسى الرضا فرا رسيد و او على پسر موسى پسر جعفر پسر محمد پسر على پسر حسين پسر على است كه درودهاى خداوند بر همه‌شان باد و به خدا سوگند اگر اين نامها بر كر و لال خوانده شود ممكن است به فرمان خداوند متعال همگى شفا يابند . « 3 »\r\n\r\n\r\n","description":"","footnote":"\r\n( 1 ) . اين موضوع در عيون اخبار الرضا ، ص 163 ، ج 2 ، و ارشاد مفيد ، آمده است . براى اطلاع بيشتر در مورد اين دسيسهء مأمون به الفخرى ابن طقطقى ، ص 302 ، ترجمهء آن به قلم دانشمند گرامى آقاى محمد وحيد گلپايگانى و به تاريخ گزيدهء حمد اللَّه مستوفى ، چاپ آقاى دكتر عبد الحسين نوايى ، مراجعه فرماييد . م .\r\n( 2 ) . اين روايت به نقل از امالى صدوق در بحار ، ص 130 ، ج 49 ، آمده است . م .\r\n( 3 ) . در عيون اخبار الرضا ، ص 147 ، ج 2 ، و به نقل از بحار الانوار ، ص 130 ، ج 49 ، چاپ جديد ، در امالى صدوق هم آمده است . م .\r\n","page_name":" 376 ","page_number":376},
  {"content":"\r\n\r\n( 1 )\r\n\r\nچگونگى رحلت آن حضرت\r\n( 2 ) ابو الصلت هروى مىگويد : « 1 » روزى در حالى كه برابر حضرت رضا ايستاده بودم ، به من فرمود : اى ابا صلت ! داخل اين بقعه كه گور هارون در آن است برو و از چهار گوشهء آن براى من مشتى خاك بردار و بياور . من رفتم و آوردم و چون مقابل ايشان رسيدم ، فرمودند بده ببينم . من نخست خاكى را كه از آن سو كه در بقعه است برداشته بودم دادم . آن را گرفت و بو كرد و ريخت و فرمود : اينجا را شروع به كندن خواهند كرد ولى سنگى ظاهر مىشود كه هيچ يك از كلنگهاى خراسان اگر همه را هم جمع كنند در آن كار نخواهد كرد و نمىتواند آن سنگ را از ريشه بيرون آورد .\r\nدر بارهء مشت خاكى كه از پايين پا و بالاى سر گور هارون برداشته بودم همين گونه فرمود . سپس گفت : آن مشت ديگر را بده ( كه از پيش رو و جلو گور هارون بود ) كه آن از تربت و خاك من است .\r\n( 3 ) سپس فرمود : به زودى اينجا براى من گورى حفر مىكنند . به آنان بگو به اندازهء هفت پلكان گود كنند و براى من شق بسازند ( نوعى از گور كه بالاى مرده لحد نمىگذارند ) و اگر نپذيرفتند و گفتند بايد لحد بسازيم ، به آنان بگو آن را به اندازهء دو ذراع و يك وجب قرار دهند و خداوند هر اندازه كه بخواهد آن را توسعه و گشايش مىدهد و پس از اينكه چنين كردند ، تو در آن گور در بخش بالاى سر من رطوبتى خواهى ديد . اين سخن را كه به تو مىگويم بگو . از همان جا چندان آب خواهد جوشيد كه تمام گور از آب انباشته مىشود و ماهيهاى كوچكى در آن ظاهر مىشود . اين نانى را كه به تو مىدهم براى آنان ريز كن و آن ماهيها آن را خواهند خورد و چون چيزى از نان باقى نماند ماهى بزرگى بيرون خواهد آمد و آن ماهىهاى كوچك را خواهد بلعيد و سپس از نظر ناپديد مىشود ، و چون آن ماهى از نظر ناپديد شد دست خود را بر آن آب بگذار و اين سخن را كه به تو مىگويم بگو . آب فرو خواهد شد و هيچ چيز از آن باقى نمىماند و تمام اين كارها را در حضور مأمون انجام بده .\r\n( 4 ) على بن موسى الرضا ( ع ) سپس فرمود : اى ابا صلت ! من فردا پيش اين تبهكار\r\n\r\n\r\n","description":"","footnote":"\r\n( 1 ) . عبد السلام بن صالح هروى ، كه بيشتر به كنيه‌اش ( ابو الصلت ) معروف است ، از رجال ثقه و مورد اعتماد و در تشيع خود سخت استوار است . رك . به : مجمع الرجال قهپايى ، ص 87 ، ج 4 . م .\r\n","page_name":" 377 ","page_number":377},
  {"content":"\r\n\r\n( مأمون ) خواهم رفت . اگر هنگامى كه از پيش او بيرون آمدم سر برهنه بودم با من سخن بگو ، پاسخ ترا خواهم گفت و اگر سرم پوشيده و عبا بر سر كشيده بودم با من سخن مگو .\r\n( 1 ) ابو الصلت مىگويد : فرداى آن روز امام رضا ( ع ) جامهء خود را پوشيد و در محراب عبادت خويش منتظر نشست . در اين هنگام غلام مأمون آمد و گفت : به حضور امير المؤمنين بياييد . امام رضا ( ع ) كفش و رداى خويش را پوشيد و به راه افتاد . من هم از پى او روان شدم . چون پيش مأمون رسيد ، برابر او سينى بزرگى از انگور و انواع ديگر ميوه‌ها نهاده بودند و در دست مأمون خوشهء انگورى بود كه قسمتى از آن را خورده بود و قسمتى ديگر باقى مانده بود . چون چشم مأمون به حضرت رضا افتاد از جاى برخاست و با او معانقه كرد و ميان دو چشمش را بوسيد و او را همراه خود نشاند و همان خوشه را كه در دست داشت به ايشان داد و گفت : اى پسر رسول خدا ! انگورى بهتر از اين نديده‌ام . امام رضا فرمود : انگورهاى خوب فراوان است كه از ميوه‌هاى بهشتى است . مأمون گفت : از همين انگور بخور .\r\nفرمود : مرا معاف دار . گفت : چاره‌يى نيست . چه چيزى ترا از خوردن آن باز مىدارد ، شايد در بارهء ما شك و ترديد دارى و ما را متهم مىكنى ؟ و خوشهء انگور را از دست ايشان گرفت و خود چند دانه خورد و دوباره به دست امام رضا ( ع ) داد . ايشان سه دانه از آن خوشه خورد و آن را به زمين نهاد و برخاست . مأمون گفت كجا مىرويد ؟\r\nگفت همان جا كه مرا فرستادى و در حالى كه سر خود را با رداء پوشانده بود بيرون آمد و من با ايشان سخنى نگفتم تا داخل حجرهء خود شد و دستور فرمود در بسته شود و بر بستر خويش بياراميد . من اندوهگين و پژمرده ميان صحن خانه ايستاده بودم و در همان حال نوجوانى بسيار خوش چهره كه داراى موهاى كمى مجعد و شبيه‌تر مردم به على بن موسى الرضا بود وارد خانه شد . به سوى او دويدم و گفتم :\r\nچگونه و از كجا وارد اين خانه شدى و حال آنكه در بسته است ؟ فرمود : آن كسى كه در اين هنگام مرا از مدينه به اينجا آورد ، همان هم مرا وارد خانه كرد . گفتم : تو كيستى ؟\r\nگفت : اى ابا صلت ! من حجت خداوند بر توام . من محمد بن على هستم . سپس به سوى پدرش حركت فرمود و داخل حجره شد و به من هم دستور داد وارد شوم .\r\nهمين كه چشم امام رضا ( ع ) بر او افتاد از جاى برخاست و او را در آغوش كشيد و بر سينهء خود چسباند و ميان دو چشمش را بوسيد . سپس او را كنار بستر خويش برد و\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمحمد بن على خود را روى سينهء پدر انداخت و شروع به بوسيدن او كرد و سخنانى آهسته با يك ديگر مىگفتند كه من نمىفهميدم و بر گوشهء لبهاى على بن موسى ( ع ) كفى ديدم سپيدتر از برف و محمد بن على ( ع ) را ديدم كه آن را با زبان خود ليسيد و دست ميان جامه و سينهء پدر برد و چيزى شبيه گنجشك از آن بيرون آورد و آن را بلعيد و در همين هنگام على بن موسى الرضا ( ع ) رحلت فرمود .\r\n( 1 ) ابو جعفر محمد بن على ( ع ) به من فرمود : اى ابا صلت ! برخيز از انبار براى من تخته غسل و آب بياور . گفتم : در خزانه و انبار نه آب است و نه تخته غسل .\r\nفرمود : در پى انجام آنچه به تو مىگويم باش . من وارد انبار شدم و ديدم در آن آب و تخته غسل آماده است . آوردم و شروع به دامن به كمر زدن و بالا زدن آستينهاى خود كردم كه او را در غسل دادن يارى دهم . فرمود : نه ، اى ابا صلت ! فاصله بگير كه كسى غير از تو مرا در اين كار يارى خواهد داد ، و جسد را غسل داد و به من فرمود : به خزانه برو و صندوقچه‌يى را كه در آن كفن و حنوط ايشان است بياور . رفتم صندوقچه‌يى ( سبدى ) را ديدم كه تا آن زمان آن را نديده بودم . آن را بردم . پدر را كفن كرد و نماز گزارد و فرمود : تابوت را بياور . گفتم : پيش درودگرى بروم كه تابوتى آماده سازد ؟ فرمود : برخيز كه در خزانه و انبار تابوت هم هست . وارد انبار شدم .\r\nتابوتى در آن ديدم كه مانندش را نديده بودم ، آوردم . پس از آنكه بر جنازه نماز گزارد ، آن را در تابوت نهاد و پاهاى جنازه را راست و كشيده كرد و دو ركعت نماز گزارد . هنوز از نماز فارغ نشده بود كه تابوت به آسمان بر شد و از نظر ناپديد گرديد .\r\nگفتم : اى پسر رسول خدا ! هم اكنون مأمون مىآيد و امام رضا را از من مىخواهد .\r\nچه بايد بكنيم ؟ فرمود : اى ابا صلت ! ساكت باش و آرام بگير . هم اكنون برمىگردد .\r\nهيچ پيامبرى نيست كه اگر در خاور مرده و مدفون باشد و وصى او در باختر بميرد ، مگر اينكه ارواح و اجساد ايشان به يك ديگر ملحق مىشود . هنوز اين گفتگو تمام نشده بود كه تابوت بازگشت و على بن محمد ( ع ) برخاست و جنازهء پدر را از تابوت بيرون آورد و بر بستر نهاد ، آنچنان كه گويى اصلا او را غسل نداده و كفن نكرده است ، و فرمود : اكنون برخيز و در خانه را براى مأمون بگشاى و چون در خانه را گشودم ، ديدم مأمون همراه غلامان خود بر در خانه رسيد . او در حالى كه مىگريست و گريبان چاك زده بود و بر سر خود مىكوبيد ، فرياد مىزد : كه اى واى بر سرور من . دريغ كه شاهد مرگ تو گشتم . آنگاه وارد حجره شد و بالا سر جسد نشست و\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nگفت : كارها را آماده كنيد ، و دستور داد گور را حفر كردند و تمام نشانه‌هايى كه حضرت رضا داده بود آشكار شد . يكى از غلامهاى مأمون گفت : مگر شما معتقد نيستى كه على بن موسى امام و پيشوا است ؟ گفت آرى . گفت : بنا بر اين امام را بايد بالا سر و جلو گور هارون دفن كرد . مأمون دستور داد همان جا و در قبلهء گور هارون قبر حفر كنند . من گفتم : به من دستور داده است كه به اندازهء هفت پله حفر شود و با شيوهء شق دفن شود . مأمون گفت : آنچه ابو الصلت مىگويد انجام دهيد ، غير از شق .\r\nبلكه براى او لحد آماده كنيد و چون آن نشانه‌ها و پديد آمدن آب و ماهيها و ديگر نشانه‌ها را ديد ، گفت : رضا ( ع ) همواره آيات خود را در زندگى خويش به ما نشان مىداد و اكنون پس از مرگ هم آيات خود را نشان مىدهد . يكى از وزيران او كه حاضر بود گفت : آيا دانستى كه رضا ( ع ) چه چيزى را براى تو بيان كرده است ؟\r\nگفت نه . گفت : به شما خبر داده است كه اين پادشاهى شما با همهء طول مدت و بسيارى شمار شما چون اين ماهيان كوچك است و چون مرگ شما فرا رسد و پادشاهى شما بخواهد از ميان برود ، خداوند متعال مردى از ما را بر شما چيره مى - گرداند كه همهء شما را نابود خواهد كرد . گفت راست گفتى .\r\n( 1 ) آنگاه مأمون به من گفت : اى ابا صلت ! سخنى را كه گفتى به من بياموز .\r\nگفتم : به خدا سوگند كه هم اكنون فراموش كردم و راست مىگفتم . دستور داد امام رضا را دفن كردند و مرا به زندان انداختند . يك سال در زندان بودم و زندان بر من سخت شد . شبى بيدار ماندم و دعا كردم و خداوند متعال را به محمد و آل محمد ( ص ) سوگند دادم و مسألت كردم كه به حق ايشان گشايشى در كار من فراهم آورد . هنوز دعاى من تمام نشده بود كه ابو جعفر محمد بن على ( ع ) داخل زندان آمد و فرمود :\r\nاى ابا صلت ! سينه‌ات تنگ شده است ؟ گفتم : آرى به خدا سوگند . فرمود برخيز ، و با دست خود به غل و زنجير من زد و همه را گشود و دست مرا گرفت و از آن زندان بيرون آورد . نگهبانان و پاسبانان مرا مىديدند و ياراى سخن گفتن نداشتند و چون از در زندان بيرون آمدم فرمود : در پناه خدا و عنايات خاصهء پروردگار برو و بدان كه از اين پس نه ديگر تو به مأمون خواهى رسيد و نه هرگز مأمون به تو مى - رسد . ابو الصلت مىگويد : و من تاكنون با مأمون رويارو نشده‌ام . « 1 »\r\n\r\n\r\n","description":"","footnote":"\r\n( 1 ) . اين روايت با همين تفصيل و بدون هيچ كم و بيشى در عيون اخبار الرضا ، ج 2 ، ص 242 و از آن و امالى صدوق در بحار الانوار ، ص 300 ، ج 49 ، چاپ جديد ، آمده است . م .\r\n","page_name":" 380 ","page_number":380},
  {"content":"\r\n\r\n( 1 ) شيخ مفيد ابو عبد الله محمد كه خدايش رحمت كناد « 1 » در كتاب ارشاد چنين مىگويد :\r\nعلى بن موسى ( ع ) در خلوت مأمون را بسيار اندرز مىداد و از خداى عز و جل بيم مىداد و كارهاى خلافى را كه انجام مىداد تقبيح مىكرد و زشت مىشمرد .\r\nمأمون در ظاهر از او مىپذيرفت و در باطن از اين موضوع ناراحت بود و وجود آن حضرت را بر خود گران و سنگين احساس مىكرد . روزى امام رضا ( ع ) پيش مأمون آمد و ديد مشغول وضو گرفتن است و براى وضو غلامش آب بر دستش مى - ريزد . فرمود : اى امير مؤمنان ! « در عبادت و پرستش خداى خود هيچ كس را شريك و انباز مگردان » « 2 » . مأمون آن غلام را مرخص كرد و بقيهء وضوى خود را شخصا انجام داد و اين هم موجب بيشتر شدن خشم و دلگيرى او شد .\r\n( 2 ) امام رضا ( ع ) هر گاه از فضل و حسن پسران سهل سخن به ميان مىآمد ، بر آنان نزد مأمون خرده مىگرفت و بديهاى آن دو را به مأمون تذكر مىداد و او را از گوش دادن به سخنان ايشان باز مىداشت . آن دو متوجه اين موضوع شدند و بر ضد امام رضا پيش مأمون سخنانى مىگفتند كه او را از آن حضرت دور كنند و مأمون را بيم مىدادند كه مردم متوجه على بن موسى هستند و اين كار را چندان ادامه دادند كه انديشهء مأمون را در مورد آن حضرت دگرگون كردند و تصميم به قتل ايشان گرفت .\r\nروزى على بن موسى الرضا ( ع ) با مأمون غذايى خورد و بيمار شد و مأمون هم تظاهر به بيمارى كرد .\r\n( 3 ) محمد بن على بن حمزه از منصور بن بشير از برادرش عبد الله بن بشير نقل مىكند كه مىگفته است : مأمون به من گفت ناخنهايت را مگير و بگذار بلند شود و بر اين موضوع هيچ كس را آگاه مكن . چنان كردم پس از مدتى مرا خواست و چيزى شبيه تمر هندى به من داد و گفت : اين را به تمام انگشتان و ناخنهاى خود بمال چنان كردم . آنگاه مرا به حال خود گذاشت و پيش امام رضا ( ع ) رفت و گفت : حال شما چگونه است ؟ فرمود : اميدوارم خوب باشم . مأمون گفت : من هم امروز\r\n\r\n\r\n","description":"","footnote":"\r\n( 1 ) . اين نخستين بار است كه فتال منبع نقل قول خود را بيان مىكند . م .\r\n( 2 ) . بخشى از آيهء 110 سورهء هيجدهم ( كهف ) است . م .\r\n","page_name":" 381 ","page_number":381},
  {"content":"\r\n\r\nبه حمد الله خوبم . آيا امروز كسى از دوستان و پرستاران به حضورت آمده‌اند ؟ فرمود نه . مأمون خشمگين شد و بر غلامان خود بانگ زد كه هم اكنون آب انار بياوريد كه نمىتوان از آن بىنياز بود . سپس مرا فرا خواند و گفت : براى ما انار بياور . انار آوردم . گفت : به دست خودت آب آن را بگير . چنان كردم و مأمون آن را به امام رضا نوشاند و همين موجب مرگ او شد و دو روز بيمار بود و رحلت فرمود .\r\n( 1 ) ابو الصلت هروى مىگويد : همان دم كه مأمون بيرون رفت من به حضور امام رضا رسيدم . به من فرمود : اى ابو الصلت ! كار خود را كردند و سپس شروع به توحيد و تمجيد خداوند كرد .\r\n( 2 ) از محمد بن جهم روايت شده است كه مىگفته است : على بن موسى الرضا ( ع ) انگور را دوست مىداشت . مقدارى انگور گرفتند و سوزنهاى مسمومى را چند روزى در بن دانه‌هاى آن قرار دادند و بيرون كشيدند . سپس آن را براى ايشان آوردند و آن حضرت اندكى هم بيمار بود و چون از آن انگور خورد رحلت فرمود و گفتند كه اين نوع زهر از خطرناك‌ترين زهرهاست .\r\n( 3 ) و چون على بن موسى الرضا ( ع ) رحلت فرمود ، مأمون يك شبانروز مرگ ايشان را پوشيده داشت . آنگاه به محمد بن جعفر صادق و گروهى از خاندان ابو طالب كه آنجا بودند پيام داد بيايند و چون آمدند ، خبر رحلت امام رضا را به ايشان داد و گريست و اندوه شديدى از خود نشان داد و جنازه را به ايشان نشان داد كه از لحاظ ظاهرى در جسد آثارى نبود و سپس خطاب به جسد گفت : اى برادر ! به من بسيار گران است كه ترا در اين حال مىبينم . آرزومند بودم كه پيش از تو درگذرم ، ولى خداوند نخواست . سپس دستور به غسل دادن و حنوط و كفن كردن داد و خود در حالى كه تابوت را بر دوش مىكشيد بيرون آمد و جنازه را همان جايى كه امروز مدفون است آورد و به خاك سپرد . آنجا خانهء حميد بن قحطبه و در قريهء سناباد است كه فاصلهء آن تا نوقان به اندازهء صد ارس است و از توابع طوس است . گور هارون - الرشيد و گور ابو الحسن على بن موسى كه در قبله و جلو گور هارون قرار دارد آنجاست . اينها مطالبى است كه شيخ مفيد در كتاب ارشاد آورده است .\r\n( 4 ) پيامبر ( ص ) فرموده‌اند : به زودى پاره‌يى از تن من در سرزمين خراسان به خاك سپرده مىشود و هيچ مؤمنى او را زيارت نمىكند مگر اينكه خداى عز و جل بهشت\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nرا براى او واجب و جسدش را بر آتش حرام مىفرمايد . « 1 »\r\n( 1 ) امام رضا فرموده است : همانا در خراسان بقعه‌اى است كه بر آن روزگارى خواهد آمد كه جايگاه آمد و شد فرشتگان مىشود . همواره فوجى از ايشان از آسمان فرو مىآيند و فوجى ديگر به آسمان بر مىشوند ، تا هنگامى كه در صور ( شيپور ) دميده شود ( رستاخيز ) . به ايشان گفته شد : آن كدام سرزمين است ؟ فرمود : در سرزمين طوس است و به خدا سوگند باغى از باغهاى بهشت است . هر كس مرا در آن بقعه زيارت كند همچون كسى است كه رسول خدا را زيارت كرده است و خداى متعال در قبال آن ثواب هزار حج و هزار عمرهء پذيرفته شده براى او مىنويسد و من و نياكانم روز رستاخيز شفيعان او خواهيم بود . « 2 »\r\n( 2 ) امام رضا ( ع ) فرموده است : به خدا سوگند ، هيچ كس از ما جز شهيد و كشته شده نيست . گفته شد : اى پسر رسول خدا ! چه كسى ترا مىكشد ؟ فرمود : بدترين خلق خدا در روزگار من مرا با زهر خواهد كشت و سپس در خانه‌يى تنگ در سرزمين غربت مرا به خاك مىسپارد . همانا هر كس مرا در غربت من زيارت كند ، خداوند براى او پاداش صد هزار شهيد و صد هزار صديق و صد هزار حاج و معتمر و صد هزار مجاهد مىنويسد و در زمرهء ما محشور مىشود و در درجات بالاى بهشت جايگزين مىشود . « 3 »\r\n( 3 ) احمد بن محمد بزنطى مىگويد : نامه‌يى به خط امام على بن موسى الرضا ( ع ) خواندم كه به شيعيان من ابلاغ كن كه زيارت من در پيشگاه خداوند معادل هزار حج است . به امام جواد گفتم : معادل با هزار حج ؟ ! فرمود : آرى ، به خدا سوگند براى هر كس كه عارف به حق او باشد ، هزار هزار حج است . « 4 »\r\n( 4 ) مردى از اهالى خراسان مىگويد به امام رضا ( ع ) گفتم : اى پسر رسول خدا ! در خواب ديدم كه پيامبر ( ص ) به من فرمودند : چگونه خواهيد بود وقتى پارهء تن من\r\n\r\n\r\n","description":"","footnote":"\r\n( 1 ) . در عيون اخبار الرضا ، ص 255 ، ج 2 و امالى صدوق ، ص 62 ، چاپ اسلاميه ، تهران ، آمده است . م .\r\n( 2 ) . در عيون اخبار الرضا ، ص 255 ، ج 2 ، چاپ 1477 ، قم ، با ذكر اسناد آمده است . م .\r\n( 3 ) . در عيون ، ص 256 ، ج 2 ، آمده است . م .\r\n( 4 ) . در ثواب الاعمال ، ص 123 ، چاپ مكتبة الصدوق و در عيون اخبار الرضا ، ص 257 ، ج 2 ، آمده است . م .\r\n","page_name":" 383 ","page_number":383},
  {"content":"\r\n\r\nدر زمين شما به خاك سپرده شود و بخواهيد از امانت من نگهدارى كنيد و ستارهء من در خاك شما پنهان شود ؟ امام رضا فرمود : من در سرزمين شما دفن مىشوم و من پارهء تن پيامبرتان هستم و من آن ستاره و آن امانتم . هر كس مرا زيارت كند و حق من را بشناسد و فرمانبردارى مرا براى خود لازم بداند ، من و نياكانم روز رستاخيز شفيع او خواهيم بود و هر كس ما در قيامت شفيع او باشيم رستگار است ، هر چند بر او گناه جن و انس باشد . و پدرم از قول پدر بزرگم از پدرش برايم حديث كرد كه رسول خدا ( ص ) فرموده است : هر كس مرا در خواب ببيند خودم را ديده است ، زيرا شيطان نمىتواند به شكل من ممثل شود و به شكل هيچ يك از جانشينان من هم و شيعيان ايشان هم در نمىآيد و رؤياى راست يك جزء از هفتاد جزء پيامبرى است . « 1 »\r\n( 1 ) امام صادق ( ع ) فرموده است : پسرى از پسرم موسى به وجود مىآيد كه نامش نام امير المؤمنين على ( ع ) است و در سرزمين طوس كه در خراسان است دفن مى - شود . او در آن سرزمين با زهر كشته مىشود و در غربت به خاك سپرده مىشود .\r\nهر كس او را در حالى كه آشناى به حق او باشد زيارت كند خداوند پاداش كسانى را به او مىدهد كه پيش از فتح مكه بذل مال و جهاد كرده باشد . « 2 »\r\n( 2 ) پيامبر ( ص ) فرموده‌اند : به زودى پاره‌يى از تن من در خراسان دفن خواهد شد .\r\nهيچ اندوهگينى آن را زيارت نمىكند مگر اينكه خداوند اندوهش را مىزدايد و هيچ گنهكارى آن را زيارت نمىكند مگر اينكه خداوند گناهانش را مىآمرزد . « 3 »\r\n( 3 ) امام رضا فرموده است : هيچ يك از اولياى من كه آشنا به حق من باشد مرا زيارت نمىكند مگر اينكه روز قيامت در مورد او شفاعت مىكنم .\r\n( 4 ) امير المؤمنين على ( ع ) فرموده است : مردى از فرزندزادگان من در زمين خراسان با ستم به زهر كشته مىشود . نامش نام من و نام پدرش موسى ( ع ) است .\r\nهر آينه هر كس او را در غربتش زيارت كند خداوند گناهان گذشته و آينده‌اش را مىآمرزد ، هر چند به شمار ستارگان و دانه‌هاى باران و برگ درختان باشد .\r\n( 5 ) امام موسى بن جعفر ( ع ) فرموده است : هر كس مرقد پسرم على را زيارت كند\r\n\r\n\r\n","description":"","footnote":"\r\n( 1 ) . در همان صفحه و جلد عيون اخبار الرضا و صفحهء 64 امالى صدوق آمده است . م .\r\n( 2 ) . از خصال و امالى و عيون اخبار الرضا در صفحات 34 تا 43 جلد 102 بحار الانوار چاپ جديد آمده است . م .\r\n( 3 ) . از خصال و امالى و عيون اخبار الرضا در صفحات 34 تا 43 جلد 102 بحار الانوار چاپ جديد آمده است . م .\r\n","page_name":" 384 ","page_number":384},
  {"content":"\r\n\r\nبراى او در پيشگاه خداوند معادل پاداش هفتاد حج پذيرفته است . راوى روايت مىگويد : پرسيدم هفتاد حج پذيرفته ؟ ! فرمود : آرى بلكه هفتاد هزار حج . پرسيدم هفتاد هزار حج ؟ ! فرمود : آرى و چه بسيار حج كه پذيرفته نيست . هر كس او را زيارت كند و شبى را كنار مرقدش بگذراند همچون كسى است كه خدا را در عرش او زيارت كرده باشد . گفتم : مثل كسى كه خدا را در عرش زيارت كرده باشد ؟ ! فرمود :\r\nآرى ، چون روز قيامت فرا مىرسد ، چهار تن از پيشينيان و چهار تن از مؤخران بر گرد عرش خدايند . چهار تن پيشينيان عبارتند از نوح و ابراهيم و موسى و عيسى عليهم السلام و چهار تن از مؤخران عبارتند از محمد و على و حسن و حسين عليهم السلام . سپس رشته‌يى كشيده مىشود و زايران قبور امامان با ما مىنشينند . از همهء ايشان بلند درجه‌تر و نزديك‌تر ، زايران مرقد پسرم على هستند « 1 » . ابن بابويه كه رحمت خدا بر او باد مىگويد : معنى آنكه همچون كسى است كه خدا را در عرش زيارت كند اضافهء تشريفى است ، مثل خانهء خدا ، نه اينكه خداوند را به مكانى نسبت دهند كه خداى از اين موضوع سخت برتر است .\r\n( 1 ) امام محمد بن على جواد ( ع ) فرموده است : هر كس مرقد پدرم را در طوس زيارت كند خداوند گناهان گذشته و آينده‌اش را مىآمرزد و چون روز قيامت فرا رسد براى او كنار منبر رسول خدا جايى معين مىشود تا حساب بندگان بررسى و تمام شود .\r\n( 2 ) امام صادق ( ع ) فرموده است : نوهء من در سرزمين خراسان در شهرى كه نامش طوس است كشته مىشود . هر كس در حالى كه عارف به حق او باشد او را زيارت كند ، خودم روز قيامت دستش را مىگيرم و او را به بهشت در مىآورم ، هر چند از اهل گناهان كبيره باشد . گفتم : قربانت گردم ، عارف بودن به حق او چگونه است ؟\r\nفرمود : اينكه بداند او امام واجب الاطاعه است ، غريب و شهيد است و هر كس او را در حالى كه عارف به حق او باشد زيارت كند ، خداى عز و جل پاداش هفتاد شهيد از شهيدانى را كه در ركاب رسول خدا به شهادت رسيده‌اند به او عنايت مىكند .\r\n( 3 ) امام رضا ( ع ) خود فرموده است : هر كس مرا با دورى جايگاهم زيارت كند ، روز رستاخيز در سه جا به يارى او مىآيم تا از ترس و بيم رهايش سازم ، آنگاه كه نامه‌هاى عمل به چپ و راست داده مىشود ، و كنار پل صراط و كنار ميزان .\r\n( 4 ) هشام بن احمر مىگويد : موسى بن جعفر ( ع ) به من فرمود : آيا اطلاع دارى\r\n\r\n\r\n","description":"","footnote":"\r\n( 1 ) . از خصال و امالى و عيون اخبار الرضا در صفحات 34 تا 43 جلد 102 بحار الانوار چاپ جديد آمده است . م .\r\n","page_name":" 385 ","page_number":385},
  {"content":"\r\n\r\nكه كسى از مردم مغرب آمده باشد ؟ گفتم نه . فرمود : چرا ، مردى از مغرب به مدينه آمده است . بيا با هم برويم . سوار شد و من هم همراه آن حضرت سوار شدم . وقتى پيش آن مرد رسيديم معلوم شد از مردم مغرب است و با او چند كنيز و برده است .\r\nبه او گفتم : كنيزان خود را عرضه دار . او به ما هفت كنيز را نشان داد كه موسى بن جعفر مىفرمود نه . سپس گفت : اگر كنيز ديگرى هم دارى نشان بده . گفت : فقط يك دوشيزهء ديگر پيش من باقى مانده كه بيمار است . امام كاظم ( ع ) فرمود : براى تو چه مانعى دارد كه آن را به ما نشان بدهى ؟ او نپذيرفت و امام ( ع ) برگشت . فرداى آن روز مرا فرستاد و فرمود : به او بگو آن دوشيزهء بيمار را به چند مىخواهى بفروشى و هر چه گفت بپذير و بگو خريدم . من پيش آن فروشنده رفتم . گفت : آن دوشيزه از تو باشد ، ولى به من بگو مردى كه ديروز همراه تو بود كيست ؟ گفتم : مردى از بنى هاشم است . پرسيد از كدام خاندان بنى هاشم ؟ گفتم : اطلاع بيشترى ندارم . گفت : به تو خبر مىدهم كه من اين دوشيزه را از دورترين نقطهء مغرب ( اندلس - مراكش ) خريدم .\r\nزنى از اهل كتاب مرا ديد و پرسيد : اين كنيزك كه همراه تو است براى چيست ؟ گفتم :\r\nبراى خودم خريده‌ام . گفت : سزاوار نيست كه اين دوشيزه پيش تو باشد . بلكه چنين مقدر است كه بايد نزد بهترين مردم زمين باشد و پس از اندك مدتى كه پيش او باشد پسرى خواهد زاييد كه در خاور و باختر زمين چنان پسرى متولد نخواهد شد .\r\nآن دوشيزه پس از اندكى كه در منزل امام كاظم ( ع ) بود ، براى ايشان حضرت رضا ( ع ) را زاييد . نام اين بانو ام البنين يا خيزران مريسى « 1 » بود و هم گفته شده كه از ساكنان نوبه « 2 » بوده است .\r\n( 1 ) تولد حضرت رضا ( ع ) روز جمعه يا پنجشنبه يازدهم ذى قعدهء سال يك صد و چهل و هشت هجرى در مدينه بوده است و رحلت ايشان در روز جمعه‌يى از ماه رمضان سال دويست و سه بوده و در آن هنگام عمر ايشان پنجاه و پنج سال بوده است و مدت امامت ايشان بيست سال است . « 3 »\r\n\r\n\r\n","description":"","footnote":"\r\n( 1 ) . منسوب به مريسة ، جزيره‌يى از سودان . رك . به : معجم البلدان ، ص 40 ، ج 8 ، چاپ مصر . م .\r\n( 2 ) . سرزمين گسترده‌يى در جنوب مصر ( سودان ) . رك . به : معجم البلدان ، ص 323 ، ج 8 ، چاپ مصر . م .\r\n( 3 ) . براى اطلاع بيشتر در مورد زاد روز و روز رحلت حضرت رضا و اقوالى كه آمده است به بحث مستوفاى مرحوم علامهء مجلسى در صفحات 1 تا 11 جلد 49 بحار ، چاپ جديد مراجعه فرماييد . م .\r\n","page_name":" 386 ","page_number":386},
  {"content":"\r\n\r\n( 1 ) دعبل بن على خزاعى در قم اين ابيات را در مقتل و مرثيهء امام رضا ( ع ) سروده است :\r\n« اگر نيازمند به بهره‌گيرى از دين هستى برو در طوس و مقيم كنار مرقد آن شخص پاكيزه شو . دو گور در طوس كنار هم قرار گرفته است ، قبر بهترين همهء مردم و قبر بدترين همهء مردم ، و اين خود از عبرتهاست . پليدى از نزديك بودن به پاكى و طهارت سودى نمىبرد و براى پاك و پاكيزه در اين كار زيانى نيست . هيهات كه هر كس گرو چيزى است كه به دست آورده است . دستهاى او براى اوست ( نعمتهايش ) هر چه مىخواهى بگير يا رها كن . » « 1 »\r\n( 2 ) ضمن گفتگو شنيده‌ام كه چون دعبل بن على در قصيدهء « مدارس آيات » به اين بيت رسيد كه « و مرقدى در بغداد از شخص پاك و پاكيزه . . . » امام رضا فرمود :\r\n « و قبر بطوس يا لها من مصيبة * الحّت على الاحشاء بالزفرات » \r\nو اين بيت هر چند در قصيدهء دعبل ثبت شده و آمده است از امام رضا ( ع ) است .\r\n( 3 ) حسن بن هانى در مدح على بن موسى الرضا ( ع ) چنين سروده است : « 2 » « به من گفته شد تو در انواع سخن ميان همهء مردم يكتايى . گوهر بديع سخن براى تو و از آن تو است كه در دست هر كس آن را بچيند گهر مىبارد . چرا مدح پسر موسى را با همهء صفات پسنديده كه در اوست رها كرده‌اى ؟ گفتم : نمىتوانم به مدح امامى كه جبريل خدمتكار پدرش بوده است راه يابم . »\r\n( 4 ) شيخ امام على بن احمد فنجكردى « 3 » چنين سروده است :\r\n\r\n\r\n","description":"","footnote":"\r\n( 1 ) . از اين قصيدهء دعبل در امالى مفيد و امالى ابن الشيخ ، بيست و دو بيت آمده است و در صفحهء 323 همان جلد بحار هم آمده است . م .\r\n( 2 ) . منظور از حسن بن هانى ، ابو نواس شاعر بزرگ قرن دوم و سوم هجرى است .\r\nاين ابيات و چهار بيت ديگر در مدح حضرت رضا از همين شاعر در كتاب عيون اخبار الرضاى صدوق ، ص 143 ، ج 2 ، آمده است . م .\r\n( 3 ) . اين شخص از بزرگان علماى شيعى معاصر با فتال است . معروف به شيخ الافاضل بوده ، متولد 433 و درگذشتهء 513 هجرى است ، يعنى پنج سال پس از كشته شدن فتال زنده بوده است . شاعر و اديب و ديوان شعرش يا گزيده‌يى كه از اشعار انتخاب كرده به تاج الاشعار موسوم است و كتاب ديگرى به نام سلوة الشيعه دارد . براى اطلاع بيشتر ، رك .\r\nبه : عمر رضا كحّاله ، معجم المؤلفين ، ص 27 ، ج 7 ، و صفحهء 267 جلد اول فوائد الرضويه في احوال علماء المذهب الجعفريه ، مرحوم حاج شيخ عباس قمى . م .\r\n","page_name":" 387 ","page_number":387},
  {"content":"\r\n\r\n« چگونه زيارت گور پسر حرب و گور حفص و يحيى بن يحيى جايز است .\r\nچرا نبايد زيارت مرقد امام على بن موسى الرضا روا باشد ؟ « 1 » او كه زادهء بتول و نوادهء رسول و نوهء ابو الحسن مرتضى است . اى پايبند هواى نفس ! آيا از خداوند صاحب عرش و پروردگار آسمان آزرم نمىكنى ؟ بر من سرزنش مكن و با كوچكى بمير . روز رستاخيز دست از دامن تو ( سر تو ) بر نمىدارم . »\r\n( 1 )\r\n\r\nمجلس بيست و ششم در امامت و مناقب ابو جعفر محمد بن على الجواد ( ع )\r\n( 2 ) پس از ابو الحسن على بن موسى الرضا ( ع ) پسرش ابو جعفر محمد بن على ( ع ) امام است ، به سبب نص پدرش و اشارهء آن حضرت و اعتبار دلايلى كه قبلا بيان شد .\r\nالقاب ابو جعفر ( ع ) مرتضى و منتجب است . ابو يحيى صنعانى مىگويد :\r\nحضور امام رضا ( ع ) بودم . پسرش ابو جعفر را كه كوچك بود به حضورش آوردند .\r\nفرمود : اين كودك ، كودكى است كه براى شيعيان ما پر بركت‌تر از او متولد نشده است . « 2 »\r\n( 3 ) روايت شده است كه كسى به ابو الحسن على بن موسى ( ع ) گفت : اى سرور من ! اگر اتفاقى پيش آيد به چه كسى بايد مراجعه كرد ؟ فرمود : به پسرم ابو جعفر . كسى كه پرسيده بود سن امام جواد را براى اين موضوع كم مىدانست . على بن موسى ( ع ) فرمود : خداوند عيسى بن مريم ( ع ) را پيامبر و فرستادهء خويش و صاحب شريعت تازه‌يى قرار داد و سن او از سن ابو جعفر ( ع ) كمتر بود . « 3 »\r\n\r\n\r\n","description":"","footnote":"\r\n( 1 ) . نظير اين ابيات در اشعار شاعران بزرگ فارسى زبان كه شيعه هم نبوده‌اند ديده مىشود و در همان قرن ششم خاقانى چنين مىگويد :\r\n« فيد بىفايده بينم رى و من فيدنشين كه سوى كعبهء ايمان شدنم نگذارند » « روضهء پاك رضا ديدن اگر طغيانست شايد ار بر ره طغيان شدنم نگذارند » براى اطلاع بيشتر رك . به : صفحات 133 تا 135 ديوان خاقانى ، چاپ آقاى محمد عباسى ، امير كبير ، 1336 شمسى . م .\r\n( 2 ) . با ذكر سلسلهء سند در ارشاد ، ص 299 ، چاپ 1377 ، تهران ، آمده است . م .\r\n( 3 ) . با ذكر سلسلهء سند در كافى ، كلينى رضوان اللَّه تعالى عليه ، ص 322 ، ج 1 ، و در صفحهء 299 ارشاد مفيد آمده است .\r\n","page_name":" 388 ","page_number":388},
  {"content":"\r\n\r\n( 1 ) صفوان بن يحيى مىگويد : به امام رضا ( ع ) گفتم : پيش از آنكه خداوند متعال ابو جعفر را به شما عنايت فرمايد ، از شما مىپرسيديم و مىفرمودى كه خداوند به من پسرى ارزانى خواهد فرمود و خداوند چنين فرمود و چشم ما را روشن ساخت .\r\nخداوند مرگ ترا به من نشان ندهد ، ولى اگر اين حادثه اتفاق افتاد به چه كسى بايد مراجعه كنم ؟ با دست خود به ابو جعفر ( ع ) كه برابرش ايستاده بود اشاره فرمود . گفتم :\r\nفدايت گردم ، اين پسر سه ساله است . فرمود : اين موضوع براى او زيانى ندارد ، زيرا عيسى ( ع ) در كمتر از سه سالگى به امر نبوت قيام فرمود . يحيى بن حبيب زيارت مى - گويد : كسى كه در آن هنگام حضور امام رضا ( ع ) نشسته بوده است ، براى من نقل كرد كه چون حاضران برخاستند ، حضرت رضا فرمود : بياييد به ابو جعفر به امامت سلام دهيد و با او تجديد عهد كنيد ، و چون رفتند روى به من فرمود و گفت : خداوند مفضل را رحمت كناد كه بدون اين كار هم قانع مىشد . « 1 »\r\n( 2 ) روايت شده است كه مأمون به مناسبت آنچه از علم و فضل امام محمد بن على ، آن هم در كودكى ، ديده بود و مىديد كه در علم و حكمت و ادب و كمال عقل به مرتبه‌يى رسيده است كه هيچ يك از مشايخ روزگار نرسيده‌اند شيفتهء ايشان شد و دختر خود ام الفضل را به همسرى ايشان داد و همراه آن حضرت به مدينه فرستاد .\r\nمأمون امام محمد بن على ( ع ) را بسيار گرامى مىداشت و در بزرگداشت ايشان فراوان كوشش مىكرد .\r\n( 3 ) ريان بن شبيب « 2 » مىگويد : چون مأمون خواست دختر خود را به همسرى امام جواد ( ع ) درآورد و خبر به بنى عباس رسيد بر آنان دشوار آمد و اين كار را از مأمون ناخوش داشتند و مىترسيدند سرانجام آن هم چون كار امام رضا ( ع ) و به ولايتعهدى منتهى شود . خويشاوندان نزديك مأمون جمع شدند و در اين كار رايزنى كردند و به او گفتند : اى امير المؤمنين ! ترا به خدا سوگند مىدهيم كه در اين تصميم خود در مورد به همسرى دادن دخترت به ابن الرضا درنگ و تأمل كن كه ما بيم آن داريم كه با اين كار و به دست او پادشاهىيى كه خداوند به ما عنايت فرموده است از دست بشود و\r\n\r\n\r\n","description":"","footnote":"\r\n( 1 ) . در همان صفحهء كافى و ارشاد آمده است . م .\r\n( 2 ) . دايى معتصم و از راويان مقيم شهر قم و مورد اعتماد است ، رك . به : رجال نجاشى ، ص 118 . م .\r\n","page_name":" 389 ","page_number":389},
  {"content":"\r\n\r\nعزتى را كه خداى بر ما پوشانده است از ما بگيرى ، و خود به خوبى مىدانى كه ميان ما و ايشان چه در گذشته و چه به تازگى چگونه بوده است و مىدانى كه خليفگان پيش از تو ايشان را كوچك و از خود دور مىداشتند و ما در اضطراب و تشويش رفتار تو با رضا بوديم تا آنكه خداوند اين مهم را كفايت فرمود . اكنون خدا را خدا را كه ما را بار ديگر به اندوهى كه از ما فاصله گرفته است نيندازى . راى و انديشهء خود را از ابن الرضا باز دار و اين ازدواج را با كسى ديگر از افراد خاندان خود كه براى اين كار شايسته باشد انجام بده .\r\n( 1 ) مأمون به آنان گفت : اما آنچه ميان شما و خاندان ابو طالب است گناه و سبب آن بر شماست كه اگر نسبت به آن قوم انصاف دهيد ، از شما به خلافت سزاوارترند ، و اما آنچه كسان پيش از من انجام داده‌اند ، قطع پيوستگى خويشاوندى بوده است و من از اين كار به خدا پناه مىبرم و به خدا سوگند كه از رفتار خود نسبت به رضا و ولايتعهدى او پشيمان نيستم و من از او خواسته بودم خود به خلافت قيام كند و من آن را از خويش جدا كنم و او نپذيرفت و فرمان الهى سرنوشتى بود كه مقدر شده بود . اما ابو جعفر محمد بن على را از اين جهت برگزيدم كه در دانش بر همهء دانشمندان برترى دارد و با آنكه سن او اندك است بر همگان پيش است و در اين باره چيز شگفتى است و من اميدوارم كه براى مردم آنچه را كه من از او مىشناسم آشكار كند ، تا مردم بدانند كه رأى درست همان است كه من انديشيده‌ام . آنان به مأمون گفتند : در بارهء اين نوجوان بر فرض كه مورد پسند تو باشد ، كودكى است كه نه معرفتى دارد و نه فقه مىداند . بنا بر اين مهلت بده تا ادب و فرهنگ و فقه بياموزد و سپس هر چه مىخواهى انجام بده .\r\n( 2 ) مأمون به آنان گفت : واى بر شما ! چه مىگوييد ؟ من به اين جوانمرد از شما آشناترم . دانش اين خاندان از جانب خداى متعال است و او به آنان الهام مىفرمايد و همواره نياكان او در علم دين و ادب از رعايايى كه هيچ گاه به حد كمال نمىرسند بىنياز بوده‌اند و اگر مىخواهيد ، ابو جعفر را بيازماييد تا براى شما آنچه را گفتم روشن سازد . آنان به مأمون گفتند : اى امير مؤمنان ! به آزمايش او براى خود و تو خرسنديم . اكنون ميان ما و او را رها كن تا ما كسى را بگماريم كه در حضور تو از او چيزى در مورد فقه و شريعت بپرسد . اگر پاسخ درست گفت ، اعتراضى در كار او نخواهد بود و استوارى انديشهء امير مؤمنان در بارهء او بر خاص و عام آشكار مىشود ،\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nو اگر از پاسخ دادن درماند ما از خطر محفوظ مىمانيم و همان كافى خواهد بود .\r\nمأمون به آنان گفت : خود دانيد و هر گاه مىخواهيد آزمايش كنيد . آنان از حضور مأمون بيرون آمدند و بر اين اتفاق نظر كردند كه يحيى بن اكثم از ابو جعفر ( ع ) بپرسد و يحيى در آن هنگام قاضى القضاة بود . به او وعده دادند كه اموالى نفيس به او پرداخت خواهند كرد به شرط آنكه از ابو جعفر ( ع ) سؤالى بپرسد كه نداند . آنگاه پيش مأمون باز گشتند و خواستند تا روزى را براى آن كار معين كند و چنان كرد . در آن روز همگان جمع شدند و يحيى بن اكثم همراهشان بود . مأمون دستور داد براى محمد بن على ( ع ) فرشى خاص گستردند و بر آن دو بالش چرمى نهادند و آن حضرت آمد و بر آن نشست و مأمون بر فرشى ( تشكى ) پيوسته به تشك ابو جعفر نشست .\r\nيحيى بن اكثم گفت : اى امير مؤمنان ! اجازه مىفرمايى از ابو جعفر سؤال كنم ؟ عمر حضرت جواد در آن هنگام نه سال و چند ماه بود . مأمون گفت : در اين مورد از او اجازه بگير . يحيى گفت : فدايت گردم ، اجازه مىفرمايى پرسشى طرح كنم ؟ ابو جعفر ( ع ) فرمود : آنچه مىخواهى بپرس . يحيى گفت : فدايت گردم ، در مورد محرمى كه شكارى را بكشد چه مىفرمايى ؟ ابو جعفر پرسيد : آيا در منطقهء حرم يا بيرون حرم شكار كرده است ؟ شخص محرم حكم آن را مىدانسته يا نمىدانسته است ؟ عمدى اين كار را كرده است يا به خطا ؟ محرم ، آزاد بوده است يا برده ؟ صغير بوده است يا كبير ؟ براى بار نخست بوده يا تكرار شده است ؟ شكار از پرندگان بوده يا غير از آن ؟ از جانوران كوچك بوده است يا بزرگ ؟ محرم از كار خود پشيمان است يا نه ؟ شكار در شب صورت گرفته است يا در روز ؟ آيا محرم احرام عمره داشته يا احرام حج ؟ يحيى بن اكثم سرگردان ماند و ناتوانى و حيرت در چهره‌اش آشكار شد و زبانش بند آمد . و همهء حاضران چگونگى كار او را دانستند . مأمون گفت : سپاس خداى را بر اين نعمت و اينكه مرا در انديشهء خودم موفق داشت . سپس به خويشاوندان خود نگريست و گفت : اكنون آنچه را كه منكر بوديد شناختيد ؟ سپس روى به ابو جعفر ( ع ) كرد و گفت :\r\nآيا خواستگارى مىكنى و خود خطبه مىخوانى ؟ فرمود : آرى اى امير مؤمنان ! مأمون گفت : فدايت گردم ، خطبهء عقد را براى خودت بخوان كه من ترا براى خويش پسنديده‌ام و دخترم ام الفضل را به همسرى تو در مىآورم ، هر چند گروهى بر اين كار موافق نباشند .\r\n( 1 ) ابو جعفر ( ع ) چنين گفت : سپاس خداوند را براى اقرار به نعمتهايش و با\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاخلاص و اقرار به يگانگى خداوند مىگويم كه\r\nلا إله الا الله\r\n، و درود خداوند بر محمد سرور همهء آفريدگان خداوند و برگزيدگان از خاندان او . از فضل خداوند متعال بر همگان اين است كه آنان را با حلال از حرام بىنياز فرموده است و خداى سبحان فرموده است : ( 1 ) « مردان بىزن و زنان بىشوهر و بندگان و كنيزان نيكوكار خود را به ازدواج يك ديگر در آوريد و اگر فقيرند خداى آنان را از فضل خود بىنياز مىگرداند كه خدا به احوال بندگان آگاه و رحمتش بيكران است . » « 1 »\r\n( 2 ) و سپس همانا محمد بن على بن موسى ، ام الفضل دختر عبد الله مأمون را به ازدواج خود در مىآورد و صداق و كابين او را معادل كابين مادر بزرگ خود يعنى فاطمه دختر محمد كه درودهاى خدا بر همه‌شان باد قرار مىدهد و آن پانصد درهم سره است . آيا اى امير المؤمنين ! با همين صداق او را به ازدواج در مىآورى ؟ مأمون گفت : آرى ، اى ابو جعفر ! ام الفضل دختر خود را با همين صداق به ازدواج تو در آوردم . آيا تو اين ازدواج را مىپذيرى ؟ فرمود : آرى پذيرفتم و به آن رضا دادم .\r\n( 3 ) مأمون فرمان داد كه همگان از خاص و عام به ترتيب مرتبه و مقام خود بنشينند .\r\nريان مىگويد : چيزى نگذشت كه هياهويى شبيه گفتگوهاى جاشويان و كارگزاران كشتى شنيديم . ناگاه ديديم خدمتگزاران قايق بزرگى را كه از نقره ساخته و بر آن طنابهاى ابريشمى آويخته‌اند ، در حالى كه بر گردونه‌يى نهاده‌اند مىكشند و پيش مىآورند . آن قايق انباشته از غاليه و عطر بود .\r\nمأمون دستور داد نخست خواص از آن خود را عطر آگين كردند و سپس آن را پيش عوام بردند تا خود را عطر آگين سازند . آنگاه سفره‌ها گسترده شد و همگان غذا خوردند و سپس براى هر قوم به اندازهء مرتبهء ايشان جوايز آورده شد ، و چون مردم پراكنده شدند و خواص باقى ماندند ، مأمون به ابو جعفر ( ع ) گفت : فدايت گردم ، اگر مصلحت بدانى كه موضوعات فقهى مذاكره شود ، در بارهء انواع كفارهء شخص محرم كه شكارى را بكشد توضيح بده كه بدانيم و بهره‌مند شويم .\r\nفرمود : آرى چنين است . اگر محرم در منطقهء بيرون از حرم شكارى را بكشد و شكار از پرندگان بزرگ باشد بايد گوسپندى قربانى كند و اگر در منطقهء حرم شكار را كشته\r\n\r\n\r\n","description":"","footnote":"\r\n( 1 ) . آيهء سى و دوم از سوره بيست و چهارم ( نور ) . م .\r\n","page_name":" 392 ","page_number":392},
  {"content":"\r\n\r\nباشد ، كفاره دو برابر مىشود و اگر جوجه پرنده‌يى را بيرون از حرم كشته باشد ، بايد يك بره را كه از شير گرفته شده است قربانى كند و اگر در منطقهء حرم جوجه را كشته باشد ، علاوه بر آن بهاى جوجه را هم بايد بپردازد . اگر شكار از جانوران وحشى ديگر نظير گور خر باشد ، بايد ماده گاوى قربانى كند و اگر شكار شتر مرغ باشد بايد يك ماده شتر تنومند قربانى كند و اگر شكار آهو باشد بايد گوسپندى قربانى كند و هر يك از اين موارد را كه در منطقهء حرم انجام داده باشد ، كفاره‌اش دو برابر است و اين قربانى براى كعبه است . در صورتى كه محرم احرام به حج داشته باشد كفارهء خود را بايد در منطقهء منى بكشد و اگر احرام او براى عمره باشد قربانى را در مكه مىكشد . ميزان كفاره براى شخص آگاه به حكم و كسى كه از آن آگاه نيست برابر است و اگر عمدا شكار كرده باشد گناه آن هم بر او خواهد بود ، ولى در صيد خطا ، گناهى بر او نيست . كفاره در مورد شخص آزاد بر عهدهء اوست و در مورد برده ، بر عهدهء صاحب اوست و بر شخص صغير كفاره نيست و حال آنكه بر شخص كبير پرداخت آن جايز است . در صورتى كه از كار خود پشيمان باشد عذاب آخرت از او برداشته مىشود و حال آنكه اگر در آن باره همچنان پافشارى كند ، عذاب آخرت هم بر او خواهد بود .\r\n( 1 ) مأمون گفت : آفرين بر تو باد اى ابو جعفر و خداى نسبت به تو نيكى كناد « 1 » . و فدايت گردم ، اگر مصلحت بدانى مناسب است شما هم از يحيى بن اكثم مسأله‌يى بپرسى ، همان گونه كه او از شما پرسيد . ابو جعفر ( ع ) به يحيى فرمود : آيا بپرسم ؟\r\nگفت : اختيار با خود شماست در صورتى كه بدانم پاسخ مىگويم و در غير آن صورت از خودت بهره‌مند مىشوم و فرا مىگيرم . ابو جعفر فرمود : به من بگو چگونه ممكن است مردى در بامداد به زنى نگاه كند و آن زن به او حرام باشد و چون آفتاب به اندازهء كافى برآيد بر او حلال شود و چون نيم روز شود آن زن بر او حرام گردد و به هنگام عصر بر او حلال باشد و به هنگام غروب آفتاب بر او حرام گردد و هنگام نماز عشاء بر او حلال باشد و در نيمه شب بر او حرام گردد و چون سپيده دمد بر او حلال گردد ؟ چرا و به چه سبب اين زن حلال و حرام مىشود ؟ يحيى بن اكثم گفت :\r\n\r\n\r\n","description":"","footnote":"\r\n( 1 ) . خوانندگان گرامى توجه خواهند فرمود كه در اين مورد نبايد تنها به اين روايت استناد كرد و بايد به كتب مفصل فقه و رسايل علميه ( مناسك حج ) نيز مراجعه كرد . م .\r\n","page_name":" 393 ","page_number":393},
  {"content":"\r\n\r\nنه ، به خدا سوگند نمىدانم پاسخ اين پرسش چگونه است . اگر مصلحت بدانى بگو و به ما بهره برسان . حضرت جواد فرمودند : اين زن در اول صبح كنيز متعلق به ديگرى بود و نگريستن آن مرد بر او حرام بود . چون روز برآمد او را خريد و ملك خودش شد و نگريستن بر او حلال گرديد . هنگام ظهر آن كنيز را آزاد كرد و نگريستن بر او حرام شد . هنگام عصر او را به ازدواج خود در آورد و حلال شد .\r\nهنگام غروب با او ظهار كرد ( از احكام اسلامى است كه تفصيل آن در كتابهاى فقهى آمده است و آن اين است كه مرد بگويد تو براى من همچو مادرم هستى . م . ) و حرام شد . وقت نماز عشاء كفارهء ظهار را پرداخت و بر او حلال شد . نيمه شب او را طلاق داد و حرام شد و هنگام سپيده دم به او رجوع كرد و حلال شد .\r\n( 1 ) ريان بن شبيب مىگويد : مأمون روى به حاضران كرد و گفت : آيا ميان شما كسى هست كه به اين مسايل اين گونه پاسخ دهد يا اقوال مختلف را در سؤالى كه يحيى كرد بداند ؟ همگان گفتند : نه ، به خدا سوگند ، و همانا امير المؤمنين به آنچه انديشيده داناتر است . مأمون گفت : شما كجا هستيد ؟ اين خانواده همين طور كه ديديد از ميان مردم اختصاص به فضل يافته‌اند و كوچكى و كمى سن و سال مانع كمال آنان نيست . مگر نمىدانيد كه پيامبر ( ص ) دعوت به اسلام را از امير المؤمنين على ( ع ) شروع كرد و حال آنكه ده ساله بود و اسلام او را پذيرفت و به آن حكم كرد و هيچ كس ديگر غير از او را در اين سن و سال به اسلام دعوت نفرمود و با حسن و حسين ( ع ) هم بيعت كرد و حال آنكه آنان كمتر از شش سال عمر داشتند و با هيچ كودكى غير از آن دو بيعت نفرمود . آيا نمىدانيد كه خداوند اين قوم را اختصاصاتى داده است و همه از يك ديگرند و براى آخر ايشان هم همان حكم جارى است كه براى اول ايشان جارى بوده است ؟ و قوم پراكنده شدند .\r\n( 2 ) فرداى آن روز نيز مردم و ابو جعفر ( ع ) حاضر آمدند و فرماندهان و پرده داران و كارگزاران و ويژگان براى شاد باش گفتن به مأمون و ابو جعفر ( ع ) آمدند و سه طبق سيمين آوردند كه در آن دانه‌هايى از مشك آميخته به زعفران به اندازهء فندق بود و ميان آنها رقعه‌هاى كوچك نهاده بودند كه حوالهء املاك و جوايز بزرگ بود و مأمون فرمان داد آنها را ميان مردم نثار كردند و برافشاندند و به دست هر كس هر چه رسيد گشود و رقعه را بيرون آورد و جايزه را خواست و به او دادند .\r\n( 3 ) همچنين طبقهايى آكنده از بدره‌هاى زر نهادند و آن را ميان فرماندهان نظامى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nو ديگران بر افشاندند و مردم برگشتند در حالى كه همگان با جوايز و عطاهاى مأمون توانگر و بىنياز شده بودند .\r\n( 1 ) آنگاه مأمون فرمان داد تا بر همهء مساكين و مستمندان صدقه بپردازند . مأمون همواره امام جواد ( ع ) را گرامى مىداشت و در تمام مدت زندگى خود در بزرگداشت ايشان كوشش مىكرد و او را بر فرزندان و اهل بيت خود برمىگزيد و برترى مىداد . « 1 »\r\n( 2 ) مردم نقل كرده‌اند كه ام الفضل دختر مأمون از مدينه به پدرش نامه نوشت و شكايت كرد كه ابو جعفر گاه با كنيزان خود شب را به روز مىآورد و مرا به رشگ وامىدارد . مأمون در پاسخ نوشت : دختر عزيزم ! ما ترا به ازدواج ابو جعفر در نياورده‌ايم كه حلالى را بر او حرام كنيم و بار ديگر چنين كه نوشته‌اى منويسى . « 2 »\r\n( 3 ) و چون ابو جعفر ( ع ) از بغداد و پيش مأمون بيرون آمد و آهنگ مدينه فرمود ، مردم او را بدرقه مىكردند . چون به خيابان دروازهء كوفه و كنار خانهء مسيب رسيد وقت نماز مغرب فرا رسيد . پياده شد و به مسجد درآمد . در صحن مسجد درخت سدر خشكيده‌يى بود كه ميوه هم نداشت . امام جواد ( ع ) كوزهء آبى خواست و كنار آن درخت وضو گرفت و برخاست و اقامه فرمود و با مردم نماز گزارد . در ركعت اول پس از حمد سورهء نصر را خواند و در ركعت دوم پس از حمد سورهء توحيد را خواند و پيش از ركوع دعاى دست خواند و پس از ركعت سوم و تشهد و سلام اندكى نشست و ذكر خدا بر زبان آورد و بدون آنكه تعقيب ديگرى بخواند برخاست و چهار ركعت نافله را گزارد و پس از آن تعقيب خواند و دو سجدهء شكر به جاى آورد و از جاى برخاست و چون كنار آن درخت رسيد ، مردم ديدند كه آن درخت سر سبز و خرم شده و ميوه برآورده است و از اين موضوع شگفت كردند و از دانه‌هاى آن خوردند ، شيرين و بدون هسته بود و امام جواد همان دم به مدينه حركت فرمود ، و همواره در مدينه بود تا آنكه در اول سال دويست و بيست ، معتصم او را به بغداد فرا خواند و حضرت مقيم آن شهر شدند تا آنكه درگذشت ( در آخر ذى قعدهء\r\n\r\n\r\n","description":"","footnote":"\r\n( 1 ) . اين روايت با ذكر سلسلهء سند و با همين تفصيل در صفحات 299 تا 302 ارشاد ، چاپ 1377 قمرى ، تهران ، و به نقل مرحوم مجلسى در صفحهء 79 جلد 50 بحار الانوار چاپ جديد ، در تفسير قمى و احتجاج طبرسى هم آمده است . م .\r\n( 2 ) . در ارشاد ص 304 ، آمده است . م .\r\n","page_name":" 395 ","page_number":395},
  {"content":"\r\n\r\nآن سال همان جا رحلت فرمود و پشت سر مرقد پدر بزرگش موسى بن جعفر عليهما - السلام به خاك سپرده شد ) . « 1 »\r\n( 1 ) على بن خالد مىگويد : در سامرا بودم . به من خبر رسيد ، مردى را از شام در غل و زنجير كشيده و آورده‌اند و در سامرا زندانى است و ادعاى پيامبرى كرده است . من بر در زندان رفتم و با پاسبانان و زندان‌بانان مدارا كردم . اجازه دادند پيش آن مرد رفتم . ديدم مردى خردمند و عاقل است . به او گفتم : فلانى ! داستان تو چيست ؟ گفت : مردى از اهالى شامم و در محلى كه گفته مىشود سر امام حسين ( ع ) را آنجا نصب كرده‌اند ( به نيزه گذاشته‌اند ) به پرستش و عبادت خدا مشغول بودم .\r\nشبى در همان حال كه روى به محراب عبادت داشتم و ذكر خدا مىگفتم ، ناگاه شخصى را برابر خود ديدم و به او نگريستم . به من گفت برخيز ، برخاستم . اندكى مرا راه برد . ناگاه خود را در مسجد كوفه ديدم . او نماز گزارد و من هم همراهش نماز گزاردم . سپس به راه افتاد و از آنجا رفت و من هم با او بودم . اندكى رفت ، ناگاه خود را در مسجد پيامبر ديدم . او به رسول خدا درود و سلام فرستاد و نماز گزارد . من هم همراهش نماز گزاردم . سپس اندكى راه رفت و ناگاه خود را در مكه ديدم . او طواف كرد ، من هم طواف كردم . سپس از مكه بيرون آمد . اندكى راه رفت و من ناگاه خود را همان جا يافتم كه در شام به عبادت مشغول بودم و آن شخص از نظرم ناپديد شد و من از آنچه ديده بودم متعجب و سرگردان ماندم . سال بعد باز همان شخص را ديدم و سخت شاد شدم . مرا صدا كرد پاسخ دادم و همچون سال گذشته رفتار كرد و چون خواست از من جدا شود گفتم : ترا به حق آن كس كه ترا بر اين كار توانا ساخته است سوگند مىدهم بگويى كيستى ؟ فرمود : من محمد بن على بن موسى بن جعفرم . اين سخن را با كسى كه به حيره مىرفت گفتم ( اين خبر را با كسى گفتم ) و به اطلاع محمد بن عبد الملك بن زيات « 2 » رسيد . فرستاد و مرا گرفتند و به بند\r\n\r\n\r\n","description":"","footnote":"\r\n( 1 ) . در ارشاد ، ص 304 ، آمده است و دنبالهء آن را در پرانتز نوشتم و فتال آن را نياورده است . م .\r\n( 2 ) . محمد بن عبد الملك زيات از دبيران اديب و سر سپردگان خاندان برمكى و بر كشيدهء ايشان كه به وزارت معتصم و واثق رسيد و متوكل بر او خشم گرفت و او را در تنورى كه خودش براى شكنجهء مردم فراهم آورده بود انداخت و موضوع بسيار عبرت آموزى است . رك . به : ابن خلكان ، وفيات الاعيان ، ج 4 ، ص 182 ، چاپ 1357 قمرى ، مصر . م .\r\n","page_name":" 396 ","page_number":396},
  {"content":"\r\n\r\nو زنجير كشيدند و به عراق آوردند و اين چنين كه مىبينى زندانى شدم و اتهامى اين چنين محال به من بستند . من به او گفتم : داستان خويش را براى محمد بن عبد الملك زيات بنويس . گفت : تو چنين كن . من داستانش را نوشتم و شرح موضوع را در آن گنجاندم و به ابن زيات رساندم . رقعه بر پشت كرده و نوشته بود : به همان كس كه ترا يك شبه از شام به كوفه و از كوفه به مدينه و از آنجا به مكه و سپس به شام برده است بنويس تا ترا از زندان بيرون برد . على بن خالد مىگويد : اين موضوع مرا اندوهگين ساخت و بر حالش رقت آوردم و اندوهگين بازگشتم . فرداى آن روز صبح زود به سوى زندان رفتم تا موضوع را به او اطلاع دهم و به او بگويم شكيبا باشد و دلداريش دهم . ناگهان گروهى از سپاهيان و نگهبانان و زندان‌بانان و گروه بسيارى از مردم را ديدم كه به هر سو مىدوند . سبب را پرسيدم . گفتند : آن كسى كه ادعاى پيامبرى مىكرد و از شام او را آورده بودند ، از ديشب در زندان گم شده است و نمىدانيم آيا به زمين فرو شده يا پرنده‌يى او را در ربوده است .\r\nاين على بن خالد زيدى بود و پس از اين موضوع ، شيعهء دوازده امامى و نيكو اعتقاد شد . « 1 »\r\n( 1 ) مطرفى مىگويد : حضرت رضا ( ع ) رحلت فرمودند و حال آنكه من از ايشان چهار هزار درهم طلب داشتم و هيچ كس جز من و ايشان آن را نمىدانست . ابو جعفر ( ع ) به من پيام دادند فردا پيش من بيا . فردا صبح زود خدمت ايشان رفتم . فرمودند : پدرم رحلت فرمود و تو چهار هزار درهم از ايشان طلب داشتى . گفتم : آرى . در اين هنگام گوشهء جانمازى را كه روى آن نشسته بودند بلند كردند . زير آن مقدارى دينار بود كه به من تسليم فرمودند و ارزش آن درست معادل چهار هزار درهم بود . « 2 »\r\n( 2 ) محمد بن حمزهء هاشمى مىگويد : صبح روز عروسى حضرت جواد با دختر مأمون به حضور ايشان رفتم . اتفاقا شب قبل دارويى خورده بودم كه سخت تشنه بودم و چون نخستين كسى بودم كه به حضورش آمده بودم نخواستم آب طلب كنم . ابو جعفر ( ع ) به چهرهء من نگريست و فرمود : ترا تشنه مىبينم . گفتم : آرى . فرمود : اى غلام ! براى ما آب بياور . با خود گفتم هم اكنون آب مسموم خواهند آورد و اندوهگين\r\n\r\n\r\n","description":"","footnote":"\r\n( 1 ) . اين روايت در بصائر الدرجات صفار ، ص 402 و در ارشاد مفيد و هم جلد اول كافى ، ص 492 ، آمده است . م .\r\n( 2 ) . در ارشاد مفيد و اعلام الورى طبرسى آمده است . م .\r\n","page_name":" 397 ","page_number":397},
  {"content":"\r\n\r\nشدم . ابو جعفر ( ع ) به روى من لبخند زد و به غلام گفت : آب را به من بده و آن را گرفت و مقدارى را نوشيد و به من داد نوشيدم ، و چون مدت زيادى آنجا نشستم باز تشنه شدم و باز ايشان آب خواستند و همچون بار نخست عمل فرمود و خود نوشيد و سپس به من داد و لبخند زد . محمد بن حمزه مىگويد : محمد بن على هاشمى به من گفت : به خدا سوگند تصور مىكنم همان گونه كه رافضيان مىگويند ابو جعفر آنچه را در دلهاست مىداند . « 1 »\r\n( 1 ) ابراهيم بن عقبه مىگويد : براى امام هادى ( ع ) نوشتم و پرسيدم : آيا زيارت مرقد مطهر امام حسين ( ع ) برتر است يا زيارت كاظمين ؟ مرقوم فرمود : زيارت امام حسين ( ع ) مقدم است و كاظمين زيارت دو تن و داراى پاداش بزرگترى است . « 2 »\r\n( 2 ) امام جواد ( ع ) در مدينه شب جمعه نوزدهم رمضان يا نيمهء رمضان سال 195 هجرى متولد شد و در آخر ذى قعده و هم گفته‌اند روز شنبه ششم ذى حجهء سال دويست و بيست در بغداد در حالى كه مسموم شده بود شهيد شد و رحلت فرمود و در آن هنگام بيست و پنج ساله بود . مادرش كنيزى به نام خيزران است كه از بستگان ماريهء قبطيه ( مادر حضرت ابراهيم پسر حضرت ختمى مرتبت ) است و هم گفته‌اند نامش سبيكه و از مردم نوبه بوده است . مدت امامت ايشان هفده سال بوده است . « 3 »\r\n( 3 ) محمد بن ابى طلحهء عونى چنين سروده است :\r\n« سلام و روح و ريحان بر رضا باد و سلام بر كسى كه همچون او و چون ستاره درخشان است . »\r\n( 4 ) ديگرى مىگويد :\r\n« فرزندان احمد ( ص ) همگى خاك آلود و داراى جامه‌هاى ژنده و همچون درخت اراك هستند و حال آنكه زنازادگان بر همگان حكومت و پادشاهى مىكنند .\r\nپروردگار ما كه همهء افلاك را آفريده است پاك و منزه است . » « 4 »\r\n\r\n\r\n","description":"","footnote":"\r\n( 1 ) . در اصول كافى ، ص 495 ، ج 1 ، و ارشاد مفيد ، ص 305 ، آمده است . م .\r\n( 2 ) . اين روايت در تهذيب شيخ طوسى ، ص 82 ، ج 6 ، و اصول كافى ص 583 ، ج 4 ، و با اسناد ديگر در عيون اخبار الرضا ، ص 261 ، ج 2 ، آمده است . م .\r\n( 3 ) . براى اطلاع از ديگر اقوال در اين باره ، به صفحات 1 تا 18 جلد 50 بحار الانوار چاپ جديد مراجعه فرماييد . م .\r\n( 4 ) . براى اطلاع از اشعار ديگر از جمله اشعار سيد مرتضى و مهيار ديلمى و ديگران به صفحات 392 تا 399 جلد 4 مناقب ابن شهر آشوب مراجعه فرماييد . م .\r\n","page_name":" 398 ","page_number":398},
  {"content":"\r\n\r\n( 1 )\r\n\r\nمجلس بيست و هفتم در امامت و مناقب ابو الحسن على بن محمد ( ع )\r\n( 2 ) پس از ابو جعفر محمد ( ع ) به نص ايشان و دلايل معتبر عقلى ديگر پسرش ابو الحسن على بن محمد امام است .\r\nاسماعيل بن مهران مىگويد : هنگامى كه امام جواد ( ع ) براى بار نخست از مدينه به بغداد مىرفت گفتم فدايت گردم ، من در اين سفر بر شما بيمناكم . پس از شما امامت با كيست ؟ در حالى كه لبخند مىزد روى خود را به من كرد و فرمود :\r\nموضوعى كه پنداشته‌اى در امسال ( اين سفر ) نخواهد بود . پس از آن ، هنگامى كه معتصم ايشان را به بغداد فرا خواند به حضورش رفتم و گفتم : فدايت گردم ، شما مى - روى ، پس از شما امامت با كيست ؟ امام جواد ( ع ) گريست ، آنچنان كه ريش آن حضرت از اشگ خيس شد و سپس به من رو كرد و فرمود : آرى ، در اين سفر بايد بر من ترسيد . امامت پس از من از پسرم على خواهد بود . « 1 »\r\n( 3 ) زيد بن على بن حسين بن زيد مىگويد : بيمار شدم . طبيبى در شب به عيادت من آمد و براى من دوايى را تجويز كرد كه بايد چند روز هنگام سحر بخورى . آن شب تهيهء آن دارو براى من ممكن نشد و چون طبيب از در خانه بيرون رفت همان دم خدمتكار ابو الحسن هادى ( ع ) از درآمد و كيسه‌يى همراه داشت كه همان دارو در آن بود و گفت : ابو الحسن سلامت مىرساند و مىگويد اين دوا را بگير و بايد چند روز بخورى . دارو را گرفتم و خوردم و بهبودى يافتم . محمد بن على مىگويد : زيد بن على به من گفت : غلات از اين حديث كجايند ؟ ( 4 ) خيران اسباطى « 2 » مىگويد : در مدينه به حضور امام ابو الحسن هادى ( ع ) رسيدم .\r\nفرمود از واثق ( خليفهء عباسى ) چه خبر دارى ؟ گفتم : فدايت گردم ، هنگامى كه من بيرون آمدم او را سلامت ديدم و من از آخرين كسانى هستم كه او را ديده‌ام ، يعنى ده روز پيش . فرمود : مردم مدينه مىگويند او مرده است . گفتم : من آخرين كسى هستم\r\n\r\n\r\n","description":"","footnote":"\r\n( 1 ) . اين روايت در كتاب اصول كافى ، ص 323 ، ج 1 ، و ارشاد مفيد ، ص 308 و اعلام الوراى طبرسى ، ص 339 آمده است . م .\r\n( 2 ) . در متن روضة الواعظين خيزران است . در منابع ديگر خيران است . براى اطلاع از شرح حال اين راوى مراجعه كنيد به : مجمع الرجال قهپايى ، ص 276 ، ج 2 . م .\r\n","page_name":" 399 ","page_number":399},
  {"content":"\r\n\r\nكه او را ديده‌ام . فرمود : مردم مىگويند او مرده است و چون فرمود مردم چنين مى - گويند دانستم كه مقصود از مردم خود ايشان هستند . سپس پرسيدند : جعفر ( يعنى متوكل خليفهء عباسى ) چه كرد ؟ گفتم : وقتى آمدم او را در بدترين احوال در زندان ديدم . فرمود : اما او به خلافت رسيده است . سپس پرسيد : ابن زيات چه كرد ؟ گفتم :\r\nمردم همراهش هستند و فرمان فرمان اوست . فرمود اين كار بر او نافرخنده است .\r\nآنگاه سكوت فرمود و پس از لحظه‌يى گفت : فرمان و تقدير خداوند اجرا مىشود و از آن چاره نيست . اى خيران ! واثق مرد و متوكل خليفه شد و ابن زيات كشته شد .\r\nگفتم : فدايت گردم ، اين موضوع چه هنگامى اتفاق افتاده است ؟ فرمود : شش روز پس از بيرون آمدن تو . « 1 »\r\n( 1 ) سبب رفتن آن حضرت از مدينه به سامرا « 2 » چنين بود كه عبد الله بن محمد در مدينه فرمانده نظامى و پيشنماز بود . او در مورد ايشان پيش متوكل سخن‌چينى كرد و پس از آن هم تصميم به آزار ايشان گرفت و چون به امام هادى خبر رسيد كه عبد الله سخن چينى كرده است ، نامه‌يى در اين باره براى متوكل نوشت و در آن متذكر شد كه عبد الله سخن چينى كرده و دروغ بر ايشان بسته است . متوكل به نامهء ايشان پاسخ داد و در نامه از ايشان خواست به سامرا بيايد و گفتار و رفتار پسنديده نسبت به ايشان معمول خواهد شد . نامهء متوكل چنين بود : ( 2 ) « بسم الله الرحمن الرحيم . اما بعد ، همانا كه امير المؤمنين منزلت تو را مى - شناسد و خويشاوندى تو را پاس مىدارد و حقوق ترا رعايت مىكند و مىخواهد كارها را در بارهء تو و خاندان تو چنان فراهم آورد كه خداوند متعال احوال شما و ايشان را اصلاح فرمايد و عزت شما و ايشان را پايدار بدارد و امير المؤمنين مى - خواهد تو و ايشان در كمال ايمنى باشيد و با اين كار رضايت پروردگار خويش را طلب مىكند و مىخواهد آنچه را بر او واجب است انجام دهد ، وانگهى امير المؤمنين چنين تصميم گرفته است عبد الله بن محمد را از شغل فرماندهى نظامى و امامت مسجد مدينه بر كنار نمايد و اين به آن جهت است كه حق ترا ندانسته و\r\n\r\n\r\n","description":"","footnote":"\r\n( 1 ) . اين خبر هم در اصول كافى ، ص 498 ، ج 1 ، و ارشاد مفيد ، ص 309 ، آمده است . م .\r\n( 2 ) . سامرا : در بارهء ضبط اين كلمه كه چند گونه است و اهميت و چگونگى ساختن اين شهر ، ياقوت در معجم البلدان مفصل بحث كرده است . م .\r\n","page_name":" 400 ","page_number":400},
  {"content":"\r\n\r\nمنزلت تو را كوچك و سبك پنداشته است و در آن هنگام كه به تو تهمتى زده و چيزى نسبت داده بود ، امير المؤمنين برى بودن تو از آن و راستى نيت و خير خواهى و نيكوكارى تو را دانست و اين سخن تو را پذيرفت كه هرگز در پى آن نبوده‌اى و امير مؤمنان آن كارها را به محمد بن فضل واگذار كرد و به او فرمان داد در بزرگداشت و گراميداشت تو فروگذار نباشد و فرمان و راى تو را مورد توجه قرار دهد و با اين كار به خداوند و امير مؤمنان تقرب جويد . ضمنا امير مؤمنان مشتاق تو است و دوست مىدارد ترا ببيند و ديدار تازه كند . اكنون اگر تو هم ديدار او و ماندن پيش او را دوست مىدارى و نشاط آن را دارى مناسب است خودت و هر كس از خاندان و دوستان و خدمتكارانت را كه انتخاب مىكنى با آرامش و مهلت حركت كنيد .\r\nهر گاه مىخواهيد كوچ كنيد و هر جا مىخواهيد فرو آييد و به هر گونه كه مىخواهيد راه بسپريد اگر هم دوست داشته باشى يحيى بن هرثمه خدمتگزار و وابستهء امير مؤمنان و همراهانش كه سپاهى هستند همراه شما باشند . هر گاه كوچك و حركت كنى آنان هم حركت كنند و در اين باره فرمان با تو است و به او فرمان داده‌ايم كه در فرمان تو باشد . از خداوند طلب خير كن و حركت كن تا به حضور امير مؤمنان برسى و هيچ يك از برادران و فرزندان و افراد خاندان او در نظرش به منزلت و مقام تو نمى - رسد و او هم نسبت به آنان به اندازه‌يى كه نسبت به تو مهربان و نيكوكار و آسوده خاطر است ، نيست و سلام و رحمت و بركات خداوند بر تو باد ، و اين نامه را ابراهيم بن عباس در ماه جمادى الآخر سال دويست و چهل و سه نوشته است . »\r\n( 1 ) چون اين نامه به امام هادى ( ع ) رسيد ، آمادهء حركت شد و يحيى بن هرثمه هم همراه ايشان بود تا به سامرا رسيدند . ولى همين كه به سامرا رسيد ، متوكل دستور داد او را بار ندهند و در كاروانسرايى كه معروف به كاروانسراى درماندگان بود فرو آورده شد و سپس متوكل دستور داد خانه‌يى را براى ايشان خالى كردند و به آنجا منتقل شدند .\r\n( 2 ) صالح بن سعيد مىگويد : همان روزى كه امام هادى ( ع ) به سامراء رسيد به ديدارش رفتم و گفتم : فدايت گردم ، اينان در همهء كارها مىخواهند شما را كوچك كنند و پرتو شما را خاموش نمايند ، تا آنجا كه در اين كاروانسراى ناپسند كه ويژهء مستمندان و درماندگان است شما را فرود آوردند . فرمود : اى پسر سعيد ! در چه فكرى ؟ آنگاه با دست خود اشاره كرد و فرمود نگاه كنم و چون نگريستم بوستانهاى\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nآراسته و جويبارهاى روان و باغهاى نيكو ديدم كه در آن كنيزكان عطر آگين و غلامانى همچون لؤلؤ مكنون ديدم و چشم حيران و شگفتيم افزون شد و فرمود : اى سعيد ! هر جا كه باشيم اين چيزها در اختيار ماست و ما در كاروانسراى درماندگان نيستيم . « 1 »\r\n( 1 ) امام هادى ( ع ) در مدت اقامت در سامراء بر حسب ظاهر گرامى و محترم بود و هر چند متوكل در صدد چاره و كارسازى بود كه آن حضرت را فرو گيرد ، بر آن توفيق نيافت و براى متوكل و آن حضرت احاديث بسيار است كه با ذكر آن كتاب طولانى مىشود . « 2 »\r\n( 2 ) به امام صادق ( ع ) گفته شد : براى كسى كه يكى از شما را زيارت كند چه پاداشى است ؟ فرمود : همچون كسى است كه پيامبر ( ص ) را زيارت كند .\r\n( 3 ) امام رضا ( ع ) فرموده است : همانا براى هر امامى بر گردن دوستان و شيعيان ايشان حقى است و عهدى و يكى از لوازم وفاى به عهد و حسن اداى آن زيارت مرقدهاى ايشان است . هر كس آنان را با رغبت زيارت كند و به آنچه آنان رغبت داشته‌اند تصديق كند ، امامان او در قيامت شفيعان او خواهند بود . « 3 »\r\n( 4 ) امام ابو محمد حسن بن على عسگرى ( ع ) فرموده است : قبر من در سامرا مايهء امان هر دو گروه است . « 4 » تولد امام هادى روز سه شنبه نيمهء ذى حجه سال دويست و دوازده هجرى در مدينه بوده است و در سوم رجب دويست و پنجاه و چهار در سامرا رحلت فرموده است و عمر ايشان چهل و يك سال و هفت ماه بوده است و مادرش كنيزى به نام سمانه است و مدت امامت آن حضرت سى و سه سال بوده است و مدت توقف ايشان در سامرا ده سال و چند ماه بوده است . « 5 »\r\n\r\n\r\n","description":"","footnote":"\r\n( 1 ) . تمام اين بخش عينا و بدون كم و بيشى در صفحات 313 و 314 ارشاد مفيد آمده است و در اعلام الوراى طبرسى هم نقل شده است . م .\r\n( 2 ) . ستيزه و دشمنى متوكل با آل على عليهم السلام در بسيارى از كتابهاى پيش از ارشاد مفيد و روضة آمده است ، از جمله به مروج الذهب مسعودى ، بخش زندگى متوكل مراجعه شود و در كتب قرن ششم و هفتم اهل سنت براى ديدن نمونه‌هايى از اين آزارها به صفحات 359 تا 361 تذكرة الخواص سبط ابن جوزى ، چاپ نجف مراجعه فرماييد . م .\r\n( 3 ) . در عيون اخبار الرضا آمده و قبلا منابع آن ذكر شد . م .\r\n( 4 ) . در تهذيب طوسى ، ص 93 ، ج 6 ، آمده است . م .\r\n( 5 ) . براى اطلاع از اقوال ديگر به بحار الانوار ، صفحات 113 تا 117 ، جلد پنجاهم رجوع كنيد . م .\r\n","page_name":" 402 ","page_number":402},
  {"content":"\r\n\r\nاين اشعار در بارهء آن حضرت سروده شده است ( ظاهرا از قصيدهء رائيهء محمد بن ابى طلحهء عونى است ) :\r\n« اى پسر كسى كه شفيع و مطاع است و اى پسر چراغهاى تابان و سپيد چهرگان و اى پسر آيين و دين و اى پسر قرآن و روايت و حديث ! تو بايد كشته شوى ؟ ! اينها كه براى تو برشمردم در صحرا و شهر شناخته شده است . از جميع جهات پاكيزه و از هر شائبه و كدورتى به دورى . درود بر كسى كه با نام او امامها به ده مىرسد و سلام از خدا بر امام يازدهم . » « 1 »\r\n( 1 )\r\n\r\nمجلس بيست و هشتم در امامت و مناقب ابو محمد حسن بن على العسكرى ( ع )\r\n( 2 ) پس از امام ابو الحسن هادى ( ع ) پسرش ابو محمد حسن بن على ( ع ) امام است زيرا همهء صفات فضل در او جمع و بر همگان مقدم بوده است و براى او مقتضيات امامت و رياست از علم و زهد و عقل و عصمت و شجاعت فراهم بوده و پدرش هم تصريح بر امامت او كرده است و دلايل ديگرى كه در گذشته بيان شد .\r\n( 3 ) على بن مهزيار « 2 » مىگويد : به امام هادى گفتم به خدا پناه مىبرم ، ولى اگر حادثه‌يى براى شما پيش آمد ، به چه كسى بايد مراجعه كنم ؟ فرمود : جانشين و صاحب عهد من ، پسر بزرگم يعنى امام حسن ( ع ) است . « 3 »\r\n( 4 ) محمد بن يحيى مىگويد : پس از درگذشت محمد پسر امام هادى براى عرض تسليت به حضورش رفتم . ابو محمد حسن بن على هم نشسته بود كه گريست و حضرت هادى به ايشان رو كرد و فرمود : خداوند امامت را در تو نهاده است و از اين جهت خدا را سپاس و ستايش مىگويم . « 4 »\r\n( 5 ) عبد الله بن محمد اصفهانى مىگويد : « امام هادى فرمود : امام شما پس از من كسى است كه بر جنازهء من نماز مىگزارد » و ما پيش از مرگ امام هادى ، امام حسن را نمى - شناختيم و چون امام هادى رحلت فرمود ايشان آمد و بر جنازهء پدر نماز گزارد . « 5 »\r\n\r\n\r\n","description":"","footnote":"\r\n( 1 ) . اين اختصار در مورد حضرت هادى و حضرت عسكرى كه در فصل بعد ملاحظه مىكنيد ، سؤال برانگيز است . آيا خليفگان بغداد و دست نشاندگان ايشان در خراسان در اين باره و ارتباط بيشتر اين دو بزرگوار با حضرت بقية اللَّه ( ع ) حساسيت داشته‌اند ؟ . م .\r\n( 2 ) . عينا با ذكر سلسلهء اسناد در ارشاد مفيد آمده است . م .\r\n( 3 ) . عينا با ذكر سلسلهء اسناد در ارشاد مفيد آمده است . م .\r\n( 4 ) . عينا با ذكر سلسلهء اسناد در ارشاد مفيد آمده است . م .\r\n( 5 ) . عينا با ذكر سلسلهء اسناد در ارشاد مفيد آمده است . م .\r\n","page_name":" 403 ","page_number":403},
  {"content":"\r\n\r\n( 1 ) محمد بن على بن ابراهيم بن موسى بن جعفر مىگويد : كار بر ما سخت شد . پدرم به من گفت : بيا نزد اين مرد يعنى امام حسن عسكرى برويم كه معروف به سخاوت است .\r\nگفتم : او را مىشناسى ؟ گفت : نه او را مىشناسم و نه تاكنون او را ديده‌ام . « 1 » به سوى خانهء ايشان رفتيم . پدرم ميان راه به من گفت : چه نيازمنديم كه پانصد درهم به ما ببخشد .\r\nصد درهم براى جامه ، دويست درهم براى خريد آرد و دويست درهم براى مخارج ديگر . من هم در دل گفتم : اى كاش سيصد درهم به من ببخشد با صد درهم ، خرى بخرم و صد درهم هزينهء جامهء من و صد درهم براى مخارج ديگر ، و به ناحيهء جبل بروم .\r\nگويد : همين كه بر در خانهء امام حسن رسيديم ، غلامش بيرون آمد و گفت : على بن ابراهيم و پسرش وارد شوند . چون وارد خانه شديم و سلام داديم به پدرم گفت : اى على ! چه چيز موجب شده است كه تا كنون پيش ما نيايى ؟ گفت : اى سرور من ! آرزو داشتم كه ترا با اين وضع ، خود ببينم ، و چون از خانه‌اش بيرون آمديم غلامش از پى ما آمد و نخست كيسه‌يى به پدرم داد كه در آن پانصد درهم بود و گفت : دويست درهم براى جامه و دويست درهم براى آرد و صد درهم براى هزينه‌هاى ديگر . كيسه‌يى هم به من داد و گفت : اين سيصد درهم است . صد درهم براى بهاى خر ، صد درهم براى هزينهء جامه و صد درهم براى هزينه‌هاى ديگر و به سمت جبل مرو و به سورا « 2 » برو . گويد :\r\nاو به سورا رفت و آنجا زن گرفت و امروز درآمدش ساليانه دو هزار دينار است و با وجود اين پيرو مذهب واقفيه است . « 3 »\r\n( 2 ) محمد بن ابراهيم كردى كه راوى اين روايت است مىگويد : به او گفتم چه دليل و نشانه‌يى بهتر از اين ؟ گفت : راست مىگويى ولى مذهب واقفيه چيزى است كه بر آن عادت كرده‌ايم ! ( 3 ) احمد بن حارث قزوينى مىگويد : همراه پدرم در سامرا بودم و پدرم مير آخور بود و عهده‌دار امور مركبهاى ابو محمد حسن بن على بود . مستعين عباسى « 4 » استرى\r\n\r\n\r\n","description":"","footnote":"\r\n( 1 ) . عينا با ذكر سلسله اسناد در ارشاد مفيد آمده است . م .\r\n( 2 ) . سورا نام چشمه زارى نزديك بغداد است . در ارشاد مفيد سواد آمده است . م .\r\n( 3 ) . واقفيه گروهى هستند كه پس از حضرت موسى بن جعفر ، امامت حضرت رضا را نپذيرفته‌اند . م .\r\n( 4 ) . دوازدهمين خليفهء عباسى كه برادر متوكل است و پس از مرگ منتصر پسر متوكل از 248 تا 251 خليفه بوده است . رك . به : معجم الاسرات ، زامباور ، ص 3 . م .\r\n","page_name":" 404 ","page_number":404},
  {"content":"\r\n\r\nداشت بسيار زيبا و چموش و سركش و نمىگذاشت كه كسى دهانه بزند و سوارش شود و تمام مهترها آنچه كردند راهى براى اين كار پيدا نكردند . يكى از نديمان مستعين گفت : اين استر را براى ابن الرضا ( حضرت امام حسن عسكرى ) بفرست ، ممكن است او بتواند سوارش شود يا اينكه اين او را خواهد كشت ! گويد : آن استر را براى ايشان فرستاد . پدرم هم همراهش بود . هنگامى كه امام حسن وارد خانه شد ، من هم با پدرم بودم . ايشان به آن استر كه در صحن خانه ايستاده بود نگريست . به جانب آن رفت و دست بر كفل جانور نهاد . من به آن استر نگاه مىكردم . چندان عرق كرده بود كه از آن فرو مىچكيد . سپس امام حسن پيش مستعين رفت و سلام داد . مستعين خوشامد گفت و نزديك آمد و گفت : اى ابو محمد ! بر اين استر لگام بزن .\r\nايشان به پدرم فرمود : اين استر را لگام بزن . مستعين گفت خودت اين كار را انجام بده . امام حسن ( ع ) عباى خود را كنار نهاد و برخاست و استر را لگام كرد و برگشت و نشست . مستعين گفت : بر آن زين بگذار . باز ايشان به پدرم گفت بر اين استر زين بگذار و مستعين گفت خودت اين كار را انجام بده و ايشان دوباره برخاست و آن را زين كرد و برگشت . مستعين گفت : آيا صلاح نمىدانى خودت سوار شوى و آن را بيازمايى ؟ ايشان برخاست و بدون آنكه استر چموشى كند سوار آن شد و آن را در صحن خانه به حالت دو در آورد و سپس آن را وادار به حركت آرام كرد و استر به بهترين گونه فرمانبردار بود . امام حسن برگشت و پياده شد . مستعين گفت : آن را چگونه يافتى ؟ فرمود : مركبى به اين خوبى و راحتى نديده‌ام . مستعين گفت : امير المؤمنين آن را به تو بخشيد و ايشان به پدرم گفت : آن را بگير و پدرم لگامش را گرفت و برد .\r\n( 1 ) ابو حمزهء نصير يعنى نصير خادم مىگويد : مكرر مىشنيدم كه امام حسن عسكرى ( ع ) با غلامان خود به زبان ايشان سخن مىگفت و ميان ايشان گروهى ترك و گروهى رومى و گروهى از مردم اسلاو ( صقلاب ) بودند . من از اين موضوع شگفت كردم و با خود گفتم : اين مرد در مدينه متولد شده است و تا هنگام رحلت پدرش ابو الحسن هادى ( ع ) كه هيچ جا ظاهر نمىشده است ، كسى هم كه او را نديده است ، چگونه اين لغات را مىداند ؟ امام حسن ( ع ) روى به من كرد و گفت : خداوند حجت خود را از ديگر مردمان آشكار مىسازد و شناخت همه چيز را به او ارزانى مىدارد و همهء لغات و انساب و حوادث را مىداند ، و اگر چنين نباشد چه فرقى ميان او و ديگر مردم است ؟\r\n\r\n","description":"","footnote":"","page_name":" 405 ","page_number":405},
  {"content":"\r\n\r\n( 1 ) محمد بن اسماعيل بن ابراهيم بن موسى بن جعفر ( ع ) مىگويد : عباسيها نزد صالح بن وصيف رفتند كه امام حسن عسكرى ( ع ) پيش او زندانى بود و گفتند بر او سخت بگير و گشايشى در كارش فراهم مكن . صالح گفت : مىگوييد چه كنم ؟ دو مرد از بدترين مردم را بر او گماشتم و آنان را از لحاظ عبادت و روزه گرفتن و نيكوكارى به درجهء بسيار بزرگى رسيدند . آنگاه دستور داد آن دو را آوردند و به آن دو گفت :\r\nواى بر شما ! در مورد اين مرد چه مىگوييد ؟ گفتند : چه مىتوانيم بگوييم ؟ در بارهء مردى كه همهء شب را نماز مىگزارد و روزها هميشه روزه‌دار است . سخن هم نمى - گويد و فقط به عبادت مشغول است و چون به ما مىنگرد لرزه بر اندام ما مىافتد و اختيار از دست ما بيرون مىرود . عباسيها همين كه اين سخن را شنيدند نااميد برگشتند .\r\n( 2 ) و اصحاب ما روايت مىكنند كه امام حسن عسكرى ( ع ) را به سرهنگى سپردند كه بر ايشان بسيار سخت مىگرفت و آزار مىرساند . همسر آن سرهنگ به او گفت :\r\nاز خدا بترس . گويا نمىدانى چه كسى در خانهء تو زندانى است ؟ و صلاح و عبادت آن حضرت را ياد آور شد و گفت : من از اين روى بر تو بيمناكم . آن سرهنگ گفت :\r\nبه خدا سوگند او را ميان درندگان مىاندازم و در اين مورد اجازه گرفت . به او اجازه دادند و چنان كرد و هيچ شك نداشتند كه درندگان آن حضرت را دريده‌اند . ولى چون نگريستند كه ببينند چه شده است ، ايشان را ديدند كه به نماز ايستاده است و درندگان اطراف ايشانند . دستور داد ايشان را بيرون آرند و به خانهء خودشان ببرند . « 1 »\r\n( 3 ) حسن بن محمد اشعرى و محمد بن يحيى و كسان ديگرى غير از آن دو نقل مىكنند كه احمد بن عبيد الله بن خاقان سرپرست املاك و ماليات قم بود . روزى در مجلس او سخن از علويان و مذاهب ايشان به ميان آمد . با آنكه او سخت از اهل بيت رو گردان و ناصبى بود ، گفت : من هيچ يك از علويان سامرا را نديده و نمىشناسم كه در سكون و آرامش و پاكدامنى و خردمندى و رفتار و اهميت در نظر خاندان چون حسن بن على بن محمد بن رضا باشد . بنى هاشم او را بر همهء سالخوردگان خود مقدم مىداشتند و نزد فرماندهان نظامى و وزيران و عموم مردم هم همان گونه بود . به ياد دارم روزى كنار پدرم ايستاده بودم و آن روز ، روز جلوس عمومى او بود . ناگاه\r\n\r\n\r\n","description":"","footnote":"\r\n( 1 ) . اين سه روايت هم با ذكر سلسلهء سند در ارشاد مفيد آمده است . م .\r\n","page_name":" 406 ","page_number":406},
  {"content":"\r\n\r\nپرده‌داران او آمدند و گفتند : ابو محمد ، ابن الرضا بر در است . پدرم با صداى بلند گفت : اجازه دهيد . من از رفتار پرده‌داران تعجب كردم كه چگونه در حضور پدرم كنيهء كسى را مىگويند و حال آنكه در حضور او فقط از خليفه يا وليعهد يا كسانى كه خليفه دستور داده بود با كنيه ياد مىشد . در اين هنگام مردى گندم گون و خوش قامت و نيكو چهره كه داراى اندام برازنده بود آشكار شد . جوان بود ، در عين حال شكوه و جلال ويژه‌يى داشت و چون پدرم به او نگريست از جا برخاست و چند گام به استقبال او رفت و نديده بودم كه پدرم چنين كارى نسبت به هيچ يك از بنى هاشم و فرماندهان نظامى انجام دهد و چون نزديك رسيد ، پدرم او را در آغوش كشيده چهره و سينه‌اش را بوسيد و دستش را گرفت و بر سجاده‌يى كه خود نشسته بود نشاند و خود كنار او نشست و روى خود را به طرف او كرد و شروع به گفتگو با او نمود و مكرر مىگفت : فدايت گردم ، و من از رفتار پدرم در شگفت بودم . در اين هنگام پرده‌دار آمد و گفت : موفق اينجا مىآيد . « 1 » معمولا هر گاه موفق مىآمد ، نخست پرده‌داران و فرماندهان مخصوص مىآمدند و در دو صف مىايستادند تا او بيايد و برود . در آن روز پدرم بدون توجه همچنان با ابن الرضا سخن مىگفت تا آنكه غلامان ويژهء موفق ظاهر شدند . در اين هنگام پدرم به او گفت : فدايت گردم ، اكنون اگر بخواهيد مىتوانيد برويد ، و به پرده‌داران خود گفت : او را از پشت آن دو صف ببريد كه اين مرد ( يعنى موفق ) او را نبيند . او برخاست . پدرم نيز برخاست و او را در آغوش كشيد و او رفت . من به پرده‌داران و غلامان پدرم گفتم : اين چه كسى بود كه او را در حضور پدرم با كنيه معرفى و صدا مىكرديد و پدرم با او چنين رفتار كرد ؟ گفتند : مردى علوى است كه به او حسن بن على مىگويند و معروف به ابن الرضا است ، و اين موجب افزونى تعجب من شد و تمام آن روز را در بارهء او مىانديشيدم و در بارهء رفتار پدرم با او فكر مىكردم . چون شب فرا رسيد ، پدرم به عادت خود كه همه شب پس از نماز عشاء مىنشست و به امورى كه لازم بود به خليفه گزارش دهد رسيدگى مىكرد و نامه‌ها و فرمانها را بررسى مىكرد ، نشست . من هم مقابل او نشستم . كسى هم پيش او نبود .\r\nپدرم گفت : احمد ! آيا كارى دارى ؟ گفتم : آرى پدر جان ! سؤالى دارم كه اگر اجازه\r\n\r\n\r\n","description":"","footnote":"\r\n( 1 ) . موفق خليفه نبوده است . او پسر متوكل است و برادرش معتمد خليفه بوده است .\r\nپسر موفق هم بعدها با لقب معتضد به خلافت رسيده است . رك . به : معجم الانساب و الاسرات الحاكمه ، زامباور ، ص 3 . م .\r\n","page_name":" 407 ","page_number":407},
  {"content":"\r\n\r\nدهى بپرسم . گفت : بپرس . گفتم : پدر جان ! اين مردى كه امروز صبح شما نسبت به او اين همه احترام و بزرگداشت كردى و جان خود و پدر و مادرت را فداى او مىكردى كيست ؟ گفت : پسر جان ! او امام رافضيان است . حسن بن على و معروف به ابن الرضا است . سپس مدتى سكوت كرد . من هم ساكت بودم و بعد گفت : پسر جان ! اگر امامت از ميان خلفاى عباسى ما بيرون رود هيچ كس از بنى هاشم غير از او شايسته خلافت نيست ، به سبب فضل و پارسايى و خوددارى و پاكدامنى و اخلاق پسنديده و نيكوكارى كه در اوست و اگر پدرش را مىديدى مردى خردمند و بزرگ و فاضل را ديده بودى و بر تعجب و تفكر تو افزوده مىشد . من نسبت به رفتار پدر خود بيشتر در فكر رفتم و بر خشم من افزوده شد و تمام همت من اين بود كه بيشتر در بارهء ابن الرضا تحقيق كنم و از احوال او آگاه شوم . از هيچ يك از بنى هاشم و فرماندهان و دبيران و قاضيان و فقيهان و ديگر مردم در بارهء او سؤال نكردم ، مگر اينكه او را در نظر ايشان در كمال بزرگى و جلال ديدم و همگان از او به نيكى ياد كردند و او را بر همهء افراد خاندانش مقدم داشتند و بر پير مردان و سالخوردگان هم ترجيح دادند و چون ديدم كه دوست و دشمن يك زبان بر او درود مىفرستند و او را مىستايند ، قدر و منزلت او در چشم من بزرگ شد . يكى از اشعريها كه آنجا بود از احمد بن عبيد الله پرسيد : وضع برادر امام حسن عسكرى يعنى جعفر چگونه بود و خبر او چيست ؟ گفت : جعفر كيست كه در باره‌اش سؤال شود يا قابل مقايسه با ابن الرضا باشد ؟ جعفر مردى بود كه آشكارا فاسق بود و بد كار و باده‌گسارى مىكرد و كوچك‌ترين فردى است كه من ديده‌ام . پردهء صلاح خويش را دريد و فرومايه و كم ارزش بود .\r\n( 1 ) احمد آنگاه گفت : هنگام مرگ ابن الرضا چنان اضطرابى به خليفه و يارانش دست داد كه من سخت در تعجب افتادم و هرگز هم گمان نمىكردم كه مرگ او به اين زودى اتفاق افتد . و چنين بود كه چون ابن الرضا بيمار شد ، خليفه به پدرم پيام فرستاد كه ايشان بيمار شده است . پدرم همان ساعت سوار شد و به كاخ خليفه رفت و شتابان همراه پنج تن از خواص خليفه كه يكى از ايشان سرهنگى بود برگشت و به آنان دستور داد در خانهء ابن الرضا باشند و از احوال ايشان مطلع و آگاه باشند و پى قاضى القضاة فرستاد و او را احضار كرد كه چون آمد دستور داد ده تن از كسانى را كه به دين و پارسايى و امانت ايشان اعتماد باشد انتخاب كند و بياورد و چون آمدند\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nآنان را هم به خانهء ابن الرضا ( ع ) فرستاد و دستور داد شب و روز در خانهء او باشند و آنان تا هنگامى كه ابن الرضا رحلت فرمود آنجا بودند و چون خبر رحلت آن بزرگوار منتشر شد ، شهر سامرا يك پارچه شيون و فرياد شد و بازارها همه تعطيل شد و بنى هاشم و فرماندهان نظامى و همهء مردم در تشييع جنازه حاضر شدند و سامرا چون قيامت شد ، و چون از تشييع فارغ شدند خليفه به ابو عيسى پسر متوكل دستور داد بر جنازه نماز گزارد . ابو عيسى آمد و كفن از چهرهء ابن الرضا گشود و آن را به بنى هاشم اعم از علويان و عباسيان نشان داد و گفت فرماندهان و دبيران و قاضيان و اشخاص معروف به عدالت هم آمدند و آنگاه گفت : اين حسن بن على بن محمد بن - الرضا است كه به مرگ طبيعى در بستر خود درگذشته است و از خدمتگزاران و اشخاص مورد اعتماد خليفه و از قاضيان و از پزشكان فلان اشخاص به هنگام مرگ او حضور داشته‌اند . سپس چهره را پوشاند و نماز گزارد و دستور دفن داد . پس از مراسم به خاك سپارى ، جعفر برادر ابن الرضا به حضور پدرم آمد و گفت : مرا به مرتبهء برادرم بگمار و من در هر سال به تو بيست هزار دينار مىپردازم . پدرم او را از خود راند و با او سخنان ناخوش گفت . از جمله به او گفت : اى نادان ! خليفه كه خدايش زنده بدارد ، شمشير برهنه كشيد تا كسانى را كه برادرت و نياكانش را امام مىدانند از آن اعتقاد باز دارد ، اين كار براى او ممكن نشد . اكنون اگر تو در نظر شيعيان پدرت امام باشى و شيعيان برادرت هم ترا امام بدانند تو را به خليفه نيازى نيست كه اين مرتبه را به تو بدهد و به غير خليفه هم نياز نخواهى داشت و اگر در نظر و اعتقاد ايشان امام نباشى به يارى ما به آن نخواهى رسيد و پس از اين گفتگو در نظر پدرم بسيار خوار و زبون آمد و فرمان داد كه به او اجازهء ورود ندهند و تا هنگام مرگ پدرم و بيرون آمدن ما از سامرا ، جعفر به همان حال بود .\r\n( 1 ) خليفه در جستجوى پسر امام حسن برآمد كه تا امروز هم همچنان در آن جستجو است و راهى بر آن نيافته است ، و شيعيان او معتقدند كه ابن الرضا پسرى از خود باقى گذاشته كه در امامت قائم مقام اوست . « 1 »\r\n( 2 ) تولد امام حسن عسكرى ( ع ) روز جمعه هشتم ماه ربيع الثانى در مدينه بوده\r\n\r\n\r\n","description":"","footnote":"\r\n( 1 ) . اين موضوع با ذكر سلسلهء سند و اينكه در سال 278 احمد آن را نقل كرده است در صفحات 40 تا 44 كمال الدين و تمام النعمه صدوق ( رضي الله عنه ) ، چاپ آقاى على اكبر غفارى ، 1405 قمرى و در ارشاد مفيد ، و فهرست شيخ طوسى آمده است . م .\r\n","page_name":" 409 ","page_number":409},
  {"content":"\r\n\r\nاست و گفته شده در سامرا در ماه ربيع الثانى سال دويست و سى و دو هجرى متولد شده است و به روز جمعه هشتم ربيع الاول سال دويست و شصت در بيست و هشت سالگى رحلت فرموده و مدت امامت ايشان شش سال بوده است . آغاز بيمارى ايشان روز اول ماه ربيع الاول آن سال بوده و روز جمعه درگذشته‌اند .\r\n( 1 ) مادر آن حضرت كنيزى به نام حديثه است . « 1 »\r\n( 2 ) فضيلت زيارت او در مجلس قبل گفته شد و خود فرموده است كه مرقد من در سامرا مايهء امان هر دو گروه است .\r\n( 3 ) اين ابيات در بارهء ايشان سروده شده است :\r\n« درود بر آن كسى كه سامرا جايگاه اوست . سلام بر آن كسى كه در اخبار استوار مايهء اميد است . سلام بر اين فرزندان زمزم و صفا و خيف و منى و كعبه و مقام و حجر . سلام من بر پنج تن نخستين و هفت تن ، شايد آنان در محشر شفيع من شوند . »\r\n( 4 ) دعبل چنين سروده است :\r\n« همانا يهوديان به سبب دوست داشتن پيامبر خود از سختيهاى روزگار ستم پيشه در امانند . همچنين مسيحيان به سبب دوستى پيامبرشان به نرمى و آرامش در دهكده‌هاى نجران گام بر مىدارند ، و مسلمانان به محبت خاندان پيامبر خود در آفاق آتش مىزنند ! »\r\n( 5 )\r\n\r\nمجلس بيست و نهم در بارهء نرجس مادر امام قائم عليه السلام نام اصلى او مليكه و دختر شيوعا پسر قيصر است\r\n( 6 ) بشر بن سليمان كه به خريد و فروش بردگان اشتغال داشت از اعقاب ابو ايوب انصارى است و از دوستان و ياران حضرت هادى و حضرت امام حسن عسكرى بوده است . مىگويد : سرور من امام ابو الحسن هادى ( ع ) امور شرعى مربوط به بندگان را به من آموخته بود و معمولا بدون اجازهء ايشان خريد و فروش نمىكردم و از موارد شبهه پرهيز مىكردم و كم كم در اين مورد شناخت من كامل شد و موارد\r\n\r\n\r\n","description":"","footnote":"\r\n( 1 ) . براى اطلاع بيشتر از ديگر روايات به بحار الانوار ، صفحات 135 تا 237 جلد 50 ، چاپ جديد مراجعه فرماييد . م .\r\n","page_name":" 410 ","page_number":410},
  {"content":"\r\n\r\nحلال و حرام را مىشناختم . شبى كه در خانهء خود بودم ، چون پاسى از شب گذشت ديدم در خانه‌ام در سامرا كوبيده شد . شتابان بر در خانه دويدم و كافور خادم « 1 » فرستادهء امام هادى را ديدم كه مرا به حضور ايشان فرا خواند . جامه پوشيدم و رفتم و چون وارد خانه شدم ديدم با پسرش امام حسن عسكرى گفتگو مىفرمايد و خواهرش حكيمه هم پشت پرده نشسته بود . همين كه من نشستم امام هادى فرمود : اى بشر ! تو از اعقاب انصار هستى و محبت و دوستى ما همواره در دلهاى شما بوده است و نسلها آن را از يك ديگر به ارث برده‌اند . من اكنون مىخواهم ترا به فضيلتى ويژه گردانم كه از ديگر شيعيان گوى سبقت ببرى و رازى را به تو مىگويم و ترا پى كارى مىفرستم كه آن را انجام دهى . ( 1 ) آنگاه نامه‌يى كوچك به خط رومى نوشت و به زبان رومى و بر آن مهر خويش را زد و چنته‌يى زرد بيرون آورد كه در آن دويست و بيست دينار بود و فرمود :\r\nاين را بگير و به بغداد برو و پيش از ظهر فلان روز در گذرگاه فرات حاضر باش و چون زورقهاى حامل بردگان و كنيزان برسد ، گروه بسيارى از خريداران كه نمايندگان فرماندهان عباسى هستند و اندكى هم از جوانمردان عراق دور آنها را خواهند گرفت .\r\nتو آن روز از دور مواظب برده فروشى به نام عمرو بن يزيد باش تا آنكه كنيزى را كه داراى اين صفات است و دو جامهء حرير خوش رنگ و تازه بر تن دارد براى فروش عرضه كند . آن كنيز اجازه نمىدهد كه هيچ خريدارى روى او را بگشايد و به اندامش دست كشد ، يا جامه از تنش كنار كشد . در اين هنگام برده فروش او را مىزند و او به زبان رومى فرياد برمىآورد و معنى آن چنين است كه از حال خود و كشف حجاب خويش شكوه مىكند . در اين هنگام يكى از خريداران خواهد گفت : اين كنيز به سيصد دينار از من باشد كه عفت و پاكدامنى او موجب رغبت بيشتر من شد و آن كنيز به زبان عربى مىگويد : اگر در جامهء سليمان و بر تخت پادشاهى او ظاهر شوى در من هيچ گونه رغبتى براى تو ظاهر نخواهد شد و مالت را براى خودت نگهدار و بيهوده آن را خرج مكن . برده فروش به آن كنيز مىگويد : چاره چيست ؟ ناچار تو را بايد فروخت . كنيز مىگويد : اين همه شتاب چرا ؟ بايد خريدارى باشد كه دل من به امانت و وفاى او آرام گيرد . در اين هنگام تو برخيز و پيش عمرو بن يزيد برده فروش\r\n\r\n\r\n","description":"","footnote":"\r\n( 1 ) . در كتب رجال فقط نام اين مرد كه مورد اعتماد و وثوق است آمده است . رك . به :\r\nصفحهء 155 رجال ، ابن داود حلى ، چاپ 1392 قمرى ، نجف . م .\r\n","page_name":" 411 ","page_number":411},
  {"content":"\r\n\r\nبرو و به او بگو همراه من نامهء كوچكى از يكى از اشراف است كه به لغت رومى و خط رومى نوشته و در آن كرم و وفا و خرد و سخاى خويش را نوشته است ، اكنون اين نامه را به او بده بخواند تا خوى و اخلاق نويسندهء آن را بداند و اگر به او راضى شد و تمايل پيدا كرد من وكيل نويسنده هستم كه او را از تو بخرم .\r\n( 1 ) بشر بن سليمان مىگويد : من تمام دستورهاى سرور خودم حضرت هادى را انجام دادم . همين كه آن كنيز به نامه نگريست ، به سختى و با صداى بلند گريست و به عمرو بن يزيد گفت : بايد مرا به نويسندهء اين نامه بفروشى و سوگند سخت خورد كه اگر از فروختن او خوددارى كند ، خود را خواهد كشت . من در مورد قيمت با عمرو چانه مىزدم تا به همان مقدار كه در چنته بود به توافق رسيديم و درست معادل همان مبلغ بود . و آن دوشيزه را در حالى كه شاد و خندان بود از او گرفتم و به خانه‌يى كه در بغداد مىرفتم بردم . او آرامش پيدا نكرد تا هنگامى كه دوباره نامهء حضرت هادى را بيرون آورد و آن را بوسيد و بر گونه و سينه خود نهاد . با شگفتى به او گفتم : نامه‌يى را مىبوسى كه صاحب آن را نمىشناسى ؟ گفت : اى عاجز ناتوان كه ميزان شناخت تو از منزلت اولاد پيامبران اندك است ! گوش به من بسپار و دل به من بده كه چه مىگويم .\r\nمن مليكه دختر يشوعا و نوهء قيصر پادشاه رومم و من از اعقاب حواريين هستم و نسب من به شمعون ، وصى مسيح ( ع ) مىرسد . اكنون به تو خبرى شگفت مىدهم . پدر بزرگم قيصر مىخواست مرا در سيزده سالگى به همسرى برادرزادهء خود درآورد .\r\nسيصد تن از اعقاب حواريين را كه همگى كشيش و راهب بودند جمع كرد و هفتصد تن از ديگر كشيشانى كه داراى اهميت بودند و چهار هزار تن هم از فرماندهان سپاه و اميران لشكرها و سرپرستان عشاير دعوت كرد و از مال ويژهء خود تختى آراسته به گوهرهاى گوناگون فراهم آورد و در حياط كاخ قرار دادند و چهل پله داشت . چون برادرزاده‌اش از آن تخت بالا رفت و صليب‌ها را بر گرد او به گردش درآوردند و اسقفها خواستند مراسم ازدواج را انجام دهند و اوراق انجيل را منتشر كردند ، ناگاه همهء صليبها از بالا به زير فرو ريخت و پايه‌هاى تخت به لرزه درآمد و فرو افتاد و آن جوان كه به تخت بر شده بود مدهوش بر زمين افتاد . رنگ كشيشان پريد و لرزه بر اندامشان افتاد و سالارشان گفت : پادشاها ! ما را ببخش و اين نافرخندگيها كه آشكار شد دليل بر زوال آيين مسيحى و مذهب ملكانى است . پدر بزرگم از اين پيشامد سخت افسرده شد و فال بد زد و به كشيشان گفت : اين ستونها و صليبها را دوباره بر پا داريد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nو برادر اين نگون بخت درمانده را فراخوانيد و بياوريد تا اين دختر را به او تزويج كنم و نحوست اين با فرخندگى او بر طرف شود و چون اين كار را كردند ، براى او هم همان پيش آمد كه براى نخستين و ميهمانان پراكنده شدند و قيصر اندوهگين برخاست و به اندرون و حرم رفت و پرده‌ها را برافكندند . در آن شب در خواب ديدم كه مسيح و شمعون و گروهى از حواريون در كاخ پدر بزرگم آمده‌اند و منبرى از نور در آن نصب كرده‌اند كه سر بر آسمان مىسايد و آن را همان جا نهاده‌اند كه پدرم تخت خود را نهاده است . ( 1 ) در اين هنگام محمد ( ص ) و دامادش كه وصى اوست و گروهى از فرزندانش وارد شدند . مسيح پيش رفت و محمد ( ص ) را در آغوش كشيد و محمد ( ص ) به مسيح ( ع ) فرمود : اى روح الله ! من آمده‌ام كه از وصى تو شمعون ، دخترش مليكه را براى پسرم خواستگارى كنم و با دست خود به ابو محمد پسر نويسندهء اين نامه اشاره فرمود . مسيح ( ع ) به شمعون نگريست و گفت : اى شمعون ! شرف به سوى تو روى آورده است و پيوند خويشاوندى خود را با نسل محمد ( ص ) استوار كن . گفت :\r\nچنين كردم . محمد ( ص ) بر آن منبر رفت و خواستگارى فرمود و خطبهء عقد را ايراد كرد و مرا به همسرى فرزند خويش درآورد و مسيح ( ع ) و فرزندان محمد ( ص ) گواهان عقد بودند . چون بيدار شدم ترسيدم كه اگر اين خواب را به پدر و پدر بزرگ خويش بگويم مرا بكشند و آن را پوشيده داشتم و براى آنان آشكار نساختم و سينه‌ام چنان از محبت ابو محمد آكنده شد كه نتوانستم هيچ چيز بخورم و بياشامم و سخت نزار و ناتوان شدم و بيمار گرديدم . هيچ پزشكى در شهرهاى روم باقى نماند مگر اينكه پدر بزرگم او را آورد و از داروى من پرسيد و چون نااميد شد به من گفت : اى نور چشم من ! آيا خواسته و خواهشى دارى كه در اين دنيا برآورم ؟ گفتم : پدر بزرگ جان ! درهاى گشايش را به روى خود بسته مىبينم . ولى مناسب است كه از اسيران مسلمان كه در زندان تو هستند بند و زنجير بردارى و از شكنجهء ايشان دست بدارى و بر آنان منت نهى و نويد آزادى دهى . اميدوارم كه مسيح و مادرش سلامت مرا به من ارزانى دارند . و چون پدر بزرگم چنين كرد ، اندكى تجلد و چابكى كردم و خود را سالم‌تر نشان دادم و اندكى خوراك خوردم و او نسبت به اسيران محبت و كرم بيشتر مبذول مىداشت . پس از چهارده شب دوباره در خواب ديدم كه سرور زنان هر دو جهان فاطمه ( ع ) در حالى كه مريم ( ع ) و هزار تن از خدمتكاران بهشت همراهش بودند به ديدار من آمد . و مريم ( ع ) به من فرمود : اين بانوى بانوان دو جهان\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nو مادر شوهرت ابو محمد است . من به دامن فاطمه ( ع ) آويختم و گريستم و از اينكه ابو محمد به ديدار من نمىآيد شكوه كردم . فاطمه ( ع ) فرمود : پسرم ابو محمد تا هنگامى كه تو مشرك باشى به ديدار تو نمىآيد و نبايد بر آيين مسيحيان باشى و اين خواهرم مريم ( ع ) از آيين تو به پيشگاه خداوند بيزارى مىجويد . اكنون اگر خواهان رضايت خدا و مسيح و مريم هستى و طالب ديدار ابو محمدى بگو : اشهد ان لا إله الا الله و اشهد ان محمدا رسول اللَّه . چون اين دو گواهى را بر زبان آوردم ، فاطمه ( ع ) مرا به سينهء خود چسباند و مرا خوشدل فرمود و گفت : اكنون توقع آن را داشته باش كه ابو محمد به ديدار تو آيد و من او را پيش تو خواهم فرستاد . بيدار شدم و منتظر ديدار ابو محمد بودم . شب بعد او را در خواب ديدم و گويا چنين به او مىگفتم : كه اى حبيب من ! پس از آنكه دل من سراپا از محبت تو آكنده شد به من بىمهرى فرمودى ؟\r\nگفت : تأخير و خوددارى من از ديدار تو فقط به سبب شرك تو بود و اكنون كه به راستى مسلمان‌شده‌اى ، همه شب در خواب پيش تو مىآيم ، تا خداوند در بيدارى ما را به يك ديگر رساند و از آن زمان تاكنون هيچ شب ديدار خود را در خواب از من قطع نفرموده است .\r\n( 1 ) بشر مىگويد : به او گفتم پس چگونه اسير شدى ؟ گفت : در يكى از شبها در خواب ، ابو محمد ( ع ) به من فرمود : به زودى در فلان روز پدر بزرگت لشكرهايى به جنگ مسلمانان مىفرستد و سپس خود از پى ايشان روان مىشود . تو هم به طور ناشناس و در لباس خدمتكاران همراه ديگر زنها از فلان راه به آنان بپيوند . من چنان كردم و ناگاه پيشتازان مسلمانان بر ما تاختند و من هم اسير شدم . بدون اينكه كسى تاكنون متوجه شده باشد كه من نوهء قيصر روم هستم . به تو هم اكنون خودم اين موضوع را گفتم . كسى كه من در سهم او قرار گرفتم چون از نام من پرسيد نام خويش را از او پنهان داشتم و گفتم نامم نرگس است . گفت : آرى ، اين نام از نامهاى كنيزان است .\r\nمن گفتم : عجيب است كه تو رومى هستى و اين چنين عربى سخن مىگويى . گفت :\r\nآرى ، پدر بزرگم از شدت كوششى كه در راه آموختن فرهنگ و ادب به من داشت به يكى از بانوان كه مترجم بود دستور داد صبح و شام پيش من آيد و به من عربى بياموزد و چنان شد كه زبان من به آن زبان اين چنين گويا شد .\r\n( 2 ) بشر مىگويد : چون او را به سامرا و حضور مولاى خود امام ابو الحسن هادى بردم ، آن حضرت به او گفت : عزت مسلمانى و اسلام و خوارى و زبونى مسيحيت\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nو شرف محمد ( ص ) و خاندانش را چگونه ديدى ؟ گفت : اى پسر رسول خدا ! چگونه براى تو چيزى را كه از من به آن آگاه‌ترى وصف كنم ؟ امام هادى فرمود : مىخواهم به تو پاداشى بدهم . آيا ده هزار درهم را خوشتر مىدارى يا مژده‌يى را كه در آن شرف جاودانه است ؟ گفت : آن مژده را . فرمود : ترا مژده باد به پسرى كه خاور و باختر جهان را به ملك خويش در مىآورد و جهان را از عدل و داد آكنده مىسازد پس از آنكه از ظلم و ستم آكنده باشد . نرجس پرسيد : از چه كسى ؟ فرمود : از همان كس كه پيامبر ( ص ) ترا براى او در فلان شب از فلان ماه خواستگارى و عقد فرمود .\r\nگفت : از مسيح يا وصى او ؟ فرمود : مسيح ( ع ) و وصى او ترا به همسرى چه كسى درآوردند ؟ گفت : آيا كنيهء پسر شما ابو محمد است ؟ فرمود : آيا او را مىشناسى ؟\r\nگفت : مگر از شبى كه به دست مادرش بانوى بانوان دو جهان مسلمان شده‌ام شبى گذشته كه به ديدار من نيامده باشد ؟ در اين هنگام حضرت هادى به خدمتكار خود كافور ، فرمودند خواهرم حكيمه را فرا خوان ، و چون آمد به او فرمودند : اين همان است . حكيمه مدتى نرجس را در آغوش گرفت و سؤال مىكرد و حضرت هادى فرمود : اى دختر رسول خدا ! او را به خانهء خود ببر و فرايض دينى را به او بياموز كه او همسر ابو محمد و مادر قائم ( ع ) است . « 1 »\r\nجلد اول كتاب روضة الواعظين في مناقب اهل بيت الطاهرين تمام شد .\r\nسپاس فراوان كه به عنايت خداوند متعال ترجمهء جلد اول كتاب روضة الواعظين تمام شد و اميدوارم توفيق يار باشد تا جلد دوم آن هم ترجمه شود .\r\nمشهد مقدس - محمود مهدوى دامغانى بيست و پنجم بهمن 1365 خورشيدى ، پانزدهم جمادى الثانيهء 1407 قمرى و چهاردهم فوريهء 1987 ميلادى\r\n\r\n\r\n","description":"","footnote":"\r\n( 1 ) . اين موضوع با ذكر سلسلهء اسناد در كتاب الغيبه شيخ طوسى صفحهء 124 چاپ نجف و در كمال الدين و تمام النعمهء شيخ صدوق ، ص 417 ، ج 2 ، چاپ 1363 خورشيدى آمده است . م .\r\n","page_name":" 415 ","page_number":415},
  {"content":"\r\n . \r\n","description":"","footnote":"","page_name":" 416 ","page_number":416},
  {"content":"\r\n\r\nبسم الله الرحمن الرحيم و به نستعين ( 1 )\r\n\r\nمجلس سى ام در چگونگى ولادت قائم صاحب الزمان ( ع )\r\n( 2 ) حكيمه « 1 » دختر امام جواد ( ع ) مىگويد : امام حسن عسكرى ( ع ) به من پيام داد كه امشب براى افطار پيش ما بيا و چون به حضورش رسيدم ، فرمود : عمه جان ! امشب ، شب نيمهء شعبان است و همانا خداوند متعال در امشب حجت خود را كه حجت او در زمين است آشكار مىفرمايد .\r\nحكيمه مىگويد : از امام حسن پرسيدم مادرش كيست ؟ فرمود : نرجس است .\r\nگفتم : فدايت گردم ، به خدا سوگند كه هيچ نشانه‌يى در او نيست . فرمود : همچنان است كه به تو گفتم ، و همين كه من سلام دادم و نشستم نرگس آمد كه كفش مرا از پايم بيرون آورد و به من گفت : اى بانوى من ! حالت چگونه است و روز را چگونه به شام رسانده‌اى ؟ گفتم تو بانوى من و بانوى خاندان منى . از اين سخن من شگفت كرد و گفت : عمه جان چه خبر است ؟ گفتم : دختركم ! همانا كه خداوند امشب به تو پسرى خواهد بخشيد كه سرور اين جهان و آن جهان است . نرگس از اين سخن خجل شد . آن شب من نماز عشاء خود را گزاردم و به بستر رفتم و دراز كشيدم و در دل شب براى نماز شب برخاستم و چون از نماز شب فارغ شدم او همچنان خوابيده بود و هيچ نشانى از زايمان نداشت . من پس از نماز شب اندكى نشستم و دوباره در بستر خود دراز كشيدم و سپس با اضطراب برخاستم و او همچنان خفته بود و آنگاه\r\n\r\n\r\n","description":"","footnote":"\r\n( 1 ) . در بارهء اين بانوى محترم كه در برخى از منابع نامش به صورت حليمه آمده است به بحث مرحوم حاج شيخ عباس قمى رضوان اللَّه عليه در منتهى الآمال ، ضمن فرزندان حضرت جواد ( ع ) مراجعه فرماييد . م .\r\n","page_name":" 417 ","page_number":417},
  {"content":"\r\n\r\nبرخاست و نماز گزارد و خوابيد . من براى اينكه از طلوع سپيده دم آگاه شوم از حجره بيرون آمدم و متوجه شدم سپيدهء نخستين همچون دم گرگ آشكار شده است و نرگس همچنان خفته بود . در اين حال شك و ترديد كردم . امام حسن عسكرى از همان جا كه نشسته بود خطاب به من فرمود : اى عمه ! شتاب مكن كه فرمان خداوند نزديك شده است . من نشستم و سوره‌هاى الم ، سجده و يس را شروع به خواندن كردم و در همان حال نرگس ترسان از خواب برخاست . من خود را كنار او رساندم و گفتم : در پناه نام خدا باشى و پرسيدم آيا چيزى احساس مىكنى ؟ گفت : آرى . گفتم خاطر آسوده دار و خوشدل باش كه همان است كه به تو گفته بودم .\r\n( 1 ) حكيمه مىگويد در اين هنگام رخوتى من و نرجس را فرا گرفت و من از صداى گريه و نفس كشيدن سرور خودم ( امام قائم ) به خود آمدم و جامه را كنار زدم و او را ديدم كه در حال سجده است و پيشانى و كف دست و زانو و پنجه‌هاى پايش را بر خاك نهاده است . او را در آغوش كشيدم و ديدم بسيار پاك و پاكيزه است . در همين هنگام امام حسن عسكرى با صداى بلند به من فرمود : عمه جان ! پسرم را پيش من بياور ، و او را پيش پدر بردم . يك دست خود را در پشت و يك دست را زير تهيگاه كودك قرار داد و پاهاى او را روى سينه خويش نهاد و سپس زبان خود را در دهان طفل قرار داد و دست بر چشمهاى طفل و گوشها و مفاصل او كشيد و فرمود :\r\nپسركم ! سخن بگو . طفل زبان گشود و گفت : گواهى مىدهم كه خدايى جز خداى يگانه نيست و گواهى مىدهم كه محمد ( ص ) بنده و رسول خداست . سپس بر امير المؤمنين على و ديگر امامان درود فرستاد و پس از آنكه بر پدر خويش درود فرستاد ، از سخن گفتن باز ايستاد . امام حسن عسكرى به من فرمود : عمه جان ! او را پيش مادرش ببر تا بر او سلام دهد و سپس او را پيش من برگردان . من چنان كردم و طفل را پيش مادرش بردم و چون به مادر خود سلام داد او را پيش پدر برگرداندم و كنار او نهادم . امام حسن ( ع ) به من فرمود : عمه جان ! روز هفتم پيش ما بيايى .\r\nحكيمه مىگويد : فرداى آن روز كه براى عرض سلام به حضور امام حسن آمدم ، چون جامه را از گهواره كنار زدم كه سرور خود را ببينم او را نديدم . به ايشان گفتم : فدايت گردم ، سرور من كجاست ؟ فرمود : عمه جان ! او را به همان كس سپرديم كه مادر موسى ( ع ) پسرش را به او سپرد . حكيمه مىگويد : روز هفتم آمدم و سلام دادم و نشستم . فرمود : پسرم را پيش من بياور و من سرورم را كه در جامه و پارچه پيچيده\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبود به حضور ايشان آوردم و با او همان گونه رفتار كرد كه در روز نخست رفتار فرموده بود و زبان خود را در دهان كودك نهاد و گويى به طفل شير يا عسل مىداد و سپس به او فرمود : پسركم ! سخن بگو ! و او گواهى به يگانگى خداوند داد و سپس بر پيامبر و امير المؤمنين و امامان ديگر درود فرستاد و پس از درود فرستادن بر پدر خود اندكى درنگ فرمود و سپس اين آيه را تلاوت كرد : ( 1 )  « بسم الله الرحمن الرحيم  و ما اراده كرديم كه بر آن طايفهء ضعيف و ذليل در آن سرزمين منت نهاده و آنها را پيشوايان خلق قرار دهيم و وارث ملك و جاه فرعونيان گردانيم و در زمين بر آنها قدرت و تمكين بخشيم و به چشم فرعون و هامان و لشكريان ايشان آنچه را كه از آن انديشناك و ترسان بودند بنمائيم . » « 1 »\r\n( 2 ) موسى كه از راويان اين روايت است مىگويد از عقبهء خادم هم در اين باره پرسيدم . گفت : حكيمه راست و درست گفته است . « 2 »\r\n( 3 ) محمد بن عبد الله طهوى « 3 » مىگويد : پس از رحلت امام حسن عسكرى ( ع ) پيش حكيمه دختر امام جواد رفتم تا در مورد حجت و امام و اختلاف و سرگردانى مردم در آن موضوع از او بپرسم . به من فرمود : بنشين . نشستم و چنين گفت : اى ابا محمد ! توجه داشته باش كه خداوند متعال هيچ گاه زمين را از حجت و امام گويا و حجت خاموش خالى نمىگذارد و امامت را پس از حسن و حسين ( ع ) در دو برادر قرار نداده است و آن هم فضيلتى مخصوص آن دو است كه در زمين نظير آن دو وجود ندارد و خداوند متعال فرزندان امام حسين ( ع ) را بر فرزندان امام حسن فضل و برترى بخشيده است همچنان كه فرزندان هارون ( ع ) را بر فرزندان موسى ( ع ) برترى داده است ، هر چند كه موسى ( ع ) بر هارون برترى داشته و حجت و پيشواى او بوده است ، و تا روز قيامت فضل و برترى از فرزندان حسين ( ع ) است . از اين حيرت و سرگردانى هم براى مردم چاره‌يى نيست و بايد كسانى كه بر باطلند در اين سرگردانى گرفتار\r\n\r\n\r\n","description":"","footnote":"\r\n( 1 ) . آيات 5 و 6 سورهء بيست و هشتم ( قصص ) و براى اطلاع بيشتر از روايات خاصه به تفسير برهان ، ص 220 ، ج 3 ، مراجعه فرماييد . م .\r\n( 2 ) . اين روايت با ذكر سلسلهء سند در باب چهل و دوم كمال الدين و تمام النعمهء شيخ صدوق آمده است . رك . به : ص 424 ، چاپ 1405 قمرى ، حوزهء قم . م .\r\n( 3 ) . نسبت اين شخص در نسخه‌هاى مختلف كمال الدين به صورتهاى ظهرى ، زهرى ، طهرى و مطهرى آمده است . رك . به : حاشيهء صفحهء 426 كمال الدين ، همان چاپ . م .\r\n","page_name":" 419 ","page_number":419},
  {"content":"\r\n\r\nشك و ترديد شوند و كسانى كه بر حق هستند مخلص شوند تا حجت تمام شود و مردم را بهانه‌يى باقى نماند و از اين سرگردانى پس از رحلت امام حسن ( ع ) چاره‌يى نيست . من گفتم : اى بانوى من ! آيا امام حسن عسكرى فرزندى داشت ؟ لبخند زد و گفت : اگر او را پسرى نباشد پس از او چه كسى مىتواند امام باشد ؟ و به تو گفتم كه پس از امام حسن و امام حسين ، ديگر امامت براى هيچ دو برادر نخواهد بود . من گفتم : اى بانوى من ! در بارهء چگونگى ولادت و غيبت سرور من سخن بگو . گفت :\r\nآرى ، كنيزكى به نام نرجس داشتم . برادرزاده‌ام امام حسن عسكرى به ديدن من آمد و به آن كنيزك نگريست . گفتم : گويا ، او را خوش مىدارى . آيا او را به خانه‌ات بفرستم ؟ فرمود : عمه جان چنين نيست ولى از او در شگفتم . گفتم : چه چيزى تو را به شگفتى واداشته است ؟ فرمود : خداوند به زودى فرزندى به او عنايت مىكند كه در پيشگاه خداوند گرامى است و حق تعالى زمين را به وجود او انباشته از عدل و داد مىكند همچنان كه اكنون آكنده از جور و ستم است . گفتم : بنا بر اين او را به تو مىبخشم و پيش تو مىفرستم . فرمود : در اين باره از پدرم اجازه بگير . من جامه پوشيدم و به خانهء برادرم رفتم و نشستم . امام هادى ( ع ) خود آغاز به سخن كرد و فرمود : اى حكيمه ! نرجس را پيش پسرم ابو محمد ( امام حسن عسكرى ) بفرست .\r\nگفتم : اى سرور من ! براى همين منظور و كسب اجازه پيش شما آمده‌ام . فرمود : اى فرخنده‌يى ! خداوند تبارك و تعالى دوست مىدارد كه ترا در پاداش اين كار شريك كند و به تو بهره‌يى از اين خير ارزانى فرمايد .\r\n( 1 ) حكيمه مىگويد : بدون درنگ به خانه خويش برگشتم . نرگس را آراستم و او را براى امام حسن ( ع ) آماده ساختم و در خانهء خود حجره‌يى براى آن دو فراهم كردم . برادرزاده‌ام چند روزى در خانهء من بود و سپس به خانهء پدرش برگشت و نرگس را هم همراهش فرستادم . چون امام هادى رحلت كرد و امام حسن عسكرى در مقام پدر نشست ، همچنان به خانه‌اش براى ديدار او مىرفتم ، همان گونه كه به زيارت پدرش مىرفتم . يك روز كه آنجا رفتم نرگس پيش من آمد كه در بيرون آوردن كفشهايم به من كمك كند و گفت : اى بانوى من ! كفشهايت را به من بده . گفتم : نه ، كه تو بانو و سرور منى و به خدا سوگند اجازه نمىدهم كه كفشهايم را تو از پايم بيرون آورى و براى من خدمت كنى ، بلكه من در خدمتكارى براى تو بر ديده منت دارم . امام حسن اين سخن مرا شنيد و فرمود : عمه جان ! خدايت پاداش عنايت\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nفرمايد . من تا هنگام غروب آنجا بودم و در آن وقت كنيزكى را صدا كردم كه جامه و چادرم را بياورد تا باز گردم . امام حسن فرمود : عمه جان ! امشب را پيش ما بمان كه به زودى و همين امشب آن نوزاد فرخنده كه در پيشگاه خدا گرامى است متولد خواهد شد . همان نوزادى كه خداوند زمين را به يمن بركت او پس از مرگش زنده مىفرمايد . ( 1 ) گفتم : اى سرور من ! آن مولود فرخنده از چه كسى متولد مىشود و من هيچ گونه نشانى از آبستنى و باردارى در نرگس نمىبينم ؟ فرمود : از نرگس متولد مىشود ، نه از كس ديگرى . من برخاستم و سراپاى نرگس را نگريستم و هيچ نشانى از باردارى در او نديدم . پيش امام حسن برگشتم و گفتم كه چه كار كرده‌ام . لبخند زد و فرمود : هنگام سپيده دم نشان باردارى او بر تو آشكار مىشود و مثل او همچون مادر موسى ( ع ) است كه نشان باردارى تا هنگام زايمان در او ظاهر نشد و هيچ كس از باردارى او آگاه نشد كه فرعون در جستجوى موسى ( ع ) شكم زنان باردار را مىدريد و اين هم نظير موسى است . حكيمه مىگويد : پيش نرگس بازگشتم و آنچه را كه امام حسن گفته بود به او گفتم و از حالش پرسيدم . گفت : اى بانوى من ! هيچ نشانى از آن در خود نمىبينم و من همچنان تا هنگام سپيده دم مواظب او بودم كه كنار من خفته بود و از اين پهلو به آن پهلو هم نمىشد . ناگاه هنگام سپيده دم ترسان از جاى خود پريد . من او را به سينهء خود چسباندم و نام خدا را بر زبان آوردم و بر او خواندم امام حسن فرياد كشيد كه سورهء «   انا انزلناه فى ليلة القدر   » بخوان و من شروع به خواندن آن سوره كردم و بر او مىدميدم و گفتم : حالت چگونه است ؟ گفت : اكنون آن چيزى كه امام حسن به تو فرموده است آشكار شد . من همچنان به خواندن سورهء قدر ادامه دادم و در آن حال جنين هم از شكم نرگس شروع به خواندن آن سوره كرد و بر من هم سلام داد . من ترسيدم و امام حسن با صداى بلند به من فرمود : از كار و فرمان خدا شگفت مكن كه خداوند متعال در كودكى هم ما را با حكمت خويش به سخن گفتن وامىدارد و در بزرگى ، حجت خويش در زمين خود قرار مىدهد . هنوز گفتگوى من و امام حسن تمام نشده بود كه نرگس از نظرم ناپديد شد و او را نديدم . گويى ميان من و او حجابى زده شد . من در حالى كه فرياد مىكشيدم ، به سوى امام حسن دويدم . به من فرمود : عمه جان ! برگرد كه او را در جايگاه خود خواهى ديد . من برگشتم . چيزى نگذشت كه پرده‌يى كه ميان من و او ظاهر شده بود از ميان رفت و نرگس را ديدم كه چنان پرتوى او را فروگرفته است كه چشم مرا خيره كرد و ناگاه\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nچشم من به كودك افتاد كه چهره بر خاك نهاده و زانو بر زمين نهاده و انگشت شهادت خويش را بر آسمان برافراشته و مىگويد : گواهى مىدهم كه خدايى جز پروردگار يگانه نيست و جد من رسول خدا و پدرم امير مؤمنان است و سپس امامان را يك به يك نام برد و برشمرد تا به خود رسيد و عرضه داشت پروردگارا ! وعدهء مرا برآور و كار مرا كامل فرماى و گامم را استوار بدار و زمين را به وجود من انباشته از عدل و داد فرماى .\r\n( 1 ) امام حسن ( ع ) با صداى بلند فرمود : عمه جان ! پسرم را پيش من بياور . من كودك را در آغوش كشيدم و پيش ايشان بردم . همين كه به حضور پدرش رسيدم ، در حالى كه در دست من بود به پدر سلام كرد . امام حسن او را از من گرفت و زبان خود را در كامش نهاد و از آن آشاميد . در همين حال پرندگانى بر گرد سر كودك پرواز مىكردند . سپس امام حسن به من فرمود : او را نزد مادرش برگردان كه شيرش دهد .\r\nمن طفل را گرفتم و به مادرش سپردم . او را شير داد و پيش پدرش برگرداندم و پرندگان همچنان پرواز مىكردند ، ناگاه پرنده‌يى از آن ميان آوازى برآورد و امام حسن فرمود : او را ببر و نگهدارى كن و هر چهل روز يك بار او را پيش ما بياور و آن پرنده كودك را گرفت و در دل آسمان به پرواز آمد و ديگر پرندگان او را تعقيب مىكردند و شنيدم امام حسن مىگفت : تو را به همان كس وديعه مىسپارم كه مادر موسى پسرش را وديعه سپرد . نرگس شروع به گريستن كرد . امام حسن فرمود : آرام بگير و ساكت باش كه شير خوردن از پستان ديگرى بر او حرام است و به زودى پيش تو برگردانده مىشود ، همان گونه كه موسى ( ع ) به مادرش برگردانده شد و اين آن گفتار خداوند عز و جل است كه مىفرمايد : « و ما موسى را به مادرش برگردانديم تا ديده‌اش به او روشن گردد و اندوهگين نباشد . » « 1 »\r\n( 2 ) حكيمه مىگويد به امام حسن گفتم : اين پرنده چه بود ؟ گفت : روح القدس است كه بر امامان گماشته است . آنان را موفق و مسدد مىدارد و به آنان علم ربانى مىآموزد . حكيمه مىگويد : چون از آن تاريخ چهل روز گذشت ، آن پسر برگردانده شد و برادرزاده‌ام به من پيام فرستاد و مرا فرا خواند و چون به حضورش رسيدم ،\r\n\r\n\r\n","description":"","footnote":"\r\n( 1 ) . بخشى از آيهء 13 سورهء بيست و هشتم ( قصص ) است و براى اطلاع بيشتر در متون كهن فارسى ، رك . به : قصص قرآن مجيد ، برگرفته از تفسير ابو بكر عتيق نيشابورى ، ص 298 ، چاپ 1347 خورشيدى ، دانشگاه تهران . م .\r\n","page_name":" 422 ","page_number":422},
  {"content":"\r\n\r\nپسر بچه‌يى ديدم كه پيش او راه مىرود و متحرك است . گفتم : اى سرور من ! اين طفل همچون كودكان دو ساله است . لبخند زد و فرمود : آن گروه از فرزندان پيامبران و اوصياى ايشان كه پس از آنان به مقام امامت مىرسند ، رشد و پرورش آنان بر خلاف ديگران است و همانا كودكان ما چون يك ماه از عمرشان بگذرد ، همچون كودكانى هستند كه يك ساله باشند . برخى از كودكان ما در شكم مادر سخن مىگويد و قرآن مىخواند و در همان حال كه شيرخواره است خدا را عبادت مىكند و فرشتگان بر گردش مىگردند و صبح و شام براى سلام به حضورش مىآيند . حكيمه مىگويد :\r\nمن همواره اين كودك را مىديدم ولى هر چهل روز يك بار ، و چند روز پيش از رحلت امام حسن ( ع ) او را ديدم كه همچون مردى شده بود ، آنچنان كه نخست او را نشناختم و به امام حسن گفتم : اين كيست كه به من دستور مىفرمايى پيش او بنشينم .\r\nفرمود : اين پسر نرگس است و اين خليفهء من پس از من است . به زودى مرا از دست مىدهيد . فرمانبردارش باش و به سخن او گوش فرا ده . گويد امام حسن ( ع ) چند روز پس از آن رحلت فرمود و همچنين كه مىبينى مردم پراكنده شدند و به خدا سوگند كه من او را هر صبح و شام مىبينم و او پاسخ مسائلى را كه مردم از من مىپرسند مىدهد و من به آنان پاسخ مىدهم و به خدا سوگند گاهى من چيزى براى پرسيدن ندارم ، ولى او خود شروع مىكند و گاه آنچه به خاطرم مىگذرد پاسخش را بدون اينكه از او پرسيده باشم مىدهد . چنان كه ديشب در بارهء آمدن تو پيش من ، به من خبر داد و دستور داد حقيقت را به تو بگويم .\r\n( 1 ) محمد بن عبد الله كه راوى اين روايت است مىگويد : به خدا سوگند حكيمه مطالبى به من گفت كه كسى جز ذات خدا بر آن آگاه نيست و دانستم كه راست و درست است و خداوند حكيمه را از امورى آگاه كرده است كه هيچ يك از خلق خود را بر آن امور آگاه نكرده است . « 1 »\r\n( 2 ) ابو جعفر عمرى مىگويد : چون حضرت حجت متولد شد ، امام حسن عسكرى ( ع ) فرمود : ده هزار رطل « 2 » نان و ده هزار رطل گوشت بخر و ميان مستمندان\r\n\r\n\r\n","description":"","footnote":"\r\n( 1 ) . اين روايت هم با ذكر سلسلهء اسناد در صفحات 426 تا 430 كمال الدين و تمام النعمهء صدوق ، چاپ 1405 قمرى ، آمده است . م .\r\n( 2 ) . رطل ، كه به فتح و كسر حرف اول ضبط شده است ، واحد وزنى است معادل دوازده وقيه و چهار صد و هشتاد درهم . رك . به : لسان العرب ، ص 286 ، ج 11 ، چاپ 1405 . م .\r\n","page_name":" 423 ","page_number":423},
  {"content":"\r\n\r\nتقسيم كن و خيال مىكنم فرمود : ميان بنى هاشم تقسيم كن ، و چند گوسپند هم براى عقيقهء ايشان قربانى كرد . « 1 »\r\n( 1 ) و روايت شده است كه چون امام قائم متولد شد پرتوى درخشان ديده شد كه از او آشكار شد و به افق آسمان رسيد و پرندگان سپيدى ديده شد كه از آسمان فرود آمدند و بالهاى خود را بر سر و روى و تمام بدن آن حضرت كشيدند و پرواز كردند و رفتند و چون اين موضوع را به امام حسن عسكرى گفتم لبخند زد و فرمود : اينان فرشتگان آسمانند كه براى تبرك‌جويى از اين نوزاد فرود آمده‌اند و چون قيام كند همين فرشتگان ياران او خواهند بود . « 2 »\r\n( 2 ) از موسى بن جعفر ( ع ) روايت شده است كه چون على بن موسى الرضا ( ع ) متولد شد فرمود : اين پسرم پاك و پاكيزه و ختنه شده متولد شد و تمام امامان همچنين پاك و پاكيزه و ختنه شده متولد مىشوند ، ولى ما براى پيروى از سنت و آيين حنفى مراسم ظاهرى ختنه و كشيدن تيغ به موضع را انجام مىدهيم . « 3 »\r\n( 3 )\r\n\r\nمجلس سى و يكم در امامت و مناقب صاحب الزمان ( ع )\r\n( 4 ) خداوند متعال چنين فرموده است :\r\n« و ما اراده كرديم كه بر آن طايفهء ضعيف و ذليل در آن سرزمين منت گذارده و آنها را پيشوايان خلق قرار دهيم و وارث ملك و جاه فرعونيان گردانيم و در زمين به آنان قدرت و تمكين بخشيم و به چشم فرعون و هامان و لشكريانشان آنچه را كز آن انديشناك و ترسان بودند بنماييم . » « 4 »\r\n( 5 ) و نيز فرموده است :\r\n« و ما بعد از تورات در زبور نوشتيم كه البته بندگان نيكوكار من ملك زمين را وارث خواهند شد . » « 5 »\r\n\r\n\r\n","description":"","footnote":"\r\n( 1 ) . اين روايت با ذكر سلسلهء اسناد در صفحهء 431 و 433 كمال الدين صدوق آمده است و در منابع ديگرى كه مقدم بر روضة الواعظين است و فتال از آن استفاده كرده است . بخشى از اين روايات در كتاب الغيبة شيخ طوسى ، ص 137 و صفحات بعد ، چاپ 1385 قمرى ، آمده است . م .\r\n( 2 ) . اين روايت با ذكر سلسلهء اسناد در صفحهء 431 و 433 كمال الدين صدوق آمده است و در منابع ديگرى كه مقدم بر روضة الواعظين است و فتال از آن استفاده كرده است . بخشى از اين روايات در كتاب الغيبة شيخ طوسى ، ص 137 و صفحات بعد ، چاپ 1385 قمرى ، آمده است . م .\r\n( 3 ) . اين روايت با ذكر سلسلهء اسناد در صفحهء 431 و 433 كمال الدين صدوق آمده است و در منابع ديگرى كه مقدم بر روضة الواعظين است و فتال از آن استفاده كرده است . بخشى از اين روايات در كتاب الغيبة شيخ طوسى ، ص 137 و صفحات بعد ، چاپ 1385 قمرى ، آمده است . م .\r\n( 4 ) . آيه‌هاى 5 و 6 سورهء بيست و هشتم ( قصص ) .\r\n( 5 ) . آيهء 105 سورهء بيست و يكم ( انبياء ) . در ترجمهء آيات ، از قرآن مترجم استاد فقيد مهدى الهى قمشه‌يى استفاده كرده‌ام . م .\r\n","page_name":" 424 ","page_number":424},
  {"content":"\r\n\r\n( 1 ) پس از امام حسن عسكرى ، پسرش مهدى منتظر ، امام است و قبلا گفته شد كه به اقتضاى عقل هيچ گاه جهان از وجود معصوم خالى نيست و با استدلال به قاعدهء لطف خداوند وجود معصوم ضرورى است ، زيرا با وجود آن مردم به صلاح نزديك‌تر و از تباهى دورترند و چون لطف بر خداوند واجب است لازم خواهد بود كه جهان هيچ گاه بدون امام معصوم نباشد .\r\n( 2 ) پيامبر ( ص ) فرموده است : روزگار هرگز سپرى نخواهد شد و گردش شب و روز به پايان نخواهد رسيد ، تا خداوند مردى از خاندان مرا برانگيزد كه نامش همچون نام من است و زمين را از عدل و داد انباشته خواهد كرد ، همچنان كه از جور و ستم انباشته شده بود . « 1 »\r\n( 3 ) همچنين فرموده است : اگر از دنيا جز يك روز باقى نمانده باشد ، خداوند آن روز را چندان طولانى قرار مىدهد تا مردى از فرزندزادگان مرا كه نامش همچون نام من است برانگيزاند و او زمين را انباشته از عدل و داد خواهد كرد همچنان كه از جور و ستم انباشته شده بود . « 2 »\r\n( 4 ) پيامبر ( ص ) به ياران خود فرموده است : به شب قدر ايمان بياوريد كه در آن شب ، كارهاى سال مقدر مىشود و همانا براى خلافت پس از من على بن ابى طالب و يازده تن از نسل او خواهند بود . « 3 »\r\n( 5 ) امير المؤمنين على ( ع ) به ابن عباس فرموده است : شب قدر در همهء سالهاست و در آن شب امور آن سال مقدر مىشود و براى خلافت پس از رسول خدا ( ص ) افرادى هستند . ابن عباس پرسيد : آنان كيستند ؟ فرمود : من و يازده تن از ذريهء من كه همگى امام محدثند . « 4 »\r\n( 6 ) امام باقر ( ع ) فرموده است كه خداوند متعال ، محمد ( ص ) را به سوى جن و انس مبعوث فرموده است و پس از او دوازده وصى قرار داده است كه برخى از\r\n\r\n\r\n","description":"","footnote":"\r\n( 1 ) . اين روايت با اختلاف لفظى اندكى در كتب اهل سنت از جمله در صحيح ترمذى ، ص 36 ، ج 2 . و مسند احمد بن حنبل ، ص 376 ، ج 1 ، آمده است . م .\r\n( 2 ) . اين روايت با اختلاف لفظى اندكى در كتب اهل سنت از جمله در صحيح ترمذى ، ص 36 ، ج 2 . و مسند احمد بن حنبل ، ص 376 ، ج 1 ، آمده است . م .\r\n( 3 ) . اين روايت در ارشاد مفيد ، ص 328 ، چاپ 1377 قمرى ، تهران ، با ذكر سلسلهء اسناد آمده است . م .\r\n( 4 ) . اين روايت در صفحهء 480 و 481 جلد دوم اصول كافى همراه با ترجمهء آقاى دكتر سيد جواد مصطفوى آمده است . م .\r\n","page_name":" 425 ","page_number":425},
  {"content":"\r\n\r\nايشان درگذشته‌اند و برخى باقى هستند و هر يك از اين اوصيا را سنتى است و اوصياى پس از محمد ( ص ) به سنت اوصياى عيسى ( ع ) هستند كه آنان هم دوازده تن بودند و امير المؤمنين على ( ع ) به سنت مسيح ( ع ) بوده است . « 1 »\r\n( 1 ) جابر گفته است : به حضور فاطمهء زهرا ( ع ) رسيدم . پيش آن حضرت لوحى بود كه در آن نامهاى اوصيا و امامانى كه از ذريهء ايشان بوده و هستند نوشته شده بود .\r\nشمردم ، نام دوازده امام در آن ثبت بود و آخرين ايشان قائم آل محمد بود . از آن عده كه از نسل زهرا ( ع ) هستند سه تن محمد و سه تن على نام داشتند . « 2 »\r\n( 2 ) مسروق مىگويد : در حالى كه پيش عبد الله بن مسعود بوديم و قرآنهاى خود را بر او عرضه مىداشتيم ، ناگهان مرد جوانى از او پرسيد : آيا پيامبر شما به شما نگفته است كه پس از او چند خليفه خواهد بود ؟ ابن مسعود گفت : تو جوان و كم سن و سالى و عجيب است كه هيچ كس پيش از تو در اين مورد از من نپرسيده است . آرى ، پيامبر ما كه درود خدا بر او و خاندانش باد با ما عهد فرموده و گفته است كه پس از او دوازده خليفه خواهند بود به شمار نقيبان بنى اسرائيل . « 3 »\r\n( 3 ) شعبى مىگويد ، پيامبر فرموده است : امر امت من همواره ظاهر و آشكار است تا آنكه دوازده خليفه كه همگى از قريش هستند خلافت كنند .\r\n( 4 ) ابو هاشم جعفرى مىگويد ، به امام حسن عسكرى گفتم : جلال و بزرگى شما مانع از اين است كه از شما چيزى بپرسم . آيا اجازه مىدهيد سؤالى كنم ؟ فرمود :\r\nبپرس . گفتم : آيا شما پسرى داريد ؟ فرمود : آرى . گفتم : اگر اتفاقى بيفتد ، كجا از او پرس‌وجو كنم ؟ فرمود : در مدينه .\r\n( 5 ) عمرو اهوازى مىگويد : امام حسن عسكرى پسر خويش را به من نشان داد و گفت پس از من اين امام شماست . « 4 » داود بن قاسم جعفرى مىگويد : از امام هادى ( ع ) شنيدم مىگفت : پس از من پسرم حسن جانشين من است و حال شما چگونه\r\n\r\n\r\n","description":"","footnote":"\r\n( 1 ) . اين دو روايت در صفحهء 480 و 481 جلد دوم اصول كافى همراه با ترجمهء آقاى سيد جواد مصطفوى آمده است . م .\r\n( 2 ) . اين روايت در ارشاد مفيد ، ص 328 ، چاپ 1377 قمرى ، تهران ، آمده است . م .\r\n( 3 ) . اين روايت در ص 106 كتاب الغيبه نعمانى ، چاپ آقاى على اكبر غفارى ، تهران ، 1397 قمرى ، آمده است . م .\r\n( 4 ) . اين روايت و روايت قبل در ارشاد مفيد ، ص 329 ، چاپ 1377 قمرى ، تهران ، آمده است . م .\r\n","page_name":" 426 ","page_number":426},
  {"content":"\r\n\r\nخواهد بود در مورد جانشين او ؟ گفتم : فدايت گردم از چه نظر ؟ فرمود : زيرا شخص او را نمىبينيد و نام بردنش براى شما حلال نيست . گفتم : پس چگونه بايد از او ياد كنيم : فرمود : بگوييد حجت خاندان محمد ( ص ) . « 1 »\r\n( 1 ) محمد بن اسماعيل و حكيمه دختر امام محمد تقى ( ع ) كه عمه امام حسن عسكرى است و ابو عمرو عمرى و ابو على بن مطهر و ابو عبد الله بن صالح و ابراهيم بن ادريس و جعفر بن على و ابو نصر طريف خادم ، همگى امام زمان ( ع ) را ديده‌اند و گروهى از ايشان صفت قد و بالاى آن حضرت را هم نقل كرده‌اند .\r\n( 2 ) براى پيش از قيام آن حضرت نشانه‌هايى روايت شده است كه از جملهء آنها خروج سفيانى و كشته شدن حسنى و اختلاف بنى عباس با يك ديگر بر سر امور دنيايى و خورشيد گرفتگى روز نيمه رمضان و گرفتگى ماه در شبهاى آخر ماه كه بر خلاف قاعده است و فرورفتگى در ناحيه بيداء ( صحرا ) « 2 » و در ناحيهء خاور و ثابت ماندن خورشيد از هنگام نيم روز تا هنگام عصر و طلوع خورشيد از باختر و كشته شدن نفس زكيه همراه هفتاد تن از نيكوكاران ، پشت دروازهء كوفه « 3 » و سر بريدن مردى از بنى هاشم ميان ركن و مقام و فرو ريختن ديوار مسجد كوفه و به جنبش آمدن پرچمهاى سياه از ناحيهء خراسان و خروج يمانى و ظهور مغربى در مصر و تصرف او تمام منطقهء شام را و فرود آمدن تركان در منطقهء جزيره و فرود آمدن روميان در منطقهء رمله و طلوع ستاره‌يى در خاور كه همچون ماه نورانى خواهد بود و سپس چنان خميده خواهد شد كه گويى دو گوشهء آن به يك ديگر مىرسد و آشكار شدن پرتوى سرخ در آسمان و پراكنده شدن آن در افق و آشكار شدن آتشى عمودى در خاور و باقى ماندن آن سه يا هفت روز در آسمان و لگام گسيختگى اعراب و تصرف كردن آنان سرزمينها را و خروج ايشان بر سلطان عجم و كشتن مردم مصر امير خود را و ويران شدن شام و برافراشته شدن سه پرچم در آن و درآمدن پرچمهاى قبيلهء قيس و ديگر اعراب در مصر و\r\n\r\n\r\n","description":"","footnote":"\r\n( 1 ) . اين روايت در امالى صدوق و به نقل از آن در بحار الانوار ، چاپ جديد آمده است . م .\r\n( 2 ) . بيداء : نام صحرايى شنزار ميان مكه و مدينه است و به مكه نزديك‌تر است . براى اطلاع بيشتر ، رك . به : معجم البلدان ، ص 326 ، ج 2 ، چاپ 1905 ميلادى ، مصر . م .\r\n( 3 ) . در بارهء محمد بن عبد اللَّه بن حسن بن حسن بن على بن ابى طالب ( ع ) معروف به نفس زكيه و صريح و قيام او مراجعه كنيد به : صفحات 157 تا 160 مقاتل الطالبيين ، ابو الفرج اصفهانى ، چاپ 1385 قمرى ، نجف . م .\r\n","page_name":" 427 ","page_number":427},
  {"content":"\r\n\r\nپرچمهاى كنده ( نام قبيله‌اى است ) در خراسان و وارد شدن گروهى از سواران . از سوى مغرب و اردو زدن آنان در كنار منطقهء جزيره و طغيان رودخانهء فرات تا آنجا كه آب وارد كوچه‌هاى كوفه شود و خروج شصت دروغگو كه همگى مدعى پيامبرى خواهند بود و خروج دوازده مرد از آل ابى طالب كه همگان براى خود ادعاى امامت دارند و در آتش سوزاندن مردى بزرگ از سرسپردگان بنى عباس ميان جلولا و خانقين « 1 » و بستن پل بر روى دجله در بغداد در بخش محلهء كرخ و برخاستن طوفان و گرد بادى سياه در بغداد در نخستين ساعات روز و اتفاق افتادن زلزلهء مهيبى در بغداد كه بسيارى از آن شهر را به زمين فرو خواهد برد و ترس و بيمى كه بر مردم عراق چيره خواهد شد و فراوانى مرگ در آن و نقصان فراوان در جان و مال و ميوه‌ها و ظهور و هجوم ملخ در فصل آن و در غير فصل كه موجب از ميان رفتن كشت و كم بركتى محصول كشاورزى خواهد شد و اختلاف ميان دو گروه عجم ( ايرانى ) و خون ريزى بسيار ميان ايشان و سركشى بردگان و بيرون شدن ايشان از حلقهء اطاعت از صاحبان خود و كشته شدن صاحبان بردگان به دست ايشان و مسخ و دگرگون شدن گروهى از اهل بدعت به صورت خوكان و بوزينگان و چيره شدن بردگان بر زمينهاى مالكان خود و شنيدن آوايى از آسمان كه همهء مردم زمين آن را به زبان و لغت خود مىشنوند و آشكار شدن يك سر و سينه در آسمان و در چشمهء خورشيد و بيرون آمدن گروهى از اموات از گورها و بازگشت آنان به دنيا آنچنان كه شناخته مىشوند و گروهى به ديدار آنان مىروند و پس از آن بيست و چهار باران پيوسته فرو مىريزد و زمين به آن زنده مىشود و بركات آن شناخته مىشود و پس از آن هر گونه اندوه و بيمارى از معتقدان بر حق و شيعيان واقعى حضرت مهدى ( ع ) بر طرف مىشود و از ظهور ايشان در مكه آگاه مىشوند و از هر سو براى يارى دادن آن حضرت به مكه روانه مىشوند و در اين باره اخبار رسيده است . برخى از اين اخبار حتمى است و وقوع برخى مشروط است . « 2 »\r\n( 1 ) امام صادق ( ع ) فرموده است : قائم آل محمد در سالهاى فرد ظهور خواهد كرد ، يعنى يك و سه و پنج و هفت و نه . « 3 »\r\n\r\n\r\n","description":"","footnote":"\r\n( 1 ) . جلولاء ، شهركى نزديك بغداد و ميان راه بغداد و خراسان است . خانقين ميان قصر شيرين و حلوان و در هفت فرسنگى قصر شيرين است . براى هر دو مورد ، رك . به :\r\nترجمهء تقويم البلدان ، صفحات 349 و 351 ، چاپ بنياد فرهنگ ايران . م .\r\n( 2 ) . بدون هيچ اختلافى در صفحات 338 و 341 ارشاد مفيد ، چاپ 1377 قمرى ، آمده است . م .\r\n( 3 ) . بدون هيچ اختلافى در صفحات 338 و 341 ارشاد مفيد ، چاپ 1377 قمرى ، آمده است . م .\r\n","page_name":" 428 ","page_number":428},
  {"content":"\r\n\r\n( 1 ) همچنين امام صادق ( ع ) فرموده است : در شب بيست و سوم به نام قائم آل محمد ( ص ) ندا داده مىشود و در روز عاشورا كه روز شهادت حسين بن على عليهما - السلام است قيام مىكند . گويى هم اكنون او را مىبينم كه در روز شنبه‌يى كه دهم محرم است ميان ركن و مقام ايستاده است و جبريل در حالى كه دست او را در دست گرفته است ، ندا مىكند : بياييد براى بيعت با خدا ، و شيعيان او از گوشه و كنار زمين به سوى او مىروند و زمين براى آنان درنورديده مىشود و با او بيعت مىكنند و خداوند به وجود او دنيا را آكنده از عدل مىكند ، همچنان كه آكنده از ظلم و ستم شده باشد . « 1 »\r\n( 2 ) امام باقر ( ع ) فرموده است : مهدى ( ع ) داخل كوفه مىشود ، در حالى كه در آن شهر سه پرچم براى جنگ با او برافراشته شده است و كوفه به تصرف او در مىآيد و وارد آن شهر مىشود و بر منبر كوفه بالا مىرود و خطبه مىخواند و مردم از كثرت صداى گريه نمىفهمند كه چه مىگويد . جمعهء بعدى مردم از او مسألت مىكنند كه با ايشان نماز جمعه بگزارد دستور مىدهد برايش مسجدى در نجف مشخص كنند و آنجا با ايشان نماز جمعه مىگزارد و سپس فرمان مىدهد از پشت حرم حسينى نهرى تا نجف حفر كنند ، آنچنان كه آب به نجف برسد و بر آن نهر پلها بسته و كنار آن آسيابها احداث مىشود و گويى پيرزنانى را مىبينم كه زنبيلهاى گندم بر سر گرفته و به آسيابها مىآورند و بدون دريافت مزد براى آنان آرد مىشود . « 2 »\r\n( 3 ) همچنين امام باقر فرموده است : گويى مىبينم كه قائم آل محمد از مكه به نجف و كوفه آمده است ، در حالى كه پنج هزار فرشته همراه اوست و جبريل در سمت راست و ميكال در سمت چپ و مؤمنان برابر اويند و او از آنجا لشكريان خود را به سرزمينها گسيل مىدارد .\r\n( 4 ) امام صادق ( ع ) فرموده است : قائم آل محمد ( ص ) هفت سال حكومت مىكند و براى او مدت شبانروز طولانى مىشود ، آنچنان كه يك سال از مدت حكومتش معادل ده سال از سالهاى شماست و در واقع معادل هفتاد سال از سالهاى شما حكومت مىكند و چون ظهورش نزديك شود در تمام ماه جمادى الثانيه و ده روز از رجب چنان بارانى مىبارد كه مردم مانند آن نديده‌اند و خداوند با آن باران گوشتها و بدنهاى\r\n\r\n\r\n","description":"","footnote":"\r\n( 1 ) . اين روايت در صفحات 341 تا 342 ارشاد مفيد ، چاپ 1377 قمرى ، تهران ، آمده است . م .\r\n( 2 ) . اين روايت در صفحات 341 تا 342 ارشاد مفيد ، چاپ 1377 قمرى ، تهران ، آمده است . م .\r\n","page_name":" 429 ","page_number":429},
  {"content":"\r\n\r\nمؤمنان را در گورهايشان مىروياند و گويى هم اكنون آنان را مىبينم كه از سوى جهينة « 1 » مىآيند در حالى كه گرد و خاك از موهاى خويش مىزدايند .\r\n( 1 ) امام صادق ( ع ) فرموده است : چون قائم ما قيام كند ، زمين آنچنان روشن و تابناك مىشود كه مردم از پرتو خورشيد بىنياز مىشوند و تاريكى از ميان مىرود و به هنگام فرمانروايى او مردان چنان عمرى طولانى دارند كه براى ايشان هزار پسر متولد مىشود و دخترى براى آنان متولد نمىشود و زمين گنجينه‌هاى خود را آشكار مىسازد كه مردم آنها را بر روى زمين مىبينند و در آن هنگام شخصى در جستجوى كسى بر مىآيد كه زكات اموال خود را به او بدهد و هيچ كس را نمىيابد كه از او بپذيرد و اين به آن سبب است كه همهء مردم از فضل خداوند متعال بىنيازند . « 2 »\r\n( 2 ) امام باقر ( ع ) ضمن حديث مفصلى فرموده است : چون قائم آل محمد قيام كند به كوفه مىرود و چهار مسجد را در آن شهر ويران مىكند و هر مسجدى را كه داراى كنگره باشد ويران مىكند و هموار مىسازد . راههاى بزرگ را توسعه مىدهد و تمام بخشهاى ساختمانى را كه در خيابان و گذرگاه پيشروى داشته باشد و تمام ساختمانى را كه بالاتر از در خانه باشد ( ظاهرا يعنى مشرف بر ساختمانهاى ديگر باشد ) و همه ناودانهايى را كه در ممر مردم فرو مىريزد ويران مىكند . هر بدعتى را از ميان برمىدارد و هر سنت پسنديده را پا بر جا مىدارد . قسطنطنيه و چين و سلسله كوههاى ديلم را مىگشايد و هفت سال فرمانروايى او طول مىكشد كه هر سال آن معادل ده سال است و سپس خداوند متعال آنچه را بخواهد انجام مىدهد . به امام باقر گفته شد : فدايت گردم ، چگونه ممكن است مدت سالها طولانى شود ؟ فرمود : به فرمان خداوند حركت فلك همراه با درنگ و كندى خواهد شد و بدين گونه بر مدت شبانروز و سال افزوده مىشود . راوى اين روايت مىگويد به امام باقر گفتم :\r\nمىگويند اگر در حركت فلك دگرگونى پيش آيد تباه مىشود . فرمود : اين سخن و اعتقاد زنديقان است ولى مسلمانان چنين سخنى نمىگويند و همانا خداوند ماه را براى پيامبرش شكافته و به دو نيم فرموده است و پيش از آن هم خورشيد را براى\r\n\r\n\r\n","description":"","footnote":"\r\n( 1 ) . نام دهكده‌يى بسيار بزرگ و آباد از دهكده‌هاى ميان موصل و بغداد است ، معجم البلدان ، ص 184 ، ج 3 ، چاپ 1906 ميلادى ، مصر . م .\r\n( 2 ) . اين چهار روايت با ذكر سند در صفحات 341 تا 344 ارشاد شيخ مفيد ، چاپ 1377 قمرى ، تهران ، آمده است . م .\r\n","page_name":" 430 ","page_number":430},
  {"content":"\r\n\r\nيوشع بن نون برگردانده است و خداوند متعال به طولانى بودن روز قيامت خبر داده و فرموده است : معادل هزار سال از سالهايى است كه شما مىشمريد . « 1 »\r\n( 1 ) امام صادق ( ع ) فرموده است : چون قائم آل محمد قيام كند ، مردم را از نو به اسلام فرا مىخواند و آنان را به كارهايى كه كهنه و متروك شده است راهنمايى مىفرمايد ، كارهايى كه عموم مردم از آن روى برگردانده‌اند . و همانا مهدى از اين جهت مهدى ناميده شده است كه مردم را به كارهايى كه متروك مانده است هدايت مىفرمايد و قائم ناميده شده است از آن روى كه بر حق قيام مىكند . « 2 »\r\n( 2 ) همان حضرت فرموده است : چون خداوند متعال به قائم آل محمد اجازهء خروج و قيام دهد ، به منبر مىرود و مردم را به بيعت با خود فرا مىخواند و آنان را به خدا سوگند مىدهد و به حق خود دعوت مىكند و مىگويد من ميان شما به سيره و روش پيامبر ( ص ) رفتار خواهم كرد . « 3 » در اين هنگام خداوند متعال جبريل ( ع ) را به حضور او گسيل مىفرمايد . جبريل بر حطيم فرو مىآيد و به قائم آل محمد مىگويد :\r\nبه چه چيزى دعوت مىكنى ؟ و چون قائم به او خبر مىدهد ، جبريل مىگويد : من نخستين كس هستم كه با تو بيعت مىكنم و دست بر دست او مىنهد و سيصد و ده و چند مرد در مدينه به حضورش مىرسند .\r\n( 3 ) همان حضرت فرموده است كه چون قائم آل محمد قيام كند ، نخست پانصد تن از قريش را گردن مىزند و سپس پانصد تن ديگر را و اين كار را شش بار تكرار مىكند . راوى روايت مىگويد : به امام صادق گفتم ، مگر شمار قريش به اين عدد مىرسد ؟ فرمود : آرى ، يعنى از خود قريش و دوستداران و وابستگان ايشان . « 4 »\r\n( 4 ) همچنين امام صادق فرموده است : چون قائم آل محمد قيام كند ، مسجد الحرام را از پى و ريشه باز سازى مىكند و مقام ابراهيم را به محل اصلى آن نصب مىفرمايد و دستهاى بنى شيبه « 5 » بريده مىشود و از كعبه آويخته مىگردد و مىگويد اينان دزدان اموال كعبه‌اند . « 6 »\r\n( 5 ) امام باقر ضمن حديث مفصلى مىفرمايد : چون قائم آل محمد قيام كند به كوفه\r\n\r\n\r\n","description":"","footnote":"\r\n( 1 ) . اين روايت با ذكر سند در صفحات 342 تا 345 ارشاد شيخ مفيد ، چاپ 1377 قمرى ، تهران ، آمده است . م .\r\n( 2 ) . اين روايت با ذكر سند در صفحات 342 تا 345 ارشاد شيخ مفيد ، چاپ 1377 قمرى ، تهران ، آمده است . م .\r\n( 3 ) . اين روايت با ذكر سند در صفحات 342 تا 345 ارشاد شيخ مفيد ، چاپ 1377 قمرى ، تهران ، آمده است . م .\r\n( 4 ) . اين روايت هم در همان صفحات ارشاد مفيد آمده است . م .\r\n( 5 ) . نام يكى از خاندانهاى معروف قريش كه كليد دار و گنجور كعبه بوده‌اند . م .\r\n( 6 ) . اين روايت هم در همان صفحات ارشاد مفيد آمده است . م .\r\n","page_name":" 431 ","page_number":431},
  {"content":"\r\n\r\nمىرود . از آن شهر ده و چند هزار تن كه سلاح بر تن دارند و به بتريه « 1 » معروفند بيرون مىآيند و به او مىگويند : به همان جا كه آمده‌اى برگرد كه ما را نيازى به حكومت فرزندان فاطمه ( ع ) نيست . قائم آل محمد ( ع ) بر آنان شمشير مىنهد و همگان را نابود مىسازد و سپس به كوفه وارد مىشود و بر منافقان و شكاكان شمشير مىنهد و كاخ حكومتى آن شهر را ويران مىسازد و جنگجويان ايشان را مىكشد ، تا آنگاه كه خداى عز و جل خشنود گردد . « 2 »\r\n( 1 ) على بن عقبه از پدرش نقل مىكند كه مىگفته است : چون قائم آل محمد ( ع ) ظهور كند به عدل حكم مىكند و جور و ستم به روزگار او از ميان مىرود و راهها امن مىشود ، و زمين بركات خود را بيرون مىآورد و حق هر كس به او برمىگردد و اهل و پيروان همهء اديان مسلمان مىشوند و اعتراف به ايمان مىكنند . مگر اين گفتار خداوند را نشنيده‌اى كه مىفرمايد : « و حال آنكه هر كه در آسمان و زمين است ، خواه و ناخواه مطيع فرمان خداوند است . » « 3 » و قائم آل محمد ميان مردم به حكم محمد ( ص ) و حكم داود ( ع ) حكم مىكند و در آن هنگام زمين گنجينه‌هاى خود را آشكار مىسازد و بركات خود را ظاهر مىسازد و هيچ كس از شما در آن هنگام به سبب اينكه همهء مؤمنان توانگر و ثروتمندند كسى را نخواهد يافت كه به او صدقه دهد و زكات خويش را بپردازد و هر دولتى ، از هر خاندانى باشد ، پيش از ما به حكومت خواهد رسيد كه پس از اينكه روش ما را در حكومت ديدند نگويند اگر به دولت برسيم همانند ايشان رفتار مىكنيم و اين همان گفتار خداوند است كه مىفرمايد :\r\n« و سرانجام پسنديده از پرهيزكاران است . » « 4 »\r\n( 2 ) امام باقر ( ع ) فرموده است : هنگامى كه قائم آل محمد ( ع ) قيام مىكند خيمه‌هايى براى افرادى كه به مردم قرآن مىآموزند بر پا مىشود و آنان قرآن را به ترتيبى كه خداوند نازل فرموده است آموزش مىدهند و حفظ آن در آن روز از اين جهت بسيار دشوار است كه ترتيب آن بر خلاف ترتيب كنونى آيات و سوره‌هاست .\r\n\r\n\r\n","description":"","footnote":"\r\n( 1 ) . نام فرقه‌يى مذهبى از زيديه كه منسوب به شخصى ملقب به ابتر بوده‌اند ، به نقل از حواشى بحار الانوار ، ص 338 ، ج 52 ، چاپ جديد . م .\r\n( 2 ) . همچنين در ارشاد مفيد آمده است . م .\r\n( 3 ) . بخشى از آيهء 83 سورهء سوم آل عمران . م .\r\n( 4 ) . اين روايت و چهار روايت بعد هم در همان صفحات 342 تا 345 ارشاد شيخ مفيد ، چاپ 1377 قمرى ، تهران ، آمده است . م .\r\n","page_name":" 432 ","page_number":432},
  {"content":"\r\n\r\n( 1 ) امام صادق ( ع ) فرموده است : قائم آل محمد ( ص ) از پشت كعبه همراه بيست و هفت تن ظهور مىفرمايد كه پانزده تن از قوم موسى ( ع ) هستند ، يعنى همانان كه به حق هدايت مىكردند و به آن توجه داشتند و هفت تن از اصحاب كهف و يوشع بن نون و سلمان و ابو دجانهء انصارى و مقداد و مالك اشتر و آنان در التزام او و از ياران و فرماندهان سپاه اويند .\r\n( 2 ) و همان حضرت فرموده است : چون قائم آل محمد قيام فرمايد ، ميان مردم با حكم داود ( ع ) حكم مىكند و نيازى به هيچ دليل و شاهدى ندارد ، كه خداوند همه چيز را به او الهام مىفرمايد و او با علم خود حكم مىكند و به همهء اقوام آنچه را از او پوشيده دارند خبر مىدهد و با آثار چهرهء افراد دشمن خود را از دوست خويش تشخيص مىدهد ، و خداوند عز و جل مىفرمايد : « همانا در اين عقوبت ، اهل ايمان و هوشمندان را آيات بسيار است » .\r\n( 3 ) و روايت شده است كه مهدى ( ع ) فقط چهل روز پيش از رستاخيز رحلت مىكند و در مىگذرد و در آن چهل روز آشفتگى است و نشانهء برانگيخته شدن مردگان و بر پا شدن قيامت براى دريافت پاداش و عقوبت است . در عين حال علم واقعى اين امور در پيشگاه خداوند است .\r\n( 4 ) امام باقر ( ع ) فرموده است : عمر بن خطاب از على ( ع ) پرسيد كه نام مهدى چيست ؟ على ( ع ) فرمود : اما در مورد نام او حبيب من ( يعنى پيامبر ) با من عهد فرموده است ، نامش را پيش از ظهورش به كسى نگويم . عمر گفت : برخى از صفات او را به من خبر بده . فرمود : جوانى است ميانه بالا و خوش روى و موى كه موهايش تا دوشش آويخته است و پرتو چهره‌اش بر سياهى موى سر و ريش او مىتابد . پدرم فداى پسر بهترين كنيزان باد . « 1 »\r\n( 5 ) ولادت امام قائم ( ع ) روز جمعه نيمهء شعبان سال دويست و پنجاه و پنج هجرى بوده است و به هنگام رحلت پدرش عمر ايشان پنج سال بوده است و خداوند حكمت و فصل الخطاب « 2 » را به او ارزانى فرموده و او را براى همهء جهانيان آيت و\r\n\r\n\r\n","description":"","footnote":"\r\n( 1 ) . در غيبت شيخ طوسى و به نقل از آن در بحار الانوار ، ص 36 ، ج 51 ، چاپ جديد ، آمده است . م .\r\n( 2 ) . گرفته شده از آيهء 20 سورهء سى و هشتم ، كه از عنايات الهى به داود ( ع ) است . م .\r\n","page_name":" 433 ","page_number":433},
  {"content":"\r\n\r\nنشانه قرار داد و همچنان كه به يحيى ( ع ) در كودكى حكمت آموخت ، به او هم حكمت عنايت داشت و او را در كودكى امام قرار داد ، همچنان كه عيسى بن مريم ( ع ) را در گهواره نبوت بخشيد و نام مادرش را ريحانه ، نرجس ، صيقل و سوسن نقل كرده‌اند .\r\n( 1 ) و روايت شده است كه روز جمعه هشتم شوال سال دويست و پنجاه و هفت ، يعنى دو سال و هفت ماه پيش از رحلت پدرش متولد شده است و همان روايت اول مورد اعتماد است . نخست عثمان بن سعيد نايب آن حضرت بود و چون عثمان درگذشت پسرش ابو جعفر محمد بن عثمان آن كار را بر عهده گرفت و پس از خود به ابو القاسم حسين بن روح وصيت كرد و ابو القاسم حسين بن روح به ابو الحسن على بن محمد سمرى وصيت كرد و چون مرگ على بن محمد سمرى فرا رسيد ، پرسيد كه آيا به كسى وصيت كند ؟ و فرمود : خداوند فرمان خود را اجرا خواهد فرمود ، و مهدى ( ع ) منتظر ظهور دولت حق خويش خواهد بود .\r\n( 2 ) ولادت و امور مربوط به آن حضرت به سبب فشار و دشوارى روزگار و اينكه پادشاه آن زمان به شدت در جستجوى ايشان بود و در آن راه تلاش مىكرد پوشيده ماند و چون موضوع انتظار شيعه براى ظهور حضرت مهدى بسيار شايع و معروف بود ، پدر بزرگوارش در زندگى خود آن موضوع را آشكار نفرمود و جمهور مردم پس از رحلت حضرت امام حسن عسكرى هم از اين موضوع چندان آگاه نشدند و به همين سبب جعفر پسر امام هادى ( ع ) ميراث برادرش امام حسن عسكرى را تصرف كرد و در مورد حبس و زير نظر گرفتن همسران و كنيزان برادر سخن چينى كرد و بر شيعيان برادر در مورد انتظار ايشان براى ظهور پسر برادرش اعتراض مىكرد كه چرا معتقد به ظهور و امامت اويند و بدين گونه شيعيان را ترسان و پراكنده كرد و بر آنان دورهء بسيار سختى گذشت و گرفتار پند و زندان و تهديد و خوارى و زبونى شدند و خوشبختانه حكومت چندان هم بر ايشان دست نيافت . جعفر هم به ظاهر ميراث برادر خود را تصرف كرد و تلاش كرد در نظر شيعيان مقام برادر خويش را به دست آورد و هيچ يك از آنان اين ادعاى او را نپذيرفتند و اعتقادى به او پيدا نكردند . ناچار جعفر به سلطان وقت متوسل شد و از او خواست كه رتبت و منزلت برادرش را به او دهد و متعهد شد در اين مورد اموال بسيار پرداخت خواهد كرد و به هر وسيله‌يى كه گمان مىكرد سود بخش باشد دست زد و هيچ سودى نبرد و ما بدين گونه تاكنون اندكى از اخبار و آثار را در بارهء شرح حال ائمهء اطهار و آنچه\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمتعلق به ايشان است و تاريخ ولادت و اسامى مادران و امورى نظير آن را در اين كتاب آورديم ، و هر كس خواهان مطلب بيشترى در اين مورد است از كتابهاى ديگرى كه در اين باره تأليف و تصنيف شده است استفاده كند كه به خواست خداوند متعال آنچه بخواهد آنجا مىيابد . « 1 »\r\n( 1 ) روايت شده است كه امام صادق ( ع ) بسيار مىفرمود :\r\n« هر قوم را دولتى است كه انتظار آن را مىكشند و دولت ما در آخر زمان آشكار خواهد شد . » « 2 »\r\n( 2 ) و سيد حميرى چنين سروده است :\r\n« به همان آيين كه او داشته است متدين هستم و كف او با كف من در صفين شريك بوده است در ريخته شدن خونهايى كه در آن جنگ ريخته شد و خداوند براى عدل و داد ترازوهايى را آشكار فرموده است .\r\nپروردگارا آن خونها بر گردن من است ، باز هم نظير آن را به من بياشامان ، آمين ! آمين ! آمين مىگويم كه همچون ايشان و در حال ايشان باشم ، همراه گروهى كه براى خدا هجرت مىكنند و پراكنده مىشوند ، همراه گروهى كه بر گرد مهدى هستند و مهدى ايشان را از وادى مكه پياده و سواره با خود مىبرد .\r\nآنان چيزى جز خداى خود را اراده نمىكنند ، چه مراد پسنديده‌يى كه مريدان در پى آنند ، تا آنگاه كه با گروه‌هاى بنى حرب ( اعقاب ابو سفيان ) روياروى مىشوند و به فرق سر و بالاى بينى آنان ضربه مىزنند .\r\nاى ابو الحسن ! اى بهترين اوصيا ! چه شرفى كه خداوند به تو عنايت فرموده است و خداى براى تو چند برابر آن را بيفزايد ، تا آنچه را به پيامبران ارزانى فرموده است به تو ارزانى فرمايد .\r\nخداى براى من گواهى مىدهد كه من آنان را دوست مىدارم ، دوستى آميخته با دين و آيين در مورد شما . تا آن هنگام كه در كفن پيچيده و در خاك پنهان شوم ،\r\n\r\n\r\n","description":"","footnote":"\r\n( 1 ) . براى اطلاع بيشتر در مورد نائبان چهارگانه در كتابهاى فارسى ، رك . به : بحث سودمند محدث خبير مرحوم حاج شيخ عباس قمى رضوان اللَّه عليه در صفحات 342 تا 345 جلد دوم منتهى الآمال . م .\r\n( 2 ) . اين بيت با ذكر سلسلهء اسناد در امالى صدوق و به نقل از آن در بحار الانوار ، ص 143 ، ج 51 ، چاپ جديد ، آمده است . م .\r\n","page_name":" 435 ","page_number":435},
  {"content":"\r\n\r\nهيچ گروهى را به جاى شما عوض نخواهم كرد و در جستجوى آن نخواهم بود . »\r\n( 1 ) دعبل بن على خزاعى همچنين سروده است :\r\n« اگر آنچه را كه اميدوارم امروز يا فردا صورت بگيرد نمىداشتم ، دل من در پى اندوه ايشان پاره پاره مىشد .\r\nقيام امامى كه بدون ترديد در پناه نام خدا و بركات خداوند قيام خواهد كرد .\r\nامامى كه ميان ما هر حق و باطلى را آشكار مىسازد و با نعمت و نقمت جزا و سزا مىدهد .\r\nو گروهى از فرزندان فلان و به همان را كه مدعى هستند ميان مردم لعن و نفرين مىكند . « 1 »\r\nاى دل ! خوش باش و مژده باد بر تو كه آنچه بايد بيايد چندان دور نيست .\r\nاز طول مدت ستم بيتابى مكن و مىبينم كه نيروى من آهنگ پايدارى دارد ( مىبينم كه ستم آهنگ پراكندگى و سستى دارد . ) « 2 »\r\nاگر خداوند ظهورش را در مدت عمر من قرار دهد و مرگ مرا تا ظهور او به تأخير اندازد ، تسكين و آرامش دل خواهم يافت و هيچ شك و ترديدى در نفس من باقى نمىماند و زوبين و نيزهء خود را از خون دشمنان سيراب مىكنم . »\r\n( 2 )\r\n\r\nمجلس سى و دوم در مناقب آل محمد عليهم السلام\r\n( 3 ) خداوند متعال در سورهء شورى مىفرمايد : « بگو من از شما اجر رسالت جز اين نخواهم كه مودت در حق خويشاوندان منظور داريد . » « 3 »\r\nانصار گفتند : اى رسول خدا ! اموال و جانهاى ما در اختيار و به دست خداوند است و خداوند متعال اين آيه را نازل فرمود . در خبر ديگرى آمده است كه پيامبر فرمودند : منظور اين است كه به خويشاوندان من مهرورزى كنيد و مرا تكذيب مكنيد .\r\n\r\n\r\n","description":"","footnote":"\r\n( 1 ) . اين بيت در قصيدهء دعبل كه مرحوم علامهء مجلسى در بحار الانوار ، ص 250 ، ج 49 ، چاپ جديد ، آورده است ، نيست . م .\r\n( 2 ) . آنچه در پرانتز است بر مبناى روضة الواعظين است و در بحار الانوار همان گونه است كه معنى شد . م .\r\n( 3 ) . بخشى از آيهء 23 سورهء 42 ( شورى ) .\r\n","page_name":" 436 ","page_number":436},
  {"content":"\r\n\r\n( 1 ) ابو بصير مىگويد : به امام صادق گفتم : آل محمد كيستند ؟ فرمود : ذريهء آن حضرت . گفتم : اهل بيت كيستند ؟ فرمود : ائمه و اوصيا . گفتم : عترت او كيستند ؟\r\nفرمود : اصحاب كساء و آنان كه زير آن عبا بودند . پرسيدم : امت او كيستند ؟ فرمود :\r\nمؤمنانى كه به آنچه از پيشگاه خداوند آورده است تصديق دارند و به دو چيز گرانسنگى كه مأمور شده‌اند تمسك جويند ، تمسك جسته‌اند : كتاب خدا و عترت محمد ( ص ) كه همان اهل بيت اويند كه خداى ناپاكى را از ايشان زدوده و آنان را پاك فرموده است پاك كردنى و همين دو چيز گرانسنگ پس از رسول خدا خليفه بر مردمند . « 1 »\r\n( 2 ) امير المؤمنين على ( ع ) در تفسير اين گفتار خداوند كه مىفرمايد « سلام على آل يس » « 2 » فرموده است : منظور از يس محمد ( ص ) است و آل يس مائيم ، ابن عباس هم گفته است : سلام على آل يس ، يعنى سلام بر آل محمد ( ص ) . « 3 »\r\n( 3 ) رسول خدا ( ص ) فرموده‌اند : ما بنى عبد المطلب سروران اهل بهشتيم . يعنى رسول خدا و حمزه سيد الشهداء و جعفر كه داراى دو بال است و على و فاطمه و حسن و حسين و مهدى . « 4 »\r\n( 4 ) امام باقر ( ع ) فرموده است : خداوند متعال به پيامبر ( ص ) وحى فرمود كه من چهار خصلت از جعفر بن ابى طالب را مىستايم . پيامبر ( ص ) جعفر را خواستند و موضوع را به او گفتند . گفت : اگر نه اين است كه خداوند به شما خبر داده است ، خودم نمىگفتم . من هرگز باده نوشى نكرده‌ام كه مىدانم اگر باده بياشامم خردم از از ميان مىرود و هرگز دروغ نگفته‌ام زيرا دروغ از جوانمردى مىكاهد و هرگز گناهى نكردم ( ظاهرا منظور زنا كردن است ) كه بيم آن داشتم اگر چنان كنم نسبت به ناموس من هم چنان شود و هرگز بت‌پرستى نكردم كه مىدانم بت هيچ گونه سود و زيانى نمىرساند . گويد : پيامبر ( ص ) با دست به دوش او زد و فرمود : بنا بر اين شايسته است\r\n\r\n\r\n","description":"","footnote":"\r\n( 1 ) . اين روايت با ذكر سلسلهء اسناد در معانى الاخبار صدوق ، ص 94 ، چاپ 1361 خورشيدى ، حوزه ، آمده است و چند روايت ديگر هم در بارهء معنى آل و اهل و عترت و امت در همان صفحهء آن كتاب نقل شده است . م .\r\n( 2 ) . آيهء 130 سورهء سى و هفتم ( الصافات ) . م .\r\n( 3 ) . با ذكر سلسلهء سند در معانى الاخبار صدوق ، ص 122 ، چاپ 1361 ، حوزه ، آمده است . م .\r\n( 4 ) . در صفحهء 284 امالى شيخ صدوق و صفحهء 434 جلد 9 تاريخ بغداد آمده است . م .\r\n","page_name":" 437 ","page_number":437},
  {"content":"\r\n\r\nاگر خداوند دو بال براى او قرار دهد كه با آن دو بال همراه فرشتگان در بهشت پرواز كند . « 1 »\r\n( 1 ) و روايت شده است كه جبرئيل به حضور پيامبر ( ص ) آمد و در مورد خديجه ( رضي الله عنه ) سؤال كرد و در آن هنگام خديجه در خانه نبود . جبريل فرمود : چون خديجه آمد به او خبر بده كه خدايش به دو سلام مىرساند .\r\n( 2 ) پيامبر ( ص ) فرموده‌اند : به خديجه مژده دهيد كه خانه‌يى از قصب ( زر ، مرواريد ) خواهد داشت كه نه هياهويى در آن است و نه اندوهى . در بارهء معنى قصب از شريك كه يكى از راويان اين روايت است پرسيدند ، گفت : يعنى زر ، و در حديث ديگرى مرواريد معنى شده است . « 2 »\r\n( 3 ) انس مىگويد : رسول خدا ( ص ) به خديجه از انگور بهشت خورانده است .\r\nعايشه مىگويد : پيامبر ( ص ) خديجه را ستايش مىفرمود . من گفتم : چه مقدار آن زن سرخ گونه را ياد مىكنيد ؟ همانا خداوند بهتر از او نصيب شما فرموده است . فرمود :\r\nخداوند بهتر از او نصيب من نفرموده است ، زيرا هنگامى كه همهء مردم مرا تكذيب مىكردند ، او مرا تصديق مىكرد و هنگامى كه مردم مرا محروم مىداشتند او با اموال خود با من مواسات مىكرد و خداوند فرزندان مرا از او به من عنايت فرمود و حال آنكه از غير او فرزندى به من عنايت نفرمود .\r\n( 4 ) و روايت شده است كه پيرزنى به حضور پيامبر آمد و رسول خدا نسبت به او بسيار محبت فرمود . چون آن زن بيرون رفت ، عايشه پرسيد : اين كه بود ؟ فرمود : در روزگار زندگانى خديجه پيش ما مىآمد و وفادارى از ايمان است . « 3 »\r\n( 5 ) امام على بن حسين سجاد ( ع ) فرموده است : از من پسرى بنام زيد بوجود مىآيد كه در كوفه كشته و در كناسه به دار آويخته مىشود و گور او را مىشكافند و بيرونش مىآورند و براى روح او درهاى آسمان گشوده مىشود و اهل آسمانها از\r\n\r\n\r\n","description":"","footnote":"\r\n( 1 ) . در صفحهء 188 علل الشرائع صدوق و به نقل از آن در بحار الانوار ، ص 272 ، ج 22 ، چاپ جديد ، آمده است . م .\r\n( 2 ) . اين روايت در مدح خديجه ( رضي الله عنه ) در صفحات 336 و 337 مناقب ابن مغازلى شافعى آمده است . م .\r\n( 3 ) . براى اطلاع بيشتر از فضائل خديجه ، رك . به : صفحات 1 تا 81 جلد 15 بحار الانوار چاپ جديد . م .\r\n","page_name":" 438 ","page_number":438},
  {"content":"\r\n\r\nروح او به بهجت و شادى مىرسند . روح او به صورت پرنده‌يى سبز رنگ در هر جاى بهشت كه بخواهد پرواز مىكند .\r\n( 1 ) پيامبر ( ص ) به امام حسين فرمودند : اى حسين ! مردى از صلب تو به نام زيد متولد مىشود كه روز رستاخيز او و يارانش در حالى كه داراى چهره‌هاى سپيد و رخشان هستند از روى شانه‌ها و گردن مردم عبور مىكنند و بدون حساب وارد بهشت مىشوند . « 1 »\r\n( 2 ) ابو الجارود « 2 » مىگويد : در محضر امام باقر ( ع ) بودم كه زيد بن على آمد . چون نظر امام باقر ( ع ) بر او افتاد ، همانطور كه زيد پيش مىآمد فرمود : اين يكى از سروران خاندان خويش است كه خونهاى ايشان را طلب خواهد كرد . اى زيد ! مادرى كه ترا زاييده است چه فرخنده و پاكيزه است . زيد بن على پس از امام باقر گزيده‌تر و چشم و چراغ برادران و از همه‌شان برتر و پارسا و بخشنده و شجاع بود .\r\nبا شمشير قيام كرد . امر به معروف و نهى از منكر مىكرد و در طلب خون امام حسين ( ع ) برآمد .\r\n( 3 ) همين راوى مىگويد : به مدينه آمدم و شروع به پرس‌وجو در بارهء زيد كردم .\r\nاز هر كس پرسيدم ، گفتند : او همپيمان و ملازم قرآن است .\r\nگروه بسيارى از شيعيان ، معتقد به امامت زيد بوده‌اند و سبب آن قيام او با شمشير و دعوت به رضا و خشنودى آل محمد است . برخى پنداشته‌اند او براى خود ادعاى امامت داشته است و حال آنكه چنين نيست ، زيرا مىدانسته است كه برادرش ( امام باقر ) بيش از او استحقاق بر امامت داشته است و امام باقر ( ع ) هم به هنگام مرگ خويش به پسر خود امام صادق وصيت فرموده است .\r\n( 4 ) يكى از اسباب و انگيزه‌هاى خروج و قيام زيد علاوه بر خون خواهى او از قاتلان امام حسين ( ع ) اين بود كه پيش هشام بن عبد الملك رفت . هشام بزرگان شام را در مجلس خود جمع كرد و دستور داد چنان چسبيده به يك ديگر بنشينند كه براى زيد ، آمدن نزديك هشام ممكن نگردد . زيد به هشام گفت : ميان بندگان خدا هيچ كس برتر\r\n\r\n\r\n","description":"","footnote":"\r\n( 1 ) . اين روايت در باب 25 عيون اخبار الرضاى ، صدوق ، صفحات 250 و 251 ، چاپ 1377 قمرى ، قم ، آمده است . م .\r\n( 2 ) . براى اطلاع از احوال ابو الجارود به الكنى و الالقاب مرحوم محدث قمى ، ص 31 ج 1 ، مراجعه شود . م .\r\n","page_name":" 439 ","page_number":439},
  {"content":"\r\n\r\nاز كسى نيست كه به تقوى و ترس از خدا سفارش كند و هيچ كس فرومايه‌تر از آن كس نيست كه او را به تقوى و ترس از خدا سفارش كنند ، و اى امير مؤمنان ! من ترا به ترس از خدا سفارش مىكنم و از خدا بترس . هشام به او گفت : تو خود را شايستهء خلافت مىدانى و آرزوى آن را در سر مىپرورى و ترا اى بىمادر با اين آرزو چه كار است ؟ و همانا كه مادرت كنيز و برده است . زيد گفت : من هيچ كس را در پيشگاه خداوند بلند مرتبه‌تر از پيامبرانى كه آنان را به پيامبرى برانگيخته است نمىدانم و حال آنكه يكى از همان پيامبران مادرش كنيز است و اگر اين موضوع نقيصه مىبود او به پيامبرى مبعوث نمىشد و او اسماعيل پسر ابراهيم است . و اى هشام ! آيا رتبهء نبوت در پيشگاه خداوند برتر است يا خلافت ؟ وانگهى اين موضوع براى مردى كه نياكانش از يك سو رسول خدا ( ص ) و از سوى ديگر على بن ابى طالب هستند نقيصه‌يى نيست . هشام از مجلس خود برخاست و به فرمانده سپاهش گفت :\r\nاين مرد نبايد حتى امشب را هم در لشكرگاه من ( پايتخت من ) بماند . زيد از شام بيرون آمد در حالى كه مىگفت : هر قومى كه از تندى و سوزش شمشير پرهيز كند خوار و زبون مىشود ، و چون به كوفه رسيد مردم آن شهر پيش او جمع شدند و چندان اصرار كردند تا با او براى جنگ بيعت كردند و سپس پيمان شكستند و او را رها و تسليم كردند و زيد كشته شد و جسدش چهار سال ميان مردم كوفه بردار آويخته بود و هيچ كس اين كار را زشت نشمرد و حتى با زبان هم او را يارى ندادند .\r\n( 1 ) چون زيد كشته شد و اين خبر به امام صادق ( ع ) رسيد سخت اندوهگين و دل افسرده شد و هزار دينار از اموال خاص خود را ميان بازماندگان كسانى كه همراه زيد كشته شده بودند بخش كرد . راوى اين روايت مىگويد : امام صادق به من دستور فرمود آن پول را ميان ايشان تقسيم كنم . از جمله به خانوادهء عبد الله بن زبير برادر فضيل رسّان چهار دينار رسيد . كشته شدن زيد در شب دوشنبه دوم صفر سال يك صد و بيست اتفاق افتاد و به هنگام شهادت سن او چهل و دو سال بود . « 1 »\r\n( 2 ) پيامبر ( ص ) فرموده‌اند : هر كس عترت مرا دوست نداشته باشد يا منافق است يا زنا زاده يا آنكه نطفهء او در حال حيض مادرش بسته شده است . « 2 »\r\n\r\n\r\n","description":"","footnote":"\r\n( 1 ) . اين موضوع در ارشاد مفيد ، آمده است . م .\r\n( 2 ) . اين روايت در خصال صدوق ، ص 128 ، همراه با ترجمهء آقاى كمره‌يى آمده است . م .\r\n","page_name":" 440 ","page_number":440},
  {"content":"\r\n\r\n( 1 ) و فرموده است : خداى را سه چيز محترم است كه هر كس حرمت آن سه چيز را نگهدارد ، خداى كار دين و دنياى او را نگه مىدارد و هر كس حرمت آن‌ها را نگه ندارد ، خدايش چيزى براى او نگه نمىدارد . آن سه چيز ، حرمت اسلام است و حرمت من و حرمت عترت من .\r\n( 2 ) امام صادق ( ع ) فرموده است : همانا خداوند را سه چيز محترم است كه هيچ چيز به آن حرمت نمىرسد . نخست كتاب خدا كه نور و حكمت خداوند است و خانهء خدا كه آن را براى مردم قبله قرار داده است . خداوند از هيچ بنده‌يى توجه به غير از كعبه را نمىپذيرد . سوم عترت پيامبرتان محمد ( ص ) .\r\n( 3 ) امام باقر ( ع ) مىفرمايد : يكى از بندگان گنهكار هفتاد خريف كه هر خريف هفتاد سال است در آتش معذب بود و پس از آن از خداى عز و جل مسألت كرد كه تو را به حق محمد و اهل بيت او سوگند مىدهم كه بر من رحمت آورى . خداوند متعال به جبريل وحى فرمود كه پيش اين بندهء من برو و او را بيرون بيار . جبريل گفت :\r\nپروردگارا ! چگونه در آتش فرود آيم ؟ فرمود : من به آتش فرمان داده‌ام بر تو سرد و سلامت باشد . گفت : پروردگارا ! جاى او را نمىدانم . فرمود : در چاهى از دوزخ است .\r\nجبريل در آتش فرود آمد و آن بنده را كه با چهره در آتش آويخته بود بيرون آورد .\r\nخداوند متعال فرمود : اى بندهء من ! چه مدت در آتش درنگ كردى و مرا سوگند دادى ؟ گفت : پروردگارا ! شمار آن را نمىدانم . فرمود : همانا سوگند به عزت خودم كه اگر از من به حق ايشان مسألت نمىكردى ، همچنان زبونى و خوارى ترا در آتش طولانى مىكردم . ولى من بر خود لازم كرده‌ام كه چون بنده‌يى به حق آنان سوگندم دهد ، او را بيامرزم و از آنچه ميان من و اوست درگذرم و اكنون از تو در گذشتم و تو را بخشيدم . « 1 »\r\n( 4 ) پيامبر ( ص ) فرموده‌اند : دوست داشتن من و اهل بيت من در هفت مورد كه سخت همراه با ترس و بيم است سود بخش است ، هنگام مرگ ، در گور ، هنگام برانگيخته شدن ، هنگام دريافت نامهء عمل ، هنگام حساب و كنار صراط و كنار ميزان . « 2 »\r\n\r\n\r\n","description":"","footnote":"\r\n( 1 ) . با اندك اختلافى در الفاظ و با ذكر سلسلهء سند در امالى مفيد ، ص 128 ، و به نقل از آن در صفحهء 311 جلد 27 بحار الانوار ، چاپ جديد ، آمده است . دو روايت قبل هم به نقل از خصال و معانى الاخبار و امالى صدوق در بحار الانوار ، ص 185 ، ج 25 ، آمده است . م .\r\n( 2 ) . به نقل از محاسن برقى و خصال و امالى صدوق در بحار الانوار ، ص 158 ، ج 27 ، چاپ جديد ، آمده است . م .\r\n","page_name":" 441 ","page_number":441},
  {"content":"\r\n\r\n( 1 ) جابر بن عبد اللَّه مىگويد : رسول خدا ( ص ) براى ما خطبه‌يى ايراد فرمود و ضمن آن چنين گفت : اى مردم ! هر كس نسبت به ما خاندان بغض و كينه داشته باشد ، خداوند روز رستاخيز او را به آيين يهود بر مىانگيزد . جابر مىگويد ، گفتم : اى رسول خدا ! هر چند روزه بگيرد و نماز بگزارد و مدعى باشد كه مسلمان است ؟ فرمود : آرى هر چند روزه گيرد و نماز بگزارد و مدعى اسلام باشد . « 1 »\r\n( 2 ) و رسول خدا فرموده است : هيچ بنده‌يى مؤمن نيست تا آنگاه كه من براى او محبوب‌تر از خودش باشم و اهل من براى او محبوب‌تر از اهل خودش و عترت من محبوب‌تر از عترت خودش و ذات من محبوب‌تر از ذات خودش باشد . « 2 »\r\n( 3 ) و پيامبر فرموده است : هر كس ما خاندان را دوست داشته باشد ، خدا را به نعمت نخستين ستايش كند . گفته شد : نعمت نخستين چيست ؟ فرمود : حلال و پاكزادگى ، و كسى ما را دوست نمىدارد مگر اينكه داراى طهارت مولد است .\r\n( 4 ) امام باقر ( ع ) فرموده است : هر كس بامداد كند و خوشى و خنكى محبت و دوستى ما را در دل خود احساس كند ، خداى را به نعمت نخستين ستايش كند . گفته شد :\r\nنخستين نعمت چيست ؟ فرمود : حلال‌زادگى . « 3 »\r\n( 5 ) پيامبر ( ص ) فرموده‌اند : هر كس را كه خداوند محبت ائمه از خاندان مرا به او ارزانى فرمايد به خير دنيا و آخرت دست يافته است و كسى كه نسبت به آنان محبت داشته باشد هيچ كس نبايد در اين شك كند كه او در بهشت است و همانا در محبت اهل بيت من بيست خصلت است ، ده خصلت آن در دنيا و ده خصلت آن در آخرت .\r\nآن ده خصلت كه در دنياست پارسايى و آزمندى در طلب دانش و پارسايى همراه با دين و رغبت به عبادت و توبه كردن پيش از مرگ و نشاط براى نماز شب و نااميدى ( بىنيازى ) از آنچه در دست مردم است و حفظ در انجام فرمانهاى خدا و پرهيز از آنچه نهى فرموده است ، نهم بغض و دوست نداشتن دنيا ، دهم سخاوت .\r\n( 6 ) در آخرت ديوانى براى او نشر نمىشود ، ميزانى براى او نصب نمىشود ، نامهء عملش به دست راستش داده مىشود ، برائت از آتش براى او ثبت مىشود ، چهره‌اش\r\n\r\n\r\n","description":"","footnote":"\r\n( 1 ) . به نقل از امالى صدوق در بحار الانوار ، ص 86 ، ج 27 ، آمده است . م .\r\n( 2 ) . به نقل از علل الشرائع صدوق در بحار الانوار ، ص 86 ، ج 27 ، آمده است . م .\r\n( 3 ) . هر دو روايت به نقل از معانى الاخبار و علل الشرائع و امالى صدوق در بحار الانوار ، ص 146 ، ج 27 ، آمده است . م .\r\n","page_name":" 442 ","page_number":442},
  {"content":"\r\n\r\nسپيد و رخشان مىشود ، از جامه‌هاى بهشت بر او پوشيده مىشود ، در بارهء صد تن از خاندانش شفاعت او را مىپذيرند ، خداوند به چشم مهر و محبت به دو مىنگرد ، از تاجهاى بهشتى بر سرش مىنهند و بدون حساب وارد بهشت مىشود . « 1 »\r\n( 1 ) امام صادق ( ع ) فرموده است : روز رستاخيز خداوند همهء امتهاى پيشين و واپسين را در زمينى جمع مىكند . تاريكى شديدى همگان را فرا مىگيرد . همگان به پيشگاه خدا فرياد بر مىآورند و مىگويند : پروردگارا ! اين تاريكى را از ما بردار ، ناگهان گروهى آشكار مىشوند و پيش مىآيند كه پرتو ايشان پيشاپيش آنان در حركت است و صحراى قيامت را روشن مىكند . مردم محشر مىگويند : آيا اينان پيامبرانند ؟\r\nسروشى از جانب خداوند به آنان مىگويد : نه ، ايشان پيامبران نيستند . اهل محشر مىپرسند : آيا ايشان فرشتگانند ؟ همان سروش مىگويد : نه ، كه ايشان فرشتگان نيستند ، مردم باز مىپرسند : آيا ايشان شهيدانند ؟ و سروش مىگويد : نه ، اينان شهيدان نيستند .\r\nمردم محشر مىگويند : پس اينان كيستند ؟ سروش مىگويد : از خودشان بپرسيد كيستند و مردم مىپرسند : شما كيستيد ؟ مىگويند : ما علويان و ذريهء محمديم . ما فرزندان على هستيم كه ولى خداوند است . ما افرادى هستيم كه به كرامت خداوند مخصوصيم . ما كسانى هستيم كه مطمئن و در امانيم . در اين هنگام سروشى از جانب خداوند به آنان مىگويد : در مورد دوستان و دوستداران و شيعيان خود شفاعت كنيد و آنان شفاعت مىكنند و پذيرفته مىشود .\r\n( 2 ) امام صادق ( ع ) فرموده است : مردى يهودى آمد و برابر پيامبر ( ص ) ايستاد و با دقت به ايشان نگريست . پيامبر فرمود : اى يهودى ! چه نيازى دارى ؟ گفت : آيا تو برترى يا موسى بن عمران ، همان پيامبرى كه خداى با او سخن گفته است و تورات را بر او فرو فرستاده است و عصا را به او ارزانى داشته و دريا را براى او شكافته و با ابر بر سرش سايه افكنده است ؟ پيامبر ( ص ) به او فرمود : هر چند ناخوشايند است كه بنده‌يى خود را بستايد ، ولى مىگويم كه آدم ( ع ) چون خطا و ترك اولى كرد تقاضايش چنين بود كه گفت : پروردگارا ! از تو به حق محمد و آل محمد مسألت مىكنم تا از خطايم درگذرى ، و خداوند از او درگذشت و او را آمرزيد و چون نوح ( ع ) بر كشتى سوار شد و از غرق شدن ترسيد ، عرضه داشت : پروردگارا ! از تو به حق محمد و آل محمد\r\n\r\n\r\n","description":"","footnote":"\r\n( 1 ) . در صفحهء 292 خصال صدوق ، همراه با ترجمهء آقاى كمره‌يى آمده است . م .\r\n","page_name":" 443 ","page_number":443},
  {"content":"\r\n\r\nمسألت مىكنم كه مرا از غرق شدن نجات دهى ، و خدايش از آن گرفتارى نجات بخشيد و ابراهيم ( ع ) چون به آتش در افكنده شد ، عرضه داشت : پروردگارا ! به حق محمد و آل محمد از تو مسألت مىكنم كه مرا از آتش نجات دهى ، و خداوند آن آتش را بر او سرد و سلامت قرار داد و موسى ( ع ) چون عصاى خويش را درافكند و در دل خود احساس ترس كرد ، گفت : پروردگارا ! به حق محمد و آل محمد از تو مسألت مىكنم كه مرا در امان قرار دهى ، و خداوند متعال فرمود : « مترس كه تو بدون ترديد برترى » . « 1 » اى مرد يهودى ! اگر موسى ( ع ) مرا درك مىكرد و به من و پيامبرى من ايمان نمىآورد همانا كه نه ايمان او و نه پيامبرىاش براى او سودى داشت . مهدى هم از ذريهء من است كه چون قيام كند عيسى بن مريم ( ع ) براى يارى او فرود مىآيد و او را مقدم مىدارد و پشت سرش نماز مىگزارد . « 2 »\r\n( 1 ) امام صادق ( ع ) فرموده است : اى ابو بصير ! ما درخت دانشيم و ما خاندان پيامبريم . آمد و شد جبريل در خانهء ماست و ما گنجورهاى دانش خداييم و ما معادن وحى خداونديم . هر كس از ما پيروى كند رستگار است و هر كس از ما تخلف كند هلاك است و اين حقى است بر خداى عز و جل . « 3 »\r\n( 2 ) امام رضا ( ع ) فرموده است : نگريستن به ذريهء ما عبادت است . گفته شد : اى پسر رسول خدا ! آيا نگريستن به آنانى از شما كه امامند عبادت است يا نگريستن به تمام ذريهء پيامبر فرمود : نگريستن به تمام آنان عبادت است ، تا هنگامى كه از آن خاندان جدا نشده و به گناهان آلوده نشده باشند .\r\n( 3 ) پيامبر ( ص ) فرموده‌اند : چون در مقام محمود ( يعنى مقام شفاعت ) به پا خيزم ، براى آن گروه از امت خود كه مرتكب گناهان كبيره شده‌اند شفاعت مىكنم و خداوند شفاعت مرا در مورد ايشان مىپذيرد و به خدا سوگند كه در بارهء كسانى كه ذريه‌ام را آزرده‌اند شفاعت نمىكنم .\r\n( 4 ) و همان حضرت فرموده‌اند : هر كس تار مويى از من را بيازارد ، مرا آزرده\r\n\r\n\r\n","description":"","footnote":"\r\n( 1 ) . بخشى از آيهء سورهء بيستم ( طه ) . م .\r\n( 2 ) . اين روايت به نقل از جامع الاخبار و امالى شيخ صدوق و بحار الانوار ، ص 366 ، ج 16 ، چاپ جديد ، آمده است . م .\r\n( 3 ) . براى اطلاع بيشتر از نمونه‌هاى ديگر اين روايت به صفحات 106 تا 108 جلد 26 بحار الانوار مراجعه فرماييد . م .\r\n","page_name":" 444 ","page_number":444},
  {"content":"\r\n\r\nاست و هر آن كس مرا بيازارد بدون ترديد خدا را آزرده است و هر كس خداى را بيازارد ، خداوند به اندازهء گنجايش آسمان و زمين او را لعنت مىكند « 1 » ( همهء ساكنان آسمان و زمين او را نفرين مىكنند . )\r\n( 1 ) و همان حضرت فرموده‌اند : هر كس مىخواهد متوسل به من باشد و حق نعمتى بر من داشته باشد كه روز قيامت در قبال آن براى او شفاعت كنم ، پيوند خويش را با اهل بيت من استوار كند و ايشان را شاد كند . « 2 »\r\n( 2 ) و هم ايشان فرموده‌اند : هر كس در اين جهان نسبت به اهل بيت من به اندازهء قيراطى نيكى كند ، روز رستاخيز او را به اندازهء قنطارى مكافات و پاداش مىدهم .\r\n( 3 ) على ( ع ) فرموده است : آيين من آيين خدا و حسب و نسب من نسب پيامبر است .\r\nهر كس دين و حسب مرا داشته باشد ، همانا دين رسول خدا را خواهد داشت .\r\n( 4 ) و پيامبر ( ص ) فرموده‌اند : من دو چيز گرانسنگ ميان شما باقى مىگذارم ، كتاب خدا و عترتم كه همان اهل بيت منند . همانا كه اين دو پس از من جانشين منند و هرگز از يك ديگر گسسته نمىشوند تا كنار حوض كوثر پيش من آيند . « 3 »\r\n( 5 ) همان حضرت فرموده‌اند : بهشت بر هر كس كه به اهل بيت من ستم يا با ايشان جنگ و نسبت به ايشان اهانت كند ، يا آنان را دشنام دهد ، حرام است . آنان را بهره‌يى در قيامت نيست و خداوند با ايشان سخن نمىگويد و به ديدهء رحمت بر ايشان نمىنگرد و آنان را پاك نمىفرمايد و براى آنان عذابى دردناك است . « 4 »\r\n( 6 ) امام صادق ( ع ) فرموده است ، اين دو آيه در بارهء دوستان و دشمنان ما نازل شده است :\r\n« اگر از مقربان درگاه خداست ، در آسايش و نعمت و بهشت ابدى است و اگر از منكران و گمراهان است ، بهره‌اش حميم جهنم است و جايگاهش آتش دوزخ\r\n\r\n\r\n","description":"","footnote":"\r\n( 1 ) . در صفحهء 288 امالى ابن الشيخ آمده است و افزوده است كه پس از اين آيهء 57 سوره سى و سوم ( احزاب ) را تلاوت فرمود . م .\r\n( 2 ) . در بحار الانوار ، ص 277 ، ج 26 ، چاپ جديد ، به نقل از امالى صدوق آمده است . م .\r\n( 3 ) . براى اطلاع بيشتر در مورد اين حديث و صور مختلف آن در منابع اهل سنت ، رك . به : بحث مستوفاى مرحوم علامهء مجلسى در صفحات 104 تا 166 جلد 23 بحار الانوار ، چاپ جديد . م .\r\n( 4 ) . با اندك تفاوت لفظى كه به جاى اهانت ، تعرض است ، در صفحهء 202 امالى ابن الشيخ و به نقل از آن در بحار الانوار ، ص 202 ، ج 27 ، چاپ جديد ، آمده است . م .\r\n","page_name":" 445 ","page_number":445},
  {"content":"\r\n\r\nاست . » و فرموده است : منظور از آسايش و نعمت در گور و منظور از بهشت ابدى در قيامت است ، همچنين حميم جهنم در گور و آتش دوزخ در قيامت است . « 1 »\r\n( 1 ) پيامبر ( ص ) فرموده‌اند : خداوند ستارگان را وسيلهء امان ساكنان آسمانها قرار داده است و تا هنگامى كه آنها پايدارند آسمان هم پايدار است و چون ستارگان پراكنده و از ميان برود ، آسمان گسسته مىشود . و همانا خداوند اهل بيت مرا امان ساكنان زمين قرار داده است و به حرمت آنان هيچ گاه بلاى همگانى بر آنان نازل نمىشود و هر گاه اهل بيت من از ميان برود ، عذاب نازل خواهد شد . « 2 »\r\n( 2 ) شعر :\r\n« دوستى پيامبر و اهل بيت اعتقاد من است و در مورد محبت من به ايشان هر كه مىخواهد مرا سرزنش كند . دل من هرگز از دوستى ايشان روى گردان نيست و زبان من به ستايش كس ديگرى غير از ايشان گويا نيست . فرداى قيامت بهشت از آن ماست و به آن خوشبختيم و براى خارجى نافرخنده و نكوهيده آتش است . »\r\n( 3 ) دعبل بن على خزاعى همچنين سروده است :\r\n« براى آل رسول خدا در ناحيهء خيف و منى و كنار خانه و در عرفات و محل رمى جمرات سرزمين و خانهء عبد الله در خيف و از سرورى كه فرا خواننده به سوى نمازهاست . سرزمينهاى على و حسين و جعفر و حمزه و سجاد كه پيشانى و زانوانش پينه بسته بود ، خانه‌هايى كه براى نماز و پرهيزگارى و روزه و طهارت و نيكويىهاست .\r\nخانه‌هايى كه در آن وحى خداوند بر احمد - كه در سوره‌هاى قرآن مذكور است - نازل مىشد ، درنگ كن تا از خانه‌يى كه اهل آن از ميان رفته‌اند بپرسيم عهد آن با روزه و نماز چگونه است و آن عزيزانى كه دورى و غربت ايشان را همچون شاخه‌هاى برومند در اطراف پراكنده كرده است ، كجايند . همانان كه چون نسب ايشان برشمرده شود وارثان پيامبرند و برگزيده‌تر سروران و حمايت‌كنندگانند . آنانى كه همه جا در در تنگدستيها اهل پذيرايى و اطعام بودند . چون كشته‌شدگان در بدر و خيبر و حنين\r\n\r\n\r\n","description":"","footnote":"\r\n( 1 ) . اين روايت از قول شيخ صدوق با ذكر سلسلهء اسناد در تفسير برهان سيد هاشم بحرانى ، ص 284 ، ج 4 ، چاپ 1394 قمرى ، قم ، آمده است . م .\r\n( 2 ) . براى اطلاع بيشتر از اين روايت در منابع اهل سنت كه با اختلاف لفظى اندك آمده است ، از جمله صفحات 149 و 458 جلد 3 مستدرك الصحيحين حاكم نيشابورى ، و نيز به صفحات 59 و 60 جلد دوم فضائل الخمسه من الصحاح السته مراجعه شود . م .\r\n","page_name":" 446 ","page_number":446},
  {"content":"\r\n\r\nرا به ياد آورند ، اشكهايشان از ديده فرو مىريزد . چگونه مدعى هستند كه پيامبر و اهل بيت او را دوست دارند در حالى كه درون آنان آكنده از خشم است ؟ آنان در گفتار خود نسبت به پيامبر ملايم و نرم بودند و حال آنكه دلهاى ايشان آكنده و انباشته از كينه‌ها بود . » « 1 »\r\n( 1 ) ديگرى گفته است :\r\n« فرزندان احمد همگى گرد آلود و رنگ پريده و داراى جامه‌هاى كهنه و فرسوده و پراكنده‌اند و حال آنكه زنازادگان بر همگان حكومت مىكنند . پروردگارا ما بر افلاك پاك و منزه است . »\r\n( 2 )\r\n\r\nمجلس سى و سوم در سبب اسلام سلمان فارسى رضي اللَّه عنه\r\n( 3 ) به امام موسى بن جعفر ( ع ) گفته شد : اى پسر رسول خدا ! آيا به ما خبر نمىدهى كه چگونگى و سبب مسلمان شدن سلمان فارسى چگونه بوده است ؟ فرمود :\r\nآرى ، پدرم برايم نقل كرد كه امير المؤمنين على بن ابى طالب و سلمان و ابو ذر و گروهى از قريش كنار مرقد پيامبر نشسته بودند . على ( ع ) به سلمان فرمود : اى ابا عبد الله ! آيا در بارهء آغاز كار خود براى ما چيزى نمىگويى ؟ سلمان گفت : اى امير مؤمنان ! به خدا سوگند كه اگر كس ديگرى غير از تو مىپرسيد چيزى نمىگفتم . من مردى دهقان زاده و از مردم شيراز بودم و پيش پدر و مادر خويش بسيار عزيز بودم .\r\nروزى همچنان كه با پدر خويش به يكى از مراسم جشنها مىرفتم ، از كنار صومعه‌يى گذشتيم و شنيدم مردى در آن صومعه بانگ برداشته است و مىگويد : « گواهى مىدهم كه خدايى جز پروردگار يگانه نيست و عيسى روح خداوند است و محمد حبيب خداست . » نام محمد ( ص ) در گوشت و خون من رسوخ كرد و چنان شيفته شدم كه هيچ خوراك و آشاميدنى بر من گوارا نبود . مادرم به من گفت : پسرم ! ترا چه شده است كه امروز به هنگام برآمدن خورشيد براى آن سجده نكردى ؟ به او پاسخى درشت دادم و ساكت شد و چون به خانهء خود بازگشتم ، ديدم نامه‌يى از سقف آويخته است .\r\nاز مادر پرسيدم : اين نامه چيست ؟ گفت : اى روزبه ! چون از مراسم جشن خود\r\n\r\n\r\n","description":"","footnote":"\r\n( 1 ) . در اين ابيات با آنچه كه در منابع ديگر آمده است اختلافات لفظى اندكى ديده مىشود . م .\r\n","page_name":" 447 ","page_number":447},
  {"content":"\r\n\r\nبرگشتيم اين نامه را از سقف آويخته ديدم . به آنجا نزديك مشو كه اگر نزديك شوى پدرت ترا خواهد كشت . من با مادر مدارا كردم و چون شب فرا رسيد و پدر و مادرم خوابيدند برخاستم و آن نامه را برداشتم . در آن چنين نوشته بود : ( 1 ) « بسم الله الرحمن الرحيم ، اين عهدى از خداوند به آدم است كه از ذريهء او پيامبرى به نام محمد ( ص ) خواهد آفريد كه به مكارم اخلاق فرمان مىدهد و از پرستش بتان باز مىدارد . اى روزبه ! پيش وصى عيسى برو و ايمان بياور و آيين مجوسى را رها كن . »\r\nگويد : فريادى برآوردم و بر شدت محبت من افزوده شد . پدر و مادرم چون اين موضوع را دانستند مرا گرفتند و در سياهچالى ژرف زندانى كردند و گفتند : اگر از اين روش خود برنگردى ترا خواهيم كشت . گفتم : هر چه مىخواهيد انجام دهيد كه محبت و مهر محمد از سينه من بيرون نمىرود .\r\n( 2 ) سلمان مىگويد : من پيش از آن زبان عربى نمىدانستم ، ولى از آن روز كه آن نامهء آويخته را خواندم ، خداوند متعال فهم زبان عربى را به من ارزانى فرمود . من همچنان در آن سياهچال بودم و آنان يك گرده نان كوچك براى من فرو مىانداختند .\r\nچون مدت زندانم طول كشيد دست بر آسمان افراشتم و گفتم : پروردگارا ! تو مهر محمد و جانشين او را در دل من افكندى . ترا به حق محمد سوگند مىدهم كه در گشايش كار من شتاب فرمايى و مرا از اين وضع آسوده كنى . در اين هنگام كسى كه جامهء سپيدى بر تن داشت پيش من آمد و گفت : اى روزبه ! برخيز ، و دستم را گرفت و مرا به صومعه‌يى برد و من شروع به گفتن اين كلمات كردم كه گواهى مىدهم خدايى جز پروردگار يگانه نيست و عيسى روح خداوند است و محمد حبيب خداست .\r\nراهبى كه در صومعه بود به من نگريست و گفت : آيا تو روزبهى ؟ گفتم : آرى . گفت :\r\nدرآى ، و من در صومعه رفتم و دو سال كامل خدمت او را بر عهده گرفتم . چون مرگ او فرا رسيد ، گفت : من مىميرم . گفتم : مرا به چه كسى وامىگذارى مىگذارى ؟ گفت : هيچ كس را كه معتقد به عقيدهء من باشد نمىشناسم ، جز راهبى در انطاكيه . پيش او برو و چون او را ديدى از سوى من سلامش برسان و اين لوح را به او عرضه دار و لوحى را به من سپرد . چون آن راهب درگذشت او را غسل دادم و كفن و دفن كردم و آن لوح را برداشتم و به صومعهء انطاكيه رفتم و همچنان شروع به گفتن آن كلمات كردم . راهب آن صومعه به من نگريست و پرسيد : آيا تو روزبهى ؟ گفتم : آرى . گفت : داخل شو ، و\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nبه آن صومعه درآمدم و دو سال كامل هم او را خدمت كردم . چون مرگ او نزديك شد ، گفت : من خواهم مرد . گفتم : مرا به چه كسى مىسپارى ؟ گفت : هيچ كس را نمىشناسم كه معتقد و متدين به دين و اعتقاد من باشد ، مگر راهبى در اسكندريه . چون پيش او رسيدى از سوى من سلامش برسان و اين لوح را به او نشان بده . چون راهب درگذشت ، او را تجهيز و دفن كردم و آن لوح را برداشتم و به آن صومعه رفتم و همان كلمات را بر زبان آوردم . ( 1 ) راهب صومعه به من نگريست و گفت : تو روزبهى ؟\r\nگفتم : آرى . گفت : داخل شو و به آن صومعه رفتم . دو سال كامل هم او را خدمت كردم و چون مرگش نزديك شد ، گفت : من مىميرم . گفتم : مرا به چه كس مىسپارى ؟ گفت :\r\nكسى را در جهان نمىشناسم كه به اعتقاد و آيين من معتقد باشد و همانا هنگام تولد محمد بن عبد اللَّه بن عبد المطلب فرا رسيده است . چون به حضورش رسيدى سلام مرا به او برسان و اين لوح را به او بسپر . چون آن راهب درگذشت ، او را غسل دادم و كفن و دفن كردم و لوح را برداشتم و بيرون آمدم و همراه گروهى شدم و به ايشان گفتم : ( 2 ) اى قوم ! شما عهده‌دار خوراك و آشاميدنى من باشيد و من عهده‌دار خدمت شما خواهم بود . پذيرفتند و چون هنگام غذا خوردن ايشان نزديك شد ، گوسپندى را با زدن ضربه كشتند . قسمتى از آن را كباب كردند و قسمتى از آن را آب پز كردند و من از خوردن گوشت آن خوددارى كردم . گفتند بخور . گفتم : من غلامى صومعه‌نشين هستم و مردم صومعه گوشت نمىخورند . چنان مرا زدند كه نزديك بود بكشندم . يكى از ايشان گفت : از او دست برداريد تا شراب شما را بياورد كه شراب هم نخواهد نوشيد . چون مى و باده آوردند ، گفتند بياشام . گفتم : من غلامى دير نشينم و ديرنشينان باده نمىنوشند .\r\nچنان بر من تاختند كه آهنگ كشتن من كردند . گفتم : اى قوم ! مرا مزنيد و مكشيد و من اقرار به بندگى شما مىكنم و اقرار كردم كه برده يكى از ايشانم . او مرا با خود برد و به مردى يهودى به سيصد درهم فروخت . آن مرد يهودى داستان مرا پرسيد . به او خبر دادم و گفتم : مرا گناهى نيست جز آنكه محمد ( ص ) و وصى او را دوست مىدارم .\r\nمرد يهودى گفت : من ، تو و محمد را دشمن مىدارم . سپس مرا بيرون از خانهء خود برد كه توده‌يى بزرگ ريگ آنجا بود و گفت : اى روزبه ! به خدا سوگند اگر امشب را به فردا رسانم و تمام اين ريگها را از اين جا به آنجا منتقل نكرده باشى ترا خواهم كشت . سلمان مىگويد : تمام آن شب را ريگ از اين سو به آن سو مىبردم و چون خستگى نزديك بود مرا از پاى درآورد ، دستهاى خويش را به آسمان برافراشتم و\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n( 1 ) گفتم : پروردگارا ! تو خود مهر محمد و وصى او را در دل من افكندى ، اينك به حق او از تو مسألت مىكنم در گشايش من شتاب فرمايى و مرا از اين گرفتارى آسوده سازى .\r\nخداوند متعال بادى برانگيخت كه تمام آن تودهء ريگ را به آنجا كه گفته بود منتقل كرد . بامداد چون آن يهودى به ريگها نگريست كه همه‌اش منتقل شده است ، گفت :\r\nاى روزبه ! تو جادوگرى و من نمىدانستم . اينك ترا از اين دهكده بيرون مىكنم كه مبادا مردم آن را نابود كنى . مرا بيرون آورد و به زنى كه نيك نفس بود فروخت . آن زن نسبت به من بسيار محبت داشت و او را نخلستانى بود و به من گفت : اين نخلستان از تو خواهد بود . آنچه مىخواهى بخور و هر چه مىخواهى ببخش و صدقه بده . سلمان مىگويد : مدتى در آن نخلستان بودم . روزى ناگاه هفت تن به سوى آن نخلستان پيش آمدند كه ابرى بر سر ايشان سايه افكنده بود . با خود گفتم : ايشان همگى پيامبر نيستند ولى بايد يك تن ميان ايشان پيامبر باشد و همچنان آمدند و وارد نخلستان شدند و آن ابر هم بر سر آنان سايه افكنده و پا به پاى آنان حركت مىكرد . چون وارد شدند ، ديدم رسول خدا و على و ابو ذر و مقداد و عقيل و حمزه و زيد بن حارثه‌اند . آنان شروع به خوردن خرماهاى خشك شده و فرو ريخته پاى درختان كردند و رسول خدا ( ص ) به ايشان مىفرمود : خرماهاى خشك را بخوريد و چيزى را تباه مكنيد . من نزد آن بانو رفتم و گفتم : اى بانوى من ! يك طبق ( يك بشقاب ) به من بده . گفت : مىتوانى شش طبق بردارى . من طبقى از خرما پر كردم و با خود گفتم : اگر ميان ايشان كسى پيامبر باشد ، از خوراكيهاى صدقه نخواهد خورد و اگر هديه باشد خواهد خورد . طبق خرما را برابر رسول خدا نهادم و گفتم : اين صدقه است . رسول خدا ( ص ) فرمود بخوريد ، ولى خود و على و عقيل از خوردن آن دست نگهداشتند و به زيد بن حارثه فرمودند : تو دست دراز كن و بخور و او و ديگران شروع به خوردن كردند . با خود گفتم : اين يك نشانه . پيش بانوى خود برگشتم و گفتم يك طبق ديگر خرما مىخواهم .\r\nباز هم گفت : مىتوانى شش طبق بردارى . من يك طبق ديگر خرما بردم و مقابل پيامبر ( ص ) نهادم و گفتم : اين هديه است . پيامبر ( ص ) دست دراز فرمود و بسم اللَّه الرّحمن الرّحيم بر زبان آورد و به آنان گفت بخوريد . همگان دست دراز كردند و خوردند . با خود گفتم : اين هم نشانه‌يى ديگر . من به سوى پشت سر پيامبر برگشتم . آن حضرت به من نگريستند و فرمودند : اى روزبه ! آيا در جستجوى خاتم نبوتى ؟ گفتم : آرى . دوش خود را برهنه فرمود و من خاتم نبوت را ديدم كه ميان\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nدوشهاى ايشان بود و چند تار مو بر آن رسته بود . من خود را روى پاهاى پيامبر انداختم و شروع به بوسيدن كردم . ( 1 ) پيامبر فرمودند : پيش اين زن برو و به او بگو محمد بن عبد اللَّه مىگويد : اين بردهء خود را به ما به فروش . من رفتم و گفتم : اى بانوى من ! محمد بن عبد اللَّه مىگويد مرا به او بفروشى . گفت : به او بگو كه ترا نمىفروشم ، مگر در قبال چهار صد درخت خرما كه دويست عدد آن خرماى زرد و دويست عدد ديگر خرماى سرخ داشته باشد . من به حضور پيامبر برگشتم و گفتم . فرمودند : چه تقاضاى آسانى است . سپس خطاب به على ( ع ) فرمودند كه برخيز و تمام اين دانه‌ها را جمع كن و خود آنها را گرفتند و كاشتند . آنگاه به على ( ع ) گفت اين‌ها را آب بده و على چنان فرمود . همين كه آخرين دانهء خرما را آب داد همگى رسته شد و به يك ديگر پيوسته گرديد . پيامبر به من فرمودند : پيش اين زن برو و به او بگو محمد بن عبد اللَّه ( ص ) مىگويد سهم خودت را بگير ، چيزى هم به ما بده . من پيش او رفتم و اين پيام را گزاردم . بيرون آمد و چون درختان خرما را ديد گفت : به خدا سوگند من تو را نمىفروشم ، مگر به چهار صد درخت خرما كه همه خرماى زرد باشد . جبريل ( ع ) فرود آمد و بال خود را بر درختان كشيد و همه از نوع خرماى زرد شد . پيامبر ( ص ) دوباره به من فرمودند : به او بگو چيزى هم به ما بده . من گفتم . آن زن گفت : به خدا سوگند كه يك اصلهء خرما از اين نخلستان در نظر من بهتر و دوست داشتنىتر از محمد ( ص ) و تو است . من هم گفتم : به خدا سوگند يك روز همراه محمد ( ص ) بودن براى من بهتر و دوست داشتنىتر از آن است كه با تو باشم و از تمام چيزهايى كه در اختيار تو است . رسول خدا مرا آزاد فرمودند و نام سلمان را بر من نهادند .\r\n( 2 ) شيخ صدوق كه خدايش رحمت كناد مىگويد : نام اصلى سلمان ، روزبه پسر خشنودان است و او وصى وصى عيسى ( ع ) بوده است كه آنچه را بر عهدهء اوست به معصومان بسپارد و او همان ابىّ ( ع ) است . برخى هم نقل كرده‌اند كه « ابى » همان ابو طالب است و حال آنكه در اين باره اشتباه شده است . زيرا از امير المؤمنين على ( ع ) در بارهء آخرين وصى عيسى ( ع ) پرسيدند و آن حضرت فرموده است : ابى است . مردم آن را تصحيف كرده و به صورت ( ابى : يعنى پدرم ) تلفظ كرده‌اند . به سلمان ، برده هم گفته مىشده است ، و حمد و نعمت از آن خداوند است . « 1 »\r\n\r\n\r\n","description":"","footnote":"\r\n( 1 ) . اين روايت با همين الفاظ و با ذكر سلسلهء سند در كمال الدين و تمام النعمهء صدوق و به نقل آن به ضميمه روايات مفصل ديگرى از قصص الأنبياء و احتجاج و كتابهاى ديگر در صفحات 355 تا 392 جلد 22 بحار الانوار ، چاپ جديد ، آمده است و براى اطلاع از نمونه‌هاى آن در منابع اهل سنت مراجعه شود به ترجمهء دلايل النبوهء بيهقى ، ج 1 ، چاپ مركز انتشارات علمى و فرهنگى ، تهران ، 1361 شمسى . م .\r\n","page_name":" 451 ","page_number":451},
  {"content":"\r\n\r\n( 1 )\r\n\r\nمجلس سى و چهارم در چگونگى و سبب اسلام ابو ذر رحمه الله\r\n( 2 ) امام صادق ( ع ) به مردى از اصحاب خود فرمود : آيا مىخواهى براى تو بگويم كه اسلام آوردن ابو ذر و سلمان چگونه بوده است ؟ آن مرد گفت : چگونگى مسلمان شدن سلمان را مىدانم و از چگونگى مسلمان شدن ابو ذر مرا آگاه فرماى . امام صادق ( ع ) فرمود : ابو ذر در صحرايى « 1 » سرگرم گوسپندچرانى خود بود . ناگاه گرگى از سمت راست گلهء گوسپندانش آشكار شد . ابو ذر با عصاى خود به او حمله كرد . گرگ دوباره از سمت چپ آشكار شد . ابو ذر با عصا به او حمله كرد و گفت : به خدا سوگند گرگى پليدتر و نابكارتر از تو نديده‌ام . گرگ گفت : به خدا سوگند مردم مكه از من نابكارترند كه خداوند براى آنان و به سوى ايشان پيامبرى مبعوث فرموده است و ايشان او را دشنام مىدهند و تكذيب مىكنند . اين سخن در گوش جان ابو ذر جا گرفت و به خواهر خود گفت : انبان و مشك كوچك آب و عصاى مرا فراهم آور و چون آماده شد ، شتابان به سوى مكه حركت كرد و چون به مكه رسيد ، حلقه‌يى از مردم را ديد كه نشسته‌اند . او هم كنار آنان نشست و آنان همان گونه كه گرگ خبر داده بود شروع به دشنام دادن و تكذيب پيامبر كردند . ابو ذر با خود گفت : به خدا سوگند اين همان چيزى است كه گرگ به من خبر داد . آنان تا پايان روز همچنان دشنام مىدادند و در اين هنگام ابو طالب از دور پيدا شد . برخى از آنان به برخى ديگر گفتند بس كنيد كه عمويش آمد ، و چون ابو طالب نزديك رسيد آنان او را گرامى داشتند و به پاس او سكوت كردند و ابو طالب تنها كسى بود كه سخن مىگفت تا آنكه پراكنده شدند . ابو ذر مىگويد :\r\nچون ابو طالب برخاست ، من در پى او به راه افتادم . برگشت و به من نگريست و گفت چه كار دارى ؟ گفتم : در جستجوى اين پيامبرى هستم كه ميان شما مبعوث شده است . پرسيد : با او چه كار دارى ؟ گفتم : مىخواهم به او ايمان بياورم و تصديقش كنم و به هيچ كارى مرا فرمان نخواهد داد مگر اينكه از او فرمانبردارى خواهم كرد .\r\n\r\n\r\n","description":"","footnote":"\r\n( 1 ) . نام اين صحرا « بطن مر » و در يك منزلى مكه بوده است ، بحار ، ص 422 ، ج 42 . م .\r\n","page_name":" 452 ","page_number":452},
  {"content":"\r\n\r\nابو طالب گفت . آيا گواهى مىدهى كه خدايى جز پروردگار يگانه نيست و محمد ( ص ) فرستاده اوست ؟ گفتم آرى و شهادتين بر زبان آوردم . ابو طالب گفت : فردا همين ساعت پيش من بيا . فرداى آن روز ابو ذر آمد . حلقهء آنان همچنان تشكيل شده بود و به پيامبر ( ص ) ناسزا و دشنام مىدادند . همچنان كه گرگ خبر داده بود ، ابو ذر ميان آنان نشست تا ابو طالب آمد و چون او آشكار شد ، آنان به يك ديگر گفتند بس كنيد كه عمويش آمد و آنان بس كردند . ( 1 ) ابو طالب آمد و نشست و همچنان تنها كسى بود كه سخن مىگفت . چون او برخاست ، من در پى او به راه افتادم . به من نگريست و همان سخنان را تكرار كرد . من پاسخ و شهادتين دادم و ابو طالب مرا به خانه‌يى برد كه پسرش جعفر در آن نشسته بود . سلامش دادم و پاسخ داد و پرسيد : چه كار دارى ؟ گفتم در جستجوى پيامبرى هستم كه ميان شما مبعوث شده است . پرسيد : با ايشان چه كار دارى ؟ گفتم :\r\nمىخواهم به او ايمان آورم و تصديقش كنم و هر فرمانى دهد مطيعش باشم . گفت : به شهادتين معتقدى ؟ گفتم آرى و بر زبان آوردم . جعفر مرا به حجره‌يى برد كه حمزة بن عبد المطلب در آن بود . چون وارد حجره شدم ، سلامش دادم . پاسخ داد و پرسيد چه كار دارى ؟ گفتم : در جستجوى پيامبرى هستم كه ميان شما مبعوث شده است . پرسيد :\r\nبا او چه كار دارى ؟ همان پاسخ را دادم و پرسيد : به شهادتين معتقدى ؟ گفتم آرى و بر زبان آوردم و او به حجره‌يى مرا برد كه على ( ع ) در آن بود . همان گفتگوها تكرار شد و على ( ع ) مرا به حجره‌يى برد كه رسول خدا ( ص ) در آن حجره بودند . پيامبر هم همان پرسش را فرمودند و پس از آنكه شهادتين بر زبان آوردم ، فرمودند : من رسول خدايم . آنگاه گفتند : اى ابا ذر ! اينك به سرزمين خود برگرد و خواهى ديد كه پسر عمويت درگذشته است . سهم ميراث خود را از مال او بگير و همان جا باش تا كار من آشكارا گردد . من به سرزمين خود برگشتم و دانستم كه پسر عمويم درگذشته و مرگ او همان هنگام بوده كه رسول خدا خبر داده است و مال بسيارى از او به جا مانده است . من اموال او را كه ميراث من بود گرفتم و در سرزمين خود ماندم و چون دعوت پيامبر ( ص ) آشكار شد به حضورش باز آمدم . « 1 »\r\n\r\n\r\n","description":"","footnote":"\r\n( 1 ) . اين روايت هم با ذكر سلسلهء اسناد و همراه با روايات متعدد ديگرى به نقل از امالى صدوق و كتابهاى ديگر از صفحهء 393 تا 437 جلد 22 بحار الانوار ، چاپ جديد آمده است .\r\nبيهقى هم در دلايل النبوه روايت مفصلى در صفحات 294 تا 297 ترجمهء جلد اول آورده است كه به احتمال قوى از طبقات ابن سعد استفاده كرده است . رك . به : صفحهء 161 بخش اول جلد چهارم طبقات ، چاپ بريل ، 1321 قمرى . م .\r\n","page_name":" 453 ","page_number":453},
  {"content":"\r\n\r\n( 1 )\r\n\r\nمجلس سى و پنجم در بيان فضايل اصحاب رسول خدا رضى الله عنهم\r\n( 2 ) خداوند متعال در سورهء فتح چنين فرموده است :\r\n« اين سخن و گواهى خدا كافى است . محمد ( ص ) فرستادهء خداست و ياران و همراهانش بر كافران بسيار سخت دل و با يك ديگر بسيار مهربانند . آنان را در حال ركوع و سجود مىبينى كه فضل و خشنودى خدا را مىطلبند . بر رخسارشان از اثر سجده ، نشانها پديدار است . اين وصف حال ايشان در تورات و انجيل است كه حالشان به دانه‌يى ماند كه چون نخست سر از خاك برآرد شاخه‌اى نازك و ضعيف باشد ، پس از آن قوت يابد تا آنكه ستبر و قوى گردد و بر ساق خود محكم و راست بايستد كه دهقانان در تماشاى آن حيران بمانند ( همچنين اصحاب محمد ( ص ) از ضعف به قوت رسند ) ، تا كافران را از قدرت خود به خشم آرند . خدا وعده فرموده كه هر كس از آنها ثابت ايمان و نيكوكار باشد گناهانش را ببخشد و اجر عظيم عطا كند . » « 1 »\r\n( 3 ) پيامبر ( ص ) فرموده‌اند : « بهترين شمار رفيقان چهار است . » « 2 » امام باقر ( ع ) فرموده است : بهترين شمار دوستان در نظر خداوند متعال چهار است و هيچ گروهى از هفت تن افزون نمىشوند مگر اينكه هياهوى ايشان بسيار مىشود . « 3 »\r\n( 4 ) امير المؤمنين على ( ع ) فرموده است : پيشگامان ملتها بر مسلمان شدن پنج تن هستند . من پيشگام عرب و سلمان پيشگام ايرانيان و صهيب پيشگام روميان و بلال پيشگام حبشيان و خباب پيشگام نبطىهاست . « 4 »\r\n( 5 ) امير المؤمنين على ( ع ) فرموده است : زمين براى هفت تن آفريده شده است .\r\nمردم به آنان روزى داده مىشوند و به وسيلهء آنان يارى داده مىشوند و به پاس آنان براى مردم باران مىبارد . آنان ابو ذر و سلمان و مقداد و عمار و حذيفه و عبد الله بن - مسعودند و من امام ايشانم و همين گروه بر جنازهء فاطمهء زهرا كه سلام خدا بر او و پدر\r\n\r\n\r\n","description":"","footnote":"\r\n( 1 ) . آيهء آخر سورهء چهل و هشتم ، و براى اطلاع بيشتر به تفاسير مراجعه فرماييد . م .\r\n( 2 ) . در صفحهء 192 خصال صدوق همراه با ترجمهء آقاى كمره‌يى آمده است . م .\r\n( 3 ) . در مكارم الاخلاق طبرسى ، ص 251 ، چاپ بيروت ، از قول پيامبر اكرم نقل شده است .\r\n( 4 ) . در خصال صدوق ، ص 279 ، آمده است . م .\r\n","page_name":" 454 ","page_number":454},
  {"content":"\r\n\r\nو شوهرش باد نماز گزاردند . « 1 »\r\n( 1 ) پيامبر ( ص ) فرموده‌اند : اى على ! بهشت مشتاق تو و عمار و سلمان و ابو ذر و مقداد است .\r\n( 2 ) امام صادق فرموده است : ايمان را ده پله است . مقداد بر پلهء هشتم و ابو ذر بر نهم و سلمان بر دهم است .\r\n( 3 ) پيامبر ( ص ) روزى به ياران خود فرمودند : كداميك از شما روزهء دهر مىگيرد ؟\r\nسلمان گفت : من . پرسيدند : كداميك از شما شب‌زنده‌دارى مىكند ؟ باز سلمان گفت :\r\nمن . پرسيدند : كداميك از شما همه روز يك دور قرآن ختم مىكند ؟ باز هم سلمان گفت من . يكى از ياران پيامبر ( ص ) خشمگين شد و گفت : اى رسول خدا ! سلمان چون مردى ايرانى است با اين سخنان مىخواهد بر ما جماعت قريش فخر بفروشد .\r\nشما پرسيديد كداميك از شما روزه دهر مىگيرد و همواره روزه‌دار است ، گفت من و حال آنكه بيشتر روزها چيزى مىخورد . سپس پرسيديد كداميك از شما شب زنده دارى مىكند ، گفت من و حال آنكه بيشتر شبها را خواب است . سرانجام فرموديد كداميك از شما در هر روز يك ختم قرآن مىخواند ، گفت من و حال آنكه او بيشتر روزها ساكت است . پيامبر به او فرمودند : فلانى ! آرام باش . كجا ممكن است به كس ديگرى كه چون لقمان حكيم است دست يا بى ؟ از خودش بپرس تا خبر دهد . آن مرد به سلمان گفت : اى ابا عبد الله ! مگر تو مدعى نيستى كه هميشه روزه دارى ؟ گفت : آرى .\r\nگفت : من مىبينم بيشتر روزها چيزى مىخورى . سلمان گفت : مقصودم از روزهء دهر چنان نبود كه تو پنداشته‌اى . من سه روز در ماه روزه مىگيرم و خداوند متعال فرموده است : هر كس يك كار نيك انجام دهد ده برابر آن براى اوست ، وانگهى در روزه گرفتن ماه شعبان را به ماه رمضان پيوسته مىكنم و اين روزهء دهر است . پرسيد :\r\nمگر نگفتى كه تمام شب را به شب زنده دارى سپرى مىكنى ؟ گفت : آرى . گفت : تو بيشتر شبها را خوابى . سلمان گفت : آنچنان كه تو پنداشته‌اى نيست . من از حبيب خود رسول خدا شنيدم كه هر كس شب را با طهارت بخوابد چنان است كه تمام آن را شب‌زنده‌دارى كرده باشد ، و من همه شب با طهارت مىخوابم . گفت : مگر تو مدعى نيستى كه در هر روز قرآن را ختم مىكنى ؟ گفت : چرا . گفت : تو بيشتر ساعات روز\r\n\r\n\r\n","description":"","footnote":"\r\n( 1 ) . به نقل از خصال صدوق در بحار الانوار ، ص 326 ، ج 22 ، آمده و در مورد اين روايت و روايت بالا توضيحى هم داده شده است . م .\r\n","page_name":" 455 ","page_number":455},
  {"content":"\r\n\r\nرا ساكتى . سلمان گفت : آنچنان كه تو پنداشته‌اى نيست ، من شنيدم حبيبم رسول خدا به على فرمود : اى على ! همانا مثل تو ميان امت من ، مثل سورهء   قل هو الله احد   است كه هر كس آن را يك بار بخواند ، يك سوم قرآن را خوانده است و هر كس دو بار بخواند ، دو سوم قرآن را خوانده است و هر كس آن را سه بار بخواند ، چنان است كه همهء قرآن را ختم كرده باشد ، و هر كس ترا به زبان خود دوست بدارد ، يك سوم ايمانش كامل است . هر كس ترا به زبان و دل دوست بدارد ، دو سوم ايمانش كامل است و هر كس ترا با زبان و دل دوست بدارد و با دست و عمل خويش ياريت دهد ، تمام ايمانش كامل است . و پيامبر به على فرموده‌اند : اى على ! سوگند به كسى كه مرا به حق مبعوث فرموده است ، اگر ساكنان و مردم زمين تو را چنان دوست بدارند كه ساكنان آسمانها دوست مىدارند ، هيچ كس از ايشان به آتش عذاب نمىشود . و من در هر روز سه بار سورهء اخلاص را مىخوانم . آن مرد از جا برخاست و چنان بود كه گويى سنگى در گلويش مانده است . « 1 »\r\n( 1 ) به امير المؤمنين على ( ع ) گفته شد : در بارهء اصحاب محمد ( ص ) براى ما سخن بگو . در بارهء ابو ذر بگو . فرمود : دانش آموخت و آن را انباشت و استوار و محكم بست . گفتند : از حذيفه بگو . فرمود : نامهاى منافقان را نيكو آموخت . گفتند : از عمار ياسر بگو . فرمود : مؤمنى بود كه پيكرش انباشته از ايمان بود ، حافظه‌اش اندك بود و چون فرايادش مىآوردند ، به خاطر مىآورد . گفتند : از ابن مسعود بگو . فرمود :\r\nقرآن خواند و كنار آن منزل گزيد . گفتند : از سلمان بگو . فرمود : دانش اول و آخر را درك كرد و دريايى بيكران است كه آب آن را نتوان كشيد و او از ما اهل بيت است .\r\nگفتند : اى امير مؤمنان ! در بارهء خودت به ما بگو . فرمود : هر گاه مىپرسيدم ، پاسخ آن به من داده مىشد و چون سكوت مىكردم باز دليرى مىكردم و مىپرسيدم . « 2 »\r\n( 2 ) ابن عباس مىگويد : سلمان فارسى را كه خدايش رحمت كناد در خواب ديدم .\r\nگفتم : اى سلمان ! آيا تو خدمتكار و وابسته پيامبر نيستى ؟ گفت : چرا و ديدم كه بر سرش تاجى از ياقوت است و بر تن او جامه‌ها و زيورها . گفتم : اى سلمان ! اين درجهء بسيار پسنديده‌يى است كه خداوندت ارزانى فرموده است : گفت : آرى . پرسيدم :\r\nدر بهشت پس از ايمان به خدا و رسولش كدام عمل برتر است ؟ گفت : در بهشت\r\n\r\n\r\n","description":"","footnote":"\r\n( 1 ) . اين روايت در امالى صدوق و به نقل از آن در صفحات 318 و 319 جلد 22 بحار الانوار ، چاپ جديد آمده است . م .\r\n( 2 ) . اين روايت در امالى صدوق و به نقل از آن در صفحات 318 و 319 جلد 22 بحار الانوار ، چاپ جديد آمده است . م .\r\n","page_name":" 456 ","page_number":456},
  {"content":"\r\n\r\nپس از ايمان به خدا و رسول هيچ چيز برتر از دوستى على بن ابى طالب و اقتداى به او نيست .\r\n( 1 ) پيامبر ( ص ) فرموده‌اند : بهشت به سلمان مشتاق‌تر و عاشق‌تر از سلمان به بهشت است .\r\n( 2 ) امام باقر مىفرمايد : گروهى از مهاجران و انصار و جز ايشان پس از آن داستان به حضور على ( ع ) آمدند و به ايشان گفتند : به خدا سوگند كه تو امير مؤمنان و سزاوارتر مردم و نزديك‌ترين ايشان به پيامبرى ، دست خويش را دراز كن تا با تو بيعت كنيم و به خدا سوگند كه پيشاپيش تو جان فدا مىكنيم و مىميريم . على ( ع ) فرمود : اگر راست مىگوييد ، فردا صبح در حالى كه سرهاى خود را تراشيده باشيد حاضر شويد . على ( ع ) و ابو ذر و سلمان و مقداد سرهاى خود را تراشيدند و كسى ديگر غير از ايشان سر خود را نتراشيد . آنان برگشتند ، بار ديگرى هم پيش على ( ع ) آمدند و آن سخن را تكرار كردند و على ( ع ) همان گفتار را تكرار فرمود . باز هم جز همان سه نفر كسى سر نتراشيد . راوى مىگويد ، گفتم : عمار از ايشان نبود ؟ فرمود :\r\nنه . گفتم : يعنى عمار از منافقان است ؟ فرمود : نه ، كه عمار همراه على ( ع ) جنگ كرده است .\r\n( 3 ) امام صادق فرموده است : امير المؤمنين على ( ع ) به سلمان گفت ؟ پيش فاطمه ( ع ) برو و بگو آيا چيزى از تحفه‌هاى بهشت به من لطف نمىكنى ؟ سلمان به حضور فاطمه ( ع ) رفت . پيش آن حضرت سه سبد قرار داشت و گفت : اى دختر رسول خدا ! آيا تحفه‌يى به من لطف نمىكنى ؟ فرمود : اين سه سبد را سه دوشيزهء بهشتى آوردند .\r\nچون نامهاى ايشان را پرسيدم ، يكى از ايشان گفت : من سلمى نام دارم و از آن سلمانم .\r\nديگرى گفت : نام من ذره است و از آن ابوذرم ، و سومى گفت : من مقدوده و از آن مقدادم . آنگاه زهرا ( ع ) مشتى از آن هديهء بهشتى به من عنايت فرمود . از كنار هيچ گروهى عبور نكردم ، مگر اينكه از بوى خوش آن همگى عطرآگين شدند . « 1 »\r\n( 4 ) امام موسى بن جعفر ( ع ) فرموده است : روز رستاخيز منادى ندا مىدهد :\r\nحواريون محمد بن عبد اللَّه كه رسول خداست كجايند ، آنانى كه پيمان خود را نشكستند\r\n\r\n\r\n","description":"","footnote":"\r\n( 1 ) . اين روايت در صفحهء 6 رجال كشى و به نقل از آن در بحار الانوار ، ص 353 ، ج 22 ، چاپ جديد ، آمده است . م .\r\n","page_name":" 457 ","page_number":457},
  {"content":"\r\n\r\nو با همان پيمان درگذشتند ؟ و سلمان و مقداد و ابو ذر برمىخيزند . سپس منادى ندا مىدهد : حواريون على بن ابى طالب كه وصى محمد بن عبد اللَّه است كجايند ؟ عمرو بن حمق خزاعى و محمد بن ابى بكر و ميثم بن يحيى تمار وابستهء بنى اسد و اويس قرنى از جاى برمىخيزند . سپس منادى ندا مىدهد : حواريون حسن بن على پسر فاطمه دختر رسول خدا كجايند ؟ سفيان بن ليلاى همدانى و حذيفة بن اسد غفارى برمىخيزند .\r\nسپس منادى ندا مىدهد : حواريون حسين بن على كجايند ؟ همهء كسانى كه همراه ايشان شهيد شده از نصرت ايشان خوددارى نكرده‌اند برمىخيزند . آنگاه منادى ندا مىدهد :\r\nحواريون على بن الحسين كجايند ؟ جبير بن معظم و يحيى بن ام طويل و ابو خالد كابلى و سعيد بن مسيب برمىخيزند . سپس ندا داده مىشود : حواريون محمد بن على و جعفر بن محمد كجايند ؟ عبد اللَّه بن شريك عامرى و زرارة بن اعين و بريد بن معاويه عجلى و محمد بن مسلم و ابو بصير و ليث بن بخترى مرادى و عبد اللَّه بن ابى يعفور و عامر بن عبد اللَّه بن جذاعة ( جذامة ) و حجر بن زايده و حمران بن اعين برمىخيزند و سپس ديگران با ائمهء ديگر ندا مىدهند و اينان نخستين پيشگامان و نخستين مقربان و نخستين كسان از تابعىهايند كه چشمشان روشن مىشود . « 1 »\r\n( 1 ) پيامبر ( ص ) فرمودند : خداوند مرا به دوست داشتن چهار تن فرمان داده است .\r\nپرسيدند : اى رسول خدا ! آنان كيستند ؟ فرمودند : على بن ابى طالب و سكوت كردند .\r\nدوباره همان سخن را فرمودند ، و مردم پرسيدند : آنان كيستند ؟ فرمودند : على بن ابى طالب و همچنان در مورد ديگران سكوت كردند . آنگاه براى بار سوم سخن خويش را تكرار فرمودند و چون پرسيدند آنان كيستند ، فرمودند : على و مقداد بن اسود و ابو ذر غفارى و سلمان فارسى . « 2 »\r\n( 2 ) امام باقر ( ع ) فرموده است : هرگز مگوييد سلمان فارسى و بگوييد سلمان محمدى كه او مردى است از ما خاندان ( از اهل بيت است ) . « 3 »\r\n( 3 ) همان حضرت فرموده‌اند : گروهى از ياران رسول خدا نشستند و در بارهء نسب خويش گفتگو مىكردند . سلمان هم ميان ايشان بود . عمر از اصل و نسب سلمان\r\n\r\n\r\n","description":"","footnote":"\r\n( 1 ) . اين روايت با همين تفصيل و با اختلاف اندك در بارهء برخى از نامها در صفحهء 10 اختيار معرفة الرجال شيخ طوسى ، چاپ آقاى حسن مصطفوى ، 1348 شمسى ، مشهد ، آمده است . م .\r\n( 2 ) . در صفحهء 27 قرب الاسناد حميرى آمده است . م .\r\n( 3 ) . در صفحهء 12 اختيار معرفة الرجال آمده است . م .\r\n","page_name":" 458 ","page_number":458},
  {"content":"\r\n\r\nپرسيد . گفت : من سلمان پسر عبد اللَّه هستم . گمراه بودم ، خدايم به محمد ( ص ) هدايت فرمود . مستمند بودم ، خدايم به محمد ( ص ) بىنياز ساخت . برده بودم ، خداوند به بركت محمد ( ص ) آزادم فرمود . اين حسب و نسب من است . آنگاه پيامبر ( ص ) آمدند . سلمان موضوع را به ايشان گفت و از آنان كه او را آزرده بودند شكايت كرد و پاسخى را كه داده بود گفت . رسول خدا ( ص ) فرمودند : اى گروه قريش ! همانا آيين و دين مرد ، حسب و نسب اوست و اخلاق او مروت اوست و ريشهء او عقل اوست .\r\nخداوند فرموده است : « ما شما را از مردى و زنى آفريديم . آنگاه شما را شعبه‌ها و قبايل قرار داديم تا يك ديگر را بشناسيد . همانا گرامىترين شما نزد خداوند پرهيزگارترين شماست . » « 1 » اى سلمان ! هيچ يك از ايشان را بر تو برترى نيست مگر به پرهيزگارى و بيم از خداوند و اگر تقواى تو بر ايشان برترى داشته باشد تو برترى . « 2 »\r\n( 1 ) عمرو بن يزيد مىگويد ، سلمان گفته است : پيامبر به من فرمودند ، چون مرگ تو فرا رسيد و مرگ بخواهد تو را در ربايد ، كسانى پيش تو مىآيند كه چيزى نمىخورند ولى از بوى خوش لذت مىبرند . گويد به هنگام مرگ چنته‌يى از مشك بيرون آورد و گفت ، هديه‌يى است كه رسول خدا به من مرحمت فرموده‌اند . آن را به اطراف بستر خود پاشاند و به همسرش گفت در را بگشاى . برخاست و در را گشود و برگشت و سلمان درگذشته بود . خدايش از او خشنود باد . « 3 »\r\n( 2 ) ابو على مروزى محمودى با ذكر اسناد خود نقل مىكند كه ابو ذر همان است كه پيامبر ( ص ) در باره‌اش فرموده‌اند : آسمان بر سر كسى راستگوتر و صريح اللهجه‌تر از ابو ذر سايه نيفكنده است و زمين كسى چون او بر پشت خود نديده است . يگانه زندگى مىكند و يگانه مىميرد و يگانه برانگيخته مىشود و يگانه وارد بهشت مىشود و او كسى است كه فضايل امير المؤمنين و وصى رسول خدا و جانشين به حق او را بيان مىكند . و آن قوم پس از اينكه او را بر شتر چموش بدون جهاز از شام احضار كردند و سپس او را از حرم خدا و حرم رسول خدا تبعيد كردند و او ميان ايشان با صداى بلند مىگفت : قطارهاى شتران كه آتش بار آنهاست از حد درگذشت و من خود\r\n\r\n\r\n","description":"","footnote":"\r\n( 1 ) . آيهء 13 از سورهء چهل و نهم ( حجرات ) . م .\r\n( 2 ) . در صفحات 13 و 16 اختيار معرفة الرجال شيخ طوسى آمده است و رك . به :\r\nصفحهء 66 بخش اول جلد 4 طبقات ، چاپ بريل و ترجمهء آن به قلم اين بنده . م .\r\n( 3 ) . در صفحات 13 و 16 اختيار معرفة الرجال شيخ طوسى آمده است و رك . به :\r\nصفحهء 66 بخش اول جلد 4 طبقات ، چاپ بريل و ترجمهء آن به قلم اين بنده . م .\r\n","page_name":" 459 ","page_number":459},
  {"content":"\r\n\r\nشنيدم پيامبر مىفرمود : هر گاه شمار فرزندان و فرزندزادگان ابو العاص به سى مرد برسد ، دين خدا را بازيچه و بندگان خدا را بردگان خويش و مال خدا را وسيلهء دولت و توانگرى مىگيرند . « 1 » آنان ابو ذر را در حال فقر و گرسنگى و درماندگى و به سختى كشتند .\r\n( 1 ) و روايت شده است كه ابو ذر در ربذه چندان تبعيد بود كه همان جا درگذشت و چون مرگش فرا رسيد به همسرش گفت : گوسپندى از گوسپندانت را بكش و آن را بپز و چون پخته شد ، بر كنار راه بنشين . نخستين سواران ( كاروانى ) كه ديدى به ايشان بگو : اى بندگان صالح خداوند ! اين پيكر ابو ذر صحابى پيامبر خداست كه در گذشت و به ديدار خداى خود شتافت . بر من براى تجهيز او كمك كنيد و دعوتش را بپذيريد ، كه رسول خدا ( ص ) به من خبر داده است من در زمين غربت مىميرم و گروهى از صالحان امت آن حضرت عهده‌دار غسل و كفن و دفن من مىشوند .\r\n( 2 ) محمد بن علقمه مىگويد : همراه گروهى كه از جملهء ايشان مالك اشتر و عبد اللَّه بن فضل تميمى و رفاعة بن شداد بجلى بودند براى گزاردن حج بيرون آمديم .\r\nچون به ربذه رسيديم ، ناگاه زنى را ديديم كه كنار راه نشسته است و مىگويد : اى بندگان مسلمان خدا ! اين ابو ذر صحابى رسول خداست كه در غربت درگذشت و اينجا هيچ كس نيست كه مرا بر تجهيز او يارى كند . گويد به يك ديگر نگريستيم و نخست از اين سعادت كه بهرهء ما شد ، سپاس خداوند كرديم و سپس از بزرگى مصيبت استرجاع ( فتن  انا لله و انا اليه راجعون  ) كرديم و همراه آن زن جسدش را براى غسل آماده ساختيم و در بارهء اينكه كداميك كفن او را از مال خود بپردازيم بر يك ديگر پيشى گرفتيم و گفتگو درگرفت و سرانجام قرار شد همگى آن را برابر بپردازيم . آنگاه او را شستيم و مالك اشتر را بر خويش مقدم داشتيم تا نماز گزارد و چون او را به خاك سپرديم ، مالك اشتر كنار گورش ايستاد و چنين گفت : ( 3 ) « پروردگارا ! اين گور ابو ذر ، صحابى پيامبر تو است كه همراه عبادت‌كنندگان تو را عبادت كرد و در راه تو با مشركان جهاد كرد . هيچ چيز را تغيير و تبديل نكرد و چون كار منكرى ديد آن را زشت شمرد و سرزنش كرد و با دل و زبان آن را ناپسند دانست ، تا آنجا كه بر او ستم و تبعيد و محروم و تحقير شد و تنها و غريب درگذشت .\r\n\r\n\r\n","description":"","footnote":"\r\n( 1 ) . براى اطلاع از اين حديث در منابع اهل سنت به نهايهء ابن اثير ، ذيل ماده‌هاى « خول » و « رحل » ، ص 108 ، ج 2 ، چاپ مصر ، مراجعه فرماييد . م .\r\n","page_name":" 460 ","page_number":460},
  {"content":"\r\n\r\nپروردگارا ! از كسانى كه او را محروم كردند و از جايگاه هجرتش و حرم رسول خدا تبعيد كردند ، انتقام بگير . »\r\n( 1 ) ما همگى دست بر آسمان بلند كرديم و گفتيم : آمين ، آمين . آنگاه همسرش گوسپندى را كه پخته بود آورد و گفت : اى مردم صالح ! ابو ذر شما را سوگند داده است كه تا غذا نخورده‌ايد ، پراكنده مشويد . ما غذا خورديم و به راه افتاديم .\r\n( 2 ) امام صادق ( ع ) فرموده است : ابو ذر به حضور پيامبر ( ص ) رسيد و در آن هنگام جبريل هم در محضر ايشان بود . جبريل گفت : اى رسول خدا ! اين كيست ؟ فرمود :\r\nابو ذر است . جبريل گفت : همانا او در آسمان شناخته‌شده‌تر از زمين است .\r\n( 3 ) همان حضرت فرموده است : عثمان دو تن از وابستگان خود را همراه دويست دينار پيش ابو ذر فرستاد و به آنان گفت : پيش او برويد و به او بگوييد ، عثمان سلامت مىرساند و مىگويد : اين دويست دينار است . آن را در امور خود به مصرف برسان .\r\nابو ذر گفت : آيا عثمان به كس ديگرى از مسلمانان همچنين پولى داده است ؟ گفتند نه . گفت : من هم مردى از مسلمانانم . آنچه براى ديگران است ، براى من هم خواهد بود . گفتند : عثمان مىگويد اين از مال حلال خود من است و سوگند به خدايى كه پروردگارى جز او نيست آن را با حرام مخلوط نكرده‌ام و از راه حلال براى تو فرستادم . ابو ذر گفت : مرا نيازى به اين نيست كه امروز از توانگرتر مردمم . آن دو گفتند : خدايت به سلامت دارد و كارهايت را روبراه فرمايد ، ما كه در اين خانهء تو هيچ چيز از كم و بيش نمىبينيم كه از آن بهره ببرى . گفت : نه ، زيرا اين پارچه ( جل ) گردهء نان جوى است كه چند روز است به حال خود باقى مانده است . من با اين دينارها چه كار كنم ؟ نه ، به خدا سوگند نمىگيرم ، تا خداوند متعال بداند كه بر هيچ كم و بيشى قادر نيستم و من با ولايت و دوستى على بن ابى طالب و عترت او كه راهنمايان و هدايت‌شدگانند و به حق هدايت مىكنند و به آن مىپيوندند ، بىنياز و توانگرم .\r\nوانگهى از پيامبر ( ص ) شنيدم كه مىفرمود : براى پيرمرد بسيار زشت است كه دروغ بگويد . اين دينارها را برگردانيد .\r\n( 4 ) امام موسى بن جعفر ( ع ) فرموده است : ابو ذر مىگفته است ، هر كس دنيا و نعمت آن را ستايش كند ، من پس از آنكه دو گردهء نان جو داشته باشم كه يكى را در چاشت و ديگرى را در شام بخورم و دو پارچهء مويى داشته باشم كه يكى را ازار و ديگرى\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nرا رداى خود قرار دهم ، بقيهء نعمت دنيا را نكوهش مىكنم . « 1 »\r\n( 1 ) گويد : ابو ذر از بيم خدا چندان گريست كه چشمهايش بيمار شد . آنچنان كه ترسيدند كور شود . به او گفتند : در مورد چشمهايت دعا كن . گفت : به گرفتارى بزرگترى از چشمهايم گرفتارم . پرسيدند : چه گرفتارى مهمتر از چشم ؟ گفت : دو چيز بزرگ كه بهشت و جهنم است ، و هنگام مرگ ابو ذر به او گفته شد : اى ابو ذر ! مال تو چيست ؟ گفت : عمل من است . گفتند : در بارهء سيم و زر پرسيديم ، گفت : ما هيچ گاه خزانه و كندويى نداشته‌ايم كه كالاهاى گزينهء خود را در آن قرار دهيم كه شنيدم خليل و محبوبم رسول خدا ( ص ) مىفرمود : گنجينه و كندوى آدمى گور اوست . « 2 »\r\n( 2 ) پيامبر ( ص ) فرموده‌اند : هر كس مىخواهد به زهد عيسى بن مريم ( ع ) بنگرد به زهد ابو ذر بنگرد .\r\n( 3 ) به امام باقر ( ع ) گفته شد : در مورد عمار چه مىگويى ؟ سه بار فرمود : خدايش رحمت كناد كه همراه امير المؤمنين على ( ع ) جنگ كرد و شهيد شد . راوى اين روايت مىگويد : با خود گفتم ، هيچ منزلتى به بزرگى اين منزلت نيست . امام باقر ( ع ) به من نگريست و فرمود : شايد مىپندارى كه منزلت او مانند سلمان و ابو ذر و مقداد است . نه ، نه ، به آن درجه نيست . گفتم : مگر او نمىدانست كه در جنگ صفين كشته خواهد شد ؟ فرمود : عمار چون ديد آتش جنگ هر لحظه برافروخته‌تر مىشود و كشته‌شدگان رو به فزونى مىرود صف نبرد را رها كرد و خود را به امير المؤمنين على ( ع ) رساند و گفت : آيا امروز همان روز است ( يعنى روز شهادت من ) ؟ و على فرمود : به صف خود برگرد . اين كار را سه بار تكرار كرد . بار سوم على ( ع ) فرمود : آرى ، عمار شادمان به صف خود برگشت و مىگفت : امروز دوستان محبوب محمد ( ص ) و گروه او را ملاقات مىكنم . « 3 »\r\n( 4 ) و روايت شده است كه در آن روز براى عمار اندكى شير آوردند . خنديد و گفت : پيامبر به من فرمودند ، آخرين آشاميدنى كه از دنيا مىآشامى ، جرعه‌يى شير\r\n\r\n\r\n","description":"","footnote":"\r\n( 1 ) . تمام اين روايات در كتاب اختيار معرفة الرجال شيخ طوسى آمده است و به نقل از آن و خصال و امالى صدوق و كافى كلينى و كتابهاى ديگر در صفحات 315 تا 440 جلد 22 بحار الانوار ، چاپ جديد آمده است . م .\r\n( 2 ) . تمام اين روايات در كتاب اختيار معرفة الرجال شيخ طوسى آمده است و به نقل از آن و خصال و امالى صدوق و كافى كلينى و كتابهاى ديگر در صفحات 315 تا 440 جلد 22 بحار الانوار ، چاپ جديد آمده است . م .\r\n( 3 ) . بخشى از اين حديث در اصول كافى ، ص 244 ، ج 2 ، و تمام آن در اختيار معرفة - الرجال ، ص 29 ، با ذكر سلسلهء سند آمده است . م .\r\n","page_name":" 462 ","page_number":462},
  {"content":"\r\n\r\nاست .\r\n( 1 ) روايت شده است كه عبد الله بن عمرو دو مرد را ديد كه با يك ديگر در بارهء جدا - كردن سر عمار ستيز و بگو و مگو مىكنند و هر يك مىگويد ، من او را كشته‌ام .\r\nابن عمر گفت : اين دو در بارهء اينكه كداميك زودتر وارد جهنم مىشود ستيزه مىكنند كه من خود از رسول خدا شنيدم مىفرمود : كشندهء عمار و كسى كه جامه و سلاح او را از تن او در ربايد در آتش خواهند بود . چون اين خبر به معاويه كه نفرين خدا بر او باد رسيد ، گفت : ما او را نكشته‌ايم . كسى او را كشته كه به جنگ آورده است . ابن فارسى مىگويد : معاويه همچنين عقيده داشت كه قاتل حمزه و جعفر و ديگر شهيدان هم پيامبر ( ص ) است كه آنها را به جنگ آورده است . « 1 »\r\n( 2 ) روايت شده است ، چون عمار كه خدايش از او خشنود باد كشته شد ، مردم پيش حذيفه آمدند و گفتند : عمار كشته شد و مردم گوناگون سخن مىگويند ، تو چه مىگويى ؟ گفت : مرا بنشانيد و چون او را نشاندند و به سينهء كسى تكيه‌اش دادند گفت : خودم از پيامبر ( ص ) شنيدم كه سه بار فرمودند ، عمار بر دين واقعى و فطرت پسنديده است و هرگز تا هنگام مرگ آن را رها نمىكند و پيامبر فرمودند : عمار هرگز در انتخاب دو كار مخير نشد مگر اينكه سخت‌تر آن را برگزيد . « 2 »\r\n( 3 ) پيامبر فرموده‌اند : بهشت مشتاق سه تن است . على ( ع ) پرسيد : آن سه تن كيستند ؟ فرمودند : تو از ايشان و نخستين آنانى و سلمان فارسى كه تكبر او بسيار اندك و خيرخواه تو است و او را از دوستان خود قرار بده و عمار بن ياسر كه همراه تو در چند جنگ شركت مىكند . خير و نيكى او بسيار و پرتو او سخت درخشان و پاداش او بسيار بزرگ است . « 3 »\r\n( 4 ) امام صادق ( ع ) فرموده است : هيچ خاندانى نيست مگر آنكه ميان ايشان فرد نجيبى وجود دارد و نجيب‌تر نجيبان از خاندانى بد محمد بن ابى بكر است . « 4 »\r\n( 5 ) پيامبر ( ص ) فرموده‌اند : حذيفة بن اليمان از اصفياى خداوند رحمان و از همهء شما به حلال و حرام بيناتر است و عمار بن ياسر از پيشگامان است و مقداد بن اسود از مجتهدان است و هر كارى را شخص ورزيده‌يى است ، سوار كار ورزيدهء قرآن\r\n\r\n\r\n","description":"","footnote":"\r\n( 1 ) . اين روايت در امالى صدوق ، ص 243 ، آمده است . م .\r\n( 2 ) . اين روايت در امالى صدوق ، ص 243 ، آمده است . م .\r\n( 3 ) . با ذكر سلسلهء سند در اختيار معرفة الرجال ، ص 31 آمده است . م .\r\n( 4 ) . با ذكر سلسلهء سند در اختيار معرفة الرجال ، ص 64 ، آمده است . م .\r\n","page_name":" 463 ","page_number":463},
  {"content":"\r\n\r\nعبد الله بن عباس است .\r\n( 1 ) اندكى از فضايل جابر بن عبد الله انصارى را در باب مناقب امام باقر ( ع ) بيان كرديم و اگر قرار باشد فضايل صحابه را نقل كنيم و مناقب ايشان را بياوريم كتاب طولانى مىشود و از هدف خود دور مىافتد و در همين مقدار كفايت است .\r\n( 2 ) محمد بن ابى طلحه عونى چنين سروده است :\r\n« پس از سرورانم سلام بر سلمان و سلام بر عمار و ابو ذر اين امت باد . سلام من بر مقداد باد و همانا شب زنده دارم و گرمى عشق به آنان در دل من سوزنده‌تر از آتش است . »\r\n( 3 ) ابو فراس حارث بن سعيد همدانى چنين سروده است : « 1 » « چنين نيست و ممكن نيست كه اگر اخلاق و خويها از يك ديگر دور باشد خويشاوندى و قرابت سودى داشته باشد و حال آنكه دوستى سلمان براى او خويشاوندى است و ميان نوح و پسرش پيوند خويشاوندى نيست . »\r\n( 4 )\r\n\r\nمجلس سى و ششم در ذكر مناقب اصحاب ائمه و فضايل شيعه و ابدال\r\n( 5 ) خداوند متعال در سورهء يونس مىفرمايد : « آگاه باشيد كه بر دوستان خدا بيمى نيست و آنان اندوهگين نمىشوند . آنانى كه ايمان آورده‌اند و از خدا مىترسند براى ايشان در زندگى اين جهانى و آن جهانى مژده است . سخنان خدا را تغييرى و تبديلى نيست و اين همان رستگارى بزرگ است . »\r\n( 6 ) و در سورهء احزاب مىفرمايد : « و آنان كه مردان و زنان مؤمن را بدون تقصير و گناه بيازارند ، همانا گناه و تهمت بزرگى را بر دوش مىكشند » .\r\n\r\n\r\n","description":"","footnote":"\r\n( 1 ) . ابو فراس حمدانى ( نه همدانى ) ، از بزرگان شعراى شيعى مذهب قرن چهارم هجرى و از خاندان اميران و پسر عموى ناصر الدوله و سيف الدولهء حمدانى است . وى متولد 320 و مقتول در 357 هجرى قمرى است و با آنكه عمرى كوتاه داشته ، ميزان اشعار باقى مانده از او اندك نيست . ثعالبى در يتيمة الدهر او را سخت ستوده است . او را از عبد الله بن معتز ، شاعرتر دانسته‌اند . چند كتاب مستقل در بارهء احوال او نوشته شده است . از جمله فؤاد افرام بستانى كتابى با نام « ابو فراس الحمدانى » تأليف كرده كه چاپ شده است . براى اطلاع بيشتر ، رك . به : ابن خلكان ، وفيات الاعيان ، ص 351 ، ج 1 ، چاپ محمد محيى الدين عبد الحميد ، مصر ، 1948 ميلادى . م .\r\n","page_name":" 464 ","page_number":464},
  {"content":"\r\n\r\n( 1 ) و در سورهء حديد مىفرمايد : « و آنان كه به خدا و رسولانش ايمان آوردند آنها به حقيقت راستگويانند و براى ايشان نزد خداوند اجر شهيدان است . پاداش اعمال و نور ايمانشان را درمىيابند . « 1 » »\r\n( 2 ) روايت شده است كه امير المؤمنين على ( ع ) روزى به نخلستانى كه در آن خرماهاى زرد بود در كوفه رفت و يارانش همراهش بودند . زير درخت خرمايى نشستند و دستور فرمود يكى از نخلها را تكان دادند و خرما از آن فرو ريخت و آن را برابر ايشان نهادند . رشيد هجرى گفت : اى امير مؤمنان ! اين خرما چقدر معطر و خوب است . فرمود : اى رشيد ! همانا كه تو بر چوب تنهء اين درخت به دار آويخته مىشوى ( دستها و پاهايت را بر آن ميخ مىكنند . ) رشيد مىگويد : پس از آن من هر صبح و شام كنار آن درخت مىرفتم و آن را آب مىدادم ، تا آنكه على ( ع ) شهيد شد و رحلت فرمود . گويد : روزى آمدم و ديدم تنهء آن درخت را بريده‌اند . گفتم مرگ من نزديك شده است . روزى ديگر كه كنار آن رفتم ، كسى كه سرشناس ما بود پيش من آمد و گفت پيش امير بيا . رفتم ، همين كه وارد قصر شدم ، ديدم تنهء آن درخت آنجا افتاده است . روز ديگرى كه آنجا رفتم ، ديدم بر آن چوب چرخ چاهى قرار داده‌اند .\r\nرفتم و با پاى خود به آن كوبيدم و گفتم : به خدا سوگند دوست من به من دروغ نگفته است كه من براى تو و تو براى من پرورش يافته‌ايم . آنگاه مرا پيش عبيد الله بن زياد بردند . گفت : از دروغهاى امامت بگو . گفتم : به خدا سوگند من دروغ گو نيستم و به من خبر داده است كه تو دستها و پاها و زبان مرا مىبرى . گفت : به خدا سوگند هم اكنون دروغ او را ثابت مىكنيم ، دست و پايش را قطع كنيد و او را بيرون ببريد .\r\nچون رشيد را با آن حال پيش خانواده‌اش برگرداندند ، شروع به نقل امورى بزرگ كرد و مىگفت : اى مردم ! از من بپرسيد كه ايشان را با من كار ديگرى است كه هنوز انجام نداده‌اند . مردى خود را به ابن زياد رساند و گفت : اين چه كارى است كه انجام داده‌اى ؟ دست و پايش را بريده‌اى و او براى مردم از امورى بزرگ سخن مىگويد .\r\nگفت : او را برگردانيد و دستور داد هر دو دست و هر دو پايش را بريدند و زبانش را قطع كردند و سپس فرمان داد او را بر همان چوب مصلوب كردند . « 2 »\r\n\r\n\r\n","description":"","footnote":"\r\n( 1 ) . آيات 55 ، 58 ، 10 و 19 سوره‌هاى مذكور . در ترجمهء آيات از ترجمهء مرحوم الهى قمشه‌يى بهره گرفته‌ام . م .\r\n( 2 ) . با ذكر سلسلهء اسناد در اختيار معرفة الرجال ، شيخ طوسى ، ص 76 ، آمده است . م .\r\n","page_name":" 465 ","page_number":465},
  {"content":"\r\n\r\n( 1 ) روايت شده است كه ميثم تمار به خانهء امير المؤمنين على آمد . گفته شد ايشان خواب است . ميثم با صداى بلند فرياد برآورد كه اى خفته ! برخيز كه به خدا سوگند ريش تو از خون سرت خضاب خواهد شد . امير المؤمنين بيدار شد و فرمود به ميثم اجازهء ورود دهيد . ميثم همين كه وارد شد ، همان سخن را تكرار كرد كه ريش تو از خون سرت خضاب خواهد شد . فرمود : آرى راست مىگويى و به خدا سوگند كه دستها و پاها و زبان تو هم بريده خواهد شد . اين درخت خرمايى كه در كناسهء كوفه است ، قطع و به چهار بخش خواهد شد و تو بر يكى از قطعات آن مصلوب مىشوى و حجر بن عدى و محمد بن اكثم و خالد بن مسعود ، هر كدام بر يكى از قطعات ديگر مصلوب خواهند شد .\r\n( 2 ) ميثم مىگويد : من با خود ترديدى كردم و گفتم : همانا على از غيب به ما خبر مىدهد . به اين سبب بود كه گفتم : اى امير المؤمنين ! اين كار اتفاق خواهد افتاد ؟\r\nفرمود : آرى ، سوگند به پروردگار كعبه ، اين عهدى است كه پيامبر ( ص ) با من فرموده است . گفتم : اى امير المؤمنين ! چه كسى اين كار را نسبت به من انجام مىدهد ؟ فرمود :\r\nمرد شكمبارهء فرو مايه و پسر كنيزك بدكاره ، عبيد الله بن زياد تو را خواهد گرفت .\r\n( 3 ) ميثم مىگويد : روزى ديگر كه امير المؤمنين ( ع ) به گورستان كوفه مىرفت من هم همراهش بودم . از كنار آن درخت خرما گذشت و فرمود : اى ميثم ! براى تو و اين درخت كار بزرگى است . گويد چون عبيد الله بن زياد والى كوفه شد و به آن شهر آمد پرچمش به آن درخت گير كرد و پاره شد . فال بد زد و دستور داد آن را بريدند .\r\nيكى از درودگران آن را خريد و به چهار شقه كرد . ميثم مىگويد : به پسرم صالح گفتم قطعه آهنى بردار و نام من و پدرم را بر آن بنويس و بر يكى از شقه‌هاى اين درخت نصب كن . چند روزى گذشت . گروهى از بازاريان پيش من آمدند و گفتند : اى ميثم ! با ما بيا پيش امير رويم تا از كارگزار بازار شكايت كنيم و بخواهيم او را از كار بر كنار كند و كس ديگرى را بر ما بگمارد . من سخنگوى ايشان بودم . براى من سكوت كرد و چون سخن گفتم از گفتار من شگفت كرد . عمرو بن حريث به او گفت : خداوند كارهاى امير را اصلاح فرمايد . آيا اين كسى را كه سخن مىگويد مىشناسى ؟ گفت :\r\nاو كيست ؟ گفت : ميثم تمار است . دروغگويى است كه وابستهء على بن ابى طالب دروغگوست . عبيد الله بن زياد ، راست نشست و به من گفت : اين شخص چه مىگويد ؟\r\nگفتم : خداوند امير را به صلاح دارد . دروغ مىگويد ، كه من راستگوى وابسته به\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nعلى بن ابى طالبم كه به حق راستگو بود . عبيد الله بن زياد به من گفت : بايد از على بيزارى بجويى و بديهايش را ياد آور شوى و نسبت به عثمان اظهار دوستى و نيكىهايش را بيان كنى و گر نه دستها و پاهايت را مىبرم و تو را بر دار مىكشم . من گريستم . گفت : از اين گفتار من بدون آنكه به آن عمل كرده باشم گريه مىكنى ؟ گفتم :\r\nبه خدا سوگند نه براى گفتار تو و نه براى عمل تو گريه مىكنم ، بلكه در بارهء شك و ترديدى كه در آن هنگام كه مولى و سرورم اين موضوع را به من گفت در دلم آمد ، مىگريم . ( 1 ) عبيد الله بن زياد گفت : چه چيزى به تو گفت ؟ گفتم : بر در خانهء امير المؤمنين على ( ع ) رفتم . به من گفتند خواب است . من فرياد برآوردم كه اى شخص خوابيده برخيز كه به خدا سوگند ريش تو از خون سرت خضاب خواهد شد . فرمود راست مىگويى و به خدا سوگند كه دستها و پاها و زبان تو هم بريده مىشود و مصلوب مىشوى . من گفتم : اى امير المؤمنين ! چه كسى اين كار را نسبت به من انجام مىدهد ؟\r\nفرمود : مرد شكمبارهء فرو مايه ، پسر كنيزك بدكاره ، عبيد الله بن زياد . گويد : در اين هنگام سخت خشمگين شد و گفت : به خدا سوگند دستها و پاهايت را قطع مىكنم ولى زبانت را نمىبرم تا دروغ تو و دروغ سرورت را ثابت كنم . عبيد الله بن زياد دستور داد دستها و پاهاى ميثم را بريدند و او را به صليب كشيدند . ميثم با تمام نيرو فرياد برآورد كه اى مردم ! هر كس مىخواهد از احاديث پوشيدهء على بن ابى طالب آگاه شود بيايد ، و مردم جمع شدند و ميثم شروع به نقل احاديث عجيب كرد . در اين هنگام عمرو بن حريث « 1 » از پيش عبيد الله بيرون آمد كه به خانهء خود برود . آن جمعيت را ديد و پرسيد چه خبر است ؟ گفتند : ميثم براى مردم از على ( ع ) سخن مىگويد . او شتابان پيش عبيد الله برگشت و گفت : خداوند امير را به صلاح دارد . شتاب كن و كسى را بفرست كه زبان اين مرد را ببرد كه من از اينكه دلهاى مردم كوفه را بشوراند در امان نيستم و ممكن است آنان بر تو بشورند . عبيد الله به پاسدارى كه بالاى سرش ايستاده بود نگريست و گفت : برو و زبانش را قطع كن . پاسدار پيش او آمد و گفت :\r\nاى ميثم ! گفت : چه مىخواهى ؟ گفت : زبانت را بيرون بياور كه امير به من فرمان\r\n\r\n\r\n","description":"","footnote":"\r\n( 1 ) . اين شخص متولد دو سال قبل از هجرت و درگذشتهء 85 هجرى و از نوكران خاندانهاى اموى و مروانى است و از دشمنان سرسخت امير المؤمنين على ( ع ) است .\r\nبراى اطلاع بيشتر از زندگى او ، رك . به : اسد الغابه ، ابن اثير ، ص 97 ، ج 4 و الاعلام زركلى . م .\r\n","page_name":" 467 ","page_number":467},
  {"content":"\r\n\r\nداده است آن را قطع كنم . ميثم گفت : اين پسر كنيزك بدكاره مىپنداشت كه من و سرورم را دروغگو خواهد كرد . بيا اين زبانم ، آن را قطع كن . زبانش را بريدند . او ساعتى در خون خود طپيد و درگذشت . خدايش رحمت كناد . سپس دستور داده شد جسدش را بر دار كشيدند . صالح ( پسر ميثم ) مىگويد : پس از چند روز آنجا رفتم و ديدم او بر همان شقه بر دار كشيده شده است كه آن قطعه آهن را در آن كوبيده بودم . « 1 »\r\n( 1 ) پيامبر ( ص ) روزى به ياران خود فرمود : مژده باد بر شما در بارهء مردى از امت من كه نامش اويس قرنى است كه شفاعت او در مورد گروههايى كه به اندازهء قبيله‌هاى ربيعه و مضر باشند پذيرفته است . آنگاه به عمر فرمودند : اى عمر ! اگر او را ديدى سلام مرا به او برسان . به عمر خبر رسيده بود كه او همراه مردم كوفه است و در يكى از مراسم حج به جستجوى او برآمد ، به اين اميد كه شايد اويس هم به حج آمده باشد . سرانجام به همراهان اويس دست يافت و اويس داراى هيأتى ناپسند و جامه‌هاى ژنده بود . عمر چون از همراهان اويس در باره‌اش پرسيد ، تعجب كردند و گفتند : اى امير المؤمنين ! از مردى مىپرسى كه كسى چون تو نبايد از كسى مثل او سراغ بگيرد .\r\nپرسيد به چه سبب ؟ گفتند : در نظر ما عقل او مختل است و چه بسيار كه كودكان سر به سرش مىگذارند و او را بازيچه مىگيرند . عمر گفت : اين براى من دوست داشتنىتر است و سپس كنار او ايستاد و گفت : اى اويس ! رسول خدا سفارشى در بارهء تو به من فرموده و ترا سلام رسانده و به من خبر داده‌اند كه شفاعت تو در گروههايى همچون ربيعه و مضر پذيرفته است . اويس به سجده افتاد و مدتى طولانى در سجده بود و اشكى هم از ديده‌اش فرو نمىريخت ، « 2 » آنچنان كه او را مرده پنداشتند و ناچار صدايش كردند كه اى اويس ! اين امير مؤمنان است كه بالاى سرت ايستاده است . اويس سر از سجده برداشت و گفت : اى امير مؤمنان ! اين كار صورت خواهد گرفت ؟ گفت : آرى و مرا هم از آنانى كه براى ايشان شفاعت خواهى كرد قرار بده .\r\nمردم شروع به دست كشيدن به سر و روى اويس و تبرك جستن از او كردند . اويس گفت : اى امير مؤمنان ! مرا مشهور و هلاك كردى و مىگفت : چه زحمت و دردسر\r\n\r\n\r\n","description":"","footnote":"\r\n( 1 ) . در صفحات 85 و 86 اختيار معرفة الرجال ، چاپ آقاى حسن مصطفوى ، مشهد ، 1348 شمسى ، آمده است . م .\r\n( 2 ) . در نسخه‌هاى ديگر آمده است كه هيچ صداى دعايى از او شنيده نمىشد و صحيح‌تر هم هست . م .\r\n","page_name":" 468 ","page_number":468},
  {"content":"\r\n\r\nبزرگى از عمر بر سرم آمد . اويس قرنى در جنگ صفين همراه امير المؤمنين على ( ع ) در صف پيادگان و مردم عادى شهيد شد . « 1 »\r\n( 1 ) سعيد بن مسيب مىگويد : مردم معمولا پس از انجام حج از مكه بيرون نمىرفتند تا آن هنگام كه على بن حسين زين العابدين از مكه بيرون برود . چون ايشان از مكه بيرون آمدند ، من هم همراه ايشان بيرون آمدم . در يكى از منازل ميان راه فرود آمد و دو ركعت نماز گزارد و در سجدهء خود تسبيحى فرمود كه هيچ درختى و سنگ و ريگى باقى نماند مگر اينكه همراه ايشان تسبيح گفت ، و چون از نماز فارغ شديم سرش را بلند كرد و فرمود : اى سعيد ! آيا از اين تسبيح فارغ شدى ؟ گفتم : آرى ، اى پسر رسول خدا ! فرمود : اين تسبيح اعظم است . « 2 »\r\n( 2 ) امام صادق ( ع ) فرموده است : سعيد بن جبير به على بن الحسين ( ع ) اعتقاد داشت و ايشان را امام خود مىدانست ( در نماز به ايشان اقتداء مىكرد ) و امام سجاد هم او را ستوده مىدانست و سعيد مردى مستقيم بود و حجاج هم به همين علت او را كشت .\r\n( 3 ) گفته شده است : چون او را پيش حجاج بردند ، گفت : تو شقى پسر كسير هستى ؟ گفت : مادرم به نام من داناتر بود كه مرا سعيد نام نهاد . حجاج پرسيد : در بارهء ابو بكر و عمر چه مىگويى ؟ آيا در بهشت هستند يا در دوزخ ؟ گفت : نمىدانم ، اگر به بهشت بروم و بهشتيان را ببينم ، خواهم دانست چه كسى در بهشت است و اگر به دوزخ روم و كسانى را كه در دوزخ هستند ببينم ، خواهم دانست چه كسانى دوزخيند .\r\nگفت : عقيده‌ات در بارهء خلفا چيست ؟ گفت : من وكيل آنان نيستم . گفت : كداميك از ايشان در نظرت محبوب‌ترند ؟ گفت : هر كدام كه پروردگارم از او خشنودتر باشد .\r\nگفت : خداوند از كداميك خشنودتر است ؟ گفت : اين را همان كسى مىداند كه به رازها و اسرارشان آگاه است . گفت : از اينكه مرا تصديق كنى خوددارى مىكنى ؟\r\nگفت : دوست هم نمىدارم كه تو را تكذيب كنم . « 3 »\r\n( 4 ) امام صادق ( ع ) فرموده است : زراره و ابو بصير و محمد بن مسلم و بريد از كسانى هستند كه خداوند متعال فرموده است : « آنان كه در ايمان بر همگان پيشى\r\n\r\n\r\n","description":"","footnote":"\r\n( 1 ) . در صفحهء 99 اختيار معرفة الرجال آمده است . م .\r\n( 2 ) . در صفحهء 117 اختيار معرفة الرجال آمده است . م .\r\n( 3 ) . سعيد از مردم حبشه ، متولد 45 و مقتول در سال 95 يا 94 هجرى است . اين روايت هم با ذكر سلسلهء اسناد در صفحهء 119 اختيار معرفة الرجال آمده است . م .\r\n","page_name":" 469 ","page_number":469},
  {"content":"\r\n\r\nگرفتند آنان به حقيقت مقربان درگاهند . » « 1 » و همان حضرت فرموده است : هيچ كس نام ما و احاديث پدرم را زنده نكرده است مگر زراره و ابو بصير و محمد بن مسلم و بريد بن معاويه و اگر اينها نبودند هيچ كس اين را استنباط نمىكرد . اينان حافظان دين و امناى پدرم بر حلال و حرام خدايند و كسانى هستند كه در دنيا به سوى ما پيشى مىگيرند . « 2 »\r\n( 1 ) اندكى از مناقب برخى از اصحاب ائمه را بر شمرديم و اگر در برشمردن نامها و مناقب ايشان مفصل‌تر سخن بگوييم كتاب طولانى مىشود . هر كس مىخواهد به كتابى كه شيخ ابو جعفر محمد بن حسن طوسى از كتاب ابى عمرو كشّى برگزيده و اختيار كرده است ( اختيار معرفة الرجال ) مراجعه كند . آنجا خواستهء خويش را به خواست خداوند متعال پيدا خواهد كرد .\r\n( 2 ) امام باقر فرموده است : خداوند متعال به مؤمن سه خصلت ارزانى فرموده است . عزت در دنيا و رستگارى در آخرت و مهابت در سينهء ستمگران و سپس اين آيه را تلاوت فرمود : « عزت از آن خدا و رسولش و مؤمنان است » و سورهء   قد افلح المومنون   را تا آنجا كه فرموده است «  هم فيها خالدون  » تلاوت فرمود . « 3 »\r\n( 3 ) امام باقر يا امام صادق فرموده‌اند : زمين هيچ گاه از وجود چهار مؤمن خالى نيست و چه بسا كه بيشتر از چهار تن باشند ، ولى كمتر از آن نيستند ، زيرا خيمه با كمتر از چهار ريسمان بر پا نمىشود و عمود خيمه در وسط آن است . « 4 »\r\n( 4 ) امير المؤمنين على ( ع ) فرموده است : مؤمن در پنج نور شناور است . آمدنش نور است و بيرون‌شدنش نور است . دانش او نور است و كلامش نور است و منظرش در روز رستاخيز به سوى نور است . « 5 » ( از پنج نور به يك ديگر منتقل مىشود . )\r\n( 5 ) همان حضرت فرموده است : كمال مرد به شش چيز است : به دو چيز كوچك و دو چيز بزرگ و دو چيز كه هيبت اوست . آن دو چيز كوچك دل و زبان است كه اگر\r\n\r\n\r\n","description":"","footnote":"\r\n( 1 ) . آيات دهم و يازدهم سورهء پنجاه و ششم ( واقعه ) . م .\r\n( 2 ) . هر دو روايت در صفحهء 136 اختيار آمده است ، ملاحظه مىكنيد كه اين بخش را از آن كتاب نفيس استفاده كرده است و به آن ارجاع داده است . م .\r\n( 3 ) . اين روايت در صفحهء 159 خصال صدوق همراه با ترجمه آقاى كمره‌يى آمده است و متن افتادگى داشت و از خصال ترجمه شد . م .\r\n( 4 ) . اين روايت هم با ذكر سلسلهء اسناد در خصال آمده است . م .\r\n( 5 ) . اين روايت هم با ذكر سلسلهء اسناد در خصال آمده است . م .\r\n","page_name":" 470 ","page_number":470},
  {"content":"\r\n\r\nاعتقادى داشته باشد به دل است و اگر سخنى بگويد به زبان است . آن دو چيز بزرگ عقل و همت اوست و آن دو چيز كه مايهء هيبت اوست مال و جمال اوست . « 1 »\r\n( 1 ) على بن حسين ( ع ) فرموده است ، مردم به روزگار ما شش طبقه‌اند : شير و گرگ و روباه و سگ و خوك و گوسپند . پادشاهان دنيا چون شيرند كه هر يك از ايشان دوست مىدارد پيروز شود و هرگز مغلوب نگردد . بازرگانان شما همچون گرگند كه چون چيزى را مىخواهند بخرند نكوهش مىكنند و چون چيزى را بخواهند بفروشند ستايش مىكنند . رو به آنانند كه نان دين را مىخورند و آنچه را كه به زبان مىگويند در دلهايشان نيست . خوك صفتان ، كسانى هستند كه بدكاره‌اند و به هر كار زشتى فرا خوانده شوند مىپذيرند . سگها ، كسانى هستند كه با زبان به مردم حمله مىكنند و آنان را مىگزند و مردم از ترس زبانشان آنان را حرمت مىنهند . گوسفند ، مؤمنانى هستند كه پشم آنان را مىچينند و گوشتشان را مىخورند و استخوانشان را مىشكنند و گوسفندى كه گرفتار شير و گرگ و روباه و خوك و سگ است ، چه كارى مىتواند انجام دهد ؟ « 2 » ( 2 ) امام صادق ( ع ) فرموده است : مؤمن را بر مؤمن ، هفت حق واجب است و هر يك از اين حقوق بر او واجب است و اگر مخالفت كند از ولايت خداوند بيرون مىرود و ترك اطاعت خدا كرده است و براى او در عنايت خدا بهره‌يى نيست . راوى روايت مىگويد ، گفتم : فدايت شوم ، بگو آنها چيست ؟ فرمود : ساده‌ترين آنها اين است كه براى او همان چيزى را دوست بدارى و بخواهى كه براى خويشتن و همان چيزى را خوش ندارى كه براى خويشتن . حق دوم اين است كه براى رفع نيازش گام بردارى و خشنودى او را جستجو كنى و با گفتارش مخالفت نكنى . حق سوم اين است كه با جان و مال و دست و پاى و زبان خود او را يارى دهى . حق چهارم اين است كه چشم و راهنما و آينه و پيراهن او باشى . حق پنجم آن است كه تو سير و پوشيده و سيراب نباشى و او گرسنه و برهنه و تشنه باشد . حق ششم اين است كه اگر تو را خدمتكار و همسر است و برادر مؤمن تو همسر و خدمتكار ندارد ، خدمتكارت را بفرستى تا جامه‌اش را بشويد و غذايش را فراهم و بسترش را بگستراند و تمام اين حقوق ميان تو و اوست .\r\nحق هفتم اين است كه به سوگندش وفا كنى و دعوتش را بپذيرى و در تشييع جنازه‌اش\r\n\r\n\r\n","description":"","footnote":"\r\n( 1 ) . اين روايت هم با ذكر سلسلهء اسناد در خصال آمده است . م .\r\n( 2 ) . اين روايت هم با ذكر سلسلهء اسناد در خصال آمده است . م .\r\n","page_name":" 471 ","page_number":471},
  {"content":"\r\n\r\nحاضر شوى و در بيماريش به عيادت او به روى و به تن خويش براى قضاى حوائج او اقدام كنى و منتظر نشوى كه از تو انجام آن را بخواهد و پيش از خواهش او حاجتش را برآورى و هر گاه چنين رفتار كنى ، دوستى او را با دوستى خود پيوند داده‌اى و دوستى خود را با دوستى خداوند پيوند داده‌اى . « 1 »\r\n( 1 ) همان حضرت فرموده است : سزاوار و شايسته است كه در مؤمن هشت خصلت باشد . به هنگام سختيها ، وقور و هنگام بلا و گرفتارى ، صبور و هنگام فراخى و نعمت شكور باشد . به آنچه كه خدايش روزى فرموده است قانع باشد . به دشمنان خود ستم نكند .\r\nسختى خويش را بر دوستان نيفكند و خود در آسايش و راحت باشد . همانا دانش دوست مؤمن و بردبارى ، وزير او و صبر ، امير لشكر او و رفق و مدارا ، برادر او و خوش برخوردى ، پدر اوست . « 2 »\r\n( 2 ) پيامبر ( ص ) فرموده‌اند : براى هر مؤمن بر مؤمن ديگر ، هفت حق واجب است كه خداوند متعال آن را واجب فرموده است : در چشم خود او را بزرگ شمارد و در سينهء خود دوستى او را داشته باشد و از اموال خود با او همراهى كند ، غيبت او را حرام بشمرد ، در بيماريش از او عيادت كند ، جنازه‌اش را تشييع كند و پس از مرگش در باره‌اش جز خير و نكويى نگويد . « 3 » پيامبر ( ص ) فرموده‌اند : خداوند متعال چون مىبيند كه مردمى در گناهكارى زياده روى مىكنند و ميان ايشان سه تن از مؤمنانند ، خداى جل جلاله مىفرمايد : اى بندگان گنهكار من ! اگر اين نبود كه ميان شما مؤمنانى هستند كه جلال و شكوه مرا دوست دارند و با نمازهاى خود زمين و مساجد آنان را آباد مىدارند و در سحرها از بيم من استغفار مىكنند ، هر آينه عذاب خود را بر شما فرو مىفرستادم و اهميتى نمىدادم . « 4 »\r\nو پيامبر فرموده‌اند : هر كس بدى را ناخوش بدارد و خوبى او را شاد كند او مؤمن است .\r\n( 3 ) امام صادق ( ع ) فرموده است : برآوردن نياز مؤمن ، برتر از هزار حج پذيرفته\r\n\r\n\r\n","description":"","footnote":"\r\n( 1 ) . روايتى است كه در باب هفتم خصال ، ص 103 ، چاپ آقاى كمره‌يى ، آمده است و برخى از افعال به صورت مغايب و برخى به صورت مخاطب است . م .\r\n( 2 ) . روايت با اندك تفاوتى از خصال صدوق نقل شده است و در ترجمه ، به متن خصال نظر داشته‌ام ، زيرا متن روضة الواعظين مخدوش است . م .\r\n( 3 ) . روايت با اندك تفاوتى از خصال صدوق نقل شده است و در ترجمه ، به متن خصال نظر داشته‌ام ، زيرا متن روضة الواعظين مخدوش است . م .\r\n( 4 ) . در صفحهء 124 مشكاة الانوار في غرر الاخبار طبرسى هم آمده است . م .\r\n","page_name":" 472 ","page_number":472},
  {"content":"\r\n\r\nو مناسك آن و آزاد كردن هزار برده در راه خداوند و آماده كردن و بخشيدن هزار اسب با زين و لگام در راه خداوند است . « 1 »\r\n( 1 ) همان حضرت فرموده است : هر كس برادر مؤمن خود را در كارى ببيند كه او را ناراحت مىدارد و بتواند آن گرفتارى را رفع كند و آن را رفع نكند ، همانا بر او خيانت كرده است و هر كس از دوستى با احمق اجتناب نكند چه زود است كه او هم متخلق به اخلاق او بشود .\r\n( 2 ) و فرموده است : مؤمن از چهار خصلت جدا نشود : همسايه‌يى ( ستمگرى ) كه او را آزار مىدهد و شيطانى كه او را گمراه مىكند و منافقى كه دنبالش را بگيرد و مؤمنى كه به آن رشگ ورزد . سماعه كه راوى اين حديث است مىگويد : به امام صادق گفتم فدايت گردم ، منظور از مؤمنى كه به او رشگ ببرد چيست ؟ فرمود : اين از همه سخت‌تر است . يعنى در بارهء او بد مىگويد و مردم باور مىكنند . « 2 »\r\n( 3 ) پيامبر ( ص ) فرموده است : هر كس خدا را بشناسد و او را تعظيم كند ، دهانش را از سخن گفتن و شكمش را از طعام خوردن باز مىدارد و خويشتن را با نماز و روزه به رنج و زحمت مىاندازد . راوى روايت مىگويد ، گفتم : اى رسول خدا ! پدر و مادرمان فدايت باد ! آيا ايشان اولياى خدايند ؟ فرمود : همانا اولياى خدا چون سكوت كنند ، سكوت ايشان انديشه است و چون به چيزى بنگرند ، نگريستن ايشان عبرت است و چون سخن گويند گفتارشان حكمت است و چون ميان مردم راه بروند ، راه رفتن ايشان بركت است و اگر مدت زندگانى كه براى آنان رقم زده شده است نباشد ، از بيم عذاب و شوق به بهشت جانهايشان در بدنهايشان پايدار نمىماند . « 3 »\r\n( 4 ) پيامبر ( ص ) فرموده‌اند : خداوند مردم قريه‌يى را كه در آن صد تن از مؤمنان باشند عذاب نمىفرمايد . خداوند مردم قريه‌يى را كه در آن پنجاه مؤمن باشند عذاب نمىكند و خداوند قريه‌يى را كه در آن يك تن مؤمن باشد عذاب نمىفرمايد .\r\n( 5 ) روايت است كه پيامبر ( ص ) به كعبه نگريستند و فرمودند : آفرين بر اين خانه\r\n\r\n\r\n","description":"","footnote":"\r\n( 1 ) . در صفحهء 54 كتاب مصادقة الاخوان صدوق ، چاپ 1402 قمرى ، قم ، آمده است . م .\r\n( 2 ) . در صفحهء 216 خصال صدوق آمده است . م .\r\n( 3 ) . در اصول كافى ، ص 333 ، ج 3 ، همراه با ترجمهء آقاى دكتر جواد مصطفوى آمده است . م .\r\n","page_name":" 473 ","page_number":473},
  {"content":"\r\n\r\nكه عظمتى دارد و حرمت آن در پيشگاه خداوند بزرگ است و به خدا سوگند كه عظمت مؤمن از كعبه بيشتر است ، زيرا خداوند از آن يك چيز را محترم دانسته است و حال آنكه از مؤمن سه چيز حرام و محترم است ، مال او و خونش و اينكه نسبت به او گمان بد برده شود .\r\n( 1 ) همچنين پيامبر ( ص ) فرموده‌اند : هر كس مؤمنى را آزار دهد مرا آزرده است و هر كس مرا بيازارد خدا را آزرده است و هر كس خدا را بيازارد در تورات و و انجيل و زبور و قرآن ، نفرين شده است .\r\n( 2 ) و نيز فرموده‌اند : مثل مؤمن ، همچون فرشتهء مقرب است ، بلكه مؤمن نزد خداوند بزرگتر و گرامىتر از فرشتهء مقرب است و هيچ چيز نزد خداوند محبوب‌تر از زن و مرد مؤمنى كه توبه كرده و به خدا بازگشته‌اند ، نيست و همانا مؤمن در آسمان چنان شناخته شده است كه آدمى ميان خانه و خانواده و زن و فرزندش .\r\n( 3 )\r\n\r\nمجلس سى و هفتم در بيان فضايل شيعه\r\n( 4 ) امام صادق ( ع ) فرموده است : شيعه سه گروهند ، دوست صميمى كه او از ماست و كسى كه خود را با محبت ما آراسته است و ما موجب آرايش اوييم و كسى كه به نام ما مىخواهد از مردم نان بخورد و هر كس چنين كند فقير و نيازمند مىشود .\r\n( 5 ) هم از ايشان روايت شده است : شيعيان ما را در سه مورد بيازماييد : به هنگام فرا رسيدن وقت نمازها ببينيد مراقبت ايشان چگونه است و در بارهء رازها بنگريد چگونه راز دارى مىكنند و راز ما را از دشمنان پوشيده مىدارند و در بارهء اموال خود چگونه با برادران دينى خود در آن مواسات مىكنند .\r\n( 6 ) پيامبر ( ص ) فرموده‌اند : اى على ! شيعيان و ياران خود را به ده خصلت مژده بده : حلال‌زادگى ، نيكو اعتقادى ايشان به خدا ، دوست داشتن خداوند ايشان را ، گشادگى گورهاى ايشان ، در عبور از صراط ، نور ميان چشمهاى ايشان است ، فقر از پيش چشمان و دلهايشان برداشته مىشود ، دشمنى خداوند با دشمنان ايشان ، امان از خوره و پيسى و ديوانگى ، فرو ريختن گناهان و بديهاى ايشان ، بودن آنان در بهشت با من و بودن من با ايشان . « 1 »\r\n\r\n\r\n","description":"","footnote":"\r\n( 1 ) . اين سه روايت در صفحات 123 جلد اول و 197 جلد دوم خصال صدوق آمده است . م .\r\n","page_name":" 474 ","page_number":474},
  {"content":"\r\n\r\n( 1 ) امام باقر ( ع ) فرموده است : همانا شيعيان على ( ع ) داراى رنگ پريده و نزار و لبهاى خشكيده‌اند . شكمهاى ايشان تهى و رنگهايشان متغير و چهره‌هايشان زرد است .\r\nچون شب فرا مىرسد و آنان را فرو مىگيرد زمين را بستر خود قرار مىدهند و چهره و پيشانى بر خاك مىنهند . سجده و اشك و دعا و گريستن آنان بسيار است .\r\nمردم شادند و ايشان اندوهگين . « 1 »\r\n( 2 ) امام باقر ( ع ) فرموده است : آيا تصور مىشود شيعه بودن فقط به دوست داشتن ما خاندان كفايت مىشود ؟ سوگند به خدا كسى شيعهء ما نيست مگر آنكه از خداى بترسد و پرهيزگار باشد . اى جابر ! شيعيان فقط با فروتنى و خشوع بسيار و فراوانى ياد كردن خدا و افزونى روزه و نماز و رسيدگى به همسايگان فقير و بينوايان و وام‌داران و يتيمان و راست گفتارى و تلاوت قرآن و باز داشتن زبان از مردم ، جز به نيكى شناخته نمىشوند و آنان بايد امناى عشاير و خاندان خود باشند . جابر گفت : اى پسر رسول خدا ! من كسى را به اين صفت نمىشناسم . فرمود : اى جابر ! از راه بيرون مشو و كج‌فهمى مكن . آيا به نظر تو همين كافى است كه كسى فقط بگويد من على را دوست مىدارم و ولايت او را در دل دارم ؟ اگر كسى بگويد من رسول خدا را دوست دارم - در حالى كه پيامبر ( ص ) از على ( ع ) بهتر است - ولى به عمل و سنت پيامبر عمل نكند ، آيا اين دوستى پيامبر ( ص ) براى او نتيجه‌يى دارد ؟ از خداى بترسيد و براى آنچه در پيشگاه خداوند است عمل كنيد و بدانيد كه ميان خداوند و هيچ كس خويشاوندى و قرابت نيست . دوست داشتنى و گرامىترين بندگان خدا در نظرش پرهيزكارتر و عمل‌كننده‌تر به فرمان اوست . به خدا سوگند كه نمىتوان به او نزديك و مقرب بارگاهش شد جز به فرمانبردارى . همراه ما حوالهء آزادى از دوزخ نيست و هيچ كس را بر خدا حجت و بهانه‌يى نيست . هر كس فرمانبردار خدا باشد دوست ماست و هر كس نسبت به خداوند سركش باشد دشمن ماست . دوستى ما حاصل نمىشود جز با پارسايى و عمل . « 2 »\r\n( 3 ) امام صادق ( ع ) فرموده است : من و پدرم بيرون آمديم و چون به فاصلهء ميان مرقد مطهر پيامبر و منبر آن رسيديم ، پدرم به گروهى از شيعيان رسيد و بر ايشان سلام\r\n\r\n\r\n","description":"","footnote":"\r\n( 1 ) . نوزدهمين حديث كتاب صفات الشيعهء صدوق است ، ص 10 ، چاپ اعلمى ، تهران . م .\r\n( 2 ) . اين حديث از قول جابر ( رضي الله عنه ) در اصول كافى ، ص 74 ، ج 2 ، و به نقل از آن در محجة البيضاء في تهذيب الاحياء كاشانى ، ص 355 ، ج 4 ، آمده است . م .\r\n","page_name":" 475 ","page_number":475},
  {"content":"\r\n\r\nداد و سپس فرمود : به خدا سوگند كه من رائحهء شما و جانهايتان را دوست مىدارم . شما در اين مورد مرا با كوشش و پارسايى يارى دهيد و بدانيد كه دوستى ما به دست نمىآيد مگر با كار و كوشش . هر كس از شما هر كس را امام خويش مىداند بايد به چگونگى عمل او اقتداء كند . شما شيعيان و ياران خداييد و پيشىگيرندگان در اين جهان و آن جهانيد . در دنيا به دوستى ما پيشى گرفته‌ايد و در آخرت در ورود به بهشت پيشى مىگيريد . ما براى شما بهشت را به ضمانت خدا و رسول خدا ضمانت مىكنيم كه به درجات مختلف آن برسيد . اكنون براى رسيدن به درجات بهشت با يك ديگر هم چشمى كنيد . شما و زنان شما ، مردان و زنان پاكيد . هر زن مؤمن حوريه‌يى است و هر مرد مؤمن دوست شما است و از صديقان است . ( 1 ) امير المؤمنين على ( ع ) به قنبر فرمود :\r\nمژده باد بر شما و مژده دهيد كه به خدا سوگند رسول خدا از اين جهان رحلت فرمود در حالى كه بر امت خويش غير از شيعيان خشمگين بود . همانا هر چيز را شرفى است و شرف دين ، شيعه است و هر چيز را سرورى است و سرور و گزينه‌تر انجمنها ، انجمنهاى شيعه است . هر آينه هر چيز را پيشوايى است و پيشواى زمينها ، زمينى است كه شيعيان در آن سكونت دارند . به خدا سوگند اگر كسى از شما در زمين نبود خداوند بر مخالفان شما هيچ نعمتى ارزانى نمىداشت و چيزى از پاكيها بهرهء ايشان نمىشد و براى آنان در دنيا و آخرت بهره‌يى نيست . هر كس ناصبى باشد ، اگر چه در عبادت كوشا باشد مصداق اين آيه است : « همه كارشان رنج و مشقت است و در آتش فروزان معذبند » . « 1 » هر ناصبى هر چند كوشش كند ، كار و كوشش او پراكنده و بىارزش است . شيعيان ما با پرتو خداوند نظر مىكنند و مىنگرند و هر كس با ايشان مخالفت كند كارش باژگونه مىشود . به خدا سوگند هيچ بنده‌يى از شيعيان ما نمىخوابد مگر اينكه خداوند روحش را به آسمان مىبرد و اگر در حال خواب مرگ او فرا رسد روانش را در گنجينه‌هاى رحمت و باغهاى بهشت خويش و در سايهء عرش خود قرار مىدهد و اگر مرگ و اجل او هنوز فرا نرسيده باشد ، روانش را همراه يكى از فرشتگان امين خود به جسدش گسيل مىفرمايد تا در آن جاى گزيند . سوگند به خداوند كه حاجيان و عمره‌گزاران شما ، ويژگان خدايند و همانا فقيران شما اهل\r\n\r\n\r\n","description":"","footnote":"\r\n( 1 ) . آيات 3 و 4 سورهء هشتاد و هشتم ( غاشيه ) و براى اطلاع بيشتر از روايات به صفحات 453 و 454 جلد چهارم تفسير برهان مراجعه شود كه از جمله ، همين روايت هم آمده است . م .\r\n","page_name":" 476 ","page_number":476},
  {"content":"\r\n\r\nغنا و بىنيازى و توانگران شما اهل قناعتند و همهء شما اهل دعوت خداييد و شايستهء آنيد كه دعاهاى شما را بپذيرد ، يا دعوت او را شما پذيرا باشيد و پاسخ دهيد . « 1 »\r\n( 1 ) امام باقر ( ع ) فرموده است : از پيامبر ( ص ) در مورد بندگان برگزيده پرسيده شد . فرمودند : كسانى هستند كه چون كار نيكو و پسنديده كنند شاد مىشوند و چون كارى ناستوده انجام دهند ، طلب آمرزش مىكنند و چون توانگر شوند سپاسگزارى مىكنند و چون گرفتار شوند شكيبايى مىكنند و چون خشمگين شوند ، گذشت مىكنند . « 2 »\r\n( 2 ) امير المؤمنين على ( ع ) فرموده است : اگر بر بينى مؤمن با شمشير خود ضربه زنم كه مرا دشمن بدارد دشمن نخواهد داشت و اگر تمام نعمت دنيا را بر منافق بريزم كه مرا دوست بدارد دوست نخواهد داشت و اين ، بدان جهت است كه بر زبان پيامبر ( ص ) جارى شده و فرموده‌اند كه تو را مؤمنى دشمن نخواهد داشت و منافقى دوست نخواهد داشت . « 3 »\r\n( 3 ) امام سجاد ( ع ) فرموده است : چون قائم ما قيام كند خداوند بيمارى و اندوه را از شيعيان ما برمىدارد و دلهاى آنان را همچون آهن استوار مىفرمايد و نيروى هر مرد از ايشان را برابر چهل مرد قرار مىدهد و آنان حكام و گزيدگان زمين خواهند بود . « 4 »\r\n( 4 ) پيامبر ( ص ) به على ( ع ) فرموده‌اند : اى على ! شيعيان تو روز قيامت رستگارانند .\r\nو هر كس به يكى از ايشان اهانت كند به تو اهانت كرده است و هر كس به تو اهانت كند ، به من اهانت كرده است و هر كس به من اهانت كند ، خدايش به آتش دوزخ مىافكند و چه بد فرجامى است . اى على ! تو از منى و من از تو . و سرشت تو از روح و سرشت من است . شيعيان تو از بازماندهء سرشت ما آفريده شده‌اند . هر كس آنان را دوست بدارد ما را دوست مىدارد و هر كس آنان را دشمن بدارد ما را دشمن داشته است و هر كس به آنان مهر ورزد به ما مهر ورزيده است . اى على ! شيعيان تو با آنكه عيوب و گناهانى داشته باشند مغفور و آمرزيده مىشوند . اى على چون فرداى\r\n\r\n\r\n","description":"","footnote":"\r\n( 1 ) . اين روايت با اختلافات لفظى و كم و بيشىهايى ، حديث هشتم كتاب فضائل الشيعة صدوق است . به صفحات 10 و 11 چاپ اعلمى تهران مراجعه شود . م .\r\n( 2 ) . در كافى ، ص 240 ، ج 2 ، به شماره 31 و به نقل از آن در محجة البيضاء ، آمده است . م .\r\n( 3 ) . در صفحهء 1099 نهج البلاغه ، چاپ آقاى فيض الاسلام و در امالى شيخ طوسى ، ص 129 ، آمده است . م .\r\n( 4 ) . در خصال صدوق با ذكر اسناد و از آن در بحار الانوار ، ص 317 ، ج 52 ، چاپ جديد ، آمده است . م .\r\n","page_name":" 477 ","page_number":477},
  {"content":"\r\n\r\nقيامت در مقام محمود ( شفاعت ) به پا خيزم ، خود ، شفيع شيعيان تو خواهم بود و آنان را به اين موضوع مژده بده . اى على ! شيعيان تو شيعيان خدايند و ياران تو ياران خدايند و دوستان تو دوستان خدا و حزب تو حزب خداست . اى على ! هر كس با تو دوستى كند نيكبخت است و هر كس با تو دشمنى كند بدبخت است . اى على ! براى تو گنجى در بهشت است كه تو ذو القرنين ( گنجور ) آنى .\r\n( 1 ) و روايت شده است كه امير المؤمنين پس از روزگار درازى يكى از شيعيان خود را ديد كه شكسته شده بود ، در عين حال در راه رفتن چالاكى مىكرد . به او فرمود : اى مرد سالخورده شده‌اى ! گفت : آرى در فرمانبردارى از تو . فرمود : چرا چالاكى مىكنى ؟ گفت : اين براى دشمنان تو است . فرمود : هنوز در تو نيروى باقى مانده‌اى مىبينم . گفت : اى امير المؤمنين ! براى تو است .\r\n( 2 ) پيامبر فرموده‌اند : خداوند متعال مردمى را در قيامت برمىانگيزد كه چهره‌هاى ايشان از نور است ، بر كرسيهايى از نور نشسته‌اند و بر ايشان جامه‌هايى از نور است و در سايهء عرش قرار دارند . منزلت ايشان چون پيامبران و شهيدان است ، در عين آنكه نه پيامبرند و نه شهيد . مردى گفت : اى رسول خدا ! آيا من از ايشانم ؟ فرمود :\r\nنه . ديگرى گفت : اى رسول خدا ! آيا من از ايشانم ؟ فرمود : نه . پرسيدند : اى رسول خدا ! آنان كيستند ؟ دست بر سر على نهاد و فرمود : اين مرد و شيعيان اويند . « 1 »\r\n( 3 ) و پيامبر ( ص ) فرموده‌اند : پس از من نسبت به فقراى شيعيان و عترت على سبكى مكنيد ، كه مردى از ايشان شفاعتش براى مردم به اندازهء قبيله‌هاى مضر و ربيعه پذيرفته مىشود .\r\n( 4 ) و پيامبر فرموده‌اند : شيعيان على روز رستاخيز رستگارانند . « 2 »\r\n( 5 ) و فرموده‌اند : چه بسا افراد ژوليدهء خاك آلوده كه جز دو جامهء كهنه ندارد و نيازمند و زبون به نظر مىرسد كه اگر خداوند را سوگند دهد خواسته‌اش را بر مىآورد .\r\n( 6 ) جابر بن عبد الله انصارى گفته است : شيعيان على و ديگر امامان كه از نسل\r\n\r\n\r\n","description":"","footnote":"\r\n( 1 ) . دو روايت نزديك به اين در فضائل الشيعهء صدوق ، ص 30 ، آمده است . م .\r\n( 2 ) . در اين باره براى اطلاع بيشتر از احاديثى كه در كتابهاى اهل سنت آمده است ، به صفحات 94 جلد دوم و 95 جلد سوم كتاب فضائل الخمسه من الصحاح السته ، تاليف استاد محترم آقاى سيد مرتضى فيروزآبادى مراجعه فرماييد . م .\r\n","page_name":" 478 ","page_number":478},
  {"content":"\r\n\r\nاويند ، روز قيامت ايمن و رستگارند . اگر مردى خروج كند و مردم را به گمراهى فرا خواند چه كسى به او از همگان نزديك‌تر است ؟ گفتند : شيعيان و يارانش . گفت :\r\nاگر كسى خروج كند و مردم را به هدايت فرا خواند چه كسى نزديك‌تر به اوست ؟\r\nگفتند : شيعيان و انصارش . گفت : على بن ابى طالب اين چنين است . لواى حمد در رستاخيز به دست اوست و نزديك‌تر افراد به او شيعيان و ياران اويند . « 1 »\r\n( 1 ) امام باقر ( ع ) فرموده است : هيچ بنده‌يى كه از شيعيان ما باشد براى نماز بر نمىخيزد مگر اينكه به شمار افرادى كه مخالف اويند از فرشتگان پشت سرش نماز مىگزارند و براى او تا هنگامى كه از نماز خويش فارغ مىشود دعا مىكنند .\r\n( 2 ) پيامبر فرموده‌اند : هفتاد هزار تن از امت من بدون آنكه بر ايشان حسابى باشد وارد بهشت مىشوند ، و سپس روى به على ( ع ) كرده و فرموده‌اند : آنان شيعيان تو هستند و تو امام ايشانى .\r\n( 3 ) جابر مىگويد : روزى حضور پيامبر ( ص ) بودم كه چهره خود را به سوى على ( ع ) برگرداندند و فرمودند : اى ابو الحسن ! ترا مژده دهم ؟ گفت : آرى ، اى رسول خدا .\r\nفرمودند : اين جبريل است كه از قول خداوند به من خبر مىدهد كه خداوند به شيعيان و دوستان تو هفت خصلت ارزانى فرموده است : آسانى هنگام مردن ، آرامش و انس در هنگام وحشت ، نور در تاريكى ، ايمنى در هنگام بيم بزرگ ، برابرى در ترازوى عمل ، جواز عبور از پل صراط و وارد شدن به بهشت پيش از ديگر مردم و پرتو ايشان پيشاپيش و در سمت راست ايشان مىتابد . « 2 »\r\n( 4 ) امام صادق ( ع ) فرموده است : چون مؤمن مىميرد هفتاد هزار فرشته او را تا كنار گورش تشييع مىكنند و چون او را در گور مىنهند ، نكير و منكر مىآيند و او را مىنشانند و مىگويند پروردگار تو كيست ؟ مىگويد : خداوند ، پروردگار من و محمد ( ص ) ، پيامبر من و اسلام ، آيين من است . آنان گور او را گشاد مىكنند و تا آنجا كه چشمش كار مىكند گورش گشاده مىشود و براى او خوراك از بهشت مىآورند و روح و ريحان بر او مىرسد و اين است معنى گفتار خداوند كه مىفرمايد : « اگر از مقربان باشد روح و ريحان و نعمت بهشت است » ، يعنى روح و ريحان در گور و نعمت بهشت در قيامت . سپس فرمود : و چون كافر بميرد هفتاد هزار تن از فرشتگان عذاب\r\n\r\n\r\n","description":"","footnote":"\r\n( 1 ) . در اين باره براى اطلاع بيشتر از احاديثى كه در كتابهاى اهل سنت آمده است ، به صفحات 94 جلد دوم و 95 جلد سوم كتاب فضائل الخمسه من الصحاح السته ، تاليف استاد محترم آقاى سيد مرتضى فيروزآبادى مراجعه فرماييد . م .\r\n( 2 ) . در خصال شيخ صدوق ، ص 165 ، ج 2 ، همراه با ترجمهء آقاى كمره‌يى آمده است . م .\r\n","page_name":" 479 ","page_number":479},
  {"content":"\r\n\r\nاو را تا كنار گورش تشييع مىكنند و او را با صدايى كه آن را همه چيز غير از آدم و جن مىشنود مىگويد : « اى كاش بار ديگر به جهان برمىگشتم و از نيكوكاران بودم » و مىگويد : « پروردگارا مرا برگردان شايد كه من به جبران گذشته كار پسنديده انجام دهم . » فرشتگان عذاب به او مىگويند : « هرگز ، اين سخنى است كه فقط خودش با حسرت مىگويد » و فرشته‌يى مىگويد : « و اگر به دنيا هم برگردانده شوند به همان كارها كه از آن منع شده بودند بازمىگردند . » و چون او را در گورش نهند و مردم از او جدا شوند ، نكير و منكر به بدترين حال همراه ترس و بيم او را مىنشانند و از او مىپرسند : خدا و پيامبر و آيين تو چيست ؟ و زبانش بند مىآيد و توانا به دادن پاسخ نيست . آنان ضربتى به او مىزنند كه سراپايش را عذاب مىكند و همه چيز از آن به لرزه مىآيد و باز مىگويند : خدا و آيين تو چيست ؟ مىگويد : نمىدانم . مىگويند :\r\nآرى ، نه دانستى و نه هدايت شدى و نه رستگارى يافتى . آنگاه براى او درى از آتش مىگشايند و براى او حميم دوزخ مىآورند و اين است معنى گفتار خداوند كه مىفرمايد : « و اما اگر از دروغگويان و گمراهان است ، بهره‌اش حميم جهنم است و جايگاهش دوزخ . » « 1 »\r\n( 1 ) شاعر چنين سروده است :\r\n« براى مردم همان چيزى را دوست بدار كه براى خويش و آنچه را كه براى خويش ناخوش مىدارى براى آنان مخواه . اگر خواهان پرهيزگارى هستى ، اين اصل آن است و گر نه تو از آن دورى . »\r\n( 2 ) و اين دو بيت هم گفته شده است :\r\n« اى كوشش‌كننده ! شايد كه به رستاخيز با مژده و ايمنى برخورد كنى و از آن بيمى نداشته باشى . اين سخن استوار پيامبر است كه همچون مرواريد آن را به حق و راستى ميان شما فرموده و انشاء كرده است . »\r\n« آيين ما دوستى آل محمد است و هر كس آنان را دوست بدارد ، دوست داشته مىشود . از ما دوستى و ولايت است و هر كس جز آل محمد بدلى براى خود بگيرد مستوجب عذاب است و هر گاه بميرد وارد دوزخ مىشود و كنار حوض پيامبر راه نمىيابد و اگر كنار آن برود رانده مىشود . »\r\n\r\n\r\n","description":"","footnote":"\r\n( 1 ) . اين روايت از قول شيخ صدوق با ذكر سلسلهء اسناد در تفسير برهان ، ص 284 ، ج 4 ، آمده است . م .\r\n","page_name":" 480 ","page_number":480},
  {"content":"\r\n\r\n( 1 )\r\n\r\nمجلس سى و هشتم در ذكر فضائل امت محمد ( ص )\r\n( 2 ) خداوند در سورهء آل عمران فرموده است : « شما بهترين امتى هستيد كه براى مردم بيرون آورده شده‌ايد ، امر به معروف و نهى از منكر مىكنيد . » « 1 » معنى آن اين است كه اى امت محمد ( ص ) ! شما بهترين امتيد و گفته شده است كه اين آيه ، ستايش امت محمدى است و خداوند هيچ قومى را پس از اينكه ستوده است عذاب نمى - فرمايد .\r\n( 3 ) و خداوند متعال در سورهء اعراف مىفرمايد : « رحمت من ، همهء موجودات را فرا گرفته است . » « 2 » ، و در سورهء فاطر مىفرمايد : « سپس ما آنانى از بندگان خود را كه برگزيديم ، وارث علم قرآن گردانيديم . باز هم برخى از آنان نسبت به خود ستم كردند و برخى راه عدل پيمودند و برخى به فرمان خدا بر كارهاى نيك پيشى گرفتند .\r\nاين رتبه‌يى است كه همان فضل بزرگ ( عطاى بىپايان خداوند ) است . « 3 »\r\nدر اين آيه ، خداوند نخست از ظالم نام برده است كه از رحمت خداوند نوميد نگردد و پيشىگيرنده به انجام نيكيها را در پايان آورده است كه شيفته نگردد و سپس همهء آنان را در ورود به بهشت مژده داده و فرموده است : « بهشت جاودانى كه همه وارد آن مىشوند » . در مورد اين آيه از پيامبر ( ص ) روايت شده است كه فرموده‌اند : همهء مسلمانان اهل بهشتند ، و نيز از آن حضرت نقل شده است كه فرموده‌اند : پيشىگيرندگان ما به بهشت پيشى مىگيرند و ميانه‌رو ما نجات مىيابد و ستمگران ما آمرزيده مىشوند ، و گفته شده است ، همين آيه ، سبب مسلمان شدن كعب الاحبار بوده است . « 4 »\r\n( 4 ) امير المؤمنين على ( ع ) فرموده است : پيشىگيرنده ( سابق ) كسى است كه همهء امور واجب و مستحب و فضايل اخلاقى را انجام مىدهد و ميانه‌رو ( مقتصد ) كسى است كه همهء امور واجب را انجام مىدهد ولى در مورد مستحبات و فضايل كوتاهى مىكند .\r\nو گفته شده است ، خداوند به اين امت ، مرتبهء ابراهيم خليل و موسى كليم و حبيب خود ( محمد ) را ارزانى فرموده است .\r\n\r\n\r\n","description":"","footnote":"\r\n( 1 ) . آيه 110 سوره مذكور است . م .\r\n( 2 ) . آيه 156 سوره مذكور است . م .\r\n( 3 ) . آيه 32 سوره مذكور است . م .\r\n( 4 ) . براى اطلاع بيشتر از روايات و اقوالى كه در بارهء الفاظ و معانى سابق و مقتصد و ظالم آمده است . به مباحث مستوفاى طبرسى در مجمع البيان و ابو الفتوح رازى و سيد هاشم بحرانى ذيل آيهء 32 سورهء فاطر ( ملائكه ) مراجعه فرماييد . م .\r\n","page_name":" 481 ","page_number":481},
  {"content":"\r\n\r\n( 1 ) در مورد مراتب ابراهيم خليل ( ع ) چنين است كه خليل از خداى خود پنج حاجت و نياز را خواست و خداوند پس از اينكه ابراهيم ( ع ) آنها را مسألت كرد به او ارزانى فرمود و حال آنكه همان پنج حاجت را به اين امت ، بدون اينكه مسألت كنند ، عنايت فرموده است . خليل ( ع ) نخست از خداوند آمرزش را مسألت كرد و در سورهء شعرا از قول او نقل شده است كه چنين عرضه داشته است : « آن كسى كه طمع دارم خطاى مرا در روز رستاخيز بيامرزد . » و همين مرتبه را به اين امت بدون آنكه مسألت كنند عنايت كرده ، و در سورهء زمر فرموده است : « اى بندگان من كه نسبت به خود اسراف ورزيده‌ايد ! از رحمت خداوند نوميد مشويد كه خداوند همهء گناهان را مىآمرزد . »\r\n( 2 ) خواستهء دوم خليل ( ع ) اين است كه در همان سورهء شعراء از قول او آمده است كه « پروردگارا ! در روزى كه بندگان برانگيخته مىشوند ، مرا خوار و زبون مفرماى . »\r\nو خداوند در سورهء تحريم در بارهء اين امت فرموده است : « روزى كه خداوند پيامبر و كسانى را كه همراه او گرويده‌اند خوار و زبون نمىفرمايد . »\r\n( 3 ) خواستهء سوم ابراهيم ( ع ) اين است كه وراثت بهشت را براى خود مسألت فرموده است و در سورهء شعرا آمده است : « پروردگارا و مرا از وارثان بهشت قرار بده . » و در بارهء اين امت در سورهء مؤمنون فرموده است : « آنان خود وارثانند ، كسانى كه فردوس را ارث مىبرند و ايشان جاودانه در آنند . »\r\n( 4 ) چهارم مسألت خليل ( ع ) در مورد پذيرش اعمال عبادى است و در سورهء بقره آمده است كه « پروردگار ما ! از ما بپذير . » و در بارهء اين امت در سورهء شورى فرموده است : « و او ، آن است كه توبه را از بندگان خويش مىپذيرد . »\r\n( 5 ) پنجم خواستهء ابراهيم خليل در داشتن و عنايت كردن فرزندان نيكوكار و اعقاب صالح است و خداوند از قول او در سورهء صافات مىفرمايد : « پروردگارا ! مرا از فرزندان شايسته عطا فرماى . » و در سورهء انعام در مورد اين امت فرموده است : « و خدا همان خدايى است كه شما را جانشين گذشتگان اهل زمين قرار داده است . »\r\n( 6 ) سپس خداوند متعال ، شش خصلت و نعمت به ابراهيم ( ع ) بدون اينكه مسألت كند ارزانى فرموده است و به اين امت هم آن شش خصلت را بدون اينكه مسألت كنند ، ارزانى فرموده است .\r\n( 7 ) نخست آنكه ، در بارهء ابراهيم فرموده است : « ابراهيم ، يهودى و نصرانى نبود\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nبلكه حنيف و مسلم بود . » ( آيه 67 سورهء آل عمران ) و براى اين امت هم فرموده است : « خداوند شما را از پيش مسلمان ناميده است . » ( بخشى از آيهء 78 سورهء حج . )\r\n( 1 ) دوم آنكه ، خداوند براى ابراهيم چنين فرموده است : « اى آتش ! بر ابراهيم سرد و سلامت باش . » ( آيهء 69 از سورهء 21 ) و براى اين امت فرموده است : « و شما بر لبهء پرتگاه آتش بوديد و از آن شما را رهايى بخشيد . » ( بخشى از آيهء 103 سورهء آل عمران . )\r\n( 2 ) سوم ، در بارهء ابراهيم فرموده است : « و او را مژده داديم به پسرى بردبار . »\r\n( بخشى از آيهء 110 سورهء 37 ) و براى اين امت فرموده است : « و مؤمنان را مژده بده كه براى آنان از سوى خداوند فضل بزرگى است . » ( بخشى از آيهء 47 سورهء احزاب . )\r\n( 3 ) چهارم آنكه ، در بارهء ابراهيم ( ع ) فرموده است : « سلام بر ابراهيم » ( آيهء 109 سورهء صافات . ) ، و در مورد اين امت فرموده است : « بگو حمد خدا راست و سلام بر بندگانى كه او برگزيده است . » ( آيهء 59 سورهء نمل . )\r\n( 4 ) پنجم آنكه ، خداوند در مورد ابراهيم ( ع ) فرموده است : « به ياد بياور بندگان ما ابراهيم و اسحاق را » ( بخشى از آيهء 45 سورهء 38 ، ص ) و از امت محمد ( ص ) تعبير به « بندگان خداوند رحمان » ( بخشى از آيهء 63 سورهء فرقان ) كرده است .\r\n( 5 ) ششم آنكه ، خداوند در مورد ابراهيم خليل ( ع ) فرموده است : « سپاسگزار نعمتهاى خدا بود و خدايش برگزيد . » ( بخشى از آيهء 121 سورهء نحل . ) و در مورد اين امت هم فرموده است : « او شما را برگزيد » ( بخشى از آيهء 78 سورهء حج . )\r\n( 6 ) اما در مورد مراتب موسى ( ع ) چنين است كه خداوند به كليم ده رتبه ارزانى فرموده است و به امت محمد ( ص ) نيز همان را ارزانى داشته است .\r\n( 7 ) نخست آنكه ، براى موسى ( ع ) فرموده است : « و ما موسى را نجات داديم » ( بخشى از آيهء 65 سورهء شعراء ) و در بارهء امت محمد ( ص ) فرموده است : « اين چنين بر ما حق است كه مؤمنان را نجات دهيم . » ( بخشى از آيهء 103 سورهء دهم . )\r\n( 8 ) دوم آنكه ، كليم ( ع ) را با همراهى خود نصرت بخشيده و فرموده است : « من همراه شما دو تن هستم ، مىشنوم و مىبينم » ( بخشى از آيهء 46 سورهء طه ) و در بارهء اين امت فرموده است : « همانا كه خداوند همراه آنانى است كه پرهيزگارند » ( بخشى از آخرين آيهء سورهء نحل . )\r\n\r\n","description":"","footnote":"","page_name":" 483 ","page_number":483},
  {"content":"\r\n\r\n( 1 ) سوم ، مقرب ساختن كليم ( ع ) است و خداوند فرموده است : « و او را در حال رستگارى براى مقام قرب خود برگزيديم . » ( بخشى از آيهء 52 سورهء مريم . ) و براى اين امت فرموده است : « و ما به او نزديك‌تر از شماييم . » ( بخشى از آيهء 85 سورهء واقعه . )\r\n( 2 ) چهارم ، منتى است كه خداوند بر او گزارده است و فرموده است : « و همانا منت گزارده‌ايم بر موسى و هارون . » ( آيهء 114 سورهء صافات ) و در بارهء اين امت فرموده است : « بلكه خداوند بر شما منت مىگذارد . » ( بخشى از آيهء 17 سورهء حجرات . )\r\n( 3 ) پنجم ، ايمنى و بلندى مرتبت است و خداوند متعال خطاب به موسى فرموده است : « بيم مكن كه همانا تو بر آنان برترى » ( آيهء 68 سورهء طه . ) و براى اين امت فرموده است : « در كار دين سستى مكنيد و اندوهگين مباشيد ، زيرا شما برتريد . »\r\n( بخشى از آيهء 139 سورهء آل عمران . )\r\n( 4 ) ششم تقاضاى شناخت و سعهء صدر از طرف موسى ( ع ) در آنجا كه آمده است :\r\n« پروردگارا ! سينه‌ام را گشاده فرماى . » و اين تقاضاى او پذيرفته شد كه خداوند فرموده است : « اى موسى ! آنچه خواستى به تو عطا گرديد . » ( آيه‌هاى 25 و 26 سورهء طه . ) و در مورد اين امت فرموده است : « آيا آن كس كه خداى سينه‌اش را براى اسلام گشاده داشته است . » ( بخشى از آيهء 22 سورهء زمر . )\r\n( 5 ) هفتم ، تقاضاى موسى ( ع ) براى آسان شدن كار كه در قرآن از قول او آمده است :\r\n« و كار مرا براى من آسان گردان . » ( آيهء 26 سورهء طه . ) و در بارهء اين امت فرموده است :\r\n« خداوند براى شما آسانى را اراده فرموده و سختى را بر شما اراده نفرموده است . »\r\n( بخشى از آيهء 185 سورهء بقره . )\r\n( 6 ) هشتم ، پذيرفتن و برآوردن خواسته است و خداوند متعال در اين مورد خطاب به موسى و هارون ( ع ) فرموده است : « همانا دعاى شما دو تن برآورده شد . »\r\n( بخشى از آيهء 89 سورهء يونس . ) ، و براى اين امت چنين فرموده است : « دعاى آنان را كه گرويده‌اند و كارهاى نيكو انجام داده‌اند برمىآورد و از فضل خود برايشان فراوان ارزانى مىدارد . » ( آيهء 26 سورهء شورى . )\r\n( 7 ) نهم آنكه ، خداوند آمرزش خود را به كليم ( ع ) عنايت فرموده و در قرآن چنين آمده است : « پروردگارا من بر خود ستم كردم ، مرا بيامرز و خدايش آمرزيد . » ( بخشى از آيهء 16 سورهء قصص . ) و خداوند براى امت محمد ( ص ) چنين فرموده است :\r\n« خدايتان شما را فرا مىخواند تا گناهان شما را بيامرزد . » ( بخشى از آيهء 10 سورهء\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nابراهيم . )\r\n( 1 ) دهم آنكه ، خداوند خواستهء موسى ( ع ) را برآورده و خطاب به او فرموده است :\r\n« اى موسى ! آنچه خواستى به تو عطا گرديد . » ( آيهء 36 سورهء طه . ) ، و خطاب به اين امت فرموده است : « و همه چيزى كه از او خواستيد به شما عطا گرديد . » ( بخشى از آيهء 34 سورهء ابراهيم . ) و در ضمن اين را هم فرموده است كه و آنچه نخواسته‌ايد به شما عطا شده است و فرموده است : « يكسان براى سئوال‌كنندگان » ( بخشى از آيهء دهم سورهء فصلت . ) ، يعنى براى كسى كه سؤال بكند يا نكند .\r\n( 2 ) اما در مورد مراتب حبيب خدا ، همانا كه خداوند سبحان به حبيب خود محمد ( ص ) نه مرتبه عنايت فرموده است و نظير آن را به امت آن حضرت هم ارزانى فرموده است .\r\n( 3 ) نخست پذيرش توبه ، كه نسبت به حبيب خود فرموده است : « همانا خداوند توبهء پيامبر را پذيرفت . » ( بخشى از آيهء 117 سورهء توبه ) ، و در بارهء امتش فرموده است : « و خداى مىخواهد بر شما بازگشت به رحمت و مغفرت فرمايد . » ( بخشى از آيهء 27 سورهء نساء . ) و نيز فرموده است : « به آنها باز لطف كرد تا توبه كنند . »\r\n( بخشى از آيهء 118 سورهء توبه . )\r\n( 4 ) دوم آمرزش ، كه خطاب به حبيب خود مىفرمايد : « تا از گناه گذشته و آيندهء تو درگذرد » ( بخشى از آيهء دوم سورهء فتح . ) ، و خطاب به امت او فرموده است : ( به درستى كه خداوند همهء گناهان را مىآمرزد . » ( بخشى از آيهء 53 سورهء زمر . )\r\n( 5 ) سوم نعمت عنايت كردن ، كه خطاب به آن حضرت فرموده است : « و نعمت خود را بر تو تمام كند . » ( بخشى از آيهء دوم سورهء فتح . ) ، و خطاب به امت او فرموده است :\r\n« و نعمت خويش را بر شما تمام كردم . » ( بخشى از آيهء 3 سورهء مائده . )\r\n( 6 ) چهارم نصرت كردن ، كه خطاب به آن حضرت فرموده است : « و خداى تو را به نصرتى با عزت يارى خواهد كرد . » ( بخشى از آيهء 3 سورهء فتح ) ، و در همين مورد براى امت او فرموده است : « بر ما نصرت اهل ايمان حق است . » ( بخشى از آيهء 47 سورهء روم . )\r\n( 7 ) پنجم درود فرستادن بر آن حضرت است ، كه خداوند فرموده است : « همانا خدا و فرشتگان بر پيامبر درود مىفرستند . » ( بخشى از آيهء 56 سورهء احزاب . ) ، و براى امت ايشان در آيهء 43 همان سوره فرموده است : « اوست كه بر شما درود مى -\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nفرستد و فرشتگان او . »\r\n( 1 ) ششم برگزيدن است ، كه خداوند فرموده است : « خداوند از ميان فرشتگان رسولانى برمىگزيند و از ميان مردم . » ( بخشى از آيهء 75 سورهء حج . ) ، كه منظور محمد ( ص ) است ، و براى امت آن حضرت فرموده است : « سپس آن كتاب را به ارث كسانى از بندگان خود كه برگزيده‌ايم داديم . » ( بخشى از آيهء 32 سورهء فاطر . )\r\n( 2 ) هفتم هدايت است ، به حبيب خود فرموده است : « و تو را به راه راست هدايت فرمايد . » ( بخشى از آيهء دوم سورهء فتح . ) ، و براى امتش فرموده است : « و همانا كه خداوند هدايت‌كنندهء كسانى كه ايمان آورده‌اند به راه راست است . » ( بخشى از آيهء 54 سورهء حج . )\r\n( 3 ) هشتم سلام دادن است كه خداوند متعال به حبيب خود در شب معراج فرموده است : سلام و رحمت و بركات خدا بر تو باد اى پيامبر ! و براى امتش فرموده است :\r\n« چون آنان كه به آيات ما ايمان مىآورند پيش تو مىآيند ، به آنان بگو : سلام بر شما باد ! خداى شما بر نفس خويش رحمت نوشته است . » ( بخشى از آيهء 54 سورهء انعام . )\r\n( 4 ) نهم مرتبهء رضا و خشنود ساختن است ، كه خداوند به حبيب خود فرموده است : « و به زودى خدايت چندان عطا فرمايد كه خشنود شوى . » ( آيهء پنجم سورهء و الضحى . ) ، و براى امتش فرموده است : « و هر آينه آنان را به جايى درآورد كه بسيار به آن خشنود باشند . » ( بخشى از آيهء 59 سورهء حج . )\r\n( 5 ) از رحمتهاى ديگر خداوند بر اين امت و ويژگيهايى كه به آنان ارزانى داشته است بدون اينكه به امتهاى ديگر ارزانى فرمايد آسانى و سبكى احكام اين آيين است و فرموده است : « خداوند اراده نفرموده است كه بر شما دشوارى قرار دهد . »\r\nو هم فرموده است : « خداوند مىخواهد كه بار شما را سبك فرمايد . » ( آيات نهم مائده و هشتم نساء ) ، و نيز فرموده است : « براى شما در دين دشوارى قرار نداده است . »\r\n( بخشى از آيهء 78 سورهء حج . ) ، و نيز فرموده است « خداوند براى شما آسانى را اراده كرده و نسبت به شما سختى را اراده نفرموده است . » ( بخشى از آيهء 185 سورهء دوم . ) ،\r\nو نيز خداوند فرموده است : « احكام پر رنج را كه چون زنجير بر گردنشان است همه را برمىدارد . » ( بخشى از آيهء 157 سورهء اعراف . )\r\n( 6 ) ديگر از نعمتهايى كه خداوند به اين امت ارزانى داشته اين است كه اگر بول يا مدفوع و نجاست ديگرى به جامه‌هاى امتهاى ديگر سرايت مىكرد تكليف آنان\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nچنان دشوار بود كه مىبايد آن را براى هميشه از خود دور دارند يا اگر ممكن است آن قسمت جامه را ببرند و حال آنكه براى اين امت تخفيف داده و آب را پاك‌كننده قرار داده است كه بوسيلهء آن جامه‌ها و بدن خويش را پاك مىكنند و مىشويند و خداوند فرموده است : « و از آسمان آبى پاك و پاك‌كننده بر شما فروفرستاديم . » ( بخشى از آيهء 48 سورهء فرقان . ) و فرموده است : « و فرو مىفرستد از آسمان آبى بر شما كه شما را با آن پاك فرمايد . » ( بخشى از آيهء 11 سوره انفال . )\r\n( 1 ) از نعمتهاى ديگر اين است كه امتهاى گذشته مجبور بودند در حال عادت ماهيانهء زنان از آنان به طور كلى كناره‌گيرى كنند و با آن هم خوراك و همنشين نشوند و هر جامه و بسترى كه زن حائض از آن استفاده كرده و ظرفهايى كه به آنها دست زده بود نجس بود و استفاده از آن جايز نبود و حال آنكه براى ما اين امور همه جايز است و فقط همبستر شدن با زنان در آن حال حرام است .\r\n( 2 ) ديگر آنكه ميزان نماز آنان پنجاه ركعت بود و حال آنكه نماز ما فقط پنج نوبت است و در همين پنج ، ثواب و پاداش پنجاه داده مىشود و زكات آنان يك چهارم اموال بود و حال آنكه زكات ما يك دهم است و در پاداش معادل همان يك چهارم .\r\n( 3 ) ديگر آنكه در امتهاى گذشته چون از خوراك افطار روزهء خود فارغ مىشدند در شب هم خوردن و آشاميدن و همبستر شدن براى آنان حرام بود و حال آنكه خداوند خوردن و آشاميدن و همبستر شدن را در شبهاى رمضان براى ما حلال كرده و فرموده است : « بخوريد و بياشاميد تا براى شما خط سپيد روز از خط سياه شب در سپيده دم آشكار شود . » و در همان آيه فرموده است : « براى شما در شبهاى ماه رمضان همبستر شدن با زنان رواست . » ( بخشهاى از آيهء 187 سورهء بقره ) . « 1 »\r\n( 4 ) ديگر اين است كه امتهاى گذشته قربانيهاى خود را بر دوش تا بيت المقدس مىبردند . از هر كس پذيرفته مىشد آتشى مىآمد و آن قربانى را مىسوزاند و از ميان مىبرد و از هر كس پذيرفته نمىشد شرمسار و افسرده برمىگشت و حال آنكه خداوند متعال قربانى امت پيامبر خود ، محمد ( ص ) را در شكم بينوايان و فقيران قرار داده است . از هر كس پذيرفته نشود ، عقوبتهاى دنيايى از او برداشته مىشود .\r\n( 5 ) ديگر اين است كه خداوند متعال براى آنان در كتاب تورات حكم قصاص را\r\n\r\n\r\n","description":"","footnote":"\r\n( 1 ) . براى اطلاع بيشتر در مورد اين حكم در منابع فارسى به تفسير ابو الفتوح رازى ، ص 76 ، ج 2 ، چاپ مرحوم آقاى شعرانى مراجعه فرماييد . م .\r\n","page_name":" 487 ","page_number":487},
  {"content":"\r\n\r\nدر بارهء قتل و جرح مقرر فرموده است و به آنان اجازهء عفو كردن و گرفتن خونبها داده نشده است و ميان قتل و جرح عمد و خطا در قصاص تفاوتى نيست و خداوند چنين فرموده است : « در تورات بر بنى اسرائيل حكم كرديم كه نفس را در مقابل نفس قصاص كنند . . . » ( آيهء 45 سورهء مائده . ) ، و حال آنكه در مورد ما اين موضوع تخفيف داده شده است و مختاريم كه قصاص و ديه و عفو را انجام دهيم و ميان قتل خطا و عمد فرق نهاده شده و خداوند متعال چنين فرموده است : ( 1 ) « اى اهل ايمان ! براى شما در مورد كشتگان چنين قصاص نوشته شد . » تا آنجا كه مىفرمايد : « و چون صاحب خون بخواهد از برادر ( دينى ) خود گذشت كند . . . اين تخفيفى براى شما از پروردگار شما و رحمتى است . » ( آيهء 178 سورهء بقره . )\r\n( 2 ) ديگر اين است كه خداوند در موضوع توبه و بازگشت به خدا براى اين امت تخفيف داده است . در اين مورد خداوند چنين فرموده است : « و ياد آوريد وقتى را كه موسى ( ع ) به قوم خود گفت : اى قوم ! شما با گوساله‌پرستى بر خود ستم كرديد .\r\nاكنون به سوى خداى خود باز گرديد و خويشتن را بكشيد . » ( آيهء 54 سورهء بقره . ) ، و توبهء آنان چنان بود كه مىبايد برخى ، برخى ديگر را بكشند . گاه لازم بود پدر ، پسر را يا پسر ، پدر را و برادر ، برادر و مادر ، فرزندش را بكشد و هر كس از اين كار سرپيچى مىكرد يا شمشير از دست مىافكند و بر خويشاوند خويش رحمت مىآورد توبه‌اش پذيرفته نبود « 1 » و پس از اينكه در يك جا ، هفتاد هزار تن كشته شدند ، خداوند فرمان داد از كشتار دست بدارند و اين توبهء آنان بود و حال آنكه توبهء ما عبارت از طلب آمرزش با زبان و پشيمانى راستى و تعهد به باز نگشتن به انجام آن كار است و خداوند متعال چنين فرموده است : ( 3 ) « و كسانى كه چون كار زشت و بر خود ستم كنند خداى را ياد كنند و براى گناهان خود طلب آمرزش كنند و چه كسى گناهان را جز خداوند مىآمرزد ؟ » ( آيهء 135 سورهء آل عمران . ) و نيز مىفرمايد : « آيا آنان به سوى خداوند باز نمىگردند ؟ » ( آيهء 74 سورهء مائده . ) و نيز مىفرمايد : « آيا براى كسانى كه ايمان آورده‌اند هنوز هنگامى فرا نرسيده كه دلهاى ايشان براى ياد خدا خشوع كند ؟ » ( آيهء 16 سورهء حديد . )\r\n( 4 ) همچنين ميان امتهاى گذشته اگر كسى با نظر آلوده به زنى مىنگريست ، دستور\r\n\r\n\r\n","description":"","footnote":"\r\n( 1 ) . براى اطلاع بيشتر در اين مورد به بحث شيخ طوسى قدس سره در صفحات 246 تا 248 جلد اول تفسير تبيان ، چاپ نجف ، مراجعه فرماييد . م .\r\n","page_name":" 488 ","page_number":488},
  {"content":"\r\n\r\nداده مىشد چشم خود را بيرون آورد تا توبه‌اش پذيرفته شود و حال آنكه توبهء ما در اين مورد عبارت است از نگهداشتن چشم از گناه و توبه با قلب و تصميم به دوباره انجام ندادن آن .\r\n( 1 ) همچنين اگر عضوى از اعضاى ايشان به بدن زن نامحرم برخورد مىكرد ، مىبايست آن عضو را از بدن خود جدا كند و حال آنكه توبهء ما در آن مورد پشيمانى و دوباره انجام ندادن آن است .\r\n( 2 ) برخى از ايشان پوشيده و در خلوت اگر گناهى انجام مىداد ، گناه او بر در خانه‌اش نوشته مىشد كه فلان ، پسر فلان ، دوش ، مرتكب اين گناه شده است و سروشى از آسمان بر او اين ندا را مىداد و رسوا مىشد و رازش آشكار مىگرديد و حال آنكه هر كس از ما گناهى كند و آن را از چشمها پوشيده بدارد خداى به فرشتگان خود مىگويد : اين بندهء من گناه خود را از همنوعان خويش پوشيده داشت ، زيرا اعتقادش به آنان اندك است و حال آنكه به من پناه آورد كه شايد رحمت من او را فرا گيرد .\r\nگواهى مىدهم كه به سبب اعتقاد او به رحمت من آن گناهش را بر او بخشيدم . و چون روز رستاخيز اين بنده براى حساب نگهداشته شود ، پروردگار به او مىفرمايد : اى بندهء من ! اين من بودم كه اين گناه را در دنيا بر تو پوشيده داشتم و امروز هم آن را بر تو پوشيده مىدارم .\r\n( 3 ) از جمله فضيلتهاى ديگر اين امت ، اين است كه گروهى از فرشتگان گرامى براى آنان به آمرزش خواهى و طلب رحمت از خداوند متعال گماشته شده‌اند . خداوند متعال در اين مورد فرموده است : « فرشتگانى كه عرش خدا را بر دوش مىكشند و آنان كه بر گرد عرشند به ستايش خداى خود تسبيح مىگويند و به او ايمان دارند و براى اهل ايمان از خدا آمرزش مىطلبند . » ( آيهء هفتم سورهء غافر . )\r\n( 4 ) ديگر آن است كه خداوند متعال اين امت را در اين جهان به منزلهء گواهانى بر خلق گماشته است و در آخرت هم آنان را گواه و شفيع قرار داده است و پيامبر ( ص ) فرموده‌اند : مؤمنان در دنيا گواهانند ، آنچه را نيكو ببينند و نيكو بدانند همان در نزد خداوند هم پسنديده و نيكوست و آنچه را زشت ببينند ، آن در پيشگاه خدا هم زشت است .\r\n( 5 ) پيامبر ( ص ) فرموده‌اند : اى كاش برادران خود را مىديدم . گفتند : اى رسول خدا ! آيا ما كه به شما ايمان آورده‌ايم برادران شما نيستيم و حال آنكه همراه شما هجرت\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nو شما را يارى كرديم ؟ فرمود : آرى ، ولى برادران من آنانند كه پس از شما مىآيند .\r\nهمچون شما به من ايمان مىآورند و مرا همچون شما دوست مىدارند و همان گونه كه شما يارى داديد ، يارى مىدهند و همان گونه كه شما مرا تصديق كرديد ، آنها هم مرا تصديق مىكنند . اى كاش برادران خود را مىديدم . « 1 »\r\n( 1 )\r\n\r\nمجلس سى و نهم در طهارت و ثواب آن\r\n( 2 ) خداوند متعال در سورهء مائده فرموده است « اى كسانى كه گرويده‌ايد ، چون براى نماز برخيزيد ، صورت و دستهاى خود را تا آرنج بشوييد . . . تا آنجا كه مىفرمايد باشد كه شكر او بجا آوريد . » « 2 »\r\n( 3 ) امام باقر ( ع ) فرموده است ، پيامبر ( ص ) روزى همراه ياران خويش نماز صبح گزاردند و سپس همراه اصحاب خود نشستند و با ايشان به گفتگو پرداختند ، چون آفتاب طلوع كرد ، ياران يكى پس از ديگرى رفتند تا آنكه دو تن باقى ماندند كه يكى از ايشان از انصار مدينه و ديگرى از قبيله ثقيف بود ، پيامبر به آن دو فرمودند مىدانم شما را مسأله‌يى است كه مىخواهيد بپرسيد ، اگر مىخواهيد پيش از آنكه از من بپرسيد مسأله شما را خودم بازگو كنم و اگر مىخواهيد خودتان طرح كنيد ، گفتند :\r\nاى رسول خدا ! شما به ما از سؤال ما خبر بده كه موجب رفع بيشتر شبهه و كوردلى است و دور تر از هر شك و ترديد و ثابت‌كننده‌تر ايمان است ، پيامبر ( ص ) فرمودند :\r\nاى برادر انصارى تو از قومى هستى كه همواره ايثار مىكنند ، وانگهى تو شهرنشينى و اين مرد ثقفى ، صحرانشين است . آيا اجازه مىدهى نخست پرسش او را طرح كنم ؟\r\nگفت : آرى و پيامبر ( ص ) به آن مرد ثقفى فرمودند : اى برادر ! تو آمده‌اى تا در بارهء وضوى نماز خود و ميزان ثواب آن بپرسى ، اكنون بدان كه چون دست در آب برى و بسم الله الرحمن الرحيم بگويى ، گناهانى كه دستهايت انجام داده است فرو مىريزد و چون چهرهء خويش را بشويى ، گناهانى كه چشمهايت با نگريستن ناروا فراهم آورده\r\n\r\n\r\n","description":"","footnote":"\r\n( 1 ) . اين مبحث لطيف را مرحوم علامهء مجلسى از همين كتاب در بحار الانوار ، ص 444 ، ج 22 ، چاپ جديد ، آورده است . م .\r\n( 2 ) . آيهء ششم سورهء پنجم ( مائده ) و براى اطلاع بيشتر از روايات ، به بحث مرحوم سيد هاشم بحرانى ، تفسير برهان ، ص 451 ، ج 1 ، مراجعه شود . م .\r\n","page_name":" 490 ","page_number":490},
  {"content":"\r\n\r\nاست فرو مىريزد و همچنين گناهانى كه زبان و دهانت از راه گفتار ناصواب به دست آورده است فرو مىريزد و چون دو دست خود را بشويى ، گناهان دست راست و چپ تو فرو مىريزد و چون بر سر و پشت پاهاى خود مسح كشى ، گناهانى كه به سوى آن قدمهايت گام برداشته‌اند فرو مىريزد ، و اين پاداش وضوى تو است . دنباله اين خبر به خواست خداوند متعال در فصل نماز بيان خواهد شد . « 1 »\r\n( 1 ) امام صادق ( ع ) فرموده است ، روزى امير المؤمنين على ( ع ) همراه پسرش محمد بن حنفيه نشسته بود و فرمود : محمد برايم ظرف آبى بياور تا براى نماز وضو بگيرم محمد آب آورد ، امير المؤمنين با دست راست آب بر دست چپ خويش ريخت و فرمود « به نام خدا و سپاس خدا را كه آب را پاك‌كننده قرار داد و آن را پليد قرار نداد . »\r\nسپس بر موضع بول خويش آب ريخت « 2 » و گفت « پروردگارا ! آلت جنسى مرا در پارسايى و عفت بدار و عورتم را بپوشان و بدنم را بر دوزخ حرام فرماى » ، آنگاه مضمضه كرد ( آب در دهان گرفت و بيرون ريخت ) و گفت « پروردگارا ! در آن روز كه ترا ديدار مىكنم برهان مرا به من تلقين فرماى و زبانم را به ياد و نام خودت گشاده دار . »\r\nسپس استنشاق كرد و آب به بينى خود كشيد و گفت « پروردگارا ! بوى بهشت را بر من حرام مگردان و مرا از آن محروم مدار و مرا از آنان قرار بده كه بوى و رايحه و عطر بهشت را استشمام مىكنند . » آنگاه صورت خويش را شست و گفت « پروردگارا ! چهره مرا در آن روز كه چهره‌ها سياه مىشود سپيد بدار و در آن روز كه برخى از چهره‌ها سپيد است چهره‌ام را سياه مفرماى . » آنگاه دست راست خويش را شست و گفت « پروردگارا ! نامه عمل مرا به دست راستم عنايت فرماى و جاودانگى در بهشت را به دست چپم ارزانى فرماى و با من محاسبه آسانى انجام بده . » سپس دست چپ خويش را شست و گفت « پروردگارا ! كارنامهء مرا به دست چپم عنايت مفرماى و آن\r\n\r\n\r\n","description":"","footnote":"\r\n( 1 ) . اين روايت در امالى صدوق دو بار آمده است . ( صفحات 328 و 549 ) در منابع اهل سنت از طرق ديگر و نسبتا با تفصيل بيشتر در صفحات 4 تا 7 اخبار مكه ابو الوليد ارزقى ( قرن سوم هجرى ) آمده است . رك . به : چاپ مكه ، 1398 قمرى و به ترجمهء آن به قلم اين بنده . م .\r\n( 2 ) . خوانندگان ارجمند توجه خواهند داشت كه چون همواره آب در دسترس نبوده است ، گاهى پس از قضاى حاجت و ادرار كردن با سنگ و كلوخ طاهر خود را پاك و خشك مىكرده‌اند و به هنگام وضو ، شستن آلت براى زدودن نجاست با آب واجب بوده است و در اين مورد بايد به كتابهاى فقهى و رساله‌هاى عمليه مراجعه كرد . م .\r\n","page_name":" 491 ","page_number":491},
  {"content":"\r\n\r\nرا بسته با غل بر گردنم قرار مده ، و از پاره‌هاى آتش به تو پناه مىبرم . » سپس بر سر خود مسح كشيد و گفت « پروردگارا ! مرا با رحمت و عفو و بركتهاى خود بپوشان . »\r\nسپس بر هر دو پاى خويش مسح كشيد و گفت « پروردگارا ! پاهاى مرا در آن روز كه پاها مىلغزد بر صراط استوار بدار و راه رفتن و كوشش مرا در چيزى قرار بده كه ترا از من خشنود دارد . »\r\n( 1 ) سپس سر خود را بلند فرمود و به پسرش محمد نگريست و فرمود : اى محمد ! هر كس مانند اين وضوى من وضو بگيرد و همين ادعيه را كه خواندم ، بخواند ، خداى عز و جل از هر قطره آب وضويش فرشته‌يى مىآفريند كه خداى را تسبيح و تقديس و تكبير مىگويد و پاداش آن را تا روز قيامت براى او مىنويسد . « 1 »\r\n( 2 ) پيامبر ( ص ) فرموده‌اند : كسى كه وضو مىگيرد همين كه به آب دست مىزند شيطان از او دور مىشود و چون مضمضه كند ، دل و زبانش را با حكمت روشن مىشود و چون آب به بينى خود كشيد ، خدايش از آتش در امان دارد و بوى خوش بهشت را روزى او فرمايد و چون چهره خويش را بشويد ، خداوند در آن روز كه چهره‌ها سپيد و سياه مىشود چهره‌اش را سپيد مىدارد و چون دو دستش را مىشويد ، خداوند غلهاى آتشين را بر او حرام مىفرمايد و چون بر سر خويش مسح مىكشد ، خداوند گناهانش را مىزدايد و چون بر پاهاى خويش مسح مىكشد ، خدايش در آن روز كه پاها مىلغزد او را از صراط مىگذراند « 2 » و مؤمن چون با همسر خود همبستر مىشود هفتاد هزار فرشته بال رحمت بر او مىگشايند و چون غسل كند ، به هر قطره آب خانه‌يى در بهشت برايش ساخته مىشود .\r\n( 3 ) موسى ( ع ) گفته است : پروردگارا ! پاداش كسى كه از بيم تو وضوى كامل مى - گيرد چيست ؟ فرمود روز رستاخيز او را برمىانگيزم در حالى كه پرتويى ميان چشمانش براى او نورافشانى مىكند . « 3 »\r\n( 4 ) پيامبر ( ص ) فرموده‌اند : در خواب مردى از امت خويش را ديدم كه مقدمات\r\n\r\n\r\n","description":"","footnote":"\r\n( 1 ) . اين روايت با ذكر سلسله اسناد در ثواب الاعمال صدوق ، ص 16 و در امالى صدوق ، ص 331 و به نقل از اين دو كتاب و فلاح السائل در بحار الانوار ، ص 318 ، ج 80 ، آمده است . م .\r\n( 2 ) . در امالى صدوق ، ص 115 ، آمده است . م .\r\n( 3 ) . همان كتاب ، ص 126 . م .\r\n","page_name":" 492 ","page_number":492},
  {"content":"\r\n\r\nعذاب گور و فشار قبر برايش فراهم شده بود ، وضوى او پيش او آمد و او را از آن حفظ كرد .\r\n( 1 ) امام صادق ( ع ) فرموده است : هر كس يك تار موى خويش را عمدا از جنابت غسل ندهد در آتش است . « 1 »\r\n( 2 ) امير المؤمنين فرموده است : هر كس از اينكه خير و بركت خانه‌اش فراوان شود خوشحال مىشود ، هنگام نشستن بر سر غذا وضو بگيرد يعنى هر دو دستش را بشويد .\r\n( 3 ) و روايت شده است ، هر كس وضو بگيرد و نام خدا را بر زبان آورد ( بسم الله الرحمن الرحيم بگويد ) تمام بدنش پاك مىشود و اين وضو ، خود كفارهء گناهان ميان دو وضو است و هر كس بسم الله نگويد ، فقط همان اندامهايى كه آب به آن رسيده است پاك مىشود . « 2 »\r\n( 4 ) امام موسى بن جعفر فرموده است : هر كس براى نماز مغرب وضو بگيرد وضوى او كفارهء گناهان صغيره او در روز خواهد بود و هر كس براى نماز صبح وضو بگيرد وضوى او كفارهء گناهان صغيره‌اش در شب خواهد بود . « 3 »\r\n( 5 ) امام صادق ( ع ) فرموده است : هر كس وضو بگيرد و با دستمال خشك كند براى او حسنه نوشته مىشود و هر كس وضو بگيرد و با دستمال خشك نكند تا خود خشك شود خداى برايش سى حسنه مىنويسد .\r\n( 6 ) پيامبر فرموده‌اند : هنگام وضو گرفتن چشمهاى خود را بگشايد شايد آتش جهنم را نبينيد . « 4 »\r\n( 7 )\r\n\r\nمجلس چهلم در آداب و امور پراكنده ديگر\r\n( 8 ) خداوند متعال فرموده است : « اى فرزندان آدم زيورهاى خود را در مقام عبادت\r\n\r\n\r\n","description":"","footnote":"\r\n( 1 ) . در ثواب الاعمال و عقاب الاعمال صدوق ، ص 273 ، چاپ آقاى غفارى ، 1391 قمرى آمده است . م .\r\n( 2 ) . در علل الشرائع صدوق ، ص 273 ، ج 1 ، آمده است . م .\r\n( 3 ) . در ثواب الاعمال ، ص 17 ، آمده است . م .\r\n( 4 ) . در ثواب الاعمال ، ص 17 و علل الشرائع ، ص 266 ، ج 1 آمده است . م .\r\n","page_name":" 493 ","page_number":493},
  {"content":"\r\n\r\nبه خود برگيريد . » « 1 »\r\n( 1 ) امام صادق ( ع ) فرموده است : چون به گرمابه مىروى به هنگام بيرون آوردن لباسهايت بگو پروردگارا ! حلقهء نفاق را از من بيرون آر و مرا بر ايمان استوار بدار ، و چون به گرمخانهء نخست درآمدى بگو ، پروردگارا ! من از شر نفس خود به تو پناه مىبرم و از آزار آن به تو پناه مىجويم و چون به گرمخانهء دوم برآمدى بگو پروردگارا ! از من پليدى ناپاك را بزداى و پيكر و دل مرا پاك گردان و اندكى آب گرم بردار و بر فرق سر خويش بريز و هم بر دو پاى خود از آن بريز و اگر مناسب بود جرعه‌يى از آن بياشام كه مثانه را پاك و زه كشى مىكند . در گرمخانهء دوم اندكى درنگ كن و چون به گرمخانهء سوم درآمدى بگو از آتش به خدا پناه مىبريم و از او بهشت را مسألت مىكنيم و اين سخن را تا هنگامى كه از آن گرمخانه بيرون مى - آيى تكرار كن و بر تو باد كه آب سرد و افشرهء خنك نياشامى كه آشاميدن آن در گرمابه معده را تباه مىكند و بر خود آب سرد مريز كه بدن را ناتوان مىكند و چون بيرون آمدى ، آب سرد بر هر دو پاى خود ( پشت پا ) بريز كه اين كار بيمارى را از تنت بيرون مىكشد و چون جامهء خويش بر تن كردى بگو پروردگارا ! جامهء تقوى بر من بپوشان و مرا از پستى دور دار كه چون اين چنين كنى از هر درد در امان باشى . « 2 »\r\n( 2 ) امام صادق ( ع ) فرموده است : سه چيز فربه مىكند و سه چيز نزار و لاغر . آن سه ، كه فربه مىكند ، پيوسته به گرمابه رفتن و استشمام بوى خوش و جامهء نرم پوشيدن است و آن سه ، كه لاغر مىكند ، پيوسته خوردن تخم مرغ و ماهى و پرخورى است . و منظور از پيوسته به گرمابه رفتن ، روز در ميان است . زيرا اگر همه روز گرمابه برود ، از گوشت بدنش كاسته مىشود . « 3 »\r\n( 3 ) رسول خدا ( ص ) فرموده‌اند : هر كس به خدا و روز رستاخيز ايمان آورده است بدون بستن لنگ به گرمابه نمىرود . « 4 »\r\n( 4 ) رسول خدا ( ص ) فرموده‌اند : با حنا خضاب كنيد كه نور چشم را مىافزايد و\r\n\r\n\r\n","description":"","footnote":"\r\n( 1 ) . بخشى از آيهء سى و يكم سورهء هفتم ( اعراف ) . م .\r\n( 2 ) . به نقل از صفحهء 27 كتاب الفقيه ، در صفحهء 316 جلد اول محجة البيضاى ملا محسن كاشانى ، چاپ حوزه و به نقل از من لا يحضره الفقيه صدوق كه در صفحهء 52 مكارم الاخلاق طبرسى ، چاپ بيروت ، آمده است . م .\r\n( 3 ) . در صفحهء 54 مكارم الاخلاق طبرسى به نقل از من لا يحضره الفقيه آمده است . م .\r\n( 4 ) . در كافى ، ص 497 ، ج 6 ، زير شمارهء 3 و در الفقيه ، ص 25 ، آمده است . م .\r\n","page_name":" 494 ","page_number":494},
  {"content":"\r\n\r\nموى را مىروياند و زوجه را آرامش مىبخشد . « 1 »\r\n( 1 ) امام صادق فرموده است : سزاوار نيست كه زن خود را زينت نكند و هر چند به آويختن گلوبندى به گردن و سزاوار نيست كه زن دست خود را خضاب نبندد هر چند فقط به حنا دست بزند و اگر چه سالخورده باشد ، و فرموده است شستن سر در هر جمعه با گل خطمى ، زينهارى از پيسى و ديوانگى است . « 2 » و فرموده است سر خود را با برگ سدر بشوييد كه آن را همهء فرشتگان مقرب و پيامبران مرسل تقديس كرده‌اند و هر كس سر خود را با برگ سدر بشويد خداوند هفتاد روز وسوسهء شيطان را از او دور مىفرمايد و هر كس خداوند نسبت به او چنين فرمايد گناه نمىكند و هر آن كس گناه نكند به بهشت مىرود . « 3 » و فرموده است : گرفتن ناخن و موى سبيل از جمعه تا جمعه ( هر هفته روز جمعه ) امان از بيمارى خوره است . « 4 » و فرموده است : سه چيز از سنتها و آيين پيامبران است : استعمال عطر و تراشيدن موى سر و شارب و بسيارى بهره‌گيرى از زنان .\r\n( 2 ) پيامبر ( ص ) فرموده‌اند : چهار چيز از آيينهاى پيامبران است ، استعمال عطر و مسواك و حنا بستن و بهره‌گيرى از زنان .\r\n( 3 ) امير المؤمنين فرموده است : پيامبر ( ص ) به ما فرمان دادند چهار چيز را زير خاك پنهان كنيم : موى ، دندان ، ناخن و خون . « 5 »\r\n( 4 ) امام صادق ( ع ) در تفسير آيهء « زينت خود را به هنگام عبادت ( در هر مسجد ) به خود بگيريد . » فرموده است ، يعنى موهاى خود را شانه كند كه شانه كردن روزى را جلب مىكند و موى را نيكو مىكند و حاجت را برمىآورد و موجب افزونى نيروى جنسى مىگردد و بلغم را قطع مىكند . « 6 »\r\n( 5 ) پيامبر ( ص ) معمولا چهل بار ريش خود را از زير و هفت بار از بالا شانه مى - زدند و مىفرمودند اين كار موجب افزايش ذهن و قطع بلغم مىشود و پيامبر ( ص )\r\n\r\n\r\n","description":"","footnote":"\r\n( 1 ) . به نقل از من لا يحضره الفقيه در صفحهء 78 مكارم الاخلاق ، چاپ 1392 قمرى ، بيروت ، آمده است . م .\r\n( 2 ) . همان كتاب ، ص 60 . م .\r\n( 3 ) . در صفحهء 29 الفقيه زير شمارهء 82 آمده است . م .\r\n( 4 ) . مكارم الاخلاق ، ص 64 . م .\r\n( 5 ) . در صفحهء 330 جلد اول محجة البيضاى ملا محسن فيض كاشانى نظير اين روايت از كتاب فقيه نقل شده است . م .\r\n( 6 ) . در صفحهء 70 مكارم الاخلاق به نقل از من لا يحضره الفقيه آمده است . م .\r\n","page_name":" 495 ","page_number":495},
  {"content":"\r\n\r\nفرموده‌اند در مسواك زدن دوازده خصلت است ، پاكى دهان ، خشنودى پروردگار ، سپيد شدن دندان ، جلوگيرى از فساد دندان ، كاستن بلغم ، افزايش اشتها ، افزايش حسنات و كارهاى پسنديده ، رسيدن به روش و سنت پيامبر ، گواهى دادن فرشتگان بر آن ، محكم كردن لثه ، شستن راه قرائت قرآن ، و دو ركعت نماز در حالى كه مسواك زده باشند در نزد خداوند متعال بهتر و محبوبتر از هفتاد ركعت بدون مسواك است . « 1 »\r\n( 1 ) امام صادق فرموده است : سرمه موجب رويش موى مژه و كاسته شدن آبريزى چشم و گوارايى آب دهان و روشنى ديد مىگردد . « 2 »\r\n( 2 ) امام موسى بن جعفر فرموده است : سه چيز موجب روشنى چشم است نگاه كردن به سبزه و نگريستن به آب جارى و نظر انداختن به چهره زيبا . « 3 »\r\n( 3 ) پيامبر ( ص ) فرموده‌اند : پنج چيز موجب پيسى است . نوره كشيدن در چهار شنبه و جمعه و وضو ساختن و غسل كردن با آبى كه در آفتاب گرم شده است و غذا خوردن در حال جنابت و نزديكى با زن در عادت ماهانه و خوردن در حال سير بودن . « 4 »\r\n( 4 ) امام صادق ( ع ) فرموده است : سنت در نوره كشيدن ، آن است كه در هر پانزده روز يك بار انجام شود و اگر بيست روز بگذرد حتما نوره بكشد و هر كس چهل روز بگذرد و نوره نكشد مؤمن و مسلمان نيست و كرامتى ندارد . « 5 »\r\n( 5 ) رسول خدا فرموده‌اند : هر كس به خدا و روز رستاخيز مؤمن است ، زدودن موى زهار خويش را هر چهل روز يك بار ترك نكند و اگر چهل روز گذشت ، هيچ تأخير در آن روا ندارد . « 6 »\r\n( 6 ) امام صادق ( ع ) فرموده است : امير المؤمنين على ( ع ) روزى اندوهگين بود فرمود ، نمىدانم چرا اندوهگينم در حالى كه بر كرياس و چهارچوب در خانه ننشسته‌ام و از ميان گلهء گوسپند عبور نكرده‌ام و شلوار خود را ايستاده نپوشيده‌ام و دست و چهرهء خويش را با دامن جامهء خود پاك نكرده‌ام .\r\n\r\n\r\n","description":"","footnote":"\r\n( 1 ) . در صفحهء 250 جلد دوم خصال همراه با ترجمهء آقاى كمره‌يى آمده است . م .\r\n( 2 ) . به نقل از كتاب من لا يحضره الفقيه در صفحهء 46 مكارم الاخلاق ، چاپ بيروت ، آمده است . م .\r\n( 3 ) . در صفحات 116 و 245 جلد اول خصال ، همراه با ترجمهء آقاى كمره‌يى آمده است . م .\r\n( 4 ) . در صفحات 116 و 245 جلد اول خصال ، همراه با ترجمهء آقاى كمره‌يى آمده است . م .\r\n( 5 ) . به نقل از من لا يحضره الفقيه در صفحهء 326 جلد 1 محجة البيضاء آمده است . م .\r\n( 6 ) . همان كتاب و همان صفحه .\r\n","page_name":" 496 ","page_number":496},
  {"content":"\r\n\r\n( 1 ) پيامبر فرموده‌اند : هر كس چون جامهء نوى بپوشد بگويد سپاس پروردگارى را كه به من جامه پوشاند تا ميان مردم آراسته باشم و بگويد پروردگارا اين جامه را جامهء بركت قرار ده كه در آن در راه خشنودى تو گام بردارم و مساجد تو را آباد دارم هنوز آن جامه را نپوشيده خدايش مىآمرزد .\r\n( 2 ) امام صادق ( ع ) فرموده است : هر كس جامه نو ببرد و بخواهد بپوشد ، سى و شش مرتبه سورهء قدر را بخواند و چون به  « تنزل الملائكة »  برسد ، اندكى آب بر آن جامه بپاشد و سپس آن را بپوشد و قبل از هر كار در آن دو ركعت نماز بگزارد و دعا كند و ضمن دعاى خود بگويد سپاس خداوندى را كه به من چيزى عنايت كرد كه ميان مردم آراسته باشم و برهنگى خويش را به آن بپوشم و در آن براى خداى خود نماز بگزارم و سپس خداى را ستايش كند ، همواره تا آن جامه كهنه شود فراخ روزى و در گشايش خواهد بود . و روايت شده است كه على بن موسى الرضا ( ع ) جامهء خود را از سمت راست مىپوشيد ( يعنى نخست دست راست خود را در پيراهن يا پاى راست خود را در شلوار مىكرد ) و چون جامهء نو مىپوشيد نخست قدح آبى مىخواست و بر آن هر يك از سوره‌هاى « قدر » و «   قل هو اللّه   » و « كافرون » را ده مرتبه تلاوت مىفرمود و آن آب را بر جامه خود مىپاشاند و مىفرمود هر كس نسبت به جامهء نو خويش پيش از آنكه آن را بپوشد چنين كند تا هنگامى كه نخى از آن موجود باشد در فراخى و گشايش زندگى خواهد كرد .\r\n( 3 ) ابن عباس مىگويد : جبريل به حضور پيامبر آمد و گفت خدايت سلام مىرساند و به تو فرمان مىدهد انگشتر خويش را در دست راست كن و نگين آن را عقيق قرار بده و به پسر عمويت هم بگو انگشترش را در دست راست كند و عقيق نگين آن باشد ، على ( ع ) پرسيد : اى رسول خدا عقيق چيست ؟ فرمود : كوهى در يمن است كه به يگانگى خداوند و پيامبرى من و وصايت تو اقرار كرده است و براى آن عده از فرزندان تو كه امامند اقرار به امامت و براى شيعيان تو اقرار به بهشت كرده است و در خبر ديگرى آمده است كه « و براى دشمنان تو به دوزخ اقرار كرده است . » « 1 »\r\n( 4 ) انس بن مالك مىگويد رسول خدا ( ص ) انگشتر خويش را در دست راست\r\n\r\n\r\n","description":"","footnote":"\r\n( 1 ) . نظير اين روايت در عيون اخبار الرضا ، صدوق ، ص 70 ، ج 2 ، چاپ 1377 ق .\r\nآمده است . م .\r\n","page_name":" 497 ","page_number":497},
  {"content":"\r\n\r\nمىكرد . « 1 » انس بن مالك مىگويد : پيامبر ( ص ) در دست مردى انگشترى زرين ديد . با چوبدستى كه در دست داشتند به انگشت آن مرد زدند و او انگشتر را بيرون آورد .\r\nامام صادق ( ع ) فرموده است : شستن ظرفها و رفت و روب حياط و خانه روزى را جلب مىكند . « 2 » همان حضرت فرموده است سعد « 3 » بيخ دندانهاى خود بنهيد كه موجب خوشبويى دهان و افزونى نيروى جنسى است .\r\n( 1 ) پيامبر فرموده‌اند : چهار چيز را ناخوش نداشته باشيد كه براى چهار چيز سودمند است : از زكام مترسيد كه امان از جذام است و دملها را ناخوش نداشته باشيد كه مايهء زينهارى از پيسى است و درد چشم را ناخوش مداريد كه امان از كورى است و سرفه را ناخوش مداريد كه زينهارى از فلج است . پيامبر فرموده‌اند آفتاب را چهار خصلت است : رنگ را دگرگون مىكند ، بو را گنديده مىكند ، جامه را كهنه و فرسوده مىكند و موجب درد و بيمارى مىشود . « 4 »\r\n( 2 ) از موسى بن جعفر ( ع ) نقل است كه فرموده است : فشار خون ( حالت دموى ) را چهار نشانه است ، خارش تن و دانه‌هاى ريز آبله مانند بر پوست و خواب آلودگى و گيجى و دوار سر . « 5 » و روايت شده است كه پيامبر مردانى را كه خود را شبيه زنان و زنانى را كه خود را شبيه مردان بسازند لعن فرموده‌اند .\r\n( 3 ) حنان بن سدير مىگويد : « 6 » همراه امام صادق ( ع ) كنار سفره بودم ، تربچه‌يى به من دادند و فرمودند : اى حنان ! تربچه بخور كه در آن سه خصلت است : برگ آن باد بر و مغز آن مدر و ريشه‌اش قطع‌كننده بلغم است .\r\n( 4 ) رسول خدا فرموده‌اند : گلابى ( به ) بخوريد كه در آن سه خصلت است :\r\n\r\n\r\n","description":"","footnote":"\r\n( 1 ) . در صفحهء 161 بخش دوم جلد اول طبقات هم آمده است كه پيامبر ( ص ) انگشتر در دست راست مىكرد . م .\r\n( 2 ) . در مكارم الاخلاق طبرسى ، ص 127 ، چاپ بيرون هم آمده است . م .\r\n( 3 ) . سعد گياهى است خوشبوى كه دانه آن را مىجويده‌اند ، و نوعى از خرماست و ظاهرا مقصود همان دانهء خوشبو است . زيرا از روايت ديگرى كه در صفحهء 191 مكارم الاخلاق آمده است چنين فهميده مىشود . م .\r\n( 4 ) . در صفحهء 229 جلد اول خصال همراه با ترجمه آقاى كمره‌يى آمده است . م .\r\n( 5 ) . همان كتاب ، همان صفحه .\r\n( 6 ) . حنان از راويان امام صادق و امام كاظم است . عمرى طولانى داشته است و كتابى در بارهء صفة الجنة و النار تأليف كرده است . رك . به : رجال نجاشى ، ص 106 چاپ قم . م .\r\n","page_name":" 498 ","page_number":498},
  {"content":"\r\n\r\nپرسيدند آنها چيست ؟ فرمود : دل را گرم و بخيل را بخشنده و ترسو را بيباك و شجاع مىكند . « 1 »\r\n( 1 ) امام صادق ( ع ) فرموده است : پياز بخوريد كه در آن سه خصلت است : دهان را خوشبو ، لثه را استوار و نيروى جنسى و نطفه را مىافزايد . « 2 » همان حضرت فرموده است چهار چيز طبيعت آدمى را معتدل مىكند : انار منطقهء شام ( يا عراق ) ، غورهء پخته شده ، بنفشه ، كاسنى « 3 » و فرموده است ، تره را چهار خصلت است : دهان را خوشبو مىكند ، بادها را مىبرد ، بواسير را بر طرف مىكند ( خون ريزى آن را قطع مىكند ) و براى هر كس كه پيوسته آن را بخورد امان از جذام است . « 4 »\r\n( 2 ) پيامبر فرموده‌اند : كشمش ( مويز ) بخوريد كه صفرا و بلغم را از ميان مىبرد پىها ( اعصاب ) را استوار مىسازد ، بيماريها را از ميان مىبرد ، خلق را نيكو و دهان را خوشبو مىكند و اندوه را مىزدايد . « 5 »\r\n( 3 ) امام صادق فرموده است : پنج ميوهء بهشتى در دنياست : انار ترش و شيرين ، به ( گلابى ) ، انگور ، و خرماى رطب مشان ( مشان نوع بسيار خوبى از رطب است ) . « 6 »\r\nضمن وصيت و سفارشهاى پيامبر ( ص ) به على ( ع ) آمده است كه نه چيز موجب فراموشى است : خوردن سيب ترش ، گشنيز ، پنير ، آبى كه موش به آن دهان زده باشد ، خواندن سنگ نبشتهء گورها ، راه رفتن ميان دو زن ، اين سو و آن سو افكندن شپش ، خون گرفتن از گودى پشت سر ، ادرار كردن در آب راكد . « 7 » امام صادق فرموده است خربزه بخوريد كه در آن ده خصلت فراهم است : پيه زمين است ، دردى و زيانى نمىآورد ، هم خوراكى است و هم آشاميدنى ، هم ميوه است و هم گل ، دندان شوى است\r\n\r\n\r\n","description":"","footnote":"\r\n( 1 ) . اين دو روايت در صفحات 153 و 162 جلد اول خصال همراه با ترجمهء آقاى كمره‌يى آمده است . م .\r\n( 2 ) . در صفحات 163 و 229 جلد اول خصال صدوق همراه با ترجمهء آقاى كمره‌يى آمده است . م .\r\n( 3 ) . همان كتاب و همان صفحات .\r\n( 4 ) . همان كتاب و همان صفحات .\r\n( 5 ) . در صفحه 175 مكارم الاخلاق ، به نقل از امالى شيخ طوسى آمده است . م .\r\n( 6 ) . در صفحات 261 جلد اول و 189 و 210 جلد دوم خصال و با اندك تفاوتى در صفحهء 185 مكارم الاخلاق طبرسى چاپ بيروت آمده است . م .\r\n( 7 ) . همان منابع و همان صفحات .\r\n","page_name":" 499 ","page_number":499},
  {"content":"\r\n\r\nو خورش نان است ، نيروى جنسى را مىافزايد ، مثانه را مىشويد و مدر است . در حديث ديگرى آمده است ، سنگ را در مثانه آب مىكند ، و پيامبر ( ص ) گاه خربزه را با خرما مىخوردند و گاه با شكر و نيز فرموده است ، خوردن خربزه و خرماى رطب ناشتا ، موجب فلج است . « 1 »\r\n( 1 ) امام حسن مجتبى ( ع ) فرموده است : در سفره دوازده سنت است كه بر هر مسلمانى دانستن آن لازم است . چهار سنت از آن واجب و عبارت است از : شناختن روزى دهنده اصلى ( خداوند ) و خشنودى به آنچه روزى شده است و نام خدا را بر زبان آوردن و شكر كردن . چهار از آن مستحب است كه شستن دست پيش از غذا و نشستن بر سمت چپ و خوردن غذا با سه انگشت و ليسيدن انگشتان است . چهار از آن ادب و فرهنگ است و عبارت است از خوردن از آنچه جلو است و كوچك برداشتن لقمه و خوب جويدن و كم نگاه كردن به چهرهء مردم . « 2 »\r\n( 2 ) پيامبر فرموده‌اند : هر كس قطعه نانى يا خرمايى بيابد و آن را بخورد تا هنگامى كه در درون آن شخص باشد مورد غفران خداوند است و از بدنش دفع نمىشود تا خدايش بيامرزد . « 3 »\r\n( 3 ) امام صادق ( ع ) فرموده است با چوب ريحان و انار خلال مكنيد كه موجب تحريك براى گرفتارى به جذام ( خوره ) مىشود . « 4 »\r\n( 4 ) همان حضرت فرموده است هر كس در بازار بگويد\r\n« اشهد ان لا إله الا اللَّه وحده لا شريك له و اشهد ان محمدا عبده و رسوله »\r\nخداى براى او هزار هزار حسنه مىنويسد ( 5 ) و پيامبر ( ص ) فرموده‌اند : هر كس هنگامى كه به بستر مىرود ، سورهء «   قل هو اللّه احد   » را بخواند ، خداوند گناه پنجاه ساله‌اش را مىبخشد . « 5 »\r\n( 6 )\r\n\r\nفصلى در فضائل اذان\r\n( 7 ) خداوند متعال در آيهء پنجاه و هشتم سورهء « مائده » فرموده است « و چون شما\r\n\r\n\r\n","description":"","footnote":"\r\n( 1 ) . همان منابع و همان صفحات .\r\n( 2 ) . به نقل از من لا يحضره الفقيه در صفحهء 141 مكارم الاخلاق طبرسى چاپ بيروت آمده است . م .\r\n( 3 ) . همان كتاب و همان صفحه .\r\n( 4 ) . به نقل از كتاب طب الائمه و از قول امام رضا ( ع ) در صفحهء 152 مكارم الاخلاق آمده است . م .\r\n( 5 ) . با تفاوت اندكى كه به جاى يك بار ، صد بار «   قل هو الله   » را بخواند در صفحهء 561 جلد 9 و 10 تفسير مجمع البيان طبرسى ، چاپ بيروت آمده است . م .\r\n","page_name":" 500 ","page_number":500},
  {"content":"\r\n\r\nنداى نماز بلند كنيد آن را مسخره و بازيچه مىگيرند و اين بدان سبب است كه ايشان مردمى هستند كه نمىانديشند و عقل ندارند . » مفسران در اين مورد گفته‌اند ، معمولا كافران به هنگام نماز مؤمنان جمع مىشدند و با استهزاء مىگفتند نماز بگزاريد ، نماز مگذاريد . ركوع بكنيد ، ركوع مكنيد . سجده بكنيد ، سجده مكنيد ، و خداوند اين آيه را نازل فرمود « 1 » .\r\n( 1 ) بدان كه ندا دادن بر پنج گونه است : نداى خداوند و نداى پيامبر ( ص ) و نداى اسرافيل و نداى ابراهيم ( ع ) و نداى مؤمنان . نداى خداوند آن است كه در آيهء هفتم سورهء « تحريم » فرموده است « هان ! اى مؤمنان به درگاه خداوند توبهء نصوح ( با خلوص و دوام ) كنيد . »\r\n( 2 ) ندا و اذان گفتن رسول خدا ( ص ) آن است كه در آيهء سى و يكم سورهء « احقاف » از قول ايشان آمده است كه « اى قوم ما ! شما هم دعوت خدا را بپذيريد و به او ايمان آوريد . »\r\nنداى ابراهيم ( ع ) آن است كه در آيهء بيست و هفتم سورهء « حج » آمده است « و مردم را براى اداى مناسك حج فرا خوان ! پياده و سواره از هر راه دور به سوى تو آيند . » نداى اسرافيل آن است كه در آيهء چهل و يكم سورهء « ق » آمده است « و به نداى روزى كه منادى حق ( اسرافيل ) از مكان نزديك ندا كند گوش فرا دار . » نداى مؤمنان در آيه پنجاه و هشتم سورهء « مائده » است كه مىفرمايد « و چون ندا دهيد ( اذان گوييد ) براى نماز . » و خداوند در آيهء سى و سوم سورهء « فصلت » چنين فرموده است « چه كسى نيكو گفتارتر از آن كس است كه به سوى خدا فرا خواند و نيكوكار باشد و بگويد همانا من از تسليم‌شدگان به فرمان خدايم . » امام باقر ( ع ) فرموده است : هر كس براى رضاى خداوند ده سال اذان بگويد ، خداوند به همان مقدار كه چشم او مىبيند و صدايش در آسمان پخش مىشود ، از خطاهايش مىبخشد و هر خشك و ترى كه صداى اذان او را بشنود او را تصديق مىكند و براى او ، به شمار كسانى كه در مسجدى كه او در آن اذان گفته است سهمى است و براى او به شمار همهء كسانى كه با صداى او نماز گزارند\r\n\r\n\r\n","description":"","footnote":"\r\n( 1 ) . در صفحهء 259 جلد 4 تفسير ابو الفتوح رازى چاپ مرحوم آقاى شعرانى هم همين روايت با اندك تفاوتى آمده است . م .\r\n","page_name":" 501 ","page_number":501},
  {"content":"\r\n\r\nحسنه‌يى نوشته مىشود . « 1 »\r\n( 1 ) پيامبر ( ص ) فرموده‌اند : مؤذن با پيامبران و صديقان و صالحان محشور مىشود .\r\nامام صادق ( ع ) فرموده است : هر كس بشنود كه مؤذن شهادتين را مىگويد ، او هم با خلوص و در حالى كه تصديق‌كننده باشد بگويد من همچنين گواهى مىدهم و از همهء كسانى كه منكر هستند و سركشى مىكنند به همين دو گواهى كفايت مىكنم و همهء كسانى را كه به اين دو شهادت معترفند يارى مىدهم ، به شمار همهء منكران و همه مقران از خطاهايش آمرزيده مىشود . « 2 » امام صادق ( ع ) فرموده است هر كس به هنگام شنيدن اذان صبح بگويد پروردگارا من از تو مسألت مىكنم ، در اين هنگام كه روز تو روى آورده و شب تو گذشته و هنگام نماز گزاردن براى تو و صداهاى دعا برخاستن فرا رسيده است ، توبه مرا بپذيرى كه تو بسيار توبه پذيرنده و مهربانى و همين كلمات را به هنگام نماز و اذان مغرب هم بگويد ، اگر در آن شبانه روز بميرد از توبه‌كنندگان است .\r\n( 2 ) پيامبر ( ص ) فرموده‌اند : هر كس براى رضاى خداوند متعال اذان بگويد خدايش پاداش چهل هزار شهيد و چهل هزار صديق ارزانى مىدارد و چهل هزار تن از گنهكاران امت مرا با شفاعت او به بهشت مىبرد ، همانا چون مؤذن «\r\nاشهد ان لا إله الا اللَّه\r\n» مىگويد ، هفتاد هزار فرشته بر او درود مىفرستند و براى او طلب آمرزش مىكنند و او روز رستاخيز در سايهء عرش است تا رسيدگى به حساب مردم تمام شود و پاداش « اشهد ان محمدا رسول اللَّه » را چهل هزار فرشته براى او مىنويسد . و روايت شده است هر كس اذان و اقامه براى نماز بگويد پشت سرش دو صف از فرشتگان به او اقتدا مىكنند و هر كس فقط اقامه بگويد پشت سرش يك صف از فرشتگان نماز مىگزارند . « 3 »\r\n( 3 ) امام صادق ( ع ) فرموده است : چون جبريل ( ع ) ، اذان را به پيامبر ( ص ) وحى مىكرد ، سر آن حضرت بر دامن على ( ع ) بود و چون تمام شد و رسول خدا از آن حال\r\n\r\n\r\n","description":"","footnote":"\r\n( 1 ) . با ذكر سلسله اسناد در صفحهء 52 ثواب الاعمال صدوق ، چاپ آقاى على اكبر غفارى 1391 قمرى ، آمده است . م .\r\n( 2 ) . به نقل از من لا يحضره الفقيه در صفحهء 338 جلد اول محجة البيضاى ملا محسن فيض كاشانى آمده است . م .\r\n( 3 ) . در صفحات 53 و 54 ثواب الاعمال صدوق آمده است و در حاشيه توضيحى از مرحوم علامه مجلسى چاپ شده است . م .\r\n","page_name":" 502 ","page_number":502},
  {"content":"\r\n\r\nبه خود آمدند ، به على ( ع ) فرمودند : شنيدى ، گفت : آرى ، پرسيدند : حفظ كردى ؟ گفت :\r\nآرى ، فرمودند : اكنون بلال را فرا خوان و به او بياموز ، على ( ع ) بلال را فرا خواند و به او آموخت .\r\n( 1 ) هشام بن ابراهيم به امام على بن موسى الرضا ( ع ) از رنجورى و بىفرزندى خود شكايت كرد ، به او دستور فرمود در خانه‌اش با صداى بلند اذان بگويد . هشام مىگويد :\r\nچنين كردم و خداوند رنجورى مرا از ميان برد و فرزندان من بسيار شدند . پيامبر ( ص ) فرموده‌اند : براى مؤذن در فاصلهء ميان اذان و اقامه ، پاداش شهيدى است كه در راه خدا به خون خود طپيده باشد « 1 » .\r\n( 2 ) عبد اللَّه بن على مىگويد : كالايى از بصره به مصر بردم و چون به مصر رسيدم همچنان كه در يكى از خيابانها مىرفتم ، پيرمردى بلند قامت و سخت سياه چرده را ديدم كه سرش اصلع و داراى موهاى سپيد بود و موهاى ريش او هم همگى سپيد بود .\r\nدو قطيفه بر تن داشت ، يكى سپيد و ديگرى سياه . پرسيدم : اين كيست ؟ گفتند : بلال مؤذن و آزاد كردهء رسول خداست ، كاغذهاى خود را برداشتم و پيش او رفتم و سلام دادم و گفتم : اى شيخ سلام بر تو باد ، گفت : سلام و رحمت و بركات خداوند بر تو باد گفتم : خدايت رحمت كناد ، از آنچه از رسول خدا شنيده‌اى براى من بگو ، گفت :\r\nمگر مىدانى كه من كيستم ؟ گفتم : تو بلال مؤذن رسول خدايى ، بلال گريست و من هم گريستم آنچنان كه مردم كنار ما جمع شدند و ما همچنان مىگريستيم ، سپس به من گفت : اى پسر تو از كجايى ؟ گفتم : اهل عراقم ، به به گفت و اندكى درنگ و سكوت كرد و پس از آن گفت : اى برادر عراقى بنويس : ( 3 ) « بسم الله الرحمن الرحيم . از رسول خدا شنيدم كه مىفرمود : مؤذنان امناى مردم بر نماز و روزه و گوشت و خون ايشانند ، چيزى از خداوند مسألت نمىكنند مگر اينكه به ايشان عطا مىفرمايد و در هيچ موردى شفاعت نمىكنند مگر آنكه پذيرفته مىشود . »\r\n( 4 ) گفتم : خدايت رحمت كناد ، بيشتر بگو و بر دانش من بيفزاى ، گفت بنويس :\r\n« بسم الله الرحمن الرحيم ، شنيدم رسول خدا مىفرمود هر كس چهل سال براى رضاى خدا اذان بگويد خدايش روز رستاخيز او را برمىانگيزد در حالى كه براى\r\n\r\n\r\n","description":"","footnote":"\r\n( 1 ) . همان كتاب و همان صفحات .\r\n","page_name":" 503 ","page_number":503},
  {"content":"\r\n\r\nاو عمل چهل صديق كه شايسته و پذيرفته باشد منظور مىفرمايد . »\r\nگفتم : خدايت رحمت كناد ، بر من بيفزاى ، گفت . بنويس : ( 1 ) « بسم الله الرحمن الرحيم ، شنيدم رسول خدا مىفرمود هر كس بيست سال اذان بگويد خدايش او را در قيامت بر مىانگيزاند در حالى كه براى او پرتوى چون پرتو آسمان دنياست . »\r\nگفتم : خدايت رحمت كناد ، بيشتر بگو ، گفت بنويس : ( 2 ) « بسم الله الرحمن الرحيم . از پيامبر شنيدم مىفرمود هر كس ده سال اذان بگويد خداى عز و جل او را با ابراهيم ( ع ) در خيمه يا درجهء او مسكن مىدهد . »\r\nگفتم : خدايت رحمت كناد بر من بيفزاى ، گفت بنويس : ( 3 ) « بسم الله الرحمن الرحيم . شنيدم رسول خدا مىفرمود هر كس يك سال اذان بگويد خدايش در روز قيامت او را مبعوث مىفرمايد در حالى كه گناهانش را هر چه باشد ، هر چند همسنگ كوه احد ، مىبخشد . »\r\n( 4 ) گفتم : خدايت رحمت كناد ، بر من بيفزاى ، گفت : آرى به شرط آنكه ، اين را حفظ و براى رضاى خداوند به آن عمل كنى .\r\n( 5 ) « از پيامبر ( ص ) شنيدم مىفرمود هر كس در راه خدا و براى رضاى او و اظهار ايمان و تقرب به خداوند فقط براى يك نماز اذان بگويد ، خداوند متعال گناهان گذشته‌اش را مىبخشد و بر او منت مىنهد و در بازماندهء عمرش او را از گناه باز مىدارد و در بهشت او را با شهيدان قرار مىدهد . »\r\n( 6 ) گفتم : خدايت رحمت كناد ، بهترين حديثى را كه در اين باره شنيده‌اى براى من بگو ، گفت : اى پسر ! چه خبر است ، بس كن كه رشته‌هاى دلم را از يك ديگر گسيختى و گريست و من هم گريستم و بر او رحمت آوردم ، سپس گفت بنويس : ( 7 ) « بسم الله الرحمن الرحيم . شنيدم رسول خدا ( ص ) مىفرمود چون روز قيامت فرا رسيد و خداى عز و جل مردم را در صحراى قيامت جمع فرمايد ، خداوند متعال گروهى از فرشتگان نورى خود را به سوى مؤذنان مىفرستد و همراه آنان پرچمهايى و راياتى از نور است و اسبهايى ( شتران ) كه لگام آنان زبرجد سبز و زين و تنگ آنان از مشك تازه است و مؤذنان بر آنها سوار مىشوند و بر آنها مىايستند و در حالى كه فرشتگان آنان را رهبرى مىكنند با صداى بلند اذان مىگويند . »\r\n( 8 ) در اين هنگام بلال با صداى بلند گريست آنچنان كه من هم سخت گريستم ،\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nچون گريهء بلال آرام گرفت ، گفتم : براى چه اين چنين مىگريى ؟ گفت : دريغ كه چه چيزهايى به ياد من آوردى . شنيدم كه حبيب من و برگزيده خدا كه درود خدا بر او و بر خاندانش باد مىفرمود سوگند به كسى كه مرا براستى و حق بر پيامبرى مبعوث فرموده است ، آنان همچنان كه بر اسبها ايستاده‌اند از كنار مردم مىگذرند و بانگ تكبير برمىدارند و چون تكبير بگويند از امت خود صداى ناله مىشنوم . اسامة بن زيد پرسيد : اى رسول خدا ! آن ناله چيست ؟ فرمود : نالهء تسبيح و ستايش است و چون مؤذنان\r\n« اشهد ان لا إله الا الله »\r\nبگويند ، امت من مىگويند ما در دنيا فقط او را مى - پرستيديم . سروشى مىگويد . راست گفتيد و چون\r\n« اشهد ان محمدا رسول الله »\r\nبگويند امت من مىگويند اين آن كسى است كه پيام خدا را آورد و ما بدون اينكه او را ديده باشيم به او ايمان آورديم . سروش مىگويد راست مىگوييد ، او كسى است كه پيام خدا را به شما رساند و شما به او گرويديد . اكنون سزاوار است كه خداوند شما را با پيامبرتان در يك جا قرار دهد و آنان را به منازل ايشان مىبرند و آنجا چيزهايى از نعمت است كه نه چشمى ديده و نه گوشى شنيده و نه بر انديشه‌يى گذشته است .\r\nآنگاه بلال به من نگريست و گفت اگر بتوانى - هر چند كه نيرو و توانى جز به عنايت خدا نيست - كه مؤذن بميرى ، چنين كن . « 1 »\r\n( 1 )\r\n\r\nمجلس چهل و يكم در بيان فضايل نماز\r\n( 2 ) خداوند متعال در آيه دوم سورهء « بقره » فرموده است « كسانى كه به غيب ايمان مىآورند و نماز را بر پا مىدارند . » و در آيهء هفتاد و يكم سورهء « انعام » فرموده است « بگو هدايت خدا به حقيقت هدايت است و ما مأموريم كه تسليم فرمان خداى جهانيان باشيم و اينكه نماز را به پا داريد . » و در آيهء بيست و نهم سورهء « اعراف » فرموده است « بگو پروردگار من به عدل و درستى فرمان داده است و اينكه در هر عبادت روى به او آوريد . » و در آيات دوم و سوم سورهء « انفال » فرموده است « همانا مؤمنان كسانى\r\n\r\n\r\n","description":"","footnote":"\r\n( 1 ) . اين روايت با ذكر سلسله اسناد در امالى شيخ صدوق با تفصيل بيشترى آمده است و به نقل از آن و با توضيح مرحوم مجلسى در صفحات 123 تا 127 جلد 84 بحار الانوار ، چاپ جديد ، آمده است . و از صفحهء 103 تا صفحهء 182 همان جلد بحار الانوار ، به روايات فضيلت اذان و اقامه اختصاص دارد . م .\r\n","page_name":" 505 ","page_number":505},
  {"content":"\r\n\r\nهستند كه چون ذكرى از خدا شود دلهاشان ترسان شود . . . و نماز را به پا مىدارند . »\r\nو در آيات نخستين سورهء « مؤمنون » فرموده است « همانا اهل ايمان رستگار شدند آنان كه در نمازشان فروتن و خاشع هستند . »\r\n( 1 ) پيامبر فرموده‌اند : خدا را فرشته‌يى به نام سخائيل است كه در هر نمازى براى نمازگزاران براتهايى از پروردگار جهانيان مىگيرد ، هنگام سحر چون مؤمنان برمىخيزند وضو مىگيرند و نماز صبح را مىگزارند ، براتى از خداوند براى ايشان مى - گيرد كه در آن چنين نوشته شده است « من پروردگار جاودانم ، اى بندگان و كنيزكان من ! شما را در پناه خود در آوردم و در حفظ و تحت حمايت خويش قرار دادم و سوگند به عزت خودم كه شما را زبون نمىكنم و گناهان شما تا نيم روز براى شما آمرزيده و بخشيده است . » ، و چون وقت ظهر فرا مىرسد و آنان برمىخيزند وضو مىسازند و نماز مىگزارند از خداى عز و جل براتى براى ايشان مىگيرد كه برات دوم است و در آن چنين نوشته شده است « من پروردگار توانايم ، اى بندگان و كنيزكان من ! خطاها و اعمال ناپسند شما را به اعمال پسنديده مبدل كردم و از خطاهاى شما درگذشتم و به سبب خشنودى خود از شما ، شما را به بهشت در مىآورم » ، و چون وقت نماز عصر فرا مىرسد و برمىخيزند و وضو مىسازند و نماز مىگزارند براى آنان از خداوند برات سوم را مىگيرد كه در آن نوشته شده است « من خداوند جليلم و ياد من جليل و پر شكوه است و قدرت من بزرگ است . اى بندگان و كنيزان من بدنهاى شما را بر آتش حرام كردم و شما را در مساكن نيكوكاران مسكن دادم و به رحمت خود شر اشرار را از شما دور كردم . » ، و چون وقت نماز مغرب فرا مى - رسد و برمىخيزند و وضو مىسازند و نماز مىگزارند ، براى آنان برات چهارم را مىگيرد كه در آن نوشته شده است « من خداوند متعال جبار متكبرم . اى بندگان و كنيزكان من ! فرشتگان من با خشنودى از پيش شما به آسمان برآمدند و اكنون سزاوار است كه از شما خشنود باشم و آرزوى شما را در قيامت برآورم . » ، و چون وقت نماز عشاء فرا مىرسد و برمىخيزند و وضو و نماز مىگزارند ، برات پنجم را براى آنان مىگيرد كه در آن چنين نوشته است « من خدايم كه خدايى جز من نيست و پروردگارى غير از من وجود ندارد . اى بندگان و كنيزكان من ! در خانه‌هاى خود طهارت ساختيد و به سوى خانه‌هاى من رفتيد و به ياد من افتاديد و حق مرا شناختيد و فرايض مرا بجا آورديد ، اكنون اى سخائيل ! تو و ديگر فرشتگانم گواه باشيد كه\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nاز ايشان خشنود شدم . » و سخائيل همه شب پس از نماز عشاء سه بار ندا مىدهد كه اى فرشتگان خدا گواه باشيد كه خداوند براى يكتاپرستان نمازگزار ، آمرزش خويش را مقرر فرمود و هيچ فرشته‌يى در آسمانها باقى نمىماند مگر آنكه براى نمازگزاران آمرزش خواهى و تقاضاى مداومت بر اين كار را مىكند و هر مرد و زنى كه سعادت نماز شب به او ارزانى شود و با خلوص براى خداى عز و جل از جاى برخيزد و وضو بگيرد و با نيت صادق و دل پاك و بدن خاشع و چشم گريان نماز گزارد ، خداوند نه صف از فرشتگان را پشت سرش قرار مىدهد كه همراه او نماز گزارند و شمار فرشتگان هر صف را كسى جز خدا نمىداند . يك سر هر صف در خاور و ديگرى در باختر است و چون بنده از نماز شب فارغ مىشود ، خداوند به شمار آن فرشتگان براى او حسنه مىنويسد .\r\n( 1 ) منصور كه يكى از راويان اين روايت است مىگويد : ربيع بن بدر هر گاه اين روايت را نقل مىكرد ، مىگفت اى غافل از اين كرامت كه نماز شب است و از پاداش بزرگ آن و گراميداشتى كه بهره‌ات مىشود غافل مباش .\r\n( 2 ) پيامبر فرموده‌اند : چون هنگام نيم روز مىرسد براى خورشيد دايره‌يى است كه در آن درمىآيد و چون خورشيد وارد آن دايره مىشود نيم روز ( ظهر ) است و همه چيز كه فروتر از عرش است براى خداى من تسبيح و ستايش مىكند و آن ساعت يكى از ساعتهايى است كه براى خدا نماز گزارده مىشود و خداوند در آن ساعت بر امت من هم نماز را واجب فرموده است . و خداوند متعال در آيهء هفتاد و هشتم سورهء هفدهم « بنى اسرائيل » فرموده است « از هنگام زوال آفتاب تا تاريكى شب نماز را به پا دار و نماز صبح را بجاى آر كه آن به حقيقت مشهود نظر فرشتگان شب و فرشتگان روز است . » گويد : اين ساعت ، ساعتى است كه روز قيامت ، جهنم در آن ساعت آشكار مىشود و هر مؤمنى كه موفق شده باشد در آن ساعت سجده و ركوع و قيام انجام داده باشد خداوند جسدش را بر آتش حرام مىفرمايد . نماز عصر هنگامى است كه آدم در آن ساعت از درخت ممنوع خورد و خدايش او را از بهشت بيرون راند .\r\n( 3 ) ابن فارسى مىگويد : اين خطاى آدم بر سبيل مصلحت بود و بيرون كردن او از بهشت نيز بر سبيل مصلحت بوده نه براى خوار و زبون كردن او و خداوند به ذريهء آدم مقرر فرموده است كه تا روز قيامت در آن ساعت نماز بگزارند . پيامبر مىفرموده‌اند : براى امت من هم نماز گزاردن در آن ساعت مقرر شده است و نماز\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nعصر از محبوب‌تر نمازها در نظر خداوند است و خداوند در باره مواظبت از آن به من سفارش فرموده است . و نماز مغرب هنگامى است كه خداوند توبه آدم ( ع ) را پذيرفت و فاصلهء ميان خوردن آدم از درخت ممنوع تا پذيرفته شدن توبه‌اش بر حسب زمان اين دنيا سيصد سال بوده و بر طبق زمان در آخرت كه هر روزش هزار سال است ، در فاصلهء ميان نماز عصر تا نماز عشاء بوده است و آدم سه ركعت نماز گزارد ، ركعتى براى پوزش از خطاى خود و ركعتى براى پوزش از خطاى حواء و ركعتى براى پذيرش توبه‌اش .\r\n( 1 ) ابن فارسى توضيح مىدهد كه مقصود از خطا ، ترك كردن كار مستحبى است كه از آن ، گاه به معصيت هم تعبير مىشود و آدم ( ع ) هم سه ركعت نمازى كه گزارده است براى اين بوده كه پاداش آن كار مستحب را كه انجام نداده است دريابد و توبه او به پيشگاه خداوند براى اين بوده كه مقرب شود نه از باب اينكه گناهانش آمرزيده شود . كه او از مقام عصمت بهره‌مند بوده است . خداوند هم اين سه ركعت را بر امت من فرض فرموده است و اين ساعتى است كه دعا در آن پذيرفته مىشود و خداى به من وعده فرموده است هر كس در آن ساعت او را عبادت كند و فرا خواند ، دعايش را مستجاب فرمايد . و اين نماز را خداوند به من مقرر داشته و فرموده است « خدا را هنگام شب ( نماز مغرب ) و هنگام صبح ( نماز صبح ) ستايش كنيد . » ( آيهء هفدهم از سورهء روم ) ، اما نماز عشا براى اين است كه گور و روز رستاخيز را ظلمتى است و خداوند به من و امت من فرمان داده است اين نماز را در اين وقت بگزاريم تا گورهاى ايشان و مسيرشان براى گذشتن از پل صراط روشن شود و هيچ قدمى براى نماز عشاء برداشته نمىشود مگر اينكه خداوند بدن آن شخص را بر آتش دوزخ حرام مىفرمايد و اين نماز را خداوند براى پيامبرانى كه پيش از من بوده‌اند نيز مقرر فرموده است . اما نماز صبح چنين است كه چون آفتاب طلوع مىكند بر دو شاخ شيطان مىتابد و خداى عز و جل به من فرمان داده است پيش از طلوع خورشيد و پيش از آنكه كافران خورشيد پرست به آن سجده كنند من و امتم براى خدا سجده كنيم و شتاب در گزاردن اين نماز براى خدا خوشتر است و اين نمازى است كه فرشتگان گماشته بر شب و روز به گزاردن آن گواهى مىدهند . « 1 »\r\n\r\n\r\n","description":"","footnote":"\r\n( 1 ) . اين روايت در تفسير برهان ، ص 259 ، ج 3 ، از شيخ صدوق نقل شده است ، سيد هاشم بحرانى مىگويد در من لا يحضر الفقيه صدوق هم به صورت مرسل از امام مجتبى ( ع ) نقل شده است ، بدون توضيحات ابن فارسى كه فتال آن را آورده است . م .\r\n","page_name":" 508 ","page_number":508},
  {"content":"\r\n\r\n( 1 ) موسى ( ع ) گفته است : پروردگارا پاداش كسى كه براى نماز در پيشگاه تو مىايستد چيست ؟ حق تعالى فرموده است : اى موسى ! من بر آن قيام و ركوع و سجودش بر فرشتگان خود مباهات مىكنم و هر كس را كه به او نزد فرشتگانم مباهات كنم ، عذاب نخواهم كرد .\r\n( 2 ) پيامبر ( ص ) فرموده‌اند : در خواب ديدم مردى از امت مرا فرشتگان عذاب احاطه كرده‌اند و نمازش آمد و او را از آنان بازداشت و نجات داد .\r\n( 3 ) امام صادق ( ع ) فرموده است : زمستان ، بهار مؤمن است . شب آن طولانى است و كمك براى نماز خواندن اوست و روزش كوتاه و مناسب روزه گرفتن اوست . « 1 »\r\n( 4 ) و فرموده است چون نماز واجب مىگزارى آن را در اول وقت انجام بده آنچنان كه گويى آخرين نماز تو است و بيم آن دارى كه ديگر هرگز موفق به آن نشوى و چشم به موضع سجده خود داشته باش . و اگر بدانى چه كسى سمت راست و چپ تو ايستاده است ( فرشتگان ) نمازت را بهتر خواهى گزارد و بدان كه در آن حال در پيشگاه خدايى هستى كه تو را مىبيند و تو او را مىبينى .\r\n( 5 ) پيامبر ( ص ) فرموده‌اند : در ساعات غفلت نماز نافله بگزاريد هر چند دو ركعت سبك باشد كه موجب بهشت است . پرسيدند اى رسول خدا ساعت غفلت چه هنگام است ؟ فرمود ميان نماز مغرب و عشاء ( شايد منظور همان نماز است كه به غفيله مشهور است . م . ) « 2 »\r\n( 6 ) امام صادق ( ع ) فرموده‌اند هر كس نماز مغرب بگزارد و تعقيب بخواند و سخن نگويد تا آنكه دو ركعت نماز بگزارد ، براى او در عليين ( نامهء عمل ) آن دو ركعت نوشته مىشود و اگر چهار ركعت بگزارد براى او پاداش حج پذيرفته‌شده‌اى نوشته مىشود . « 3 »\r\n( 7 ) همان حضرت فرموده است گزاردن نماز واجب بهتر از بيست حج است و هر حجى بهتر از خانه‌يى انباشته از طلاست كه صدقه داده شود تا تمام گردد . « 4 »\r\n\r\n\r\n","description":"","footnote":"\r\n( 1 ) . در معانى الاخبار ، ص 228 ، چاپ آقاى غفارى ، حوزه قم ، 1361 شمسى . م .\r\n( 2 ) . ثواب الاعمال صدوق ، صفحات 68 و 69 ، چاپ آقاى غفارى ، 1391 ق . م .\r\n( 3 ) . ثواب الاعمال صدوق ، صفحات 68 و 69 ، چاپ آقاى غفارى ، 1391 ق . م .\r\n( 4 ) . در باب فضل الصلاة كتاب من لا يحضره الفقيه صدوق ذيل شمارهء 9 و نيز محجة البيضاى فيض در ص 339 ، ج 1 ، آمده است . م .\r\n","page_name":" 509 ","page_number":509},
  {"content":"\r\n\r\n( 1 ) پيامبر ( ص ) فرموده‌اند : چون آفتاب به زوال مىرسد ( ظهر و نيم روز فرا مىرسد ) درهاى آسمان گشوده مىشود و درهاى بهشت باز مىگردد و دعا پذيرفته مىشود .\r\nخوشا به حال كسى كه در آن هنگام براى او كار پسنديده‌يى به آسمان بر شود ( ظاهرا مقصود نماز اول وقت ظهر است . م . )\r\n( 2 ) امام باقر ( ع ) فرموده است : چون نمازگزار به نماز مىايستد براى او سه خصلت است : فرشتگان او را از جاى پاهايش تا آسمان احاطه مىكنند ، و از آسمان بر فرق سرش رحمت و نيكى فرو مىريزد و فرشته‌يى بر او گماشته مىشود و ندا مىدهد اگر نمازگزار بداند با چه كسى مشغول مناجات است خسته و تافته نمىشود . « 1 »\r\n( 3 ) امام صادق ( ع ) فرموده است : هر كس نمازهاى واجب را در اول وقت بگزارد و حدود آن را حفظ كند ، فرشته آن نماز را در حالى كه پاك و رخشان است به آسمان مىبرد و آن نماز به نمازگزار ندا مىدهد كه خدايت حفظ كند آنچنان كه مرا حفظ كردى و من تو را به خداى مىسپارم همچنان كه تو مرا به اين فرشتهء گرامى سپردى . و هر كس بدون سبب و عذر نماز را پس از وقت آن بگزارد و حدودش را رعايت نكند ، فرشته آن را به صورتى آلوده و سياه مىبرد و آن نماز به او ندا مىدهد مرا تباه كردى ، خدايت تباه كند و مرا رعايت نكردى ، خدايت رعايت نكند . سپس فرمود : نخستين چيزها كه از بنده چون در پيشگاه خدا بايستد پرسيده مىشود ، نمازهاى واجب و زكات و روزه و حج واجب او و دوستى و ولايت ما خاندان است . اگر به ولايت ما اقرار آورده و بر آن مرده باشد نماز و زكات و روزه و حجش پذيرفته مىشود و اگر اقرار به ولايت ما نداشته باشد هيچ يك از اعمال او پذيرفته نخواهد شد . « 2 »\r\n( 4 ) امام باقر ( ع ) فرموده است : مردى وارد مسجدى شد كه رسول خدا ( ص ) حاضر بودند . نماز گزارد و سجده‌اش را چنان كه شايد انجام نداد . پيامبر فرمودند « نوك بر زمين زد آنچنان كه كلاغ نوك بر زمين مىزند و اگر با همين حال بميرد بر آيين ديگرى غير از آيين محمد ( ص ) مرده است . » « 3 »\r\n\r\n\r\n","description":"","footnote":"\r\n( 1 ) . در دعائم الاسلام ، ص 136 ، ج 1 ، چاپ مصر ، 1383 ق . و ثواب الاعمال صدوق ، ص 57 ، از قول حضرت صادق آمده است . م .\r\n( 2 ) . بخش دوم اين روايت در امالى صدوق و به نقل از آن در بحار الانوار ، ص 167 ، ج 27 ، چاپ جديد ، آمده است . م .\r\n( 3 ) . در ثواب الاعمال و عقاب الاعمال صدوق ، صفحات 273 و 274 . م .\r\n","page_name":" 510 ","page_number":510},
  {"content":"\r\n\r\n( 1 ) و پيامبر ( ص ) فرموده‌اند : تا وقتى كه آدمى نمازهاى پنجگانه خويش را به وقت خود بگزارد شيطان از او ترسان و گريزان است و چون نمازها را تباه كند شيطان بر بر او دست مىيابد و او را در گناهان بزرگ مىكشاند . « 4 »\r\n( 2 ) ابو بصير مىگويد : پيش ام حميده رفتم كه به او رحلت امام صادق ( ع ) را تسليت بگويم ، گريست و از گريهء او من هم گريستم . سپس گفت : « اى ابو محمد اگر امام صادق ( ع ) را هنگام رحلت ايشان ديده بودى چيز عجيبى مىديدى ، چشمهايش را گشود و فرمود همه كسانى را كه نزديكان منند و ميان من و ايشان خويشاوندى است جمع كنيد و ما همگان را جمع كرديم ، امام ( ع ) به آنان نگريست و فرمود : همانا شفاعت ما به كسى كه نماز را سبك بشمرد نخواهد رسيد . » « 1 »\r\n( 3 ) پيامبر ( ص ) فرموده‌اند : وقت هيچ نمازى فرا نمىرسد مگر آنكه فرشته‌يى ميان مردم ندا مىدهد كه برخيزيد ، آتشهايى را كه براى خود و پشت خود برافروخته‌ايد با نمازتان تخفيف دهيد و فرو نشانيد . « 2 »\r\n( 4 ) و پيامبر فرموده‌اند : شفاعت من به كسى كه نماز خود را سبك بشمرد نمىرسد و سوگند به خدا كه كنار حوض كوثر بر من وارد نمىشود . « 3 »\r\n( 5 ) امام صادق ( ع ) فرموده‌اند : امير المؤمنين على ( ع ) مردى را ديدند كه شتابان و بدون رعايت طمأنينه نماز مىگزارد ، از او پرسيدند چند وقت است كه چنين نماز مىگزارى . گفت : مدتى است ، فرمودند : مثل تو در پيشگاه خداوند مثل كلاغ است كه نوك به زمين مىزند ، اگر با اين حال بميرى به آيين ابو القاسم ( ص ) نخواهى مرد ، سپس امير المؤمنين فرمود : همانا دزدتر دزدان كسى است كه از نماز خود مىدزدد .\r\n( 6 ) امام صادق ( ع ) در بارهء مردى كه عمدا نماز خود را به تأخير مىانداخت فرمود :\r\nاين شخص روز قيامت در حالى برانگيخته مىشود كه هيچ كس و هيچ مالى همراه ندارد . يعنى در بهشت براى او چيزى نيست .\r\n( 7 ) در روايت ديگرى از امام باقر ( ع ) نقل شده كه فرموده است : فرشته‌يى گماشته شده كه ندا مىدهد هر كس نماز عشاء نگزارده ، بخوابد تا نيمه شب فرا رسد ، خداوند\r\n\r\n\r\n","description":"","footnote":"\r\n( 4 ) . در ثواب الاعمال و عقاب الاعمال صدوق ، صفحات 273 و 274 . م .\r\n( 1 ) . اين روايت با ذكر سلسله اسناد در ثواب الاعمال و عقاب الاعمال صدوق ، ص 272 ، آمده است . م .\r\n( 2 ) . در من لا يحضره الفقيه ، ص 55 در باب فضل الصلاة به شمارهء 3 آمده است . م .\r\n( 3 ) . بحار الانوار ، ص 21 ، ج 83 ، به نقل از فقه الرضا ، ص 7 . م .\r\n","page_name":" 511 ","page_number":511},
  {"content":"\r\n\r\nچشمش را هرگز نخواباند . « 1 »\r\n( 1 ) روايت شده است كه پيامبر ( ص ) وارد مسجد شدند و گروهى از اصحاب آنجا بودند ، فرمودند : آيا مىدانيد پروردگار شما چه فرموده است ؟ گفتند : خدا و رسولش داناتر است . فرمودند : پروردگارتان مىفرمايد هر كس اين پنج نماز واجب را به هنگام بگزارد و بر آن مواظبت كند ، روز قيامت مرا ديدار خواهد كرد در حالى كه براى او پيش من عهدى است كه او را وارد بهشت كنم و هر كس آن را در وقت خود نگزارد و بر آن مواظب نكند كار او بر دست من است . اگر بخواهم عذابش مىكنم و اگر بخواهم او را مىآمرزم . « 2 »\r\n( 2 ) شاعر چنين سروده است :\r\nپروردگارا ! همانا كه من تبهكارتر تبهكارانم ، طاعتم اندك و تباهىهايم بسيار است . روز رستاخيز چه چيزى را مىتوانم براى روزه و نماز و زكات خويش آرزو كنم .\r\n( 3 )\r\n\r\nمجلس چهل و دوم در ذكر فضايل نماز شب\r\n( 4 ) خداوند متعال در آيهء هفتاد و نهم سورهء هفدهم فرموده است . « و برخى از شب را بيدار و متهجد باش و نماز شب مخصوص تو است . باشد كه خدايت به مقام محمود ( شفاعت ) مبعوث گرداند . » و در آيات نخست سورهء هفتاد و سوم چنين فرموده است « اى جامه به خود پيچيده ، هان شب را به نماز برخيز مگر اندكى كه نصف يا چيزى كمتر از آن باشد يا چيزى بر نصف بيفزاى و قرآن را با توجه تلاوت كن . »\r\n( 5 ) امام صادق ( ع ) فرموده است ، مردى از على بن ابى طالب ( ع ) در باره نماز شب و خواندن قرآن پرسيد ، فرمود : « مژده باد كه هر كس يك دهم طول شب را مخلصانه و به اميد دريافت پاداش خداوند نماز بگزارد خداوند عز و جل به فرشتگانش مىفرمايد براى اين بنده من به شمار همهء دانه‌ها و برگها و درختانى كه امشب رسته است و به شمار همهء شاخه‌ها و تنه‌هاى درختان و چمنزارها حسنه بنويسيد ، و هر كس يك نهم مدت شب را نماز بگزارد ، خداوند به او ده دعاى پذيرفته شده ارزانى مىدارد و نامهء عملش را\r\n\r\n\r\n","description":"","footnote":"\r\n( 1 ) . اين دو روايت در ثواب اعمال و عقاب الاعمال صدوق ، ص 276 ، آمده است . م .\r\n( 2 ) . محجة البيضاى فيض ( رضي الله عنه ) ، ص 339 ، ج 1 ، به نقل از من لا يحضره الفقيه صدوق . م .\r\n","page_name":" 512 ","page_number":512},
  {"content":"\r\n\r\nرستاخيز بدست راستش عنايت مىكند ، و هر كس يك هشتم شب را نماز بگزارد خداوند به او پاداش شهيدى شكيبا و راست نيت ارزانى مىدارد و شفاعتش را در افراد خانواده‌اش مىپذيرد ، و هر كس يك هفتم شب را نماز بگزارد روزى كه از گورش برانگيخته شود چهره‌اش همچون ماه شب چهاردهم رخشان خواهد بود و همراه كسانى كه در امانند از پل صراط مىگذرد ، هر كس يك ششم شب را نماز بگزارد نامش در نام توبه‌كنندگان ثبت و گناهان گذشته و آينده‌اش آمرزيده مىشود و هر كس يك پنجم شب را نماز بگزارد در خيمه ابراهيم ( ع ) كه خليل الرحمن است انيس او خواهد بود و هر كس يك چهارم شب را نماز بگزارد از جملهء نخستين فائزان است و همچون نسيم زودگذر از پل صراط مىگذرد و بدون حساب وارد بهشت مىشود ( 1 ) و هر كس يك سوم شب را نماز بگزارد هيچ فرشته‌يى باقى نمىماند مگر اينكه به منزلت او در پيشگاه خدا غبطه مىخورد و به او گفته مىشود از هر يك از درهاى هشتگانه بهشت كه مىخواهى وارد آن شو ، و هر كس نيمى از شب را نماز بگزارد چنان است كه اگر به گنجايش زمين هفتاد هزار بار طلا به او بدهند قابل مقايسه با پاداش آن نيست و ثوابش بيش از آزاد كردن هفتاد برده از نسل اسماعيل ( ع ) است .\r\n( 2 ) و هر كس دو سوم شب را نماز بگزارد شمار حسنات او همچون توده‌هاى انباشته ريگ است و كمترين حسنهء او سنگين‌تر از كوه احد است و هر كس يك شب كامل را به نماز و تلاوت كلام خدا در حال ركوع و سجده و ذكر بگذارند چندان ثواب به او داده مىشود كه كمترين آن بيرون شدن او از گناهان است همچون روزى كه از مادر زاييده شده است ، و به شمار همهء آفريدگان خدا براى او حسنه و درجه نوشته مىشود و نور و پرتو در گورش پايدار مىشود و گناه و حسد از دلش بيرون كشيده و از عذاب گور در امان مىماند و آزادى از آتش به او ارزانى مىشود و در زمره آنان كه در امانند برانگيخته مىشود ، و خداوند متعال به فرشتگانش مىفرمايد : اى فرشتگان من ! بنگريد كه اين بنده من شبى را براى رضاى خاطر من زنده داشته و به عبادت پرداخته است ، او را در فردوس مسكن دهيد و براى او يك صد هزار شهر در فردوس خواهد بود و در هر شهر هر چه دل بخواهد و چشم از آن لذت ببرد و چيزها كه به انديشهء كسى خطور نكرده فراهم است و اين غير از كرامت و قربتى است كه برايش آماده ساخته‌ام . « 1 »\r\n\r\n\r\n","description":"","footnote":"\r\n( 1 ) . محجة البيضاء ، ص 394 ، ج 2 به نقل از من لا يحضره الفقيه ، ص 125 و تهذيب الاحكام طوسى ، صفحات 168 و 169 ، ج 1 . م .\r\n","page_name":" 513 ","page_number":513},
  {"content":"\r\n\r\n( 1 ) امام رضا ( ع ) فرموده است بر شما باد به نماز شب كه هيچ بنده مؤمنى در آخر شب برنمىخيزد و هشت ركعت نماز و دو ركعت شفع و يك ركعت وتر را نمىگزارد و هفتاد مرتبه در دعاى دست خود استغفار نمىكند مگر اينكه خدايش او را از عذاب گور و عذاب دوزخ پناه مىدهد و عمرش را مىافزايد و روزيش را فراخ مىدارد و سپس فرمود همانا خانه‌هايى كه در آن نماز شب خوانده مىشود پرتو آن براى مردم آسمانها همچون پرتو ستارگان براى اهل زمين است و مىدرخشد .\r\n( 2 ) رسول خدا ( ص ) فرموده‌اند : هنگامى كه بنده‌يى از بستر خواب نوشين خود در حالى كه چشمانش خواب آلوده است برمىخيزد تا خداى خود را با نماز شب گزاردن خشنود كند ، خدايش به او بر فرشتگان خويش مباهات مىكند و مىفرمايد آيا اين بنده مرا مىبينيد كه از بستر خود براى نمازى كه بر او واجب نكرده‌ام برخاسته است ؟ گواه باشيد كه او را آمرزيدم . و همان حضرت فرموده‌اند : آن كس كه نماز شب مىخواند اگر تصور كند روز گرسنه و بدون روزى مىماند ياوه پنداشته است . « 1 »\r\n( 3 ) و فرموده‌اند : خانه‌هايى كه شبها در آن نماز شب گزارده و قرآن تلاوت مىشود براى اهل آسمان مىدرخشد همچنان كه ستارگان آسمان براى مردم زمين . « 2 »\r\nروايت شده است كه جبريل ( ع ) به حضور پيامبر ( ص ) آمد و گفت : اى محمد ! هر چه زندگى كنى سرانجام تو مرگ است و هر كه را دوست بدارى سرانجام از او جدا مىشوى و هر چه مىخواهى عمل كن كه به نتيجهء آن خواهى رسيد . شرف مؤمن نماز شب گزاردن اوست و عزت او خويشتن دارى از آزار مردم است . « 3 »\r\n( 4 ) امام صادق فرموده است بر شما باد به گزاردن نماز شب كه سنت پيامبر شما و آيين نيكوكاران پيش از شما و وسيلهء بيرون راندن بيمارى از تن شماست . « 4 »\r\nپيامبر فرموده‌اند : هر كس نماز شب بگزارد چهره‌اش در روز زيبا و رخشان است و عبد اللَّه بن سنان از امام صادق ( ع ) در بارهء اين آيه كه مىفرمايد « بر رخسارشان\r\n\r\n\r\n","description":"","footnote":"\r\n( 1 ) . بخشى از اين حديث به نقل از تهذيب شيخ طوسى ، ص 168 ، ج 1 ، در محجة البيضاء آمده است . م .\r\n( 2 ) . من لا يحضره الفقيه صدوق ، ص 125 . م .\r\n( 3 ) . من لا يحضره الفقيه ، ص 124 و حديث اول را طبرانى هم در معجم الاوسط آورده است . م .\r\n( 4 ) . من لا يحضره الفقيه ، ص 124 و حديث اول را طبرانى هم در معجم الاوسط آورده است . م .\r\n","page_name":" 514 ","page_number":514},
  {"content":"\r\n\r\nاز اثر سجده نشان رخشندگى پايدار است » پرسيد . فرمود : منظور نشانهء بيدارى در نماز شب است . « 1 »\r\n( 1 ) امام صادق ( ع ) فرموده است ، كسى كه نماز شب نگزارد از شيعيان ما نيست .\r\nيعنى از شيعيان مخلص ايشان نيست و يعنى كسى كه اعتقاد به فضل نماز شب و اينكه آن سنت مؤكد است ، نداشته باشد ، شيعه نيست . نه آنكه اگر كسى به سببى مانند كسالت آن را نخواند شيعه نيست ، كه به هر حال نماز مستحبى است و واجب نيست و البته داراى فضل بسيارى است .\r\n( 2 ) امام باقر ( ع ) و امام صادق ( ع ) هر دو فرموده‌اند هر بنده‌يى در طول شب يكى دو بار يا چند بار ممكن است بيدار شود . اگر برخيزد و نماز بگزارد چه بهتر و اگر لجبازى كند شيطان در گوش او ادرار مىكند . آيا نمىبينى كه برخى از شما كه اين كار را كرده است از خواب خود سنگين و خسته برمىخيزد . « 2 »\r\n( 3 ) امام باقر ( ع ) فرموده است ، شب را شيطانى بنام « رها » است كه چون بنده‌يى از خواب برمىخيزد و مىخواهد نماز شب بگزارد ، بيخ گوش او مىگويد هنوز ساعت نماز شب فرا نرسيده است ، او مىخوابد ، بار ديگر بيدار مىشود ، باز همان شيطان مىگويد هنوز وقت آن فرا نرسيده است و همچنين او را از نماز باز مىدارد تا سپيده مىدمد و در آن هنگام در هر دو گوش آن بنده ادرار مىكند و سپس در حالى كه از شادى دم مىجنباند با افتخار فرياد برمىآورد . « 3 »\r\n( 4 )\r\n\r\nمجلس چهل و سوم در ذكر فضائل صلوات فرستادن بر پيامبر ( ص )\r\n( 5 ) بدان كه خداوند متعال بندگان خود را به فرمانى لطيف‌تر از صلوات فرستادن بر پيامبر ( ص ) فرمان نداده است و آن فرمان خدا در آيهء پنجاه و ششم سورهء سى و سوم ( احزاب ) است كه در آن چنين فرموده است « همانا خداوند و فرشتگانش بر پيامبر\r\n\r\n\r\n","description":"","footnote":"\r\n( 1 ) . در تفسير تبيان شيخ طوسى ، ص 334 ، ج 9 ، چاپ نجف هم نقل شده است . م .\r\n( 2 ) . در محجة البيضاء ، ص 394 ، ج 2 به نقل از من لا يحضره الفقيه آمده است . م .\r\n( 3 ) . براى اطلاع بيشتر از مجموعه روايات فضيلت نماز شب به مبحث نماز شب در بحار الانوار ، ج 87 ، چاپ جديد ، مراجعه فرماييد . م .\r\n","page_name":" 515 ","page_number":515},
  {"content":"\r\n\r\nدرود مىفرستند . اى كسانى كه ايمان آورده‌ايد شما هم بر او درود فرستيد و با تعظيم بر او سلام گوييد . »\r\n( 1 ) يعنى با توجه به نياز شديد شما به شفاعت پيامبر ( ص ) و وساطت آن حضرت براى شما نزد خداوند . و بدين ترتيب درود فرستادن بر پيامبر ( ص ) را واجب فرموده است ، همان گونه كه گواهى دادن و اقرار به پيامبرى آن حضرت را واجب فرموده است .\r\nوانگهى خداوند به ما فرمان داده است بر پيامبر ( ص ) درود فرستيم و خودش هم درود مىفرستد و اين پرداخت اندكى از حقوق پيامبرى و پدرى آن حضرت است و شايسته و سزاوار است كه بر پيامبر و آل ايشان درود و صلوات فرستاده شود ، زيرا پيامبر ( ص ) فرموده‌اند : اى على ! من و تو دو پدر اين امتيم « 1 » و از حقوق پدران و مادران است كه همواره بر ايشان رحمت و درود بفرستيم تا بدين ترتيب حقوق ايشان را پرداخته باشيم .\r\nمنظور از درود فرستادن خداوند بر پيامبر ( ص ) كراماتى است كه نسبت به ايشان مبذول مىدارد و بر تفضيل و بلندى مراتب او مىافزايد و گراميداشتهاى ديگر « 2 » و منظور از درود فرستادن فرشتگان و مؤمنان بر آن حضرت درخواست ايشان از محضر خداوند است كه بر آن علو درجه و كرامت‌ها بيفزايد .\r\n( 2 ) امام رضا ( ع ) فرموده است هر كس توانايى به چيزى نداشته باشد كه گناهانش را بپوشاند ، درود و صلوات بر محمد و آل محمد بفرستد كه گناهانش را از ميان مىبرد و فرموده است درود فرستادن بر محمد و آل او ، در پيشگاه خداوند معادل با تسبيح و تهليل و تكبير ( سبحان اللَّه ، لا إله الا اللَّه و اللَّه اكبر ) گفتن است .\r\n( 3 ) رسول خدا ( ص ) فرموده‌اند : در خواب مردى از امت خود را بر پل صراط ديدم كه سخت افتان و خيزان بود . گاه آويخته مىشد و گامى به جلو بر مىداشت و گاهى به عقب مىرفت . در اين هنگام صلوات فرستادن او بر من آمد و او را استوار داشت تا از پل صراط بگذرد .\r\n( 4 ) پيامبر ( ص ) فرموده‌اند : براى خداوند فرشتگانى است كه در زمين مىگردند و سلام‌هاى امت مرا به من ابلاغ مىكنند و فرموده‌اند : هر كس بگويد خداى بر محمد\r\n\r\n\r\n","description":"","footnote":"\r\n( 1 ) . براى اطلاع بيشتر از منابع اين حديث مراجعه فرماييد به بحار الانوار ، صفحات 6 تا 15 ، جلد 36 چاپ جديد كه از منابع متعدد شيعه و سنى نقل شده است . م .\r\n( 2 ) . اين تعبير از شيخ الطائفه طوسى در تفسير تبيان گرفته شده است . م .\r\n","page_name":" 516 ","page_number":516},
  {"content":"\r\n\r\nو آل او درود فرستد ، خداوند خطاب به او مىفرمايد « درود خداوند بر تو باد ! » بنا بر اين اين كار را بسيار انجام دهد . « 1 »\r\n( 1 ) معاويه بن عمار مىگويد : در حضور امام صادق ( ع ) نام يكى از پيامبران را بردم و بر او درود فرستادم ، فرمود : هر گاه نام يكى از پيامبران برده مىشود ، نخست بر محمد ( ص ) درود فرست و سپس بر آن پيامبر و ديگر پيامبران .\r\n( 2 ) كعب بن عجرة « 2 » مىگويد : پيامبر ( ص ) روزى پيش ما آمدند . گفتيم : اى رسول خدا سلام و درود فرستادن بر شما چگونه است ؟ فرمودند : بگوييد « اللهم صل على محمد و آل محمد كما صليت على ابراهيم و آل ابراهيم انك حميد مجيد و بارك على محمد و آل محمد كما باركت على ابراهيم و آل ابراهيم انك حميد مجيد . » « 3 »\r\n( 3 ) پيامبر فرموده‌اند : هيچ آدمى زايده‌يى بر من درود از صميم دل و براستى نمىفرستد ، مگر اينكه خداى عز و جل بر او ده درود مىفرستد و بر او ده درجه مىافزايد و براى او ده حسنه مىنويسد و ده خطا از او محو مىفرمايد .\r\nو فرموده‌اند : هر كس بگويد « درود خداوند بر محمد و آل محمد » خداوند به او مزد هفتاد و دو شهيد ارزانى مىدارد و از گناهانش همچون روزى كه از مادر متولد شده است بيرون مىآيد .\r\n( 4 ) امير المؤمنين على ( ع ) فرموده است ، هر گاه نيازى دارى كه دعا كنى نخست بر پيامبر و خاندانش درود فرست و سپس حاجت خود را از خدا بخواه كه خداوند كريم‌تر از آن است كه چون از او دو حاجت بخواهند فقط يكى را برآورد .\r\n( 5 ) امام باقر ( ع ) فرموده است چون نماز عصر روز جمعه را بگزارى ، بگو « پروردگارا بر محمد و آل محمد كه اوصياى پسنديده‌اند به بهترين درودهاى خود درود فرست و برترين بركات خود را به آنان ارزانى فرماى و سلام بر ايشان و بر ارواح و پيكرهاى ايشان و رحمت خدا و بركاتش بر ايشان باد » كه هر كس پس از نماز عصر جمعه اين كلمات را بگويد ، خداوند براى او صد هزار حسنه مىنويسد و\r\n\r\n\r\n","description":"","footnote":"\r\n( 1 ) . اين روايت با تفاوتى اندك در اصول كافى ، ص 249 ، ج 4 و همراه با ترجمهء آقاى دكتر جواد مصطفوى آمده است . م .\r\n( 2 ) . كعب بن عجره از انصار ، يعنى از همپيمانان بنى حارثه يا بنى عوف است .\r\nپس از سال پنجاهم هجرى در گذشته است . رك . به : اسد الغابه ، ص 243 ، ج 4 . م .\r\n( 3 ) . اين روايت به همين الفاظ در كتاب الدعوات ، باب الصلاة على النبى صحيح بخار و هم در ادب المفرد بخارى ، ص 93 و صحيح نسايى ، ص 190 ، ج 1 آمده است . م .\r\n","page_name":" 517 ","page_number":517},
  {"content":"\r\n\r\nصد هزار خطا را از او محو مىكند و صد هزار نياز او را برمىآورد و صد هزار درجه بر علو مرتبه‌اش مىافزايد . « 1 »\r\n( 1 ) پيامبر ( ص ) فرموده‌اند : هر كس بر من درود فرستد و بر آل من درود نفرستد ، بوى بهشت را استشمام نخواهد كرد و همانا بوى خوش بهشت از فاصله پانصد سال راه استشمام مىشود .\r\n( 2 ) امام صادق ( ع ) مىفرمايد ، پيامبر ( ص ) روزى به على ( ع ) فرمودند : آيا به تو مژده دهم ، گفت آرى پدر و مادرم فداى تو باد كه همواره مژده دهنده به خير هستى ، فرمود :\r\nهم اكنون جبريل ، خبر عجيبى را براى من آورد . على ( ع ) پرسيد : چه چيزى را به تو خبر داد ؟ فرمود : جبريل به من گفت هر گاه مردى از امت من بر من سلام فرستد و در پى آن به خاندان من هم سلام و درود فرستد ، درهاى آسمان براى او گشوده مىشود و فرشتگان خدا بر او هفتاد درود مىفرستند و با آنكه گنهكار و خطا كار باشد گناهانش همچون برگ درختان فرو مىريزد و حق تعالى به او پاسخ پسنديده مىفرمايد سپس به فرشتگان مىگويد شما بر او هفتاد درود فرستاديد و من بر او هفتصد درود مىفرستم و هر گاه بر من صلوات و درود فرستد و بر خاندان من سلام نفرستد ميان او و آسمان هفتاد حجاب كشيده مىشود و خدايش پاسخ نمىدهد و مىفرمايد اى فرشتگان من ! دعاى او را بر آسمان بالا مياوريد مگر اينكه در درود فرستادن ، خاندان را هم به پيامبر ملحق كند و دعا همواره در حجاب است تا آنكه در درود فرستادن خاندان مرا به من ملحق كنند .\r\n( 3 ) پيامبر فرموده‌اند : هر كس نام مرا پيش او ببرند و بر من درود نفرستد ، وارد آتش مىشود و خداى متعال او را از خود دور مىكند .\r\n( 4 ) امام صادق ( ع ) فرموده است : هر گاه كسى نماز بگزارد و پيامبر ( ص ) را در نماز خود ياد نكند با نماز خود راهى غير از بهشت را پيموده است . « 2 »\r\nو شايسته است كه به پيامبر و خاندان ايشان با اين كلمات درود بفرستد :\r\n« پروردگارا درود فرست بر محمد و آل محمد ، بهترين و برترين و خوشترين و پاك‌ترين و پر بارترين درودى كه بر پيشينيان و كسانى كه پس از ايشان آمدند و بر هر\r\n\r\n\r\n","description":"","footnote":"\r\n( 1 ) . با ذكر سلسله اسناد در صفحهء 189 ثواب الاعمال و عقاب الاعمال صدوق آمده است . م .\r\n( 2 ) . در محجة البيضاء ، ص 314 ، ج 2 ، از اصول كافى نقل شده است . م .\r\n","page_name":" 518 ","page_number":518},
  {"content":"\r\n\r\nكسى از خلق خود فرستاده‌اى اى مهربان‌تر مهربانان . پروردگارا بر امير المؤمنين درود فرست و دوست بدار هر كس او را دوست بدارد و دشمن بدار هر كه او را دشمن بدارد و عذاب را بر آن كس كه در ريختن خون او شريك بوده است افزون و چند برابر كن .\r\n( 1 ) پروردگارا درود فرست بر فاطمه ، دختر پيامبرت محمد ( ص ) و لعنت كن هر كس را كه پيامبرت را با آزار دادن او آزرده است . پروردگارا بر حسن و حسين كه دو امام مسلمانانند درود فرست . دوست بدار هر كس كه آن دو را دوست مىدارد و دشمن بدار هر كس آن دو را دشمن دارد و عذاب را بر كسانى كه در ريختن خون ايشان شريك بوده‌اند افزون فرماى . پروردگارا سلام و درود بفرست بر على بن حسين ، امام مسلمانان و دوست بدار آن كس كه او را دوست مىدارد و دشمن بدار آن كس كه او را دشمن مىدارد و بر هر كس كه بر او ستم كرده است عذاب را بيفزاى .\r\n( 2 ) پروردگارا بر محمد بن على بن حسين امام مسلمانان درود فرست . دوست بدار هر كس او را دوست مىدارد و دشمن بدار هر كس او را دشمن مىدارد و بر هر كس كه بر او ستم كرده است عذاب را بيفزاى .\r\nپروردگارا بر جعفر بن محمد ، امام مسلمانان درود فرست . دوست بدار هر كس او را دوست مىدارد و دشمن بدار هر كس او را دشمن مىدارد و بر هر كس كه بر او ستم كرده و در ريختن خونش شريك بوده است عذاب را بيفزاى .\r\nپروردگارا بر موسى بن جعفر ، امام مسلمانان درود فرست و دوست بدار هر كس كه او را دوست مىدارد و دشمن بدار هر كه او را دشمن مىدارد و بر هر كس كه بر او ستم كرده و در ريختن خونش شريك بوده است عذاب را بيفزاى .\r\n( 3 ) پروردگارا بر على بن موسى الرضا امام مسلمانان درود فرست و دوست بدار هر كس او را دوست مىدارد و دشمن بدار هر كس او را دشمن مىدارد و بر هر كس كه بر او ستم كرده و در ريختن خونش شريك بوده است عذاب را بيفزاى .\r\nپروردگارا بر محمد بن على امام مسلمانان درود فرست و دوست بدار هر كس او را دوست مىدارد و دشمن بدار هر كس او را دشمن مىدارد و بر هر كس كه به او ستم كرده است عذاب را افزون كن .\r\nپروردگارا بر على بن محمد ، امام مسلمانان درود فرست و دوست بدار هر كس را كه او را دوست مىدارد و دشمن بدار هر كس او را دشمن مىدارد و بر هر كس\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nبه او ستم كرده است عذاب را افزون كن .\r\n( 1 ) پروردگارا بر حسن بن على ، امام مسلمانان درود فرست و دوست بدار هر كس كه او را دوست مىدارد و دشمن بدار هر كه او را دشمن مىدارد و بر هر كس كه به او ستم كرده است عذاب را افزون كن .\r\nپروردگارا بر آن كه پس از او جانشين اوست ، درود فرست كه امام مسلمانان است . خدايا دوست بدار هر كه او را دوست مىدارد و دشمن بدار هر كه او را دشمن مىدارد .\r\n( 2 ) پروردگارا بر طاهر و قاسم دو پسر پيامبرت سلام فرست . پروردگارا بر رقيه دختر پيامبرت سلام فرست و هر كه را كه با آزار او پيامبرت را آزرده است از رحمت خود دور بدار ، پروردگارا برگزيدگان ذريهء پيامبرت درود فرست . پروردگارا بهترين جانشين و جبران‌كننده براى خاندان پيامبرت باش . خداوندا ايشان را در زمين قدرت و تمكين بخش . پروردگارا ما را از نيروهاى امدادى و ياران ايشان براى وصول به حق در آشكار و نهان قرار بده . پروردگارا تو خود انتقام ايشان را بگير و خون آنان را مطالبه كن و از ايشان و ما و همه مردان و زنان مؤمن ، ستم هر ستمگر و سركش را كفايت فرماى و شر هر جنبنده را كه تحت فرمان تو است باز دار كه تو از همه نيرومندتر و سخت عقوبت‌ترى . »\r\n( 3 ) شاعر گفته است :\r\nهرگز آنان به خيانتى توصيف نشده‌اند بلكه آنان امناى پروردگار من و سروران يگانه‌اند . خداوند بر ايشان درود پياپى فرستد تا آنگه كه هر زنده و جمادى به تسبيح تو گوياست .\r\n( 4 ) و گفته شده است :\r\nبرترين پيامبران ، آخر ايشان محمد ( ص ) است و خداوند يكتاى او بر او درود فرستاده است . دلائلى براى او اقامه شده است كه قابل انكار نيست و همه ستيزه‌گران در آن مورد زبون و سرگردان شده‌اند .\r\n( 5 )\r\n\r\nمجلس چهل و چهارم در ذكر دعا كردن براى حاجتهاى مؤمنان\r\n( 6 ) خداوند متعال در سورهء بقره فرموده است « و چون بندگان من از تو در باره\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nدورى و نزديكى من مىپرسند ، همانا كه من نزديكم و دعاى دعاكننده را هر گاه مرا بخواند برمىآورم . . . تا آخر آيه . » و در آيهء شصت سورهء مؤمن ( غافر ) فرموده است « خداى شما فرمود كه مرا ( با خلوص ) دل بخوانيد تا دعاى شما را مستجاب كنم و آنان كه از دعا و عبادت من سركشى كنند به زودى در حال زبونى به دوزخ خواهند افتاد . »\r\n( 1 ) امام صادق ( ع ) فرموده است به هر كس سه چيز داده شود ، از سه چيز ديگر هم محروم نيست : به هر كس توفيق دعا داده شود ، قبول آن هم داده مىشود و به هر كس توفيق سپاسگزارى داده شود ، فزونى هم داده مىشود و به هر كس توكل داده شود ، كفايت روزى مىشود كه خداى عز و جل در كتاب خود فرموده است « هر كس به خدا توكل كند خدايش بس است » و « اگر سپاسگزارى كنيد براى شما بيفزايم » و « دعا كنيد و مرا بخوانيد تا براى شما برآورم » « 1 » ( 2 ) پيامبر ( ص ) در وصيت خود به امير المؤمنين على ( ع ) فرموده‌اند : اى على چهار كس دعايشان رد نمىشود ( قطعا پذيرفته است ) ، پيشواى عادل ، پدر براى فرزندانش ، كسى كه براى برادر دينى خود غايبانه دعا كند و دعاى مظلوم كه خداى عز و جل مىگويد سوگند به عزت و جلال خودم كه انتقام ترا هر گاه باشد خواهم گرفت . « 2 » و پيامبر فرموده‌اند : دعاى پنج كس پذيرفته نمىشود ، مردى كه طلاق زنش در اختيار اوست و زن آزارش مىدهد و امكان پرداخت مهريه او را دارد و طلاقش نمىدهد و مردى كه برده‌اش سه بار بگريزد و او را نفروشد و مردى كه از زير ديوار كژ شده كه در حال فرو ريختن است بدون شتاب نگريزد تا ديوار بر او فرو ريزد ، و مردى كه به كسى وام داده و گواه نگرفته است و مردى كه در خانه‌اش نشسته و بدون اينكه در جستجوى روزى برآيد از خداوند طلب روزى كند . « 3 »\r\n( 3 ) امام صادق ( ع ) فرموده است ، مردم به روزگار سليمان ( ع ) گرفتار قحطى و خشكسال شدند . براى طلب باران بيرون آمدند . ناگاه به مورچه‌يى برخوردند كه بر روى پاهاى خويش ايستاده و دستها را بر آسمان برافراشته و مىگويد پروردگارا همانا ما خلقى از آفريده‌هاى تو هستيم ، ما را از فضل و احسان تو بىنيازى نيست ، از پيشگاه\r\n\r\n\r\n","description":"","footnote":"\r\n( 1 ) . در صفحات 122 و 189 و 269 جلد اول خصال صدوق همراه با ترجمهء آقاى كمره‌يى ، چاپ 1354 خورشيدى ، تهران ، بدون ذكر سلسله اسناد آمده است . م .\r\n( 2 ) . در صفحات 122 و 189 و 269 جلد اول خصال صدوق همراه با ترجمهء آقاى كمره‌يى ، چاپ 1354 خورشيدى ، تهران ، بدون ذكر سلسله اسناد آمده است . م .\r\n( 3 ) . در صفحات 122 و 189 و 269 جلد اول خصال صدوق همراه با ترجمهء آقاى كمره‌يى ، چاپ 1354 خورشيدى ، تهران ، بدون ذكر سلسله اسناد آمده است . م .\r\n","page_name":" 521 ","page_number":521},
  {"content":"\r\n\r\nخود به ما روزى برسان و ما را به گناههاى آدميان سفله و فرو مايه فرو مگير « 1 » .\r\n( 1 ) امام صادق ( ع ) فرموده است هر كس در دعا كردن چهل تن از برادران دينى خود را مقدم بر خويش بدارد و دعا كند و سپس براى خود دعا كند دعايش در مورد آنان و خودش برآورده مىشود . « 2 »\r\n( 2 ) همان حضرت فرموده است هر مؤمنى كه در شبانروز چهل گناه مرتكب شود و در حالى كه براستى از گناه پشيمان باشد بگويد استغفار مىكنم از پروردگارى كه خدايى جز او نيست ، زنده پاينده است و پديد آورنده آسمانها و زمين صاحب جلال و كرامت و از خداوند مسألت مىكنم كه توبه مرا بپذيرد خداوند آن گناهانش را مىآمرزد . سپس فرمود : كسى كه در شبانروز مرتكب چهل گناه شود در او خيرى نيست . « 3 »\r\n( 3 ) همان حضرت فرموده است ، هر بنده‌يى كه در هر روز هفت مرتبه بگويد از خداوند بهشت را مسألت مىكنم و به خداوند از آتش پناه مىبرم ، آتش مىگويد پروردگارا او را از من در پناه خود بگير . امير المؤمنين ( ع ) فرموده است ، در پنج مورد دعا كردن را غنيمت بشمريد ، هنگام خواندن و تلاوت قرآن و هنگام اذان و هنگام آمدن باران و هنگام روياروى شدن صفهاى جنگ براى شهادت و هنگام دعا كردن مظلوم كه براى آن حاجبى جز عرش نيست . « 4 »\r\n( 4 ) امام صادق ( ع ) فرموده است ، خداوند روزى بندگان را از جايى كه تصور و حساب نمىكنند قرار داده است و اين به آن سبب است كه بنده چون راه روزى را درست نداند دعا كردنش بيشتر مىشود . همان حضرت فرموده است هر بنده‌يى كه دعا كند و دعايش را به كلمات\r\n« ما شاء الله و لا قوة الا بالله »\r\nختم كند حاجتش برآورده مىشود ، و فرموده است هر گاه بنده نيمه شب در پيشگاه خدايش بپاخيزد و چهار ركعت نماز بگزارد و در آن دل تاريك شب سجده شكر بجا آورد و سپس صد بار ما شاء الله بگويد خداوند متعال او را ندا مىدهد كه اى بندهء من چه مقدار اين كلمه را تكرار مىكنى و حال آنكه خواستن و مشيت از من است و من برآوردن نياز ترا\r\n\r\n\r\n","description":"","footnote":"\r\n( 1 ) . محجة البيضا ، ص 299 ، ج 2 به نقل از ابو الصديق ناجى آمده است . م .\r\n( 2 ) . در صفحات 315 و 318 جلد 2 خصال همراه با ترجمهء آقاى كمره‌يى آمده است . م .\r\n( 3 ) . در صفحات 315 و 318 جلد 2 خصال همراه با ترجمهء آقاى كمره‌يى آمده است . م .\r\n( 4 ) . براى اطلاع بيشتر از اين روايات به صفحهء 226 تا 228 جلد 2 اصول كافى همراه با ترجمهء آقاى دكتر جواد مصطفوى مراجعه فرماييد . م .\r\n","page_name":" 522 ","page_number":522},
  {"content":"\r\n\r\nمقدر كردم و خواستم ، اكنون هر چه مىخواهى بپرس .\r\n( 1 ) اصبغ بن نباته « 1 » مىگويد : امير المؤمنين على ( ع ) در سجده خود مىگفت « اى سرور من با تو چنان مناجات مىكنم كه بنده زبون با سرور خود مناجات مىكند و از تو طلب مىكنم ، طلب كسى را كه مىداند تو عطا مىكنى و چيزى از آنچه در نزد تو است كاسته نمىشود و از تو آمرزش مىخواهم ، آمرزش خواهى كسى كه مىداند گناهان را كسى جز تو نمىآمرزد و بر تو توكل مىكنم ، توكل كسى كه مىداند تو بر همه كارى توانايى . »\r\n( 2 ) امام صادق ( ع ) فرموده است ، هر كس پس از نماز عصر هفتاد بار استغفار كند خداوند هفتصد خطاى او را مىآمرزد و اگر او خطايى نداشته باشد از خطاهاى پدرش مىآمرزد و اگر او نداشته باشد از خطاهاى مادرش مىبخشد و اگر او نداشته باشد از خطاهاى خواهر و برادرش مىبخشد و اگر آنها خطا نداشته باشند از خطاهاى نزديكان او به ترتيب قرابت ايشان مىبخشد . « 2 »\r\n( 3 ) امير المؤمنين فرموده است هر كس كه گرفتار باشد و هر چند گرفتارى او بزرگ باشد شايسته و سزاوارتر براى دعا از شخص آسوده نيست . زيرا هيچ آسوده‌يى از بلا در امان نيست . و فرموده است رسول خدا ( ص ) ، هر گاه ميوهء تازه و نوباوه‌يى مىديدند آن را مىبوسيدند و بر لبها و چشمهاى خود مىنهادند و مىفرمودند پروردگارا همچنان كه آغاز آمدن اين ميوه را در سلامت بما نشان دادى ، آخر آن را هم در سلامت و عافيت به ما نشان بده . « 3 » مالك جهنى مىگويد : گلى به امام صادق ( ع ) دادم . گرفت و بوييد و بر چشمانش نهاد و فرمود هر كس گلى به دستش رسد آن را ببويد و بر چشم نهد و صلوات بر محمد و آل محمد فرستد ، هنوز آن را بر زمين ننهاده خدايش مىآمرزد .\r\n( 4 ) امام صادق فرموده است هر كس در هر روز بيست و پنج مرتبه بگويد\r\n\r\n\r\n","description":"","footnote":"\r\n( 1 ) . اصبغ بن نباته مجاشعى از اصحاب خاص على ( ع ) امير المؤمنين است كه پس از آن حضرت زنده بوده و از راويان عهد مالك اشتر است . رك . به : رجال نجاشى ، ص 6 چاپ داورى ، قم . م .\r\n( 2 ) . در صفحهء 313 مكارم الاخلاق طبرسى ، چاپ بيروت هم آمده است . م .\r\n( 3 ) . در مكارم الاخلاق طبرسى ، ص 170 ، چاپ بيروت ، به نقل از امالى صدوق ، 1392 قمرى . م .\r\n","page_name":" 523 ","page_number":523},
  {"content":"\r\n\r\n« پروردگارا زنان و مردان مؤمن و زنان و مردان مسلمان را بيامرز » خداوند به شمار همهء مؤمنان گذشته و آنانى كه تا روز قيامت مىآيند براى او حسنه مىنويسد و از خطاهايش محو مىكند و بر درجه‌اش مىافزايد .\r\n( 1 ) امير المؤمنين على ( ع ) فرموده است از وامى كه داشتم به پيامبر ( ص ) شكايت كردم . فرمودند : اى على بگو « پروردگارا مرا به حلال خود از حرامت بىنياز فرماى و به فضل خود از هر كس جز خودت مرا بىنياز فرماى . كه اگر به اندازه كوه صبير وام داشته باشى خداوند آن را اداء خواهد فرمود . » ( صبير نام كوهى است در يمن و هيچ كوهى بزرگتر و پرشكوه‌تر از آن در يمن نيست . )\r\n( 2 ) پيامبر فرموده‌اند : هيچ مرد و زن مؤمنى از آغاز روزگار تا روز قيامت نيست مگر آنكه شفيع كسى خواهند بود كه در دعاى خود بگويد پروردگارا مردان و زنان مؤمن را بيامرز و چه بسا كه در روز قيامت براى بنده‌يى فرمان داده مىشود كه به دوزخ درافكنده شود و به سوى دوزخ برده مىشود و در آن هنگام مردان و زنان مؤمن مىگويند پروردگارا اين همان كسى است كه براى ما دعا مىكرد ، شفاعت ما را در باره‌اش بپذير و خداوند شفاعت ايشان را مىپذيرد و آن بنده رستگار مىشود و رهايى مىيابد . « 1 »\r\n( 3 ) امام باقر ( ع ) فرموده است خداوند مردى صحرانشين را براى دو كلمه دعايى كه كرد آمرزيد ، خدايا اگر مرا عذاب كنى اين منم كه شايسته و سزاوار آنم و اگر مرا بيامرزى اين تويى كه شايسته و سزاوار آنى و خدايش به همين دو كلمه آمرزيد .\r\n( 4 ) ابو بصير مىگويد : به امام صادق ( ع ) گفتم دعاى يوسف ( ع ) در چاه چه بوده است ؟ زيرا ما در آن اختلاف نظر داريم . فرمود : همين كه يوسف در چاه افكنده و از زندگى خويش نااميد شد گفت خدايا بر فرض كه گناهان چهره مرا در پيشگاه تو تباه كرده و نداى دعاى من به سوى تو نمىرسد و برآورده نمىشود ، من از تو به حق آن پيرمرد ( يعقوب ) مسألت مىكنم كه بر ناتوانى او رحمت آورى و من و او را به يك ديگر برسانى كه تو بىتابى او براى من و شوق من براى او را مىدانى .\r\n( 5 ) ابو بصير مىگويد : آنگاه امام صادق ( ع ) گريست و فرمود من عرضه مىدارم\r\n\r\n\r\n","description":"","footnote":"\r\n( 1 ) . در اصول كافى ، ص 270 ، ج 4 ، همراه با ترجمهء آقاى دكتر جواد مصطفوى آمده است . م .\r\n","page_name":" 524 ","page_number":524},
  {"content":"\r\n\r\nپروردگارا اگر گناهان و خطاها چهرهء مرا در پيشگاه تو تباه كرده است و نداى دعاى من به سوى تو نمىرسد و برآورده نمىشود من به حق خودت كه هيچ چيز چون تو نيست مسألت مىكنم و به محمد ( ص ) كه پيامبر تو و پيامبر رحمت است مسألت مىكنم بار خدايا ، بار خدايا ، بار خدايا . و سپس امام صادق ( ع ) فرمود اين دعا را بگوييد و فراوان بخوانيد كه چه بسيار در گرفتاريهاى بزرگ ، من اين دعا را مىخوانم .\r\n( 1 ) و همان حضرت فرموده است هر گاه بنده‌يى در حال سجده سه بار بگويد « يا الله ، يا رباه ، يا سيداه » خدايش پاسخ مىدهد و مىفرمايد بندهء من حاجت خود را بخواه . همچنين فرموده است دعا كردن مرد براى برادر مؤمن خود در غياب او روزى را جلب و مكروه را دفع مىكند . « 1 »\r\n( 2 ) ابراهيم بن هاشم مىگويد : عبد الله بن جندب را در عرفات ديدم كه با حال خوبى وقوف كرده بود دستهايش به سوى آسمان برافراشته و اشكهايش جارى بود و به زمين مىريخت و چون مردم از عرفات حركت كردند گفتم ، اى ابو محمد چه حال خوبى در وقوف داشتى كه بهتر از آن نديدم . گفت : به خدا سوگند من دعا نكردم مگر براى برادران دينى خودم زيرا از امام موسى بن جعفر ( ع ) شنيدم كه مىفرمود « هر كس براى برادر دينى خود در غياب او دعا كند از عرش به او ندا مىدهند براى تو صد هزار برابر آن است . » به اين سبب خوش نداشتم يك صد هزار برابر مضمون شده را براى يك دعا كه براى خود بكنم و ندانم كه مستجاب مىشود يا نه رها كنم . « 2 »\r\n( 3 ) امام صادق ( ع ) فرموده است ، عيسى بن مريم ( ع ) از كنار قومى گذشت كه مى - گريستند ، پرسيد : چرا گريه مىكنند ؟ گفتند : بر گناهان خود مىگريند ، فرمود : هم اكنون دعا كنند و توبه نمايند ، گناهانشان آمرزيده مىشود .\r\n( 4 ) پيامبر ( ص ) فرموده‌اند : كسانى كه در دنيا قنوت خود را طولانىتر مىخوانند از همهء شما در موقف روز قيامت داراى راحت بيشتر و طولانىترند . « 3 »\r\n( 5 ) و پيامبر ( ص ) فرموده‌اند : آدم ( ع ) به پيشگاه خداوند از خود خورى و اندوه\r\n\r\n\r\n","description":"","footnote":"\r\n( 1 ) . به نقل از اصول كافى در محجة البيضاء ، ص 306 ، ج 2 ، آمده است . م .\r\n( 2 ) . اين روايت با اندك تفاوتى در اختيار معرفة الرجال ، شيخ طوسى ، ص 586 ، آمده است . م .\r\n( 3 ) . ثواب الاعمال ، شيخ صدوق ، ص 55 . م .\r\n","page_name":" 525 ","page_number":525},
  {"content":"\r\n\r\nشكايت كرد . جبريل فرود آمد و گفت : اى آدم « لا حول و لا قوة الا بالله » بگو . آدم ( ع ) آن را گفت و وسوسه و اندوه از او بر طرف شد .\r\n( 1 ) و رسول خدا فرموده‌اند : چون نيم روز مىشود و خورشيد روى به زوال مى - نهد ، درهاى آسمان گشاده مىشود و دعا پذيرفته و درهاى بهشت باز مىگردد . خوشا به حال كسى كه براى او در آن هنگام عملى پسنديده به آسمان بر شود .\r\n( 2 ) امام صادق ( ع ) فرموده است ، هنگامى كه يوسف ( ع ) در زندان بود ، جبريل آمد و گفت در تعقيب هر يك از نمازهاى واجب سه بار بگو : « پروردگارا براى من گشايش و راهى براى بيرون شدن قرار بده و مرا از جايى كه حساب نمىكنم روزى عنايت فرماى . » « 1 »\r\n( 3 ) امير المؤمنين على ( ع ) فرموده است هر كس همين كه روز را به شب رساند سه بار اين دو آيه را بخواند « هنگام شام و صبحگاه ( در نماز مغرب و صبح ) تسبيح و ستايش گوييد و سپاس در آسمانها و زمين مخصوص اوست و شما نيز در تاريكى شب و نيم روز به ستايش او مشغول شويد » ( آيات هفدهم و هيجدهم سورهء روم ) هيچ چيزى از خيرهاى آن شب را از دست نخواهد داد و همهء شرهاى آن شب از او دفع مىشود و هر كس همين كار را در صبح انجام دهد هيچ خيرى از خيرهاى آن روز را از دست نخواهد داد و همه شرهاى آن روز از او دفع مىشود . « 2 »\r\n( 4 ) پيامبر ( ص ) فرموده‌اند : هر كس هنگامى كه از خانه خود بيرون مىآيد\r\nبسم اللَّه\r\nبگويد ، دو فرشته گماشته بر او مىگويند هدايت شدى و اگر\r\n« لا حول و لا قوة الا باللَّه »\r\nبگويد ، مىگويند در پناه قرار گرفتى و محفوظ شدى و اگر «  توكلت على اللّه  » بگويد ، مىگويند كارهاى تو كفايت شد و شيطان مىگويد چگونه ممكن است به بنده‌يى كه هدايت و حفظ و كفايت شده است دسترسى يابم . « 3 »\r\n( 5 ) همان حضرت فرموده‌اند هيچ بامدادى نيست مگر آنكه دو فرشته ندا مىدهند كه اى جوينده خير و نيكى شتاب كن و اى جوينده شر و بدى بس كن . آيا دعاكننده‌يى\r\n\r\n\r\n","description":"","footnote":"\r\n( 1 ) . به نقل از امالى صدوق با ذكر سلسله اسناد در بحار الانوار ، ص 185 ، ج 95 ، آمده است . م .\r\n( 2 ) . در ثواب الاعمال صدوق ، ص 199 ، با ذكر سلسله سند آمده است . م .\r\n( 3 ) . با اندك تفاوتى از قول حضرت سجاد در اصول كافى ، آمده است . م .\r\n","page_name":" 526 ","page_number":526},
  {"content":"\r\n\r\nهست كه دعايش برآورده شود ، آيا آمرزش خواهى هست كه گناهش آمرزيده شود ، آيا توبه‌كننده‌يى هست كه توبه‌اش پذيرفته شود ، آيا غمگينى هست كه دعا كند تا اندوهش بر طرف شود . و تا هنگام غروب خورشيد همچنان اين سخنان را مىگويند .\r\n( 1 ) امير المؤمنين على ( ع ) فرموده است ، هر دعايى تا دعاكننده بر محمد و آل محمد درود نفرستد از رفتن به آسمان در پرده است ( به آسمان برنمىشود ) . « 1 »\r\n( 2 ) روايت شده است كه فاطمه زهرا ( ع ) هر گاه دعا مىفرمود ، براى مردان و زنان مؤمن دعا مىكرد و براى خود دعا نمىكرد . به ايشان گفته شد : اى دختر رسول خدا چگونه براى مردم دعا مىفرمايى و براى خود دعا نمىفرمايى ؟ فرمود : نخست همسايه ، سپس خانه . « 2 »\r\n( 3 ) امام صادق ( ع ) فرموده است ، از جمله سخنانى كه خداوند متعال به موسى بن عمران ( ع ) فرموده اين است : اى پسر عمران هر كس بگويد مرا دوست مىدارد و چون شب فرا رسد چشمش را خواب در ربايد ، در دوستى و محبت من صادق نيست .\r\nمگر چنين نيست كه هر دوستى ، خلوت كردن با دوست را دوست مىدارد ؟ اى پسر عمران ! من بر دوستان خود آگاهم . آنان چنانند كه چون شب آنان را در برمىگيرد چشمها و دلهاى ايشان سرگردان است و عقوبت من مقابل چشمهاى آنان مجسم مىشود . آنان با من چنان گفتگو مىكنند كه گويى مرا مىبينند و چنان با من سخن مىگويند كه گويى در حضور منند . اى پسر عمران ! با دل خود نسبت به من خاشع و با تن خود براى من فروتن باش و در تاريكىهاى شب از چشم خود اشك بيفشان و مرا فرا خوان كه تو مرا نزديك و اجابت‌كننده خواهى يافت . « 3 »\r\n( 4 ) امام صادق ( ع ) مىگفته است ، پروردگارا من كه نسبت به تو گناه و سركشى كرده‌ام چگونه تو را فراخوانم و با آنكه تو را مىشناسم چگونه تو را فرا نخوانم ، هر چند\r\n\r\n\r\n","description":"","footnote":"\r\n( 1 ) . با ذكر سلسله اسناد از قول حضرت صادق در اصول كافى ، ص 250 ، ج 4 ، آمده است . م .\r\n( 2 ) . با ذكر سلسله سند به نقل از علل الشرائع صدوق ( رضي الله عنه ) ، در بحار الانوار ، ص 82 ، ج 43 ، چاپ جديد ، آمده است . م .\r\n( 3 ) . شيخ حر عاملى ( رضي الله عنه ) اين حديث قدسى را با ذكر سلسله اسناد از قول شيخ صدوق ( رضي الله عنه ) در كتاب « الجواهر السنية في الاحاديث القدسيه » ، ص 57 ، چاپ 1384 قمرى ، نجف آورده است . م .\r\n","page_name":" 527 ","page_number":527},
  {"content":"\r\n\r\nگنهكارم ولى دوستى تو در دل من است ، دستهاى آكنده از گناه را به سوى تو بركشيده‌ام و چشمان آكنده از اميد را به سوى تو دوخته‌ام . اى مولاى من ! تو بزرگترين بزرگانى و من اسيرتر اسيران . من اسير گناه و در گرو جرم خويشتنم ، اگر تو با گناه من مرا بازخواست فرمايى ، من با توجه به كرم تو از تو درخواست مىكنم و اگر به ستم من مرا باز خواست فرمايى ، من با توجه به عفو تو از تو درخواست مىكنم . پروردگارا ! اگر فرمان دهى كه مرا در آتش افكنند ، به دوزخيان خبر خواهم داد كه من لا إله الا اللَّه و محمد رسول اللَّه مىگفته‌ام . پروردگارا ! طاعت و فرمانبردارى بنده تو را شاد مىكند و معصيت بنده تو را زيانى نمىرساند ، خدايا آنچه تو را شاد مىكند به من ارزانى دار و آنچه را كه براى تو زيان ندارد بر من ببخشاى كه تو مهربان‌ترين مهربانانى .\r\n( 1 ) امام صادق ( ع ) فرموده است روزى در حالى كه ابراهيم خليل ( ع ) در كوهى كه كنار بيت المقدس است به جستجوى چراگاهى براى گوسپندانش بود ، آوايى شنيد و متوجه مردى بلند قامت شد كه دوازده وجب طول قامتش بود و نماز مىگزارد ، خليل ( ع ) به او گفت : اى بندهء خدا براى چه كسى نماز مىگزارى ؟ گفت : براى خداى آسمان . پرسيد : آيا كسى از قوم تو باقى مانده است ؟ گفت : نه ، گفت : از كجا و چه چيز مىخورى ؟ گفت : در تابستان از ميوه‌هاى اين درخت مىچينم و در زمستان از آن مىخورم . پرسيد : خانه‌ات كجاست ؟ با دست به كوهى اشاره كرد ، ابراهيم ( ع ) فرمود : آيا ممكن است مرا با خود به خانه‌ات ببرى كه امشب را پيش تو باشم ؟\r\nگفت : بين راه آبى است كه از آن نمىتوان گذشت . پرسيد : تو خود چه مىكنى ؟ گفت :\r\nمن بر روى آب راه مىروم . فرمود : مرا با خود ببر ، شايد خداوند آنچه به تو ارزانى داشته است به من هم ارزانى فرمايد . آن مرد عابد دست ابراهيم ( ع ) را گرفت و راه افتادند و چون به آب رسيدند ، هر دو بر روى آن حركت كردند و به خانهء او رسيدند .\r\nابراهيم ( ع ) از او پرسيد : كدام روز بزرگتر و سخت‌تر روزهاست ؟ گفت : روز دين ، روزى كه مردم از يك ديگر مىگريزند . ابراهيم فرمود : آيا موافقى كه تو و من دست بر آسمان برداريم و به پيشگاه خداى عز و جل دعا كنيم كه از شر آن روز مرا در امان بدارد ؟ گفت : دعاى من براى تو چه سودى دارد كه سه سال است دعايى مىكنم و برآورده نشده است . فرمود : آيا به تو بگويم كه چرا دعايت برآورده نشده است ؟\r\nگفت : آرى ، فرمود : چون خداوند بنده‌يى را دوست بدارد دعاى او را دير برآورده مىفرمايد . تا آنكه بنده بيشتر با او مناجات و از او استدعا و مسألت كند و هر گاه\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nبنده‌يى را دوست نداشته باشد دعاى او را سريع برمىآورد يا آنكه نوميدى در دل او مىاندازد . سپس به عابد فرمود : دعاى تو چيست ؟ گفت : روزى گله گوسفندى همراه جوانى كه داراى زلف بود از كنار من گذشت . گفتم : اى جوان اين گله از كيست ؟\r\nگفت : از ابراهيم خليل الرحمن است . گفتم : پروردگارا اگر تو را در زمين خليلى است او را به من نشان بده . ابراهيم ( ع ) فرمود : دعايت برآورده شد كه من ابراهيم خليلم .\r\nآن دو يك ديگر را در آغوش كشيدند و دست دادند و چون خداوند پيامبر خود محمد ( ص ) را مبعوث فرمود ، سنت مصافحه ( دست دادن ) را مقرر فرمود .\r\n( 1 ) روايت شده است كه على بن حسين سجاد ( ع ) سرور عابدان اين دعا را مىخواند :\r\nپروردگارا ! سوگند به جلال و عزت تو كه اگر از آن هنگام و آغاز روزگار كه سرشت مرا آفريدى تا جاودانگى ابدى تو در خدايى ، تو را با تمام وجودم و در هر چشم بر هم زدنى به اندازه حمد و ستايش همهء بندگان عبادت كنم ، در اداى شكر پوشيده‌ترين نعمتى كه بر من ارزانى فرموده‌اى ناتوانم و اگر همهء معادن آهن جهان را با دندانهاى خويش ريز ريز بيرون آورم و با پلكهاى چشم خويش همهء زمين را شخم زنم با وجود آن مرا به اندازه عذاب همهء مردم معذب كنى و جسم و جان مرا در دوزخ افكنى و جهنم را از من انباشته كنى تا آنجا كه در آتش ، كسى جز من معذب نباشد و جز من كس ديگرى آتش‌گيره دوزخ نباشد ، در قبال عقوبتى كه مستوجب آن هستم بسيار اندك است .\r\n( 2 ) شاعر چنين سروده است :\r\nپروردگارا تو خود فرموده‌اى مرا بخوانيد تا دعاى شما را برآورم و وعده تو راست است و در آن هيچ ترديد نيست ، و اكنون من تو را فرا مىخوانم ، بر من عفو عنايت كن كه مرا آرزويى جز عفو پسنديده تو نيست .\r\n( 3 ) و گفته شده است :\r\nپروردگارا تو جبار آسمان و شايسته به ستايش‌ها و سپاس‌هايى ، من به نادانى گناه كردم ، از من درگذر كه عفو تو از بندگانت از تو دور نيست .\r\nو گفته شده است :\r\nپروردگارا چه بسيار گناهان را بر من پوشيده داشتى كه قبح آن گناهان از همهء گناهان افزون بوده است . شگفت نيست كه تو از دير باز بخشندهء بزرگوار و پوشانندهء\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nعيبهايى .\r\n( 1 )\r\n\r\nمجلس چهل و پنجم در شب و روز جمعه و فضل جماعت\r\n( 2 ) خداوند متعال در آيهء نهم سورهء جمعه فرموده است : « اى كسانى كه ايمان آورده‌ايد ، هر گاه براى نماز روز جمعه ندا داده مىشود همان دم به سوى خدا بشتابيد و خريد و فروش را رها كنيد كه براى شما بهتر است ، اگر بدانيد . »\r\nو خداوند متعال در آيهء سوم سورهء بروج فرموده است « و سوگند به شاهد و مشهود . »\r\n( 3 ) امام باقر ( ع ) فرموده است ، روز جمعه را از اين جهت جمعه نام نهاده‌اند كه خداوند متعال در آن روز خلق خود را جمع فرمود كه ميثاق دوستى با محمد ( ص ) و وصى او ببندند و چون خلق را در آن روز جمع كرد نامش را جمعه نهاد « 1 » .\r\nپيامبر ( ص ) فرموده‌اند : گزيده‌تر روزها روز جمعه است و مقصود از كلمه شاهد ( در آيهء سوم سورهء بروج ) آن است و روز عرفه مشهود است . « 2 »\r\n( 4 ) امام باقر فرموده است ، هر مسافرى كه با رغبت و محبت نسبت به جمعه نماز بگزارد ، خداى عز و جل به او پاداش صد نماز جمعهء شخص مقيم را ارزانى مىفرمايد . « 3 »\r\n( 5 ) امام صادق ( ع ) فرموده است ، هر كس در فاصلهء ظهر پنجشنبه تا ظهر جمعه از مؤمنان بميرد خدايش او را از فشار قبر در پناه مىگيرد . « 4 »\r\n( 6 ) همان حضرت فرموده است ، هيچ گامى به سوى نماز جمعه برداشته نمىشود ، مگر اينكه خداوند پيكر آن شخص را بر آتش حرام مىكند و هر كس همراه ايشان در صف اول نماز بگزارد ، چنان است كه همراه رسول خدا در صف اول نماز گزارده باشد . « 5 »\r\n\r\n\r\n","description":"","footnote":"\r\n( 1 ) . اين روايت از جابر جعفى از قول امام باقر ( ع ) با توضيح و تفصيل بيشترى در اختصاص شيخ مفيد ، ص 124 ، چاپ نجف ، آمده است . م .\r\n( 2 ) . براى اطلاع بيشتر از روايات ديگر در همين مورد به معانى الاخبار ، شيخ صدوق ، ص 298 ، مراجعه فرماييد . م .\r\n( 3 ) . با ذكر سلسله اسناد در ثواب الاعمال ، شيخ صدوق ، ص 59 ، آمده است . م .\r\n( 4 ) . در امالى صدوق ، ص 169 و ثواب الاعمال ، ص 177 ، آمده است . م .\r\n( 5 ) . امالى ، صدوق ، ص 221 . م .\r\n","page_name":" 530 ","page_number":530},
  {"content":"\r\n\r\n( 1 ) امير المؤمنين ( ع ) فرموده است ، مردم در نماز جمعه سه دسته‌اند : گروهى كه با سكوت و آرامش پيش از آنكه امام حاضر شده باشد ، حاضر مىشوند و همين كار ، كفارهء گناهان ده روز است . يعنى از جمعه تا جمعهء بعد و سه روز افزون بر آن و اين به مناسبت گفتار خداوند است كه فرموده است هر كس يك كار نيك انجام دهد براى او ده برابر آن خواهد بود . دستهء دوم گروهى كه فقط به ظاهر و براى ريا و تملق به نماز حاضر مىشوند و پاداش آنان هم فقط همين حضور ايشان است و بس . دسته ديگر آنان هستند كه در هنگامى كه امام مشغول سخنرانى است مىرسند يا هنگامى كه امام به نماز ايستاده است مىرسند و نماز مىگزارند ، اين گروه بر خلاف سنت عمل كرده‌اند ، و آنان از خداوند مسألت مىكنند ، ولى بدست خداوند است كه اگر بخواهد به آنان عطا مىفرمايد و اگر بخواهد ايشان را محروم مىكند . « 1 »\r\n( 2 ) امام باقر ( ع ) فرموده است ، چون خداوند بندگان را در قيامت مبعوث مىكند ، روزها هم در صحنه قيامت آشكار مىشود ، آنچنان كه مردم نام و خواص آنها را مىشناسند . روز جمعه پيشاپيش روزها حركت مىكند و پرتويى رخشان دارد و ديگر روزها از پى آن روان است . گويى عروسى گرامى و با وقار است كه به مردى آرزومند و توانگر هديه مىشود . و روز جمعه شاهد و گواه كسانى است كه در نماز جمعه شركت كرده‌اند . مؤمنان به اندازه شركت و پيشى گرفتن در گزاردن نماز جمعه وارد بهشت مىشوند . « 2 »\r\n( 3 ) امام باقر ( ع ) فرموده است ، نماز جمعه واجب است و جمع شدن براى آن هم همراه امام عادل واجب است . اگر كسى بدون علت سه نماز جمعه را ترك كند ، سه فريضه را ترك كرده است و هيچ كس جز منافق سه فريضه را ترك نمىكند . « 3 »\r\nو همان حضرت فرموده است ، هر كس بدون عذر سه جمعه پياپى نماز جمعه را ترك كند ، خداوند بر دلش زنگار مىزند . « 4 »\r\n( 4 ) پيامبر ( ص ) فرموده‌اند : روز جمعه برترين روزهاست . پاداش حسنات در آن دو چندان مىشود و درجات در آن برتر و دعاها پذيرفته و برآورده مىشود و اندوهها\r\n\r\n\r\n","description":"","footnote":"\r\n( 1 ) . امالى ، صدوق ، ص 223 ، م .\r\n( 2 ) . امالى ، صدوق ، ص 221 . م .\r\n( 3 ) . دعائم الاسلام ، قاضى نعمان مغربى ، ص 180 ، ج 1 . م .\r\n( 4 ) . بحار الانوار ، ص 163 ، ج 89 ، به نقل از كتاب المقنعه . م .\r\n","page_name":" 531 ","page_number":531},
  {"content":"\r\n\r\nدر آن مرتفع و حوائج بزرگ برآورده مىشود و آن روزى است كه شمار رهاشدگان از آتش جهنم افزوده مىگردد . هر كس حرمت و حق آن روز را بشناسد و دعا كند ، خداوند او را از آزادشدگان از جهنم قرار مىدهد و اگر در شب و روز جمعه بميرد ، همچون شهيد مرده است و در قيامت ايمن مبعوث مىشود . و هر كس حرمت آن را كوچك بشمارد و حق آن را تباه كند ، خداوند متعال او را به آتش جهنم مىاندازد ، مگر آنكه توبه كند . « 1 »\r\n( 1 ) از امير المؤمنين ( ع ) روايت شده كه فرموده است ، شب جمعه شبى رخشان و سپيد و روز آن بسيار درخشنده و تابناك است . هر كس شب جمعه درگذرد خداوند براى او رهايى از فشار قبر را مىنويسد و هر كس روز جمعه بميرد ، خداوند براى او رهايى از آتش را مرقوم مىفرمايد . « 2 »\r\n( 2 ) از امام صادق ( ع ) روايت شده است كه خداوند متعال از همه چيز ، چيزى را برگزيده است و از روزها ، روز جمعه را انتخاب فرموده است . « 3 »\r\n( 3 ) امام باقر ( ع ) فرموده است ، خداوند در هر شب جمعه از اول تا آخر شب ندا مىدهد : « آيا بندهء مؤمنى هست كه پيش از طلوع سپيده براى نيازهاى دنيا و آخرت خود مرا فرا خواند و حاجتش را برآورم ؟ آيا بندهء مؤمنى هست كه پيش از سپيده توبه كند و توبه‌اش را بپذيرم ؟ آيا بندهء مؤمنى هست كه روزى او بر او سخت و دشوار شده باشد و پيش از سپيده از من طلب افزونى كند تا بر روزيش بيفزايم و گشايش دهم ؟\r\nآيا بندهء مؤمن بيمار و دردمندى هست كه پيش از سپيده‌دم مرا فرا خواند و شفايش دهم ؟ آيا بندهء مؤمن زندانى و گرفتارى هست كه پيش از سپيده دم ، خلاص خود را مسألت كند و او را رهايى بخشم ؟ آيا بندهء مؤمن ستم ديده‌يى هست كه پيش از سپيده دم از من دادخواهى كند و او را يارى دهم و انتقامش را بگيرم ؟ » و اين ندا دادن همچنان تا طلوع سپيده ادامه دارد . « 4 »\r\n\r\n\r\n","description":"","footnote":"\r\n( 1 ) . بحار الانوار ، ص 274 ، ج 89 ، به نقل از كتاب عدة الداعى از قول حضرت رضا ( ع ) از پيامبر ( ص ) آمده است . م .\r\n( 2 ) . بحار الانوار ، صفحات 271 و 272 جلد 89 به نقل از محاسن برقى آمده است . م .\r\n( 3 ) . بحار الانوار ، ص 286 ، ج 89 ، به نقل از المقنعه ، آمده است . م .\r\n( 4 ) . رواياتى نظير اين روايت از دعائم الاسلام و تفسير على بن ابراهيم قمى و امالى صدوق در صفحات 266 و 279 جلد 89 بحار الانوار آمده است . م .\r\n","page_name":" 532 ","page_number":532},
  {"content":"\r\n\r\n( 1 ) امام صادق ( ع ) فرموده است ، بندهء مؤمن چون حاجتى از خداوند متعال مسألت مىكند ، برآوردن آن را تا روز جمعه به تأخير مىاندازد تا او را به فضل روز جمعه مخصوص فرمايد . « 1 »\r\n( 2 ) همان حضرت فرموده‌اند : خداوند را براى بندگان خويش كرامتهايى است كه در هر شب و روز جمعه به ايشان ارزانى مىفرمايد . بنا بر اين در شب و روز جمعه فراوان تسبيح و تهليل كنيد و خدا را بسيار ستايش كنيد و بر پيامبر ( ص ) فراوان درود فرستيد . « 2 »\r\n( 3 ) و هم از ايشان روايت شده است كه هر يك از شما كه به جمعه مىرسد ، به چيزى سرگرم نشود كه از عبادت باز ماند كه در آن روز خداوند بندگان را مىآمرزد و بر ايشان رحمت فرو مىفرستد . « 3 » و هم ايشان فرموده است ، صدقه دادن روز و شب جمعه هزار برابر است و درود فرستادن بر پيامبر و آل او موجب هزار حسنه و زدودن هزار سيئه و رسيدن به هزار درجه است . آن كس كه در شب جمعه بر پيامبر درود مىفرستد تا روز قيامت پرتوش در آسمانها رخشان است و همانا كه فرشتگان آسمانها براى او طلب آمرزش مىكنند و فرشتهء گماشته بر مرقد پيامبر ( ص ) تا روز قيامت براى او آمرزش خواهى مىكند . « 4 »\r\n( 4 ) باز از همان حضرت روايت است كه از شامگاه پنجشنبه تا غروب روز جمعه فرشتگانى از آسمان فرو مىآيند كه با ايشان قلمهاى زرين و صفحات سيمين است و در آن چيزى از اعمال جز درود فرستادن بر پيامبر ( ص ) را نمىنويسند . « 5 »\r\n( 5 ) زراره مىگويد : امام صادق ( ع ) چندان بر نماز جمعه ما را تشويق مىفرمود كه پنداشتيم مايل است براى آن به حضورش برسيم . پرسيدم : آيا فردا صبح به حضور شما بياييم . فرمود : نه ، منظورم اين بود كه هر كجا هستيد مواظب باشيد .\r\nغسل جمعه سنت و مستحب مؤكد است و ترك آن شايسته نيست و امير المؤمنين ( ع ) هر گاه مىخواست كسى را توبيخ كند ، مىفرمود : تو از كسى كه\r\n\r\n\r\n","description":"","footnote":"\r\n( 1 ) . محاسن برقى ، ص 58 و به نقل از آن در بحار الانوار ، ص 271 ، ج 89 ، آمده است . م .\r\n( 2 ) . المقنعه ، ص 25 و به نقل از آن در بحار الانوار ، ص 314 ، ج 89 ، آمده است . م .\r\n( 3 ) . ثواب الاعمال ، صدوق ، ص 34 . م .\r\n( 4 ) . المقنعه ، ص 26 و بحار الانوار ، ص 314 ، ج 89 ، آمده است . م .\r\n( 5 ) . خصال ، صدوق ، ص 31 ، ج 2 . م .\r\n","page_name":" 533 ","page_number":533},
  {"content":"\r\n\r\nغسل جمعه را ترك مىكند ناتوان‌ترى و فرموده است هر كس غسل جمعه كند ، از آن جمعه تا جمعهء بعد در طهارت معنوى است . « 1 »\r\n( 1 ) امام باقر ( ع ) فرموده است ، هر كس موى سبيل خود را روز جمعه كوتاه كند و ناخن بگيرد و هنگامى كه آن كار را انجام مىدهد بگويد « بنام خدا و براى خدا و بر سنت محمد و آل محمد » هيچ خراشهء ناخنى و هيچ تار مويى فرو نمىريزد مگر اينكه خداوند پاداش آزاد كردن يك برده براى او مىنويسد و بيمار نمىشود مگر به بيمارى مرگ ( پيش از مرگ گرفتار بيمارىهاى مكرر و ممتد نمىشود . ) « 2 »\r\n( 2 ) پيامبر ( ص ) فرموده‌اند : نماز جماعت بيست و پنج درجه از نماز فرد برتر است . « 3 »\r\n( 3 ) امام باقر فرموده است ، سه چيز موجب كفارهء گناهان است : وضو گرفتن در سحرهاى سرد ، رفتن شب و روز به نماز جماعت و مواظبت بر نماز جماعت . « 4 »\r\n( 4 ) پيامبر ( ص ) به عثمان بن مظعون « 5 » چنين فرمودند : اى عثمان ! هر كس نماز صبح را با جماعت بگزارد و سپس بنشيند و تا هنگام طلوع خورشيد به ذكر و ياد خدا مشغول شود ، براى او در بهشت هفتاد درجه است و فاصلهء ميان هر دو درجه به اندازهء مسافتى است كه اسب گزيده با شتاب و تاخت در هفتاد سال بپيمايد . و هر كس ظهر را با جماعت بگزارد براى او در بهشت عدن پنجاه درجه است كه فاصلهء ميان هر درجه به اندازه مسافتى است كه اسب گزيدهء تيز رو در پنجاه سال طى كند و هر كس نماز عصر را با جماعت بگزارد ، براى او پاداشى معادل آزاد كردن هشت تن از فرزندان اسماعيل ( ع ) است كه داراى زن و فرزند و سرپرست خانواده باشند . و هر كس نماز مغرب را در جماعت بگزارد براى او پاداشى معادل حج و عمره پذيرفته شده است و هر كس نماز عشا را با جماعت بگزارد ، براى او پاداشى همچون شب‌زنده‌دارى شب قدر است .\r\n\r\n\r\n","description":"","footnote":"\r\n( 1 ) . بحار الانوار ، ص 357 ، ج 89 ، به نقل از شهيد ثانى آمده است . م .\r\n( 2 ) . من لا يحضره الفقيه ، ص 30 و اصول كافى ، ص 417 ، ج 3 ، از قول حضرت صادق آمده است . در محجة البيضاء ، ص 323 ، ج 1 ، در اين مورد توضيحى هم آمده است . م .\r\n( 3 ) . به صورتهاى مختلف در منابع اهل سنت هم آمده است . رك . به : اللؤلؤ و المرجان فيما اتفق عليه الشيخان ، ص 128 ، ج 1 . م .\r\n( 4 ) . معانى الاخبار ، ص 314 و خصال صدوق ، ص 42 ، ج 1 و محاسن برقى ، ص 4 . م .\r\n( 5 ) . از اصحاب و مهاجران بسيار محترم كه هر دو هجرت به حبشه را هم انجام داده و به سال دوم هجرت درگذشته است . رك . به : استيعاب ، ص 85 ، ج 3 ، در حاشيه اصابه . م .\r\n","page_name":" 534 ","page_number":534},
  {"content":"\r\n\r\n( 1 ) و نيز پيامبر فرموده‌اند : آيا شما را به چيزى راهنمايى كنم كه خطاها را بيامرزد و بر حسنات بيفزايد ؟ گفته شد : آرى ، فرمودند : با وجود سختىها ، وضو گرفتن و فراوان به سوى مسجد گام برداشتن و منتظر نشستن پس از نماز براى نماز ديگر و هيچ كس از شما نيست كه در خانهء خود تطهير كند و همراه مسلمانان نماز جمعه بگزارد و براى نماز ديگر منتظر بنشيند ، مگر اينكه فرشتگان عرضه مىدارند : خدايا ، او را بيامرز ، خدايا او را رحمت فرماى . و چون براى نماز به پا مىخيزيد ، صفهاى خود را راست و استوار بداريد و فاصله‌ها را پر كنيد و چون امام شما تكبير گفت ، شما هم تكبير بگوييد . براى مردها صفهاى جلو بهتر است و صفهاى آخر كم ارزش‌تر .\r\n( 2 ) همان حضرت فرموده‌اند : هر كس از جماعت و گروه مسلمانان جدا شود ، قيد اسلام را از گردن برداشته است . گفته شد : اى رسول خدا ! منظور از جماعت مسلمانان چيست ؟ فرمود : يعنى جماعتى كه بر حق هستند ، هر چند شمارشان اندك باشد .\r\n( 3 ) امام صادق ( ع ) فرموده است ، پيامبر ( ص ) با همسايگان مسجد شرط فرمودند كه براى نمازها در مسجد حاضر شوند و فرمودند : آيا اين كسانى كه براى نماز در مسجد حاضر نمىشوند بس مىكنند يا آنكه بگويم كسى اذان و اقامه بگويد و اگر حاضر نشدند به مردى از اهل بيت خودم يعنى على ( ع ) دستور دهم خانهء آنان را كه به نماز نمىآيند با هيزم و هيمه آتش بزند .\r\n( 4 ) و نيز فرموده‌اند : روزى پيامبر ( ص ) نماز صبح گزاردند و چون نماز تمام شد روى به اصحاب خود فرمودند و سؤال كردند : آيا فلان و فلان در نماز حاضر شده‌اند ؟\r\nگفتند : نه ، پرسيدند : آيا آنان در سفرند ؟ گفتند : نه ، فرمودند : همانا حضور در هيچ نمازى بر منافقان سخت‌تر از حضور در نماز صبح و عشاء نيست و اگر آنان فضيلت اين دو نماز را بدانند ، اگر با سختى هم باشد حاضر مىشوند . « 1 »\r\n( 5 ) و پيامبر فرموده‌اند : همانا صفهاى نماز جماعت امت من همچون صفهاى فرشتگان آسمان است و گزاردن يك ركعت با جماعت معادل بيست و چهار ركعت است كه هر ركعت آن در نظر خداوند محبوب‌تر از عبادت چهل سال است . هر مؤمنى كه به نماز جماعت مىرود ، خداوند ترس‌هاى روز قيامت را بر او تخفيف مىدهد و سبك مىفرمايد و سپس فرمان مىدهد او را به بهشت برند ، و بلند خواندن\r\n\r\n\r\n","description":"","footnote":"\r\n( 1 ) . اين روايت به همين صورت به نقل از من لا يحضره الفقيه صدوق ( رضي الله عنه ) ، در ص 343 جلد اول محجة البيضاى فيض كاشانى ( رضي الله عنه ) آمده است . م .\r\n","page_name":" 535 ","page_number":535},
  {"content":"\r\n\r\nقرائت نماز چنان است كه لهيب و شرارهء آتش را به همان اندازه كه صداى شخص مىرسد از او دور مىكند و براحتى از پل صراط مىگذرد و با وارد شدن به بهشت شادمانى بسيار به او دست مىدهد . همچنين پيامبر ( ص ) فرموده‌اند : هر كس نماز عشاء و نماز صبح را با جماعت بگزارد ، در پناه خداى عز و جل قرار مىگيرد . « 1 »\r\n( 1 ) امام باقر ( ع ) فرموده است ، از همسايگان مسجد كه نماز خود را در مسجد نگزارند ، نمازشان پذيرفته نيست ، مگر آنكه بيمار و گرفتار باشند . « 2 »\r\n( 2 )\r\n\r\nمجلس چهل و ششم در فضيلت مساجد\r\n( 3 ) خداوند متعال در آيهء يك صد و بيست و هفت سورهء بقره فرموده است « هنگامى كه ابراهيم و اسماعيل ديوارهاى كعبه را برافراشتند و عرضه داشتند پروردگارا از ما بپذير كه تو شنوا و دانايى . » و در آيهء هيجدهم سورهء توبه فرموده است « همانا فقط كسانى كه به خدا و روز قيامت ايمان آورده ، نماز را بر پا مىدارند و زكات را مى - پردازند و از كسى جز خدا نمىترسند و مساجد را آباد مىكنند و شايد كه ايشان از هدايت يافتگان باشند . »\r\n( 4 ) بدان كه اين آيه را شأن نزول و داستانى است : يكى از سران قريش اسير مسلمانان شد . گروهى از مسلمانان او را سرزنش كردند كه كافر است و قطع پيوند خويشاوندى كرده است و مشركان را در جنگ با پيامبر ( ص ) و مسلمانان يارى داده است . آن مرد گفت : چرا فقط معايب ما را برمىشمريد و كارهاى پسنديده ما را نمى - گوييد ؟ گفتند : كارهاى پسنده شما چيست ؟ گفت : ما مسجد الحرام را آباد مىداريم ، پرده دار كعبه‌ايم ، اسيران را آزاد مىكنيم ، اشخاص خائف و ترسان را امان مىدهيم و عهده‌دار سقايت حاجيانيم و خداوند متعال ، آيهء هفدهم سورهء توبه را نازل فرمود كه در آن مىفرمايد « مشركان را كه خود گواهى بر كفر خويش مىدهند نرسد كه مساجد را آباد دارند . اعمال آنان تباه است . » و سپس فرموده است « همانا فقط آباد كردن\r\n\r\n\r\n","description":"","footnote":"\r\n( 1 ) . اين روايت هم از قول حضرت صادق و از همان منبع در همان صفحهء محجة البيضاء آمده است . م .\r\n( 2 ) . در صفحهء 103 من لا يحضره الفقيه و به نقل از آن در صفحهء 342 جلد اول محجة البيضاى فيض كاشانى آمده است . م .\r\n","page_name":" 536 ","page_number":536},
  {"content":"\r\n\r\nمساجد بر عهده كسانى است كه به خدا و روز قيامت ايمان دارند . « 1 »\r\n( 1 ) مشركان مىپنداشته‌اند كه آبادى مسجد يعنى ساختمان آن و رفت و روب و و آراستن و گچكارى و امثال آن است و خداوند بيان فرموده است كه آبادى مساجد نخست به ايمان آوردن به خداوند و سپس به فراوانى ركوع و سجود و اطاعت و عبادت است .\r\n( 2 ) و خداوند در سورهء نور فرموده است « در خانه‌هايى كه خداوند اجازه فرموده برافراشته شود و نام خداوند در آن برده شود . » و منظور مساجد است كه بدين گونه آباد و مرمت مىشود و آيهء يك صد و بيست و هفتم سورهء بقره هم ناظر به همين معنى است .\r\n( 3 ) و خداوند متعال در سورهء جن فرموده است « همانا مساجد مخصوص خداست پس نبايد با خداوند هيچ كس غير از او را پرستش كنيد . » و بدين گونه مساجد را به خود اضافهء تخصيصى فرموده ، همچنان كه كعبه را بر خود اضافه فرموده و گفته است « پس پروردگار اين خانه را عبادت كنند . » ( آيهء سوم سورهء ايلاف . )\r\n( 4 ) امام صادق فرموده است ، خداوند به چيزى برتر از سكوت و رفتن به مسجد پرستش نشده است . و فرموده است سه چيز به پيشگاه خداوند عز و جل شكايت مى - برند : مسجدى كه خراب شده و مردم در آن نماز نمىگزارند . دانايى كه ميان نادانان گرفتار باشد . قرآن بسته‌اى كه بر آن گرد و خاك نشسته و كسى آن را نمىخواند . « 2 »\r\n( 5 ) امام باقر فرموده است در كوفه مساجدى فرخنده و مساجدى لعنت شده است .\r\nاما مساجد فرخنده و مبارك ، از جملهء آنها مسجد غنى است و به خدا سوگند كه قبله آن مستقيم و سرشت آن پاكيزه است و همانا آن را مرد مؤمنى ساخته است و دنيا از ميان نخواهد رفت مگر اينكه كنار آن مسجد دو چشمه خواهد جوشيد و كنار آن دو بوستان بوجود خواهد آمد . ولى اهل آن مسجد نفرين شده‌اند و سعادت حضور در آن از ايشان سلب شده است . ديگر مسجد بنى ظفر و مسجد سهله و مسجد حمراء و مسجد جعفى است كه امروز ديگر مسجد ايشان نيست و به آن درس هم مىگويند .\r\nاما مساجد نفرين شده عبارت است از : مسجد ثقيف ، مسجد اشعث ، مسجد جرير\r\n\r\n\r\n","description":"","footnote":"\r\n( 1 ) . در تفسير ابو الفتوح رازى ، صفحهء 469 جلد پنجم ، چاپ مرحوم آقاى شعرانى ، ضمن نقل اين موضوع آمده است كه اسير مذكور عباس عموى پيامبر ( ص ) بوده است . م .\r\n( 2 ) . خصال ، صدوق ، ص 69 ، ج 1 . م .\r\n","page_name":" 537 ","page_number":537},
  {"content":"\r\n\r\nبجلى و مسجد سماك و مسجدى در ناحيه حمراء كه بر روى گور فرعونى از فرعون‌هاى روزگار ساخته شده است . « 1 »\r\n( 1 ) امام صادق ( ع ) فرموده است ، امير المؤمنين على ( ع ) از نماز گزاردن در پنج مسجد كوفه نهى فرموده است ، مسجد اشعث بن قيس ، مسجد جرير بن عبد الله بجلى ، مسجد سماك بن مخرمة ، مسجد شبث بن ربعى و مسجد تيم . گويد : امير المؤمنين على ( ع ) هر گاه به مسجد آنان مىنگريست مىفرمود : اين همچون بيعت تيم است و معناى آن اين بود كه آنان از روى بغض و كينه ، همراه على ( ع ) نماز نمىگزاردند . نفرين خدا بر آنان باد . « 2 »\r\n( 2 ) امير المؤمنين على ( ع ) فرموده است ، حريم مسجد از هر سو چهل ذراع است و همسايگى مسجد از هر سو تا چهل خانه است . « 3 »\r\n( 3 ) پيامبر ( ص ) فرموده‌اند : هر كس مسجدى را رفت و روب كند ، خداوند برايش پاداش آزاد كردن برده‌يى مىنويسد و هر كس هر چيزى را از آن كه چشمى را ناخوش آيد بيرون برد ( غبارروبى كند ) خدايش دو بهره از رحمت خويش برايش مى - نويسد . « 4 »\r\n( 4 ) و همان حضرت فرموده‌اند : هر كس روز پنجشنبه و شب جمعه مسجد را جاروب كند و همان اندازه خاكى كه در چشم مىنشيند ، بيرون ببرد خدايش او را مىآمرزد . « 5 »\r\n( 5 ) اصبغ بن نباته مىگويد : روزى در مسجد كوفه حضور امير المؤمنين ( ع ) بوديم .\r\nفرمود : اى مردم كوفه ! خداوند نسبت به شما محبتهايى فرموده كه نسبت به كس ديگرى\r\n\r\n\r\n","description":"","footnote":"\r\n( 1 ) . غنى ، جعفى ، ظفر نام قبيله‌هايى است كه نامشان در صفحات 247 و 342 و 409 جمهرة انساب العرب ابن حزم اندلسى ، چاپ عبد السلام محمد هارون ، مصر ، 1391 ق آمده است . و اين روايت در صفحهء 484 كتاب الغارات ثقفى ، درگذشتهء 283 قمرى ، چاپ استاد فقيد جلال الدين محدث ارموى و به نقل از آن و منابع ديگر در صفحهء 360 جلد هشتاد و سوم بحار الانوار آمده است . م .\r\n( 2 ) . خصال ، صدوق ، ص 270 ، همراه با ترجمه آقاى كمره‌يى . م .\r\n( 3 ) . بحار الانوار ، ص 3 ، ج 84 ، به نقل از خصال صدوق با ذكر سلسله اسناد آمده است . م .\r\n( 4 ) . امالى صدوق ، ص 108 و به نقل از آن با توضيح در بحار الانوار ، ص 383 ، ج 82 آمده است . م .\r\n( 5 ) . ثواب الاعمال ، صدوق ( رضي الله عنه ) ، ص 51 ، چاپ آقاى غفارى . م .\r\n","page_name":" 538 ","page_number":538},
  {"content":"\r\n\r\nچنان نكرده است . نخست اينكه جايگاه نماز و مسجد شما را برترى داده است .\r\nآنجا ( مسجد كوفه ) خانه آدم و نوح و ادريس عليهم السلام است و محلى است كه ابراهيم خليل ( ع ) و برادرم خضر ( ع ) و خودم در آن نماز مىگزاريم و مسجد شما يكى از چهار مسجدى است كه خداوند آن را برگزيده است . گويى روز قيامت آن را شبيه اشخاصى كه محرم هستند در دو جامه سپيد مىبينم كه براى نمازگزاران در خود و اهل خويش شفاعت مىكند و شفاعتش پذيرفته مىشود و روزگار سپرى نخواهد شد تا اينكه حجر الاسود در آن نصب شود و زمانى خواهد آمد كه جايگاه نماز گزاردن مهدى ( ع ) - كه از فرزندزادگان من است - مىشود و جايگاه نماز گزاردن همهء مؤمنان و دل هر مؤمنى به سوى آن است . اين مسجد خود را خلوت مگذاريد و با نماز گزاردن در آن به خداوند متعال تقرب جوييد و براى برآمدن حوائج خود در آن مسجد دعا كنيد و اگر مردم بركاتى را كه در اين مسجد است بدانند ، از دورترين نقاط زمين هر چند با كشيدن خودشان بر زمين و برف باشد به زيارت آن مىآيند . « 1 »\r\n( 1 ) امام صادق ( ع ) فرموده است ، بر شما باد به رفتن به مساجد كه آنها خانه‌هاى خدا در زمين است . هر كس در حالى كه خود را پاكيزه كرده باشد به مسجد برود ، خدايش او را از گناهان پاك مىكند و او را از زائران خود مىنويسد . در مساجد بسيار نماز بگزاريد و دعا كنيد و در مساجد مختلف نماز بگزاريد كه هر سرزمين و بقعه ، روز رستاخيز براى كسى كه در آن نماز گزارده است گواهى مىدهد . « 2 »\r\n( 2 ) همان حضرت فرموده است ، هيچ فرشتهء مقرب و پيامبر مرسل و بندهء صالحى وارد كوفه نشده مگر اينكه در مسجد آن نماز گزارده است و رسول خدا ( ص ) هم شب معراج چون از فراز مسجد كوفه عبور فرمود ، فرشته از خداوند كسب اجازه كرد و پيامبر ( ص ) دو ركعت نماز در آن گزاردند . نماز واجب در آن مسجد پاداش هزار نماز دارد و نماز مستحب پاداش پانصد نماز دارد و نشستن در آن مسجد بدون قرآن خواندن هم عبادت است . و به اين مسجد برو هر چند با زحمت و سختى باشد . « 3 »\r\n( 3 ) پيامبر ( ص ) فرموده‌اند : هر كس به مسجدى برود كه در آن نماز جماعت باشد ،\r\n\r\n\r\n","description":"","footnote":"\r\n( 1 ) . بحار الانوار ، ص 390 ، ج 100 ، چاپ جديد ، كتاب المزار . م .\r\n( 2 ) . امالى صدوق ، ص 120 و به نقل از آن در بحار الانوار ، ص 384 ، ج 83 ، آمده است . م .\r\n( 3 ) . به نقل از كتاب الغارات ثقفى در بحار الانوار ، ص 359 ، ج 83 ، آمده است . م .\r\n","page_name":" 539 ","page_number":539},
  {"content":"\r\n\r\nبه هر گامى كه برمىدارد براى او هفتاد هزار حسنه نوشته مىشود و همان اندازه بر درجه‌اش افزوده مىشود و اگر در آن حال بميرد ، خداوند هفتاد هزار فرشته بر او مىگمارد كه در گورش او را ديدار كنند و در وحدت و تنهايى انيس او باشند و تا هنگامى كه مبعوث شود براى او استغفار مىكنند .\r\n( 1 ) پيامبر ( ص ) فرموده‌اند : هر كس صداى اذان را در مسجد بشنود و بدون عذر و علتى از آن بيرون رود ، منافق است . مگر اينكه بخواهد به مسجد برگردد . « 1 »\r\n( 2 ) و همان حضرت فرموده‌اند : هر كس مسجدى بسازد كه خداى در آن ياد كرده شود ، خداوند براى او خانه‌يى در بهشت مىسازد و هر كس يك برده مسلمان را آزاد كند ، مايهء آزادى او از دوزخ است و هر كس موى خود را در اسلام و راه خدا سپيد كرده باشد ، آن سپيدى در قيامت براى او نور خواهد بود .\r\n( 3 ) و همان حضرت فرموده‌اند : هر كس سخن و حديث او قرآن ، و خانه‌اش مسجد باشد ، خدايش براى او خانه‌يى در بهشت مىسازد . « 2 »\r\nامير المؤمنين على ( ع ) فرموده است نماز در بيت المقدس معادل هزار نماز و نماز در مسجد بزرگ شهر معادل صد نماز و نماز در مسجد قبيله معادل دوازده نماز است . و نمازى كه مرد به تنهايى در خانهء خود مىخواند فقط يك نماز است . « 3 »\r\n( 4 ) و همان حضرت فرموده است ، هر كس به مسجد آمد و شد كند به يكى از اين خصال هشتگانه مىرسد ، دست يافتن به برادرى دينى كه در راه خدا از يك ديگر بهره‌مند مىشوند ، يا دانش تازه‌يى ، يا آيهء محكمى يا شنيدن كلمه‌يى كه او را به هدايت رهنمون كند يا رحمتى كه منتظر آن است ، يا كلمه‌يى كه او را از كار زشتى باز دارد ، يا ترك كردن گناهى از روى حيا يا بيم از خداوند . « 4 »\r\n( 5 ) امام صادق ( ع ) فرموده است ، بهترين مساجد زنان شما ، خانه‌هاى شماست . « 5 »\r\n\r\n\r\n","description":"","footnote":"\r\n( 1 ) . امالى صدوق ، ص 300 و به نقل از آن در بحار الانوار ، ص 372 ، ج 83 ، آمده است . م .\r\n( 2 ) . از قول حضرت صادق از پيامبر ( ص ) در همان صفحهء امالى و صفحهء 385 همان جلد بحار الانوار نقل شده است . م .\r\n( 3 ) . دعائم الاسلام ، قاضى نعمان ، ص 148 ، ج 1 ، چاپ مصر ، 1383 قمرى . م .\r\n( 4 ) . نهايه ، شيخ طوسى ، ص 23 ، و محاسن برقى ، ص 48 و قرب الاسناد حميرى ، ص 33 ، چاپ سنگى . م .\r\n( 5 ) . تهذيب الاحكام ، شيخ طوسى ، ص 325 ، ج 1 . م .\r\n","page_name":" 540 ","page_number":540},
  {"content":"\r\n\r\n( 1 ) پيامبر ( ص ) فرموده‌اند : هر گاه ديديد قرآنها آراسته و مساجد زيور شده و مناره‌ها بلند و طولانى شده و قرآن را فقط براى نشان دادن آواز خوش مىخوانند و مساجد راه عبور و مرور است ، در آن زمان ، مؤمن از كبريت احمر هم كمياب‌تر و گرانبهاتر است . همانا مساجد چنان مردمى آراسته و ظاهر بدنهايشان پاكيزه است ، ولى دلهاى ايشان پليدتر از لاشه مردار است .\r\n( 2 )\r\n\r\nمجلس چهل و هفتم در فضيلت ماه رمضان\r\n( 3 ) ماه رمضان را از اين جهت رمضان ناميده‌اند كه در آن ماه گاهى از شدت گرما بره‌هاى گوسپندان و كره شترها مىمرده‌اند و گفته شده است به اين نام ، از آن جهت ناميده شده كه گناهان را ذوب و نابود مىكند .\r\n( 4 ) خداوند در آيهء يك صد و هشتاد و سوم سورهء بقره فرموده است . « اى اهل ايمان بر شما هم روزه گرفتن نوشته و مقرر گرديد همچنان كه بر كسانى كه پيش از شما بوده‌اند واجب بوده است و اين براى آن است كه شما پرهيزگار شويد . »\r\n( 5 ) و هم در آيهء يك صد و هشتاد و پنجم همان سوره فرموده است « ماه رمضان ماهى است كه قرآن در آن نازل شده است براى هدايت مردم و با دلايل روشن براى راهنمايى و امتياز حق از باطل . »\r\n( 6 ) امام باقر ( ع ) فرموده است ، پيامبر ( ص ) در جمعهء آخر ماه شعبان خطبه‌يى ايراد فرمودند و پس از حمد و نيايش خداوند چنين فرمودند : اى مردم ! همانا ماهى بر شما سايه مىافكند كه در آن شب قدر قرار دارد كه از هزار ماه برتر است . ماه رمضان است كه خداوند روزه گرفتن آن را واجب فرموده است و براى شبى از آن شب زنده - دارى و نماز مستحب گزاردن را مقرر فرموده است و هر كس در آن شب نماز مستحبى بگزارد پاداش آن معادل نماز گزاردن هفتاد شب در ماه‌هاى ديگر است ، هر كس در ماه رمضان يكى از كارهاى پسنديده و مستحب را انجام دهد ، براى او پاداشى معادل پاداش عبادات واجب مقرر مىفرمايد و هر كس در ماه رمضان يكى از واجبات را انجام دهد ، چنان است كه هفتاد فريضه در ماه‌هاى ديگر . رمضان ماهى است كه خداوند بر روزى مؤمن در آن مىافزايد و هر كس در آن ماه ، روزه دار مؤمنى را افطار دهد ، نزد خداوند پاداشى چون آزاد كردن برده خواهد داشت و گناهان گذشته‌اش\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nآمرزيده خواهد شد . گفتند : اى رسول خدا ! همهء ما بر اين كار كه به روزه دار افطار بدهيم توانا نيستيم . فرمودند : خداوند متعال ، كريم است و اين پاداش را به هر كس كه با يك جرعه شير يا آب گوارا يا دو دانه خرماى كوچك كسى را افطار دهد و بر بيشتر از آن قدرت نداشته باشد عنايت مىفرمايد . و هر كس در اين ماه بر بردگان خويش تخفيف دهد ، حسابش تخفيف مىيابد . رمضان ماهى است كه آغاز آن رحمت و ميانه‌اش آمرزش و پايان آن پذيرش دعا و رهايى از آتش دوزخ است و شما را در اين ماه از چهار خصلت چاره نيست ، دو خصلت آن موجب خشنودى خداوند از شماست و آن گواهى دادن به يكتايى خداوند و رسالت من است و از دو خصلت آن خودتان بىنياز نيستيد كه عبارت است از مسألت حوائج و بهشت . و از خداوند در اين ماه براى خود عافيت را مسألت كنيد و از آتش دوزخ به خداى خود پناه بريد . « 1 »\r\n( 1 ) امام باقر ( ع ) فرموده است ، پيامبر ( ص ) چون به هلال رمضان نظر مىكردند رو به قبله مىايستادند و چنين عرضه مىداشتند : « پروردگارا ! اين ماه را با امنيت و ايمان و سلامتى و اسلام و عافيت شايان و روزى فراخ و از ميان رفتن بيمارىها و توفيق تلاوت قرآن و كمك به نماز و روزه بر ما در آور . پروردگارا ! ما را براى رمضان و رمضان را براى ما سالم بدار . پروردگارا ! ما را در اين ماه سالم بدار ، آنچنان كه چون سپرى شود ما را عفو فرموده و آمرزيده باشى و مورد رحمت خويش قرار داده باشى . » آنگاه روى خويش را به مردم مىكرد و چنين مىفرمود : اى مردم ! چون هلال ماه رمضان طلوع مىكند ، شيطان‌هاى سركش به زنجير كشيده مىشوند و درهاى آسمان و بهشت و دروازه‌هاى رحمت گشوده و درهاى دوزخ بسته مىشود .\r\nدعا پذيرفته مىشود و خداوند متعال به هنگام هر افطار ، گروهى از بندگان خويش را از آتش دوزخ نجات مىدهد و همه شب سروشى ندا مىدهد آيا سئوال‌كننده و آمرزش خواهى هست ؟ پروردگارا ! به هر كس كه انفاق مىكند عطا فرماى و اموال هر بخيل و ممسك را نابود فرماى . تا آنكه هلال شوال طلوع مىكند ، به مؤمنان\r\n\r\n\r\n","description":"","footnote":"\r\n( 1 ) . اين روايت با تفاوت اندكى در روايت دوم در صفحات 71 و 80 كتاب فضائل الاشهر الثلاثة شيخ صدوق ( رضي الله عنه ) ، چاپ دانشمند محترم آقاى غلامرضا عرفانيان ، نجف ، 1396 ق ، آمده است . ايشان مآخذ اين روايات را از كتابهاى ديگر هم نشان داده‌اند . م .\r\n","page_name":" 542 ","page_number":542},
  {"content":"\r\n\r\nندا داده مىشود كه فردا بامداد براى دريافت پاداشهاى خود آماده باشيد كه روز پاداش است . ( 1 ) امام باقر ( ع ) مىفرموده است سوگند به كسى كه جان من در دست اوست اين پاداش درهم و دينار نيست . « 3 »\r\n( 2 ) امام باقر ( ع ) فرموده است ، همانا خداوند تبارك و تعالى را فرشتگانى است كه بر روزه داران گماشته‌اند و همه شب هنگام افطار به آنان مىگويند : اى بندگان خدا ! مژده باد بر شما كه اندكى گرسنگى كشيديد و فراوان سير خواهيد شد . شما فرخنده شديد و رقم فرخندگى بر شما زده شد و چون شب آخر رمضان فرا مىرسد ، به آنان ندا مىدهند كه اى بندگان خدا ! بر شما مژده باد كه خداوند شما را آمرزيد و توبهء شما را پذيرفت و بنگريد كه در آينده چگونه خواهيد بود . « 1 »\r\n( 3 ) پيامبر ( ص ) فرموده‌اند : در ماه رمضان خداوند پاداش كارهاى نيكو را چند برابر مىكند و خطاها را محو مىفرمايد و درجات را مىافزايد . هر كس در اين ماه صدقه‌يى دهد ، خدايش مىآمرزد و هر كس به بردگان خود نيكى كند ، خدايش مىآمرزد و هر كس خشم خويش را فرو خورد ، خدايش مىآمرزد و هر كس خلق خويش را نيكو كند و پيوند خويشاوندى را در آن ماه رعايت كند ، خدايش مىآمرزد .\r\n( 4 ) سپس فرمودند : اين ماه شما چون ديگر ماهها نيست . چون به سوى شما فرا مىرسد با بركت و رحمت فرا مىرسد و چون از شما سپرى مىشود با آمرزش گناهان سپرى مىگردد . اين ماهى است كه كارهاى پسنديده را در آن دو چندان پاداش است و كارهاى خير در آن پذيرفته است . هر كس از شما در اين ماه براى خدا دو ركعت نماز مستحب بگزارد خدايش مىآمرزد . سپس فرمودند : بدبخت واقعى كسى است كه اين ماه بر او بگذرد و گناهانش آمرزيده نشود و او در آن هنگام كه نيكوكاران به پاداشهاى خداوند كريم مىرسند زيانكار خواهد بود . « 2 »\r\n( 5 ) امام صادق فرموده است ، هر كس روزهء خود را به گفتار پسنديده و كردار پسنديده ختم كند ، خداوند روزه‌اش را مىپذيرد . گفته شد : اى پسر رسول خدا ! گفتار پسنديده و كردار پسنديده چيست ؟ فرمود : گواهى دادن به اينكه خدايى جز پروردگار يكتا نيست . پرسيدند : كردار پسنديده چيست ؟ فرمود : بيرون كردن فطريه\r\n\r\n\r\n","description":"","footnote":"\r\n( 3 ) . اين روايت با تفاوت اندكى در روايت دوم در صفحات 71 و 80 كتاب فضائل الاشهر الثلاثة شيخ صدوق ( رضي الله عنه ) ، چاپ دانشمند محترم آقاى غلامرضا عرفانيان ، نجف ، 1396 ق ، آمده است . ايشان مآخذ اين روايات را از كتابهاى ديگر هم نشان داده‌اند . م .\r\n( 1 ) . با ذكر سلسله اسناد در صفحهء 33 امالى صدوق و به نقل از آن در بحار الانوار ، ص 361 ، ج 96 ، چاپ جديد ، آمده است . م .\r\n( 2 ) . با ذكر سلسله اسناد در صفحهء 33 امالى صدوق و به نقل از آن در بحار الانوار ، ص 361 ، ج 96 ، چاپ جديد ، آمده است . م .\r\n","page_name":" 543 ","page_number":543},
  {"content":"\r\n\r\nاز اموال .\r\n( 1 ) و همان حضرت فرموده‌اند : خداوند را در هر شب از ماه رمضان گروهى آزاد كرده و رسته از آتش است . غير از كسى كه با مسكر و مواد مست‌كننده افطار كند و چون شب آخر رمضان فرا مىرسد به اندازهء همهء كسانى كه در طول ماه آمرزيده است ، مىآمرزد . « 1 »\r\n( 2 ) پيامبر ( ص ) چون ماه رمضان نزديك شد ، سه روز باقى مانده از شعبان ، به بلال امر فرمودند ندا دهد و مردم جمع شوند و چون مردم جمع شدند ، پيامبر ( ص ) به منبر رفتند و پس از حمد و ثناى خداوند چنين بيان فرمودند : اى مردم ! اين ماه كه شما را فرا رسيده ، برترين ماههاست و در آن شبى قرار دارد كه بهتر از هزار ماه است . در اين ماه درهاى دوزخ بسته و درهاى بهشت گشوده مىشود . هر كس اين ماه را دريابد و آنچنان رفتار نكند كه آمرزيده شود ، خدايش از رحمت خود دور بداراد . و هر كس امكان خدمت به پدر و مادر برايش فراهم شود و چنان رفتار نكند كه آمرزيده شود از رحمت خدا دور بادا و هر آن كس كه نام من پيش او برده شود و بر من درود نفرستد و آمرزيده نشود از رحمت خدا دور بادا . « 2 »\r\n( 3 ) امام باقر ( ع ) فرموده است : براى هر چيز ، بهارى است و بهار قرآن ، ماه رمضان است . « 3 »\r\n( 4 ) امير المؤمنين على ( ع ) فرموده است : بر شما باد در ماه رمضان به فراوانى استغفار و دعا ، كه دعا بلا را از شما دفع مىكند و استغفار ، گناهان شما را محو مىكند . « 4 »\r\nپيامبر ( ص ) فرموده‌اند : هر مؤمنى كه ماه رمضان را براى رضاى خداوند روزه بگيرد ، خداوند هفت خصلت را براى او واجب و مقرر مىفرمايد : نخست اينكه ، اعمال ناروايى را كه با اعضاى خود انجام داده است از ميان مىبرد . دوم ، او را به رحمت خويش نزديك مىكند . سوم ، خطاهاى پدرش را مىآمرزد . چهارم ،\r\n\r\n\r\n","description":"","footnote":"\r\n( 1 ) . هر دو در امالى صدوق و ثواب الاعمال و امالى شيخ طوسى و به نقل از آنها در صفحات 362 و 313 همان جلد بحار الانوار آمده است . م .\r\n( 2 ) . ثواب الاعمال صدوق ( رضي الله عنه ) ، ص 90 ، چاپ آقاى على اكبر غفارى ، و تهذيب ، شيخ طوسى ، ص 406 ، ج 1 . م .\r\n( 3 ) . معانى الاخبار ، صدوق ، ص 228 و بحار الانوار ، ص 386 ، ج 96 . م .\r\n( 4 ) . به نقل از صفحهء 37 امالى صدوق در صفحهء 379 همان جلد بحار الانوار آمده است . م .\r\n","page_name":" 544 ","page_number":544},
  {"content":"\r\n\r\nدشوارىهاى مرگ را بر او آسان مىفرمايد . پنجم ، او را از تشنگى و گرسنگى قيامت امان مىدهد . ششم ، آزادى از آتش دوزخ به او عنايت مىكند . هفتم ، از ميوه‌هاى بهشت به او مىخوراند . « 1 »\r\n( 1 ) ابو هريره گفته است ، پيامبر ( ص ) ضمن ايراد خطبه‌يى فرمودند : اى مردم ! هر كس ماه رمضان را با سكوت و آرامش روزه بگيرد و چشم و گوش و زبان و دستها و ديگر اندام خود را از گناه و دروغ و غيبت و آزار رساندن باز دارد ، روز قيامت چنان مقرب مىشود كه زانوانش كنار زانوهاى ابراهيم خليل ( ع ) قرار مىگيرد . « 2 »\r\n( 2 ) پيامبر ( ص ) فرموده‌اند : مردى از امت خود را در خواب ديدم كه از تشنگى زبانش بيرون افتاده بود و هر گاه مىخواست كنار حوض كوثر برود و آب بياشامد جلوش را مىگرفتند . در اين حال روزهء ماه رمضان او آمد و او را آب داد و سيراب كرد . « 3 »\r\n( 3 ) على بن مغيره مىگويد : به امام موسى بن جعفر ( ع ) گفتم پدرم از جد شما در بارهء اينكه در هر شب يك ختم قرآن بخواند پرسيده بود و ايشان گفته بودند : در هر شب يك ختم قرآن ؟ پدرم گفته بود : منظورم شبهاى ماه رمضان است . باز ايشان گفته بودند : در شبهاى رمضان ؟ پدرم گفته بود : آرى و ايشان فرموده بودند : هر چه بتوانى بخوان و معمولا پدرم در ماه رمضان چهل بار قرآن را ختم مىكرد . من هم پس از مرگ پدرم به همين اندازه‌ها قرآن مىخوانم ، گاه كمتر و گاه بيشتر ، بستگى به فراغت و آمادگى يا خستگى من دارد و چون روز عيد فطر مىرسد ثواب يك ختم را به پيامبر و يكى را به على و يكى را به فاطمه عليهم السلام هديه مىكنم و براى هر يك از ائمهء ديگر تا شما ، چنين مىكنم . يعنى براى هر يك ، ثواب يك ختم قرآن و تاكنون هم اين كار را ادامه مىدهم . در مقابل اين چه پاداشى براى من خواهد بود ؟ فرمود : پاداش تو اين است كه روز قيامت با آنان خواهى بود . من تكبير گفتم و با تعجب پرسيدم : چنين پاداشى براى من است ؟ سه بار فرمود : آرى . « 4 »\r\n\r\n\r\n","description":"","footnote":"\r\n( 1 ) . به نقل از خصال و امالى و علل الشرائع صدوق ( رضي الله عنه ) ، در صفحهء 369 همان جلد بحار الانوار آمده است . م .\r\n( 2 ) . با نقل سلسله اسناد در صفحهء 132 فضائل الاشهر الثلاثة شيخ صدوق آمده است . م .\r\n( 3 ) . فضائل الاشهر الثلاثة ، صدوق ، ص 113 . م .\r\n( 4 ) . در اصول كافى ، ص 423 ، ج 4 ، همراه با ترجمهء آقاى دكتر جواد مصطفوى آمده است . م .\r\n","page_name":" 545 ","page_number":545},
  {"content":"\r\n\r\n( 1 ) پيامبر فرموده‌اند : در سحرها چيزى بخوريد ، هر چند جرعهء آبى . همانا درودهاى خداوند بر كسانى است كه سحورى مىخورند و فرموده‌اند : همانا خدا و فرشتگانش بر آنان كه سحورى مىخورند و در سحرها طلب آمرزش مىكنند درود مىفرستند و نيز فرموده‌اند : با خوردن سحر براى روزه گرفتن يارى بجوييد و با انجام خواب قيلوله ( پيش از ظهر ) براى شب زنده دارى و نماز شب يارى بجوييد . « 1 »\r\n( 2 ) امام صادق ( ع ) فرموده است ، پيامبر ( ص ) معمولا با چيزى شيرين افطار مى - فرمود و اگر فراهم نبود با آب گرم افطار مىكرد و مىفرمود : كبد و معده را پاكيزه و دهان را خوشبو و دندانها را محكم و روشنى چشم را افزون مىكند و گناهان را مىشويد و رگهاى هيجان زده را و صفراى تحريك شده را آرامش مىبخشد و حرارت معده و درد سر را تسكين مىبخشد . « 2 »\r\n( 3 ) امام صادق ( ع ) فرموده است ، پيامبر فرموده‌اند : هر كس روزه دارى را افطار دهد ، براى او مانند پاداش آن روزه دار منظور مىشود ، بدون اينكه از پاداش روزه دار چيزى كاسته شود و معادل ثواب كارهايى كه او با نيروى اين طعام انجام مىدهد به افطار دهنده مىدهند .\r\n( 4 ) همان حضرت فرموده است ، افطار دادن تو به برادر مؤمنت و شاد كردن او پاداش بزرگترى از روزهء تو دارد . « 3 » و هم ايشان فرموده‌اند : روزه گشودن تو در خانه برادر مسلمانت ، هفتاد برابر يا نود برابر بيشتر از پاداش روزهء تو است .\r\n( 5 ) امام صادق ( ع ) به سدير فرمود : آيا مىدانى اين شبها چه شبهايى است ؟ گفت :\r\nآرى ، پدر و مادرم فدايت باد ! اين شبها ، شبهاى ماه رمضان است . فرمود : اى سدير ! آيا مىتوانى در هر شب از اين شبها ده برده از نسل اسماعيل ( ع ) آزاد كنى ؟ سدير گفت : پدر و مادرم فداى تو باد ، ثروت من به اين كار نمىرسد و امام صادق ( ع ) از شمار بردگان كم مىكرد تا آنكه فرمود : آيا فقط مىتوانى يك برده آزاد كنى و سدير همچنان مىگفت نه ، كه بر آن توانا نيستم . امام صادق ( ع ) فرمودند : آيا نمىتوانى در هر شب ماه رمضان يك مرد مسلمان را افطار دهى ؟ سدير گفت : آرى ، مىتوانم ده مرد را هم افطار دهم . فرمود : اى سدير ! مقصود من همين بود . همانا افطار دادن تو\r\n\r\n\r\n","description":"","footnote":"\r\n( 1 ) . در صفحات 310 تا 313 جلد 96 بحار الانوار ، از منابع مختلف آمده است . م .\r\n( 2 ) . در صفحهء 315 همان جلد بحار الانوار ، به نقل از مكارم الاخلاق طبرسى آمده است . م .\r\n( 3 ) . محاسن برقى ، ص 396 . م .\r\n","page_name":" 546 ","page_number":546},
  {"content":"\r\n\r\nبرادر مسلمانت را معادل با آزاد كردن برده‌يى از نسل اسماعيل ( ع ) است و همانا افطار دادن تو به برادر مسلمانت و شاد كردن او پاداش بيشترى از روزه‌ات دارد .\r\n( 1 ) سعيد بن جبير مىگويد : از ابن عباس پرسيدم ، پاداش كسى كه رمضان را روزه بگيرد و حق آن را بشناسد چيست ؟ گفت : اى پسر جبير ! آماده بشو تا حديثى براى تو بگويم كه گوشت نشنيده و بر دل تو خطور نكرده باشد و در مورد اين پرسش كه از من كردى خود را آماده ساز و دل و جان خود را آسوده بدار ( حواست را جمع كن ) كه در آنچه پرسيدى علم گذشتگان و آيندگان است . سعيد مىگويد : از پيش ابن عباس رفتم و فرداى آن روز ، صبح بسيار زود پيش او برگشته ، نخست نماز صبح گزاردم و آنگاه سؤال خود را ياد آورى كردم . ابن عباس روى خود را به طرف من كرد و گفت از من بشنو كه چه مىگويم . شنيدم ، پيامبر خدا ( ص ) مىفرمودند : اگر شما بدانيد چه خيرى در ماه رمضان براى شماست ، همانا براى خداوند بيشتر سپاسگزارى مىكرديد . شب اول رمضان خداوند گناهان آشكار و نهان امت مرا مىبخشد و براى شما دو هزار هزار درجه مىافزايد و براى شما پنجاه شهر بر پا مىكند و مىسازد ، و چون شب دوم فرا مىرسد به هر گامى كه برداشته باشيد عبادت يك سال و پاداش يكى از پيامبران را و پاداش يك سال روزه را براى شما مىنويسد ، و خداوند متعال در روز سوم در قبال هر تار مويى از بدن شما قبه‌يى در فردوس از مرواريد سپيد به شما ارزانى مىدارد كه بر فراز هر قبه ، دوازده هزار خانهء نورانى است و در پايين آن هم همين مقدار خانه است و بر هر خانه هزار سرير است و بر هر سريرى فرشته‌يى و در هر روز ، هزار فرشته به حضور شما مىآيند كه همراه هر يك از ايشان هديه‌يى است .\r\nروز چهارم ، خداوند متعال در جنت خلد ، هفتاد هزار كاخ به شما ارزانى مىدارد كه در هر كاخ هفتاد هزار حجره و در هر حجره پنجاه هزار تخت و بر هر تخت حوريه‌يى است كه برابر هر حوريه هزار خدمتكار ايستاده‌اند كه روسرى هر يك از ايشان بهتر از دنيا و هر چه در آن است مىباشد . و خداوند روز پنجم ، در جنت ( جنة الماوى ) هزار شهر به شما عطا مىكند كه در هر شهر هفتاد هزار سفره گسترده است كه بر هر سفره هفتاد هزار كاسه نهاده شده كه در هر يك از آن كاسه‌ها شصت هزار نوع خوراكى است كه هيچ يك شبيه به ديگرى نيست . روز ششم ، در دار السلام يك صد هزار شهر را به شما عطا مىكند كه در هر شهر يك صد هزار خانه است و در هر خانه ، صد هزار حجره و در هر حجره ، يك صد هزار تخت زرين است كه طول هر يك هزار ذراع\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nاست و بر هر سرير همسرى از حور العين است كه بر آن سى هزار زلف بافته با در و ياقوت است كه هر يك از آن زلف‌ها را صد كنيزك بر دوش مىكشند . روز هفتم ، در بهشت نعيم خداوند پاداش چهل هزار شهيد و چهل هزار صديق را براى شما مقرر مىفرمايد . روز هشتم ، به شما پاداش شصت هزار عابد و شصت هزار زاهد را ارزانى مىدارد ، و روز نهم ، پاداشى را كه به هزار عالم و هزار معتكف و هزار جنگجو عنايت مىكند براى شما مقرر مىدارد . و روز دهم ، خداوند هفتاد هزار حاجت شما را بر مىآورد و خورشيد و ماه و ستارگان و جنبندگان و پرندگان و درندگان و همهء سنگها و كلوخ‌ها و هر چيز خشك و تر و همهء ماهيان در درياها و همهء برگها بر درختان براى شما استغفار مىكنند . ( 1 ) روز يازدهم ، خداوند براى شما پاداش چهار حج و چهار عمره مقرر مىدارد كه هر يك از حج‌ها را همراه پيامبرى از پيامبران و هر عمره را همراه صديق يا شهيدى گزارده باشيد . روز دوازدهم ، خداوند متعال خطاهاى شما را به حسنات مبدل مىفرمايد و پاداش حسنات شما را دو چندان مىكند و در قبال انجام هر كار پسنديده يك ميليون حسنه براى شما مقرر مىفرمايد . روز سيزدهم براى شما پاداشى معادل عبادت مردم مكه و مدينه مىنويسد و خداوند به شمار همهء سنگ و كلوخى كه ميان مكه و مدينه است به شما حق شفاعت عنايت مىكند . روز چهاردهم ، آن چنان است كه گويى شما با آدم و نوح و پس از آن دو با ابراهيم و موسى و پس از ايشان با سليمان و داود عليهم السلام ملاقات كرده‌ايد و پاداش شما چنان است كه با هر پيامبر دويست سال خدا را عبادت كرده باشيد . روز پانزدهم ، خداوند حوائج دنيا و آخرت شما را برمىآورد و پاداشى كه به ايوب ( ع ) عنايت كرده است به شما ارزانى مىدارد و دعاى شما را مستجاب مىفرمايد و فرشتگان حامل عرش براى شما طلب آمرزش مىكنند و خداى در روز قيامت به شما چهل نور عنايت مىكند ، ده نور از جانب چپ و ده نور پشت سر شما خواهد بود . روز شانزدهم به شما اين عنايت را مبذول مىدارد كه چون از گور خويش بيرون مىآييد شصت جامه به شما داده مىشود كه بپوشيد و ابرى بر سر شما سايه خواهد انداخت تا از گرماى آن روز در امان باشيد .\r\nروز هفدهم كه فرا مىرسد ، خداى عز و جل مىفرمايد من آنان و پدران ايشان را آمرزيدم و سختىهاى روز قيامت را از ايشان برداشتم . روز هيجدهم ، خداوند متعال به جبريل و ميكائيل و اسرافيل و فرشتگان حامل عرش و كرسى و كروبيان فرمان مىدهد تا سال آينده براى امت محمد ( ع ) استغفار كنند و روز قيامت پاداش شركت‌كنندگان\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nدر جنگ بدر را به شما عنايت مىفرمايد . و چون روز نوزدهم فرا رسد هيچ فرشته‌يى در آسمان و زمين باقى نمىماند مگر اينكه از خداوند اجازه مىگيرد كه همه روز به زيارت گورهاى شما بيايد و با هر فرشته هديه‌يى و آشاميدنىيى است و چون بيست روز كامل شود ، خداوند هفتاد هزار فرشته را مىگمارد كه شما را از شر هر شيطان رانده شده حفظ كنند و خداوند در قبال هر روزى كه روزه گرفته‌ايد براى شما پاداش روزهء صد ساله مىنويسد و ميان شما و دوزخ خندقى قرار مىدهد و پاداش كسانى كه تورات و انجيل و زبور و فرقان خوانده‌اند براى شما مقرر مىفرمايد و به شمار پرهاى جبريل ( ع ) عبادت ساليانه بر شما مىنويسد و پاداش آنان را كه بر گرد عرش و كرسى تسبيح مىكنند براى شما منظور مىفرمايد و در قبال هر آيه كه در قرآن است براى شما هزار حوريه را به همسرى در مىآورد . روز بيست و يكم خداى گور را بر شما به اندازهء هزار فرسنگ گشاده مىكند و ظلمت و وحشت را از شما بر مىدارد و گورهاى شما را همچون گور شهيدان قرار مىدهد و چهره‌هاى شما را در زيبايى چون چهرهء يوسف پسر يعقوب ( ع ) مىكند . ( 1 ) روز بيست و دوم ، خداوند فرشتهء مرگ را به حضور شما مىفرستد . همان گونه كه به حضور پيامبران او را گسيل مىدارد و بيم سؤال منكر و نكير از شما برداشته مىشود و اندوه اين جهان و آن جهان را از شما مرتفع مىفرمايد . روز بيست و سوم ، از صراط همراه پيامبران و صديقان و شهيدان و صالحان مىگذريد و چنان پاداشى به شما داده مىشود كه گويى همهء يتيمان امت مرا سير كرده و بر همهء برهنگان امت من جامه پوشانده‌ايد . روز بيست و چهارم از دنيا بيرون نخواهيد رفت مگر اينكه هر يك از شما جايگاه خويش را در بهشت خواهد ديد و به هر يك از شما پاداش هزار بيمار و هزار غريب كه در راه فرمانبردارى از خدا از ديار خويش بيرون آمده باشند و پاداش آزاد كردن هزار بنده از نسل اسماعيل ( ع ) عنايت مىفرمايد . روز بيست و پنجم ، خداوند براى شما زير عرش ، هزار قبهء سبز كه بر سر هر يك خيمه‌يى از نور است بنا مىكند و خداوند تبارك و تعالى مىفرمايد : اى امت احمد ! من پروردگار شمايم و شما بندگان و كنيزكان منيد . در سايهء عرش من ، در اين قبه‌ها سايه بگيريد و گوارا بخوريد و بياشاميد و نه بيمى بر شماست و نه اندوهگين باشيد . اى امت محمد ! سوگند به عزت و جلال خودم شما را به بهشت مىفرستم ، آنچنان كه همگان شگفت كنند و به هر يك از شما هزار تاج نور مىبخشم و هر يك از شما را بر ناقه‌يى كه از نور آفريده شده است سوار مىكنم كه لگام آن هم از نور است و در آن لگام هزار حلقه زرين است و كنار\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nهر حلقه ، فرشته‌يى بر پاست كه عمودى از نور در دست اوست و بدون حساب وارد بهشت مىشود . روز بيست و ششم ، خداوند با رحمت به شما مىنگرد و همهء گناهان شما جز خون و اموال را مىبخشد و خانه‌هاى شما را هر روز هفتاد بار از غيبت و دروغ و بهتان پاك مىفرمايد ، چون روز بيست و هفتم فرا مىرسد ، پاداش شما چنان است كه گويى هر زن و مرد مؤمنى را يارى داده‌ايد و هفتاد هزار برهنه را جامه پوشانده‌ايد و هزار جنگجوى در راه خدا را يارى داده‌ايد و تمام كتابهايى را كه بر پيامبران خود فرو فرستاده است خوانده‌ايد . ( 1 ) روز بيست و هشتم ، خداوند براى شما در بهشت خلد صد هزار شهر نور قرار مىدهد و در جنة الماوى هزار كاخ سيمين براى شما مىدهد و در بهشت نعيم صد هزار خانه كه از عنبر رخشان است مىبخشد و در بهشت فردوس صد هزار شهر كه در هر يك هزار حجره است به شما ارزانى مىفرمايد و در بهشت خلد ( جلال ) صد هزار منبر از مشك عنايت مىكند كه در داخل هر منبر ، هزار حجره از زعفران است و در هر حجره ، هزار تخت از ياقوت و مرواريد است و بر هر تختى حوريه‌يى است . چون روز بيست و نهم فرا رسد ، خداوند هزار هزار محله را به شما مخصوص مىدارد كه درون هر يك قبه‌يى سپيد است و در هر قبه تختى از كافور سپيد است و بر هر تخت ، هزار بستر از سندس سبز است و بر هر بستر ، حوريه‌يى است كه هفتاد هزار حله بر تن دارد و بر سرش هشتاد هزار زلف كه هر يك آراسته به مرواريد و ياقوت است . و چون سى روز كامل شود ، خداوند براى شما در قبال هر روز كه گذشته است پاداش هزار شهيد و هزار صديق و عبادت پنجاه ساله مقرر مىدارد و در قبال هر روز روزه ، پاداش دو هزار روز مىنويسد و براى شما به شمار تمام رستنىها كه از آب رود نيل رسته است ، درجه مقرر مىفرمايد و براى شما ، برات آزادى از دوزخ و گذشتن از پل صراط و امان از عذاب نوشته مىشود . و بهشت را درى است كه نامش ريان ( سيراب ) است و تا روز رستاخيز گشوده نمىشود . در قيامت ، براى مردان و زنان روزه گير كه از امت محمد ( ص ) باشند گشوده مىشود و رضوان گنجور بهشت ندا مىدهد كه اى امت محمد ! از اين در بسوى بهشت درآييد و امت من از اين در به بهشت در مىآيند ، و هر كس كه در ماه رمضان آمرزيده نشود پس در كدام ماه بايد آمرزيده شود و لا حول و لا قوة الا باللَّه العلى العظيم . « 1 »\r\n\r\n\r\n","description":"","footnote":"\r\n( 1 ) . با ذكر سلسله اسنادى كه در خور اهميت نيست ، در صفحات 93 تا 96 كتاب ثواب الاعمال شيخ صدوق ( رضي الله عنه ) ، چاپ استاد محترم آقاى على اكبر غفارى ، تهران 1391 ق . آمده است . در امالى و فضائل الاشهر الثلاثه هم نقل شده است . م .\r\n","page_name":" 550 ","page_number":550},
  {"content":"\r\n\r\n( 1 ) امير المؤمنين على ( ع ) فرموده است ، پيامبر ( ص ) روزى براى ما خطبه خواندند و چنين فرمودند :\r\nاى مردم ! همانا ماه خدا با بركت و رحمت و مغفرت روى به شما آورده است ، ماهى كه در پيشگاه خداوند بهترين ماههاست و روزها و شبهاى آن بهترين روزها و شبهاست و ساعات آن برترين ساعتهاست . در اين ماه شما به ميهمانى خدا فرا خوانده شده‌ايد و از اهل كرامت قرار داده شده‌ايد . نفسهاى شما در آن ، ستايش و خوابيدن شما ، عبادت است . عمل شما در آن ماه پذيرفته و دعاى شما برآورده است .\r\nبا نيت‌هاى راست و دلهاى پاك از پروردگار خود بخواهيد تا شما را به روزه گرفتن آن ماه و تلاوت كتابش موفق بدارد . همانا بدبخت كسى است كه در اين ماه بزرگ از بخشش خداوند محروم گردد . با تشنگى و گرسنگى خود از تشنگى و گرسنگى روز قيامت ياد كنيد . بر درويشان و بينوايان خود ببخشيد و مال ارزانى داريد . بزرگان خود را گرامى بداريد و بر كودكان خود مهر ورزيد و پيوند خويشاوندانتان را رعايت كنيد و زبانهاى خويش را نگهداريد و چشم و گوش از آنچه نگريستن و شنيدن آن نارواست فرو بنديد . بر يتيمان مردم محبت كنيد تا بر يتيمان شما محبت شود . از گناهان خود به سوى خدا توبه كنيد و به هنگام نمازهايتان دستهاى نياز خود را به سوى او برآوريد كه آن ساعات بهترين ساعتهاست . خداوند در آن ساعت به چشم رضا و مرحمت بر بندگان خود مىنگرد و چون نيازى از او مىخواهند برآورده مىفرمايد و چون او را ندا دهند پاسخ ايشان را مىدهد و هر چه در آن هنگام از او مسألت دارند بر ايشان مىبخشد . اى مردم ! همانا كه در گرو كردارهاى خود هستيد با آمرزش خواهى آن بند را از خود بگسليد . پشتهاى شما از بار گناهانتان سنگين است ، با سجده‌هاى طولانى خود از سنگينى آن بكاهيد . و بدانيد كه پروردگار كه يادش بلند مرتبه است به عزت خود سوگند خورده است كه نمازگزاران و سجده‌كنندگان را عذاب نكند و روز رستاخيز آنان را نترساند و به دوزخ در نياورد . اى مردم ! هر كس از شما در اين ماه روزه دار مؤمنى را افطار دهد در پيشگاه خداوند پاداش آزاد كردن برده‌يى براى او خواهد بود و موجب آمرزش گناهان گذشته‌اش مىشود . گفته شد : اى رسول خدا ! همهء ما بر اين كار توانا نيستيم . فرمود : از آتش خود را نگهداريد ، هر چند با افطار دادن\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nنيم خرمايى . از آتش خود را نگهداريد ، هر چند با افطار دادن يك جرعه آب باشد .\r\nاى مردم ! هر كس در اين ماه خلق خود را نيكو كند ، در آن روز كه پاها بر صراط مىلغزند به آسانى از آن مىگذرد و هر كس در اين ماه از زحمت خدمتگزاران و بردگان خويش بكاهد ، خداوند حسابش را بر او سبك مىكند و هر كس در اين ماه شر خود را باز دارد ، خداوند خشم خود را روز ديدار از او باز مىدارد و هر كس يتيمى را گرامى بدارد ، خدايش به هنگام ديدار گرامى مىدارد و هر كس پيوند خويشاوندى رعايت كند ، خدايش روز ديدار ، با رحمت خويش او را رعايت مىفرمايد و هر كس پيوند خويشاوندى را قطع كند ، خدايش روز ديدار رحمت خود را از او باز مىدارد .\r\nو هر كس در اين ماه نمازى مستحبى گزارد ، خداوند براى او آزادى از دوزخ را مقرر مىفرمايد و هر كس در اين ماه فريضه‌يى بگزارد ، خداوند پاداش هفتاد فريضه كه در ماه‌هاى ديگر انجام شده باشد به او عنايت مىكند و هر كس در آن ماه بر من درود فراوان بفرستد ، خداى ميزان و ترازوى او را در آن روز كه ترازوها سبك است ، سنگين مىفرمايد و هر كس يك آيهء قرآن در اين ماه بخواند براى او پاداشى همچون ختم يك قرآن در ماه‌هاى ديگر است . اى مردم ! همانا درهاى بهشت در اين ماه گشاده است و از خداى خويش مسألت كنيد كه آنها را بر شما نبندد . شيطانها در اين ماه به زنجير كشيده شده‌اند ، از خداى خود بخواهيد كه آنان را بر شما چيره نفرمايد .\r\n( 1 ) امير المؤمنين على ( ع ) مىگويد : برخاستم و گفتم : اى رسول خدا ! برترين كارها در اين ماه چيست ؟ فرمودند : پارسايى و خوددارى از ارتكاب محرمات و گريستند .\r\nگفتم : اى رسول خدا ! چه چيز موجب گريستن شماست ؟ فرمودند : اى على بر آنچه در اين ماه بر سر تو مىآيد و ريختن خون تو را حلال مىشمرند مىگريم . گويى تو را مىبينم كه در حال نماز گزاردن براى خداى خود هستى كه بدبخت‌ترين گذشتگان و آيندگان و همتاى آن كس كه ناقهء ثمود را پى كرد ضربتى بر فرق سرت مىزند و از خون آن ريش تو خضاب مىشود . امير المؤمنين مىگويد ، گفتم : اى رسول خدا ! آيا در آن حال دين من سالم است ؟ فرمودند : آرى ، در سلامت دين خواهى بود . آنگاه فرمودند :\r\nاى على هر كس تو را بكشد ، من را كشته است و هر كس تو را دشمن بدارد ، مرا دشمن داشته است و هر كس به تو دشنام دهد مرا دشنام داده است كه تو از منى و همچون خود منى . روح تو از روح من و سرشت تو از سرشت من است . خداوند متعال من و تو را آفريد و برگزيد . مرا براى نبوت انتخاب فرمود و تو را براى امامت\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nو هر كس منكر امامت تو باشد پيامبرى مرا انكار كرده است . اى على ! تو وصى من و پدر فرزندان من و همسر دختر منى و در زندگى و پس از مرگ من ، خليفه من بر امتم هستى . فرمان تو ، فرمان من است و نهى تو ، نهى من است . به كسى كه مرا به حق مبعوث فرموده است ، سوگند مىخورم و به حق آن كس كه مرا بهترين آفريدگان قرار داده است سوگند ياد مىكنم كه تو حجت و امين خداوند بر خلق خدا و راز خدايى و خليفه خدا بر بندگان اويى . « 1 »\r\n( 1 ) پيامبر ( ص ) فرموده‌اند : همانا بهشت در هر سال براى فرا رسيدن ماه رمضان زيور و آراسته مىشود و چون شب اول ماه فرا مىرسد ، نسيمى از زير عرش مىوزد كه به آن متنزه مىگويند و موجب مىشود برگهاى درختان و حلقه‌هاى آويخته بر درها به اهتزاز در مىآيد و صداى بسيار دل‌انگيزى شنيده مىشود كه هيچ كس چنان آوايى نشنيده است . حوران بهشتى خود را آرايش مىكنند و كنار كنگره‌هاى بهشت و غرفه‌هاى آن مىايستند و ندا مىدهند : آيا كسى هست كه با اعمال صالح خود ، ما را از خداوند خواستگارى كند و خداوند ما را به ازدواج او درآورد ؟ و سپس از گنجور بهشت مىپرسند : امشب چه خبر است ؟ و چه شبى است ؟ سروشهايى به آنان پاسخ مىدهند كه اى نيكان پسنديده خصلت ، امشب ، شب اول رمضان است كه در آن درهاى بهشت براى روزه داران امت محمد ( ص ) گشوده مىشود . گويد ، در اين هنگام خداوند متعال مىفرمايد : اى رضوان ! درهاى بهشت را بگشاى و اى مالك دوزخ ! درهاى دوزخ را بر روزه داران از امت محمد ( ص ) ببند . اى جبريل ! به زمين برو و شيطانهاى سركش را فرو گير و آنان را در بند و زنجير بكش و سپس در درياهاى ژرف بينداز تا روزهء امت حبيب من محمد ( ص ) را تباه نكنند . « 2 »\r\n( 2 ) گويد و خداوند متعال در هر شب از ماه رمضان سه بار مىفرمايد : آيا پرسنده‌يى هست كه به او عطا كنم ؟ آيا توبه‌كننده‌اى هست كه توبه‌اش را بپذيرم ؟ آيا آمرزش خواهى هست كه گناهش را بيامرزم ؟ چه كسى به ثروتمندى كه هيچ گاه نيازمند و تهيدست نيست و همواره وفادار است و ستمكار نيست وام مىدهد ؟\r\n\r\n\r\n","description":"","footnote":"\r\n( 1 ) . از قول چهار تن با ذكر سلسله اسناد از حضرت رضا ( ع ) و بعد با سلسلة الذهب از حضرت امير المؤمنين ، در صفحات 295 تا 297 عيون اخبار الرضاى صدوق ، چاپ 1377 ق . آمده است . م .\r\n( 2 ) . فضائل الاشهر الثلاثه ، صدوق ، ص 126 ، چاپ نجف ، 1396 ق . م .\r\n","page_name":" 553 ","page_number":553},
  {"content":"\r\n\r\n( 1 ) و فرموده است : خداوند متعال را در هر روز ماه رمضان ، هنگام افطار يك ميليون آزاد شده از آتش جهنم است و چون شبانروز جمعه فرا مىرسد ، در هر ساعت از آن يك ميليون نفر را مىآمرزد و از آتش دوزخ رها مىسازد و همهء آنان سزاوار آتش و جهنم بوده‌اند و آخرين روز ماه رمضان به شمار همهء كسانى كه از آغاز تا پايان ماه آمرزيده و از آتش آزاد فرموده است ، آزاد مىفرمايد و چون شب قدر فرا مىرسد ، خداوند به جبريل ( ع ) فرمان مىدهد همراه گروهى از فرشتگان به زمين فرو آيند . همراه جبريل ، پرچمى سبز است كه آن را پشت كعبه ( بر بام كعبه ) نصب مىكند . جبريل را ششصد بال است كه از آن ميان دو بال را جز در شب قدر نمىگشايد . و در شب قدر آن را مىگشايد كه خاور و باختر را در بر مىگيرد و جبريل و فرشتگان در آن شب ، ميان امت محمد ( ص ) شب زنده دارى مىكنند و با هر نمازگزار و نشسته‌يى كه به ياد خدا باشند مصافحه مىكنند و بر دعاهاى ايشان آمين مىگويند تا هنگامى كه سپيده دم بدمد و چون سپيده بدمد ، جبريل بانگ برمىدارد و خطاب به فرشتگان فرمان كوچ مىدهد ، فرشتگان به جبريل مىگويند : خداوند متعال در مورد حوائج امت محمد ( ص ) چه مىفرمايد ؟ مىگويد : خداوند متعال امشب بر اين امت نظر افكند و گناهان ايشان غير از چهار گروه را عفو فرمود .\r\n( 2 ) پيامبر ( ص ) مىفرموده‌اند : آن چهار گروه ميگساران و عاق پدر و مادر و قطع‌كنندهء رحم و كسى است كه دشمنى ورزد ، و چون شب عيد فطر فرا مىرسد ، آن شب را شب جايزه مىنامند .\r\nبامداد عيد فطر ، خداوند فرشتگان را به همهء سرزمين‌ها مىفرستد . آنان به زمين فرود مىآيند و بر دهانهء كوچه‌ها و راهها مىايستند و با صدايى كه آن را همهء آفريده‌هاى خدا جز جن و آدميان مىشنوند ، مىگويند : اى امت محمد ! براى نماز گزاردن به پيشگاه خداوند كريم برويد كه از گناهان بزرگ عفو مىكند و پاداشهاى گران عنايت مىفرمايد و چون در محل نماز عيد حاضر مىشوند ، خداوند متعال به فرشتگان مىفرمايد : اى فرشتگان من ! مزد كارگر چون كار خود را انجام مىدهد چگونه است ؟ آنان عرضه مىدارند :\r\nپروردگارا ! بايد مزدش كامل پرداخت شود . خداوند مىفرمايد : شما را گواه مىگيرم كه من پاداش روزهء رمضان و نمازشان را خشنودى و آمرزش خود از ايشان قرار دادم . و خداوند خطاب به بندگان خويش مىفرمايد : اى بندگان من ! هر چه مىخواهيد از من بخواهيد كه سوگند به عزت و جلال خودم كه امروز در اين اجتماع خويش ، هر چه براى دنيا و\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nآخرت خود بخواهيد عطا مىكنم و سوگند به عزت خودم تا آنگاه كه مراقب باشيد ، اسرار شما را پوشيده مىدارم و شما را در پناه مىگيرم و رسوا نمىكنم . باز گرديد كه آمرزيده شديد . همانا مرا خشنود كرديد و من از شما خشنود شدم . فرشتگان شاد مىشوند و از اينكه خداوند در روز عيد فطر ، چنين نعمتها به بندگان خود در اين امت ارزانى فرموده است چهره‌شان رخشان مىگردد و مژده مىدهند . « 1 »\r\n( 1 )\r\n\r\nمجلس چهل و هشتم در شب قدر و فضيلت روزه\r\n( 2 ) خداوند متعال در آيات سوم و چهارم سورهء دخان چنين فرموده است « ما آن قرآن را در شب فرخنده ( قدر ) فرستاديم . همانا كه ما بيم دهندگانيم . در آن شب هر كارى با حكمت مشخص مىگردد . »\r\nگروهى گفته‌اند مقصود از آن شب ، شب قدر است و گروهى گفته‌اند ، شب برات است . ( يعنى شب نيمه شعبان ) « 2 » ( 3 ) و خداوند متعال در آيهء اول سورهء قدر فرموده است « ما آن را در شب قدر نازل كرديم . » تا آخر سوره كه در بارهء شب قدر است .\r\n( 4 ) خداوند متعال در كتاب خود ، هفت چيز را صفت مبارك ( فرخنده ) داده است .\r\nمكه را مبارك فرموده است و در آيهء نود و ششم سورهء آل عمران چنين مىفرمايد « نخستين خانه كه براى عبادت خلق بنا شده ، همان است كه در بكه و فرخنده است . »\r\nبه قرآن هم ، مبارك اطلاق شده و در آيهء نود و دوم سورهء انعام فرموده است « و اين قرآن كتابى است كه ما آن را نازل كرديم با بركت بسيار . »\r\nبه عيسى ( ع ) هم ، صفت مبارك داده شده و در سورهء مريم ، آيهء سى ام چنين فرموده است « مرا پيامبر قرار داد و هر كجا باشم مبارك گردانيد . »\r\n\r\n\r\n","description":"","footnote":"\r\n( 1 ) . ضمن مجلس بيست و هفتم امالى شيخ مفيد ، ص 134 ، چاپ نجف ، بدون تاريخ ، آمده است . م .\r\n( 2 ) . براى اطلاع بيشتر در اين مورد به تفسير تبيان شيخ طوسى ، ص 222 ، ج 9 ، چاپ نجف و به مجمع البيان شيخ طبرسى ، ص 61 ، ج 9 و 10 ، چاپ 1370 ق . ، بيروت ، مراجعه فرماييد ، و براى اطلاع بيشتر از ديگر آيات كه فتال نيشابورى اشاره نكرده است به بحث مرحوم علامهء مجلسى ( رضي الله عنه ) در صفحات 1 و 2 جلد 97 بحار الانوار ، چاپ جديد ، مراجعه شود . م .\r\n","page_name":" 555 ","page_number":555},
  {"content":"\r\n\r\nدرخت زيتون را هم مبارك ناميده و در آيهء سى و پنجم سورهء نور فرموده است « مىدرخشد از درخت مبارك زيتون . »\r\nسرزمينى كه موسى ( ع ) در آن به شرف گفتگو با خداوند رسيد ، در آيهء سى ام سورهء قصص ، بقعهء مباركه است .\r\nآب باران را هم مبارك ناميده و در آيهء ششم سورهء قاف فرموده است « و ما از آسمان آب مبارك را نازل كرديم . »\r\nگويد ( يعنى شيخ صدوق ) كه بيشتر مشايخ و استادان ما كه خداوند از همه‌شان خشنود باد در اين موضوع اتفاق دارند كه شب قدر شب بيست و سوم رمضان است .\r\n( 1 ) امام صادق ( ع ) فرموده است ، شب قدر آغاز و انجام سال است . « 1 »\r\n( 2 ) امام كاظم ( ع ) فرموده است ، هر كس شب قدر غسل كند و تا طلوع سپيده ، شب‌زنده‌دارى كند ، از گناهان خود بيرون مىرود .\r\n( 3 ) پيامبر ( ص ) فرموده‌اند : هر كس از روى ايمان و براى رضاى خدا شب قدر را شب زنده دارى و عبادت كند ، خداوند خطاهاى گذشته‌اش را مىآمرزد و پيامبر ( ص ) در عين حال كه همواره بر اين كار تشويق مىفرمودند ، بطور حتم نمىفرمودند ، كه امشب ، شب قدر است . « 2 »\r\n( 4 ) امام باقر ( ع ) فرموده است ، هر كس شب بيست و سوم رمضان را شب زنده دارى كند و صد ركعت نماز در آن بگزارد ، خداوند روزى او را در دنيا فراخ مىفرمايد و شر كسانى را كه با او ستيزه كنند از او كفايت مىفرمايد و او را از سوختن در دنيا و زير آوار ماندن و شر دزدان و جانوران درنده محفوظ مىدارد و بيم نكير و منكر را از او بر طرف مىفرمايد و هنگامى كه از گور خود بيرون آيد پرتو چهره‌اش براى همهء مردم محشر درخشان است و نامهء عملش به دست راست او داده مىشود و براى او آزادى از دوزخ و عبور از پل صراط و امان از عذاب مقرر مىشود و بدون حساب وارد بهشت مىشود و در آن از همنشينان پيامبران و صديقان و شهيدان و نيكوكاران\r\n\r\n\r\n","description":"","footnote":"\r\n( 1 ) . گفتار صدوق و روايت حضرت صادق به نقل از خصال صدوق در بحار الانوار ، ص 16 ، ج 97 ، آمده است . م .\r\n( 2 ) . در فضائل الاشهر الثلاثه ، صدوق ، ص 136 ، ذيل شماره 144 با اندك اختلافى آمده است . م .\r\n","page_name":" 556 ","page_number":556},
  {"content":"\r\n\r\nخواهد بود كه چه نيكو رفيقانى هستند . « 1 »\r\n( 1 ) امام باقر ( ع ) در يكى از موسم‌هاى حج چون از عرفات به منى آمدند و وارد مسجد خيف شدند ، مردم به حضورشان آمدند و از شب قدر پرسيدند . امام برخاست و پس از حمد و ثناى خداوند چنين فرمود : از من در بارهء شب قدر پرسيديد ، از شما پنهان نمىكنم كه من هم نمىدانم كدام شب از رمضان است . ولى بدانيد هر كس كه ماه رمضان را درك كند و سالم باشد بايد روزه بگيرد و بخشى از شب را نماز گزارد و بر نمازهاى واجب خود مواظبت بيشتر كند و به نماز جمعه حاضر شود و بامداد عيد فطر در نماز عيد شركت كند . همانا شب قدر را درك و جايزه پروردگار را دريافت كرده است . « 2 »\r\n( 2 ) امام صادق ( ع ) مىگفته است ، خداوند را جايزه‌هايى است كه همچون جوايز بندگان نيست .\r\n( 3 ) ابن عباس گفته است ، شب قدر از اين جهت به قدر موسوم شده است كه در آن مقدرات ، از آن شب تا سال ديگر تعيين مىشود . از مصيبت و مرگ و روزى و چيزهاى ديگر . « 3 »\r\n( 4 ) پيامبر ( ص ) فرموده‌اند : خداوند متعال به من و امتم هديه‌يى ارزانى فرموده است كه اين كرامت را به امتهاى ديگر نداده است . پرسيدند : اين چه هديه‌يى است ؟ فرمودند :\r\nگشودن روزه و شكسته خواندن نماز در سفر و هر كس چنين نكند ، همانا هديهء خدا را به او برگردانده است . « 4 »\r\n( 5 ) امام صادق فرموده است ، براى روزه دار دو شادى است : يكى هنگام گشودن روزه و افطار ، ديگرى هنگام ديدار خداوند متعال .\r\n( 6 ) پيامبر ( ص ) فرموده‌اند : خداوند فرموده است ، هر كارى كه آدمى انجام مىدهد\r\n\r\n\r\n","description":"","footnote":"\r\n( 1 ) . فضائل ، ص 138 ، ذيل شماره 148 و نيز در وسايل شيخ حر عاملى به نقل از روضة الواعظين آمده است . م .\r\n( 2 ) . اين روايت و توضيح بعدى حضرت صادق در ثواب الاعمال ، ص 89 ، ذيل شماره سوم « فضل شهر رمضان » آمده است . م .\r\n( 3 ) . نظير اين موضوع در عيون اخبار الرضاى صدوق ، ص 182 ، ج 1 ، از قول حضرت رضا آمده است . م .\r\n( 4 ) . به نقل از صفحهء 10 ، جلد اول ، خصال صدوق ، در صفحهء 322 ، جلد 96 ، بحار الانوار آمده است . م .\r\n","page_name":" 557 ","page_number":557},
  {"content":"\r\n\r\nبراى خود اوست جز روزه كه براى من است و خود پاداش آن را مىدهم ( پاداش من داده مىشود ) و روزه ، روز قيامت سپر بندهء مؤمن من است . همان گونه كه در دنيا سلاح شما هر يك از شما را حفظ مىكند . و همانا بوى دهان روزه‌دار در پيشگاه خداوند خوشبوتر از بوى مشك است و روزه‌دار چون روزه مىگشايد ، دو شادى مىيابد :\r\nيكى به خوردن و آشاميدن و ديگرى هنگامى كه مرا مىبيند و او را وارد بهشت مىكنم . « 1 »\r\n( 1 ) پيامبر ( ص ) فرموده‌اند : روزه‌دار تا هنگامى كه از مسلمانى غيبت نكند ، در حال عبادت است ، هر چند در بستر خود خوابيده و آرميده باشد و نيز فرموده‌اند هر كس براى خشنودى خداوند يك روز ، روزهء مستحب بگيرد ، آمرزش الهى براى او واجب مىشود . « 2 »\r\n( 2 ) امام صادق ( ع ) فرموده است هر كس يك روز در گرما روزه بگيرد و تشنه شود ، خداوند هزار فرشته بر او مىگمارد كه بر چهره‌اش دست مىكشند و به او تا هنگام افطار بشارت و مژده مىدهند . « 3 »\r\n( 3 ) و خداوند متعال مىفرمايد : چه خوش است بوى دهان تو و روح تو ، اى فرشتگان من ! گواه باشيد كه او را آمرزيدم .\r\n( 4 ) امير المؤمنين على ( ع ) فرموده است ، روزهء ماه رمضان و سه روز از هر ماه وسوسهء سينه‌ها را مىزدايد . هر كس سه روز از هر ماه روزه بگيرد ، چنان است كه تمام سال را روزه گرفته باشد . كه خداوند مىفرمايد ، هر كس كار پسنديده‌يى انجام دهد ده برابر آن براى اوست .\r\n( 5 ) پيامبر فرموده‌اند : هر چيز را زكاتى است و زكات بدن روزه است . « 4 »\r\nامير المؤمنين على ( ع ) فرموده است ، چه بسيار روزه گيرى كه از روزهء خود بهره‌يى جز تشنگى ندارد و چه بسيار نمازگزارى كه از آن بهره‌يى جز رنج براى او\r\n\r\n\r\n","description":"","footnote":"\r\n( 1 ) . هر دو روايت به نقل از صفحهء 24 جلد اول خصال در صفحهء 248 و 249 جلد 96 بحار الانوار آمده است . م .\r\n( 2 ) . هر دو روايت به نقل از ثواب الاعمال و امالى صدوق ( رضي الله عنه ) در صفحهء 247 همان جلد بحار الانوار آمده است . م .\r\n( 3 ) . همچنان از همان دو كتاب در همان صفحهء بحار الانوار ، آمده است . م .\r\n( 4 ) . گفتار حضرت امير در صفحهء 97 فضائل الاشهر الثلاثهء صدوق و گفتار رسول خدا در صفحهء 72 محاسن برقى آمده است . م .\r\n","page_name":" 558 ","page_number":558},
  {"content":"\r\n\r\nنيست . « 1 »\r\n( 1 ) امام صادق به محمد بن مسلم فرموده است ، اى محمد ! چون روزه مىگيرى گوش و چشم و زبان و گوشت و پوست و خون و موى تو روزه بدارد و روزى كه روزه مىگيرى چون روزى كه روزه نمىگيرى نباشد . « 2 »\r\n( 2 ) و فرموده است همانا روزه‌گير شما در باغهاى بهشت مىخرامد و فرشتگان تا هنگام افطار براى او دعا مىكنند .\r\n( 3 ) پيامبر فرموده‌اند : خواب روزه‌دار عبادت و نفس كشيدنش تسبيح است . « 3 »\r\n( 4 ) ابو هريره گفته است ، هر كس روز هيجدهم ذى حجه را روزه بگيرد ، خداوند براى او پاداش شصت ماه روزه مىنويسد و آن روز غدير خم است كه پيامبر ( ص ) دست على ( ع ) را گرفت و به مسلمانان فرمود ، آيا من ولى مؤمنان نيستم ؟ گفتند ، آرى اى رسول خدا چنين است ، فرمود هر كس من مولاى اويم ، على مولاى اوست . عمر به على ( ع ) گفت ، به به اى على كه مولاى من و مولاى هر مسلمان شدى و خداوند اين آيه ( بخشى از آيهء سوم سورهء مائده ) را نازل فرمود كه « امروز دين شما را به حد كمال رساندم و نعمت خويش را بر شما تمام كردم . »\r\n( 5 ) و از برخى از ائمه نقل شده كه فرموده‌اند ، هر كس روز غدير خم را روزه بگيرد و آن را مبدل نكند ، خداى پاداش روزهء دهر براى او مىنويسد . « 4 »\r\n( 6 ) امام صادق فرموده است ، هر كس روز بيست و هفتم رجب را روزه بگيرد ، خداوند براى او پاداش روزهء هفتاد سال مىنويسد . « 5 »\r\n( 7 ) و روايت شده است كه روزهء آن روز ، كفارهء شصت ماه روزه است .\r\n\r\n\r\n","description":"","footnote":"\r\n( 1 ) . ذيل شماره 138 كلمات قصار امير المؤمنين ( ع ) ، در صفحهء 144 نهج البلاغه ، چاپ آقاى فيض الاسلام ، 1328 شمسى ، آمده است .\r\n( 2 ) . دو روايت نظير اين ، از كتاب فقه الرضا و نوادر در صفحهء 292 جلد 96 بحار الانوار آمده است . م .\r\n( 3 ) . قرب الاسناد حميرى ، ص 62 . م .\r\n( 4 ) . صفحهء 2 و 3 امالى صدوق و دنبالهء آن در صفحهء 100 ثواب الاعمال ، چاپ استاد محترم آقاى غفارى ، آمده است . م .\r\n( 5 ) . هر دو روايت با ذكر سلسلهء اسناد از امام صادق ( ع ) در صفحات 20 و 39 فضائل الاشهر الثلاثهء صدوق و هم در صفحهء 329 جلد 7 وسائل الشيعه ، چاپ جديد ، از كافى و تهذيب هم آمده است . م .\r\n","page_name":" 559 ","page_number":559},
  {"content":"\r\n\r\n( 1 ) روايت شده است ، هر كس روز بيست و پنجم ذى قعده را كه روز گسترش زمين از زير كعبه ( دحو الارض ) است روزه بگيرد ، خداوند گناه هفتاد سال او را مىپوشاند . « 1 »\r\n( 2 ) روز هفدهم ربيع الاول كه روز ولادت پيامبر ( ص ) است ، هر كس روزه بگيرد خداوند براى او پاداش شصت سال روزه مىنويسد . « 2 »\r\n( 3 )\r\n\r\nمجلس چهل و نهم در ده روز ذى حجه\r\n( 4 ) خداوند متعال در آيهء يك صد و چهل و چهارم از سورهء اعراف فرموده است ، « و با موسى ، سى شب وعده نهاديم . چون پايان يافت ده شب ديگر بر آن افزوديم و ميقات پروردگارش به چهل شب تكميل شد . » كه منظور از ده شب ، از ماه ذى حجه است . « 3 »\r\n( 5 ) و خداوند متعال در سورهء حج ( آيهء 28 ) مىفرمايد ، « تا در آنجا منافع بسيار براى خود ببينند و نام خدا را در ايامى معين ياد كنند . » كه منظور دهه‌يى از ذى حجه است .\r\n( 6 ) و خداوند در آغاز سورهء و الفجر مىفرمايد ، « سوگند به سپيده‌دم و سوگند به ده شب اول ذى حجه و سوگند به جفت و طاق و سوگند به شب تار ، هنگامى كه به روز روشن مبدل مىشود . »\r\n( 7 ) ابن عباس در اين باره گفته است : منظور از كلمهء فجر ، روز است و منظور از شبهاى دهگانه ، دههء اول ذى حجه است و گفته شده است ، منظور از وتر ( طاق ) روز عرفه است كه روز نهم ذى حجه است و منظور از شفع ( جفت ) ، روز عيد قربان است كه روز دهم است .\r\n( 8 ) امام رضا ( ع ) فرموده است ، خداوند متعال محمد ( ص ) را كه رحمت براى همه\r\n\r\n\r\n","description":"","footnote":"\r\n( 1 ) . نظير اين روايت از ثواب الاعمال صدوق ، در صفحهء 122 جلد 97 بحار الانوار ، نقل شده است . م .\r\n( 2 ) . در صفحهء 120 همان جلد بحار الانوار ، از كتاب كنز الكراجكى آمده است كه پاداش يك سال روزه براى او نوشته مىشود . م .\r\n( 3 ) . براى اطلاع بيشتر به صفحات 473 از جلد 3 و 4 و 81 از جلد 7 و 8 و 485 از جلد 9 و 10 تفسير مجمع البيان طبرسى ، چاپ بيروت ، مراجعه فرماييد . م .\r\n","page_name":" 560 ","page_number":560},
  {"content":"\r\n\r\nجهانيان است ، در بيست و هفتم رجب به پيامبرى مبعوث فرمود . هر كس اين روز را روزه بگيرد ، خداوند برايش پاداش روزهء شصت ماه مىنويسد . « 1 » و در بيست و پنجم ذى قعده ، خداوند خانهء كعبه را بر زمين نهاد و آن نخستين رحمتى بود كه بر روى زمين نهاده و جايگاه امن و كسب ثواب براى مردم شد .\r\n( 1 ) هر كس اين روز را روزه بگيرد ، خداوند برايش پاداش شصت ماه روزه مىنويسد و روز اول ذى حجه ، ابراهيم خليل الرحمن متولد شده است و هر كس آن روز را روزه بگيرد ، خداوند پاداش شصت ماه روزه براى او مىنويسد .\r\n( 2 ) عبد الرحمن بن سبابه مىگويد : از امام صادق ( ع ) در بارهء غسل كردن روز عرفه در سرزمينهاى ديگر غير از عرفات پرسيدم . فرمود : هر كجا بودى غسل كن . و مستحب است كنار مشاهد ائمه ، اجتماع و دعا كنيم و آن روز را به روزه و نماز و تضرع بگذرانيم .\r\n( 3 )\r\n\r\nمجلس پنجاهم در ذكر دو عيد ( فطر ، قربان )\r\n( 4 ) بدان كه نامهاى عيد چهار است : در فارسى به عيد جشن مىگويند و گفته شده است عيد هر روزى است كه در آن اجتماع باشد و مشتق از عود به معنى برگشتن است و مثل اين است كه بگوييم آنان به آن برگشته‌اند . و گفته شده است ، عيد از آن جهت عيد ناميده شده است كه در آن از اندوه به شادى بازمىگردند و آن روز براى همهء مردم ، روز شادى است . مگر نمىبينيد كه در روز عيد ، زندانيان را هم مؤاخذه و تعقيب نمىكنند و پرندگان را شكار نمىكنند و جانوران وحشى را هم نمىگيرند و كودكان را به مكتب نمىفرستند .\r\n( 5 ) و هم گفته‌اند از اين جهت به آن نام عيد داده‌اند كه هر انسانى به آنچه كه خداوند به او وعده داده است در اين روز مىرسد . و گفته‌اند از اين جهت عيد مىگويند كه انسانها در آن روز به توبه و دعا كردن به پيشگاه خداوند برمىگردند و خداوند هم به عطا و بخشش نسبت به ايشان برمىگردد . و هم گفته‌اند ، از اين سبب به آن عيد مىگويند كه خداوند به بندگان مؤمن خود فوايد پسنديده و عوايد بزرگ و بخشش\r\n\r\n\r\n","description":"","footnote":"\r\n( 1 ) . اين روايت در ثواب الاعمال صدوق ، ص 83 ، چاپ آقاى غفارى ، بگونهء ديگرى ، يعنى پاداش هفتاد سال روزه آمده است . م .\r\n","page_name":" 561 ","page_number":561},
  {"content":"\r\n\r\nفراوان ارزانى مىدارد .\r\n( 1 ) در قرآن ، در آيهء 60 سورهء طه كه فرموده است  « يوم الزينه »  يعنى روز عيد ايشان كه در آن روز ، از همه جا آنجا جمع مىشدند . همانطور كه  « يوم الدين »  به معنى روز جزاست .\r\n( 2 ) پيامبر ( ص ) فرموده است ، چون روز عيد ( فطر ) فرا مىرسد خداوند به فرشتگانش مىگويد مزد مزدور و كارگر ، چون كار خويش را انجام دهد چگونه است ؟\r\nو آنان مىگويند پروردگارا بايد مزدش به طور كامل پرداخت شود و خداوند مىفرمايد :\r\nاى فرشتگان ! گواه باشيد كه من آنان را بخشيدم . « 1 »\r\n( 3 ) خداوند متعال در آيهء پنجاهم سورهء اعراف فرموده است « كسانى كه دين خود را فسوس و بازيچه گرفته‌اند . » مقصود از كلمهء دين ، يعنى عيد خود را فسوس و بازيچه مىگرفته و به بتهاى خود در آن روز توجه مىكردند و به انواع زيور آنان را مىآراستند و خداوند ايشان را به همين سبب سرزنش فرموده است . « 2 »\r\n( 4 ) در قرآن چهار عيد بيان شده است : نخست ، عيدى براى عيسى ( ع ) و قوم او و آن گفتار خداوند در آيهء يك صد و چهاردهم سورهء مائده است كه مىفرمايد « عيسى بن مريم گفت ، پروردگارا بر ما از آسمان مائده‌يى فرست تا اين روز براى ما و كسانى كه پس از ما مىآيند عيد و نشانى از سوى تو باشد » . دوم ، اعياد كافران كه خداوند متعال در آيهء هفتاد و دوم سورهء فرقان فرموده است « كسانى كه گواهى دروغ نمىدهند » كه برخى گفته‌اند كلمه « زور » در آن آيه ، به معنى جشنهاى ايشان است . « 3 »\r\nسوم ، عيد فطر است كه خداوند متعال در آيهء چهاردهم و پانزدهم سورهء اعلى فرموده است « براستى كه رستگارى يافت آن كس كه خود را تزكيه كرد و با ذكر نام خدا به نماز ايستاد » كه منظور از تزكيه ، پرداخت زكات فطر و منظور از ذكر نام خدا تكبير و\r\n\r\n\r\n","description":"","footnote":"\r\n( 1 ) . به مجمع البيان طبرسى ، ص 17 ، ج 7 و 8 و ابو الفتوح رازى ، ص 468 ، ج 7 ، چاپ مرحوم آقاى شعرانى مراجعه شود . گفتار حضرت ختمى مرتبت هم در فضائل الاشهر - الثلاثهء صدوق ، ص 127 ، آمده است . م .\r\n( 2 ) . اين تعبير كه دين در اين آيه به معنى عيد است در تفسير ابو الفتوح رازى ، ص 171 ج 5 ، هم آمده است . م .\r\n( 3 ) . براى اطلاع بيشتر از اقوال مختلف در اين باره به مجمع البيان طبرسى ، ص 181 ، ج 7 و 8 مراجعه شود . م .\r\n","page_name":" 562 ","page_number":562},
  {"content":"\r\n\r\nمنظور از نماز ، نماز عيد فطر است . « 1 » چهارم ، عيد قربان است كه خداوند متعال در سورهء كوثر مىفرمايد « ما به تو كوثر عطا كرديم ، نماز بگزار براى خدايت و قربانى كن » كه منظور از نماز در اين آيه ، نماز عيد قربان است و مقصود از قربانى كردن هم ، قربانى در روز عيد قربان است . « 2 »\r\n( 1 ) براى مؤمن سزاوار است كه چون در مراسم عيد شركت مىكند به قصد عبرت باشد نه به قصد تماشا ، تا حال او مانند آنانى كه عيد خود را لهو و لعب گرفته‌اند نباشد و گفته شده است يكى از هدفها و حكمت اين دو عيد به ياد آوردن قيامت و بيمهاى آن است كه برخى از احوال عيد موافق و مانند قيامت است . چون شب عيد فرا مىرسد ، شبى را به ياد آر كه فرداى آن صبح رستاخيز است و چون صداى طبل و كوس و بوق را مىشنوى از نفخ صور به ياد آور . خداوند متعال در اين باره در سورهء كهف مىفرمايد « و نفخهء صور دميده شود و همهء خلق را جمع مىكنيم جمع كردنى . » و چون از خانهء خود ، روز عيد به مصلى مىروى ، روز بيرون رفتن خود را از دنيا به ياد آور و روزى را كه از گور به محشر برده مىشوى . خداوند متعال در سورهء قاف ، آيهء چهل و يكم چنين مىفرمايد « به نداى روزى كه منادى حق ( اسرافيل ) از مكان نزديك ندا كند گوش فرا دار . » ، و چون مردم را ديدى كه در حالات مختلف به نمازگاه مىروند ، برخى در جامه‌هاى بسيار گرانبها و برخى در جامه‌هاى نو و برخى در جامه‌هاى كهنه ، از اختلاف احوال ايشان ، اختلاف احوال خلق خدا را در قيامت به ياد آور كه برخى از ايشان جامه‌هاى آراسته و با زيور بر تن دارند و برخى از ايشان را در راه پيمودن مىبينى كه گروهى پياده و برخى سواره‌اند ، از چگونگى عبور خود از پل صراط ياد آور .\r\n( 2 ) پيامبر ( ص ) فرموده‌اند : مردم كنار پل صراط مىرسند و سپس به كمك اعمال خود از آن مىگذرند . گروهى به سرعت برق ، گروهى ديگر به سرعت باد و گروهى ديگر همچون اسبى كه در حال تاخت و تاز است و گروهى همچون حركت ستاره در مدار خود و گروهى چون مردى كه در حال دويدن باشد و گروهى همچون راه رفتن معمولى . « 3 »\r\n\r\n\r\n","description":"","footnote":"\r\n( 1 ) . براى اطلاع بيشتر به صفحهء 62 و 188 جلد 12 تفسير ابو الفتوح رازى ، چاپ مرحوم آقاى شعرانى مراجعه فرماييد . م .\r\n( 2 ) . براى اطلاع بيشتر به صفحهء 62 و 188 جلد 12 تفسير ابو الفتوح رازى ، چاپ مرحوم آقاى شعرانى مراجعه فرماييد . م .\r\n( 3 ) . چند روايت نزديك و نظير اين روايت در مبحث صراط بحار الانوار ، صفحات 64 تا 71 ، جلد 8 ، چاپ جديد ، از امالى صدوق و مناقب ابن شهر آشوب و منابع ديگر آمده است . م .\r\n","page_name":" 563 ","page_number":563},
  {"content":"\r\n\r\n( 1 ) همچنين روزى را به ياد آور كه خداوند در بارهء آن در آيهء هشتاد و پنج سورهء مريم چنين فرموده است « روزى كه پرهيزگاران را به سوى خداى مهربان به اجتماع محشور گردانيم و بدكاران را به آتش دوزخ در افكنيم . » كه لغت « ورد » را در آيهء مذكور به معنى تشنه دانسته‌اند . « 1 »\r\n( 2 ) و پيامبر فرموده‌اند : مردم سه دسته حشر مىشوند : يك دستهء ايشان سوار بر مركبهايند و يك دسته را پياده مىكشند و مىبرند و يك دسته بر چهره‌هاى خويش كشيده مىشوند . و چون در مصلاى خود نشستى و مردم را ديدى كه منتظر آمدن سلطانند و گروهى در آفتاب و گروهى در سايه و گروهى ايستاده‌اند ، از ايستادن خود در عرصات قيامت ياد كن كه منتظر حساب و قضاوت در بارهء خود خواهى بود .\r\n( 3 ) خداوند در آيهء چهل و سوم سورهء ابراهيم فرموده است « كيفر ستمكاران را به تأخير مىاندازد تا روزى كه چشمهايشان در آن خيره و حيران است . ستمكاران همه شتابان سر به بالا كرده و چشمها واله مانده و دلهاشان در اضطراب است . »\r\nگروهى عرق ريزان زير تابش خورشيدند و گروهى در سايهء عرش ، و چون رايات و پرچمها را ديدى از رايات و پرچمهاى قيامت ياد كن كه براى هر قوم رايتى است . و چون براى نماز برخاستى و صف‌ها مرتب شد از روزى كه به پيشگاه خدا عرضه بايد شد ياد كن و خداوند در آيهء چهل و هشتم سورهء كهف مىفرمايد « و خلايق را در صفى بر خدا عرضه كنند . » و چون امام جماعت به منبر رود و شروع به خواندن خطبه كند و مردم آرام و ساكت و خاموش باشند ، آن روز را ياد آور كه محمد ( ص ) براى شفاعت پيش مىآيد و مردم خاموش و سرگردانند ، و چون در خطبهء نماز شروع به وعد و وعيد كرد و بيم و اميد داد ، از آن روز ياد كن كه سروشى ندا مىدهد فلان بدبخت شد . و چون ديدى كه پس از نماز پراكنده شدند و به راههاى مختلف و خوراكها و سفره‌هاى مختلف مىروند ، اين گفتار خداوند را كه در آيات 13 تا 16 سورهء روم فرموده است ، به ياد آور « روزى كه رستاخيز بر پا شود در آن روز مردم فرقه فرقه مىشوند . آنان كه ايمان آوردند و كارهاى نيكو انجام دادند به باغ بهشت منزل\r\n\r\n\r\n","description":"","footnote":"\r\n( 1 ) . همين معنى براى كلمه « ورد » در تفسير مجمع البيان طبرسى ، ص 531 ، ج 5 و 6 هم آمده است . م .\r\n","page_name":" 564 ","page_number":564},
  {"content":"\r\n\r\nگيرند . » و از آيهء ششم سورهء زلزال ياد كن كه فرموده است « مردم از گورها پراكنده بيرون آيند تا نتيجهء كارهاى خويش را ببينند . » ، و چون مستمندان و بينوايان را در راه ببينى كه دست نياز دراز كرده‌اند و بر چهره‌شان گرد نشسته است از آيهء دوازدهم سورهء روم ياد كن كه فرموده است « روزى كه رستاخيز بر پا شود بدكاران شرمنده و اندوهگين شوند . » ، اين نمودارى از مقابله احوال عيد با احوال قيامت است و مايهء عبرت كسى است كه عبرت گيرد و موجب پند براى پندپذيران است .\r\n( 1 ) امام صادق ( ع ) فرموده است ، امير المؤمنين على ( ع ) روز عيد فطر خطبه‌يى ايراد كرد و چنين فرمود :\r\n« اى مردم ! امروز شما روزى است كه در آن به نيكوكاران پاداش داده مىشود و بدكاران در آن زيان مىكنند . امروز ، شبيه‌ترين روزها به قيامت شماست . با بيرون آمدن خود از خانه‌هايتان به مصلاى خود ، از بيرون آمدن از گورها و رفتن به پيشگاه خداوند ياد كنيد . و از توقف و ايستادن خود در مصلى ، وقوف خود در برابر خدا را ياد كنيد و از بازگشت خود به خانه‌هايتان بازگشت خود را به جهنم و بهشت فرا ياد آريد . و اى بندگان خدا ! بدانيد نزديك‌ترين و كمترين چيز كه براى مردان و زنان روزه‌گير فراهم است ، اين است كه فرشته‌يى در آخرين روز ماه رمضان به آنان ندا مىدهد كه اى بندگان خدا ! بر شما مژده باد كه گناهان گذشتهء شما آمرزيده شد و بنگريد كه در آينده چگونه خواهيد بود . » « 1 »\r\n( 2 ) در يكى از عيدهاى فطر همچنين فرمود « همانا امروز براى هر كس كه خداوند روزه‌اش را پذيرفته و نمازش را سپاس داشته ، عيد است و هر روزى كه در آن خدا معصيت نشود ، آن روز عيد است . » « 2 »\r\n( 3 ) امام محمد بن على ( ع ) فرموده است ، در روز عيد قربان هيچ كارى بهتر از قربانى ( خونى كه در راه خدا ريخته شود ) يا قدم برداشتن براى نيكى به پدر و مادر يا خويشاوندى كه از او گسيخته باشد و نسبت به او نيكى و بخشش و تقدم بر سلام دادن كند و مردى كه خود از گوشت قربانى خويش اطعام كند و همسايگان يتيم و\r\n\r\n\r\n","description":"","footnote":"\r\n( 1 ) . در امالى صدوق ، صفحات 61 و 62 و به نقل از آن در بحار الانوار ، ص 362 ، ج 90 ، آمده است . م .\r\n( 2 ) . در نهج البلاغهء فيض الاسلام ، ص 1276 ، چاپ 1328 ، شمسى و ذيل شمارهء 420 ، آمده است . م .\r\n","page_name":" 565 ","page_number":565},
  {"content":"\r\n\r\nمستمند و بردگان را براى خوردن آن دعوت كند و بررسى احوال اسيران ، نيست .\r\n( 1 ) امام صادق ( ع ) فرموده است ، هر كس روزهء رمضان خود را به گفتارى نيكو و كردارى نيكو تمام كند ، خداوند روزه‌اش را مىپذيرد . گفته شد : اى پسر رسول خدا ! گفتار نيكو چيست ؟ فرمود : گواهى دادن به اينكه ، خدايى جز خداى يگانه نيست و كردار نيكو ، بيرون كردن فطريه از مال است . « 1 »\r\n( 2 ) امام صادق ( ع ) به يكى از اصحاب خود فرمود : چون شب عيد فطر رسيد ، سه ركعت نماز مغرب را بگزار و سپس به سجده برو و بگو\r\n« يا ذا الطول يا ذا الحول يا مصطفى محمد و ناصره صل على محمد فاغفر لى كل ذنب اذنبته و نسيته و هو عندك في كتاب مبين . »\r\n« اى صاحب قدرت و نيرو ! اى برگزيننده و يارىكنندهء محمد ! بر محمد و آل او درود فرست و هر گناهى را كه انجام داده‌ام و آن را فراموش كرده‌ام و آن در محضر تو ، در كتابى آشكار ثبت است بر من ببخشاى و بيامرز . » و پس از آن صد بار بگو\r\n« اتوب الى الله »\r\nو پس از نماز مغرب و عشاء و نماز صبح ، همان تكبيرهايى را كه در ايام تشريق ( يازدهم تا سيزدهم ذى حجه ) مىگويند ، بگو ،\r\n« اللَّه اكبر ، اللَّه اكبر . لا إله الا اللَّه و اللَّه اكبر ، اللَّه اكبر و لله الحمد ، اللَّه اكبر على ما هدينا و الحمد لله على ما ابلانا . »\r\nو عبارت\r\n« و رزقنا من بهيمة الانعام »\r\nرا مگو كه اين عبارت مخصوص ايام تشريق است . « 2 »\r\n( 3 )\r\n\r\nمجلس پنجاه و يكم در ذكر زكات\r\n( 4 ) خداوند متعال در آيهء 245 سورهء بقره فرموده است « كيست كه خدا را وام دهد ، وامى نيكو ، تا خداوند براى او چندين برابر بيفزايد . » ، در آيهء 261 همان سوره مىفرمايد « مثل آنان كه اموالشان را در راه خدا انفاق مىكنند ، به مانند دانه‌يى است كه هفت خوشه بروياند و در هر خوشه ، صد دانه باشد . » و هم در آيهء 274 همان سوره مىفرمايد « كسانى كه اموال خود را شب و روز پوشيده و آشكار انفاق مى - كنند ، براى آنان نزد پروردگارشان پاداش ايشان خواهد بود . »\r\n\r\n\r\n","description":"","footnote":"\r\n( 1 ) . در امالى صدوق ، ص 100 ، همراه با ترجمهء آقاى كمره‌يى ، چاپ 1355 شمسى ، آمده است . م .\r\n( 2 ) . در امالى صدوق ، ص 100 ، همراه با ترجمهء آقاى كمره‌يى ، چاپ 1355 شمسى ، آمده است . م .\r\n","page_name":" 566 ","page_number":566},
  {"content":"\r\n\r\n( 1 ) و در آيهء 103 سورهء توبه مىفرمايد « از ايشان زكات اموالشان را بگير تا آنان را پاك و پاكيزه سازى و براى آنان دعا كن كه دعاى تو مايهء آرامش است و خدا شنواى داناست . آيا نمىدانند كه اين خداوند است كه توبه را از بندگانش مىپذيرد و صدقه‌ها را قبول مىفرمايد و بدرستى كه خداوند بسيار توبه‌پذير و مهربان است . » ،\r\nو در آيهء 34 همان سوره مىفرمايد « و كسانى كه اندوخته مىكنند سيم و زر را و آن را در راه خدا انفاق نمىكنند ، آنان را به عذابى دردناك مژده بده . روزى كه ( آن سيم و زر ) در آتش دوزخ گداخته شود و پيشانى و پشت و پهلوى آنها را به آن داغ كنند . اين است آنچه براى خود اندوخته كرديد . »\r\n( 2 ) و خداوند در آيهء 55 سورهء نور فرموده است « نماز را به پا داريد و زكات را به فقيران بدهيد . » و در آيهء 4 سورهء لقمان فرموده است « آنان كه نماز را بر پا مىدارند و زكات را مىپردازند . » و در آيهء 39 سورهء سبا فرموده است « هر چه در راه خدا انفاق كنيد ، خودش عوض مىبخشد و او بهترين روزى دهندگان است . »\r\n( 3 ) و در آيهء پنجم سورهء بينه فرموده است « و امر نشدند مگر اينكه خدا را با اخلاص كامل در دين پرستش و عبادت كنند و نماز را بر پا دارند و زكات را بپردازند و اين است دين درست . » « 1 »\r\n( 4 ) امام صادق ( ع ) فرموده است ، دزدان سه گروهند : كسى كه زكات نپردازد . كسى كه مهريه و كابين زنان را نپردازد و خوردن آن را حلال بشمرد . و كسى كه وام بگيرد و قصد پرداخت آن را نداشته باشد . « 2 »\r\n( 5 ) و فرموده است خداى را خشكسالهايى است كه نامش منتقمه ( انتقام‌گيرنده ) است و هر گاه خداوند به بنده‌يى مالى دهد كه حق خدا را از آن نپردازد ، خداى از همان خشكسالىها بر او چيره مىفرمايد كه مال از ميان مىرود و صاحبش مىميرد\r\n\r\n\r\n","description":"","footnote":"\r\n( 1 ) . فتال نيشابورى ( رضي الله عنه ) برخى آيات مربوط به زكات واجب و صدقات مستحبى را آورده است . لطفا براى اطلاع بيشتر از آيات زكات به بحث مستوفاى مرحوم علامهء مجلسى قدس سره در صفحات 1 تا 4 جلد 96 بحار الانوار ، چاپ جديد ، و براى آيات زكات فطر به صفحهء 103 همان جلد بحار الانوار ، و براى آيات مربوط به صدقات مستحبى به صفحات 111 تا 114 همان جلد بحار الانوار مراجعه فرماييد . خداوند متعال به مرحوم علامه مجلسى جزاى خير از تشيع و شيعيان عنايت فرمايد و شيعيان را قدردان نعمت آن بزرگ قرار دهد . م .\r\n( 2 ) . با ذكر سلسله اسناد در خصال صدوق ، ص 74 ، ج 1 ، آمده است . م .\r\n","page_name":" 567 ","page_number":567},
  {"content":"\r\n\r\nو آن را بر جاى مىگذارد . « 1 »\r\n( 1 ) و باز همان حضرت فرموده است ، هيچ سيم و زر دارنده‌يى كه زكات مالش را نپردازد نيست ، مگر اينكه روز قيامت ، خداوند او را در بيابانى دور افتاده و خالى باز مىدارد و مارى خشمگين را كه از شدت زهر فلس‌هاى سرش ريخته باشد بر او چيره مىگرداند و آن مار او را دنبال مىكند و او از آن مىگريزد . سرانجام كه چاره نمىيابد تسليم مىشود و مار او را به سختى مىگزد و سپس چون گردنبندى بر گردنش مىپيچد و اين است معنى اين گفتار خداوند كه در آيهء يك صد و هشتادم سورهء آل عمران مىفرمايد « به زودى روز قيامت آنچه را كه بخل مىورزند بر گردنشان گردنبند مىشود ، بر گردنهاى ايشان طوق زده مىشود . » ، و هر كس داراى شتر و گاو و گوسپند باشد و زكات آن را ندهد ، خداى روز قيامت او را در صحراى خالى و خشكى باز مىدارد و همهء جانوران با سم‌هاى خود او را لگدكوب مىكنند يا همهء جانوران گزنده او را با زهر و نيش خود مىگزند و هر كس داراى نخلستان و تاكستان و مزرعهء گندم و جو باشد و زكات آن را نپردازد ، خداوند روز رستاخيز زمين او را تا ژرفاى هفت زمين بر گردنش مىنهد . « 2 »\r\n( 2 ) يكى از راويان به نام عبد الله مىگويد : كسى مرا به حضور امام صادق ( ع ) فرستاد كه به ايشان بگويم آن شخص مىپندارد كه شبها در خواب زنى به سراغ او مىآيد و او را مىترساند و مىگفت من از ترس چنان فرياد برمىآورم كه همسايگانم مىشنوند . امام صادق ( ع ) فرمودند : پيش او برو و بگو تو زكات نمىپردازى . به او گفتم . گفت : نه ، به خدا سوگند كه مىپردازم . امام صادق فرمودند : به او بگو اگر زكات مىپردازى به مستحق آن نمىپردازى .\r\n( 3 ) در روايت ديگرى از امام صادق ( ع ) روايت شده است كه فرموده است ، هر كس زكات خود را نپردازد به هنگام مرگ ( پس از مرگ ) مسألت مىكند به دنيا باز گردد و اين است معنى گفتار خداوند كه در آيهء نود و نهم سورهء مؤمنون مىفرمايد « تا آنگاه كه مرگ هر يك فرا رسد ، گويد پروردگارا مرا باز گردان ، شايد به جبران\r\n\r\n\r\n","description":"","footnote":"\r\n( 1 ) . با ذكر سلسله اسناد در معانى الاخبار صدوق ، ص 235 ، چاپ آقاى على اكبر غفارى ، 1361 شمسى ، آمده است . م .\r\n( 2 ) . با ذكر سلسله اسناد و شرح شيخ صدوق ( رضي الله عنه ) در معانى الاخبار ، ص 335 ، آمده است . م .\r\n","page_name":" 568 ","page_number":568},
  {"content":"\r\n\r\nعملى صالح انجام دهم . » « 1 »\r\n( 1 ) و فرموده است در مورد ريختن خون دو كس تا هنگام ظهور قائم ما كسى به حكم خدا قضاوت نمىكند ، سنگسار كردن كسى كه زناى محصنه كرده باشد و زدن گردن كسى كه زكات نپردازد . « 2 » و فرموده است هر كس قيراطى ( واحد وزن معادل يك بيست و يكم مثقال ) از زكات را نپردازد ، بايد به آيين يهودى يا مسيحى بميرد . و نيز فرموده است هر كس در زندگى خود زكات نپردازد ، پس از مرگ تقاضاى بازگشت مىكند و فرموده است ، هرگز مالى در دريا و خشكى تباه نمىشود ، مگر به سبب نپرداختن زكات و چون قائم قيام فرمايد ، كسى را كه زكات نپردازد مىگيرد و گردنش را مىزند . « 3 »\r\n( 2 ) امير المؤمنين ( ع ) فرموده است ، پيامبر ( ص ) در خطبهء وداع خود چنين فرمودند : اى مردم ! زكات اموال خويش را بپردازيد . همانا هر كس كه زكات پرداخت نكند ، او را نه نماز است و نه دين و نه روزه و نه حج و جهاد .\r\n( 3 ) روايت شده است كه از امام حسن مجتبى ( ع ) در مورد آغاز زكات پرسيدند ، فرمود : خداوند عز و جل به آدم ( ع ) وحى فرمود كه زكات خود را بپرداز . گفت :\r\nپروردگارا زكات چيست ؟ فرمود : ده ركعت نماز براى من بگزار . ده ركعت نماز گزارد و گفت : پروردگارا آيا اين زكات بر من و بر همهء خلق واجب است ؟ فرمود :\r\nاين زكات كه نماز بگزارى بر عهدهء تو است و بر عهدهء فرزندانت كه مال داشته باشند ، پرداخت مال خواهد بود . « 4 »\r\n( 4 ) و گفته است صدقه چهار حرف است : حرف صاد آن كسى را كه صدقه مىپردازد از مكاره دنيا و آخرت مصون مىدارد . حرف دال آن دليل و راهنماى او به سوى بهشت است . حرف قاف ، موجب قرب بنده به پيشگاه خداوند متعال است و حرف هاء ، هادى صدقه دهنده براى انجام اعمال نيكو است كه بدان وسيله شايسته\r\n\r\n\r\n","description":"","footnote":"\r\n( 1 ) . در ثواب الاعمال صدوق ( رضي الله عنه ) ، ص 280 ، چاپ استاد محترم آقاى على اكبر غفارى ، 1391 ق . آمده است . م .\r\n( 2 ) . در كمال الدين و تمام النعمهء صدوق و به نقل آن در بحار الانوار ، ص 325 ، ج 52 ، آمده است . م .\r\n( 3 ) . ثواب الاعمال ، ص 281 . م .\r\n( 4 ) . اين روايت در صفحهء 10 جلد 4 مناقب ابن شهر آشوب ، درگذشته به سال 588 ق . كه شاگرد فتال هم بوده ، آمده است . م .\r\n","page_name":" 569 ","page_number":569},
  {"content":"\r\n\r\nو سزاوار به رضوان اكبر مىشود .\r\n( 1 ) موسى ( ع ) عرضه داشت : پروردگارا ! پاداش كسى كه براى تو مستمندى را خوراك دهد چيست ؟ فرمود : اى موسى ! به سروشى فرمان مىدهم كه روز قيامت به همگان ندا دهد كه فلان پسر فلان از آزادشدگان از دوزخ است . « 1 »\r\n( 2 ) رسول خدا ( ص ) فرمودند : در خواب چنين ديدم كه كسى از امت من ، شراره‌هاى آتش را با دست خود از چهرهء خويش دور مىكند و صورت خود را با دست خود مىپوشاند . صدقاتى كه داده بود ، آمد و بر سرش سايه افكند و چهره‌اش را پوشاند . « 2 »\r\n( 3 ) امام صادق ( ع ) فرموده است ، صدقه دادن در روز ، خطاها را ذوب مىكند همچنان كه آب نمك را در خود حل مىكند و صدقه دادن در شب ، آتش خشم خدا را خاموش مىكند . « 3 »\r\n( 4 ) پيامبر فرموده‌اند : هر كس صدقه‌يى دهد ، براى او در قبال هر درهم ، همسنگ كوه احد ، از نعمتهاى بهشت خواهد بود .\r\n( 5 ) و روايت شده است كه مردى به حضور امير المؤمنين على ( ع ) آمد و گفت :\r\nاى امير المؤمنين مرا به تو نيازى است . فرمود : آن را روى زمين بنويس كه درماندگى را در تو آشكار مىبينم . او بر روى زمين نوشت ، من بينوايى نيازمندم . آن حضرت به قنبر فرمودند : دو حله بر او بپوشان و آن مرد اين ابيات را سرود . « بر من جامه‌يى پوشاندى كه كهنه خواهد شد و من به زودى از ستايش بر تو جامه‌ها مىپوشانم . هر چند تو ، در جستجوى پاداشى به آنچه كه من رسيدم نيستى ولى با نيايش و ستايش من به مكرمت مىرسى . همانا ستايش موجب زنده شدن ياد و نام كسى است كه ستايش مىشود ، همچون باران كه كوه و دشت را زنده مىكند . در روزگار نسبت به كارهاى نيكى كه آغاز كرده‌اى كوتاهى مكن كه هر بنده به زودى به آنچه انجام داده ، پاداش داده مىشود . »\r\n( 6 ) امير المؤمنين فرمود : صد دينار به او بدهيد . گفتند : او را براستى بىنياز فرمودى .\r\n\r\n\r\n","description":"","footnote":"\r\n( 1 ) . الجواهر السنية في الاحاديث القدسيه ، شيخ حر عاملى ، ص 55 . م .\r\n( 2 ) . فضائل الاشهر الثلاثه ، صدوق ، ص 113 . م .\r\n( 3 ) . امالى ، صدوق ، ص 221 ، و به نقل از آن در بحار الانوار ، ص 176 ، ج 96 ، آمده است . م .\r\n","page_name":" 570 ","page_number":570},
  {"content":"\r\n\r\nگفت : آرى ، كه شنيدم پيامبر مىفرمود ، از مردم به اندازهء منزلت ايشان قدردانى كنيد و سپس فرمود من در شگفتم از مردمى كه بندگان را با اموال خود مىخرند و آزادگان را با بخشش و نيكى خويش نمىخرند . « 1 »\r\n( 1 ) از پيامبر ( ص ) پرسيده شد : كدام صدقه از همه برتر است ؟ فرمود : بر خويشاوندى كه در باطن خشمگين است . « 2 »\r\n( 2 ) امام صادق ( ع ) فرموده است ، آيا تصور مىكنيد كه در مورد مال فقط بايد زكات را پرداخت ؟ آنچه خداوند در مورد مال ، غير از زكات ، مقرر فرموده ، بيشتر از زكات است كه از جمله بايد به خويشاوندان و كسانى كه نياز خود را به تو عرضه مىدارند پرداخت شود . و همان حضرت فرموده‌اند : براى رضاى خدا و در راه حق هر كس را كه نمىشناسى با دوستى و محبت به او چيزى بده نه با دشمنى و كينه كه خداوند مىفرمايد « به مردم سخن پسنديده بگوييد . » و البته به كسى كه با حق ستيز و دشمنى مىكند و به باطل و ناحق دعوت مىكند چيزى مده ، و فرموده است به كسانى كه در در دل خود نسبت به ايشان احساس ترحم مىكنى چيزى بده و به كسى كه او را نمىشناسى چيزى ميان يك درهم و چهار دانگ بده .\r\n( 3 ) و همان حضرت فرموده است ، كامل و تمام شدن روزه با پرداخت زكات فطريه است ، همان گونه كه كامل و تمام شدن نماز با درود فرستادن بر پيامبر ( ص ) است و هر كس روزه بگيرد و زكات فطر خود را عمدا نپردازد ، روزه‌يى براى او نيست و هر كس نماز بگزارد و بر پيامبر ( ص ) عمدا درود نفرستد ، او را نمازى نيست ، و خداوند متعال زكات فطريه را مقدم بر نماز آورده و در آيهء چهاردهم سورهء اعلى فرموده است « همانا رستگار شد آنكه پاك شد ، زكات فطر را پرداخت كرد ، و ياد كرد نام پروردگارش را و نماز گزارد . » « 3 »\r\n( 4 ) امام صادق ( ع ) فرموده است ، عيسى ( ع ) از كنار مردمى گذشت كه خود را آراسته و زيور كرده بودند . فرمود : چه خبر است ؟ گفتند : اى روح اللَّه ! فلان دوشيزه\r\n\r\n\r\n","description":"","footnote":"\r\n( 1 ) . با ذكر سلسله اسناد در امالى صدوق ، ص 273 ، همراه با ترجمهء آقاى كمره‌يى آمده است . م .\r\n( 2 ) . با ذكر سلسله اسناد در ثواب الاعمال صدوق ( رضي الله عنه ) ، ص 171 ، چاپ آقاى غفارى ، آمده است . م .\r\n( 3 ) . در صفحهء 451 جلد 4 تفسير برهان ، از تهذيب شيخ طوسى ، نقل شده است . م .\r\n","page_name":" 571 ","page_number":571},
  {"content":"\r\n\r\nرا كه دختر فلانى است ، امشب به خانهء شوهرش كه فلان پسر فلانى است مىبرند ، فرمود : امروز خود را آراسته و هياهوى شاد دارند و حال آنكه فردا گريه خواهند كرد :\r\nيكى از ايشان پرسيد : اى پيامبر خدا ! براى چه فردا گريه خواهند كرد ؟ فرمود : براى اينكه عروس آنها امشب خواهد مرد . كسانى كه معتقد به گفتار آن حضرت بودند ، گفتند :\r\nخدا و رسول او راست مىگويند و منافقان گفتند : فردا نزديك است . قضا را ، فردا صبح ، چون آمدند عروس را خوش و سلامت ديدند و چيزى براى او پيش نيامده بود .\r\nيكى از ايشان گفت : اى روح خدا ! كسى كه ديروز پيام دادى و گفتى ديشب خواهد مرد ، نمرده است ، عيسى ( ع ) فرمود : خداوند هر چه بخواهد انجام مىدهد . بياييد با هم پيش او برويم . آنان ، در حالى كه از يك ديگر پيشى مىگرفتند حركت كردند و بر در خانه او كه رسيدند ، در زدند . همسرش آمد . عيسى ( ع ) به او فرمود : از همسرت براى من اجازه بگير كه من پيش او آيم . او به درون خانه رفت و به زن خويش گفت : عيسى كه روح و كلمهء خداوند است همراه تنى چند بر در خانه است . زن ، چادر بر سر افكند و عيسى ( ع ) پيش او آمد و از او پرسيد : ديشب چه كار نيكى انجام داده‌اى ؟\r\nگفت : كار تازه‌يى نكردم جز همان كه در گذشته هم انجام مىدادم ، هر شب جمعه مستمندى مىآمد و ما به اندازه‌يى كه تا جمعهء آينده براى او كافى باشد ، چيزى به او مىداديم . ديشب هم ، همان فقير آمد و من به كارهاى خود سرگرم بودم و خويشاوندان من هم به كارهاى خويش سرگرم بودند . او چند بار صداى خود را بلند كرد ، ولى هيچ كس به او پاسخ نداد . آخرين بار كه صداى او را شنيدم ، خودم برخاستم و بطور ناشناس ، همان مقدارى را كه هميشه به او مىداديم ، دادم . عيسى ( ع ) فرمود : از جاى خود برخيز و كنار برو . ناگهان ، زير جامه‌هاى او افعىيى ديدند كه بر دم خود سر نهاده است . عيسى ( ع ) فرمود : به سبب آن كار نيك ، اين بلا از تو دفع شد . « 1 »\r\n( 1 )\r\n\r\nمجلس پنجاه و دوم در فضيلت حج و احكام كسى كه آن را ترك كند\r\n( 2 ) خداوند متعال در آيهء نود و نهم سورهء آل عمران فرموده است « بر عهدهء مردم ، گزاردن حج خانه براى رضاى خداوند ، بر هر كس كه استطاعت داشته باشد لازم\r\n\r\n\r\n","description":"","footnote":"\r\n( 1 ) . با ذكر سلسله اسناد در امالى صدوق و به نقل از آن در بحار الانوار ، ص 116 ، ج 96 ، آمده است . م .\r\n","page_name":" 572 ","page_number":572},
  {"content":"\r\n\r\nاست و هر كس كفر ورزد ، همانا خداوند بىنياز از جهانيان است . »\r\n( 1 ) امام صادق ( ع ) فرموده است ، هر كس سه حج بگزارد ، هرگز فقير نمىشود .\r\nحريز مىگويد : هر كس سه سال پياپى حج بگزارد ، پس از آن چه حج بگزارد و چه نگزارد به منزلهء كسانى خواهد بود كه پيوسته حج مىگزارند . « 1 »\r\n( 2 ) امام صادق ( ع ) فرموده است ، هر كس چهار بار حج بگزارد ، هرگز فشار قبر به او نمىرسد و چون مىميرد ، خداوند حج او را به صورت زيباترين آدميان در مىآورد كه ميان گور او تا هنگامى كه برانگيخته شود نماز مىگزارد و پاداش نمازهاى او براى آن شخص خواهد بود و بدان كه هر ركعت از نماز آن فرشته ، برابر هزار ركعت آدميان است . و همان حضرت فرموده‌اند : هر كس ده بار حج بگزارد ، خداوند هرگز از او محاسبه‌يى نخواهد فرمود . « 2 »\r\n( 3 ) پيامبر ( ص ) فرموده‌اند : خداوند بر امت من وقوف و تضرع و دعا كردن در بهترين جاها در نظر خود را واجب فرموده و در قبال آن بهشت را تكفل كرده است .\r\nساعتى كه مردم از عرفات بازمىگردند ، همان ساعتى است كه آدم كلماتى را از خداوند فرا گرفت و خداوند كه بسيار توبه‌پذير و مهربان است ، توبهء او را پذيرفت . و سپس چنين فرمودند : سوگند به خدايى كه مرا به حق ، مژده دهنده و بيم دهنده مبعوث فرموده است ، خدا را در آسمان زمين ( در نزديك‌ترين آسمانها ) درى است كه به آن در رحمت و توبه و نياز و تفضل و احسان و بخشش و كرم و عفو مىگويند . هيچ كس در عرفات وقوف نمىكند مگر اينكه سزاوار دريافت اين خصال مىشود . و خدا را صد هزار فرشتهء گماشته بر عرفات است كه همراه هر يك از ايشان يك صد و بيست هزار فرشته است و خدا را رحمت ويژه‌يى بر اهل عرفات است كه آن را بر ايشان نازل مىفرمايد .\r\nو چون آنان از عرفات بازمىگردند ، خداوند ، فرشتگان را گواه مىگيرد به اينكه اهل عرفات را بخشيده است و بهشت را بر آنان واجب فرموده است و سروشى ندا مىدهد باز گرديد در حالى كه آمرزيده‌ايد ، كه شما مرا خشنود كرديد و من از شما راضى شدم . « 3 »\r\n\r\n\r\n","description":"","footnote":"\r\n( 1 ) . در خصال صدوق ، ص 74 ، ج 1 ، و به نقل از آن در بحار الانوار ، ص 18 ، ج 99 ، آمده است . م .\r\n( 2 ) . اين دو روايت در خصال صدوق ، ص 146 ، ج 1 و ص 212 ، ج 2 ، آمده است . م .\r\n( 3 ) . در امالى صدوق ، ص 177 و به نقل از آن در باب فضل وقوف در عرفات بحار الانوار ، ص 249 ، ج 99 ، چاپ جديد ، آمده است . م .\r\n","page_name":" 573 ","page_number":573},
  {"content":"\r\n\r\n( 1 ) پيامبر ( ص ) فرموده‌اند : در خواب كسى از امت خود را ديدم كه از پيش رو و پشت سر و چپ و راست تاريكى او را احاطه كرده است . در اين هنگام حج و عمرهء او آمدند و او را از تاريكى بيرون كشيدند و وارد روشنايى كردند . « 1 »\r\n( 2 ) مشمعل اسدى « 2 » مىگويد : سالى حج رفتم و سپس براى ديدار امام صادق به مدينه رفتم . پرسيدند : اى مشمعل ! از كجا مىآيى ؟ گفتم : فدايت گردم ، به حج مشرف بودم . فرمود : آيا مىدانى براى حاجيان چه پاداشى است ؟ گفتم : فدايت گردم ، تا شما به من نياموزى ، نمىدانم . فرمود : چون بنده به اين خانه ( كعبه ) هفت دور طواف كند و دو ركعت نماز طواف بگزارد و سعى ميان صفا و مروه را انجام دهد ، خداى براى او شش هزار خطا را از او محو مىفرمايد و شش هزار نياز او را كه مربوط به امور دنيايى او باشد برمىآورد و براى آخرت او هم همين گونه اندوخته مىفرمايد . « 3 »\r\n( 3 ) امام صادق فرموده است : هر كس به ديدار كسى كه از حج برگشته است برود و با او دست دهد ، همچون كسى است كه به حجر الاسود دست كشيده است . « 4 »\r\n( 4 ) پيامبر ( ص ) فرموده‌اند : هر گاه كه آهنگ گزاردن حج كنى و بر مركب خود سوار شوى چون مركب تو حركت كند به هر گامى كه برمىدارد و مىنهد خداى براى تو حسنه‌يى مىنويسد و خطايى را نابود مىكند و چون لبيك گويى و جامهء احرام بپوشى و محرم شوى ، در قبال هر لبيك گفتن تو ، ده حسنه برايت مىنويسد و ده خطاى تو را محو مىفرمايد و چون هفت دور بر كعبه طواف كنى ، براى تو در پيشگاه خداوند عهدى خواهد بود كه پس از آن خدايت از عذاب تو شرم مىفرمايد و چون كنار مقام دو ركعت نماز بگزارى ، خداوند در قبال آن براى تو دو هزار ركعت نماز پذيرفته مىنويسد و چون هفت بار سعى ميان صفا و مروه را انجام دهى ، در پيشگاه خداوند براى تو پاداش چون كسى كه از سرزمين خود پياده به حج آمده باشد ، منظور مىشود و پاداشى همچون پاداش كسى كه هفتاد بردهء مؤمن آزاد كند .\r\n\r\n\r\n","description":"","footnote":"\r\n( 1 ) . در فضائل الاشهر الثلاثهء صدوق ، ص 113 ، چاپ نجف ، 1396 ق . آمده است . م .\r\n( 2 ) . شرح حال مختصرى از او و برادرش حكم كه از راويان امام صادق ( ع ) هستند در صفحات 99 و 299 رجال نجاشى ، چاپ داورى قم ، آمده است . م .\r\n( 3 ) . اين روايت با ذكر سلسله اسناد و اندكى افزونى در آخر آن در امالى صدوق ، ص 493 ، با ترجمهء آقاى كمره‌يى ، چاپ 1355 شمسى ، آمده است . م .\r\n( 4 ) . با ذكر سلسله سند در ثواب الاعمال صدوق ، ص 74 ، چاپ آقاى غفارى ، 1391 ق .\r\nآمده است . م .\r\n","page_name":" 574 ","page_number":574},
  {"content":"\r\n\r\nو چون تا غروب آفتاب در عرفات وقوف كنى ، هر چند خطاى تو به شمار ريگهاى شنزارها و موج‌هاى كف آلودهء درياها باشد ، آمرزيده مىشود و چون رمى جمره كنى ( ريگ بزنى ) ، خداى در قبال هر يك از ريگها براى تو در تمام مدت آيندهء عمرت ده حسنه مىنويسد و چون قربانى خود را بكشى در برابر هر قطره از خون آن همچنان براى تو ده حسنه نوشته مىشود و چون هفت بار طواف ديگرت را انجام دهى و كنار مقام دو ركعت نماز بگزارى ، فرشته‌يى گرامى دست بر شانه‌ات مىنهد و مىگويد : گذشتهء تو آمرزيده شد ، در اعمال خود تا يك صد و بيست روز دقت و تأمل كن . « 1 »\r\n( 1 ) روايت شده است پس از اينكه پيامبر ( ص ) مناسك خود را انجام داده بودند ، مردى به حضور ايشان رسيد و گفت : اى رسول خدا ! پدرم و مادرم فداى شما باد ، من از خانهء خود بيرون آمدم به قصد اينكه همراه شما حج بگزارم و فرصت از دست رفت و نتوانستم چنان كنم و من مردى ثروتمندم مرا به كارى راهنمايى فرماييد كه چون آن را انجام دهم ، براى من پاداشى چون پاداش حج‌گزاران باشد . پيامبر فرمودند :\r\nبه اين كوه ابو قبيس بنگر ، اگر هموزن آن در راه خدا انفاق كنى ، فضيلت و پاداش حج‌گزاران را درك نخواهى كرد . « 2 »\r\n( 2 ) امام زين العابدين ( ع ) فرموده است ، چون شامگاه عرفه فرا مىرسد ، خداوند گروهى از فرشتگان خود را به آسمان زمين فرو مىفرستد و به آنان مىفرمايد : به اين بندگان من بنگريد كه خاك آلوده و ژوليده پيش من آمده‌اند . پيامبرى به سوى ايشان فرستادم كه او را تصديق كردند ، سپس آهنگ خانهء من كردند و دعا كردند و مرا فرا خواندند و نياز خواستند . گواه باشيد كه سزاوار است امروز پاسخ ايشان را بدهم .\r\nهمانا نيكوكاران آنان را شفيع بدكارانشان قرار دادم ، و از نيكوكاران شفاعت ايشان را پذيرفتم و از عرفات كوچ مىكنند در حالى كه خطاهاى ايشان آمرزيده است . سپس به دو فرشته فرمان مىدهد بر دو سوى گردنه بايستند ، هر يك از ايشان يك طرف مىايستد و مىگويند : پروردگارا ! به سلامت دار و به اين جهت است كه هيچ به زمين افتاده و دست\r\n\r\n\r\n","description":"","footnote":"\r\n( 1 ) . ضمن روايت مفصلى با ذكر سلسله سند از قول حضرت باقر در امالى صدوق ، ص 549 همان چاپ و با اختلافاتى لفظى در اخبار مكه ، ابو الوليد ارزقى ، ص 6 ، ج 2 ، آمده است . م .\r\n( 2 ) . با ذكر سلسله سند در ثواب الاعمال صدوق ، ص 72 ، آمده است . م .\r\n","page_name":" 575 ","page_number":575},
  {"content":"\r\n\r\nو پا شكسته‌يى نمىبينى . « 1 »\r\n( 1 ) از امام كاظم ( ع ) روايت شده كه فرموده است ، هر كس به قصد حج بيايد و هفت دور بر كعبه طواف كند و دو ركعت نماز طواف بگزارد ، خداوند براى او هفتاد هزار حسنه مىنويسد و هفتاد هزار خطاى او را محو مىفرمايد و پاداش آزاد كردن هفتاد برده كه بهاى هر يك ده هزار درهم باشد ، براى او مىنويسد . « 2 »\r\n( 2 ) از امام صادق ( ع ) روايت شده است كه مردى از ايشان پرسيد : آيا آزاد كردن يك برده بهتر است يا گزاردن حج مستحبى ؟ فرمود : حج ، پرسيد : دو برده ؟ فرمود :\r\nحج ، و او همچنان بر شمار بردگان مىافزود و آن حضرت مىفرمود : حج ، تا آنجا كه پرسيد : آزاد كردن سى برده بهتر است يا گزاردن حج مستحب ؟ و همچنان فرمود حج بهتر است . « 3 »\r\n( 3 ) همچنين از امام صادق ( ع ) روايت شده كه فرموده است ، هر كس بدون آنكه گرفتارى يا بيمارىيى داشته باشد كه مانع از گزاردن حج واجب او باشد يا پادشاهى ( حكومتى ) او را از آن منع كرده باشد ، حج نگزارد به هر يك از دو آيين مسيحى يا يهودى كه بخواهد بايد بميرد . « 4 »\r\n( 4 ) و همان حضرت فرموده است ، در وصيت امير المؤمنين على ( ع ) چنين آمده است كه : حج خانهء خداى خود را ترك مكنيد كه هلاك خواهيد شد . « 5 »\r\n( 5 ) و فرموده است رسول خدا ( ص ) بارها و جهاز خويش را بر مركب خود نهادند و فرمودند : اين حجى است كه در آن ريايى و براى اينكه مردم بشنوند نيست و افزودند هر كس كه براى حج آماده شود و در جهاز او يك تار حرام باشد ، خداوند حج او را از وى نخواهد پذيرفت .\r\n( 6 ) امام صادق ( ع ) فرموده است ، از پيامبر ( ص ) پرسيده شد : فرداى قيامت رستگارى در چيست ؟ فرمودند : رستگارى در اين است كه با خداوند خدعه مكنيد كه خداوند با شما خدعه فرمايد . زيرا هر كس با خداوند خدعه كند ، خداى با او خدعه\r\n\r\n\r\n","description":"","footnote":"\r\n( 1 ) . با ذكر سند و اندك تفاوت لفظى در محاسن برقى ، ص 65 ، آمده است . م .\r\n( 2 ) . با ذكر سند و اندك تفاوت لفظى در ثواب الاعمال صدوق ، ص 73 ، آمده است . م .\r\n( 3 ) . نظير اين روايت در ثواب الاعمال صدوق ، ص 82 ، آمده است . م .\r\n( 4 ) . با نقل سلسله سند در صفحات 281 و 282 ثواب الاعمال و عقاب الاعمال صدوق ( رضي الله عنه ) ، چاپ استاد محترم آقاى على اكبر غفارى ، 1391 ق . آمده است . م .\r\n( 5 ) . با نقل سلسله سند در صفحات 281 و 282 ثواب الاعمال و عقاب الاعمال صدوق ( رضي الله عنه ) ، چاپ استاد محترم آقاى على اكبر غفارى ، 1391 ق . آمده است . م .\r\n","page_name":" 576 ","page_number":576},
  {"content":"\r\n\r\nمىكند و ايمان را از چنان كس خلع مىفرمايد . و اگر آن شخص شعور داشته باشد ، بايد بداند كه به خود خدعه كرده است . پرسيدند : خدعه با خداوند چگونه است ؟\r\nفرمودند : اينكه فرمان خدا را اجرا كند و قصد او غير از خدا باشد . از خدا بترسيد و از ريا پرهيز كنيد كه ريا شريك گرفتن با خداوند است و شخص ريا كار را در رستاخيز به اين چهار نام فرا مىخوانند : « كافر ، فاجر ، غادر ، خاسر » و به او گفته مىشود كار و پاداش تو باطل شده است و امروز تو را بهره‌يى از آن نيست . « 1 »\r\n( 1 )\r\n\r\nمجلس پنجاه و سوم در فضيلت جهاد و تشويق بر آن\r\n( 2 ) خداوند متعال در آيهء هفتاد و دوم سورهء انفال فرموده است « همانا كسانى كه ايمان آورده و هجرت كرده‌اند و در راه خدا با اموال و جانهاى خويش جهاد مىكنند . . . »\r\n( 3 ) و در آيهء بيست و يكم سورهء توبه فرموده است « آنان كه ايمان آورده و هجرت كرده‌اند و در راه خدا با اموال و جانهاى خويش جهاد مىكنند در پيشگاه خدا درجه بزرگترى دارند و آنان كاميابانند . پروردگارشان آنان را مژده مىدهد به رحمتى از خود . . . » در آيهء سى همان سوره فرموده است « جنگ كنيد با آنان كه به خدا و روز قيامت ايمان نياورده‌اند و حرام نمىشمرند آنچه را كه خدا و رسولش حرام شمرده‌اند و دين حق را نمىپذيرند . از آنانى كه اهل كتابند تا آنكه جزيه بدست خويش بپردازند و آنان خوار و كوچك باشند . » در آيهء چهل و دوم همان سوره فرموده است « بيرون رويد سبك و سنگين و با اموال و جانهاى خويش در راه خدا جهاد كنيد . » كه مقصود از سبك و سنگين اين است كه چه مجرد باشيد و چه متاهل و سپس در مورد ترك آن بيم و وعيد داده است . « 2 » باز در آيه‌هاى سى و نه و چهلم همان سوره فرموده است « اى كسانى كه ايمان آورده‌ايد شما را چيست كه چون به شما گفته مىشود بيرون رويد\r\n\r\n\r\n","description":"","footnote":"\r\n( 1 ) . در پاورقى صفحهء 139 جلد 6 محجة البيضاى فيض ، به تصحيح استاد محترم آقاى على اكبر غفارى ، از امالى صدوق ، آمده است . م .\r\n( 2 ) . تعبيرى نزديك به اين در مورد كلمات « خفاف و ثقال » در صفحهء 223 جلد 5 تفسير تبيان شيخ طوسى و با صورت فعل مجهول در صفحهء 33 جلد 5 و 6 تفسير مجمع البيان شيخ طبرسى ، آمده است . م .\r\n","page_name":" 577 ","page_number":577},
  {"content":"\r\n\r\nدر راه خدا سنگين مىشويد بر زمين ؟ ( خود را به زمين مىچسبانيد ) آيا راضى شديد به زندگى دنيا از آخرت و حال آنكه مايهء زندگى دنيا در قبال آخرت جز اندكى نيست ، اگر بيرون نرويد عذاب مىكند شما را عذابى دردناك . . . . . » و در آيهء يك صد و دوازدهم از همان سوره مىفرمايد « بدرستى كه خداوند از مؤمنان جانها و اموال ايشان را خريد تا آنكه براى ايشان بهشت باشد ، كارزار مىكنند در راه خدا ، مىكشند و كشته مىشوند . وعده دادنى بر حق در تورات و انجيل و قرآن ، و چه كسى از خداوند وفاكننده‌تر بر عهد خويش است ، پس بر شما مژده باد بر اين فروختن كه مبايعت كرديد به آن و آن كاميابى بزرگ است . »\r\n( 1 ) در اين آيه ، خداوند معامله را بر تو قرار داده است كه طمع شيطان ، دشمن تو ، از تو بريده شود و نفس تو را كه محل هر محنت و بلاست و مال تو را كه موجب همهء گناهان و سرپيچىهاست از تو خريده است با اطلاع از معايبى كه در تو هست و هر كس با اطلاع از عيب ، كالايى را بخرد ، آن را فسخ نمىكند . وانگهى بهترين پاداش را كه بهشت است براى تو وعده داده است و با كرم و فضل خويش بر خود گواه گرفته و فرموده است ، اين وعده حقى است كه در تورات و انجيل و قرآن آمده است و سپس در اين مورد به تو شاد باش گفته است ، همان گونه كه به هنگام خريد چيزى گران به بهايى ارزان ، به خريدار مژده و بشارت مىدهند .\r\n( 2 ) پيامبر ( ص ) فرموده‌اند : جبريل ( ع ) چيزى را به من خبر داد كه چشم من از آن روشن و دلم شاد شد ، گفت : اى محمد ! هر كس از امت تو به جنگى در راه خدا برود ، هر قطره باران كه بر او بريزد و هر دردسرى كه گرفتار آن شود ، روز قيامت گواه او خواهد بود . « 1 »\r\n( 3 ) و همان حضرت فرموده‌اند : بهشت را درى است بنام در جهادكنندگان كه ايشان به سوى آن مىروند ، در حالى كه سلاح بر دوش دارند و مردم همه در محشر ايستاده‌اند . فرشتگان به آنان خوشامد مىگويند . هر كس جهاد را ترك كند ، خداوند جامهء زبونى و فقر بر او مىپوشاند كه در زندگى زبون و بينوا خواهد بود و دين او از ميان مىرود . همانا كه خداوند متعال ، امت من را با تاخت و تاز اسبهايش و پيكانهاى نيزه‌هايش عزت و شوكت بخشيده است . « 2 »\r\n\r\n\r\n","description":"","footnote":"\r\n( 1 ) . فروع كافى ، ص 327 ، ج 1 ، و ثواب الاعمال صدوق ، ص 225 . م .\r\n( 2 ) . فروع كافى ، همان صفحه ، و تهذيب الاحكام شيخ طوسى ، ص 42 ، ج 2 . م .\r\n","page_name":" 578 ","page_number":578},
  {"content":"\r\n\r\n( 1 ) و همان حضرت فرموده‌اند : هر كس پيام يا نامهء جنگجويى را برساند پاداشى همچون پاداش آزاد كردن برده‌يى دارد و شريك در پاداش جهاد آن جهادكننده هم هست و نيز فرموده‌اند : اسبهاى جهادكنندگان ، اسبهاى آنان در بهشت است . « 1 »\r\n( 2 ) و همان حضرت فرموده‌اند : تمام خير در شمشير و زير سايهء شمشير است و مردم جز با شمشير راست نمىشوند و شمشيرها ، كليدهاى بهشت و دوزخند . « 2 »\r\n( 3 ) امام صادق ( ع ) فرموده است : جهاد برترين چيزها پس از فرايض است .\r\n( 4 ) پيامبر ( ص ) فرموده‌اند : براى شهيد ، از سوى خداوند متعال هفت خصلت است :\r\nنخست اينكه با ريخته شدن نخستين قطرهء خونش ، همهء گناهانش آمرزيده مىشود . دوم اينكه چون سر بلند كند ، از دامن دو همسر خود از حوريان بهشت سر بر مىدارد و آن دو از چهره‌اش غبار مىزدايند و مىگويند خوش آمدى ، آفرين بر تو ، او هم به آن دو ، همان گونه مىگويد . سوم اين است كه از جامه‌هاى بهشت بر او پوشيده مىشود . چهارم اين است كه گنجوران بهشت بهترين عطر و بوهاى خوش بهشتى را براى شهيد مىبرند و از آن بهره‌مند مىشود . پنجم منزلت او را به او نشان مىدهند و آن را مىبيند . ششم ، به روانش گفته مىشود ، بشتاب و هر كجاى بهشت كه مىخواهى برو . هفتم اين است كه به چهرهء خدا نظر مىافكند و اين نظر افكندن براى هر پيامبر و شهيدى واجب است . « 3 »\r\n( 5 ) پيامبر ( ص ) فرموده‌اند : از هر نيكوكار ، نيكوكارترى هست تا آنكه شخص نيكوكار در راه خدا كشته شود و چون در راه خدا كشته شد ، نيكوكارى برتر از او نيست . و بالاتر از هر تبهكارى ، تبهكارى است ، مگر اينكه كسى ، يكى از پدر يا\r\n\r\n\r\n","description":"","footnote":"\r\n( 1 ) . فروع كافى ، همان صفحه ، و ثواب الاعمال ، ص 225 و تمام اين روايات در صفحات 5 تا 14 جلد 6 وسائل الشيعهء مرحوم شيخ حر عاملى ( رضي الله عنه ) ، چاپ مرحوم حاج شيخ عبد الرحيم ربانى شيرازى ، 1387 ق ، با استخراج از منابع مختلف به همت آن فقيد آمده است . م .\r\n( 2 ) . در صفحهء 226 ثواب الاعمال صدوق آمده است و در پاورقى توضيح داده شده كه در صورتى كه جهاد به فرمان امام معصوم و منصوب از جانب خدا باشد ، كليد بهشت است و اگر به فرمان او نباشد ، كليد جهنم است . م .\r\n( 3 ) . گفتار حضرت صادق در فروع كافى ، ص 328 ، ج 1 ، و تهذيب الاحكام طوسى ، ص 41 ، ج 2 ، و گفتار رسول خدا هم در همان صفحهء تهذيب آمده است . م .\r\n","page_name":" 579 ","page_number":579},
  {"content":"\r\n\r\nمادرش را بكشد ، كه در آن صورت برتر از آن تبهكارى نيست . « 1 »\r\n( 1 ) امام صادق ( ع ) فرموده است ، دعاى سه تن پذيرفته است و برآورده مىشود .\r\nيكى از ايشان جنگجوى در راه خداوند است . بنگريد كه در غيابش چگونه مواظب كارهاى او باشيد . « 2 »\r\n( 2 ) از امام رضا ( ع ) در بارهء معنى اين گفتار امير المؤمنين على ( ع ) كه فرموده است ، هزار ضربهء شمشير براى من ، آسان‌تر از مردن در بستر است پرسيده شد ، فرمود :\r\nيعنى ضربهء شمشيرى كه در راه خدا باشد . « 3 »\r\n( 3 ) از امير المؤمنين على ( ع ) روايت شده كه چنين فرموده است ، همانا جهاد درى است كه خداوند آن را براى ويژگان از اولياى خويش گشوده است و آن را براى ايشان كرامت و نعمت اندوخته ، قرار داده است . جهاد جامهء پرهيزكارى و دژ استوار و سپر مورد اعتماد خداوند است و هر كس آن را ترك كند و از آن روى گرداند ، خداوند جامهء خوارى و روپوش زبونى بر او مىپوشاند و از آسودگى جدا و دور مىشود و دلش را پرده و پوشش فرا مىگيرد . و با زبونى خوار و كوچك مىشود و به درماندگى گرفتار و از انصاف باز داشته مىشود و آن كس كه جهاد را ضايع و تباه كند ، خداوند از اينكه او يارى دادن را ترك كرده است بر او خشم مىگيرد و خداوند متعال در كتاب استوار خويش فرموده است « اگر خدا را يارى كنيد ، شما را يارى مىدهد و پاهاى شما را استوار مىدارد . » « 4 »\r\n( 4 )\r\n\r\nمجلس پنجاه و چهارم در امر به معروف و نهى از منكر\r\n( 5 ) بدان كه خداوند بر امت محمد ( ص ) نعمت بخشيده و آنان را گرامى داشته است به اينكه امركنندگان به معروف و نهىكنندگان از منكرند و خداوند ايشان را با\r\n\r\n\r\n","description":"","footnote":"\r\n( 1 ) . در صفحات 10 و 11 و 13 جلد 6 وسائل الشيعه ، به نقل از آثار صدوق و طوسى ، آمده است . م .\r\n( 2 ) . در صفحات 10 و 11 و 13 جلد 6 وسائل الشيعه ، به نقل از آثار صدوق و طوسى ، آمده است . م .\r\n( 3 ) . در صفحات 10 و 11 و 13 جلد 6 وسائل الشيعه ، به نقل از آثار صدوق و طوسى ، آمده است . م .\r\n( 4 ) . اين گفتار امير المؤمنين على ( ع ) در تهذيب الاحكام شيخ طوسى ، ص 42 ، ج 2 ، آمده است و سلسله سند آن ذكر شده است و بخشى از خطبهء بيست و هفتم نهج البلاغه است ، كه در صفحهء 85 چاپ فيض الاسلام و صفحهء 74 جلد 2 شرح نهج البلاغه ابن ابى الحديد ، چاپ محمد ابو الفضل ابراهيم ، مصر ، آمده است و اندكى تفاوت دارد . م .\r\n","page_name":" 580 ","page_number":580},
  {"content":"\r\n\r\nاين صفت در كتاب خود وصف كرده و ايشان را ستوده و در آيهء يك صد و يازدهم سورهء آل عمران چنين فرموده است « شما بهترين امتى هستيد كه براى مردم بيرون آورده شده است كه امر به معروف و نهى از منكر مىكنيد و به خداوند ايمان آورده‌ايد . »\r\nدر اين آيه ، خداوند امر به معروف و نهى از منكر را با ايمان قرين فرموده است و آنان را حافظ حدود خداوند دانسته و به مؤمنان مژده داده است . و خداوند قومى ديگر را سرزنش كرده و عمل ايشان را زشت شمرده و به آنان سخت‌ترين عذاب را وعده داده است ، به اين سبب كه امر به معروف و نهى از منكر نكرده‌اند و دست ستمگر را از ستم باز نداشته‌اند و در آيهء هفتاد و نهم سورهء مائده فرموده است ، « كسانى از بنى اسرائيل كه كافر شدند ، لعنت شدند به زبان داود و عيسى بن مريم به سبب آنكه نافرمانى كردند و سركشى كردند ، آنان از كار زشتى كه مىكردند ، نهى نمىكردند و چه بد بود آنچه مىكردند . »\r\n( 1 ) و در آيهء شصت و هشتم همان سوره فرموده است « و بسيارى از ايشان را مىبينى كه به گناه و دشمنى شتاب مىكنند و خوردن ايشان حرام را ، هر آينه بد است آنچه مىكنند . چرا باز نمىدارند ايشان را خدا پرستان و دانايان از گفتار گناه و خوردن حرام ؟ هر آينه بد است آنچه ايشان انجام مىدهند . »\r\n( 2 ) خداوند در اين آيه ، آنان را كه گناه مىكنند و آنان كه ايشان را نهى نمىكنند و باز نمىدارند ، يكسان دانسته و كار هر دو گروه را زشت شمرده و به هر دو گروه وعيد داده است .\r\n( 3 ) و خداوند متعال در چند مورد ديگر از كتاب خود ما را به معروف فرمان داده و از منكر نهى فرموده است و بر انجام امر به معروف و نهى از منكر ، پاداش بزرگ وعده داده است و بر ترك آن وعدهء عذاب دردناك داده است . همچنين پيامبر ( ص ) در گفتار خود مكرر اين موضوع را گوشزد فرموده است .\r\n( 4 ) خداوند متعال در آيهء يك صد و يكم سورهء آل عمران مىفرمايد « و بايد باشند از شما گروهى كه فرا خوانند به سوى خوبى و فرمان دهند به خوبى و نهى كنند از بدى و آن گروه همانان رستگارانند . »\r\n( 5 ) و خداوند متعال در آيات يك صد و شصت و پنج و يك صد و شصت و شش سورهء اعراف چنين مىفرمايد : « و چون گفتند جمعى از ايشان چرا پند مىدهيد گروهى را كه خداوند هلاك‌كنندهء ايشان است و آنان را عذابى سخت مىدهد ، گفتند معذرت\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nو پوزشى به سوى پروردگار شما و باشد كه ايشان بپرهيزند ، پس چون فراموش كردند آنچه پند داده شدند به آن ، آنانى را كه از بدى نهى مىكردند ، نجات داديم و آنان را كه ستم مىكردند به سبب كار ناپسنديده كه انجام مىدادند به عذابى دردناك گرفتيم . »\r\n( 1 ) امير المؤمنين على ( ع ) فرموده است ، اى مؤمنان ! هر كس ببيند ظلم و ستمى مىشود و ناپسنديده‌يى ببيند كه مردم را به انجام آن فرا مىخوانند و حد اقل با دل خود آن را انكار كند ، همانا خودش سلامت يافته و از عذاب رهايى مىيابد و هر كس آن را با زبان انكار كند و بگويد پاداش مىيابد - و او از شخص اول برتر است - و آن كس كه با شمشير آن را انكار كند تا كلمهء خداوند برتر و گفتار ستمگران پست شود ، او كسى است كه به راه رستگارى رسيده و به راه راست ايستاده و نور يقين در دلش تابان شده است . « 1 »\r\n( 2 ) امام باقر ( ع ) فرموده است ، امر به معروف و نهى از منكر ، دو آفريده از آفريده‌هاى خداوند است . هر كس آن دو را يارى دهد ، خدايش عزت مىبخشد و هر كس آن دو را رها كند و خوار بشمرد ، خدايش زبون مىفرمايد . « 2 »\r\n( 3 ) امام صادق ( ع ) فرموده است ، كسى امر به معروف و نهى از منكر مىكند كه در او سه خصلت باشد : به آنچه فرمان مىدهد ، دانا باشد و عمل كند . از آنچه نهى مىكند ، خود انجام ندهد . در هر دو مورد رعايت عدل و مهربانى را بكند . « 3 »\r\n( 4 ) پيامبر ( ص ) فرموده‌اند : هر كس امر به معروف كند و نهى از منكر نمايد يا به كار خيرى اشاره و راهنمايى كند ، در پاداش آن شريك است . « 4 »\r\n( 5 ) و همان حضرت فرموده‌اند : كسى از امت خود را در خواب ديدم كه شراره‌هاى آتش از هر سو او را فرا گرفته بود . امر به معروف و نهى از منكر او آمدند و او را از ميان شراره‌ها نجات دادند و همراه فرشتگانش قرار دادند . « 5 »\r\n\r\n\r\n","description":"","footnote":"\r\n( 1 ) . در شرح نهج البلاغهء ابن ابى الحديد ، ص 305 ، ج 19 ، چاپ محمد ابو الفضل ابراهيم ، مصر ، بدون ذكر سند ، و در وسائل الشيعهء شيخ حر عاملى ، ص 405 ، ج 11 هم آمده است . م .\r\n( 2 ) . فروع كافى ، ص 344 ، ج 1 ، و تهذيب الاحكام طوسى ، ص 52 ، ج 2 . م .\r\n( 3 ) . خصال صدوق ، ص 68 ، ج 1 . م .\r\n( 4 ) . فروع كافى ، ص 343 ، ج 1 ، و تهذيب ، ص 57 ، ج 2 . م .\r\n( 5 ) . فضائل الاشهر الثلاثهء صدوق ، ص 113 . م .\r\n","page_name":" 582 ","page_number":582},
  {"content":"\r\n\r\n( 1 ) امام صادق ( ع ) فرموده است ، واى بر گروهى كه فرمان خدا را در مورد امر به معروف و نهى از منكر نپذيرند . « 1 »\r\n( 2 ) همان حضرت فرموده است ، مردى از قبيلهء خثعم به حضور رسول خدا آمد و گفت : اى رسول خدا ! به من خبر بده بهترين كار مسلمانى چيست ؟ فرمودند : ايمان آوردن به خدا ، پرسيد : پس از آن ؟ فرمودند : رعايت پيوند خويشاوندى ، پرسيد : پس از آن ؟ فرمودند : امر به معروف و نهى از منكر . آن مرد پرسيد : كدام كار از همه نزد خدا ناخوش‌تر است ؟ فرمودند : شرك به خدا ، پرسيد : پس از آن ؟ فرمودند : بريدن پيوند خويشاوندى ، پرسيد : پس از آن ؟ فرمودند : امر كردن به كار ناپسند و باز داشتن از كار پسنديده . « 2 »\r\n( 3 ) پيامبر ( ص ) فرموده‌اند : چگونه خواهيد بود هنگامى كه زنان شما تبهكار و جوانان شما بد كاره شوند و امر به معروف و نهى از منكر نشود ؟ گفتند : اى رسول خدا ! چنين خواهد شد ؟ فرمودند : آرى و بدتر از اين وقتى است كه امر به منكر كنيد و نهى از معروف . گفتند : اى رسول خدا ! آيا چنين خواهد شد ؟ فرمودند : آرى و بدتر از اين وقتى است كه كار پسنديده را ناپسند و كار ناپسند را پسنديده ببينيد . « 3 »\r\n( 4 ) امام صادق ( ع ) فرموده است ، چون آيهء هفتم سورهء تحريم نازل شد كه خداوند در آن مىفرمايد « اى كسانى كه ايمان آورده‌ايد ، خودتان و كسان خود را حفظ كنيد از آتشى كه هيمه و آتش‌گيرهء آن مرد مانند و . . . . » نازل شد مردى از مسلمانان نشست و شروع به گريستن كرد و گفت من از خودم عاجز و ناتوانم و اينك تكليف خويشاوندانم بر عهده‌ام نهاده شد . پيامبر ( ص ) فرمودند : براى تو همين اندازه بس است كه آنان را به هر چه خود را فرمان مىدهى ، فرمان دهى و از آنچه خود را باز مىدارى ، باز دارى . « 4 »\r\n( 5 )\r\n\r\nمجلس پنجاه و پنجم در واجب بودن نيكى كردن نسبت به پدر و مادر و حقوق واجب آنان بر فرزند\r\n( 6 ) خداوند متعال در آيهء هفتاد و هشتم سورهء بقره چنين فرموده است « و هنگامى كه\r\n\r\n\r\n","description":"","footnote":"\r\n( 1 ) . محاسن برقى ، صفحات 291 و 295 . م .\r\n( 2 ) . قرب الاسناد حميرى ، ص 26 و فروع كافى ، ص 344 ، ج 1 . م .\r\n( 3 ) . خصال ، ص 127 ، ج 1 ، همراه با ترجمهء آقاى كمره‌يى آمده است . م .\r\n( 4 ) . تهذيب الاحكام ، شيخ طوسى ، ص 58 ، ج 2 . م .\r\n","page_name":" 583 ","page_number":583},
  {"content":"\r\n\r\nاز بنى اسرائيل پيمان گرفتيم كه پرستش مكنيد جز خدا را و به پدر و مادر و خويشاوندان و يتيمان و مستمندان نيكى كردن را و بگوييد براى مردم سخن پسنديده . . . . » و در آيهء چهلم سورهء نساء فرموده است « و بپرستيد خدا را و شريك مسازيد با او چيزى را و نيكى كردن به پدر و مادر . . . »\r\n( 1 ) و خداوند متعال در آيهء يك صد و پنجاه و دوم سورهء انعام چنين فرموده است « بگو بياييد تا بخوانم آنچه را خداوند شما بر شما حرام كرده است كه شريك مسازيد با او چيزى را و به پدر و مادر نيكى كردن . »\r\n( 2 ) و در آيهء بيست و پنجم سورهء بنى اسرائيل فرموده است « و حكم كرد پروردگارت كه نپرستيد مگر او را و به پدر و مادر نيكى كردن ، اگر يكى از ايشان يا هر دوشان به پيرى برسند نزد تو به آن دو اف مگوى و آن دو را زجر مكن ( سخن درشت مگو ) و به آن دو گفتار پسنديده بگوى و بگستران براى آن دو بال تواضع از رحمت و بگو پروردگار من ! بر آن دو رحمت فرماى ، همچنان كه مرا در كودكى پرورش دادند . » و خداوند متعال در آيهء هشتم سورهء عنكبوت فرموده است « وصيت كرديم انسان را به نيكى كردن به پدر و مادرش و اگر با تو ستيز كنند كه به من شرك آورى در آنچه نيست تو را به آن علمى ، پس اطاعت مكن آن دو را ، به سوى من است بازگشت شما و خبر مىدهم شما را به آنچه مىكرديد . »\r\n( 3 ) و در آيهء چهاردهم سورهء لقمان چنين فرموده است « سفارش كرديم انسان را در باره خوبى كردن به پدر و مادر ، برداشت مادرش او را سست‌شدنى بر سست شدن و از شير باز گرفتن او در دو سال كه شكر كن مرا و پدر و مادرت را ، به سوى من است بازگشت . » و در آيهء پانزدهم سورهء احقاف فرموده است « به آدمى در بارهء نيكى كردن به پدر و مادرش سفارش كرديم ، برداشت مادرش او را به دشوارى . » « 1 »\r\n( 4 ) پيامبر ( ص ) فرموده‌اند : برتر از هر كار پسنديده و نيكى ، كارى بهتر است تا آنكه مرد در راه خدا كشته شود و چون در راه خداوند متعال كشته شود ، عملى برتر و پسنديده‌تر از آن نيست و بدتر از هر كار بدى ، بدىيى هست تا آنكه كسى يكى از پدر و مادرش را بكشد كه چون يكى از آن دو را كشت ، از آن كار بدترى نيست . « 2 »\r\n\r\n\r\n","description":"","footnote":"\r\n( 1 ) . براى اطلاع بيشتر از ديگر آيات مباركات قرآنى در اين مورد ، به بحث مرحوم علامهء مجلسى در صفحات 22 تا 29 جلد 74 بحار الانوار ، چاپ جديد ، مراجعه فرماييد . م .\r\n( 2 ) . تهذيب ، شيخ طوسى ، ص 41 ، ج 2 . م .\r\n","page_name":" 584 ","page_number":584},
  {"content":"\r\n\r\n( 1 ) امام باقر ( ع ) روايت كرده كه پيامبر ( ص ) فرموده‌اند : بوى بهشت از فاصلهء پانصد سال راه احساس مىشود ولى عاق پدر و مادر و ديوث آن را نخواهد بوييد .\r\nپرسيدند : اى رسول خدا ! ديوث كيست ؟ فرمودند : كسى كه زنش زنا مىدهد و او آگاه است . « 1 »\r\n( 2 ) امام صادق فرموده است ، به پدر و مادرتان نيكى كنيد تا فرزندانتان به شما نيكى كنند و نسبت به زنان مردم با عفت و پاكدامن باشيد تا نسبت به زنان شما با عفت و پاكدامن باشند . « 2 »\r\n( 3 ) پيامبر فرموده‌اند : براى پدر و مادر هم رعايت حق فرزند واجب است هر گاه كه فرزند مؤمن و نيكوكار باشد . همانطور كه بر فرزند رعايت حقوق ايشان واجب است . « 3 »\r\n( 4 ) امام صادق ( ع ) فرموده‌اند : پدران نخستين سه گروهند : آدمى ، كه از او فرزند مؤمن متولد مىشود . جن ، كه از او كافر و مؤمن زاييده مىشود . ابليس ، كه از او كافر بوجود مىآيد و ميان آنان زايمان نيست ، بلكه تخم‌گذارى و جوجه آوردن است و جوجه‌هاى ابليس ، همگى نر هستند و ميان ايشان ماده نيست . « 4 »\r\n( 5 ) امام زين العابدين ( ع ) فرموده است ، حق مادرت بر تو اين است كه بدانى او تو را در جايى كه هيچ كس كسى را حمل نمىكند ، حمل كرده و از ثمرهء دلش ( مهر ) به تو چندان عطا كرده است كه هيچ كس به كسى چنان عطا نمىكند و با همهء وجود خويش ترا نگهدارى كرده است و اهميت نمىداده كه خود گرسنه و تشنه بماند ، ولى تو را سير و سيراب كند و خود برهنه بماند و تو را بپوشاند و خود در آفتاب باشد ولى بر تو سايه افكند و براى تو خواب نوشين را رها كرده و تو را از گرما و سرما حفظ كرده است تا تو براى او باقى بمانى و تو نمىتوانى از عهدهء شكرش بيرون آيى مگر به يارى و توفيق خداوند .\r\n( 6 ) و حق پدرت بر تو اين است كه بدانى اصل تو از اوست و اگر او نبود تو نبودى و هر گاه در خودت چيزى مىبينى كه از آن به خود مىبالى بدان كه پدرت اصل آن نعمت در او بوده است . خداى را سپاس و ستايش كن بر اين نعمت و پدر را\r\n\r\n\r\n","description":"","footnote":"\r\n( 1 ) . خصال ، صدوق ، ص 20 ، ج 1 . م .\r\n( 2 ) . در خصال ، ص 29 ، ج 1 و امالى صدوق ، ص 173 ، با دو سند آمده است . م .\r\n( 3 ) . در خصال ، ص 29 و 159 ، همراه با ترجمهء آقاى كمره‌يى آمده است . م .\r\n( 4 ) . در خصال ، ص 29 و 159 ، همراه با ترجمهء آقاى كمره‌يى آمده است . م .\r\n","page_name":" 585 ","page_number":585},
  {"content":"\r\n\r\nسپاسگزار باش و هيچ نيرويى جز به لطف خداوند نيست . « 1 »\r\n( 1 ) امام صادق فرموده است ، در حالى كه موسى بن عمران ( ع ) با خداوند متعال مناجات مىكرد ، مردى را در سايهء عرش خدا ديد . عرضه داشت : پروردگارا ! اين كيست كه عرش تو بر او سايه افكنده است ؟ فرمود : اين نسبت به پدر و مادرش مهربان و نكوكار بود و سخن چينى نمىكرد . « 2 »\r\n( 2 ) پيامبر ( ص ) فرموده‌اند : در خواب كسى را ديدم كه فرشتهء مرگ براى گرفتن جانش آمد و نيكى كردن و مهربانى به پدر و مادر آمدند و او را از آن شخص باز داشتند . « 3 »\r\n( 3 ) و همان حضرت فرموده‌اند : خداى رحمت فرمايد هر كس كه پدرش را بر نيكى كردن يارى دهد ، خداى رحمت فرمايد هر كس كه فرزندش را بر نيكى كردنش يارى دهد ، خداوند رحمت فرمايد همسايه و دوستى را كه همسايه و دوست و معاشر خود را بر كار نيك يارى دهد و خداى رحمت فرمايد هر كس كه پادشاه خود را بر نيكى كردن يارى دهد . « 4 »\r\n( 4 ) امام صادق ( ع ) فرموده است ، هر كس دوست مىدارد كه خداوند دشوارىهاى مرگ را بر او تخفيف دهد ، نسبت به خويشاوندان نزديك خود بسيار رعايت پيوند خويشاوندى كند و نسبت به پدر و مادرش مهربان و نيك رفتار باشد و اگر چنين بود ، خداوند متعال سكرات مرگ را بر او آسان مىفرمايد و هرگز در زندگى فقير نمىشود . « 5 »\r\n( 5 ) از امام صادق ( ع ) روايت شده است كه مردى به حضور رسول خدا آمد و گفت : اى رسول خدا من در مورد جهاد بسيار با نشاط و راغبم . فرمودند : در اين صورت در راه خدا جهاد كن كه اگر كشته شوى زنده خواهى بود و در پيشگاه خداوند روزى داده مىشوى و اگر در آن راه بميرى ، پاداش تو بر عهدهء پروردگار است و\r\n\r\n\r\n","description":"","footnote":"\r\n( 1 ) . در رسالهء حقوق حضرت سجاد كه در منابع پيش از قرن پنجم تأليف شده از جمله تحف العقول ابن شعبه ، آمده است . صفحات 183 تا 192 تحف العقول ، چاپ 1394 قمرى ، قم . م .\r\n( 2 ) . در صفحات 108 و 183 كتاب امالى صدوق ( رضي الله عنه ) و به نقل از آن در بحار الانوار ، ص 65 ، ج 74 ، چاپ جديد ، آمده است . م .\r\n( 3 ) . در صفحات 108 و 183 كتاب امالى صدوق ( رضي الله عنه ) و به نقل از آن در بحار الانوار ، ص 65 ، ج 74 ، چاپ جديد ، آمده است . م .\r\n( 4 ) . ضمن حديث مفصلى در صفحهء 112 كتاب فضائل الاشهر الثلاثهء صدوق ، چاپ استاد محترم آقاى ميرزا غلامرضا عرفانيان ، نجف ، 1396 ق . آمده است . م .\r\n( 5 ) . امالى ، طوسى ، ص 46 ، ج 2 و امالى ، صدوق ، ص 234 . م .\r\n","page_name":" 586 ","page_number":586},
  {"content":"\r\n\r\nچون از جهاد برگردى چنان از گناهان پاك شوى ، مانند روزى كه زاييده‌شده‌اى .\r\nگفت : اى رسول خدا مرا پدر و مادرى فرتوت است كه مىپندارند به من انس دارند و بيرون رفتن مرا به جهاد خوش نمىدارند . پيامبر فرمودند : در اين صورت با پدر و مادرت باش و سوگند بدان كس كه جان من در دست اوست ، يك شبانروز انس داشتن آن دو با تو بهتر از يك سال جهاد است . « 1 »\r\n( 1 ) از امام باقر ( ع ) روايت است كه موسى بن عمران ( ع ) عرضه داشت : پروردگارا ! به من سفارشى فرماى . سه بار فرمود : تو را در مورد خودم سفارش مىكنم . موسى گفت : سفارش ديگر فرماى . دو بار فرمود : تو را در مورد مادرت سفارش مىكنم .\r\nموسى ( ع ) باز گفت : پروردگارا ! مرا سفارشى ديگر فرماى . يك بار فرمود : تو را به پدرت سفارشى مىكنم و به اين جهت گفته شده است دو سوم نيكى و مهربانى كردن براى مادر است و يك سوم آن براى پدر . « 2 »\r\n( 2 ) پيامبر فرموده‌اند : خشنودى و رضاى خداوند همراه با خشنودى پدر و مادر است و سخط و خشم خداوند همراه با سخط و خشم پدر و مادر است .\r\n( 3 ) و همان حضرت فرموده‌اند : هيچ فرزند نيكوكارى نيست مگر اينكه چون يك نظر رحمت به پدر و مادر افكند براى او پاداش حجى پذيرفته است . گفتند : اى رسول خدا ! و اگر در هر روز صد بار بنگرد ؟ فرمودند : آرى و خداوند بزرگتر و مهربان‌تر است . « 3 »\r\n( 4 ) پيامبر ( ص ) فرموده‌اند : به كسى كه عاق پدر و مادر است گفته مىشود هر كار مىخواهى بكن كه من تو را نمىبخشم و به كسى كه به پدر و مادر نيكوكار است گفته مىشود ، هر كار مىخواهى بكن كه من به زودى تو را مىآمرزم و همان حضرت فرموده‌اند : « 4 » هر كس به پدر و مادرش نيكى كند خداوند بر عمرش مىافزايد .\r\n( 5 ) شاعر چنين سروده است :\r\n« سوگند به جان تو كه نيكى كردن به پدر و مادر از بهترين پرهيزگارىهاست و همانا كه ناخشنودى پدر و مادر گناهى بزرگ است . »\r\n\r\n\r\n","description":"","footnote":"\r\n( 1 ) . اصول كافى ، ص 16 ، ج 2 ، و به نقل از آن همراه با شرح مرحوم مجلسى در بحار الانوار ، ص 52 ، ج 74 ، آمده است . م .\r\n( 2 ) . امالى ، صدوق ، ص 305 . م .\r\n( 3 ) . امالى ، طوسى ، ص 314 ، ج 1 . م .\r\n( 4 ) . مرحوم مجلسى هم در بحار الانوار ، ص 80 ، ج 74 ، چاپ جديد ، اين دو روايت را از همين منبع نقل كرده است . م .\r\n","page_name":" 587 ","page_number":587},
  {"content":"\r\n\r\n« هيچ كس از مردم نسبت به پدر خويش بدكارتر از آنكه پدر را دشنام دهد نيست . »\r\nديگرى سروده است « پدر را گرامى بدار و براى او خير خواه باش كه خداوند از دير باز سفارش فرموده است كه نسبت به پدر بد رفتارى نشود » .\r\n( 1 )\r\n\r\nفصل : در حق فرزند بر پدر\r\n( 2 ) بدان كه خداوند متعال همان گونه كه حقوق پدر و مادر را بر فرزندان واجب فرموده است ، همان گونه حق فرزندان را هم بر پدر و مادر واجب فرموده است و اين از حكمت خداوند است .\r\n( 3 ) خداوند متعال در آيهء سيزدهم سورهء نساء مىفرمايد « خداوند شما را سفارش مىكند در بارهء فرزندان شما . » و در آيهء يك صد و بيست و هفتم همان سوره مىفرمايد « و عاجزان از فرزندان و اينكه براى يتيمان به خوبى و دادگرى اقدام كنيد » .\r\n( 4 ) پيامبر ( ص ) فرموده‌اند : بوى فرزند از بوى بهشت است و چون پدر به فرزند خويش بنگرد و او را خشنود كند ، براى او پاداش آزاد كردن برده‌اى است . گفتند : اى رسول خدا ! اگر سيصد و شصت نظر افكند ؟ فرمودند : آرى ، خدا بزرگ‌تر از هر چيزى است . « 1 »\r\nو پيامبر فرموده‌اند : فرزندانتان را بسيار ببوسيد كه براى شما در قبال هر سه بوسه درجه‌يى در بهشت است كه اندازهء آن پانصد سال راه است .\r\n( 6 ) و گفته شده است كه پيامبر ( ص ) ، حسن بن على ( ع ) را مىبوسيد ، اقرع بن حابس « 2 » گفت : من ده پسر دارم و هيچ كدام را نبوسيده‌ام . پيامبر فرمودند : آن كس كه رحم و مهربانى نكند به او مهربانى نمىشود .\r\n( 7 ) و پيامبر ( ص ) فرموده‌اند : از جمله حقوق فرزند بر پدر سه چيز است : نامش را نيكو نهد و به او نوشتن بياموزد و چون به حد بلوغ رسيد ، او را همسر دهد . « 3 »\r\n( 8 ) و فرموده‌اند : دختران پوشيده و با حجاب چه فرزندان خوبى هستند . هر كس يك دختر داشته باشد ، خداوند همان دختر را مانع و پردهء ميان او و آتش قرار مىدهد\r\n\r\n\r\n","description":"","footnote":"\r\n( 1 ) . مرحوم مجلسى هم در بحار الانوار ، ص 80 ، ج 74 ، چاپ جديد ، اين دو روايت را از همين منبع نقل كرده است . م .\r\n( 2 ) . پس از فتح مكه مسلمان شده است . براى اطلاع بيشتر از شرح حال و بعضى فرومايگىهاى او مىتوان به اسد الغابه ، ابن اثير ، ص 107 ، ج 1 ، مراجعه كرد . م .\r\n( 3 ) . مكارم الاخلاق ، طبرسى ، ص 220 ، چاپ بيروت و نيز در صفحهء 219 همان كتاب آمده است . ( چاپ ششم ، 1392 قمرى ) . م .\r\n","page_name":" 588 ","page_number":588},
  {"content":"\r\n\r\nو هر كس دو دختر داشته باشد ، خداوند به بركت آن دو او را به بهشت مىبرد و هر كس سه دختر يا سه خواهر داشته باشد ، خداوند شركت در جهاد و پرداخت زكات را از او برمىدارد . « 1 »\r\n( 1 )\r\n\r\nمجلس پنجاه و ششم در تشويق به انجام كار پسنديده و اداى امانت\r\n( 2 ) خداوند متعال در آيهء يك صد و نود و هشتم سورهء هفتم ( اعراف ) فرموده است « بگير عفو را و امر كن به كار پسنديده و روى برگردان از نادانان . » و در آيهء هفتاد و هشتم سورهء بيست و هشتم ( قصص ) فرموده است « و نيكى كن همان گونه كه خداوند بر تو نيكى فرموده است . »\r\n( 3 ) امام صادق ( ع ) فرموده است ، خدا رحمت كند مردى را كه مودت مردم را به خود جلب كند و به آنچه مىپسندند و پسنديده است با آنان سخن بگويد و آنچه را ناپسند مىدانند و ناپسند است رها كند و نيز فرموده است از خداوند در بارهء دو ضعيف بترسيد و منظور آن حضرت از آن ، يتيم و زنان است .\r\n( 4 ) امام صادق ( ع ) فرموده است : نيكى كردن چيز ديگرى است غير از زكات ، با نيكى كردن و رعايت پيوند خويشاوندى به خداوند متعال تقرب جوييد . « 2 »\r\n( 5 ) امام زين العابدين فرموده است ، گفتار پسنديده ، مال را افزون و روزى را فراوان و مرگ را به تأخير مىاندازد و دوستى خويشان را جلب مىكند و سبب در آمدن به بهشت مىشود .\r\n( 6 ) روايت شده است كه امير المؤمنين على ( ع ) از كنار مردى گذشت كه سخنان ياوه مىگفت . ايستاد و فرمود : اى فلان ! هر چه مىگويى به دو فرشته‌يى كه بر تو گماشته‌اند املاء مىكنى و آنان مىنويسند . بنا بر اين آنچه را براى تو سودمند است بگو و آنچه را ياوه است رها كن .\r\n( 7 ) امام باقر ( ع ) فرموده است ، رسول خدا ( ص ) از كنار مردى گذشتند كه مشغول\r\n\r\n\r\n","description":"","footnote":"\r\n( 1 ) . مكارم الاخلاق ، طبرسى ، ص 220 ، چاپ بيروت و نيز در صفحهء 219 همان كتاب آمده است . ( چاپ ششم ، 1392 قمرى ) . م .\r\n( 2 ) . به نقل از فروع كافى ، ص 169 ، ج 1 ، در وسائل الشيعه ، شيخ حر عاملى ، ص 522 ، ج 6 ، چاپ استاد فقيد مرحوم ربانى شيرازى ، آمده است . م .\r\n","page_name":" 589 ","page_number":589},
  {"content":"\r\n\r\nكاشتن درختى در باغچه‌يى بود . ايستادند و فرمودند : آيا تو را به كشت و زراعتى راهنمايى كنم كه ريشه‌اش پايدارتر است و زودتر به نتيجه مىرسد و بار آن خوشتر و جاودانه‌تر است ؟ گفت : آرى كه پدر و مادرم فداى تو باد ! فرمودند : در هر صبح و شام بگو «\r\nسبحان اللَّه و الحمد للَّه و لا إله الا اللَّه و اللَّه اكبر\r\n» كه براى تو در قبال هر يك از اين تسبيح‌ها ، ده درخت از انواع ميوه‌هاى بهشتى است و آنها از نيكىهاى جاودانند .\r\nآن مرد گفت : اى رسول خدا ! تو را گواه مىگيرم كه اين باغچه ، وقف بر مسلمانان مستمند و مستحق دريافت صدقه و زكات است . و خداوند اين آيات سورهء و الليل را نازل فرمود « آن كس كه عطا كند و پرهيزگار باشد و راه نيكى را تصديق كند ، به زودى توفيق مىدهيم او را براى آسانى . » « 1 »\r\n( 1 ) موسى ( ع ) گفت : پروردگارا ! پاداش كسى كه پيوند خويشاوندى را رعايت كند چيست ؟ فرمود : مرگش را به تأخير مىاندازم ، دشوارىهاى مرگ را بر او آسان مىكنم و گنجوران بهشت او را ندا مىدهند كه پيش ما بشتاب و از هر در بهشت كه مىخواهى وارد شو .\r\n( 2 ) موسى ( ع ) گفت : پروردگارا ! پاداش آن كس كه آزار خويش را از مردم باز دارد و نيكى خود را بر ايشان معمول دارد چيست ؟ فرمود : روز رستاخيز آتش دوزخ به او مىگويد مرا بر تو راهى نيست . « 2 »\r\n( 3 ) امير المؤمنين على ( ع ) فرموده است ، نيكى كن تا با تو نيكى شود . رحم كن تا بر تو رحم شود . از مردم به نيكى ياد كن تا از تو به نيكى ياد شود و پيوند خويشاوندى را رعايت كن تا خداوند بر عمرت بيفزايد .\r\n( 4 ) پيامبر ( ص ) فرمودند : در خواب كسى از امت خويش را ديدم كه با مؤمنان سخن مىگفت ، ولى ايشان پاسخش را نمىدادند . صلهء رحم او آمد و گفت : اى گروه مؤمنان ! با او سخن بگوييد كه رعايت پيوند خويشاوندى مىكرد . مؤمنان با او سخن گفتند و به او دست دادند و او همراه ايشان بود . « 3 »\r\n( 5 ) امام باقر ( ع ) فرموده است ، چه نيكوست خوبىها پس از بدىها و چه زشت\r\n\r\n\r\n","description":"","footnote":"\r\n( 1 ) . در تفسير برهان ، ص 471 ، ج 4 ، به نقل از مرحوم كلينى با ذكر سند آمده است . م .\r\n( 2 ) . در صفحهء 55 كتاب الجواهر السنية في الاحاديث القدسيهء شيخ حر عاملى به نقل از امالى صدوق ، آمده است . م .\r\n( 3 ) . فضائل الاشهر الثلاثه ، ص 113 . م .\r\n","page_name":" 590 ","page_number":590},
  {"content":"\r\n\r\nاست بدىها پس از خوبىها .\r\n( 1 ) همان حضرت در تفسير بخشى از آيهء هشتاد و سوم سورهء بقره كه مىفرمايد « و براى مردم سخن نيكو بگوييد . » فرموده است ، براى مردم بهترين چيزى را بگوييد كه دوست داريد براى شما گفته شود كه خداوند متعال لعنت‌كنندهء دشنام دهنده و طعنه زننده بر مؤمنان را دوست نمىدارد و نيز كسى را كه فحش و دشنام مىدهد و با اصرار از مردم چيزى مىخواهد . و خداوند شخص با آزرم بردبار عفيف و آن را كه تظاهر به عفت هم مىكند ، دوست مىدارد . « 1 »\r\n( 2 ) و همان حضرت فرموده است ، كارهاى نيك و پسنديده از در افتادن به بدبختىها جلوگيرى مىكند و هر كار پسنديده صدقه است . نيكوكاران در اين جهان ، نيكوكاران آن جهانند . و بدكاران در اين سرا ، بدكاران آن سرايند و نخستين گروه از بهشتيان كه وارد بهشت مىشوند ، نيكوكارانند و نخستين گروه از دوزخيان كه در آتش مىافتند ، بدكارانند . « 2 »\r\n( 3 ) پيامبر ( ص ) فرموده‌اند : در بهشت غرفه‌هايى است كه از درون ، بيرون آن و از بيرون ، درون آن آشكار است و ديده مىشود ، كسانى از امت من در آنها مسكن مىگزينند كه سخن نيكو بگويند و به مردم خوراك دهند و سبقت بر سلام دادن بگيرند و در حالى كه در دل شب مردم خفتگانند ، ايشان نماز مىگزارند . على ( ع ) گفت : اى رسول خدا ! چه كسى از امت شما ياراى اين كارها را دارد ؟ فرمودند : اى على ! مگر نمىدانى كه سخن گفتن نيكو آن است كه هر كس در صبح و شام ده بار بگويد\r\n« سبحان اللَّه و الحمد لله و لا إله الا اللَّه و اللَّه اكبر »\r\nو منظور از خوراك دادن به مردم ، هزينهء خوراكى است كه آدمى بر عيال خود مىدهد و مقصود از نمازگزاردن در شب چنين است كه اگر كسى نماز مغرب و عشاء و صبح را با جماعت در مسجد بگزارد ، چنان است كه گويى تمام شب را شب‌زنده‌دارى كرده است و غرض از سبقت و نشر سلام ، اين است كه از سلام دادن بر هيچ يك از مسلمانان خوددارى نكند .\r\n( 4 ) امام صادق ( ع ) فرموده است ، اى اسحاق ! با منافق زبان بازى كن و دوستى\r\n\r\n\r\n","description":"","footnote":"\r\n( 1 ) . در تفسير برهان ، ص 121 ، ج 1 ، به نقل از تفسير عياشى و شيخ صدوق آمده است . م .\r\n( 2 ) . به نقل از امالى صدوق و امالى طوسى در بحار الانوار ، ص 407 ، ج 74 ، آمده است . م .\r\n","page_name":" 591 ","page_number":591},
  {"content":"\r\n\r\nخود را براى مؤمنان خالص گردان و اگر يهودى هم با تو همنشينى كرد با او به نيكى همنشينى كن . « 1 »\r\n( 1 ) و همان حضرت فرموده است ، نسبت به هر كس كه شايسته و سزاوار است يا شايسته و سزاوار نيست نيكى كن . زيرا بر فرض كه كسى شايسته و سزاوار نباشد تو شايسته آنى كه نيكى كنى . « 2 »\r\n( 2 ) امام كاظم ( ع ) فرموده است ، عيال مرد اسيران اويند . بر هر كس خداوند نعمتى ارزانى مىدارد بر اسيران خود گشايش و فراخى دهد و اگر چنين نكند ، چه بسا كه به زودى آن نعمت از ميان برود .\r\n( 3 ) پيامبر ( ص ) فرموده‌اند : فرشته‌يى در آغاز روز با صحيفه‌يى فرو مىآيد و اعمال آدمى را در آن مىنويسد . حد اقل در آغاز و پايان روز كار نيكى را براى نوشتن عرضه كنيد تا خداوند آنچه را ميان آن دو است براى شما بيامرزد كه خداوند مىفرمايد « مرا ياد كنيد تا شما را ياد كنم . » و خداوند مىفرمايد « همانا ياد خدا بزرگتر است . »\r\n( 4 ) سلمان گفته است : خليل من پيامبر خدا ، به هفت خصلت مرا سفارش فرموده است كه در هيچ حال آنها را رها نمىكنم ، سفارش فرموده است : به آن كس بنگرم كه از من پايين‌تر است ، نه به آن كس كه از من برتر است . ( منظور در امور مادى است ) و اينكه بينوايان و نزديك شدن به آنان را دوست بدارم . و اينكه حق را بگويم ، هر چند تلخ باشد . و پيوند خويشى را رعايت كنم ، هر چند او بر من پشت كرده باشد . و اينكه از مردم چيزى را نخواهم و سفارش فرموده است همواره\r\n« لا حول و لا قوة الا باللَّه العلى العظيم »\r\nبگويم كه از گنجهاى بهشت است . « 3 »\r\n( 5 ) پيامبر فرموده‌اند : خوش محضر بودن از پاك‌زادگى است .\r\n( 6 ) پيامبر فرموده‌اند : هر كس از بيمارى عيادت كند ، به هر قدمى كه در رفت و برگشت برمىدارد تا به خانهء خود باز گردد ، هفتاد هزار هزار حسنه براى او نوشته مىشود و هفتاد هزار هزار خطا از خطاهاى او محو مىشود و هفتاد هزار هزار بر درجه‌اش\r\n\r\n\r\n","description":"","footnote":"\r\n( 1 ) . امالى ، شيخ مفيد ، ص 117 . م .\r\n( 2 ) . فروع كافى ، ص 169 ، ج 1 ، و نيز رجوع كنيد به وسائل الشيعه ، صفحات 528 و 529 ، جلد 6 ، چاپ مرحوم ربانى ، كه از منابع مختلف عرضه شده است . م .\r\n( 3 ) . در خصال صدوق ، همراه با ترجمهء آقاى كمره‌يى از قول ابو ذر آمده است و به احتمال زياد « سلمان » سهو القلم از نويسندگان نسخه است . م .\r\n","page_name":" 592 ","page_number":592},
  {"content":"\r\n\r\nافزوده مىشود و هفتاد هزار هزار فرشته بر او گماشته مىشود كه او را در گورش مىنشانند و براى او تا روز رستاخيز طلب آمرزش مىكنند .\r\n( 1 ) پيامبر ( ص ) فرموده‌اند : هر كس مرده‌يى را كفن كند ، خداوند از سندس و حرير بهشت بر او مىپوشاند . امير المؤمنين على ( ع ) فرموده است ، بهترين صفات گزينهء زنان ، بدترين صفات مردان است . و آن سرفرازى ( گردن كشى ) و بيم و بخل است .\r\nزيرا زن هر گاه متكبر و سرفراز باشد به كسى جز شوهر خويش تسليم نمىشود و چون بخيل باشد مال خود و شوهرش را حفظ مىكند و چون بيمناك و ترسان باشد از آنچه به او روى آورد مىترسد . « 1 »\r\nنسبت به بازماندگان ديگران نيكوكارى كنيد تا نسبت به بازماندگان شما نيكوكارى شود . كار نيك انجام دهيد و چيزى از آن را كوچك مشمريد كه كوچك آن هم بزرگ است و اندك آن هم بسيار است و هيچ يك از شما نگويد كه فلان كس براى انجام كار نيك از من سزاوارتر است كه در آن صورت به خدا سوگند همچنان مىشود و او شايسته‌تر مىگردد . همانا كه براى انجام نيك و بد افرادى هستند و هر گاه شما انجام آن را ترك كنيد ، آنان انجام مىدهند . هر كس نهان خويش را اصلاح كند خداوند آشكار او را اصلاح كند و هر كس براى دين خود كار كند ، خداوند كار دنياى او را كفايت مىفرمايد و هر كس در آنچه ميان او و خداى اوست نيكويى كند ، خداوند رابطهء ميان او و مردم را نيكو و او را از ايشان كفايت مىفرمايد . « 2 »\r\n( 2 ) شاعر چنين سروده است :\r\nنيكى و خوبى هر جا باشد غنيمت است و سپاسگزار و ناسپاس را از آن برخوردار كن .\r\n( 3 ) و هم گفته شده است : كار نيك و پسنديدهء خود را هر چند در نظرت خوار و كوچك و ناتوان آيد افزون كن ، و در عين حال آن را پس از انجام دادن ، چنان به فراموشى بسپر كه گويى انجام نداده‌اى و آن كار نيك در نظر و پيش مردم بزرگ و مشهور است .\r\n\r\n\r\n","description":"","footnote":"\r\n( 1 ) . اين گفتار امير المؤمنين على ( ع ) ذيل شمارهء 226 در صفحهء 1180 نهج البلاغه ، چاپ آقاى فيض الاسلام ، تهران ، 1328 خورشيدى ، آمده است . م .\r\n( 2 ) . اين گفتار و گفتار بعدى هم در صفحات 1205 و 1275 همان چاپ نهج البلاغه ، آمده است . م .\r\n","page_name":" 593 ","page_number":593},
  {"content":"\r\n\r\nديگرى گفته است . از نيت و قصدى كه براى انجام نيكى كردى ، سپاسگزار تو هستم و همانا نيت تو به انجام كار نيك ، خود ، كارى پسنديده است .\r\n( 1 )\r\n\r\nفصل : در ذكر واجب بودن اداى امانت\r\n( 2 ) خداوند متعال در آيهء شصت و يكم سورهء نساء مىفرمايد « بدرستى كه خدا امر مىكند شما را كه امانات را به صاحبان و اهل آن برسانيد . » « 1 »\r\n( 3 ) امام صادق ( ع ) فرموده است ، امانتها را به صاحبانش رد كنيد هر چند قاتل حسين بن على ( ع ) باشد و همان حضرت فرموده است : از خدا بترسيد و بر شما باد كه امانات را بر كسانى كه شما را امين دانسته و آن را به شما سپرده‌اند برگردانيد . « 2 »\r\n( 4 ) امام زين العابدين ( ع ) به شيعيان خودش فرموده است ، بر شما باد به رد كردن امانات و سوگند به كسى كه محمد ( ص ) را به حق به پيامبرى گسيل فرموده است ، اگر قاتل پدرم حسين بن على ( ع ) همان شمشيرى را كه با آن پدرم را كشته است به من امانت دهد ، آن را به او پس خواهم داد . « 3 »\r\n( 5 ) امام صادق ( ع ) فرموده است ، دوست‌ترين بندگان در پيشگاه خداى عز و جل ، مردى است كه در گفتارش راستگو باشد و مواظب نمازهايش ، و انجام آنچه را كه خدا بر او واجب كرده است همراه با رعايت و اداى امانت و سپس فرمود : به هر كس امانتى سپرده شود ، چون آن را به صاحبش برساند هزار گره از گره‌هاى دوزخ از گردنش گشوده مىشود . در مورد برگرداندن امانت به صاحبش عجله كنيد كه چون امانتى به كسى مىسپرند ، شيطان ، صد شيطان سركش از ياران خود را بر او مىگمارد كه او را گمراه كنند و وسوسه مىكنند كه او را هلاك و تباه گردانند ، مگر آن كس كه خداى عز و جل او را در پردهء عصمت بدارد . « 4 »\r\n( 6 ) پيامبر ( ص ) فرموده‌اند : به بسيارى روزه و نماز مردم منگريد و نيز به بسيار حج گزاردن و كارهاى نيك و هياهوى نماز شب ايشان منگريد ، بلكه به راست گفتارى و اداى امانت بنگريد . « 5 »\r\n\r\n\r\n","description":"","footnote":"\r\n( 1 ) . آيات ديگرى هم در همين مورد نازل شده ، از جمله ، آيهء هشتم سورهء مؤمنون كه صفت رد كردن امانت را از صفات ممتاز مؤمن شمرده است . م .\r\n( 2 ) . امالى ، صدوق ، صفحات 148 و 177 . م .\r\n( 3 ) . امالى ، صدوق ، صفحات 148 و 177 . م .\r\n( 4 ) . امالى ، صدوق ، صفحات 148 و 177 . م .\r\n( 5 ) . عيون اخبار الرضا ، صدوق ، ص 51 ، ج 2 . م .\r\n","page_name":" 594 ","page_number":594},
  {"content":"\r\n\r\n( 1 )\r\n\r\nمجلس پنجاه و هفتم در تشويق بر ازدواج و فضيلت آن\r\n( 2 ) خداوند متعال در آيهء سى و سوم سورهء نور فرموده است « زنان و مردان بدون همسر را همسر دهيد و نيكوكاران از بندگان و كنيزانتان . اگر فقير باشند خداوند از فضل خود آنان را بىنياز مىسازد و خداوند فراخ رحمت و داناست . »\r\n( 3 ) و خداوند در آيهء سى و هشتم سورهء نساء مىفرمايد « مردان ، كارگزاران و فرمانروايانند بر زنان به آنچه خداوند افزونى داده است بعضى از ايشان را بر بعضى . » و در آيهء پنجم همان سوره مىفرمايد « مهريه و كابين زنان را با خوشرويى بدهيد . »\r\n( 4 ) امام باقر ( ع ) فرموده است ، سرگرمى مؤمن سه چيز است : بهره‌يابى از زنان و خنده و گفتگو با برادران و نماز گزاردن در شب . « 1 »\r\n( 5 ) پيامبر ( ص ) فرموده‌اند : هر كس مىخواهد در حالى كه پاك و پاكيزه باشد با خدا ديدار كند ، خدا را در حالى كه همسرى براى خود گرفته باشد ، ديدار كند . « 2 »\r\n( 6 ) و همان حضرت فرموده‌اند : از اين جهان شما زنان و بوى خوش را دوست مىدارم و روشنى چشم من در نماز قرار داده شده است . « 3 »\r\n( 7 ) و فرموده‌اند : يك ركعت نمازى كه ازدواج كرده مىگزارد ، بهتر از هفتاد ركعتى است كه عزب مىگزارد . « 4 » و به ياران خود فرمودند : بدترين مردگان شما ، آنانند كه عزب ( بدون آنكه ازدواج كرده باشند ) مىميرند . « 5 »\r\n( 8 ) و فرموده‌اند : مرد مسلمان پس از اسلام هيچ بهره‌يى برتر از زن نبرده است كه چون به او بنگرد ، شادش كند و چون فرمانى دهد ، اطاعت كند و چون به سفر رود و غايب باشد ، آن زن مال مرد و نفس خويش را حفظ كند . « 6 » و فرموده‌اند : اى جوانان ! هر كس از شما كه مىتواند ازدواج كند و هر كس نمىتواند ازدواج كند ، بسيار روزه\r\n\r\n\r\n","description":"","footnote":"\r\n( 1 ) . خصال ، ص 165 ، ج 1 ، همراه با ترجمهء آقاى كمره‌يى ، آمده است . م .\r\n( 2 ) . دعائم الاسلام ، ص 10 ، ج 2 ، قاضى نعمان مغربى ، چاپ مصر ، 1385 ق . م .\r\n( 3 ) . در خصال ، صدوق ، همراه با ترجمهء آقاى كمره‌يى آمده است . م .\r\n( 4 ) . به نقل از منابع خاصه و عامه در محجة البيضاى فيض ، ص 55 ، ج 3 ، آمده است . م .\r\n( 5 ) . به نقل از منابع خاصه و عامه در محجة البيضاى فيض ، ص 55 ، ج 3 ، آمده است . م .\r\n( 6 ) . به نقل از كافى ، ص 347 ، ج 5 ، در محجة البيضاء ، ص 54 ، ج 3 ، آمده است . م .\r\n","page_name":" 595 ","page_number":595},
  {"content":"\r\n\r\nبگيرد كه روزه ، آرام بخش نيروى جنسى است . به اين گونه به جوانانى كه امكان داشته باشند امر به ازدواج داده‌اند و به كسانى كه امكان نداشته باشند ، فرمان داده‌اند كه با روزه گرفتن كه موجب ضعف و آرام كردن نيروى جنسى است و از انگيزه‌هاى آن جلوگيرى مىكند ، عفت و پارسايى كنند . « 1 »\r\n( 1 ) امام صادق ( ع ) فرموده است ، دو ركعت نماز كه شخص داراى همسر بگزارد ، برتر از هفتاد ركعت است كه شخص بدون همسر بگزارد و پيامبر فرموده‌اند : پست‌ترين مردگان شما آنانند كه عزب مرده باشند .\r\n( 2 ) امام صادق فرموده است ، مردى به حضور پدرم آمد . پدرم از او پرسيد آيا زن دارى ؟ گفت : نه ، فرمود : دوست ندارم كه دنيا و هر چه در آن است از من باشد و شبى را بدون همسر به صبح بياورم و سپس فرمود دو ركعت نمازى كه مرد داراى زن بگزارد برتر از آن است كه شخص بدون همسر تمام شب را نماز بگزارد و روز را روزه بگيرد . سپس پدرم هفت دينار به او بخشيد و فرمود با اين پول ازدواج كن و فرموده‌اند : همسر بگيريد كه مايهء افزونى روزى شماست . « 2 »\r\n( 3 ) امام صادق فرموده است : خداوند متعال هيچ چيزى را كه مورد نياز باشد ، رها نكرده مگر آنكه به پيامبر خود آموخته است و از جمله آموزش‌هاى خداوند اين بود كه روزى پيامبر به منبر رفت و پس از نيايش و ستايش خداوند چنين فرمود « اى مردم ! جبريل از سوى خداوند مهربان و آگاه پيش من آمد و گفت دوشيزگان مانند ميوه‌هاى درختند كه چون هنگام چيدن آن فرا رسد و چيده نشوند ، خورشيد آن را فرو مىريزند . دوشيزگان هم همان گونه‌اند كه چون به حد بلوغ رسند ، دارويى بهتر از شوهر كردن براى آنان نيست و گر نه از فساد و تباهى ايشان نمىتوان در امان بود كه به هر حال بشرند .\r\nمردى برخاست و گفت : اى رسول خدا ! با چه كسانى ازدواج كنيم ؟ فرمودند :\r\nبا كسانى كه شايسته و كفو شما باشند . پرسيد : آنان كيستند ؟ فرمودند : مؤمنان ، شايسته و كفو يك ديگرند .\r\n( 4 ) پيامبر ( ص ) فرموده‌اند : هر كس زنى را براى زيبايى او بگيرد ، چيزى كه\r\n\r\n\r\n","description":"","footnote":"\r\n( 1 ) . با اندك اضافه‌يى در صحيح بخارى ، و سنن ابى داود ، ص 472 ، ج 1 و مكارم - الاخلاق طبرسى ، آمده است . م .\r\n( 2 ) . به نقل از كافى ، ص 329 ، ج 5 ، در محجة البيضاء ، ص 55 ، ج 3 ، آمده است . م .\r\n","page_name":" 596 ","page_number":596},
  {"content":"\r\n\r\nدوست داشته باشد در او نخواهد ديد و هر كس با زنى براى مال او ازدواج كند ، در واقع با مال او ازدواج كرده است و خدايش با آن وامىگذارد . بر شما باد كه با زنان متدين ازدواج كنيد . « 1 »\r\n( 1 ) جابر بن عبد اللَّه انصارى مىگويد : در محضر رسول خدا نشسته بوديم ، سخن از زنان و برترى برخى از ايشان بر برخى ديگر به ميان آمد . پيامبر فرمودند : آيا در اين باره براى شما سخنى بگويم ؟ گفتيم : آرى ، اى رسول خدا ! فرمودند : از بهترين زنان شما زنانى هستند كه بسيار فرزند آورند و سخت مهربان باشند . در اهل خود عزيز و پوشيده و نسبت به شوهر متواضع و بىپرده باشد و از غير شوهر خود را سخت پوشيده دارد ، و زنى كه سخن شوهر را بشنود و فرمانش را اطاعت كند و در خلوت آنچه را كه شوهر مىخواهد به او ارزانى دارد همراه با لطافت زنانه . سپس فرمود : آيا بگويم بدترين زنان شما كيست ؟ گفتند : آرى ! فرمودند : آن زنى كه با اهل خود متواضع و فروتن است و نسبت به همسر سركش ، نازا و كينه‌توز است ، از زشتى پارسايى نمىكند و چون شوهرش نيست بىپروا ، و در خلوت از شوهر خويشتن - دارى مىكند ، همچون مركب چموش ، و عذرى از شوهر نمىپذيرد و گناه او را نمىبخشد . « 2 »\r\n( 2 ) و فرموده است : با دوشيزگان ازدواج كنيد كه دهانشان خوشبوتر است و فرزندان بيشتر مىآورند و نكوخوىترند و بهتر و نرم‌ترند و رحم‌هاى ايشان استوارتر است . « 3 »\r\n( 3 ) امام صادق فرموده است : پيامبر ضمن آنكه براى مردم خطبه مىخواندند فرمودند : اى مردم ! از خضراء الدمن ( سبزهاى رسته بر كنار گلخن و مزبله ) پرهيز كنيد .\r\nگفتند : منظور چيست ؟ فرمودند : زن زيبايى كه در محيط بد پرورش يافته است . « 4 »\r\n( 4 ) امام صادق ( ع ) فرموده است ، براى زن نيكوكار و پسنديده نمىتوان قدر و منزلتى تعيين كرد كه چون سيم و زر نيست ، بلكه از آن بهتر است و زن بد را ارزشى به اندازهء خاك نيست كه خاك از آن گران قدرتر است . « 5 »\r\n\r\n\r\n","description":"","footnote":"\r\n( 1 ) . نظير اين ، ذيل شمارهء 710 در دعائم الاسلام ، ص 195 ، ج 2 ، آمده است . م .\r\n( 2 ) . در مكارم الاخلاق طبرسى ، صفحات 202 و 203 ، آمده است . م .\r\n( 3 ) . در مكارم الاخلاق طبرسى ، صفحات 202 و 203 ، آمده است . م .\r\n( 4 ) . با اندك تفاوتى در دعائم الاسلام ، قاضى نعمان مغربى ، صفحات 195 و 196 ، جلد 2 ، آمده است . م .\r\n( 5 ) . با اندك تفاوتى در دعائم الاسلام ، قاضى نعمان مغربى ، صفحات 195 و 196 ، جلد 2 ، آمده است . م .\r\n","page_name":" 597 ","page_number":597},
  {"content":"\r\n\r\n( 1 ) امام صادق ( ع ) فرموده است ، از اخلاق پيامبران ، دوست داشتن زنان است و پيامبر ( ص ) فرموده‌اند : برترين زنان امت من ، زيباروىترين ايشان است كه كابين او كمتر باشد . « 1 »\r\n( 2 ) زيد بن ثابت گفته است ، پيامبر ( ص ) از من پرسيدند : آيا ازدواج كرده‌اى ؟\r\nگفتم : نه ، فرمودند : ازدواج كن تا عفت و پاكدامنى بر عفت خود بيفزايى و با پنج گروه از زنان ازدواج مكن . گفتم : اى رسول خدا ! آنان چه گروههايى هستند ؟ فرمودند :\r\nشهبرة ، لهبرة ، نهبرة ، هيدرة ، و لفوت . گفتم : اى رسول خدا ! از اين لغات كه فرمودى چيزى نفهميدم فرمود : مگر شما عرب نيستيد ؟ شهبرة ، زن كبود چشم بد زبان است .\r\nلهبرة ، زن بلند قامت لاغر است ، نهبرة ، كوتاه بسيار كوچك است ، هيدرة ، پير زن است و لفوت يعنى زنى كه از شوهر ديگر داراى فرزند است . « 2 »\r\n( 3 ) پيامبر فرموده‌اند : هر كس ازدواج كند نيمى از عبادت به او داده شده است و نيز فرموده‌اند : پر بركت‌ترين زنان ، كم هزينه‌ترين ايشان است . « 3 »\r\nپيامبر ( ص ) فرموده‌اند : براى زن جايز نيست كه هيچ شبى بدون اينكه خود را بر شوهرش عرضه كند بخوابد . پرسيدند : اى رسول خدا ! چگونه خود را عرضه دارد ؟ فرمودند : چون جامه از تن خويش بيرون آورد و وارد بستر شد ، پوست بدن خود را به بدن شوهرش بمالد .\r\n( 4 ) و فرموده‌اند : هر گاه مرد ، زن خويش را به بستر خود فرا خواند و زن سرپيچى كند و نپذيرد ، فرشتگان آن زن را تا صبح نفرين مىكنند .\r\n( 5 ) پيامبر ( ص ) فرموده‌اند : هر زنى كه بدون دليل از شوهرش تقاضاى طلاق كند ، بوى بهشت بر او حرام است .\r\n( 6 ) و روايت شده است كه زنان به پيامبر ( ص ) گفتند : اى رسول خدا ! مردان ، ثواب و فضيلت جهاد در راه خدا را در ربودند . ما چه كارى انجام دهيم كه به آن وسيله بتوانيم پاداش مجاهدان در راه خدا را دريابيم ؟ فرمودند : كار خانه و اشتغال هر يك از شما برابر كار مجاهدان در راه خداوند است .\r\n\r\n\r\n","description":"","footnote":"\r\n( 1 ) . در مكارم الاخلاق طبرسى ، ص 201 هم آمده است . م .\r\n( 2 ) . در معانى الاخبار صدوق ، ص 318 ، با ذكر سلسله سند آمده است . ابن اثير هم در نهايه ، ص 512 ، ج 2 ، آورده است . م .\r\n( 3 ) . نظير اين ، در مكارم الاخلاق طبرسى ، ص 198 هم آمده است . م .\r\n","page_name":" 598 ","page_number":598},
  {"content":"\r\n\r\n( 1 )\r\n\r\nمجلس پنجاه و هشتم در حسن خلق و بردبارى و فرو خوردن خشم\r\n( 2 ) خداوند متعال در آيهء يك صد و پنجاه و چهارم سورهء آل عمران فرموده است « پس به رحمتى از خدا نرمى مىكنى بر ايشان و اگر بدخوى و سخت دل مىبودى از گرد تو پراكنده مىشدند . »\r\n( 3 ) و در آيهء چهارم سورهء قلم فرموده است « و بدرستى كه همانا تو بر خلق عظيمى . »\r\n( 4 ) پيامبر ( ص ) فرموده‌اند : خوش خلقى نيمى از دين است و به آن حضرت گفته شد ، بهترين چيزى كه به انسان مسلمان عطا شده است چيست ؟ فرمودند : خلق نيكو .\r\n( 5 ) امير المؤمنين على ( ع ) فرموده است ، نيكوترين نيكويىها خلق خوش است .\r\n( 6 ) ام سلمه به پيامبر گفت : پدر و مادرم فدايت باد ! زنى كه دو شوهر داشته و هر دو مرده‌اند و به بهشت رفته‌اند ، او كداميك را برگزيند ؟ فرمودند : اى ام سلمه ! خوش‌خلق‌تر آن دو را انتخاب كن و آن را كه براى خانوادهء خود بهتر بوده است . اى ام سلمه ! خوش خلقى ، خير دنيا و آخرت را در ربوده است . « 1 »\r\n( 7 ) امير المؤمنين على ( ع ) به پسران خود فرمود : از ستيزه‌جويى با مردان پرهيز كنيد كه آنان بر دو گروهند ، يا زيركى كه براى شما مكر و چاره انديشى مىكند يا نادانى كه شتابان در صدد مقابله برمىآيد . سخن چون نر و پاسخ چون ماده است و و چون دو زوج با يك ديگر درآميزند چاره‌يى از نتيجه و فرزند نيست .\r\n( 8 ) پيامبر ( ص ) فرموده‌اند : شما هرگز با اموال خود نمىتوانيد به همهء مردم عطا كنيد ، آنان را با اخلاق پسنديده خود فرا گيريد . « 2 »\r\nو فرموده‌اند : برترين مردم از لحاظ ايمان ، نيك‌خلق‌ترين ايشانند و نكوكارترين مردم ، خيرخواه‌ترين ايشان نسبت به مردمند و گزينه‌تر مردم آن كسى است كه مردم از او سود برند . « 3 »\r\n\r\n\r\n","description":"","footnote":"\r\n( 1 ) . اين هر سه مورد را ابو الفضل على طبرسى ، نوهء طبرسى بزرگ هم در مشكاة الانوار في غرر الاخبار ، ص 223 ، چاپ 1385 ق . قم ، آورده است . م .\r\n( 2 ) . در اصول كافى ، ص 103 ، ج 2 ، با اضافاتى ، و در نهايهء ابن اثير ، ص 185 ، ج 5 ، عينا آمده است . م .\r\n( 3 ) . در اصول كافى ، ص 156 ، ج 3 ، همراه با ترجمهء آقاى دكتر جواد مصطفوى با اندك اختلافى آمده است . م .\r\n","page_name":" 599 ","page_number":599},
  {"content":"\r\n\r\n( 1 ) امام صادق فرموده است ، خداوند متعال به داود ( ع ) وحى فرمود كه با مردم معاشرت كن و اخلاق آنان را مراعات و از كردارهاى زشت ايشان دورى كن تا روز قيامت به آنچه از من مىخواهى برسى . « 1 »\r\n( 2 ) همان حضرت فرموده است ، هر كس بدخوى باشد ، خويش را شكنجه داده است . « 2 »\r\n( 3 ) پيامبر ( ص ) فرموده‌اند : مردى را در خواب ديدم كه به زانو درآمده و ميان او و رحمت خدا پرده قرار گرفته است . حسن خلق او آمد و دستش را گرفت و به رحمت خدا درآورد . « 3 »\r\n( 4 ) همان حضرت فرموده‌اند : جبريل روح الامين ، از سوى پروردگار جهانيان پيش من آمد و گفت ، اى محمد ! بر تو باد به نيك خلقى كه خير دنيا و آخرت را در ربوده است . و همانا شبيه‌ترين شما به من ، خوش‌خوىترين شماست .\r\n( 5 ) امام صادق فرموده است : چند اسير را پيش پيامبر آوردند . دستور فرمودند گردن همه‌شان جز يكى را بزنند . آن مرد گفت : پدر و مادرم فداى تو باد ! چگونه فقط مرا از ميان ايشان آزاد كردى ؟ فرمودند : جبريل به من خبر داد كه در تو پنج خصلت است كه خداوند و پيامبرش آن را دوست دارند ، نسبت به همسرت غيرتمندى ، با سخاوت و خوش خويى و راست گفتارى و شجاعت دارى . چون آن مرد اين سخنان را شنيد ، مسلمان شد و اسلامى پسنديده داشت و در يكى از جنگها ، همراه رسول خدا به سختى جنگ كرد و به شهادت رسيد . « 4 »\r\n( 6 ) مردى به امام صادق ( ع ) گفت : از مكارم اخلاق به من خبر بده . فرمود : عفو و گذشت از هر كس كه به تو ستم كرده است و پيوستن به كسى كه از تو بريده است و بخشيدن به كسى كه تو را محروم كرده است و گفتن حق هر چند به زيان تو باشد .\r\n( 7 ) و نيز فرموده است ، بر شما باد به رعايت مكارم اخلاقى كه خداوند آن را دوست مىدارد و بر شما باد به حسن خلق كه صاحب خود را به درجهء كسى كه نمازگزار و\r\n\r\n\r\n","description":"","footnote":"\r\n( 1 ) . بخشى از آن در نهايهء ابن اثير ، ص 325 ، ج 2 ، آمده است . م .\r\n( 2 ) . در تحف العقول ، ص 270 ، چاپ 1394 ق . قم . م .\r\n( 3 ) . فضائل الاشهر الثلاثة ، صدوق ، ص 113 . م .\r\n( 4 ) . در خصال صدوق ، ص 255 ، ج 1 ، به نقل از حضرت باقر آمده است . م .\r\n","page_name":" 600 ","page_number":600},
  {"content":"\r\n\r\nروزه گير بوده است ، مىرساند . « 1 »\r\n( 1 ) و همان حضرت فرموده است ، هر كس مىخواهد خداوند او را به رحمت خويش درآورد و در بهشت خود مسكن دهد ، خلق خويش را نيكو كند و انصاف دهد و بر يتيم رحمت آورد و ضعيف را يارى دهد و براى خداوند كه او را آفريده است تواضع كند .\r\n( 2 ) پيامبر ( ص ) فرموده‌اند : نزديك‌ترين شما در فرداى قيامت به من و سزاوارترين شما به شفاعت ، راستگوتر و امانت‌دارتر و خوش‌خوىتر و نزديك‌تر شما به مردم است . « 2 »\r\n( 3 ) امير المؤمنين فرموده است ، گشاده‌رويى ، دام و سبب صيد دوستى است و بردبارى گور عيب‌هاست و صلح دوستى و مسالمت ، پوشش معايب است و هيچ چيزى براى تقرب ، چون خوش خويى نيست . « 3 »\r\n( 4 ) امام صادق ( ع ) فرموده است ، چون به حضور پيامبر ( ص ) آمدند و گفتند سعد بن - معاذ درگذشت ، از جاى برخاستند و ياران ايشان هم از جاى برخاستند ، و دستور فرمودند جنازهء سعد بن معاذ را غسل دادند و خود كنار چهار چوب در خانه ايستادند و چون غسل و كفن و حنوط او تمام شد و سرير نهادند ، رسول خدا بدون ردا و پاى برهنه از پى تابوتش راه افتادند . گاه سمت راست و گاه سمت چپ آن را مىگرفتند تا كنار قبر آوردند و آنگاه خود وارد گور شدند و جنازه را در لحد نهادند و خشت چيدند و مرتب مىفرمودند به من سنگ و گل بدهيد تا ميان خشت‌ها را پر كنم و چون از آن كار فارغ شدند و روى خشت‌ها خاك ريختند و با زمين هموار فرمودند ، خطاب به مردم گفتند : من مىدانم كه اين گور هم كهنه مىشود و ويران مىگردد ، ولى خداوند دوست دارد كه هر كس كارى مىكند آن را محكم و استوار انجام دهد ، همين كه خاك بر روى گور هموار شد ، مادر سعد گفت : درخت طوبى براى تو است . ( خوشا به\r\n\r\n\r\n","description":"","footnote":"\r\n( 1 ) . به نقل از تحف العقول ، ضمن سخنان رسول خدا ( ص ) در بحار الانوار ، ص 148 ، ج 77 ، چاپ جديد ، آمده است . م .\r\n( 2 ) . با اندك تفاوتى ، از همان منبع در همان جلد بحار الانوار ، ص 150 ، آمده است . م .\r\n( 3 ) . در شرح نهج البلاغهء ابن ابى الحديد ، ص 97 ، ج 18 ، چاپ محمد ابو الفضل ابراهيم ، با اندك اختلافى آمده است . م .\r\n","page_name":" 601 ","page_number":601},
  {"content":"\r\n\r\nحالت باد ! ) پيامبر فرمودند : اى مادر سعد ! چنين تكليفى بطور قطع بر پروردگار خود تعيين مكن كه همانا سعد را ، فشار گور ، فشارى سخت داد . گويد ، پيامبر ( ص ) همراه مردم بازگشتند و ايشان گفتند : اى رسول خدا ! چنان ديديم كه نسبت به سعد به آن گونه رفتار كرديد كه نسبت به هيچ كس رفتار نمىفرموديد . در پى جنازه‌اش بدون ردا و كفش حركت كرديد . فرمودند : فرشتگان بدون ردا و كفش بودند ، من هم از آنان پيروى كردم . پرسيدند : چرا گاهى سمت راست و گاهى سمت چپ سرير را بر دوش مىگرفتيد ؟ فرمودند : دست من در دست جبريل بود ، هر كجا را كه او مىگرفت ، من هم مىگرفتم . گفتند : چرا شخصا در غسل او نظارت فرموديد و بر جنازه‌اش نماز گزارديد و او را زير لحد پنهان كرديد و سپس فرموديد ، همانا سعد را فشارى رسيد ؟ فرمودند : آرى ، اين به آن جهت بود كه سعد با همسر خويش بدخوى بود . « 1 »\r\n( 1 ) پيامبر ( ص ) فرموده‌اند : هيچ چيزى را در ترازوى عمل سنگين‌تر از خوش خويى نيست و فرموده‌اند بر شما باد به خوش خويى كه خوش خوى در هر صورت به بهشت است و از ترش خويى بر حذر باشيد كه به هر حال در جهنم است و آن حضرت همواره مىفرمود : پروردگارا آفرينش مرا نيكو آفريدى ، خدايا اخلاق مرا هم پسنديده و خوش فرماى . « 2 »\r\n( 2 ) پيامبر ( ص ) فرموده‌اند : دو مرد كه با هم ايمان آورده و هجرت كرده‌اند ، وارد بهشت مىشوند ولى درجهء يكى بر ديگرى به بلندى ثرياست . ديگرى مىگويد :\r\nپروردگارا ! چرا او را بر من برترى دادى ؟ مىفرمايد : زيرا از تو خوش‌خوىتر بود .\r\n( 3 ) امير المؤمنين على ( ع ) چنين سروده است :\r\n« كسى كه از پاسخ فرو مايگان پرهيز كند ، آبرويش مصون است و هر كس با مردان مدارا كند ، راه صواب رفته است . هر كس مردان بزرگ را هيبت بدارد ، هيبتش را مىدارند و هر كس آنان را خوار و زبون كند ، بزرگ نخواهد شد . » « 3 »\r\n\r\n\r\n","description":"","footnote":"\r\n( 1 ) . براى اطلاع بيشتر در اين مورد در منابع بسيار كهن ، رك . به : صفحات 1 تا 13 بخش دوم جلد سوم طبقات ابن سعد و ترجمهء آن به قلم اين بنده . م .\r\n( 2 ) . در مشكاة الانوار طبرسى ، ص 223 هم آمده است . م .\r\n( 3 ) . اين دو بيت در كتاب من الشعر المنسوب الى الامام الوصى على بن ابى طالب ، ص 19 ، جمع و شرح عبد العزيز سيد الاهل ، بيروت ، 1393 قمرى ، آمده است . م .\r\n","page_name":" 602 ","page_number":602},
  {"content":"\r\n\r\nو اين ابيات را هم مكرر مىخواند :\r\n« اگر به دانش نيازمند باشم ، گاهى به نادانى نيازمندترم . مرا براى بردبارى اسبى است كه به بردبارى لگام زده شده است . هر كس راستى مرا بخواهد ، من راست و با صداقتم و كسى كه كژى مرا بخواهد من كژ خواهم بود و اگر بعضى از مردم بگويند در او سماجت ( زشتى ) است ، همانا كه راست گفته‌اند ، ولى زبونى از نادانى بدتر است . » « 1 »\r\n( 1 ) و سروده شده است « پروردگارا ! امروز بر بردبارى من بيفزاى كه من بردبارى را چنان مىبينم كه هيچ كس از آن پشيمان نيست و بردبار هرگز بر آن پشيمانى نمىخورد . »\r\n( 2 ) و هم گفته شده است « هيچ چيزى را چون بردبارى براى دوست خود شايسته نمىبينم و هيچ خويى براى مرد بدتر از نادانى نيست . »\r\nديگرى چنين سروده است « اگر احوال شخص كريم دگرگون شود ، خلق او همواره شريف خواهد بود . از همنشينى فرومايه پرهيز كن كه زشتى را آشكار مىكند و خوبى را پوشيده مىدارد . »\r\n( 3 )\r\n\r\nفصل : در فرو خوردن خشم\r\n( 4 ) خداوند متعال در آيهء يك صد و سى سورهء آل عمران فرموده است : « و فروخورندگان خشم و عفوكنندگان از مردم » و در آيهء شصت و چهارم سورهء فرقان فرموده است : « و بندگان خداى بخشنده ، آنان كه بر زمين آرام راه مىروند و چون نادانان ايشان را مورد خطاب قرار دهند ، گويند سلام . » ، و در آيهء سى و ششم سورهء شورى فرموده است : « و هر گاه كه خشم گيرند ، خود عفو مىكنند . »\r\n( 5 ) امام صادق ( ع ) فرموده است : خشم كليد هر بدى و شرى است . « 2 » همان حضرت فرموده است ، حواريون به عيسى ( ع ) گفتند : اى معلم خير ! به ما بياموز كه چه چيزى از همه شديدتر است ؟ فرمود : خشم خداوند . گفتند : با چه چيزى از خشم خدا پرهيز\r\n\r\n\r\n","description":"","footnote":"\r\n( 1 ) . اين ابيات در صفحهء 29 ديوان منسوب به حضرت على همراه با ترجمهء آقاى محمد جواد نجفى ، چاپ ادبيهء تهران ، آمده است . م .\r\n( 2 ) . با ذكر سلسله سند در اصول كافى ، ص 412 ، ج 3 ، همراه با ترجمهء آقاى دكتر جواد مصطفوى آمده است . م .\r\n","page_name":" 603 ","page_number":603},
  {"content":"\r\n\r\nكنيم و از آن در امان بمانيم ؟ فرمود : به اينكه خشم مگيريد . پرسيدند : سرچشمهء خشم از كجاست ؟ فرمود : از كبر و جبروت و كوچك شمردن مردم . « 1 »\r\n( 1 ) پيامبر ( ص ) فرموده‌اند : اى على ! بر هر كس تنگ خلقى چيره شود ، آسايش از او رخت مىبندد . « 2 »\r\n( 2 ) امام صادق فرموده است : پيامبر ( ص ) از كنار قومى گذشتند كه مشغول بلند كردن سنگى بودند . پرسيدند : اين كار براى چيست ؟ گفتند : براى اينكه نيرومندتر خود را بشناسيم ، فرمودند : آيا به شما بگويم نيرومندترين شما كيست ؟ گفتند : آرى ، فرمودند : نيرومندترين شما كسى است كه چون خشنود شد ، خشنودى او ، او را به گناه نكشاند و كار ياوه انجام ندهد و چون خشم گيرد ، خشمش او را از حق بيرون نبرد . و چون قدرت يافت ، مرتكب كارى كه بر حق نيست نشود . « 3 »\r\n( 3 ) و همان حضرت فرموده است ، عاقل‌ترين مردم ، آن كسى است كه با مردم بيشتر مدارا كند و دور انديش‌ترين مردم ، كسى است كه بيشتر خشم خود را فرو خورد .\r\n( 4 ) روايت شده است كه كنيزكى از امام سجاد ( ع ) در حال ريختن آب بر دست ايشان بود و امام براى وضو گرفتن آماده مىشد . آفتابه از دست كنيزك افتاد و بر چهرهء آن حضرت برخورد كرد و آن را دريد . امام سجاد ( ع ) سر خود را به طرف كنيزك بلند كرد . كنيز گفت : خداوند عز و جل مىفرمايد : « فروخورندگان خشم » ، فرمود : خشم خود را فرو خوردم . گفت : « و عفوكنندگان از مردم » ، فرمود : خدايت عفو فرمايد . گفت :\r\n« و خداى احسان‌كنندگان را دوست مىدارد . » فرمود : برو كه تو آزادى . « 4 »\r\n( 5 ) امام صادق ( ع ) فرموده است ، مردى از ياران امير المؤمنين على ( ع ) از زنان خود شكايت كرد . امام ( ع ) از جا برخاست و چنين فرمود : اى مردم ! در هر حال از زنان اطاعت مكنيد و آنان را بر اموال امين قرار مدهيد و نگذاريد عهده‌دار كارهاى عيال باشند ، كه اگر آنها آزاد گذاشته شوند ، آزادند و ممكن است به مهلكه‌ها درافتند و\r\n\r\n\r\n","description":"","footnote":"\r\n( 1 ) . به نقل از حضرت رضا ( ع ) در مشكاة الانوار طبرسى ، ص 219 ، هم آمده است . م .\r\n( 2 ) . به نقل از مكارم الاخلاق طبرسى ، ص 500 ، در بحار الانوار ، ص 48 ، ج 77 ، چاپ جديد ، هم آمده است . م .\r\n( 3 ) . در مشكاة الانوار طبرسى ، صفحات 218 و 247 ، چاپ قم ، 1385 قمرى ، هم آمده است . م .\r\n( 4 ) . در مشكاة الانوار طبرسى ، صفحات 218 و 247 ، چاپ قم ، 1385 قمرى ، هم آمده است . م .\r\n","page_name":" 604 ","page_number":604},
  {"content":"\r\n\r\nكار را شتابان به تباهى كشند . ما آنان را چنان يافته‌ايم كه به هنگام ميل به چيزى شكيبايى ندارند . غرور و به خود شيفتگى هميشه با آنان است ، هر چند سالخورده و ناتوان شوند . هر گاه از چيزى اندك منع شوند ، نسبت به چيز بسيار هم سپاسگزارى نمىكنند . خير را فراموش مىكنند و شر را به خاطر مىدارند . سخن ياوه و بهتان مىگويند و در سركشى پافشارى دارند و شكار شيطان مىشوند ، ولى در هر حال با آنان مدارا كنيد و نيكو سخن بگوييد ، شايد كارها را پسنديده انجام دهند .\r\n( 1 ) امام صادق فرموده است ، هر كس به هنگام رغبت به چيزى و روى گرداندن از چيزى ( يا هنگام بيم و اميد ) و به هنگام شهوت و غضب ، خويشتندار باشد ، خداوند پيكرش را بر آتش دوزخ حرام مىفرمايد . « 1 »\r\n( 2 ) روايت شده است كه در حضور امام باقر ( ع ) سخن از خشم رفت ، فرمود :\r\nممكن است گاهى مرد چنان خشم بگيرد كه هرگز خشنود نگردد و به همين سبب به دوزخ درافتد . هر مردى چون خشمگين مىشود بنشيند كه اين نشستن پليدى شيطان ( خشم ) را از او دور مىكند و اگر نشسته است برخيزد و هر مردى كه بر رحم و خويشاوند خود خشم مىگيرد ، برخيزد و به او نزديك شود و دست به بدن او بكشد كه چون رحم دست بر رحم كشد ، آرام مىگيرد . « 2 »\r\n( 3 ) امام صادق فرموده است ، سه گروه نزديك‌ترين خلق به خدا در روز قيامتند تا آنكه از حساب آسوده شوند ، نخست كسى كه در حال خشم ، قدرتش او را وادار به ستم نسبت به زير دستان نكند ، و كسى كه ميان دو كس حركت كند ( قضاوت كند ) و به اندازهء دانهء جوى يكى را بر ديگرى ترجيح ندهد و كسى كه در مورد سود و زيان خود حق را بگويد . « 3 »\r\n( 4 ) پيامبر فرموده‌اند : هر كس در حالى كه قدرت بر اجراى خشم دارد ، خشم خود را فرو خورد ، خداوند متعال او را روز قيامت در حضور همگان فرا مىخواند تا هر حورى را كه مىخواهد براى خود برگزيند . و فرموده‌اند هر كس در حال مداراى با مردم درگذرد ، شهيد درگذشته است . « 4 »\r\n\r\n\r\n","description":"","footnote":"\r\n( 1 ) . در ارشاد شيخ مفيد ، ص 241 ، چاپ 1377 قمرى ، تهران ، با ذكر سلسله اسناد آمده است . م .\r\n( 2 ) . اصول كافى ، ص 412 ، ج 3 ، دومين روايت باب غضب . م .\r\n( 3 ) . خصال ، ص 110 ، ج 1 ، همراه با ترجمهء آقاى كمره‌يى آمده است . م .\r\n( 4 ) . در مشكاة الانوار ، ص 218 هم ، آمده است . م .\r\n","page_name":" 605 ","page_number":605},
  {"content":"\r\n\r\nو فرموده‌اند : مداراى با مردم ، صدقه است .\r\n( 1 ) و فرموده‌اند : نيرومندى به كشتى گرفتن و بر زمين زدن پهلوان نيست . نيرومند كسى است كه به هنگام خشم خويشتندار باشد . « 1 »\r\n( 2 ) مردى به ابو ذر گفت : تو همانى كه فلان تو را از اين شهر تبعيد كرده است .\r\nاگر خيرى در تو مىبود او تو را تبعيد نمىكرد . ابو ذر فرمود : اى برادر ! پيش روى من گردنه‌يى سخت است ، اگر از آن گردنه نجات يابم ، اين سخن تو براى من زيانى ندارد و اگر از آن نجات پيدا نكنم ، بدتر از آنم كه مىگويى .\r\n( 3 ) پيامبر ( ص ) فرموده‌اند : همانا خداوند متعال ، شخص با آزرم بردبار با عفت بىنياز را دوست مىدارد و از شخص بد زبان فحش دهنده كه با اصرار از مردم چيزى مىخواهد ، نفرت دارد . « 2 »\r\n( 4 ) و چنين سروده شده است « از سخنان خشم برانگيز خوددارى و مدارا كن و بردبارى كن كه بردبارى به من شبيه‌تر است . من پاسخ گويى را رها مىكنم تا به آنچه دوست ندارم پاسخم ندهند . »\r\n( 5 ) و سروده شده است « هيچ چيز براى فرومايه ، بهتر از پاسخ دادن و بگو مگو كردن نيست . سكوت و پاسخ ندادن به فرومايه ، بر او دشوارتر از دشنام دادن است . »\r\n( 6 )\r\n\r\nمجلس پنجاه و نهم در نكويى فروتنى ( تواضع ) و نكوهش تكبر\r\n( 7 ) خداوند متعال در آيهء سى و نهم سورهء بنى اسرائيل ( الاسراء ) فرموده است « و بر زمين از روى ناز و تكبر راه مرو ، همانا كه تو زمين را رخنه نخواهى كرد و به بلندى كوهها نخواهى رسيد . » و در آيهء هشتاد و سوم سورهء قصص فرموده است : « اين است سراى آخرت كه قرار مىدهيم آن را براى آنان كه برترى و تباهى در زمين را نمىخواهند . » و در آيهء هيجدهم سورهء لقمان فرموده است : « و مگردان به تكبر رويت را براى مردمان و راه مرو بر زمين با ناز و تكبر . بدرستى كه خداوند دوست نمىدارد هر متكبر خرامنده را . »\r\n\r\n\r\n","description":"","footnote":"\r\n( 1 ) . به نقل از تحف العقول در بحار الانوار ، ص 151 ، ج 77 ، چاپ جديد ، آمده است . م .\r\n( 2 ) . بخش اول اين روايت در اصول كافى ، ص 174 ، ج 3 ، همراه با ترجمهء آقاى دكتر جواد مصطفوى آمده است . م .\r\n","page_name":" 606 ","page_number":606},
  {"content":"\r\n\r\n( 1 ) امام صادق ( ص ) فرموده است ، سه چيز اصول كفر است : حرص ، استكبار و حسد . « 1 »\r\n( 2 ) همان حضرت فرموده است ، ابليس كه نفرين خدا بر او باد به ياران خود گفت ، اگر بتوانيد سه خصلت را در آدمى بوجود آوريد ، به اعمال ديگر او اهميتى نمىدهم ، كه هر چه كند پذيرفته نيست ، و آن سه خصلت اين است كه : كارهاى خوب خود را بسيار پندارد و گناه خود را فراموش كند و خودبين شود .\r\n( 3 ) امام باقر ( ع ) فرموده است ، سه چيز ، شكنندهء پشت آدمى است ، بسيار پنداشتن كار نيك ، فراموش كردن گناه و شيفتگى به انديشهء خود . « 2 »\r\n( 4 ) پيامبر ( ص ) فرموده‌اند : بدبخت‌ترين مردم پادشاهانند و منفورترين و زبون‌ترين اشخاص كسى است كه مردم را خوار و زبون بشمرد . « 3 »\r\n( 5 ) حسن بن جهم از حضرت رضا ( ع ) پرسيد حد تواضع چيست ؟ فرمود : به مردم همان گونه احترام بگذارى كه انتظار دارى با تو همان گونه رفتار كنند . حسن مىگويد ، به ايشان گفتم : فدايت گردم ، دوست دارم بدانم من در نظر شما چگونه‌ام ؟ فرمود : بنگر كه من در نظرت چگونه‌ام . « 4 »\r\n( 6 ) پيامبر فرموده‌اند : خداوند به داود ( ع ) وحى فرمود كه اى داود ! همان گونه كه آفتاب از هر كس كه در آن بنشيند كم نمىآيد ، رحمت من هم آنچنان است كه گنجايش هر كس را كه در آن درآيد دارد و همچنان كه سستى و سبكى به كسى كه مرتكب آن نشود زيانى نمىرساند ، سستىكنندگان و سركشان بايد بدانند از فتنه محفوظ نيستند و همانا نزديك‌ترين مردم در روز قيامت به من ، متواضعان هستند و دورترين ايشان متكبرانند . « 5 »\r\n( 7 ) امير المؤمنين على ( ع ) فرموده است ، هيچ بزرگى و حسبى چون فروتنى نيست و هيچ تنهايى وحشتناكتر از خودپسندى و به خود شيفتگى نيست و در شگفتم\r\n\r\n\r\n","description":"","footnote":"\r\n( 1 ) . در خصال ، صفحات 115 و 129 ، جلد اول ، همراه با ترجمهء آقاى كمره‌يى آمده است . م .\r\n( 2 ) . در خصال ، صفحات 115 و 129 ، جلد اول ، همراه با ترجمهء آقاى كمره‌يى آمده است . م .\r\n( 3 ) . از همين كتاب در صفحهء 226 مشكاة الانوار طبرسى هم نقل شده است . م .\r\n( 4 ) . عيون اخبار الرضا ، ص 50 ، ج 2 ، و امالى صدوق ، ص 145 و به نقل از آن در بحار الانوار ، ص 118 ، ج 75 ، چاپ جديد ، آمده است . م .\r\n( 5 ) . الجواهر السنية في الاحاديث القدسيه ، شيخ حر عاملى ، ص 93 . م .\r\n","page_name":" 607 ","page_number":607},
  {"content":"\r\n\r\nاز متكبر كه ديروز نطفه بوده و فردا مردارى بوى ناك است . « 1 »\r\n( 1 ) امام صادق ( ع ) فرموده است ، متكبران به صورت و شكل مورچه مبعوث و محشور مىشوند و مردم تا هنگام فراغت از حساب آنان را لگد مال مىكنند . « 2 »\r\n( 2 ) پيامبر ( ص ) فرموده‌اند : در آسمان دو فرشته‌اند كه بر بندگان گماشته‌اند . هر كس سركشى كند ، مقامش را فرو مىآورند و او را پست مىكنند . « 3 »\r\n( 3 ) امام باقر ( ع ) فرموده است ، در جهنم كوهى است بنام صعود و در آن كوه دره‌يى است بنام سقر ( سعر ) و در آن چاهى است بنام هيهب ( هيمب ، برهوت ) ، هر گاه روپوش آن چاه بر كنار مىرود ، دوزخيان از شدت گرماى آن فرياد برمىآورند ، جايگاه سركشان در آن چاه است . « 4 »\r\n( 4 ) هم ايشان فرموده است ، پيامبر ( ص ) مردى از بنى تميم را نصيحت فرمودند و به او گفتند : از اينكه دامن ازار و پيراهنت بر زمين كشيده شود ( بسيار بلند باشد ) پرهيز كن كه از باليدن است و خداوند متعال به خود باليدن را دوست نمىدارد .\r\nبشير نبال مىگويد : « 5 » در مسجد حضور امام باقر بوديم ، مرد سياه پوستى عبور كرد كه با تبختر راه مىرفت . امام باقر فرمودند : اين مرد سركشى است . گفتم : نه ، گدا و مستمند است . فرمود : نه ، كه سركش است .\r\n( 5 ) امام صادق ( ع ) فرموده است ، امام سجاد ( ع ) چنان آرام و با وقار حركت مىكرد كه گويى بر سرش مرغى نشسته است و به طرف چپ و راست منحرف نمىشد . « 6 »\r\n\r\n\r\n","description":"","footnote":"\r\n( 1 ) . ضمن كلمات قصار و حكمت آميز آن حضرت در صفحات 1135 و 1129 نهج - البلاغه ، چاپ آقاى فيض الاسلام ، آمده است . م .\r\n( 2 ) . اصول كافى ، ص 310 ، ج 2 ، ذيل شمارهء 11 و محجة البيضاى فيض ، ص 216 ، ج 6 . م .\r\n( 3 ) . اصول كافى ، ص 122 ، ج 2 ، و به نقل از آن در بحار الانوار ، ص 126 ، ج 75 ، آمده است . م .\r\n( 4 ) . در مستدرك حاكم نيشابورى ، ص 597 ، ج 4 هم ، نظير اين از پيامبر ( ص ) آمده است . م .\r\n( 5 ) . از راويان ستايش شده و مورد اعتماد است . رك . به : رجال ابن داود حلى ، ص 56 . م .\r\n( 6 ) . محاسن برقى ، ص 125 ، چاپ ايران ، و به نقل از آن در بحار الانوار ، ص 70 ، ج 46 ، چاپ جديد ، آمده است . م .\r\n","page_name":" 608 ","page_number":608},
  {"content":"\r\n\r\n( 1 ) پيامبر فرموده‌اند : هيچ بنده‌يى نيست مگر آنكه فرشته‌يى بر او گماشته است كه چون براى خداوند تواضع كند ، او را بر مىكشد و چون تكبر كند ، خداوندش او را پست مىكند . « 1 »\r\n( 2 ) همان حضرت فرموده‌اند : هر كس در دلش به اندازهء قسمتى از دانهء خردل كبر باشد ، به بهشت وارد نمىشود . « 2 »\r\n( 3 ) و فرموده‌اند : آن كسى كه جامهء خود را از تكبر به زمين كشد ، خداوند روز قيامت به او نظر نمىفرمايد . « 3 »\r\n( 4 ) و فرموده‌اند : اساس تواضع ، اين است كه هر كس را ببينى ، تقدم بر سلام كنى و پاسخ آن كس را كه بر تو سلام مىدهد ، بدهى و اينكه هر جاى مجلس كه جاى بود ، بنشينى و خوش نداشته باشى كه ستايش شوى و پاك دانستن و نيكو دانستن خود را دوست نداشته باشى .\r\n( 5 ) شاعر چنين سروده است :\r\n« اى متكبر كه به كبر خود برترى مىجويى ، تو كه سرانجام در خاك خواهى بود ، كبر چيست ؟ اى قوم ! اين خانهء غرور با باطل خود شما را مفريبد . كوشش كنيد ، كه همگان مسافريد و آيا آدمى كه نمىداند چه هنگام مرگ فرا مىرسد و از مرگ در امان نيست ، غفلت مىورزد ؟ » ديگرى سروده است « فرض كن كه همهء زمين را مالك شوى و بندگان براى تو فروتنى كنند تازه چه خواهد بود ؟ مگر سرانجام به گور نمىروى و اين يكى و آن يكى بر تو خاك نمىريزد ؟ » ( 6 ) و گفته شده است « به خدا توكل كردم و غير از خدا به كس اميد نبستم و روزى از مردم نيست بلكه روزى از جانب خداوند است . »\r\n( 7 ) و ديگرى گفته است : « به آن كسى كه به خود شيفته بود و مىگفت كسى مثل من روى به تراجع نمىنهد ، گفتم : اى كسى كه به بيرون شدن از دنيا هر لحظه‌يى نزديك هستى ، چرا تواضع نمىكنى ؟ »\r\n\r\n\r\n","description":"","footnote":"\r\n( 1 ) . در اصول كافى ، ص 312 ، ج 2 ، نظير اين روايت آمده است . م .\r\n( 2 ) . در محجة البيضاء ، ص 216 ، ج 6 ، از اصول كافى ، ص 309 ، ج 2 ، آمده است . م .\r\n( 3 ) . در صفحهء 218 همان مأخذ به دو صورت از كافى كلينى رضوان الله عليه و از مصابيح بغوى ، ص 119 ، ج 2 ، نقل شده است . م .\r\n","page_name":" 609 ","page_number":609},
  {"content":"\r\n\r\n( 1 )\r\n\r\nمجلس شصتم در پسنديدگى سخا و بخشش و نكوهش بخل ( زفتى )\r\n( 2 ) خداوند متعال در آيهء دويست و هفتاد و پنجم سورهء دوم ( بقره ) فرموده است « كسانى كه اموال خود را شب و روز و پوشيده و آشكار انفاق مىكنند ، پاداش آنان براى ايشان نزد پروردگارشان است و بيمى بر ايشان نيست و آنان اندوهگين نمىشوند . »\r\nاين آيه ، در شأن على بن ابى طالب ( ع ) نازل شده است ، كه چهار درهم داشت ، درهمى در شب و درهمى در روز و درهمى پوشيده و درهمى را آشكارا صدقه داد . « 1 »\r\n( 3 ) و خداوند در آيهء هفدهم سورهء شصت و چهارم ( تغابن ) فرموده است « و هر كس از بخل نفس خويش خوددارى كند ، همانا كه آنان رستگارانند . »\r\n( 4 ) پيامبر ( ص ) فرموده‌اند : دو خصلت در قلب مؤمن فراهم نمىشود ، بخل ( زفتى ) و بد خلقى . « 2 »\r\n( 5 ) و فرموده است ، هرگز در دل بنده‌يى ايمان و بخل با يك ديگر جمع نمىشوند . « 3 »\r\n( 6 ) به امام صادق ( ع ) گفته شد ، چه خصلتى براى مرد از همه چيزى نكوتر است ؟\r\nفرمود : وقارى كه آميخته با هيبت و بيم نباشد و بخشندگى ، بدون اينكه در مقابل آن جبران بخواهد و سرگرمى به غير از كالاى دنيايى . « 4 »\r\n( 7 ) همان حضرت فرموده است ، گزيدگان و نيكان شما ، بخشندگان شمايند و بدان شما ، بخيلان شمايند و از كارهاى پسنديده ، نيكى كردن به برادران است و كوشش و قدم برداشتن براى رفع نيازهاى آنان و اين كار موجب به خاك ماليده شدن بينى شيطان و رهايى از دوزخ و وارد شدن به بهشت است . آنگاه به جميل « 5 » فرمود : اى جميل ! اين\r\n\r\n\r\n","description":"","footnote":"\r\n( 1 ) . اين شأن نزول در منابع اهل سنت هم آمده است . از جمله ، رجوع كنيد به تفسير كشاف زمخشرى ، ص 398 ، ج 1 ، چاپ انتشارات آفتاب ، تهران ، بدون تاريخ ، و به اسباب النزول واحدى ، ص 64 . م .\r\n( 2 ) . به نقل از ترمذى ، ص 141 ، ج 8 ، در احياء علوم الدين غزالى ، ص 1790 ، چاپ دار الشعب قاهره ، آمده است . م .\r\n( 3 ) . در محجة البيضاء ، ص 74 ، ج 6 ، آمده و منبع آن مستدرك حاكم ذكر شده است . م .\r\n( 4 ) . در مشكاة الانوار طبرسى ، ص 231 هم از همين كتاب روضة الواعظين آمده است . م .\r\n( 5 ) . ظاهرا مقصود جميل بن دراج يا جميل بن صالح اسدى است كه هر دو از راويان مورد اعتمادند . شرح حالشان در رجال نجاشى ، ص 92 ، چاپ قم ، آمده است . م .\r\n","page_name":" 610 ","page_number":610},
  {"content":"\r\n\r\nخبر را به اصحاب گزيده و رو سپيد خود بگو . جميل مىگويد ، گفتم : قربانت گردم ياران گزينهء من چه كسانند ؟ فرمود : كسانى كه نسبت به برادران دينى خود در سختى و راحتى نكوكارند . جميل سپس خود در اين مورد توضيح داده و گفته است : اين كار براى توانگران آسان است و خداوند آنانى را كه نيازمندند و در عين حال ، ديگران را بر خود برمىگزينند ، ستوده و فرموده است ، هر كس بخل نفس خويش را نگهدارى كند ، رستگار است .\r\n( 1 ) امام باقر ( ع ) فرموده است ، با چهار كس نزديك مشو و برادرى مكن ، احمق و بخيل و جبان و دروغگو . كه احمق هر چند مىخواهد به تو سود رساند ، ولى زيان مىزند . بخيل از تو مىگيرد و چيزى به تو نمىدهد . جبان از تو و از پدر و مادر خود مىگريزد . دروغگو هم بر فرض كه گاهى راست بگويد ، او را نمىتوان تصديق كرد . « 1 »\r\n( 2 ) همان حضرت فرموده است ، چند اسير را به حضور پيامبر آوردند ، دستور فرمودند همهء آنان جز يك تن را اعدام كنند . آن مرد گفت : اى رسول خدا ! چگونه مرا از ميان ايشان آزاد فرموديد ؟ فرمودند : جبريل از سوى خداوند به من خبر داد كه در تو پنج خصلت است كه خدا و رسول خدا آن را دوست دارند ، غيرت نسبت به همسر و سخا و خوش خلقى و شجاعت و راست گفتارى . آن مرد چون اين سخن را شنيد ، مسلمان و داراى اسلام پسنديده شد و در جنگى همراه پيامبر ( ص ) چنان جنگ و پايدارى كرد كه شهيد شد . « 2 »\r\n( 3 ) پيامبر ( ص ) فرموده‌اند : سخاوتمندتر مردم كسى است كه زكات مالش را بپردازد و پر ارزش‌ترين مردم در اين جهان ، آن كس است كه براى اين جهان ارزشى قائل نباشد . ( دنيا در نظرش مهم و ارزشمند نباشد . ) و از همهء مردم كم آسايش‌تر ، بخيل است و بخيل‌تر مردم آن كس است كه از پرداخت آنچه خدا بر او واجب فرموده است ، بخل بورزد . « 3 »\r\n( 4 ) امير المؤمنين على ( ع ) فرموده است ، سروران اين جهان ، سخاوتمندان و\r\n\r\n\r\n","description":"","footnote":"\r\n( 1 ) . در خصال ، صفحات 226 و 255 ، جلد اول ، چاپ 1354 شمسى ، تهران ، آمده است . م .\r\n( 2 ) . در خصال ، صفحات 226 و 255 ، جلد اول ، چاپ 1354 شمسى ، تهران ، آمده است . م .\r\n( 3 ) . در مشكاة الانوار طبرسى ، صفحات 231 و 232 هم ، به نقل از همين كتاب روضة الواعظين آمده است . م .\r\n","page_name":" 611 ","page_number":611},
  {"content":"\r\n\r\nسروران آن جهان پرهيزگارانند . « 1 »\r\n( 1 ) امام صادق ( ع ) فرموده است ، شگفت مىكنم از كسى كه دنيا به او روى آورد و بخل بورزد و از كسى كه دنيا به او پشت كرده باشد و بخل بورزد . زيرا انفاق با اقبال دنيا زيانى نمىرساند و امساك با ادبار دنيا نفعى براى او ندارد . « 2 »\r\n( 2 ) و فرموده است ، خداوند متعال ، آيين اسلام را براى شما برگزيده است . با سخا و خوش خلقى نسبت به آن اداى وظيفه كنيد .\r\n( 3 ) امير المؤمنين على ( ع ) فرموده است ، زفتى و تنگ چشمى و ننگ و ترس ، كاستى است . بخشنده باش ولى مسرف مباش . ميانه‌رو باش و سختگير مباش . از بخشيدن اندك آزرم مكن ، زيرا محروم كردن از آن كمتر است . و فرموده است ، شگفت مىكنم از بخيل كه نسبت به فقر كه از آن گريزان است ، شتاب مىكند و توانگرىيى را كه جستجو مىكند ، از دست مىدهد . در دنيا چون مستمندان زندگى مىكند و در آخرت چون توانگران با او محاسبه مىشود . بخل ، گرد آورندهء همهء بدىهاست و لگامى است كه با آن به سوى هر بدى كشيده مىشود . « 3 »\r\n( 4 ) روايت شده است كه امير المؤمنين ( ع ) دو اسير را به حضور پيامبر ( ص ) آورد .\r\nدستور فرمودند اعدام شوند . گردن يكى از ايشان زده شد و چون خواستند گردن دومى را بزنند ، جبريل ( ع ) فرود آمد و گفت : اى محمد ! خدايت سلام مىرساند و مىفرمايد او را مكش كه ميان قوم خود خوش خلق و سخاوتمند است . مرد يهودى همچنان كه منتظر اعدام شدن نشسته بود ، از پيامبر پرسيد ، اين فرستادهء خداى تو است كه براى تو خبر مىآورد ؟ فرمود : آرى ، گفت : سوگند به خدا كه هرگز درهمى اندوخته نكردم و به برادران خود دادم و هرگز از جنگ روى گردان نشدم و چهره ترش نكردم . اكنون هم گواهى مىدهم كه خدايى جز پروردگار يگانه نيست و تو كه محمدى ، رسول خدايى ، پيامبر فرمودند : اين از كسانى است كه حسن خلق و سخاوتش او را به بهشت كشاند . « 4 »\r\n\r\n\r\n","description":"","footnote":"\r\n( 1 ) . در مشكاة الانوار طبرسى ، صفحات 231 و 232 هم ، به نقل از همين كتاب روضة الواعظين آمده است . م .\r\n( 2 ) . در مشكاة الانوار طبرسى ، صفحات 231 و 232 هم ، به نقل از همين كتاب روضة الواعظين آمده است . م .\r\n( 3 ) . اين كلمات قصار ، ذيل شماره‌هاى 3 ، 34 ، 64 ، 121 و 470 نهج البلاغه ، چاپ آقاى فيض الاسلام ، آمده است . م .\r\n( 4 ) . در مشكاة الانوار طبرسى ، ص 232 هم آمده است . م .\r\n","page_name":" 612 ","page_number":612},
  {"content":"\r\n\r\n( 1 ) پيامبر ( ص ) فرموده‌اند : شخص سخاوتمند به خدا و بهشت و مردم نزديك و از دوزخ دور است و بخيل از خدا و بهشت و مردم دور و به دوزخ نزديك است . « 1 »\r\n( 2 ) همان حضرت فرموده‌اند : بخشش ، درختى است در بهشت كه شاخه‌هاى آن در دنياست . هر كس به شاخه‌يى از شاخه‌هاى آن چنگ زند ، همان شاخه او را به بهشت مىكشاند و بخل هم درختى است در دوزخ كه شاخه‌هاى آن در دنياست ، هر كس به شاخه‌يى از آن بياويزد ، همان شاخه او را به دوزخ مىبرد . « 2 »\r\n( 3 ) امام سجاد ( ع ) فرموده است ، سروران اين جهان سخاوتمندان ، و سروران آن جهان ، پرهيزگارانند .\r\n( 4 ) پيامبر ( ص ) فرموده‌اند : اى على ! بخشنده باش كه خداوند هر بخشنده را دوست دارد و هر كس براى حاجتى پيش تو مىآيد آن را برآور كه بر فرض او شايسته نباشد ، تو شايسته برآوردن حاجت اويى . « 3 »\r\n( 5 ) شاعر چنين سروده است ، « اى نگاه دارندهء مال ! چه اندازه بخل مىورزى و از خداوند طمع آن را دارى كه جاودانه با مال خود باشى ، آيا هيچ مرده‌يى با خود مالى برده است ؟ آيا نمىبينى كه آن را براى ديگرى جمع مىكند . »\r\n( 6 ) ديگرى گفته است « بخل آدمى ، عيب او را ميان مردم آشكار مىكند و سخاى او همهء عيبهايش را از مردم مىپوشاند . بر خود جامهء بخشش بپوش كه من مىبينم سخاوت ، پوشش همهء عيبهاست . »\r\n( 7 ) ديگرى گفته است : « مىبينم كه آرزو مىكنى تو را ستايش كنند و خداوند اين را به شخص بخيل روزى نمىفرمايد . چگونه ممكن است شخص شكمباره كه بسيار منت مىنهد و اندك مىبخشد ، سرورى كند ؟ » .\r\n( 8 ) و سروده شده است « هنگامى كه دنيا به تو روى آورده است ، هرگز بخل مورز كه در آن حال ، بخشش و زياده روى در آن ، چيزى از آن نمىكاهد و اگر دنيا پشت كند ، در آن صورت شايسته‌تر است كه آن را ببخشى ، زيرا دنيا پايدار نيست و شكر و سپاس بخشش ، باز مىماند . » .\r\n\r\n\r\n","description":"","footnote":"\r\n( 1 ) . در سنن ترمذى ، ص 140 ، ج 8 ، و احياء علوم الدين غزالى ، ص 1778 ، آمده است . م .\r\n( 2 ) . در احياء علوم الدين ، ص 1776 ، آمده است . م .\r\n( 3 ) . در مشكاة الانوار طبرسى ، ص 232 هم آمده است . م .\r\n","page_name":" 613 ","page_number":613},
  {"content":"\r\n\r\n( 1 ) و نيز سروده شده است :\r\n« چون عيبها و آفت‌ها جمع شود ، بخل ، بدترين آنهاست و بدتر از بخل ، وعده دادن‌هاى نادرست و طول دادن در برآوردن آن است .\r\nدر وعده‌يى كه دروغ باشد ، خيرى نيست و نيز در گفتارى كه كردار مخالف آن باشد ، خيرى وجود ندارد . »\r\n( 2 )\r\n\r\nمجلس شصت و يكم در حقوق برادران و نزديكان و همسايه\r\n( 3 ) خداوند متعال در آيهء نخست سورهء چهارم ( نساء ) فرموده است « و بترسيد از خدايى كه درخواست كرده مىشويد به آن و رحم‌ها ، بدرستى كه خداوند بر شما نگهبان است . » يعنى بترسيد از اينكه پيوندهاى خويشاوندى را بگسليد . « 1 »\r\n( 4 ) و در آيهء چهلم همان سوره فرموده است : « و همسايهء صاحب قرابت و همسايهء دور و همسايهء ديوار به ديوار و در راه ماندهء نيازمند . »\r\n( 5 ) و در آيهء بيست و پنجم سورهء چهل و هفتم ( محمد ) فرموده است « شايد كه شما هم چون والى شويد ، در زمين تباهى كنيد و پيوند خويشاوندىهايتان را بگسليد . » و سپس فرموده است « آن گروه ، آنانند كه خدا لعن كرد ايشان را و آنان را كر و چشمهايشان را كور كرد . »\r\n( 6 ) از امام صادق ( ع ) پرسيده شده است ، كمترين حق مؤمن بر برادر مؤمن چيست ؟ فرمود : بايد در چيزى كه خود نيازمندتر به آن است ، خود را بر برادر خويش ترجيح ندهد . « 2 »\r\n( 7 ) و فرموده است ، با مواسات ميان برادران خويش ، به خداوند تقرب جوييد . « 3 »\r\n( 8 ) و فرموده است ، حرمت مؤمن ، از كعبه بزرگتر است . « 4 »\r\n( 9 ) گفته شده است در محضر امام صادق ( ع ) از شومى سخن رفت . فرمود : در سه\r\n\r\n\r\n","description":"","footnote":"\r\n( 1 ) . همين تفسير از حضرت باقر ( ع ) در تفسير تبيان شيخ طوسى ، ص 100 ، ج 3 آمده است . م .\r\n( 2 ) . به نقل از خصال صدوق ، صفحات 7 و 8 ، در بحار الانوار ، ص 391 ، ج 74 ، چاپ جديد ، آمده است . م .\r\n( 3 ) . به نقل از خصال صدوق ، صفحات 7 و 8 ، در بحار الانوار ، ص 391 ، ج 74 ، چاپ جديد ، آمده است . م .\r\n( 4 ) . در اختصاص شيخ مفيد ، ص 23 به اين صورت آمده است « به خدا سوگند حق مؤمن از كعبه بزرگتر است . » . م .\r\n","page_name":" 614 ","page_number":614},
  {"content":"\r\n\r\nچيز شومى هست ، در زن و خانه و مركب . شومى زن در آن است كه مهريه‌اش سنگين و همسرش از او ناخشنود باشد . شومى مركب در چموشى و سركشى آن است . شومى خانه در كمى مساحت و بدى همسايگان و بسيارى عيب آن است . « 1 »\r\n( 1 ) پيامبر ( ص ) فرموده‌اند : بر مسلمان روا نيست كه از برادر دينى خود بيش از سه روز دورى كند . همان حضرت فرموده‌اند : چهار چيز شكنندهء پشت است ، پيشوايى كه نافرمانى خدا كند و در عين حال فرمانش مطاع باشد . زنى كه مردش او را نگهدارى كند و او بر آن مرد خيانت ورزد و فقرى كه براى آن علاجى پيدا نشود و همسايهء بد در محل سكونت . « 2 »\r\n( 2 ) امام صادق ( ع ) فرموده است ، دوستى را حد و مرز و شروطى است و هر كس اين شروط در آن نباشد ، او را به كمال دوستى نسبت مدهيد . نخست آنكه ، آشكار و نهان او براى تو يكسان باشد . دوم آنكه ، زينت تو را زينت خود و ناپسند تو را ، ناپسند خود بداند . سوم اينكه ، مال و ولايت ، دوستى او را تغيير ندهد و دگرگون نسازد . چهارم آنكه ، چيزهايى را كه در توانايى اوست ، از تو باز ندارد . پنجم آنكه ، در گرفتارىها و بدبختىها ، تو را رها نكند . « 3 »\r\n( 3 ) امام صادق ( ع ) فرموده است : ابليس كه خدايش نفرين كناد ، گفته است ، مرا بر پنج گروه چاره‌يى نيست و ديگر مردم در مشت منند ، نخست ، هر كس با نيت راست به خدا پناه برد و در همه كار خويش بر او توكل كند . دوم ، آن كس كه در شب و روز ، تسبيح و ستايش او از خداوند فراوان باشد . سوم ، هر كس كه براى برادران مؤمن خود به همان چيز خشنود باشد كه براى خود خشنود است . چهارم ، آن كس كه در مصيبت بيتابى نكند . پنجم ، هر كس كه به آنچه خداوند قسمت او فرموده است ، راضى باشد و تنها همت او روزىاش نباشد . « 4 »\r\n( 4 ) امام باقر ( ع ) فرموده است ، برادر مسلمانت را دوست بدار و آنچه را براى\r\n\r\n\r\n","description":"","footnote":"\r\n( 1 ) . نظير اين روايت از پيامبر ( ص ) در محجة البيضاء ، ص 423 ، ج 3 ، و به همين صورت در خصال ، ص 122 ، ج 1 ، با ترجمهء آقاى كمره‌يى ، آمده است . م .\r\n( 2 ) . اين روايت هم در خصال ، ص 196 ، ج 1 ، آمده است . م .\r\n( 3 ) . به نقل از امالى صدوق ، ص 397 ، و خصال صدوق ، ص 133 ، ج 1 ، در بحار الانوار ، ص 173 ، ج 74 ، آمده است . م .\r\n( 4 ) . در خصال ، ص 256 ، ج 1 ، همراه با ترجمهء آقاى كمره‌يى ، آمده است . م .\r\n","page_name":" 615 ","page_number":615},
  {"content":"\r\n\r\nخود دوست مىدارى براى او دوست بدار و آنچه را براى خود ناخوش مىدارى ، براى او ناخوش بدار . چون نيازمند شدى از او بخواه و چون او از تو چيزى خواست به او بده و هيچ خيرى را از او اندوخته مدار كه او از تو خيرى را اندوخته نمىدارد . پشت او باش كه او هم براى تو پشت و پشتيبان است . چون به سفر رفت ، در غيبت او نگهدارش باش و چون باز آمد به ديدارش برو . او را گرامى و محترم بدار كه او از تو و تو از اويى . و اگر بر تو عتاب كرد از او جدا مشو تا عتاب و دلتنگى او از ميان برود ، چون خيرى به او برسد ، خدا را حمد و ستايش كن و اگر گرفتار شد ، او را يارى بده و اندوهى بر او ميفزاى . « 1 »\r\n( 1 ) امام صادق ( ع ) فرموده است ، هر مؤمنى كه بتواند برادر دينى خود را يارى دهد و او را يارى ندهد ، خداوند در دنيا و آخرت او را يارى نمىدهد . « 2 »\r\n( 2 ) پيامبر ( ص ) فرموده‌اند : هر كس همسايه خود را آزار دهد ، خداوند بوى بهشت را بر او حرام مىفرمايد و جايگاه او دوزخ است ، كه چه بد جايگاهى است و هر كس حقوق همسايه‌اش را تباه كند ، از ما نيست و جبريل ( ع ) چندان در بارهء همسايه سفارش كرد كه پنداشتم به زودى از او ارث خواهد برد . « 3 »\r\n( 3 ) امام صادق ( ع ) فرموده است ، هر كس موضوعى براى برادر مؤمن خود بسازد و بگويد و بخواهد به آن وسيله ، مروت او را نابود كند و او را از چشم مردم بيفكند ، خداى تعالى او را از ولايت خويش بيرون مىفرمايد و به ولايت شيطان در مىآورد . « 4 »\r\n( 4 ) و همان حضرت فرموده است ، هر كس آزار خويش را از همسايهء خود باز دارد ، خداوند لغزشهاى او را روز قيامت مىبخشد و هر كس عفت بطن و فرج داشته باشد ، ( شكمباره و زن باره و غلام باره نباشد . ) در بهشت چون فرشتهء محبوبى خواهد بود و هر كس بردهء مؤمنى يا كنيزك مؤمنى را آزاد كند ، برايش در بهشت خانه‌يى ساخته مىشود .\r\n\r\n\r\n","description":"","footnote":"\r\n( 1 ) . بخشى از روايت مفصل‌ترى است كه در اختصاص شيخ مفيد ، ص 22 ، چاپ نجف ، آمده است . م .\r\n( 2 ) . در ثواب الاعمال و عقاب الاعمال صدوق ، ص 484 ، با ذكر سند آمده است . م .\r\n( 3 ) . به نقل از امالى صدوق ، با ذكر مطالب بيشترى در بحار الانوار ، ص 150 ، ج 74 ، آمده است . م .\r\n( 4 ) . در اصول كافى مترجم ، ص 62 ، ج 4 ، با اندك اضافه‌يى آمده است . م .\r\n","page_name":" 616 ","page_number":616},
  {"content":"\r\n\r\n( 1 ) و به يكى از ياران خود فرموده است ، هر كس از برادران دينى كه سه بار بر تو خشم گرفت و در عين حال در بارهء تو چيز بدى نگفت ، او را دوست خود قرار بده « 1 » ( 2 ) و فرموده است ، به برادرت كمال اعتماد را مكن و از شتاب و سرعت درگذشت ، هرگز طلب آمرزش نمىشود و مبادا كه تو را بر زمين افكند .\r\n( 3 ) و به يكى از ياران خود فرموده است ، دوست خود را از آن رازهاى خويش آگاه كن كه اگر دشمنت بر آن آگاه شود ، زيانى به تو نرسد . زيرا دوست ممكن است روزى دشمن شود . « 2 »\r\n( 4 ) و همان حضرت از قول امير المؤمنين على ( ع ) فرموده است كه چگونه مىتوانى تمام حقوق برادرى را ادا كنى و كداميك از مردان كاملا مهذب است ؟ « 3 » امام باقر ( ع ) فرموده است ، هر مؤمنى كه درمانده و گرفتارى به او پناه آورد و نيازش را برآورده كند خداوند در قبال آن هفتاد و سه نيازش را برمىآورد كه هفتاد و دو نياز آن از امور آن جهانى و يكى از حوائج اين جهانى است . كمترين عنايت خداوند در اين جهان ، اين است كه از آن شخص و زن و فرزند و اموالش دفاع مىفرمايد و رفع بلا مىكند و كمترين عنايت در آخرت اين است كه براى آن شخص ، درهاى بهشت گشوده مىشود و به او مىگويند از هر درى كه مىخواهى وارد شو و او پيش ما مىآيد . « 4 »\r\n( 5 ) امير المؤمنين على ( ع ) فرموده است ، بهترين كارهاى پسنديده ، عيادت بيماران است و رسول خدا ما را به اين كار فرمان داده است .\r\n( 6 ) امام صادق ( ع ) فرموده است ، از بيماران عيادت كنيد و بخواهيد براى شما دعا كنند ، كه دعاى ايشان همچون دعاى فرشتگان است .\r\n( 7 ) امام باقر ( ع ) فرموده است ، از جمله مناجات‌هاى موسى ( ع ) با خداوند متعال اين بود كه پرسيد ، پروردگارا ! براى كسى كه از بيمارى عيادت كند چه مزدى است ؟\r\nفرمود : فرشته‌يى گماشته مىشود كه تا روز حشر در گورش به عيادت و ديدارش برود . « 5 »\r\n\r\n\r\n","description":"","footnote":"\r\n( 1 ) . به نقل از امالى صدوق ( رضي الله عنه ) ، در بحار الانوار ، صفحات 173 و 174 ، جلد 74 ، چاپ جديد ، با توضيح در پاورقىها آمده است . م .\r\n( 2 ) . به نقل از امالى صدوق ( رضي الله عنه ) ، در بحار الانوار ، صفحات 173 و 174 ، جلد 74 ، چاپ جديد ، با توضيح در پاورقىها آمده است . م .\r\n( 3 ) . به نقل از امالى صدوق ( رضي الله عنه ) ، در بحار الانوار ، صفحات 173 و 174 ، جلد 74 ، چاپ جديد ، با توضيح در پاورقىها آمده است . م .\r\n( 4 ) . چند روايت نظير و نزديك به اين روايت در اصول كافى ، صفحات 285 و 286 ، ج 3 ، همراه با ترجمهء آقاى دكتر سيد جواد مصطفوى ، آمده است . م .\r\n( 5 ) . در ثواب الاعمال صدوق ، ص 231 با ذكر سند آمده است . م .\r\n","page_name":" 617 ","page_number":617},
  {"content":"\r\n\r\n( 1 ) پيامبر ( ص ) فرموده‌اند : خداوند در عقوبت گناهان براى گنهكاران در دنيا در هيچ مورد چنان شتابى ندارد كه در مورد ستم و بريدن پيوند خويشاوندى ، و اين همراه با عقوبتى است كه براى آخرت او اندوخته مىشود .\r\n( 2 ) و همان حضرت فرموده‌اند : هر كس دوست مىدارد كه خداوند در روزى او گشايش دهد و مرگش را به تأخير اندازد ، حتما رعايت پيوند خويشاوندى كند . « 1 »\r\n( 3 ) و نيز فرموده‌اند : هر كس براى من يك چيز را عهده‌دار شود ، من براى او چهار چيز را ضمانت مىكنم ، او رعايت پيوند خويشاوندى كند ، تا خاندانش او را دوست بدارند و روزىاش فراخ شود و بر عمرش افزوده گردد و خدايش او را به بهشتى كه وعده فرموده است ، درآورد . « 2 »\r\n( 4 ) و فرموده است ، آيا مىدانيد حق همسايه چيست ؟ شما از حق همسايه جز اندكى را نمىدانيد ، همانا كسى كه همسايه‌اش از آزارش در امان نباشد به خدا و روز رستاخيز ايمان نياورده است . چون همسايه وام بخواهد ، بايد به او وام داد و چون خيرى به او رسد ، بايد شادباش بگويدش و چون اندوه و مصيبتى به او رسد ، بايد او را تسليت دهد و نبايد ساختمان خانهء خود را از خانهء همسايه چندان بلندتر بسازد كه مانع از وزش نسيم گردد ، مگر به اجازه او و چون ميوهء نوبر بخرد ، بايد براى همسايه بفرستد و اگر به او هديه نمىكند بايد آن ميوه را پوشيده به خانهء خود برد و نبايد اجازه دهد كودكانش آن ميوه را آشكارا مصرف كنند كه اشتهاى كودكان همسايه تحريك ، و ناراحت شوند و سپس رسول خدا فرمودند : همسايگان سه نوعند : برخى از آنان سه حق دارند ، حق اسلام و حق همسايگى و حق نزديك بودن . برخى از آنان دو حق دارند ، حق اسلام و حق همسايگى . ( در مورد همسايگان دور تر ) و برخى يك حق دارند و آن همسايهء كافر است كه فقط حق همسايگى براى او محفوظ است . « 3 »\r\n( 5 ) و فرموده است ، آن كس كه سير باشد و همسايه‌اش كنار او گرسنه بماند از مؤمنان نيست . « 4 »\r\n\r\n\r\n","description":"","footnote":"\r\n( 1 ) . به نقل از خصال ، ص 18 ، ج 1 ، در بحار الانوار ، ص 89 ، ج 74 ، آمده است . م .\r\n( 2 ) . با اندك تفاوت و به صورت صحيح‌ترى كه به جاى « خاندانش » ، خداوندش مىباشد ، در عيون اخبار الرضا ، ص 37 ، ج 2 ، آمده است . م .\r\n( 3 ) . در مشكاة الانوار طبرسى ، ص 213 هم از همين كتاب آمده است . م .\r\n( 4 ) . نظير اين در امالى شيخ طوسى ، ص 134 ، ج 2 ، آمده است . م .\r\n","page_name":" 618 ","page_number":618},
  {"content":"\r\n\r\n( 1 ) شاعر چنين سروده است :\r\n« دوستان هنگام آسايش و راحت بسيارند ، ولى در سختىها ، آنان اندكند .\r\nبنا بر اين ، ادعاى دوستى كسانى كه با آنان برادرى و دوستى مىكنى تو را مفريبد كه براى تو در سختى دوستى نيست . هر كسى مىگويد من وفا دارم ، ولى چنان نيست كه به گفتار خود عمل كند ، مگر مرد نژاده و دين‌دار كه چون سخنى گويد به آن عمل مىكند . »\r\n( 2 ) ديگرى گفته است « از دوستان كسانى را با صفا مىبينم كه يك دل و به هنگام بروز سختىها شكيبا و پايدار باشند . »\r\n( 3 ) ديگرى گفته است « هر دوستى كه دوستى او براى خدا نباشد من به دوستى و صميميت او اعتماد ندارم . »\r\n( 4 ) ديگرى گفته است « با دشمن من دوستى مىورزى و مىپندارى كه من دوست تو هستم . اين گفتار تو مايهء شگفتى است ، برادر من كسى نيست كه فقط با زبان مرا دوست داشته باشد ، بلكه دوست من كسى است كه در غياب هم ، دوست من باشد . »\r\n( 5 )\r\n\r\nمجلس شصت و دوم در فضيلت ذكر و ذاكران و مذكران\r\n( 6 ) خداوند متعال در آيهء يك صد و چهل و نهم سورهء بقره فرموده است « پس ياد كنيد مرا تا ياد كنم شما را و شكر كنيد مرا و ناسپاسى مكنيد مرا . »\r\n( 7 ) و در آيهء چهل و دوم سورهء احزاب فرموده است « اى گروهى كه ايمان آورده‌ايد ، ياد كنيد خدا را ياد كردنى بسيار . » و در آيهء سى و ششم همان سوره فرموده است « مردان و زنانى كه خدا را بسيار يادكننده‌اند . »\r\n( 8 ) و در آيهء بيست و دوم سورهء غاشيه فرموده است « پس پند بده كه تو پند دهنده‌يى و برايشان چيره نيستى . » « 1 »\r\n( 9 ) مفسران گفته‌اند : خداوند فرموده است ، با ايمان مرا ياد كنيد تا من هم از صميم جان شما را ياد كنم . با حالت تسليم و مسلمانى مرا ياد كنيد تا شما را با گرامى\r\n\r\n\r\n","description":"","footnote":"\r\n( 1 ) . آيات مورد ذكر در قرآن بسيار زياد است و براى اطلاع بيشتر از نمونه‌هاى ديگر ، رك . به : رياض الصالحين نووى ، ص 493 ، چاپ بيروت ، 1393 قمرى و محجة البيضاء ، ص 266 ، ج 2 . م .\r\n","page_name":" 619 ","page_number":619},
  {"content":"\r\n\r\nداشتن ياد كنم . با توبه مرا ياد كنيد تا با آمرزش گناهانتان شما را ياد كنم . با پوزش خواهى مرا ياد كنيد تا با آمرزش شما را ياد كنم . با خواهش و سؤال مرا ياد كنيد تا با بخشش و دهش شما را ياد كنم . شما با دعا مرا ياد كنيد تا با عطا شما را ياد كنم . شما با آمرزش خواهى مرا ياد كنيد تا من با غفران شما را ياد كنم . بدون غفلت مرا ياد كنيد تا بدون درنگ شما را ياد كنم . « 1 »\r\n( 1 ) پيامبر ( ص ) فرموده‌اند : اى على ! بهترين اعمال سه خصلت است ، انصاف دادن از خويشتن و همراهى انسان با برادر دينى خود در راه خدا و در همه حال به ياد خدا بودن . « 2 »\r\n( 2 ) از امام باقر ( ع ) يا امام صادق ( ع ) نقل شده كه فرموده است ، ذكر و ياد كردن خداوند متعال به هفت چيز آدمى بخش شده است كه عبارت است از : زبان ، روح ، نفس ، عقل ، معرفت ، سر ، قلب ، و هر يك نياز به استقامت و پايدارى دارد . استقامت و راستى ياد با زبان ، اقرار از روى راستى و درستى است . استقامت روح ، راستى در استغفار است . استقامت نفس ، پوزش خواهى است . استقامت قلب ، براستى يقين داشتن است . استقامت عقل ، براستى پند گرفتن است . استقامت معرفت ، براستى سرفراز بودن است و استقامت عقل ، براستى پند گرفتن است . استقامت معرفت ، براستى سرفراز بودن است و استقامت سر ( نهانى ) سرشار بودن از عالم اسرار و خشنود بودن به آن است .\r\n( 3 ) ذكر زبان ، حمد و ثناى خداوند است و ذكر نفس ، تلاش و كوشش است و ذكر روح ، خوف و رجا ( اميد و بيم ) است . ذكر دل ، صدق و صفاست و ذكر عقل ، تعظيم و حياست و ذكر معرفت ، تسليم و رضاست و ذكر نهان ، مقام شهود حق جل و على است . « 3 »\r\n( 4 ) امير المؤمنين على ( ع ) فرموده است ، تمام خير در سه خصلت جمع شده است ، نگريستن و خاموشى و سخن گفتن . هر نگاهى كه در آن اعتبار نيست ، سهو و بىارزش است . هر خاموشى كه در آن انديشه نيست ، غفلت است و هر سخنى كه در آن ياد خدا نيست ، غفلت است . خوشا به حال آن كس كه نگاهش عبرت و سكوتش\r\n\r\n\r\n","description":"","footnote":"\r\n( 1 ) . در اين باره به تفسير كشف الاسرار ميبدى ، ص 414 ، ج 1 ، چاپ مرحوم على اصغر حكمت ، مراجعه فرماييد كه لطيف‌تر و با افزونىهايى آمده است . م .\r\n( 2 ) . ضمن حديثى از امام باقر ( ع ) در خصال مترجم ، ص 145 ، ج 1 ، آمده است . م .\r\n( 3 ) . اين روايت بدون نسبت به امام باقر و امام صادق ( ع ) در خصال مترجم ، ص 166 ، ج 2 ، آمده است . سندش ضعيف و مورد اعتراض است . م .\r\n","page_name":" 620 ","page_number":620},
  {"content":"\r\n\r\nانديشه و كلامش ذكر خداوند است و بر گناه خود مىگريد و مردم از گزندش در امانند . « 1 »\r\n( 1 ) موسى ( ع ) گفت : پروردگارا ! پاداش آن كس كه با زبان و دل خويش تو را ياد مىكند چيست ؟ فرمود : اى موسى ! روز قيامت او را در سايهء عرش و حمايت خويش قرار مىدهم . « 2 »\r\n( 2 ) پيامبر ( ص ) فرموده‌اند : در خواب يكى از امت خويش را ديدم كه شيطانها او را احاطه كرده بودند . ياد كردن او از خداوند متعال آمد و او را از ميان ايشان نجات داد . « 3 »\r\n( 3 ) جابر مىگويد ، به امام باقر ( ع ) گفتم : برخى از مردم چنانند كه چون چيزى از از قرآن به ياد مىآورند يا براى ايشان چيزى از قرآن خوانده مىشود ، چنان فريادى بر مىآورند و مدهوش مىشوند تا آنجا كه اگر دستها و پاهاى كسى از ايشان بريده شود احساس نمىكند . فرمود : سبحان اللَّه ! اين از كارهاى شيطانى است . به اين كار فرمان داده نشده‌اند . همانا هدف ، نرم شدن و دل سوختن و اشك ريختن و از خدا بيم كردن است . « 4 »\r\n( 4 ) پيامبر ( ص ) فرموده‌اند : هر مسلمان كه پس از نماز صبح در مصلاى خود بنشيند و ذكر خدا بگويد تا آفتاب بدمد ، براى او پاداشى همچون پاداش حاجيان است و گناهانش آمرزيده مىشود ، و فرموده‌اند : هر گاه باغهاى بهشت را مىيابيد ، در آن به گردش پردازيد . گفتند : باغهاى بهشت چيست ؟ فرمودند : مجالس ذكر .\r\n( 5 ) و پيامبر ( ص ) فرموده‌اند : هيچ قومى براى ذكر خدا نمىنشينند و جلسه تشكيل نمىدهند ، مگر اينكه سروشى از آسمان به آنان ندا مىدهد كه برخيزيد ، سيئات شما به حسنات تبديل شد و همه‌تان آمرزيده شديد و هيچ گروهى از مردم زمين براى ذكر خداوند به زمين نمىنشينند ، مگر اينكه گروهى از فرشتگان هم همراه ايشان به زمين مىنشينند . « 5 »\r\n( 6 ) و همان حضرت فرموده‌اند : هيچ قومى براى ذكر خدا به زمين نمىنشينند ، مگر اينكه فرشتگان آنان را احاطه مىكنند و رحمت آنان را فرا مىگيرد و آرامش بر آنان فرو مىآيد . من هم آنان را ياد مىكنم . « 6 »\r\n\r\n\r\n","description":"","footnote":"\r\n( 1 ) . در خصال مترجم ، ص 120 ، ج 1 ، آمده است . م .\r\n( 2 ) . در الجواهر السنية في الاحاديث القدسيهء شيخ حر عاملى ، ص 55 ، آمده است . م .\r\n( 3 ) . در فضائل الاشهر الثلاثهء صدوق ( رضي الله عنه ) ، ص 113 ، ضمن حديث مفصلى آمده است . م .\r\n( 4 ) . با ذكر اسناد در اصول كافى مترجم ، ص 421 ، ج 4 ، آمده است . م .\r\n( 5 ) . در صحيح مسلم ، ص 72 ، ج 8 ، و مسند احمد بن حنبل ، ص 23 ، ج 3 ، و سنن ترمذى ، ص 271 ، ج 12 ، و مسند احمد ، ص 142 ، ج 3 ، آمده است . م .\r\n( 6 ) . در صحيح مسلم ، ص 72 ، ج 8 ، و مسند احمد بن حنبل ، ص 23 ، ج 3 ، و سنن ترمذى ، ص 271 ، ج 12 ، و مسند احمد ، ص 142 ، ج 3 ، آمده است . م .\r\n","page_name":" 621 ","page_number":621},
  {"content":"\r\n\r\n( 1 ) شاعر چنين سروده است :\r\nبه آن برادرت كه نسبت به من نيكى مىكند ابلاغ كن كه من هر چند به ظاهر او را نمىبينم ، همواره مىبينمش . هر چند جايگاه او از جايگاه من دور است ولى نگاه من پيوسته به ديدار اوست . خداى مىداند كه من هيچ گاه به ياد او نمىافتم ، زيرا كسى را كه هيچ گاه فراموش نمىكنم ، چگونه لازم است كه به يادش باشم . چگونه ممكن است هرگز مونسى جز او را آرزومند بود و چگونه بنده‌يى كه او مولاى اوست ، اندوهگين باشد . »\r\n( 2 )\r\n\r\nمجلس شصت و سوم در اوقات و آنچه متعلق به آن است\r\n( 3 ) خداوند متعال در آيهء سى و ششم سورهء توبه فرموده است « همانا شمار ماهها نزد خداوند دوازده ماه است در كتاب خدا ، روزى كه آسمانها و زمين را بيافريد و از آنها چهار ماه حرام است . »\r\n( 4 ) بدان كه خداوند متعال دنيا و مكان و زمان را كه در حال گردش است آفريد و فصلهاى چهارگانه و سال و ماه و روز و شب را پديد آورد و از گردش روزگار ، فصلهاى بهار و تابستان و پاييز و زمستان پديد مىآيد .\r\n( 5 ) و مقصود از چهار ماه حرام ، ذى قعده و ذى حجه و محرم و رجب است كه سه ماه آن پياپى و پيوسته به يك ديگر است و يكى از آنها جدا و به تنهايى است . « 1 »\r\n( 6 ) و خداوند مىفرمايد « اين دين قيم است » يعنى حساب مستقيم و راست است و در آن ، يعنى در ماه‌هاى حرام ، بر خود ستم مكنيد و اين ماهها را از اين جهت حرام ناميده‌اند كه حرمت آن بزرگ و جنگ در آن حرام است .\r\n( 7 ) امام باقر ( ع ) فرموده است ، ايام اللَّه ( روزهاى خدا ) سه روز است : روزى كه قائم آل محمد قيام مىكند و روز رجعت و روز رستاخيز . « 2 »\r\n( 8 ) پيامبر ( ص ) فرموده‌اند : روز جمعه ، روز عبادت است و خدا را در آن عبادت كنيد . روز شنبه از آل محمد ( ص ) است و يك شنبه از شيعيان ايشان و دوشنبه از بنى اميه\r\n\r\n\r\n","description":"","footnote":"\r\n( 1 ) . اين عبارت در تفسير تبيان شيخ طوسى ، ص 214 ، ج 5 ، چاپ نجف هم آمده است . م .\r\n( 2 ) . با ذكر سند در معانى الاخبار صدوق ، ص 365 ، آمده است . م .\r\n","page_name":" 622 ","page_number":622},
  {"content":"\r\n\r\nو سه شنبه روز نرمى و ملايمت ( شايد هم روز نرم شدن آهن براى داود ( ع ) منظور باشد . م . ) و روز چهار شنبه از بنى عباس و روز پنجشنبه روز مباركى است كه بامدادش براى امت من فرخنده است .\r\n( 1 ) امام صادق ( ع ) فرموده است ، هر كس قصد سفر دارد ، روز شنبه سفر كند كه اگر در آن روز سنگى از كوهى بخواهد فرو افتد ، خداوند آن را به جاى خود بر مىگرداند و هر كس نيازها بر او دشوار است ، روز سه شنبه آنها را مسألت كند كه سه شنبه روزى است كه خداوند در آن آهن را بر داود ( ع ) نرم ساخته است . « 1 »\r\n( 2 ) امام صادق ( ع ) فرموده است ، شنبه از ما و يك شنبه از شيعيان ما و دوشنبه از از دشمنان ما و سه شنبه از بنى اميه و چهار شنبه روز خوردن دارو است و پنجشنبه حوائج برآورده مىشود و جمعه براى نظافت و استعمال بوى خوش و روز عيد مسلمانان است و آن بهتر از روز فطر و عيد قربان است . و غدير بهترين اعياد است و آن روز جمعه و هيجدهم ذى حجه بوده است . قائم خاندان ما روز جمعه ظهور مىكند و قيامت روز جمعه بر پا مىشود و در روز جمعه هيچ كارى بهتر از صلوات فرستادن بر پيامبر ( ص ) نيست . « 2 »\r\n( 3 ) صقر بن ابى دلف ، ضمن خبرى طولانى مىگويد به حضرت ابو الحسن عسكرى ( امام هادى ) گفتم : اى سرور من ! حديثى از پيامبر ( ص ) روايت مىشود كه معنى آن را نمىفهمم ، فرمود : كدام حديث است ؟ گفتم : اين گفتار پيامبر كه فرموده‌اند ، با روزها ستيز مكنيد كه با شما ستيز كند . فرمود : آرى ، ايام يعنى آنچه كه آسمانها و زمين را بر پا داشته است ، شنبه كنايه از نام رسول خداست . يك شنبه كنايه از امير المؤمنين على و دوشنبه كنايه از حسن و حسين ( ع ) و سه شنبه از على بن الحسين و محمد بن على و جعفر بن محمد و چهارشنبه كنايه از موسى بن جعفر و على بن موسى و محمد بن على و من است . پنجشنبه كنايه از پسر پسرم است كه گروه و عصابهء حق به سوى او جمع مىشوند و اوست كه زمين را آكنده از عدل و قسط مىكند همچنان كه آكنده از ستم و ظلم شده باشد و اين است معنى ايام و در اين جهان با آنان ستيز مكنيد كه در آن جهان با شما ستيز نكنند . « 3 »\r\n\r\n\r\n","description":"","footnote":"\r\n( 1 ) . بخش نخست اين روايت در خصال مترجم ، ص 154 ، ج 2 ، آمده است . م .\r\n( 2 ) . خصال مترجم ، ص 155 ، ج 2 . م .\r\n( 3 ) . ضمن حديث مفصلى در صفحات 123 و 124 معانى الاخبار صدوق ، آمده است . م .\r\n","page_name":" 623 ","page_number":623},
  {"content":"\r\n\r\n( 1 ) امام صادق ( ع ) در تفسير اين آيه كه مىفرمايد « همانا شمار ماهها نزد خدا و در كتاب خدا ، روزى كه آسمانها و زمين را آفريد ، دوازده است » فرموده است ، محرم و صفر و ربيع الاول و ربيع الآخر و جمادى الاولى و جمادى الآخر و رجب و شعبان و رمضان و شوال و ذو القعده و ذو الحجه است و چهار ماه آن حرام است كه عبارت است از بيست روز از ذى حجه و محرم و صفر و ربيع الاول و ده روز از ربيع الآخر . « 1 »\r\n( 2 ) و فرموده است ، شمار ساعتهاى روز هم دوازده است و بهترين ساعت شب و روز هنگام نمازهاست و سپس فرمود : چون نيم روز مىشود ، درهاى آسمان گشوده و نسيم رحمت وزيده مىشود و خداوند به خلق خود مىنگرد و دوست مىدارم در آن ساعت براى من عمل پسنديده‌يى به آسمان صعود كند . سپس فرمود : بر شما باد به دعا كردن پس از نمازها كه مستجاب است . « 2 »\r\n( 3 ) امام صادق ( ع ) فرموده است ، شب قدر ، شب آغاز سال است . « 3 »\r\n( 4 ) از امام صادق ( ع ) پرسيده شد ، سال چند روز است ؟ فرمود : سيصد و شصت روز و از آن ، شش روزى كه خداوند جهان را در آن آفريده است ، كاسته مىشود و سال سيصد و پنجاه و چهار روز باقى مىماند . « 4 »\r\n( 5 ) امام صادق ( ع ) ضمن تفسير همان آيه « همانا شمار ماهها نزد خدا دوازده است . . . » فرموده است ، درخشنده‌تر و آغاز ماهها ، ماه رمضان است كه ماه خداوند متعال است و قلب ماه رمضان ، شب قدر است و قرآن هم در شب اول اين ماه نازل شده است و از اين ماه با خواندن قرآن استقبال كنيد . « 5 »\r\n( 6 ) امير المؤمنين على ( ع ) فرموده است ، هيچ روزى بر آدمى نمىگذرد مگر اينكه در آغاز مىگويد ، اى پسر آدم ! من روزى تازه‌ام و من گواه كارهاى تو هستم . در من سخن پسنديده بگو و كار پسنديده انجام بده تا روز قيامت به سود تو گواهى دهم كه چون امروز بگذرد ، ديگر هرگز مرا نخواهى ديد .\r\n\r\n\r\n","description":"","footnote":"\r\n( 1 ) . در خصال صدوق ، ص 260 ، ج 2 ، آمده و بر خلاف مشهور است . م .\r\n( 2 ) . در همان صفحهء خصال آمده است . م .\r\n( 3 ) . به نقل از خصال و با اندك افزونى كه آخر سال هم هست در بحار الانوار ، ص 16 ، ج 97 ، آمده است . م .\r\n( 4 ) . خصال ، ص 256 ، ج 2 . م .\r\n( 5 ) . به نقل از امالى صدوق ، در بحار الانوار ، ص 11 ، ج 97 ، آمده است . م .\r\n","page_name":" 624 ","page_number":624},
  {"content":"\r\n\r\n( 1 ) و سال دوازده ماه است ، نخست محرم و به اين سبب آن را محرم نام نهاده‌اند كه جنگ در آن حرام است . پس از آن ماه صفر ناميده شده كه مكه در آن ماه خلوت مىشود و اصطلاح صفر اليد ( تهيدست ) هم از همين است . دو ماه ربيع الاول و ربيع الآخر را از اين سبب ربيع نام نهاده‌اند كه علف و گياه بر زمين مىرسته و آنان گله‌هاى خود را به چرا مىبرده‌اند . و جمادى الاولى و جمادى الثانيه را به سبب آنكه در آن دو ماه آب يخ مىبسته است و منجمد مىشده است به اين نام ، نام نهاده‌اند و رجب را از اين جهت كه تعظيم مىكرده‌اند ، رجب ناميده‌اند و ترجيب به معنى تعظيم است ، مخفف هم تلفظ شده است . كميت در شعر خود آن را مخفف به كار برده است و ترجمهء شعر كميت چنين است : « غير از خاندان عصمت براى خود سپرى نمىخواهم ، هر چند بزرگ و معظم باشند . » ماه شعبان را از اين روى شعبان گفته‌اند كه در آن خير فراوانى به لحاظ همسايه بودن با رمضان انجام مىشود . ماه رمضان را از آن روى رمضان گفته‌اند كه بره‌ها و كره شترها از شدت گرما مىمردند و هم گفته‌اند به اين سبب است كه گناهان را مىسوزاند و از ميان مىبرد . شوال را از اين جهت شوال نام داده‌اند كه ماده شتران ، دم‌هاى خود را برافراشته مىداشته و در حال لقاح و جفت‌گيرى بوده‌اند .\r\nذى قعده را از اين جهت به اين نام گفته‌اند كه از جنگ در آن باز مىنشسته و خوددارى مىكرده‌اند و ذى حجه را از اين روى كه در آن حج مىگزارده‌اند به اين نام ، نام نهاده‌اند .\r\nو ماه را از اين جهت شهر گفته‌اند كه مشهور بوده است . روزهاى هفته چنين است كه يك شنبه از آن روى به اين نام ، ناميده شده كه خداوند نخستين عددى كه آفريده يك بوده است و سپس عدد دو و دوشنبه . ابن عباس هم مىگفته است ، پيامبر ( ص ) روز دوشنبه متولد شد و روز دوشنبه حجر الاسود را نصب فرمود و روز دوشنبه به پيامبرى مبعوث شد و روز دوشنبه از مكه به سوى مدينه هجرت فرمود و روز دوشنبه رحلت فرمود . « 1 »\r\nسپس خداوند عدد سه را آفريده و آن روز را سه‌شنبه ناميد و سپس عدد چهار و چهارشنبه و پس از آن عدد پنج و پنجشنبه را آفريد و جمعه از اين روى جمعه ناميده شده است كه خداوند متعال همهء خلق آسمانها و زمين را جمع كرد و از ايشان پيمان به ولايت آل محمد گرفت . « 2 » شنبه از اين روى به سبت نام‌گذارى شده كه آفرينش در آن پايان\r\n\r\n\r\n","description":"","footnote":"\r\n( 1 ) . موضوع تولد و بعثت و رحلت رسول خدا ( ص ) در دوشنبه در منابع كهن آمده است . مثلا به ترجمهء طبقات ، صفحات 96 و 191 جلد اول به قلم اين بنده مراجعه فرماييد . م .\r\n( 2 ) . در مجلس فضيلت روز جمعه منابع برخى از بخشهاى اين روايت نشان داده شد . م .\r\n","page_name":" 625 ","page_number":625},
  {"content":"\r\n\r\nيافت . خداوند آغاز آفرينش اشياء را روز يك شنبه قرار داد و در آخرين ساعت روز جمعه از آفرينش فراغت يافت كه در آن ساعت آدم را آفريد و آن ساعتى است كه قيامت هم ، همان ساعت بر پا مىشود .\r\n( 1 ) خداوند متعال در آيهء سى و هفتم سورهء پنجاهم ( ق ) فرموده است « و همانا كه آسمانها و زمين و آنچه را ميان آنهاست در شش روز آفريديم و رنجى به ما نرسيد . »\r\nو روزى كه خداوند در آن از آفرينش فراغت يافت به سبت معروف شد كه در كلام عرب به معنى قطع است و كار آفرينش در آن پايان يافت . « 1 »\r\n( 2 ) پيامبر ( ص ) فرموده‌اند : خداوند بهشت را روز پنجشنبه آفريد و آن را مونس نام نهاد .\r\n( 3 ) و روايت شده است كه يهوديان به حضور پيامبر ( ص ) آمدند و از آفرينش آسمانها و زمين از ايشان پرسيدند ، فرمودند : خداوند زمين را روز يك شنبه و دوشنبه آفريد و كوهها و آنچه را در آن است ، سه شنبه آفريد . آب و درخت و شهرها و آباديها و صحراها را روز چهار شنبه آفريد . آسمان را روز پنجشنبه آفريد و آفتاب و ماه و ستارگان و فرشتگان را روز جمعه آفريد . پرسيدند : اى محمد ! پس از آن چه شد ؟ فرمود : بر عرش مستوى شد ، گفتند : اگر تمام آن را مىگفتى ، درست گفته بودى و خودشان گفتند كه پس از آن خداوند استراحت كرد . پيامبر ( ص ) از اين سخن ايشان خشم گرفت و آيهء فوق نازل شد كه در دنباله‌اش خطاب به پيامبر مىفرمايد « بر آنچه مىگويند شكيبا باش . » « 2 »\r\n( 4 ) و گفته شده است در هر ساعتى از شبانروز ششصد هزار زن باردار مىشوند و ششصد هزار مىزايند و ششصد هزار مىميرند و ششصد هزار عزيز ، زبون و ششصد هزار زبون ، عزيز مىشوند و خداوند ششصد هزار بنده را از آتش دوزخ آزاد مىفرمايد . « 3 »\r\n( 5 ) امير المؤمنين على ( ع ) فرموده است ، براى بازماندهء عمر آدمى نمىتوان بهايى يافت كه مىتواند در آن ، آنچه را از دست داده جبران كند و آنچه را ميرانده است\r\n\r\n\r\n","description":"","footnote":"\r\n( 1 ) . براى اطلاع بيشتر ، رك . به : مفردات راغب اصفهانى ، ص 220 ، چاپ 1332 خورشيدى ، تهران . م .\r\n( 2 ) . در تفسير ابو الفتوح رازى ، چاپ مرحوم آقاى شعرانى ، ذيل آيهء 37 سورهء ( ق ) ، آمده است . م .\r\n( 3 ) . اين ارقام بيان‌كنندهء كثرت است . م .\r\n","page_name":" 626 ","page_number":626},
  {"content":"\r\n\r\n( سعادت را ) زنده كند .\r\n( 1 ) شاعر چنين سروده است « به روزگار دست و پاى مىيازم و روزگار آنچه را كه يك روز اصلاح مىكند ، تباه خواهد ساخت . امروز آن را اصلاح و فردا تباهش مىكند . »\r\n( 2 ) ديگرى چنين سروده است « چندان زيستم و عمر كردم كه بستگانم از درنگ كردن من پيش ايشان افسرده شدند و عمرى طولانى دارم . آرى آن كس كه دويست و چهارده سال عمر كند ، بايد از درنگ و مقام خود و فرا رسيدن صبح و پس از آن فرا رسيدن شب افسرده باشد . »\r\n( 3 )\r\n\r\nمجلس شصت و چهارم در فضيلت ماه رجب\r\n( 4 ) خداوند متعال در آيهء 215 سورهء دوم ( بقره ) مىفرمايد « در بارهء ماه حرام و كارزار كردن در آن از تو مىپرسند . بگو كارزار كردن در آن بزرگ ( گناه بزرگ ) است . »\r\nبدان كه خداوند متعال در كتاب خويش چهار چيز را حرام ( محترم و قابل احترام ) نام نهاده است : نخست مسجد مكه و در آيهء 146 سورهء بقره مىفرمايد « و از جايى كه بيرون رفتى پس بگردان رويت را سوى مسجد الحرام . » ، دوم كعبه است كه خداوند در آيهء 98 سورهء پنجم ( مائده ) مىفرمايد « خداوند كعبه را محترم قرار داد براى قوام مردم . » ،\r\nسوم شهر مكه كه در آيهء 94 سورهء بيست و هفتم ( نمل ) مىفرمايد « جز اين نيست كه به من فرمان داده شده است كه بپرستم پروردگار اين شهر را كه حرام ( محترم ) گردانيد آن را . » چهارم ماه‌هاى حرام است كه در سورهء توبه فرموده است ، از ماهها ، چهار ماه حرام است و نيز در آيهء يك صد و نود و يك سورهء دوم ( بقره ) فرموده است « ماه حرام » و در آيهء سوم سورهء پنجم ( مائده ) فرموده است « نشانه‌هاى خداوند و ماه‌هاى حرام را حلال نداريد . ( حرمتش را مشكنيد ) » وانگهى خداوند متعال ماه رجب را به حرمت و احترام تخصيص داده و در آيهء 115 سورهء بقره فرموده است « از تو مىپرسند از ماه حرام و كارزار كردن در آن . » « 1 »\r\n\r\n\r\n","description":"","footnote":"\r\n( 1 ) . محمد بن عمر واقدى در مغازى در جنگ نخله كه در ماه رجب بوده است ، شأن نزول آيه را در آن باره دانسته است . رك . به : ترجمهء مغازى ، ص 13 ، ج 1 ، مركز نشر دانشگاهى ، تهران ، به قلم اين بنده . م .\r\n","page_name":" 627 ","page_number":627},
  {"content":"\r\n\r\n( 1 ) ماه رجب از روزگار نوح ( ع ) بهترين ماهها بوده است ، زيرا در آن ماه معجزهء بزرگ آن حضرت صورت گرفت كه همراه مؤمنان سوار بر كشتى شد و نجات پيدا كردند و دشمنان ايشان با طوفان هلاك شدند . « 1 »\r\n( 2 ) امام صادق ( ع ) فرموده است ، نوح ( ع ) روز اول ماه رجب بر كشتى سوار شد و به آنان كه همراهش بودند فرمان داد آن روز را روزه بگيرند . و فرمود هر كس آن روز را روزه بگيرد ، آتش به اندازهء مسير يك سال از او فاصله مىگيرد و هر كس هفت روز روزه بگيرد ، درهاى دوزخ بر او بسته مىشود و هر كس بيفزايد ، خداى تعالى بر عمرش مىافزايد . « 2 »\r\n( 3 ) امام باقر ( ع ) فرموده است ، هر كس از ماه رجب يك روز از آغاز يا روزهاى وسط يا آخر آن روزه بگيرد ، خداوند بهشت را بر او واجب مىفرمايد و روز رستاخيز درجهء او را در بهشت با ما قرار مىدهد و هر كس دو روز از آن ماه روزه بگيرد ، به او گفته مىشود خداى تعالى گناهان گذشته‌ات را آمرزيد . اعمال آينده خود را نيكو مواظب باش . هر كس سه روز از آن ماه را روزه بدارد ، گويندش كه خداى گناهان گذشته و بازماندهء عمرت را بخشيد و براى هر يك از برادران و دوستان گنهكار خود كه خواهى شفاعت كن و هر كس هفت روز روزه بدارد ، درهاى هفتگانه دوزخ بر او بسته مىشود و هر كس هشت روز از رجب را روزه بدارد ، درهاى هشتگانهء بهشت براى او گشاده مىشود و از هر كدام كه خواهد به بهشت وارد مىشود . « 3 »\r\n( 4 ) امام رضا ( ع ) فرموده است ، هر كس براى رغبت به ثواب و پاداش خداى عز و جل ، روز اول ماه رجب را روزه بگيرد ، بهشت بر او واجب مىشود و هر كس يك روز از وسط آن ماه روزه بگيرد ، شفاعت او براى افرادى به شمار قبيله‌هاى ربيعه و مضر پذيرفته مىشود و هر كس روزى از روزهاى آخر آن ماه را روزه بدارد ، خداى متعال او را از پادشاهان بهشت قرار مىدهد و شفاعتش را در مورد پدر و مادر\r\n\r\n\r\n","description":"","footnote":"\r\n( 1 ) . در قصص قرآن ، ص 131 ، برگرفته از تفسير عتيق نيشابورى ، چاپ 1347 شمسى ، تهران و ترجمهء نهاية الارب نويرى ، ص 47 ، ج 8 ، به قلم اين بنده ، سوار شدن نوح ( ع ) به كشتى در ماه رجب آمده است . م .\r\n( 2 ) . با ذكر سند در ثواب الاعمال ، ص 78 ، چاپ استاد محترم آقاى على اكبر غفارى ، آمده است . م .\r\n( 3 ) . وسائل الشيعه ، شيخ حر عاملى ، ص 350 ، ج 7 ، به نقل از فضائل الاشهر الثلاثهء صدوق آمده است . م .\r\n","page_name":" 628 ","page_number":628},
  {"content":"\r\n\r\nو عمو و عمه و خاله و دايى و آشنايان و همسايگانش مىپذيرد ، هر چند ميان ايشان كسى مستوجب آتش باشد . « 1 » سالم مىگويد « 2 » : چند روزى از ماه رجب باقى مانده بود كه به حضور امام صادق ( ع ) رسيدم . چون به من نگريست ، فرمود : اى سالم ! آيا در اين ماه هيچ روزه گرفته‌اى ؟ گفتم : نه ، اى پسر رسول خدا ! فرمود : چنان پاداشى از دست تو بيرون رفته است كه اندازهء آن را جز خداى متعال كسى نمىداند . اين ماه را خداوند برترى داده و حرمتش را بزرگ فرموده و كرامت خود را براى روزه گيران در آن ارزانى داشته است . گفتم : اى پسر رسول خدا ! آيا اگر از باقى ماندهء اين ماه روزه بدارم به بخشى از پاداش روزه گيران در اين ماه دست مىيابم ؟ فرمود :\r\nاى سالم ! هر كس يك روز از روزهاى آخر اين ماه را روزه بدارد ، براى او موجب زينهارى از سختى سكرات مرگ و فشار گور و بيم شديد آخرت است و هر كس دو روز را روزه بدارد ، براى او اجازهء عبور از پل صراط خواهد بود و هر كس سه روز از آخر اين ماه را روزه بدارد ، روز رستاخيز از بيم‌ها و سختىهاى آن در امان خواهد بود و حكم برائت از آتش به او عطا مىشود . « 3 »\r\n( 1 ) پيامبر ( ص ) فرموده‌اند : همانا رجب ماه اصم خداوند و ماهى سخت بزرگ است و از اين جهت به آن اصم مىگويند كه هيچ ماهى را در پيشگاه خداى متعال چنان حرمت و بزرگى نيست . مردم دورهء جاهلى هم آن را بزرگ مىداشتند و اينك كه اسلام آمده است بر تعظيم و برترى آن افزوده است . همانا ماه‌هاى رجب و شعبان دو ماه من است و رمضان ماه امت من است . همانا هر كس از روى ايمان و به قصد اطاعت خدا روزه بگيرد ، مستوجب رضوان اكبر خداوند مىشود و اين روزه‌اش ، آتش خشم خدا را بر او خاموش مىكند و درى از درهاى دوزخ را بر او مىبندد .\r\nو اگر به اندازهء گنجايش زمين بر او طلا داده شود ، برتر از پاداش روزهء او نيست و هيچ چيز جز حسنات نمىتواند پاداش او را كامل كند ، به شرط آنكه روزه‌اش را براى خداوند خالص گرداند و آن شخص چون آن روز را به شام رساند ، براى او ده دعاى\r\n\r\n\r\n","description":"","footnote":"\r\n( 1 ) . با ذكر سلسله سند در عيون اخبار الرضا ، ص 291 ، ج 1 ، چاپ 1377 ق . قم ، آمده است . م .\r\n( 2 ) . ظاهرا منظور سالم حناط ( گندم فروش ) است كه در رجال نجاشى ، چاپ قم ، نام و آثار او آمده است . م .\r\n( 3 ) . وسائل الشيعه ، ص 351 ، ج 7 ، به نقل از امالى صدوق ، آمده است . م .\r\n","page_name":" 629 ","page_number":629},
  {"content":"\r\n\r\nمستجاب و برآورده خواهد بود كه اگر براى دنياى خويش خواسته باشد ، خدايش ارزانى مىدارد و گر نه بهتر از هر دعايى كه يكى از اولياء و دوستان و برگزيدگان خداوند كرده باشد ، براى آخرتش اندوخته مىفرمايد .\r\n( 1 ) و هر كس از ماه رجب دو روز روزه بدارد ، هيچ كس از اهل آسمان و زمين نمىتواند توصيف كرامت او را پيش خداوند متعال كند و براى او پاداشى معادل پاداش ده تن از صادقان و همهء كارهايى كه ايشان در مدت عمرشان انجام داده‌اند نوشته مىشود و روز قيامت هم به اندازهء آنان شفاعت مىكند و همراه آنان محشور مىشود و به بهشت در مىآيد و از رفيقان آنان خواهد بود .\r\n( 2 ) هر كس سه روز از ماه رجب را روزه بگيرد ، خداوند ميان او و آتش ، خندقى قرار مىدهد و حجابى مىنهد كه درازى آن به اندازهء هفتاد سال راه است و به هنگام افطار ، خداوند به او مىفرمايد حق تو بر من واجب شد و دوستى و ولايت خود را براى تو واجب كردم . اى فرشتگانم ! گواه باشيد كه همهء گناهان گذشته و آينده‌اش را بخشيدم .\r\n( 3 ) و هر كس از ماه رجب ، چهار روز روزه بدارد ، از همهء بلاها عافيت مىيابد ، از قبيل ديوانگى و پيسى و خوره و فتنهء دجّال و از عذاب گور در امان قرار مىگيرد و براى او پاداشى معادل پاداش خردمندانى توبه‌كننده و بازگشته به سوى خدا نوشته مىشود و كارنامه‌اش در زمرهء نخستين عبادت‌كنندگان بدست راستش داده مىشود .\r\n( 4 ) و هر كس از رجب ، پنج روز روزه بگيرد ، بر خداوند است كه روز قيامت او را خشنود فرمايد و در آن روز در حالى از گور خويش مبعوث مىشود كه چهره‌اش چون ماه كامل درخشنده خواهد بود و به شمار ريگزارهاى انبوه برايش حسنه نوشته مىشود و بدون حساب به بهشت برده مىشود و به او مىگويند هر خواسته كه دارى از خداى خويش بخواه . و هر كس از رجب ، شش روز روزه بگيرد ، در حالى از گور خود برانگيخته مىشود كه از چهره‌اش پرتوى رخشنده‌تر از خورشيد مىدرخشد و افزون بر آن نورى به او داده مىشود كه همهء اهل قيامت از چهره و نور او كسب روشنايى مىكنند و در زمرهء آنان كه در امانند برانگيخته مىشود و بدون حساب از صراط مىگذرد و از حقوق پدر و مادر و گسيختن پيوند خويشاوندى در امان مىماند و عافيت مىيابد .\r\n( 5 ) و هر كس هفت روز از رجب روزه بگيرد ، در قبال هر روز يكى از درهاى\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nهفتگانهء دوزخ بر او بسته مىشود و خداى عز و جل جسدش را بر آتش حرام مىكند .\r\n( 1 ) و هر كس هشت روز از رجب را روزه بدارد ، درهاى هشتگانهء بهشت در قبال هشت روز روزه‌اش براى او باز و به او گفته خواهد شد از هر در بهشت كه مىخواهى به آن داخل شو .\r\n( 2 ) و هر كس از رجب نه روز را روزه بدارد ، در حالى كه بانگ\r\nلا إله الا اللَّه\r\nبرداشته باشد ، از گور خود بيرون مىآيد و چهره‌اش را از جانب بهشت به سوى ديگرى بر نمىگرداند و چون از گور خود بيرون آيد ، چهره‌اش را پرتوى است كه براى همهء اهل محشر مىدرخشد ، آنچنان كه مىگويند اين پيامبرى برگزيده است و كمتر چيزى كه به او بخشيده مىشود ، اين است كه بدون حساب به بهشت وارد خواهد شد .\r\n( 3 ) و هر كس از رجب ، ده روز روزه بگيرد ، خداوند متعال براى او دو بال سبز كه در آن در و ياقوت به رشته كشيده شده است مىبخشد كه به كمك آن دو بال ، همچون برق خيره‌كنندهء چشم از پل صراط به سوى بهشت مىگذرد و خداوند كارهاى نكوهيده‌اش را به كارهاى پسنديده مبدل مىفرمايد و از نزديكان و كسانى كه به عدل و قسط قيام كرده‌اند نوشته مىشود و پاداش او چنان خواهد بود كه گويى خداى عز و جل را هزار سال ايستاده و شكيبا و با نيت خالص عبادت كرده است .\r\n( 4 ) و هر كس از رجب ، يازده روز روزه بدارد ، روز رستاخيز هيچ بنده‌يى پاداشى برتر از او نمىيابد مگر آن كس كه به اندازهء او يا بيش از او روزه گرفته باشد .\r\n( 5 ) و هر كس از رجب ، دوازده روز روزه بدارد ، روز رستاخيز بر او دو جامهء سبز از سندس و استبرق پوشانده مىشود كه در آن دو مىخرامد و اگر يكى از آن دو جامه به سوى دنيا آويخته شود ، ميان خاور و باختر جهان را روشن مىكند و فضاى جهان خوشبوتر از مشك مىگردد .\r\n( 6 ) و آن كس كه سيزده روز از رجب را روزه بدارد ، روز رستاخيز براى او در سايهء عرش سفره‌يى ( ميز ناهارى ) از ياقوت سبز نهاده مىشود كه پايه‌هاى آن از مرواريدهايى است كه هر يك هفتاد برابر مرواريدهاى اين جهان است و بر آن سينىهايى از در و ياقوت نهاده‌اند كه در هر يك هفتاد هزار نوع خوراكى است كه رنگ و بوى هيچ يك چون ديگرى نيست و او از آن مىخورد در حالى كه مردم در رنج و سختى بزرگى هستند .\r\n( 7 ) و آن كس كه چهارده روز از رجب را روزه بدارد ، خدايش چنان پاداشى به\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nاو مىدهد كه هيچ چشمى نديده و هيچ گوشى نشنيده و بر دل هيچ كس خطور نكرده است ، از جمله كاخ‌هاى بهشتى كه با در و ياقوت بنا شده است .\r\n( 1 ) و آن كس كه پانزده روز از رجب روزه بگيرد ، روز رستاخيز در محل آنان كه در زينهارى و امانند مىايستد و هيچ فرشتهء مقرب و پيامبر مرسلى نيست كه چون از كنارش بگذرد ، نگويد خوشا به حال تو كه تو در زينهارى و مقربى و شرف يافته و مورد غبطه‌اى و در بهشت مىخرامى و ساكن آنى .\r\n( 2 ) و آن كس كه شانزده روز از رجب روزه بدارد ، از نخستين كسان است كه بر مركب نور سوار مىشود و در عرصات بهشت به پرواز در مىآيد و به دار الرحمن مىرود .\r\n( 3 ) و آن كس كه هفده روز از رجب روزه بدارد ، روز رستاخيز براى او بر پل صراط هفتاد چراغ نور مىنهند تا در روشنى آن از پل صراط به سوى بهشت رود و فرشتگان با سلام و درود بدرقه‌اش مىكنند و از پى او روان مىشوند . و آن كس كه هيجده روز از رجب روزه بدارد ، همراه ابراهيم ( ع ) در خيمهء او خواهد بود و بر تختهاى در و ياقوت خواهد نشست .\r\n( 4 ) و آن كس كه نوزده روز از رجب روزه بدارد ، خداوند در بهشت عدن ، كنار كاخ ابراهيم و آدم ( ع ) كاخى از مرواريد تازه برايش مىسازد . آن مرد بر آن دو پيامبر سلام مىدهد و آن دو پاسخ او را با درود و خوشامد مىدهند و در قبال هر روز براى او پاداشى معادل هزار سال روزه نوشته مىشود .\r\n( 5 ) و هر كس از رجب بيست روز روزه بدارد ، چنان است كه گويى بيست هزار سال خدا را پرستش كرده است .\r\n( 6 ) و هر كس از رجب بيست و يك روز روزه بدارد ، روز رستاخيز شفاعت او براى گنهكارانى به شمار افراد قبيلهء مضر و ربيعه پذيرفته مىشود .\r\n( 7 ) و هر كس بيست و دو روز از ماه رجب روزه بدارد ، سروشى از ساكنان آسمان او را ندا مىدهد كه اى بندهء برگزيدهء خدا ! بر تو مژده باد كه خدايت گرامى و بزرگداشت ارزانى مىفرمايد و نعمت دوستى با پيامبران و صديقان و شهيدان و صالحان كه نيكو دوستانى هستند به تو عنايت مىفرمايد .\r\n( 8 ) و هر كس بيست و سه روز از رجب روزه بدارد . از آسمان به او ندا داده مىشود ، خوشا بر تو اى بنده خدا كه اندكى رنج كشيدى و نعمت جاويد يافتى .\r\nخوشا بر تو كه چون پرده از پيش چشم برداشته شود ( پس از مرگ ) به سوى\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nپاداش گران پروردگار كريمت مىروى و در بهشت ، همسايهء خداوند جليل خواهى شد .\r\n( 1 ) و هر كس بيست و چهار روز از رجب را روزه بدارد ، چون فرشتهء مرگ پيش او آيد براى او به صورت جوانى در حله‌يى از ديباى سبز كه سوار بر اسبى از اسبهاى بهشت است و در يك دست حريرى سبز ، آميخته با عطر مشك تازه و در دستى ديگر قدحى زرين ، آكنده از شراب بهشت دارد ظاهر مىشود ، و به هنگام بيرون رفتن جان ، سكرات مرگ بر او آسان مىشود . فرشتهء مرگ سپس روحش را مىگيرد و در آن ديبا مىنهد و از آن رايحهء دل انگيزى بيرون مىدمد كه ساكنان آسمانها همگى آن را استشمام مىكنند . آن شخص در حالى كه سيراب است به گور خود وارد مىشود و سيراب از گور خود بيرون مىآيد تا كنار حوض بر پيامبر وارد شود . و آن كس كه بيست و پنج روز از رجب روزه بدارد ، چون از گور خويش بيرون آيد ، هفتاد هزار فرشته با او ملاقات مىكنند كه بر دست هر يك از ايشان پرچمى از در و ياقوت است و هر يك زيورها و جامه‌هاى گرانبها همراه دارند و به او مىگويند : اى دوست خدا ! به سوى پروردگارت بشتاب و او از نخستين كسانى است كه همراه مقربانى كه خداى از ايشان خشنودند ، به بهشت عدن وارد مىشود و اين بهره و كاميابى بزرگ است .\r\n( 2 ) و هر كس از رجب بيست و شش روز را روزه بدارد ، خداوند براى او در سايهء عرش صد كاخ از در و ياقوت مىسازد كه بر سر هر كاخى خيمه‌يى سرخ از حرير بهشت است و او در حالى كه برخوردار از نعمتهاست ، در آنها مسكن مىگزيند و مردم در حال حساب پس دادن خواهند بود . و هر كس بيست و هفت روز از رجب را روزه بگيرد ، خداوند گورش را به اندازهء مسير چهار صد سال راه گشاده و همهء آن مساحت را آكنده از مشك و عنبر مىفرمايد .\r\n( 3 ) و آن كس كه بيست و هشت روز از رجب را روزه بدارد ، خداوند عز و جل ميان او و آتش هفت خندق قرار مىدهد كه هر خندق به بزرگى فاصلهء ميان آسمان و زمين است و پيمودن آن پانصد سال راه است .\r\n( 4 ) و آن كس كه بيست و نه روز از رجب را روزه بدارد ، خدايش مىآمرزد ، هر چند از مال مردم يكدهم باج گرفته باشد و هر چند زنى باشد كه هفتاد بار زنا داده باشد ، به شرط آنكه فقط اين روزه را براى كسب رضاى خداوند و رهايى از دوزخ\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nگرفته باشد . « 1 »\r\n( 1 ) و هر كس از ماه رجب سى روز روزه گرفته باشد ، سروشى از آسمان او را ندا مىدهد كه اى بندهء خدا ! خطاهاى گذشته تو را خداوند آمرزيد و در اعمال آيندهء خويش كوشش كن و به دقت بنگر ، و خداوند متعال در هر يك از بهشت‌ها به او چهل هزار شهر را مىبخشد كه در هر شهر چهل هزار هزار كاخ زرين و در هر كاخ چهل هزار هزار خانه و در هر خانه چهل هزار هزار تخت نهاده شده و بر هر تخت چهل هزار هزار سفرهء زرين گسترده است كه بر هر سفره چهل هزار كاسهء زرين قرار دارد و در هر كاسه چهل هزار هزار نوع خوراكى و آشاميدنى است كه هر يك رنگ و بوى مخصوصى دارد و در هر خانه چهل هزار هزار تخت زرين كه پهنا و درازاى هر يك دو هزار ذراع است ، نهاده شده و بر هر تخت دوشيزه‌يى از فرشتگان قرار گرفته كه سيصد هزار زلف از نور دارد و هر زلفى را هزار هزار كنيزك با مشك و عنبر معطر مىسازند تا آنكه روزهء گيرندهء بهشت به آن برسد و اين پاداش كسى است كه تمام ماه رجب را روزه بگيرد ، گفته شد : اى رسول خدا ! آن كس كه به سبب ضعف و بيمارى نتواند روزه بگيرد يا زنانى كه پاكيزه نيستند و عذر شرعى دارند ، چه بايد انجام دهند تا به آنچه كه وصف فرمودى برسند ؟ فرمودند : براى هر روز گردهء نانى به مستمندان بدهد و سوگند به كسى كه جان من در دست اوست ، هر كس ، هر روز از رجب ، چنين صدقه‌يى بدهد به آنچه گفتم و به بيش از آن مىرسد و اگر همهء آفريده‌شدگان اهل آسمانها و زمين جمع شوند كه به اندازهء پاداش او برسند ، به يكدهم آنچه كه در بهشت به آن شخص مىرسد ، نمىرسند . گفته شد : اى رسول خدا ! كسى كه قادر به انجام اين صدقه نباشد ، چه كند كه به آنچه توصيف فرمودى برسد ؟ فرمودند : در هر روز از ماه رجب از آغاز تا پايان روز سىام ، اين تسبيح را صد بار بگويد :\r\n« سبحان اللَّه الجليل ، سبحان من لا ينبغى التسبيح الا له ، سبحان الاعز الاكرم ، سبحان من لبس العز و هو اهل له .\r\n« 2 » »\r\n\r\n\r\n","description":"","footnote":"\r\n( 1 ) . خوانندگان ارجمند از اين گونه روايات تعجب نفرمايند و خداى ناخواسته منحرف نشوند ، كه اين گونه روايات از مقتضيات است ، نه از علل تامه ، و در غير آن صورت ، ممكن است در نظر مبتدى با روايات ديگر معارض باشد . م .\r\n( 2 ) . اين روايت با ذكر سلسله سند در صفحات 78 و 82 ثواب الاعمال و صفحات 24 و 30 فضائل الاشهر الثلاثه و در مجلس هشتادم امالى صدوق ( رضي الله عنه ) و به نقل از آنها در صفحهء 352 جلد 7 وسائل الشيعهء شيخ حر عاملى و صفحهء 26 جلد 98 بحار الانوار ، چاپ جديد ، آمده است . م .\r\n","page_name":" 634 ","page_number":634},
  {"content":"\r\n\r\n( 1 ) امير المؤمنين على ( ع ) فرموده است ، هر كس يك روز از روزهاى نخست يا ميانه يا آخر رجب را روزه بگيرد ، خداوند گناهان گذشته و آينده‌اش را مىآمرزد و هر كس سه روز در دههء اول و سه روز در دههء دوم و سه روز در دههء سوم رجب روزه بدارد ، گناهان گذشته و آينده‌اش آمرزيده مىشود و هر كس يك شب از شبهاى رجب را به عبادت زنده بدارد ، خدايش از آتش آزاد مىفرمايد و شفاعت او را در مورد هفتاد هزار خطا كار مىپذيرد و هر كس در ماه رجب براى خشنودى خداوند صدقه‌يى بپردازد ، خداوندش روز قيامت در بهشت با پاداش‌هايى او را گرامى مىدارد كه هيچ چشم چنان نديده و هيچ گوش چنان نشنيده و بر هيچ دلى خطور نكرده است . « 1 »\r\n( 2 ) مالك بن انس فقيه « 2 » مىگفته است ، چشم من هرگز كسى را از لحاظ زهد و دانش و فضيلت و پارسايى و عبادت خدا چون جعفر بن محمد ( ع ) نديده است . من به حضور ايشان مىرفتم به من توجه و مرا احترام مىفرمود . روزى به ايشان گفتم : اى پسر رسول خدا ! پاداش كسى كه يك روز از ماه رجب را از روى ايمان و براى رضاى خدا روزه بگيرد چيست ؟ چنين فرمود - و به خدا سوگند هر گاه حديثى نقل مىكرد صادق بود - پدرم از پدرش ، از پدر بزرگش ، از پيامبر ( ص ) نقل مىكرد كه فرموده‌اند :\r\nهر كس يك روز از رجب را از روى ايمان و براى رضاى خدا روزه بگيرد ، خطاهايش آمرزيده مىشود . گفتم اى پسر رسول خدا ! پاداش كسى كه يك روز از شعبان روزه بگيرد چيست ؟ فرمود : پدرم از پدرش ، از پدر بزرگش ، از پيامبر ( ص ) نقل مىكرد كه فرموده‌اند : هر كس يك روز از شعبان را براى رضاى خدا و از روى ايمان روزه بگيرد خطاهايش آمرزيده مىشود . « 3 »\r\n( 3 ) امام صادق فرموده‌اند : در بهشت جويى است كه نامش رجب و آب آن سپيدتر و شفاف‌تر از برف و يخ و شيرين‌تر از عسل است . هر كس يك روز از رجب روزه بگيرد ، خداوند از آب آن جوى به او مىآشاماند . « 4 »\r\n( 4 ) همان حضرت فرموده است ، روز رستاخيز سروشى از درون عرش ندا مىدهد\r\n\r\n\r\n","description":"","footnote":"\r\n( 1 ) . در فضائل الاشهر الثلاثه ، ص 38 و به نقل از آن و امالى صدوق در وسائل ، ص 354 ، ج 7 ، آمده است . م .\r\n( 2 ) . مالك بن انس يكى از پيشوايان چهارگانهء اهل سنت متولد 93 و درگذشتهء 179 در مدينه . براى اطلاع از آثار علمى او ، رك . به : الاعلام ، زركلى ، ص 128 ، ج 6 . م .\r\n( 3 ) . در امالى صدوق ، ص 324 ، آمده است . م .\r\n( 4 ) . در فضائل الاشهر الثلاثه ، ص 31 ، و وسايل ، ص 355 ، ج 7 ، آمده است . م .\r\n","page_name":" 635 ","page_number":635},
  {"content":"\r\n\r\nرجبىها كجايند ؟ گروهى برمىخيزند كه چهره‌شان براى مردم محشر مىدرخشد ، بر سرشان تاج پادشاهى آكنده از مرواريد و ياقوت است . همراه هر يك از ايشان هزار فرشته از سوى راست و هزار فرشته از سوى چپ ايستاده‌اند و به او مىگويند اى بنده خدا ! كرامت خداى بر تو گوارا باد ! از عرش هم ندا مىآيد كه اى بندگان و كنيزكان من ! سوگند به عزت و جلال خودم جايگاه شما را گرامى و عطاى شما را جزيل قرار مىدهم و غرفه‌هايى از بهشت به شما ارزانى مىدارم كه از زير آن جوىها جارى است و جاودانه در آن خواهيد بود و پاداش عمل‌كنندگان چه نيكوست ، شما براى من در ماهى روزهء مستحبى گرفتيد كه حرمت آن ماه را بزرگ و حق آن را واجب كرده‌ام . اى فرشتگان من ! اى بندگان و كنيزكان مرا به بهشت درآوريد . امام صادق اضافه فرموده است كه اين پاداش كسى است كه چيزى از ماه رجب را روزه بگيرد ، هر چند يك روز از دههء اول يا دوم يا آخر آن باشد . « 1 »\r\n( 1 )\r\n\r\nمجلس شصت و پنجم در فضيلت ماه شعبان\r\n( 2 ) بدان كه براى اين ماه سه نام است : شعبان و از آن روى به اين نام ، ناميده شده است كه در آن براى ماه رمضان خيرات منشعب مىشود و هم گفته‌اند براى اين است كه در آن ماه براى مؤمنان روزى پراكنده مىشود . نام ديگرش غفران است كه در آن گناهان آمرزيده مىشود و نام ديگرش جيران است كه همسايهء رمضان است . « 2 »\r\n( 3 ) امام صادق ( ع ) فرموده است ، روزهء شعبان ، اندوختهء بنده براى روز رستاخيز است و هيچ بنده‌يى نيست كه در شعبان فراوان روزه بگيرد مگر اينكه خداوند كارهاى زندگى او را اصلاح و شر دشمن او را كفايت مىفرمايد و كمترين پاداش براى كسى كه يك روز از شعبان روزه بگيرد ، اين است كه بهشت براى او واجب مىشود . « 3 »\r\n( 4 ) امام رضا ( ع ) فرموده است ، هر كس در ماه شعبان هفتاد بار به پيشگاه خداوند استغفار و طلب آمرزش كند ، گناهانش براى او آمرزيده مىشود ، هر چند به شمار ستارگان\r\n\r\n\r\n","description":"","footnote":"\r\n( 1 ) . فضائل الاشهر الثلاثهء صدوق ، ص 31 ، و وسايل ، ص 355 ، ج 7 ، در بحث روزه‌هاى مستحب ، آمده است . م .\r\n( 2 ) . در عيون اخبار الرضا ، ص 124 ، ج 2 ، آمده است كه شعبان شهرى است كه خير در آن افزون مىشود . م .\r\n( 3 ) . به نقل از امالى صدوق ، ص 11 ، در بحار الانوار ، ص 68 ، ج 97 ، آمده است . م .\r\n","page_name":" 636 ","page_number":636},
  {"content":"\r\n\r\nباشد . « 1 »\r\n( 1 ) پيامبر ( ص ) فرموده‌اند : شعبان ماه من و رمضان ماه خداى عز و جل است ، هر كس يك روز از ماه من روزه بگيرد ، روز قيامت شفيع او خواهم بود و هر كس دو روز از ماه مرا روزه بگيرد ، گناهان گذشته و آينده‌اش بخشيده مىشود و هر كس سه روز از ماه مرا روزه بگيرد به او گفته مىشود ، مواظب كردار آيندهء خود باش ( گذشته‌ات آمرزيده شد . ) و هر كس ماه رمضان را روزه بدارد و شهوت و زبان خود را حفظ كند و آزار خود را از مردم باز دارد ، خداوند گناهان گذشته و آينده‌اش را مىبخشد و او را از آتش رها مىفرمايد و شفاعت او را در مورد خطاكاران موحد به شمار ريگزارها مىپذيرد . « 2 »\r\n( 2 ) امام رضا ( ع ) فرموده است ، شب نيمهء شعبان ، شبى است كه خداوند گردنهاى بندگان را از آتش آزاد مىفرمايد و گناهان بزرگ را در آن شب مىآمرزد . به ايشان گفته شد ، آيا براى آن شب نمازى بيشتر از شبهاى ديگر هست ؟ فرمود : چيز واجبى نيست ولى اگر دوست داريد كه نماز مستحبى در آن شب بگزاريد ، بر شما باد كه نماز جعفر طيار رضوان اللَّه عليه را بگزاريد و فراوان دعا و طلب آمرزش و ياد خدا كنيد كه پدرم مىفرمود : در آن شب دعا مستجاب است . « 3 » گفته شد ، مىگويند آن شب ، شب صدور برات و مقدرات است . فرمود : نه ، آن مربوط به شب قدر در رمضان است .\r\n( 3 ) پيامبر ( ص ) فرموده‌اند : شعبان ماه من است و رمضان ماه خداى عز و جل است .\r\nهر كس يك روز از ماه من روزه بگيرد ، روز قيامت شفيع او خواهم بود و هر كس ماه رمضان را روزه بگيرد ، از آتش آزاد مىشود . « 4 »\r\n( 4 ) امام رضا ( ع ) فرموده است ، هر كس در هر روز شعبان هفتاد بار بگويد « استغفر اللَّه و أسأله التوبه » براى او آزادى از دوزخ و عبور از پل صراط نوشته مىشود و در بهشت وارد مىشود . « 5 »\r\n( 5 ) امام صادق ( ع ) فرموده است ، هر كس در ماه شعبان صدقه‌يى بدهد ، خداوند آن\r\n\r\n\r\n","description":"","footnote":"\r\n( 1 ) . عيون اخبار الرضا ، صدوق ، ص 57 ، ج 2 . م .\r\n( 2 ) . در امالى صدوق ، ص 13 ، ضمن حديثى آمده است . م .\r\n( 3 ) . با ذكر سلسله سند در امالى صدوق ، ص 17 ، آمده است . م .\r\n( 4 ) . با ذكر سلسله سند در امالى صدوق ، ص 373 ، و به نقل از آن در بحار الانوار ، ص 71 ، ج 97 ، آمده است . م .\r\n( 5 ) . عيون اخبار الرضا ، صدوق ، ص 57 ، ج 2 . م .\r\n","page_name":" 637 ","page_number":637},
  {"content":"\r\n\r\nصدقه را پرورش مىدهد ، همان گونه كه شما كره شتر خود را پرورش مىدهيد و روز قيامت در حالى كه آن صدقه به بزرگى كوه احد شده است به او خواهد رسيد . « 1 »\r\n( 1 ) همان حضرت فرموده است ، هر كس سه روز از شعبان روزه بگيرد و روزهء آن را متصل به رمضان كند ، خداوند براى او پاداش روزهء دو ماه پياپى را مقرر مىفرمايد . « 2 »\r\n( 2 ) و نيز فرموده است ، روزهء رمضان و شعبان موجب پذيرش توبه است ، هر چند براى گناه ريختن خون حرامى باشد . « 3 »\r\n( 3 ) ابن عباس نقل كرده است كه روزى ياران رسول خدا ( ص ) در حضور ايشان در بارهء فضايل شعبان گفتگو مىكردند ، پيامبر فرمودند : شعبان ، ماهى شريف و ماه من است . حاملان عرش خدا حق آن را مىشناسند و آن را تعظيم مىكنند و آن ماهى است كه در آن روزى مؤمنان براى ماه رمضان افزوده و بهشت آذين بسته مىشود و به اين جهت شعبان ناميده مىشود كه روزى مؤمنان در آن بيشتر مىشود . اين ماه ، ماه عمل است . پاداش حسنه هفتاد برابر است و خطا و گناه در آن بخشيده و كار پسنديده ، پذيرفته است . خداوند در اين ماه به بندگان و پرستندگان خود مباهات مىفرمايد و به روزه - داران و نمازگزاران به چشم محبت مىنگرد و بر حاملان عرش به وجود آنان مىبالد .\r\nدر اين هنگام على بن ابى طالب ( ع ) برخاست و گفت : اى رسول خدا ! پدر و مادرم فداى تو باد ! چيزى از فضايل شعبان را بيان فرماى تا رغبت ما بر نماز و روزهء آن افزون گردد و براى خداوند جليل در آن كوشش بيشتر كنيم . پيامبر ( ص ) فرمودند : هر كس روز نخست اين ماه را روزه بدارد ، خداوند برايش هفتاد حسنه مرقوم مىدارد و پاداش هر حسنه معادل يك سال عبادت است .\r\n( 4 ) و هر كس دو روز از شعبان روزه بگيرد ، گناهان درمانده‌كنندهء او فرو مىريزد .\r\nو هر كس سه روز از آن ماه را روزه بدارد ، براى او هفتاد درجه از مرواريد و ياقوت در بهشت برافراشته مىشود .\r\n( 5 ) هر كس چهار روز از آن ماه را روزه بدارد ، خدايش بر روزى او گشايش مىدهد ، ( 6 ) هر كس پنج روز از آن ماه را روزه بدارد ، در نظر بندگان محبوب مىشود .\r\n\r\n\r\n","description":"","footnote":"\r\n( 1 ) . در امالى صدوق ، ص 373 ، با ذكر سلسله سند ، آمده است . م .\r\n( 2 ) . در امالى صدوق ، ص 397 ، با ذكر سلسله سند ، آمده است . م .\r\n( 3 ) . همان مأخذ ، همان صفحه . م .\r\n","page_name":" 638 ","page_number":638},
  {"content":"\r\n\r\n( 1 ) هر كس شش روز از آن ماه را روزه بدارد ، هفتاد نوع بلا از او بر طرف مىگردد .\r\n( 2 ) هر كس هفت روز از شعبان را روزه بدارد ، از ابليس و سپاهيانش در روزگار و مدت عمر خويش در پردهء عصمت قرار مىگيرد . ( محفوظ مىماند . )\r\n( 3 ) هر كس هشت روز از آن ماه را روزه بدارد ، از دنيا بيرون نمىرود تا از حوض قدس بياشامد .\r\n( 4 ) هر كس نه روز از آن ماه را روزه بگيرد ، نكير و منكر به هنگام سؤال در گور بر او مهربانى مىكنند .\r\n( 5 ) هر كس ده روز از آن ماه را روزه بدارد ، خداوند گورش را هفتاد ذراع گشاده مىفرمايد .\r\n( 6 ) هر كس يازده روز از آن را روزه بدارد ، بر گورش يازده منارهء نور نصب مىشود .\r\n( 7 ) هر كس دوازده روز از آن را روزه بدارد ، از هنگام مرگ تا نفخ صور هر روز نود هزار فرشته به ديدار او در گورش مىآيند .\r\n( 8 ) هر كس سيزده روز از آن را روزه بدارد ، فرشتگان هفت آسمان براى او طلب آمرزش مىكنند .\r\n( 9 ) هر كس چهارده روز از آن را روزه بدارد ، به همهء جانوران از دواب و درندگان و ماهىهاى درياها الهام مىشود كه براى او آمرزش خواهى كنند .\r\n( 10 ) هر كس پانزده روز از آن ماه روزه بگيرد ، پروردگار عزت او را ندا مىدهد كه سوگند به عزت خود تو را به آتش نمىسوزانم .\r\n( 11 ) و هر كس شانزده روز از شعبان را روزه بدارد ، هفتاد دريا از درياهاى آتش براى او خاموش مىشود .\r\n( 12 ) و هر كس هفده روز از آن را روزه بدارد ، همهء درهاى دوزخ بر او بسته مىشود .\r\n( 13 ) و هر كس هيجده روز از آن ماه را روزه بدارد ، همهء درهاى بهشت برايش گشوده مىشود .\r\n( 14 ) و هر كس نوزده روز از شعبان را روزه بدارد ، هفتاد هزار كاخ مرواريد و ياقوت از كاخهاى بهشت بر او ارزانى مىشود .\r\n( 15 ) و هر كس بيست روز از آن را روزه بدارد ، هفتاد هزار زوجه از حور عين به همسرى او درآورده مىشود .\r\n\r\n","description":"","footnote":"","page_name":" 639 ","page_number":639},
  {"content":"\r\n\r\n( 1 ) و هر كس بيست و يك روز از آن را روزه بگيرد ، فرشتگانش درود مىفرستند و با بالهاى خود به بدن او مىكشند .\r\n( 2 ) و هر كس بيست و دو روز از شعبان را روزه بدارد ، هفتاد هزار حلهء ديبا و استبرق براى او آماده و بر او پوشانده مىشود .\r\n( 3 ) و هر كس بيست و سه روز از آن را روزه بدارد ، به هنگام بيرون آمدن از گور براى او مركبى از نور مىآورند كه بر آن سوار مىشود و به سوى بهشت پر مىكشد .\r\n( 4 ) و هر كس بيست و چهار روز از شعبان روزه بدارد ، شفاعتش در بارهء هفتاد هزار تن از موحدان پذيرفته است .\r\n( 5 ) و هر كس بيست و پنج روز از آن را روزه بدارد ، به او حكم برائت از نفاق ارزانى مىشود .\r\n( 6 ) و هر كس بيست و شش روز از آن را روزه بدارد ، خداوند برايش فرمان گذر از پل صراط مىنويسد .\r\n( 7 ) و هر كس بيست و هفت روز از آن را روزه بدارد ، خداوند فرمان برائت از دوزخ عطايش مىفرمايد .\r\n( 8 ) و هر كس بيست و هشت روز از آن را روزه بدارد ، چهره‌اش روز قيامت رخشنده خواهد بود .\r\n( 9 ) و هر كس بيست و نه روز از آن را روزه بدارد ، به رضوان خداوند بزرگ مىرسد .\r\n( 10 ) و هر كس سى روز از شعبان را روزه بدارد ، جبريل از برابر عرش او را ندا مىدهد كه اى فلان ! بر كار و عمل تازهء خود بدقت بنگر و مواظب باش كه گناهان گذشته‌ات را خداى عز و جل بخشيد و خداوند جليل مىگويد ، اگر شمار ستارگان آسمان و قطره‌هاى باران و برگهاى درختان و ريگهاى ريگزارها و روزهاى جهان هم بود ، بر تو بخشيدم و پس از روزه گرفتن تو در ماه شعبان ، اين كار بر خداوند دشوار نيست . « 1 »\r\n\r\n\r\n","description":"","footnote":"\r\n( 1 ) . به نقل از فضائل الاشهر الثلاثه و امالى و ثواب الاعمال مرحوم صدوق ( رضي الله عنه ) ، در بحار الانوار ، صفحات 69 تا 71 جلد 97 ، چاپ جديد ، آمده است . و در وسايل الشيعهء شيخ حر عاملى ، ص 370 ، ج 7 هم آمده است . م .\r\n","page_name":" 640 ","page_number":640},
  {"content":"\r\n\r\n( 1 )\r\n\r\nمجلس شصت و ششم در ذكر فضايل مكه كه خدايش همواره در حمايت بداراد\r\n( 2 ) خداوند متعال فرموده است « سوگند به انجير و زيتون و سوگند به طور سينا و اين شهر امان ( مكه ) » « 1 » بدان كه خداوند متعال خانهء كعبه را به ده نام ياد فرموده است : كعبه ، بيت الحرام ، مايهء قوام مردم ، عتيق كه فرموده است « پس محل آن به سوى بيت عتيق است » « 2 » و آن را مصلى ( نمازگاه ) نام داده و در آيهء يك صد و نوزدهم از سورهء دوم ( بقره ) فرموده است « و بگيريد از جايگاه ايستادن ابراهيم جايگاه نماز را » و آن را مثابه و امن نام داده و در بخش ديگرى از همان آيه فرموده است « و هنگامى كه گردانيديم خانهء كعبه را محل ثواب براى مردم و امن » و آن را مبارك و هدى و مأمن نام نهاده و در آيهء 96 سورهء سوم فرموده است « همانا نخستين خانه كه براى مردم نهاده شد ، همان است كه در بكه است و فرخنده و مايهء راهنمايى براى جهانيان است . » و آن را شعائر نام نهاده و در آيهء 33 سورهء بيست و دوم ( حج ) فرموده است « و كسى كه تعظيم كند ، نشانه‌هاى خدا را همانا كه آن از پرهيزكارى دلهاست . »\r\n( 3 ) پيامبر ( ص ) فرموده‌اند : خداوند از چيزهايى ، چهار چيز را برگزيده است ، از فرشتگان ، جبرئيل و ميكائيل و اسرافيل و عزرائيل را برگزيده است . از پيامبران ، چهار تن را براى قيام با شمشير برگزيده است و آنان ابراهيم و موسى و داود و من هستيم . از خاندانها ، چهار خاندان برگزيده و در آيهء 30 سورهء سوم فرموده است « خداوند آدم و نوح و خاندان ابراهيم و خاندان عمران را بر جهانيان برگزيده است . »\r\nاز شهرها ، چهار شهر را برگزيده و فرموده است « و التين و الزيتون و طور سينين و هذا البلد الامين » كه منظور از   « و التين »   مدينه و از   « و الزيتون »   بيت المقدس و از  « طور سينين »  كوفه و از  « بلد الامين »  مكه است . « 3 »\r\n\r\n\r\n","description":"","footnote":"\r\n( 1 ) . براى اطلاع بيشتر از آيات قرآنى كه در آن ذكرى از مكه شده است به بحث مستوفاى مرحوم علامهء مجلسى در بحار الانوار ، صفحات 75 تا 77 جلد 99 ، مراجعه فرماييد . م .\r\n( 2 ) . اين ، آيهء 35 سورهء بيست و دوم ( حج ) است و در آيهء 31 همين سوره فرموده است « و طواف كنند خانهء عتيق ( ديرينه ) را » . م .\r\n( 3 ) . براى اطلاع از روايات ديگر در اين باره به تفسير برهان ، ص 477 ، ج 4 ، مراجعه فرماييد . م .\r\n","page_name":" 641 ","page_number":641},
  {"content":"\r\n\r\n( 1 ) و از زنان چهار تن ، يعنى مريم و آسيه و خديجه و فاطمه را برگزيده است . و از حج ، چهار چيز را برگزيده است كه ثج و عج و احرام بستن و طواف است . ثج به معنى قربانى كردن و عج ، فرياد مردم به لبيك گفتن است .\r\n( 2 ) و از ماهها ، چهار ماه رجب و شوال و ذو القعده و ذو الحجه را برگزيده است .\r\nو از روزها ، جمعه و هشتم و نهم و دهم ذى حجه را برگزيده است . « 1 »\r\nو گفته شده است از ميان امت‌ها ، امتهاى ابراهيم و موسى و عيسى و محمد صلوات اللَّه عليهم را برگزيده است . و از ميان امت محمد ( ص ) ، چهار صنف را برگزيده است كه علماء و پارسايان و ابدال و جنگجويانند . و از ياران پيامبر ( ص ) ، چهار تن را برگزيده است كه سلمان و ابو ذر و مقداد و عمارند . از شبها ، چهار شب را برگزيده است كه نيمهء شعبان و شب قدر و شب عيد فطر و شب عيد قربان است .\r\nو از كلمات چهار كلمه را برگزيده است كه\r\nسبحان اللَّه و الحمد للَّه و لا إله الا اللَّه و اللَّه اكبر\r\nاست . و از ميان رودخانه‌ها ، چهار رودخانه را برگزيده است كه نيل و فرات و سيحان و جيحان است . « 2 »\r\n( 3 ) پيامبر ( ص ) فرموده‌اند : چهار رودخانه از رودخانه‌هاى بهشت است ، فرات كه در اين جهان و آن جهان به همان صورت آب است . نيل كه در آن جهان عسل است و سيحان كه در آن جهان به صورت شراب و جيحان كه به صورت شير است . « 3 »\r\n( 4 ) امام صادق ( ع ) فرموده است ، نامهاى مكه ، ام القرى و مكه و بكه و بساسة و ام رحم است . و چون هر گاه ستم مىكردند ، مكه آنان را از خود بيرون مىراند به بساسة معروف بود و چون هر گاه به آن پناه مىبردند ، مورد رحمت قرار گرفتند به « ام رحم » ناميده مىشد . « 4 »\r\n( 5 ) پيامبر ( ص ) فرموده‌اند : كلماتى كه خداوند براى ابراهيم ( ع ) هنگام ساختن\r\n\r\n\r\n","description":"","footnote":"\r\n( 1 ) . تا اين جاى روايت در خصال صدوق ، ص 212 ، ج 1 ، آمده است . م .\r\n( 2 ) . اين دو رودخانه را نبايد با سيحون و جيحون اشتباه كرد . براى اطلاع در مورد سيحان و جيحان به ترجمهء تقويم البلدان ، صفحات 271 و 273 ، به قلم استاد عبد المحمد آيتى ، چاپ بنياد فرهنگ ايران ، 1349 خورشيدى ، مراجعه فرماييد . م .\r\n( 3 ) . اين روايت هم در خصال صدوق ، ص 230 ، ج 1 ، همراه با ترجمهء آقاى كمره‌يى آمده است . م .\r\n( 4 ) . به نقل از خصال صدوق ، در بحار الانوار ، ص 77 ، ج 99 ، چاپ جديد ، آمده است . م .\r\n","page_name":" 642 ","page_number":642},
  {"content":"\r\n\r\nكعبه برگزيده است\r\n« سبحان اللَّه » ، « الحمد للَّه » « لا إله الا اللَّه » و « اللَّه اكبر »\r\nاست و كعبه از اين جهت كعبه ناميده شده كه ميان دنياست و مكه بهترين شهرها و برترين سرزمينها و نخستين زمينى است كه بر روى آب پديد آمده است . « 1 »\r\n( 1 ) خداوند متعال فرموده است « نخستين خانه‌يى كه براى مردم وضع شده است ، همان است كه در بكه است و مبارك است . » و چون خداوند متعال سرزمين مكه را بر روى آب آفريد ، ديگر سرزمين‌ها را از زير آن بگسترانيد و اين است معنى گفتار خداى عز و جل كه در آيهء 30 سورهء هفتاد و نهم ( و النازعات ) فرموده است « و زمين را پس از آن گسترانيد . » « 2 » از فضيلتهاى بزرگ مكه ، اين است كه خداوند متعال آن را حرم قرار داده است و محل بهترين گذشتگان و آيندگان يعنى پيامبر ما محمد ( ص ) است و محل رشد و پرورش آن حضرت و جايگاه برانگيخته شدن ايشان به پيامبرى است و مكه در نظر رسول خدا ( ص ) دوست داشتنىتر و محبوب‌تر سرزمين‌هاست .\r\n( 2 ) مقاتل بن سليمان مىگويد : چون پيامبر ( ص ) به مدينه هجرت فرمود ، همين كه در جحفه كه ميان مكه و مدينه است رسيد و راه مكه را ديد ، مشتاق مكه شد و از محل تولد خويش و نياكانش كه آنجا بود ياد آورد . جبريل ( ع ) به حضورش آمد و گفت : آيا به شهر و محل تولد خود مشتاقى ؟ فرمود : آرى ، جبريل گفت : خداوند عز و جل مىفرمايد « همانا آن كس كه بر تو قرآن را واجب ساخت ، هر آينه باز گردانندهء تو است به جاى بازگشت » ( بخشى از آيهء 86 سورهء بيست و هشتم ، قصص ) ، يعنى تو را به مكه برمىگرداند در حالى كه بر آن پيروز شده باشى . « 3 » مردى از بنى زهرة مىگويد ، پيامبر ( ص ) را سوار بر ناقهء خود در حزورة « 4 » ديدم و خطاب به مكه مىفرمود : به خدا سوگند كه تو بهترين زمين خدا و دوست داشتنىتر زمينهاى خدا در نظر منى و اگر مرا از تو بيرون نمىكردند ، هرگز نمىرفتم . « 5 »\r\n\r\n\r\n","description":"","footnote":"\r\n( 1 ) . به نقل از علل الشرائع صدوق ( رضي الله عنه ) ، در بحار الانوار ، ص 65 ، ج 99 ، آمده است . م .\r\n( 2 ) . در تفسير برهان ، ص 300 ، ج 1 ، نظير اين روايت ، آمده است . م .\r\n( 3 ) . تفسير ابو الفتوح رازى ، ص 491 ، ج 8 ، چاپ مرحوم آقاى شعرانى . م .\r\n( 4 ) . حزورة ، نام بازار مكه است و اين روايت در معجم البلدان ياقوت حموى ، ص 271 ، ج 3 ، چاپ 1906 ميلادى ، مصر ، ذيل همين كلمه آمده است . م .\r\n( 5 ) . اين روايت در ترجمهء دلايل النبوة بيهقى ، ص 175 ، ج 2 ، به قلم اين بنده هم آمده است . م .\r\n","page_name":" 643 ","page_number":643},
  {"content":"\r\n\r\nو روايت شده است كه پرندگان براى رعايت تعظيم كعبه ، از فراز آن پرواز نمىكنند .\r\n( 1 )\r\n\r\nمجلس شصت و هفتم در ذكر فضل مدينه و بيت المقدس و كوفه\r\n( 2 ) خداوند متعال در آيهء هفتاد و هشتم سورهء هفدهم ( الاسراء ) فرموده است « و اگر بخواهند ، هر آينه بجنبانندت از زمين تا بيرون كنند تو را از آن و آنگاه درنگ نكنند ( پس از تو ) همراه تو مگر اندكى . » تا آنجا كه فرموده است « بگو آمد حق و نابود شد باطل و بتحقيق كه باطل نابودشدنى است . »\r\n( 3 ) ابن عباس مىگويد : چون پيامبر ( ص ) به مدينه آمدند ، يهوديان بر امامت ايشان در آن شهر حسد ورزيدند و چون مرتب شدن كارهاى ايشان را ديدند ، همگى به يك ديگر گفتند ما از بودن اين مرد در اين شهر ناراحتيم و در امان نيستيم كه دين ما را تباه نكند . روزى به حضور پيامبر آمدند و پرسيدند : آيا تو پيامبرى ؟ فرمودند : آرى ، پرسيدند : از جانب خدا ؟ فرمودند آرى . گفتند : بنا بر اين خودت مىدانى كه اين شهر سرزمين پيامبران نيست و سرزمين پيامبران ، شام است كه ابراهيم ( ع ) و پيامبران پس از او ، آنجا بودند و اگر تو نيز پيامبرى همچون ايشان هستى به شام برو كه اگر پيامبر باشى ، خداوند به زودى در آن شهر تو را از روميان محفوظ خواهد داشت كه آنجا سرزمين مقدس و محل حشر است و مدتهاست كه پيامبران در اين سرزمين ( مدينه ) نبوده‌اند . گويد پيامبر ( ص ) در سه ميلى مدينه اردو زدند تا مستقر شوند و يارانشان آنجا جمع شوند . در اين هنگام جبريل فرود آمد و آن آيه را آورد كه مقصود اين است ، يهوديان مىخواهند تو را از مدينه بيرون كنند و به شام روانه دارند و در آن صورت آنان اندكى پس از تو آنجا مقام خواهند داشت و سپس هلاك مىشوند و اين آيين و سنت من است كه گروههايى را كه نسبت به پيامبران سركشى ، مىكنند ، نابود مىسازم و آنان را در حالى كه پيامبرشان ميان ايشان باشد ، نابود نمىسازم ولى همين كه پيامبرشان از پيش ايشان برود عذاب مىشوند . و پيامبر ( ص ) به مدينه برگشتند و به ايشان اين آيه از همان سوره وحى شد كه مىفرمايد « و بگو پروردگارا درآور مرا در آوردن راستى و بيرون آور مرا بيرون آوردن راستى ، قرار ده براى من از نزد خودت حجتى يارى دهنده . »\r\nيعنى مرا به مدينه درآور و سپس به مكه برسان و خداوند دعاى ايشان را برآورده\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nفرمود و بدست آن حضرت سرزمين يهوديان و مكه را گشود و بر آنان پيروزى بخشيد و اين است معنى گفتار خداوند كه در همان آيه مىفرمايد « و بگو آمد حق و نابود شد باطل . . . » « 1 »\r\n( 1 ) امير المؤمنين على ( ع ) فرموده است ، مكه حرم خدا و مدينه حرم رسول خدا و كوفه حرم من است . هيچ ستمگرى به فكر ستم در آن نمىافتد ، مگر آنكه خداوند پشتش را در هم مىشكند . « 2 »\r\n( 2 ) امام صادق ( ع ) فرموده است ، دجال همهء آبشخورهاى زمين را زير پا مىگذارد ، مگر مكه و مدينه را كه بر هر محله از محله‌هاى مدينه ، فرشته‌يى گماشته شده است و آن را از طاعون و دجال حفظ مىكند . « 3 »\r\n( 3 ) و همان حضرت فرموده است ، حد روضه در مسجد پيامبر ( ص ) تا راه سايبانهاست ( 4 ) و فرموده است ، هر كس در مدينه بميرد ، خدايش او را روز قيامت در زمره آنان كه در امانند برمىانگيزد . « 4 »\r\n( 5 ) پيامبر ( ص ) فرموده‌اند : گزاردن يك نماز در اين مسجد من پاداشى معادل هزار نماز در مساجد ديگر غير از مسجد الحرام را دارد ، ولى مسجد الحرام از آن برتر است . « 5 »\r\n( 6 ) امام صادق ( ع ) فرموده است ، رفتن به مسجد قبا و ديگر مشاهد و مساجد را رها مكنيد . مسجد قبا همان مسجدى است كه از روز نخست بر تقوى بنا نهاده شده است و مشربه ام ابراهيم « 6 » و مسجد فضيح « 7 » و گورستان شهيدان احد و مسجد احزاب كه همان\r\n\r\n\r\n","description":"","footnote":"\r\n( 1 ) . بخشى از اين روايت در صفحهء 265 جلد 7 و بخش ديگرى در صفحهء 272 همان جلد تفسير ابو الفتوح رازى ، آمده است . م .\r\n( 2 ) . نظير اين روايت با مختصر تفاوتى در امالى طوسى ، ص 284 ، آمده است . م .\r\n( 3 ) . نظير اين روايت از قول پيامبر ( ص ) در صحيح مسلم ، ص 120 ، ج 4 ، چاپ 1384 ق . قاهره ، آمده است . م .\r\n( 4 ) . نظير اين روايت در محاسن برقى ، ص 70 ، آمده است . م .\r\n( 5 ) . روايات مكررى با اندك تفاوتى در اين باره به نقل از ثواب الاعمال و كامل الزيارات در بحار الانوار ، صفحات 381 و 382 جلد 99 و صحيح مسلم ، ص 124 ، ج 4 ، همان چاپ ، آمده است . م .\r\n( 6 ) . مشربهء ام ابراهيم ، محلى كه ماريه ، مادر ابراهيم - پسر رسول خدا - در آن ساكن بوده و منزل و جايگاه نمازگزاردن پيامبر ( ص ) هم بوده است . رك . به : بحار الانوار ، ص 213 ، ج 100 . م .\r\n( 7 ) . مسجد فضيح ، مسجدى است كه در آن خورشيد براى نماز گزاردن امير المؤمنين على برگشت . و براى اطلاع بيشتر به بحار الانوار ، صفحات 166 تا 191 جلد 41 مراجعه فرماييد كه از منابع مختلف شيعه و سنى آمده است . . م .\r\n","page_name":" 645 ","page_number":645},
  {"content":"\r\n\r\nمسجد فتح است . و به ما خبر رسيده است كه پيامبر ( ص ) هر گاه كنار گور شهيدان مىآمدند ، مىفرمودند : سلام بر شما باد به آنچه صبر و شكيبايى كرديد و خانهء عاقبت ( بهشت ) چه نيكو است . و مناسب است در مسجد فتح اين دعا را بخواند « اى فريادرس فرياد زنان ! اى برآورندهء دعاى مضطران ! اندوه و غصه و گرفتارى مرا بگشاى ، همچنان كه از پيامبر خود در اين مكان گشودى و شر و بيم دشمنانش را در اين جا از او كفايت فرمودى . » « 1 »\r\n( 1 ) و حضرت صادق ( ع ) فرموده است ، مسجد فضيح را به مناسبت درخت خرمايى كه آنجا بوده و فضيح نام داشته است ، فضيح مىگفته‌اند .\r\n( 2 ) بيت المقدس : خداوند متعال در نخستين آيهء سورهء هفدهم فرموده است . « منزه است آنكه شبى بندهء خود را از مسجد الحرام به سوى مسجد الاقصى كه اطراف آن را بركت داده‌ايم برد . . . » يعنى بيت المقدس كه اطراف آن را با جويبارها و ميوه‌ها فرخنده و پر بركت قرار داده است « 2 » . بدان كه براى بيت المقدس در قرآن نامهايى ذكر شده است كه عبارت است از « مسجد الاقصى » و «  الى ربوة ذات قرار و معين  » كه خداوند در آيهء پنجاه و سوم سورهء بيست و سوم فرموده است « و گردانيديم پسر مريم و مادر او را آيتى و جاى ساختيم آن دو را به مكانى داراى قرار و آب گواراى جارى . » و بيشتر مفسران را عقيده بر اين است كه آنجا بيت المقدس است .\r\n( 3 ) امام صادق ( ع ) فرموده است ، مقصود از كلمه ربوة ، نجف كوفه و مقصود از آب گواراى روان ، رودخانهء فرات است . « 3 »\r\nو مكان قريب كه خداوند متعال در آيهء چهل و يكم از سورهء پنجاهم ( ق ) فرموده است « و بشنو روزى كه ندا مىكند نداكننده از جايى نزديك . » يعنى صخرهء بيت المقدس و آن را از اين جهت نزديك گفته‌اند كه از ديگر زمين‌ها هيجده ميل به آسمان نزديك‌تر است . فرشته‌يى بر آن مىايستد و ندا مىدهد اى استخوانهاى پوسيده\r\n\r\n\r\n","description":"","footnote":"\r\n( 1 ) . اين روايت به نقل از كامل الزيارات در بحار الانوار ، ص 215 ، ج 100 ، آمده است . م .\r\n( 2 ) . تفسير تبيان ، شيخ طوسى ، ص 446 ، ج 6 . م .\r\n( 3 ) . اين روايت به نقل از كامل الزيارات و روايتى نزديك به اين از معانى الاخبار صدوق در بحار الانوار ، ص 228 ، ج 100 ، آمده است . م .\r\n","page_name":" 646 ","page_number":646},
  {"content":"\r\n\r\nو مفصل‌هاى گسيخته از يك ديگر ! خداوند به شما فرمان مىدهد كه براى قيامت و رسيدگى فراهم آييد . « 1 »\r\nو « ارض المقدسة » كه خداوند متعال در آيهء بيست و يكم سورهء مائده فرموده است « اى قوم من ! داخل شويد در آن زمين پاك گردانيده شده » كه منظور بيت المقدس و دهكده‌هاى اطراف آن است .\r\n( 1 ) عبد الله بن سلام گفت : اى محمد ! به من خبر بده ميانهء دنيا كجاست ؟ فرمودند :\r\nبيت المقدس است . گفت : براى چه ؟ فرمودند : محل حشر و نشر است و عرش و صراط و ميزان از آن است . گفت : درست گفتى ، از خيمه موسى بن عمران به من خبر بده كه كجاست ؟ فرمودند : همان جاى بيت المقدس است . گفت : چه كسى بيت المقدس را ساخته است ؟ فرمودند : نخست داود ( ع ) و پس از او پسرش سليمان ( ع ) . گفت : به من خبر بده كه آدم از كدام زمين آفريده شده است ؟ فرمودند : سر و صورتش از خاك محل كعبه و بدنش از بيت المقدس است .\r\n( 2 ) پيامبر ( ص ) فرموده‌اند : چهار شهر محفوظ است ، مكه و مدينه و بيت المقدس و نجران و مدينة الجنه « 2 » و نيز فرموده‌اند : چهار شهر از بهشت است ، مكه و مدينه و بيت المقدس و شهرى ميان رودخانه‌هاى سيحان و جيحان ( نام دو رودخانه در آسياى غربى كه قبلا توضيح داده شد . م . ) كه به آن منصوره مىگويند و همان مصيصه است و اين چهار شهر با فرشتگان حفاظت مىشود « 3 » و چهار كاخ كه عبارت است از كاخ اسكندريه و آن را ذو القرنين ساخته است و عسقلان و ملطية و مسجد كوفه كه قبة الاسلام است .\r\nو رود خانه‌هايى كه از بهشت است و در دنيا روان است ، سيحان و جيحان و نيل و فرات است . « 4 »\r\n( 3 ) عبد الله بن سلام به پيامبر گفت : لطفا از آنجا كه از آسمان درى گشوده شد و فرشتگان با رحمت بر بنى اسرائيل فرود آمدند ، به من خبر بده . فرمودند : مقابل\r\n\r\n\r\n","description":"","footnote":"\r\n( 1 ) . مجمع البيان طبرسى ، ص 151 ، ج 9 و 10 ، و تفسير ابو الفتوح ، ص 286 ، ج 10 . م .\r\n( 2 ) . ملاحظه مىفرماييد نام پنج شهر آمده است . مدينة الجنه را نفهميدم كجاست ، در معجم البلدان هم از آن نام برده نشده است .\r\n( 3 ) . در بارهء مصيصه كه از شهرهاى شام ( آسياى صغير ) است به معجم البلدان ، ص 80 ، ج 8 ، مراجعه شود . م .\r\n( 4 ) . خصال صدوق ، ص 230 ، ج 1 . م .\r\n","page_name":" 647 ","page_number":647},
  {"content":"\r\n\r\nصخره‌يى كه در بيت المقدس است و معراج پيامبران هم از همان جاست و بيت المقدس ، بقعه‌يى است كه خداوند برگزيدگان خويش از پيامبران و اولياء و فرشتگان مقرب را آنجا جمع فرموده است . « 1 »\r\n( 1 ) كوفه : امام باقر ( ع ) فرموده است ، كوفه شهر پاك و پاكيزه است . آرامگاه پيامبران مرسل و غير مرسل و اوصياى صادق و مسجد سهيل در آن است كه خداوند هيچ پيامبرى را مبعوث نفرموده است مگر اينكه در آن نماز گزارده است . عدل خداوند و قائم و جانشينان او در آن ظاهر مىشود و كوفه جايگاه و خانهء پيامبران و اوصيا و نيكوكاران است . « 2 »\r\n( 2 ) امام صادق ( ع ) فرموده است ، مكه حرم خدا و حرم رسول خدا و حرم على بن ابى طالب بشمار مىآيد . يك ركعت نماز در آن معادل صد هزار نماز و يك درهم صدقه در آن معادل يك صد هزار درهم است . مدينه هم حرم خدا و حرم رسول خدا و حرم امير المؤمنين على است . يك ركعت نماز در آن ، معادل ده هزار ركعت و يك درهم صدقه در آن ، معادل ده هزار درهم است . كوفه هم حرم خدا و حرم رسول خدا و حرم امير المؤمنين است و يك ركعت نماز در آن ، معادل هزار ركعت است . « 3 »\r\n( 3 ) امير المؤمنين على ( ع ) فرموده است ، نماز نافله در اين مسجد ( مسجد كوفه ) معادل است با عمره‌يى كه با پيامبر ( ص ) گزارده آيد و نماز واجب معادل با حجى است كه با پيامبر ( ص ) گزارده آيد و در اين مسجد هزار پيامبر و هزار وصى نماز گزارده‌اند . « 4 »\r\n( 4 ) امام صادق فرموده است ، هيچ بندهء صالح و پيامبرى نيست مگر اينكه در مسجد كوفه نماز گزارده است و در شبى كه پيامبر ( ص ) به معراج برده شدند ، جبريل به ايشان گفت : اى رسول خدا ! آيا مىدانى هم اكنون كجايى ؟ اكنون برابر مسجد كوفه‌اى .\r\nپيامبر فرمودند : اى جبريل ! از خداى من براى من اجازه بگير تا آنجا بروم و دو ركعت نماز بگزارم . جبريل از پيشگاه خداوند كسب اجازه كرد و اجازه داده شد و همانا سمت راست آن باغى و روضه‌يى از روضه‌هاى بهشت است .\r\n\r\n\r\n","description":"","footnote":"\r\n( 1 ) . براى اطلاع بيشتر در بارهء بيت المقدس به بحث ياقوت حموى در صفحات 110 تا 120 جلد 8 معجم البلدان و صفحات 270 و 271 جلد 102 بحار الانوار مراجعه شود . م .\r\n( 2 ) . بحار الانوار ، ص 440 ، ج 100 . م .\r\n( 3 ) . بحار الانوار ، ص 400 ، ج 100 . م .\r\n( 4 ) . كامل الزيارات ، ص 28 . م .\r\n","page_name":" 648 ","page_number":648},
  {"content":"\r\n\r\n( 1 ) و در خبر ديگرى آمده است كه وسط آن و بخش آخر آن هم همچنان روضه‌يى از روضه‌هاى بهشت است و نماز واجب در آن معادل هزار نماز است و نماز مستحبى در آن معادل پانصد نماز و نشستن در آن ، بدون آنكه قرآن بخوانند و ذكرى بگويند عبادت است و اگر مردم بدانند در آن چه بركتى است ، هر چند با خزيدن بر روى زمين باشد ، خود را به آن مىرسانند . « 1 »\r\n( 2 ) امام باقر ( ع ) فرموده است ، مسجد كوفه روضه‌يى از روضه‌هاى بهشت است ، هزار و هفتصد پيامبر در آن نماز گزارده‌اند . طرف راست آن رحمت و جانب چپش مكرمت است . عصاى موسى و درخت كدو و نگين و خاتم سليمان در آن است .\r\nتنور طوفان از آن جوشيده و كشتى نوح در آن ساخته شده است و آن برگزيده‌تر منطقهء بابل و مجمع پيامبران است . « 2 »\r\n( 3 ) عبد الله بن طلحهء هندى ( نهدى ) مىگويد : حضور امام صادق ( ع ) رسيدم ، نخست براى ما حديثى بيان فرمود و سپس همراه ايشان حركت كرديم و به نجف رسيديم . جايى ايستاد و نماز گزارد و سپس به پسر خود اسماعيل فرمود : برخيز و كنار مدفن سر پدرت امام حسين ( ع ) نماز بگزار . من گفتم : مگر سر آن حضرت را به شام نبرده‌اند ؟ فرمود :\r\nآرى به شام بردند ولى فلان بندهء ما آن را در ربود و آورد و اين جا به خاك سپرد . « 3 »\r\n( 4 ) امام صادق ( ع ) فرموده است ، دوست مىدارم كه مؤمن نگين انگشترش از پنج چيز باشد ، ياقوت كه از همه فاخرتر است . عقيق كه از هر نگين ديگر براى خدا و ما خالصانه‌تر است . فيروزه كه مايهء مسرت خاطر زنان و مردان مؤمن مىشود و نور چشم را تقويت مىكند و سينه را گشاده مىسازد و بر نيروى دل مىافزايد . آهن چينى هر چند خودم خوش نمىدارم كه مرتب از آن به دست كنم ولى به هنگام رويارويى با مردم شرور از به دست كردن آن بدم نمىآيد كه شر و غضب آنان را خاموش كند ولى همراه داشتن آن را دوست مىدارم ، براى اينكه ديوان سركش را پراكنده مىكند و سنگها و درهاى سپيد ناحيهء نجف . گفتم : اى سرور من ! در آنها چه فضيلتى\r\n\r\n\r\n","description":"","footnote":"\r\n( 1 ) . تفسير عياشى ، ص 146 ، ج 2 ، و به نقل از آن در بحار الانوار ، ص 386 ، ج 100 ، آمده است . م .\r\n( 2 ) . كافى ، ص 493 ، ج 3 ، و با توضيح مرحوم مجلسى در همان صفحهء بحار الانوار ، آمده است . م .\r\n( 3 ) . به نقل از فرحة الغرى ، ص 25 ، در همان جلد بحار الانوار ، ص 249 ، آمده است . م .\r\n","page_name":" 649 ","page_number":649},
  {"content":"\r\n\r\nاست ؟ فرمود : هر كس به آن بنگرد ، خداوند به هر نظر ، اجر پيامبران و صالحان را مىنويسد و اگر لطف و رحمت خداوند بر شيعيان ما نبود ، هر نگين از آن چنان گران مىشد كه به هيچ قيمت پيدا نشود ، ولى خداوند آن را براى ايشان فراوان و ارزان قرار داده است كه توانگر و مستمند ايشان بتوانند از آن نگين انگشتر بسازند .\r\n( 1 )\r\n\r\nفصلى در بيان فضيلت كربلا و تربت\r\n( 2 ) امام صادق ( ع ) فرموده است ، محل مرقد امام حسين ( ع ) از روزى كه در آن دفن شده است ، روضه‌يى از روضه‌هاى بهشت است و از آنجا اعمال زائران آن حضرت به آسمان برده مىشود و هيچ فرشته‌يى در آسمان و زمين نيست مگر اينكه از خداوند زيارت مرقد امام حسين را مسألت مىكند ، گروهى فرود مىآيند و گروهى به آسمان بازمىگردند . « 1 »\r\n( 3 ) همان حضرت فرموده‌اند : مرقد امام حسين بيست ذراع در بيست ذراع در بيست ذراع ، روضه‌يى از روضه‌هاى بهشت است . « 2 »\r\n( 4 ) امام باقر ( ع ) فرموده است ، خداوند كربلا را بيست و چهار هزار سال پيش از آنكه كعبه را بيافريند ، آفريده است و آن را پاكيزه فرمود و بر آن بركت افزوده است و پيش از آنكه خداوند خلق را بيافريند ، آن را قرار داده است و همواره چنين خواهد بود و خداوند آن را در بهشت هم بهترين زمين‌ها قرار داده است . « 3 »\r\nهمان حضرت فرموده است ، نماز واجب كنار مرقد امام حسين معادل با حج ، و نماز مستحبى معادل با عمره است . « 4 »\r\n( 5 ) و فرموده است ، در خاك مرقد امام حسين ( ع ) شفاى هر درد است و آن داروى بزرگ است . « 5 »\r\n( 6 ) باز همان حضرت فرموده است ، كام نوزادان خود را با تربت امام حسين ( ع )\r\n\r\n\r\n","description":"","footnote":"\r\n( 1 ) . به نقل از كتابهاى مختلف در بحار الانوار ، ص 110 ، ج 101 ، آمده است . م .\r\n( 2 ) . به نقل از تهذيب طوسى ، ص 72 ، ج 6 ، و منابع ديگر در صفحهء 111 همان كتاب آمده است . م .\r\n( 3 ) . به نقل از كامل الزيارات با اندكى افزونى در آخر روايت و از منابع ديگر در همان جلد بحار الانوار ، ص 107 ، آمده است . م .\r\n( 4 ) . كامل الزيارات ، ص 251 . م .\r\n( 5 ) . همان كتاب ، ص 275 . م .\r\n","page_name":" 650 ","page_number":650},
  {"content":"\r\n\r\nبرداريد كه امان از هر درد است . « 1 »\r\n( 1 ) و فرموده است تربت مرقد امام حسين ( ع ) از كنار مرقد تا هفتاد ذراع است . « 2 »\r\n( 2 ) امام كاظم ( ع ) فرموده است ، شيعيان ما از چهار چيز بىنياز نيستند ، حصيرى كه بر آن نماز بگزارند و انگشترى كه در دست كنند و مسواكى كه با آن مسواك كنند و تسبيح از تربت سيد الشهداء ( ع ) كه داراى سى و سه دانه باشد ، هر گاه با آن ذكر بگويند خداوند برايشان در قبال هر دانهء آن چهار حسنه مىنويسد و هر گاه بدون اينكه ذكر بگويند ، با آن تسبيح بازى كنند ، خداوند براى آنان بيست حسنه مرقوم مىدارد . « 3 »\r\n( 3 )\r\n\r\nمجلس شصت و هشتم در ذكر چگونگى آفرينش آدمى\r\n( 4 ) خداوند متعال در آيات دوازدهم تا پانزدهم سورهء مؤمنون چنين فرموده است .\r\n( 5 ) « و همانا آفريديم انسان را از خلاصه‌يى از گل ، پس گردانيديم او را نطفه در قرار گاهى استوار » تا آنجا كه مىفرمايد « و همانا به تحقيق شما پس از آن مردگانيد و سپس روز قيامت شما مبعوث و برانگيخته مىشويد . »\r\n( 6 ) و خداوند متعال در آيهء پنجم سورهء بيست و دوم ( حج ) فرموده است « اوست آنكه شما را آفريده است از خاك و سپس از نطفه . . . . تا آنجا كه مىفرمايد و برخى از شما باز مىگردد به سوى فرو مايه‌ترين عمرها . »\r\n( 7 ) و در آيهء چهاردهم سورهء نوح مىفرمايد « و همانا شما را گوناگون آفريده است . »\r\n( 8 ) و در آيهء دوم سورهء دهر ( انسان ) مىفرمايد « همانا كه ما آدمى را از نطفهء آميخته با هم آفريديم كه بيازماييم او را شنواى بينا . »\r\n( 9 ) روايت شده است كه نطفه چهل روز در رحم به صورت نطفه باقى مىماند و سپس چهل روز به صورت علقه است . پس از آن چهل روز به صورت مضغه است ، سپس چهل روز به صورت گوشت و استخوان در مىآيد . پس از آن در مدت بيست\r\n\r\n\r\n","description":"","footnote":"\r\n( 1 ) . همان كتاب ، ص 278 . م .\r\n( 2 ) . همان كتاب ، ص 279 . م .\r\n( 3 ) . تهذيب الاحكام ، شيخ طوسى ، ص 75 ، ج 6 . م .\r\n","page_name":" 651 ","page_number":651},
  {"content":"\r\n\r\nروز روح به آن دميده مىشود و اين شش ماه است . « 1 »\r\n( 1 ) امام صادق ( ع ) فرموده است ، ميان سلمان ( رضي الله عنه ) و مردى بگو و مگو شد .\r\nآن مرد براى تحقير سلمان گفت : اى سلمان تو كيستى ؟ سلمان گفت : آغاز آفرينش من و تو نطفه‌يى چركين بوده و انجام من و تو مردارى بوناك است و چون روز قيامت فرا رسد و ترازوها را بنهند ، آن كس كه ترازويش سبك باشد ، فرومايه و پست است .\r\n( 2 ) امير المؤمنين على ( ع ) فرموده است ، اى بيچاره و درمانده آدمى زاده كه مرگش پوشيده و بيماريها و دردهايش نهان است . و كردارش در نامهء عملش جمع و حفظ مىشود . پشه آزارش مىدهد و از قطره‌يى آب كه در گلويش بگيرد ، كشته مىشود و عرق بدنش او را بوناك مىسازد . آدمى زاده را با فخر چه كار است ، آغازش نطفه و پايانش مردار است . نه مىتواند خود را روزى دهد و نه مىتواند مرگ خويش را از خود براند . « 2 »\r\n( 3 ) پيامبر ( ص ) فرموده‌اند : هر كس چهل سال در اسلام عمر كند ، از انواع بلا عافيت مىيابد و چون پنجاه سال عمر كند ، حسابش بر او آسان مىشود و چون شصت سال عمر كند ، بازگشت به سوى آنچه كه خداوند دوست دارد و خشنود مىشود نصيب او مىگردد و چون هفتاد سال عمر كند ، خدا و ساكنان آسمانها دوستش مىدارند و اگر هشتاد سال عمر كند ، خداوند حسناتش را مىپذيرد و خطاهايش را مىبخشد و اگر نود سال عمر كند ، خداوند گناهان گذشته و آينده‌اش را مىبخشد و به او عنوان اسير خداوند در زمين داده مىشود و براى اهل خانهء خود شفاعت مىكند و شفاعتش پذيرفته مىشود . « 3 »\r\n( 4 ) شاعر چنين سروده است :\r\n« هر سالخورده و هر دنيا دارى ناچار روزى به سوى نيستى مىرود ، و پس از كوشش‌ها پوسيده و كهنه مىشود و فقط خداوند مقدس ذو الجلال باقى مىماند . »\r\n\r\n\r\n","description":"","footnote":"\r\n( 1 ) . در تفسير ابو الفتوح رازى ، ص 72 ، ج 8 هم اين روايت آمده است . م .\r\n( 2 ) . بخشى از اين گفتار على ( ع ) در شرح نهج البلاغهء ابن ابى الحديد ، ذيل حكمت شمارهء 424 و بخشى ديگر از آن در صفحهء 150 همان جلد كتاب مذكور و ذيل حكمت شمارهء 459 آمده است . م .\r\n( 3 ) . خصال ، صدوق ، ص 323 ، ج 2 ، ذيل شمارهء پانزده ، همراه با ترجمهء آقاى كمره‌يى ، اين روايت همراه چند روايت ديگر كه نظير آن است ، آمده است . م .\r\n","page_name":" 652 ","page_number":652},
  {"content":"\r\n\r\n( 1 )\r\n\r\nمجلس شصت و نهم در شناخت قلب\r\n( 2 ) خداوند متعال در آيهء يك صد و چهل و يكم سورهء چهارم فرموده است كه از جمله صفات منافقان اين است كه « براى مردم ريا كارى مىكنند و ياد نمىكنند خدا را مگر اندكى . »\r\nو معنى آن چنين است كه آنچه براى خدا نباشد ، جز اندك نيست .\r\n( 3 ) و خداوند در آيهء يك صد و دهم سورهء كهف فرموده است « پس هر كس آرزو مىدارد ديدار پروردگارش را ، همانا كار نيكو و پسنديده انجام دهد و در پرستش و عبادت خداى خود هيچ كس را شريك و انباز نگيرد . » ، ابن عباس در اين باره گفته است : يعنى هر كس ديدن پاداش خدا را اميد دارد ، كار پسنديده انجام دهد و در عبادت پروردگار خود براى هيچ كس ريا كارى نكند . « 1 » و در آيات دوم و سوم سورهء سى و نهم فرموده است « پس بپرست خدا را در حالى كه دين خود را براى او خالص كرده باشى و همانا كه دين خالص براى خداوند است . » و در آيهء چهاردهم سورهء چهلم فرموده است « پس بخوانيد خدا را در حالى كه خالص‌كنندگان دين براى او باشيد و اگر چه ناخوش دارند كافران . » و در آيهء پنجم از سورهء نود و هشتم مىفرمايد « و فرمان داده نشدند مگر آنكه خدا را پرستش كنند در حالى كه خالص دارندگان دين براى او باشند و نماز را بر پاى دارند و زكات را بپردازند و اين است آيين راست . » « 2 »\r\n( 4 ) پيامبر ( ص ) فرموده‌اند : در آدمى پاره گوشتى است كه اگر آن درست و سلامت باشد ، ديگر اعضاى بدن با آن سالمند و چون آن پاره گوشت دردمند و فاسد شود ، ديگر اعضاى بدن تباه مىشود و آن قلب است . « 3 »\r\n( 5 ) و همان حضرت فرموده‌اند : اى على ! سه چيز موجب قساوت قلب است .\r\nشنيدن سخن ياوه ، در طلب شكار رفتن و به درگاه پادشاهان و دولتمردان رفتن . « 4 »\r\n( 6 ) و پيامبر ( ص ) فرموده‌اند : چهار چيز قلب را تباه مىكند و در آن نفاق را\r\n\r\n\r\n","description":"","footnote":"\r\n( 1 ) . اين معنى در تفسير مجمع البيان طبرسى ، ص 499 ، ج 5 و 6 ، چاپ بيروت ، آمده است . م .\r\n( 2 ) . براى اطلاع بيشتر از آيات ديگر به بحث اخلاص در كتابهاى اخلاق و مثلا محجة البيضاء ، ص 125 ، ج 8 ، مراجعه فرماييد . م .\r\n( 3 ) . در نهايه ، ابن اثير ، ص 339 ، ج 4 ، و مشكاة الانوار ، طبرسى ، ص 255 ، آمده است . م .\r\n( 4 ) . در خصال ، صدوق ، ص 141 ، ج 1 ، ذيل شمارهء 101 ، آمده است . م .\r\n","page_name":" 653 ","page_number":653},
  {"content":"\r\n\r\nمىروياند ، همچنان كه آب گياه را مىروياند و پرورش مىدهد ، شنيدن سخن ياوه ، بد زبانى ، پيوستگى به درگاه قدرتمند و شكار كردن . « 1 »\r\n( 1 ) و همان حضرت فرموده‌اند : چهار چيز قلب را مىميراند ، گناه بر گناه و بسيارى مشورت با زنان يعنى بسيار گفتگو كردن با آنان ، ستيز و مجادله كردن با نادان - كه سخنى تو مىگويى و سخنى او مىگويد و هرگز به سوى خير بر نمىگردد - و همنشينى با مردگان . گفته شد : اى رسول خدا ! مردگان چه كسانى هستند ؟ فرمودند : هر توانگر خوش گذران . « 2 »\r\n( 2 ) و فرموده‌اند : از نشانه‌هاى شقاوت ، خشكى چشم و سنگينى دل و آزمندى در طلب روزى و اصرارورزيدن بر گناه است .\r\n( 3 ) امير المؤمنين على ( ع ) فرموده‌اند : اين دلها افسرده و ملول مىشود ، همچنان كه بدنها خسته مىشود و همانا دل‌ها را روى كردن و پشت كردنى است ، هر گاه روى آورد آن را به انجام كارهاى مستحب هم واداريد و هر گاه پشت كرد ، فقط به انجام كارهاى واجب واداريد و به همان اكتفاء كنيد . « 3 »\r\n( 4 ) امام باقر فرموده است ، هيچ چيزى براى دل تباه‌كننده‌تر از خطا و گناه نيست ، دل با خطا مىآميزد و سرانجام گناه بر آن چيره مىشود و پايين آن را بالا و بالاى آن را پايين مىكند . « 4 »\r\n( 5 ) پيامبر فرموده‌اند : مؤمن هر گاه مرتكب گناهى مىشود ، نقطهء سياهى در دلش پديد مىآيد . اگر توبه و استغفار كند و از گناه دست بدارد ، آن نقطه از ميان مىرود و قلبش صيقل مىخورد و اگر بر گناه بيفزايد ، آن نقطه هم افزوده مىشود و اين همان زنگى است كه خداوند در كتاب خود آن را ياد كرده و فرموده است « نه چنين است كه آنچه كسب كرده‌اند بر دلهايشان زنگار بسته است . « 5 » »\r\n( 6 ) و فرموده‌اند : هر كارى را حق و حقيقتى است و هيچ بنده به حقيقت اخلاص نمىرسد مگر اينكه دوست نداشته باشد كه در هيچ كارى كه براى خدا انجام مىدهد\r\n\r\n\r\n","description":"","footnote":"\r\n( 1 ) . روايت در خصال صدوق ، ص 214 ، ج 5 ، همراه با ترجمهء آقاى كمره‌يى آمده است . م .\r\n( 2 ) . روايت در خصال صدوق ، ص 214 ، ج 5 ، همراه با ترجمهء آقاى كمره‌يى آمده است . م .\r\n( 3 ) . در دو حكمت از حكمتهاى امير المؤمنين على ( ع ) در صفحات 1117 و 1221 نهج البلاغه ، چاپ آقاى فيض الاسلام ، آمده است . م .\r\n( 4 ) . به نقل از محاسن برقى در مشكاة الانوار طبرسى ، ص 255 ، آمده است . م .\r\n( 5 ) . در تفسير مجمع البيان طبرسى ، ص 453 ، ج 9 و 10 ، چاپ بيروت ، آمده است . م .\r\n","page_name":" 654 ","page_number":654},
  {"content":"\r\n\r\nاو را بستايند .\r\n( 1 ) و فرموده است ، چون روز قيامت شود ، سروشى چنان ندا مىدهد كه تمام مردم مىشنوند و مىگويد : آنانى كه بندگان را مىپرستيدند كجايند ؟ برخيزيد و پاداش خود را از كسانى كه براى آنان عمل كرديد بگيريد كه من هيچ عملى را كه چيزى از دنيا و مردم دنيا با آن آميخته باشد ، نمىپذيرم . « 1 »\r\n( 2 ) و بدان كه قلب شريف‌ترين اعضاى بدن است ، زيرا سرچشمهء عقل و كان دانش و خردمندتر عضو بدن است . گنجينهء شناخت است و منظر خداوند سبحان است و آن براى تمام بدن چون امير و فرمانده است و سالارى است كه صلاح آن را اثرى شايان و فساد آن را زيان فراوان است . اگر آن نيكو باشد ، جسم نيكو است و اگر آن تباه شود ، همهء بدن تباه مىشود . همچنان كه در اين باره روايت هم نقل شده است ، ولى همين دل با همهء شرف و فضيلتى كه دارد از هر سو به آفات و عيبهايى محاط و پيچيده است و هر چيز كه عزيزتر و گرانبهاتر باشد و سودش افزون باشد ، آفات و دشمنانش هم بيشترند . گفته شده است دل‌ها پنج نوع است ، دلى كه آن را گسترده‌اند و گشاده است و آن دل مؤمن است و دلى كه بر يك سو نهاده و دور انداخته است و آن دل كافر است و دلى كه آن را كشته و سر بريده‌اند و آن دل منافق است و دلى كه خسته و زخمى است و آن دل گنهكار است و قلبى كه صيقل پذيرفته است و آن دل توبه‌كننده است .\r\n( 3 ) يكى از دانشمندان گفته است ، دلى پاكيزه در جامه‌اى به ظاهر چركين براى من دوست داشتنىتر از دلى چركين است در جامه‌اى ( پيكرى ) آراسته .\r\nو گفته شده است ، رقيق‌ترين دل‌ها كم‌گناه‌ترين آنهاست .\r\n( 4 ) مردى گفته است ، اگر به من بگويند عجيب‌ترين چيزها چيست ؟ مىگويم : دل شخصى كه خدا را بشناسد و سپس گناه و از فرمان او سرپيچى كند .\r\n( 5 ) و گفته شده است ، چون آخرت در دلى جايگزين باشد ، دنيا بر آن ترحم مىكند و اگر دنيا در دلى باشد ، آخرت بر آن نمىنگرد و رحمتى نمىآورد كه آخرت كريم و بزرگوار و دنيا پست و فرومايه است . و گفته شده است ، چون بدن دردمند شود ، هيچ خوراك و آشاميدنى و هيچ خواب و راحتى آن را گوارا نيست . دل هم اگر به محبت دنيا وابسته شود ، پندها و اندرزها بر آن گوارا نيست . و گفته شده است ، مخلص راستين آن كسى است كه نيكويىهاى خود را پوشيده مىدارد همچنان كه معايب خود را .\r\n\r\n\r\n","description":"","footnote":"\r\n( 1 ) . از همين كتاب در مشكاة الانوار طبرسى ، ص 312 ، آمده است . م .\r\n","page_name":" 655 ","page_number":655},
  {"content":"\r\n\r\n( 1 ) و گفته شده است ، چون بنده به خداوند متعال روى آورد ، خداوند دلهاى بندگانش را متوجه او مىكند .\r\n( 2 ) و گفته شده است ، اى آدمى زاده ! آزرم نمىكنى كه همچون فروتنان و بندگان سخن مىگويى و همچون جباران و سركشان سطوت دارى و كردارت ، كردار منافقان است و با لباس عابدان خود را آراسته مىكنى و به ظاهر همچون متواضعان ، تواضع مىكنى و در عين حال با گوشهء چشم چنان مىنگرى ، چون نگريستن غارت برندگان .\r\nاين‌ها كه در تو هست ، صفات مخلصان نيست . بنگر كه در روز قيامت با كدام گروه خواهى بود ؟ ( 3 ) بار ديگر كسى خطاب به نفس خود چنين گفته است ، اى نفس ! گفتارى چون گفتار زاهدان و رفتارى چون رفتار منافقان دارى و با اين حال طمع در بهشت مىبندى ؟\r\nهيهات ! كه براى بهشت گروههاى ديگرى هستند و آنان را كردارى به جز كردار تو است .\r\n( 4 ) و روايت شده است كه امام صادق ( ع ) فراوان اين دو بيت را مىخواند :\r\n« نشانهء شاهراه براى هر كس كه آن را بخواهد ، آشكار است ولى دلها را مى - بينم كه گويى از آن شاهراه در كورى هستند . همانا شگفت مىكنم از آن كس كه هلاك مىشود در حالى كه نجات او موجود است و همانا از آن كس كه نجات هم مىيابد تعجب مىكنم . » « 1 »\r\n( 5 ) شاعرى ديگر گفته است :\r\n« مرا چه مىشود كه بر خطاى خود زارى نمىكنم و حال آنكه با خطاى خود با جبار آسمان مبارزه كرده‌ام ( رويا روى شده‌ام ) ، با آنكه كتاب خدا را خواندم ، باز از بدبختى و بد انديشى عصيان ورزيدم ، و چگونه ممكن است رهايى يابم و حال آنكه خداى من فرموده است اى رياكاران ! به سوى دوزخ و آتش‌ها برويد و خداوند خواهد فرمود ، اين بنده آشكارا مرا معصيت مىكرد و اكنون مىپندارد از دوستان و دوستداران من است . او كردارهايش را براى بندگان انجام مىداد و مرا\r\n\r\n\r\n","description":"","footnote":"\r\n( 1 ) . در صفحهء 274 جلد 4 مناقب ابن شهر آشوب ، دانشمند قرن ششم و شاگرد فتال ، اين دو بيت و چند بيت ديگر به خود امام صادق ( ع ) نسبت داده شده است . و در بحار الانوار ، صفحات 24 تا 26 جلد 47 ، چاپ جديد هم ابيات ديگرى از همين منبع آمده است . م .\r\n","page_name":" 656 ","page_number":656},
  {"content":"\r\n\r\nاراده نمىكرد و در معنى كسى ديگرى غير از مرا اراده مىكرد . »\r\n( 1 )\r\n\r\nمجلس هفتادم در محبت خدا و دوست و دشمن داشتن در راه خدا\r\n( 2 ) خداوند در آيهء يك صد و شصت و يكم سورهء دوم فرموده است « و كسانى كه ايمان آورده‌اند ، سخت‌ترند در دوست داشتن براى خدا . »\r\n( 3 ) و خداوند متعال در آيهء بيست و هشتم سورهء آل عمران فرموده است « نبايد گروندگان كافران را به جاى مؤمنان به دوستى بگيرند و هر كس اين كار را بكند ، از خداوند در چيزى نيست مگر آنكه بپرهيزيد از ايشان پرهيز كردنى ( از ايشان در تقيه باشيد ) . »\r\n( 4 ) و در آيهء پنجاه و هفتم سورهء پنجم ( مائده ) فرموده است « اى آن كسان كه گرويديد ، يهوديان و مسيحيان را دوستان خود مگيريد . برخى از ايشان دوستان برخى ديگرند و هر كس از شما ايشان را دوست بگيرد ، همانا او از ايشان است . همانا و بدرستى كه خداوند قوم ستمگران را هدايت نمىكند . » و در آيهء بيست و سوم سورهء نهم ( توبه ) فرموده است « اى كسانى كه ايمان آورده‌ايد . پدران و برادرانتان را در صورتى كه كفر را بر ايمان برگزيده‌اند ، دوستان خود مگيريد . »\r\n( 5 ) و در آيهء 23 سورهء پنجاه و هشتم ( مجادله ) فرموده است « نيابى گروهى را كه ايمان آورده‌اند به خدا و روز قيامت كه دوست بدارند كسى را كه مخالفت و ستيزه كرده است با خدا و رسولش ، هر چند پدران يا پسران يا برادرانشان باشند . »\r\n( 6 ) و در آيهء اول سورهء شصت و يكم ( ممتحنه ) چنين فرموده است « اى كسانى كه ايمان آورده‌ايد دشمن من و دشمن خودتان را دوست مگيريد . »\r\n( 7 ) و در آيهء پنجاه و نهم سورهء پنجم ( مائده ) فرموده است « اى كسانى كه ايمان آورده‌ايد هر كس از شما از دينش برگردد ، زود باشد كه خداوند گروهى را بياورد كه آنان را دوست مىدارد و آنان هم خدا را دوست مىدارند . » تا آنجا كه فرموده است « همانا حزب خدا غالبانند . »\r\n( 8 ) و خداوند متعال در آيهء 67 سورهء چهل و سوم فرموده است « دوستان در آن روز برخى دشمن برخى هستند مگر پرهيزگاران . »\r\n( 9 ) امام صادق ( ع ) فرموده است ، مگر دين چيزى جز محبت و دوست داشتن است ؟ خداوند متعال مىفرمايد « اگر شما خدا را دوست داريد ، از من پيروى كنيد تا\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nخدايتان دوست بدارد . « 1 » »\r\n( 1 ) همان حضرت فرموده است ، مردم خدا را با سه حالت پرستش مىكنند ، طبقه‌يى او را با آرزو و رغبت در پاداش مىپرستند كه اين پرستش آزمندان است و طمع شمرده مىشود . گروهى ديگر از بيم آتش و دوزخ او را مىپرستند ، اين هم پرستشى چون پرستش بردگان و آميخته با بيم است . ولى من خدا را به سبب محبت به او مىپرستم و اين پرستش افراد گرامى و موجب زينهارى و امان است . زيرا خداوند متعال مىفرمايد « و آنان امروز از بيم در امانند . » ( بخشى از آيهء نود و يكم سورهء بيست و هفتم ) ( 2 ) و نيز خداوند متعال مىفرمايد « اگر شما خدا را دوست داريد ، از من پيروى كنيد تا خدايتان دوست بدارد و گناهان شما را براى شما ببخشايد . » ( بخشى از آيهء سى و يكم سورهء سوم ) ، و هر كس به خداوند محبت بورزد ، خداوند به او محبت مىورزد و هر كس كه خداى عز و جل به او محبت ورزد ، از كسانى است كه در امان و زينهارى است . « 2 »\r\n( 3 ) همان حضرت فرموده است ، زنى از جن بنام عفراء به حضور پيامبر ( ص ) مىآمد و سخنان ايشان را مىشنيد و سپس نزد جنيان صالح و نيكوكار مىرفت و آنان بدست او مسلمان مىشدند . چند روزى نيامد ، پيامبر ( ص ) از جبريل ( ع ) در بارهء او پرسيدند ، گفت : به ديدار يكى از خواهران خود رفته است كه او را براى خدا دوست مىدارد .\r\nپيامبر فرمودند : خوشا به حال كسانى كه يك ديگر را براى خدا و در راه خدا دوست مىدارند . بدرستى كه خداوند متعال در بهشت ستونى از ياقوت سرخ برافراشته كه بر آن هفتاد هزار كاخ و در هر كاخ هفتاد هزار غرفه است كه آنها را براى كسانى كه در راه خدا يك ديگر را دوست دارند و زيارت مىكنند ، آفريده است .\r\n( 4 ) رسول خدا ( ص ) روزى به يكى از ياران خود فرمود : اى بندهء خدا ! در راه خدا دوست بدار و در راه خدا دشمن بدار و در راه خدا مهرورزى كن و براى خدا بىمهرى كن كه دوستى و ولايت خدا جز با اين بدست نمىآيد و هيچ كس مزهء ايمان\r\n\r\n\r\n","description":"","footnote":"\r\n( 1 ) . نظير اين روايت با توضيحى در آغاز آن ، ذيل شمارهء 5 در اصول كافى مترجم ، ص 190 ، ج 3 ، آمده است . و به نقل از محاسن برقى ، در مشكاة الانوار طبرسى ، ص 120 ، از حضرت باقر نقل شده است . م .\r\n( 2 ) . اين روايت در خصال صدوق ، ص 187 ، ج 1 ، همراه با ترجمهء آقاى كمره‌يى آمده است . م .\r\n","page_name":" 658 ","page_number":658},
  {"content":"\r\n\r\nرا بدون اين كار نمىچشد ، هر چند نماز و روزه‌اش بسيار باشد و حال آنكه برادرىها و دوستىهاى مردم در اين روزگار شما بيشتر بر پايهء دنياست . براى آن يك ديگر را دوست دارند يا نسبت به يك ديگر كينه مىورزند و اين براى آنان در پيشگاه خداوند كارى نمىسازد . آن مرد گفت : چگونه بدانم كه در راه خدا دوست مىدارم و كينه مىورزم و ولى و دوست خداوند كيست كه او را دوست بدارم و دشمن خداوند كيست كه از او دورى و با او ستيز كنم ؟ پيامبر ( ص ) براى او به على ( ع ) اشاره كردند و فرمودند آيا اين را مىبينى ؟ گفت : آرى ، فرمودند : دوستدار اين مرد دوست خداست ، او را دوست بدار و دشمن اين مرد دشمن خداست ، او را دشمن بدار . و اين مرد را دوست بدار ، هر چند پدر و پسرت را بكشد و دشمن اين را دشمن بدار ، هر چند پدر يا پسرت باشد . « 1 »\r\n( 1 ) امام صادق ( ع ) فرموده است ، هر كس با كسى كه عيب ما را مىگويد ، همنشينى كند يا كسى را كه از ما بريده است ، مدح گويد يا با كسى كه حقوق ما را قطع كرده است ، پيوستگى داشته باشد ، يا از كسى كه با ما پيوسته است ، بگسلد يا دشمن ما را دوست و دوست ما را دشمن بدارد ، به كسى كه فاتحة الكتاب و قرآن عظيم را نازل فرموده است ، كافر شده است . « 2 »\r\n( 2 ) على ( ع ) فرموده است ، براى انسان مؤمن سه دوست است ، دوستى كه مىگويد در حال زندگى و مرگ همراه تو هستم و آن عمل شخص است و دوستى كه مىگويد من همراه تو هستم تا هنگامى كه بميرى و آن مال شخص است و چون مرد ، آن مال از وارثانش مىشود و دوستى كه مىگويد من تا كنار گورت با تو هستم و سپس رهايت مىكنم و آن فرزند اوست . پيامبر ( ص ) فرموده‌اند : هر كس ما را دوست بدارد ، روز قيامت همراه ما خواهد بود و اگر انسان سنگى را دوست داشته باشد ، خدايش با آن محشور مىفرمايد . « 3 »\r\n( 3 ) امام صادق ( ع ) فرموده است ، از محكم‌ترين دستگيره‌هاى ايمان اين است كه در راه خدا دوستى كنى و كينه‌ورزى و در راه و براى خدا بخشش كنى و نكنى و هر\r\n\r\n\r\n","description":"","footnote":"\r\n( 1 ) . به نقل از تفسير امام عسكرى ( ع ) و معانى الاخبار و عيون اخبار الرضا و علل الشرائع صدوق ( رضي الله عنه ) ، در بحار الانوار ، ص 54 ، ج 27 ، آمده است . م .\r\n( 2 ) . به نقل از امالى صدوق ، صفحات 35 و 34 ، در بحار الانوار ، ص 53 ، ج 27 ، آمده است . م .\r\n( 3 ) . نظير اين روايت در همان جلد بحار الانوار ، صفحات 79 و 95 ، آمده است . م .\r\n","page_name":" 659 ","page_number":659},
  {"content":"\r\n\r\nكس كافرى را دوست بدارد ، خدا را دشمن داشته و هر كس كافرى را دشمن بدارد ، خدا را دوست مىدارد كه دوست دشمن خدا ، دشمن خداوند است . « 1 »\r\n( 1 ) پيامبر ( ص ) فرموده‌اند : سه چيز است كه در هر كس باشد مزهء ايمان را مىيابد ، كسى كه خدا و رسولش در نظرش از هر چيز ديگر محبوب‌تر باشد و هر كس كه مرگ را دوست مىدارد فقط در راه خدا دوست بدارد و آن كس كه افتادن در آتش در اين جهان براى او محبوب‌تر از آن است كه به كفر برگردد ، پس از آنكه خدايش از آن نجات داده است . « 2 »\r\n( 2 ) همان حضرت فرموده‌اند : سوگند به كسى كه جان من در دست اوست ، هرگز وارد بهشت نمىشويد تا آنكه ايمان بياوريد و ايمان نخواهيد آورد تا آنكه محبت بورزيد ، آيا شما را به كارى راهنمايى كنم كه چون آن را انجام دهيد ، مهرورزى كرده‌ايد ؟\r\nميان خود سلام دادن را آشكار كنيد و فرموده است هنگامى كه مردم تظاهر به علم كنند و عمل را ضايع سازند و زبانى اظهار محبت و در دل كينه‌توزى كنند و قطع صلهء رحم كنند ، در آن حال خدايشان لعنت و كر و كورشان مىفرمايد . « 3 »\r\n( 3 ) شاعرى چنين سروده و امام صادق ( ع ) هم به آن تمثل مىجسته است . « خدا را عصيان مىكنى و حال آنكه تظاهر به دوستى او مىنمايى ، سوگند به جان خودت كه اين در كارها عجيب است . اگر محبت تو صادق باشد ، او را فرمانبردارى ، زيرا دوستدار ، مطيع كسى است كه او را دوست مىدارد . » « 4 »\r\n« تو را در دل خود همسخن خويش قرار دادم و هر كس مىخواهد با من نشيند ، تن من با او خواهد بود ، ( من خود ميان جمع و دلم جاى ديگر است ) تن من ، انيس و همنشين من است . ولى انيس واقعى من در روانم ، حبيب دل من است . » « 5 »\r\n\r\n\r\n","description":"","footnote":"\r\n( 1 ) . در اصول كافى مترجم ، ص 189 ، ج 3 ، آمده است . م .\r\n( 2 ) . در مشكاة الانوار طبرسى ، ص 123 هم آمده است . م .\r\n( 3 ) . در مشكاة الانوار طبرسى ، ص 123 هم آمده است . م .\r\n( 4 ) . اين دو بيت هم در مناقب ابن شهر آشوب ، ص 275 ، ج 4 ، و به نقل از آن در بحار الانوار ، ص 24 ، ج 47 ، به حضرت صادق ( ع ) نسبت داده شده است و ظاهرا حق با فتال است كه مىگويد ، امام صادق ( ع ) به آن تمثل جسته‌اند و در مصباح الهداية ، ص 409 اين دو بيت را از رابعهء عدويه دانسته است . م .\r\n( 5 ) . اين دو بيت لطيف هم از رابعهء عدويه است و در مصباح الهداية ، عز الدين محمود كاشى ، ص 262 و 423 ، چاپ استاد فقيد جلال الدين همايى ، با ذكر اين نكته كه از رابعه است ، آمده است و براى اطلاع از شرح حال رابعه به حاشيهء مرحوم همايى در صفحات 262 و 263 همان كتاب مراجعه فرماييد . م .\r\n","page_name":" 660 ","page_number":660},
  {"content":"\r\n\r\n( 1 ) ديگرى سروده است :\r\n« نفس دوستدار خدا ، نفس زبونى است و كدام دوستدار و عاشق است كه زبون نباشد و چون نفس دوستدار به پروردگارش پيوسته شود ، محال است كه چيز ديگرى را به جاى او بخواهد . »\r\n( 2 ) و سروده شده است :\r\n« به من مىگويند تو را به خدا سوگند آيا عاشقى ؟ مىگويم مگر يك روز بوده است كه از عشق خالى باشم ؟ ! از جام عشق در گهواره جرعه‌يى نوشيدم كه شيرينى آن همچنان در سينه و گلوى من پايدار است . »\r\n( 3 ) ديگرى سروده است :\r\n« بر حذر باش كه با احمق دوستى كنى كه احمق همچون جامهء پوسيده است ، هر گاه يك جاى آن را وصله زنى ، همين كه باد حركتش دهد ، جاى ديگرش دريده مىشود .\r\nو همچون شكاف بزرگ در شيشه است و آيا ديده‌اى شكاف و شكستگى شيشه به هم بر آيد ؟ يا چون خر چموشى است كه اگر سيرش كنى به مردم لگد مىپراند و چون گرسنه شود ، عرعر مىكند . يا چون بردهء بد كاره است كه اگر گرسنه‌اش دارى از همسايه دزدى مىكند و چون سير شود ، تبهكارى مىكند . »\r\n( 4 )\r\n\r\nمجلس هفتاد و يكم در تشويق بر مخالفت با خواسته‌هاى نفسى و نفس\r\n( 5 ) خداوند متعال در آيهء سيزدهم سورهء سوم ( آل عمران ) فرموده است : « آراسته شد براى مردمان دوستى خواسته‌هاى نفسى از داشتن زنان و پسران و اموال فراوان از زر و سيم . . . . » .\r\n( 6 ) و در آيهء 53 سورهء دوازدهم ( يوسف ) فرموده است « و برى نمىدارم نفس خود را كه هر آينه نفس ، امركننده به بدى است . »\r\n( 7 ) و خداوند متعال در آيهء چهلم سورهء هفتاد و نهم ( النازعات ) فرموده است « و اما آنكه بترسد از مقام پروردگارش و باز دارد نفس را از خواهش ، همانا كه بهشت جايگاهش خواهد بود . »\r\n( 8 ) پيامبر ( ص ) فرموده‌اند : هر كس به جاى سرزنش ديگران نفس خود را سرزنش\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nو تنبيه كند ، خدايش او را از بيم روز قيامت در امان مىدارد . « 1 »\r\n( 1 ) امام سجاد ( ع ) فرموده است ، حق نفس تو بر تو اين است كه آن را به فرمانبردارى خداوند بگمارى . « 2 »\r\n( 2 ) پيامبر ( ص ) فرموده‌اند : شگفتا از مردمى كه از بيم بيمارى از خوراك پرهيز مىكنند ، چگونه از بيم آتش ، از گناه خوددارى نمىكنند . « 3 »\r\n( 3 ) امام سجاد فرموده است ، خداوند مىفرمايد ، هر گاه بندگانى كه مرا مىشناسند گناه و از فرمان من سرپيچى كنند كسى را بر آنان چيره مىسازم كه مرا نشناسد . « 4 »\r\n( 4 ) پيامبر ( ص ) فرموده‌اند : مادر حضرت سليمان به او گفت : پسركم ! از خواب فراوان شب پرهيز كن كه خوابيدن بسيار در شب ، آدمى را روز رستاخيز فقير مىدارد .\r\n( 5 ) و همان حضرت فرموده‌اند : فراوانى شوخى كردن ، آبرو را مىبرد و بسيار خنديدن ، ايمان را نابود مىسازد و بسيار دروغ گفتن ، ارج آدمى را از ميان مىبرد .\r\n( 6 ) به امام صادق ( ع ) گفته شد ، رستگار چگونه شناخته مىشود ؟ فرمود : به اينكه كردارش با گفتارش هماهنگ باشد و چنان كسى رستگار است و هر كس كردار و گفتارش هماهنگ نباشد ، ايمانش عاريتى است .\r\n( 7 ) پيامبر ( ص ) فرموده‌اند : خداوند متعال مىفرمايد كه من پروردگارم ، پروردگارى جز من نيست ، من پادشاهان ( قدرتمندان ) را آفريده‌ام و دلهاى ايشان در دست من است .\r\nهر قوم كه مرا اطاعت كنند ، دلهاى پادشاهان را بر ايشان مهربان قرار مىدهم و هر قوم كه از فرمان من سرپيچى كنند ، دلهاى پادشاهان را بر ايشان خشمگين قرار مىدهم .\r\nهر آينه خود را با دشنام دادن به قدرتمندان مشغول مداريد و به سوى خدا باز گرديد و توبه كنيد كه من دلهاى آنان را بر شما مهربان كنم . « 5 »\r\n( 8 ) پيامبر فرموده‌اند : همانا ممكن است بنده‌يى براى يك گناه از گناهانش ، صد سال در دوزخ بماند ( منتظر بماند ) و حال آنكه به زنان و برادران خود كه در بهشت باشند ، بنگرد .\r\n\r\n\r\n","description":"","footnote":"\r\n( 1 ) . با ذكر سلسله سند در ثواب الاعمال شيخ صدوق ( رضي الله عنه ) ، ص 216 ، چاپ آقاى على اكبر غفارى ، آمده است . م .\r\n( 2 ) . به نقل از رسالهء حقوق امام سجاد ( ع ) ، در محجة البيضاء ، ص 439 ، ج 3 ، آمده است . م .\r\n( 3 ) . نظير اين روايت در تحف العقول ابن شعبهء حرانى ، ص 141 ، از امير المؤمنين على ( ع ) آمده است . م .\r\n( 4 ) . الجواهر السنية ، شيخ حر عاملى ، ص 319 . م .\r\n( 5 ) . امالى ، صدوق ، ص 220 . م .\r\n","page_name":" 662 ","page_number":662},
  {"content":"\r\n\r\n( 1 ) امام صادق ( ع ) فرموده است ، هر كس براى او اندرز دهنده‌يى از دلش نباشد و بازدارنده‌يى از خواهشهاى نفسى نداشته باشد و براى او همنشينى كه راهنمايش باشد ، نباشد ، گردن در اختيار دشمن خود ( شيطان ) نهاده است .\r\n( 2 ) امير المؤمنين على ( ع ) فرموده است ، پيامبر ( ص ) گروهى را به سريه‌يى ( مأموريت جنگى ) فرستادند و چون بازگشتند ، به آنان فرمودند : خوشآمد و درود بر قومى كه جهاد كوچك را انجام دادند و جهاد بزرگ بر عهدهء ايشان باقى مانده است . گفته شد :\r\nاى رسول خدا ! جهاد بزرگ چيست ؟ فرمود : جهاد با نفس و سپس افزودند ، بهترين جهادها ، جهاد كسى است كه با نفس خود كه ميان دو پهلوى اوست پيكار كند . « 1 »\r\n( 3 ) پيامبر ( ص ) مىگويد كه خداوند متعال چنين فرموده است : هر بنده كه مرا فرمان برد او را به غير خودم وانمىگذارم و هر بنده كه مرا نافرمانى كند ، او را به خودش وامىگذارم و اهميت نمىدهم كه در كدام وادى هلاك و تباه شود . « 2 »\r\n( 4 ) امام صادق ( ع ) فرموده است ، خداوند هر كس را كه از فرمانش سرپيچى كند ، دوست نمىدارد .\r\n( 5 ) ابو ليلى مىگويد : « 3 » امام حسن مجتبى ( ع ) ما را بدرقه فرمود و چون خواستيم از ايشان جدا شويم ، گفتيم ما را پندى بفرماى . فرمود : از خداوند بترسيد و از طمع پرهيز كنيد كه طمع زنگ و زنگار مىگردد .\r\n( 6 ) امير المؤمنين على ( ع ) فرموده است ، چشمها و اشكها خشك نمىشود مگر از قساوت دلها ، و دلها با قساوت نمىشود مگر از افزونى گناهها .\r\n( 7 ) و همان حضرت به مردى فرمودند : اگر مىخواهى از آفريدگار خود فرمانبردارى نكنى ، از روزى او مخور و اگر دشمن او را دوست مىدارى از مملكت او بيرون شو و اگر به قضا و قدر او خشنود نيستى ، پروردگارى غير از او براى خود جستجو كن . بر فرض كه خداوند براى معصيت خود بيم هم نمىداد ، واجب و شايسته بود كه\r\n\r\n\r\n","description":"","footnote":"\r\n( 1 ) . به نقل از پيامبر ( ص ) ، با اندك تفاوتى در احياء علوم الدين ، غزالى ، ص 1457 ، چاپ دار الشعب ، مصر ، آمده است . م .\r\n( 2 ) . الجواهر السنية ، شيخ حر عاملى ، ص 139 . م .\r\n( 3 ) . ظاهرا منظور ابو ليلى انصارى است كه از اصحاب رسول خدا بوده و در تمام جنگهاى حضرت امير در التزام ايشان بوده است . رك . به : استيعاب ابن عبد البر ، در حاشيهء الاصابهء ابن حجر عسقلانى ، ص 170 ، ج 4 . م .\r\n","page_name":" 663 ","page_number":663},
  {"content":"\r\n\r\nبراى شكر نعمتش معصيت نشود . عقل شمشير برنده است ، خواهش نفس خود را با عقل خويش بكش .\r\n( 1 ) امام باقر ( ع ) فرموده است ، هيچ سالى كم باران‌تر از سال ديگر نيست ولى خداوند آن را هر كجا بخواهد قرار مىدهد . هر گاه قومى گناه كنند ، خداوند ميزان باران لازم آن سال ايشان را در سرزمين‌هاى ديگر و فلاتها و درياها و كوهسارها مىبرد كه خداوند حتى از عذاب سوسك در لانه‌اش غافل نيست . از زمين گناهكاران باران را باز مىدارد و راهش را به سوى محلهء غير گنهكاران مىگشايد و سپس فرمود ، اى صاحبان بينش ! عبرت بگيريد .\r\n( 2 ) در يكى از نامه‌هاى امير المؤمنين على ( ع ) چنين ديدم كه پيامبر ( ص ) فرموده‌اند :\r\nچون زناكارى بسيار شود ، مرگ‌هاى ناگهانى بسيار مىشود و چون كم فروشى و كاستن از ترازو معمول شود ، خداوند آن مردم را گرفتار كاستى و خشكسالى مىفرمايد و چون زكات پرداخت نشود ، زمين بركتهاى كشاورزى خود را باز مىگيرد و ميوه‌ها و معادن همه‌اش كاستى مىيابد . و چون در مورد احكام ستم روا دارند ، گرفتار ستم و دشمنى مىشوند و چون پيمان‌شكنى كنند ، خداوند دشمن ايشان را بر آنان چيره مىفرمايد و چون پيوند خويشى را بگسلند ، ثروت‌ها در دست بدان قرار مىگيرد و چون امر به معروف و نهى از منكر انجام ندهند و از اهل بيت گزيدهء من پيروى نكنند ، خداى اشخاص شرور ايشان را بر آنان چيره مىفرمايد و در آن حال نيكان ايشان هم كه دعا كنند ، مستجاب نمىشود . « 1 »\r\n( 3 ) و فرموده است ، در تورات چنين نوشته شده است : اى موسى ! من تو را آفريدم و برگزيدم و نيرو بخشيدم و به اطاعت از خود فرمانت دادم و تو را از معصيت نهى كردم . اگر از من فرمانبردارى كنى ، تو را بر آن كار يارى مىدهم و اگر معصيت كنى ، تو را در آن يارى نمىدهم . اى موسى ! حتى در فرمانبردارى تو مرا بر تو حق نعمت است و در معصيت تو براى من بر تو حجت است . « 2 »\r\n( 4 ) پيامبر فرموده‌اند : رسيدن به بهشت با سختىها آميخته است و رسيدن به آتش با شهوات .\r\n\r\n\r\n","description":"","footnote":"\r\n( 1 ) . تحف العقول ، ابن شعبهء حرانى ، ص 36 . م .\r\n( 2 ) . در الجواهر السنية في الاحاديث القدسيه ، شيخ حر عاملى ، ص 56 ، به نقل از توحيد صدوق ( رضي الله عنه ) ، آمده است . م .\r\n","page_name":" 664 ","page_number":664},
  {"content":"\r\n\r\n( 1 ) خداوند متعال به داود ( ع ) فرموده است ، بر من حرام است كه عالمى را كه دلش دوستدار شهوت‌هاست ، پيشوا و رهبر پرهيزكاران قرار دهم .\r\n( 2 ) پيامبر ( ص ) فرموده‌اند : هر كس دانشش بر خواستهء نفسى او چيره شود ، علمش علم نافع است و هر كس شهوت خود را زير گامهايش نهد ، شيطان از سايه‌اش مىگريزد .\r\n( 3 ) امام سجاد ( ع ) اين ابيات را فرموده است : « آنچه را كه باقى مىماند ، ويران مىكنى و آنچه را كه فانى است ، آباد مىكنى و هيچ كدامش آباد نيست . آيا انديشيده‌اى اگر مرگت ناگهانى فرا رسد و هيچ خيرى كه در پيشگاه خدا عذر خواه تو باشد بدست نياورده‌اى ، آيا فقط به اين خشنودى كه در زندگى ثروتمند و مال تو افزون باشد و حال آنكه دين تو كاسته باشد ؟ » « 1 »\r\n( 4 )\r\n\r\nمجلس هفتاد و دوم در فضيلت صبر\r\n( 5 ) خداوند در آيهء يك صد و پنجاهم سورهء بقره فرموده است « و هر آينه مىآزماييم شما را به چيزى از بيم و گرسنگى و كاستن از اموال و جانها و ميوه‌ها و مژده بده شكيبايان را . . . . . تا آنجا كه مىفرمايد و آنان ، هم ايشان راه يافتگانند . » و در آيهء يك صد و چهل و يكم از سورهء آل عمران مىفرمايد « و خداوند صابران را دوست مىدارد . »\r\n( 6 ) و در آيهء چهل و هشتم سورهء انفال مىفرمايد « و فرمان بريد خدا و رسولش را و نزاع مكنيد كه سست شويد و دولت شما از ميان برود و صبر كنيد كه خداوند همراه صابران است . »\r\n( 7 ) و در آيهء چهاردهم سورهء زمر مىفرمايد « جز اين نيست كه تمام داده مىشوند صبركنندگان پاداششان را بدون حساب . »\r\n( 8 ) امام صادق فرموده است ، در مورد دشمنان و اشخاص كافر نعمت ، شكيبا باش كه تو نمىتوانى آن كسى را كه خداوند را در مورد تو عصيان كرده است مكافاتى بهتر از آن بدهى كه در مورد او خدا را اطاعت كنى . « 2 »\r\n\r\n\r\n","description":"","footnote":"\r\n( 1 ) . اين ابيات به همت استاد محمد مهدى خرسان در پاورقى صفحات 83 تا 87 جلد 46 بحار الانوار به نقل از البداية و النهايهء ابن كثير ، ص 109 ، ج 9 ، آمده است و نسبت آن به حضرت سجاد ( ع ) قطعى نيست . م .\r\n( 2 ) . اين گفتار امام صادق ( ع ) به نقل از همين كتاب ، در مشكاة الانوار طبرسى ، ص 24 هم آمده است . م .\r\n","page_name":" 665 ","page_number":665},
  {"content":"\r\n\r\n( 1 ) امام رضا ( ع ) فرموده است ، مؤمن ، مؤمن نخواهد بود تا آنگاه كه در او سه خصلت باشد ، خصلتى از پروردگارش و خصلتى از رسولش و خصلتى از ولى خدا .\r\nآن خصلت كه از پروردگار است ، پوشيده نگهداشتن راز اوست و خداوند متعال در آيهء بيست و ششم سورهء جن فرموده است « داناى غيب و كسى را بر غيب خود آگاه نمىسازد مگر آن را كه بپسندد از پيامبرى . » و اما سنتى كه از پيامبر بايد در مؤمن باشد ، مدارى با مردم است كه خداى عز و جل پيامبرش را به مداراى با مردم فرمان داده و فرموده است « بگير عفو را و به كار نيك فرمان بده و از جاهلان اعراض كن . »\r\n( بخشى از آيهء 199 سورهء اعراف ) و اما خصلتى كه از ولى خدا بايد در مؤمن باشد ، صبر در سختى و تهيدستى است كه خداوند در بخشى از آيهء يك صد و هفتاد و هفتم سورهء بقره مىفرمايد : « و صبركنندگان در سختى و تهيدستى و هنگام كارزار . » « 1 »\r\n( 2 ) امام باقر ( ع ) فرموده است ، خداوند متعال براى يك زن ، توانايى صبر ده مرد را قرار داده است و چون باردار شود ، توان شكيبايى ده مرد ديگر بر او افزوده مىشود . « 2 »\r\n( 3 ) روايت شده است كه پسرى از عثمان بن مظعون « 3 » درگذشت . چنان اندوهگين شد كه در خانهء خود براى خويش عبادتگاهى قرار داد و در آن به عبادت پرداخت . اين خبر به اطلاع پيامبر ( ص ) رسيد . فرمودند : اى عثمان ! خداوند براى ما رهبانيت را مقرر و مرقوم نداشته است . همانا رهبانيت امت من ، جهاد در راه خداوند است . اى عثمان بن مظعون ! توجه داشته باش كه براى بهشت ، هشت در و براى دوزخ ، هفت در است . آيا خشنود نمىشوى كه چون به هر در بهشت برسى ، اين پسرت را كنار خود ببينى كه دامنت را گرفته و براى تو در پيشگاه خدايت شفاعت مىكند ؟ گفت :\r\nآرى اى رسول خدا ! ، ديگر مسلمانان گفتند : اى رسول خدا ! آيا براى ما هم در مورد عزيزان از دست رفته چنين پاداشى هست ؟ فرمودند : آرى ، براى هر كدام شما كه صبر كند و مصيبت خود را براى رضاى خدا تحمل كند .\r\n( 4 ) موسى ( ع ) عرضه داشت : پروردگارا ! پاداش كسى كه بر آزار مردم شكيبايى\r\n\r\n\r\n","description":"","footnote":"\r\n( 1 ) . در خصال ، ص 110 ، ج 1 ، و ص 205 ، ج 2 ، همراه با ترجمهء آقاى كمره‌يى آمده است . م .\r\n( 2 ) . در خصال ، ص 110 ، ج 1 ، و ص 205 ، ج 2 ، همراه با ترجمهء آقاى كمره‌يى آمده است . م .\r\n( 3 ) . جناب عثمان بن مظعون از اصحاب بسيار محترم و پارساى پيامبر ( ص ) و از مهاجران به حبشه و شركت‌كنندگان در بدر است . در شعبان سال سوم هجرت در گذشت و نخستين كس است كه در بقيع دفن شد . رحمت و بركات خدا بر او باد ! رك . به : طبقات ابن سعد ، ج 3 ، بخش 1 ، ص 288 ، . م .\r\n","page_name":" 666 ","page_number":666},
  {"content":"\r\n\r\nكند و بر دشنام شنيدن از آنان شكيبا باشد چيست ؟ فرمود : او را در ترسهاى روز قيامت به تن خويش يارى مىدهم . « 1 »\r\n( 1 ) امير المؤمنين على ( ع ) فرموده است ، صبر شجاعت و عجز آفت است . صبر دو نوع است : صبر بر آنچه خوش نيست و صبر از آنچه خوش مىدارد ، و صبر براى ايمان ، همچون سر براى پيكر است و در پيكرى كه سر نباشد ، خيرى نيست . « 2 »\r\n( 2 ) همان حضرت فرموده‌اند : پنج چيز است كه اگر در آن وارد شويد ، بر مثل آن توانا نيستيد ، هيچ بنده‌يى از چيزى جز گناه خود نترسد و از هيچ كس جز خداى خود اميد نداشته باشد . و شخص نادان از اينكه شرم نكند كه چون از چيزى كه نمىداند پرسيده شود ، آن را بياموزد . و صبر براى ايمان چون سر براى پيكر است . و كسى را كه صبر نباشد ، براى او ايمان نيست .\r\n( 3 ) پيامبر فرموده‌اند : خداوند گاهى براى بنده ، بهتر و برتر درجهء بهشت را مقرر مىفرمايد ولى عمل او به آن درجه نمىرسد و چندان در بلا و سختى مىافتد تا به آن درجه برسد .\r\n( 4 ) و فرموده‌اند : چون گرفتار مصيبتى شديد ، مصيبت مرا به ياد آوريد كه بزرگترين مصيبت است .\r\n( 5 ) و فرموده‌اند : بزرگترين پاداشها در مقابل بزرگترين بلاهاست و خداوند چون قومى را دوست بدارد آنان را گرفتار مىسازد . هر كس خشنود باشد ، خشنودى خدا براى اوست و هر كس خشمگين شود ، خشم خدا براى اوست .\r\n( 6 ) و نيز فرموده‌اند : چون گناهان بنده زياد شود و عملش چندان نباشد كه آن را بپوشاند ، خداوند او را گرفتار اندوه مىفرمايد تا گناهش را از ميان ببرد .\r\n( 7 ) گويد ، شبى چراغ پيامبر ( ص ) خاموش شد . استرجاع فرمود . (  انا للّه و انا اليه راجعون  ) گفتند : اى رسول خدا ! آيا خاموش شدن چراغ ، مصيبت است كه چنين فرموديد ؟ فرمودند : آرى ، هر چيز كه مؤمن را آزار دهد ، براى او مصيبت محسوب مىشود و برايش پاداش آن منظور مىشود .\r\n( 8 ) گفته شده است ، چون پسر اشعث بن قيس مرد ، امير المؤمنين على ( ع ) او را\r\n\r\n\r\n","description":"","footnote":"\r\n( 1 ) . به نقل از حضرت باقر در الجواهر السنية ، ص 56 ، آمده است . م .\r\n( 2 ) . بخشى از اين گفتار در نهج البلاغه ، ص 1102 ، چاپ آقاى فيض الاسلام ، آمده است . م .\r\n","page_name":" 667 ","page_number":667},
  {"content":"\r\n\r\nتسليت داد و ضمن آن فرمود : اگر اندوهگين شوى ، سزاوار است و اگر شكيبايى كنى عوض و پاداش فقدان پسرت در پيشگاه خداوند است . چون سرنوشت بر تو جارى شود ، اگر شكيبا باشى براى تو پاداش است و اگر بيتابى كنى ، سرنوشت جارى شده در حالى كه تو بزهكارى . ( ماتم ديده‌اى ) .\r\n( 1 ) شاعر گفته است ، كليد در گشايش ، صبر است و همراه هر سختى آسانى است .\r\nروزگار بر يك حال باقى نمىماند و از پى هر كار ، كارى است .\r\n( 2 ) ديگرى گفته است « بر روزگار و دست‌يازى آن شكيبا باش كه روزگار همچنان گذشته است ، گاه شادى و گاه اندوه است . نه شادى هميشگى است و نه اندوه .\r\n( 3 )\r\n\r\nمجلس هفتاد و سوم در ذكر خير خواهى و حسد\r\n( 4 ) خداوند متعال در آيهء سى و هفتم سورهء نساء فرموده است « و آرزو مكنيد آنچه را فزونى داد خداوند برخى از شما را به برخى . »\r\n( 5 ) امام صادق ( ع ) فرموده است ، چون نوح ( ع ) بيرون آمد ، ابليس پيش او آمد و گفت : بر روى زمين هيچ كس از تو بيشتر بر من منت ندارد كه بر اين تبهكاران نفرين كردى و مرا از آنان رهايى بخشيدى . اكنون دو خصلت به تو مىآموزم ، از حسد بپرهيز كه آن بر من چنين كرد و از حرص بپرهيز كه بر آدم چنان كرد . « 1 »\r\n( 6 ) همان حضرت فرموده است ، مردى كه در وجودش بخل و رشك و بيم باشد ، ايمان نياورده است و مؤمن ترسو و آزمند و بخيل نيست . « 2 »\r\n( 7 ) پيامبر فرمودند : اى على ! تو را از سه خصلت بسيار بد نهى مىكنم ، حسد و حرص و دروغ . « 3 »\r\n( 8 ) و فرموده‌اند : هر كس براى من پنج چيز را ضمانت كند ، من براى او بهشت را ضمانت مىكنم ، خير خواهى در راه خداى عز و جل و خير خواهى براى رسولش و خير خواهى براى كتاب خدا و خير خواهى براى دين خدا و خير خواهى براى جماعت مسلمانان . « 4 »\r\n\r\n\r\n","description":"","footnote":"\r\n( 1 ) . در خصال ، ص 90 ، ج 1 ، همراه با ترجمهء آقاى كمره‌يى ، آمده است و در صفحهء 130 قصص قرآن مجيد ، برگرفته از تفسير عتيق سورآبادى ، به گونهء ديگرى آمده است . م .\r\n( 2 ) . در بحار الانوار ، ص 301 ، ج 75 ، به نقل از خصال ، آمده است . م .\r\n( 3 ) . در خصال صدوق ، ص 140 ، ج 1 ، همان چاپ ، آمده است . م .\r\n( 4 ) . در خصال صدوق ، ص 265 ، ج 1 ، همان چاپ ، آمده است . م .\r\n","page_name":" 668 ","page_number":668},
  {"content":"\r\n\r\n( 1 ) و فرموده‌اند : حسود از همهء مردم داراى راحتى كمترى است .\r\n( 2 ) و فرموده‌اند : دين خيرخواهى است ، دين خير خواهى است ، دين خيرخواهى است . گفتند براى چه كسى اى رسول خدا ! فرمودند : براى خدا و رسولش و كتاب خدا و پيشوايان مسلمانان و براى همهء گروندگان .\r\n( 3 ) و نيز فرموده‌اند : رشك ، ايمان را مىخورد ، آنچنان كه آتش هيزم را مىخورد . « 1 »\r\n( 4 ) و فرموده‌اند : سرزنشى براى برادرت آشكار مكن كه خدايش بر او رحمت مىآورد و تو را گرفتار مىفرمايد . « 2 »\r\n( 5 ) و خداوند متعال به حضرت سليمان ( ع ) وحى فرمود كه تو را به هفت چيز سفارش مىكنم ، نخست اينكه بر كسى از بندگان من حسد نبرى . دوم آنكه از بندگان شايستهء من غيبت نكنى . سليمان عرضه داشت : پروردگارا ! همين دو مرا بس است .\r\n( 6 ) حضرت موسى ( ع ) مردى را كنار عرش ديد و بر او غبطه برد و از سبب قرب او پرسيد . گفته شد : نسبت به فضيلت و برترى كه خداوند به بندگان خود عنايت مىفرمود ، حسد نمىبرد . « 3 »\r\n( 7 ) و گفته شده است ، براى حسود هيچ راحتى نيست و حسود داراى اندوههاى طولانى است .\r\n( 8 ) يكى از حكيمان گفته است ، حسد نفس را ناتوان و اندوه را افزون مىكند و موجب شب‌زنده‌دارى و بىخوابى شب مىشود .\r\n( 9 ) شاعرى چنين سروده است :\r\n« به كسى كه بر من رشك مىبرد بگو ، آيا مىدانى در اين كار نسبت به چه كسى ترك ادب كرده‌اى ؟ نسبت به كار خداوند ترك ادب كرده‌اى كه به آنچه عنايت كرده است ، راضى نيستى . نتيجه‌اش اين است كه نعمت براى من افزون مىشود و تو به آنچه جستجو مىكنى نمىرسى . »\r\n( 10 ) ديگرى گفته است : « برخى از مردان تمنا مىكنند كه من بميرم و اگر بميرم راهى نيست كه در آن يكه و تنها باشم ( همگان مىميرند ) ، زندگى مخالف من ، پس از من براى من زيانى ندارد و مرگ كسانى كه پيش از من مرده‌اند ، مرا جاودانه نمىكند . به كسى كه بر خلاف آنكه در گذشته است ، مىخواهد باقى بماند بگو ، براى ديگرى ( مصيبت\r\n\r\n\r\n","description":"","footnote":"\r\n( 1 ) . اصول كافى مترجم ، ص 416 ، ج 3 م .\r\n( 2 ) . اصول كافى مترجم ، ص 63 ، ج 4 ، و منهاج الصالحين ، ص 562 . م .\r\n( 3 ) . احياء علوم الدين ، ص 1676 ، چاپ مصر . م .\r\n","page_name":" 669 ","page_number":669},
  {"content":"\r\n\r\nديگر ) آماده شو كه گويى هم اكنون خواهد بود . » « 1 »\r\n( 1 ) ديگرى سروده است :\r\n« چون مرگ به خانهء قومى فرا رود و آنان را نابود كند ، بر در خانهء ديگرى از ما فرو مىآيد . به آنان كه سرزنش مىكنند بگو از ما به خويشتن آييد . ( بيدار شويد ) به زودى آنچه را ما ديديم ، سرزنش‌كنندگان هم خواهند ديد . » « 2 »\r\n( 2 )\r\n\r\nمجلس هفتاد و چهارم در ذكر توكل\r\n( 3 ) خداوند متعال ضمن آيهء بيست و هفتم سورهء پنجم ( مائده ) فرموده است « و بر خداوند توكل كنيد ، اگر مؤمنانيد . »\r\n( 4 ) و در آيهء هشتاد و چهارم از سورهء دهم ( يونس ) فرموده است « موسى گفت ، اى قوم من ! اگر شما به خدا ايمان آورده‌ايد ، پس بر او توكل كنيد اگر منقادان هستيد . »\r\n( 5 ) و در آيهء شصت و هفتم سورهء دوازدهم ( يوسف ) فرموده است « يعقوب گفت : اى پسران من ! از يك دروازه وارد مشويد و از دروازه‌هاى مختلف وارد شويد و من كفايت نمىكنم شما را از خداوند در چيزى ، فرمانى نيست مگر براى خدا ، بر او توكل كردم و همانا بر او توكل مىكنند توكّل‌كنندگان . »\r\n( 6 ) و در آيهء سيزدهم سورهء چهاردهم ( ابراهيم ) فرموده است « پيامبران ايشان به آنان گفتند همانا كه ما هم بشرى مانند شماييم ولى خداوند بر هر يك از بندگان خويش كه بخواهد منت مىگزارد و نشايد ما را كه بياوريم به شما محبتى مگر به فرمان خداوند و بايد كه متوكلان بر خداوند توكل كنند . » و در آيهء بعد همان سوره فرموده است « و چيست ما را كه توكل نكنيم بر خدا و حال آنكه هدايت فرموده است ما را به راههاى ما و هر آينه صبر خواهم كرد بر آنچه كه ما را آزار دهيد و همانا بايد بر خدا\r\n\r\n\r\n","description":"","footnote":"\r\n( 1 ) . اين ابيات بدون آنكه نام سراينده‌اش آمده باشد و فقط با اشاره به اينكه شعرى جاهلى است در عقد الفريد ، ابن عبد ربه اندلسى ، ص 443 ، ج 4 ، چاپ 1967 ميلادى ، مصر ، آمده است و در حاشيهء همان صفحه گفته‌اند در امالى قالى ، ص 281 ، ج 3 هم آمده است . م .\r\n( 2 ) . اين دو بيت در عقد الفريد ، ص 322 ، ج 2 ، همان چاپ ، آمده است و گفته شده است عايشه ، همسر حضرت پيامبر ( ص ) به اين دو بيت تمثل مىجسته است . در حاشيهء همان صفحه آمده است كه در اغانى ، ص 49 ، ج 19 ، چاپ بولاق ، به علاء بن قرظه ، دايى فرزدق ، نسبت داده شده است . م .\r\n","page_name":" 670 ","page_number":670},
  {"content":"\r\n\r\nتوكل كنند توكّل‌كنندگان . »\r\n( 1 ) و در آيهء شصت و يكم سورهء بيست و پنجم ( فرقان ) فرموده است « و توكل كن بر خداى زنده كه نمىميرد . »\r\n( 2 ) و در آيهء سوم سورهء شصت و پنجم ( طلاق ) فرموده است « و هر كس توكل كند بر خدا همانا كه همو ، او را كافى است . »\r\n( 3 ) حسن بن جهم از امام رضا ( ع ) پرسيده است كه حد توكل چيست ؟ و ايشان فرموده‌اند : اينكه همراه خداوند از هيچ كس ديگر بيم نداشته باشى . « 1 »\r\n( 4 ) پيامبر ( ص ) فرموده‌اند : هر كس دوست مىدارد كه پرهيزكارتر ( نيرومندتر ) مردم باشد ، بايد بر خداوند توكل كند . « 2 »\r\n( 5 ) امام باقر ( ع ) فرموده است ، هر كس به خداوند توكل كند ، مغلوب نمىشود و هر كس به خدا پناه ببرد منهزم نمىشود . « 3 »\r\n( 6 ) رسول خدا ( ص ) فرموده‌اند كه خداوند مىفرمايد ، هر مخلوق و آفريده كه به آفريدهء ديگرى غير از من پناه ببرد ، همهء وسايل آسمان و زمين را از او قطع مىكنم و اگر چيزى از من بخواهد نمىدهمش و اگر مرا دعا كند و بخواند ، پاسخش نمىگويم و هر آفريده كه از ديگر آفريدگان به خودم پناه آورد ، آسمانها و زمين روزى او را ضمانت مىكند ، و اگر چيزى از من بخواهد ، عطايش مىكنم و اگر فرا خواندم ، پاسخش مىگويم و اگر از من آمرزش خواهى كند ، مىآمرزمش . « 4 »\r\n( 7 ) و همان حضرت فرموده‌اند : هر كس به سوى خدا منقطع شود ، خداى هزينه و روزى او را از جايى كه حساب نمىكند ، كفايت مىفرمايد و هر كس به دنيا بپيوندد ، خدايش او را به آن وامىگذارد . و هم ايشان فرموده‌اند : هر كس از اينكه نيرومندتر مردم باشد شاد مىشود ، همانا بر خداوند توكل كند و هر كس از اينكه گرامىتر مردم باشد شاد مىشود ، از خداى بترسد و پرهيزكار باشد و هر كس از اينكه بىنيازتر مردم\r\n\r\n\r\n","description":"","footnote":"\r\n( 1 ) . با اندك تفاوتى در تحف العقول ابن شعبهء حرانى ، ص 332 و همين گونه در مشكاة الانوار طبرسى ، ص 13 ، آمده است . م .\r\n( 2 ) . با اندك تفاوتى در مصباح الهداية عز الدين محمود كاشانى ، ص 398 ، آمده است . م .\r\n( 3 ) . از همين كتاب در مشكاة الانوار طبرسى ، ص 17 هم آمده است . م .\r\n( 4 ) . الجواهر السنية ، شيخ حر عاملى ، ص 163 ، و نظير آن در اصول كافى ، ص 104 ، ج 3 ، روايت شده است . م .\r\n","page_name":" 671 ","page_number":671},
  {"content":"\r\n\r\nباشد شاد مىشود ، در آنچه در دست خداوند است بيشتر اعتماد كند تا آنچه كه در اختيار اوست . « 1 »\r\n( 1 ) و گفته شده است ، حقيقت توكل ، اعتماد بر خداوند است .\r\n( 2 ) و گفته شده است ، توكل اين است كه بدانى عمل تو را كسى جز تو انجام نمىدهد و تو سرگرم به آنى و اينكه بدانى مرگ ناگهانى به سوى تو مىآيد و تو خود به آن پيشى مىگيرى و بدانى كه خداوند تو را در همه حال بىنياز مىفرمايد .\r\n( 3 ) و گفته شده است ، توكل ، پناه بردن به خداوند است « 2 » و گفته شده است ، دلبستگى به خداوند است . و نيز گفته‌اند ، آن كس كه با نيت صادق به خداوند توكل كند ، همانا پادشاهان و فروتر از ايشان به او نيازمند مىشوند و چگونه ممكن است او نيازمند گردد و حال آنكه مولاى او ، بىنياز ستوده است .\r\n( 4 ) پيامبر ( ص ) فرموده‌اند : خداوند به حكمت و جلال خويش ، آسايش و گشايش را در رضا و يقين قرار داده است و اندوه دشوارى را در شك و خشم قرار داده است .\r\n( 5 ) ابو ذر ( رضي الله عنه ) گفته است ، اندوه فردايى كه هنوز به آن نرسيده‌ام مرا مىكشد .\r\n( 6 ) و گفته شده است ، هر گاه تو خود از خداوند خشنود نباشى ، چگونه از او مىخواهى كه از تو خشنود شود .\r\n( 7 ) نابغهء ذبيانى « 3 » در دورهء جاهلى چنين سروده است : « من چنان نيستم كه براى فردا خوراكى نگه دارم و اندوخته كنم . فردا هم از اندوختن خوراك براى پس فردا بايد پرهيز كرد . »\r\n( 8 ) محمد بن حاتم « 4 » چنين سروده است . « مردم را مال است و من دو مال دارم كه آنان ندارند ، در همان حال كه مردم ثروتمند با اسبها ( سواران ) خود را پاسدارى مىكنند ، مال من خشنودى به آن چيزى است كه مالك آنم و مال ديگر من نوميدى از آن چيزى\r\n\r\n\r\n","description":"","footnote":"\r\n( 1 ) . در احياء علوم الدين ، غزالى ، ص 2484 ، چاپ دار الشعب مصر ، آمده است . م .\r\n( 2 ) . مصباح الهداية ، عز الدين محمود كاشى ، ص 396 . م .\r\n( 3 ) . زياد بن معاويه كه بيشتر به نابغهء ذبيانى معروف است ، از شاعران بزرگ دورهء جاهلى و درگذشتهء حدود هيجده سال قبل از هجرت است . شرح حال و اشعار او در منابع مختلف و از جمله در الشعر و الشعراء ، ابن قتيبه ، صفحات 92 تا 107 جلد 1 ، چاپ 1969 ميلادى ، بيروت ، آمده است . م .\r\n( 4 ) . محمد بن حاتم مرورودى از حافظان مشهور حديث خراسان در قرن سوم هجرى است . براى اطلاع از شرح حالش به تذكرة الحفاظ ، ص 38 ، ج 2 ، مراجعه شود . م .\r\n","page_name":" 672 ","page_number":672},
  {"content":"\r\n\r\nاست كه مردم مالك آنند . »\r\n( 1 ) دعبل بن على خزاعى « 1 » چنين سروده است :\r\n« در جستجوى روزى خود مىدوم و حال آنكه آن در جستجوى من است و روزى من بيشتر از من در جستجو است . »\r\n( 2 )\r\n\r\nمجلس هفتاد و پنجم در ذكر مال و فرزند\r\n( 3 ) خداوند متعال در آيهء چهل و پنجم سورهء كهف فرموده است « مال و پسران آرايش زندگانى اين جهانى است و چيزهاى پايدار شايسته نزد پروردگار تو از لحاظ پاداش و اميد بهتر است . »\r\n( 4 ) و در آيهء شانزدهم سورهء شصت و چهارم ( تغابن ) فرموده است « جز اين نيست كه اموال و فرزندان شما بلا و موجب آزمايش است و خداوند نزد او مزد بزرگ است . »\r\n( 5 ) گويند مردى از نيازمندى خود به امير المؤمنين على ( ع ) شكايت كرد ، فرمود :\r\nبدان آنچه بيش از روزى و قوت خود در دنيا بدست آرى ، همانا كه در آن مورد گنجور ديگرانى . « 2 »\r\n( 6 ) امير المؤمنين على ( ع ) فرموده است كه پيامبر ( ص ) فرموده‌اند : دينار و درهم ، كسانى را كه پيش از شما بودند ، نابود كردند و همان دو نابودكنندهء شما هم هستند . « 3 »\r\n( 7 ) پيامبر ( ص ) فرموده‌اند : آدمى زاده پير مىشود و دو خصلت در او جوان مىشود آزمندى در مورد مال و آزمندى در مورد طول عمر . « 4 »\r\n( 8 ) عيسى بن مريم ( ع ) فرموده است ، دينار درد دين و عالم پزشك دين است و چون ديديد كه پزشك درد را به خود مىكشد به او بدگمان شويد و بدانيد كه او براى غير از خود ، خيرخواه نيست .\r\n\r\n\r\n","description":"","footnote":"\r\n( 1 ) . از شاعران بزرگ قرن دوم و سوم هجرت است كه نود و هشت سال زندگى كرده است و شرح حال و اشعارش در منابع مختلف و از جمله در تاريخ بغداد ، صفحات 382 تا 385 ، جلد 8 ، چاپ افست ، مدينه ، آمده است . م .\r\n( 2 ) . نهج البلاغه ، ص 1165 ، چاپ مرحوم فيض الاسلام . م .\r\n( 3 ) . در اصول كافى مترجم ، ص 4 ، ج 4 ، با ذكر سلسله اسناد و ذيل شماره 2580 ، آمده است . م .\r\n( 4 ) . خصال صدوق ، ص 105 ، ج 1 . م .\r\n","page_name":" 673 ","page_number":673},
  {"content":"\r\n\r\n( 1 ) امام صادق ( ع ) فرموده است ، روزى على ( ع ) به حضور پيامبر آمد و جامهء رسول خدا كهنه شده بود ، در اين هنگام دوازده درهم براى پيامبر ( ص ) آوردند . ايشان فرمودند اى على ! اين پول را بردار و براى من جامه‌يى بخر كه بپوشم . على ( ع ) مىگويد به بازار آمدم و پيراهنى به دوازده درهم خريدم و آن را به حضور پيامبر آوردم چون به آن نگريستند ، فرمودند : اى على ! جامه‌يى غير از اين را بيشتر دوست مىدارم . آيا فكر مىكنى فروشنده‌اش آن را از ما پس مىگيرد ؟ گفتم : نمىدانم . فرمودند : برو ببين پس مىگيرد . من پيش فروشنده رفتم و گفتم : پيامبر اين جامه را خوش نداشتند و جامهء ديگرى مىخواهند ، لطفا آن را پس بگير . او دوازده درهم را به من پس داد و آن را نزد رسول خدا آوردم و آن حضرت با من به بازار آمدند كه خود پيراهنى بخرند .\r\nچشم پيامبر ( ص ) به كنيزكى افتاد كه كنار راه نشسته بود و مىگريست . از او پرسيدند تو را چه مىشود ؟ گفت : اى رسول خدا ! افراد خانه چهار درهم به من دادند كه براى آنان چيزى بخرم ، آن را گم كردم و ياراى بازگشت به خانه ندارم . پيامبر ( ص ) چهار درهم از آن پول را به او دادند و فرمودند به خانه برگرد . آنگاه پيامبر ( ص ) به بازار آمدند و پيراهنى به چهار درهم خريدند و پوشيدند و سپاس و ستايش خدا را بجا آوردند .\r\nميان راه مرد برهنه‌يى را ديدند كه مىگفت هر كس جامه‌اى به من بپوشاند ، خدايش از جامه‌هاى بهشتى بر او بپوشاند . پيامبر ، همان پيراهن را كه خريده بودند بيرون آوردند و به آن مرد پوشاندند و دوباره به بازار برگشتند و با چهار درهمى كه باقى مانده بود ، پيراهن ديگرى خريدند و با سپاس و ستايش خداوند پوشيدند و به سوى خانهء خود برگشتند . آن كنيزك همچنان كنار راه نشسته بود و مىگريست . فرمودند ؟ چرا به خانه‌ات نمىروى ؟ گفت : اى رسول خدا ! تأخير كرده‌ام و مىترسم مرا بزنند ، فرمودند : حركت كن و مرا به خانه‌ات راهنمايى كن . و پيامبر ( ص ) آمدند و بر در خانه ايستادند و سلام دادند ، ولى كسى پاسخ نداد . بار دوم سلام فرمود و پاسخى نيامد و چون براى بار سوم سلام دادند ، پاسخ آمد كه اى رسول خدا ! سلام و رحمت و بركات خدا بر تو باد ! فرمودند :\r\nچرا بار اول و دوم كه سلام دادم ، پاسخ نداديد ؟ گفتند : سلام شما را شنيديم ، ولى خوش داشتيم كه مكرر بشنويم . فرمودند : اين كنيزك تأخير كرده است ، او را بر اين گناه مگيريد . گفتند : اى رسول خدا ! به پاس آمدن شما او در راه خدا آزاد است . پيامبر فرمودند : خدا را شكر ، هيچ دوازده درهمى پر بركت‌تر از اين نديده‌ام كه خداوند\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nبا آن دو برهنه را پوشاند و برده‌يى را از بردگى آزاد فرمود . « 1 »\r\n( 1 ) امام سجاد ( ع ) فرموده است ، حق فرزند تو اين است كه بدانى او از توست و نيكى و بدى او در اين جهان مضاف به تو است و از تو در بارهء تربيت او و راهنمايى او براى شناخت خداوند عز و جل و كمك به فرمانبردارى او از خداوند پرسيده مىشود و در مورد او چنان رفتار كن كه بدانى اگر به او نيكى كنى ، پاداش داده مىشوى و اگر بدى كنى ، عقاب مىشوى . « 2 »\r\n( 2 ) امام صادق ( ع ) فرموده است ، عيسى بن مريم ( ع ) همراه سه تن از ياران خود پى كارى مىرفت ، در راه از كنار چند خشت زرين گذشتند . عيسى ( ع ) به ياران خود گفت : اين طلا مردم را مىكشد و به راه خود ادامه داد . يكى از آن سه تن گفت : مرا كارى است و برگشت و پس از او ، آن دو تن ديگر هم برگشتند و هر سه تن خود را كنار آن خشتهاى زرين رساندند . دو تن از ايشان به سومى گفتند برو خوراكى براى ما بخر . او رفت ، خوراكى خريد و آن را زهر آلوده كرد تا آن دو را بكشد و با او در برداشتن طلاها شريك نباشند . آن دو هم گفتند ، چون او باز آيد بكشيمش تا شريك ما نباشد و چون باز آمد ، برخاستند و او را كشتند و سپس خوراك را خوردند و آن دو هم كشته شدند . عيسى ( ع ) پيش آنان برگشت و هر سه را كنار آن خشتهاى زرين مرده يافت . عيسى ( ع ) به فرمان خداوند ايشان را زنده كرد و به آنان گفت ، مگر نگفتم كه اين زر مردم را مىكشد .\r\n( 3 ) ابن عباس مىگويد : نخستين درهم و دينار كه در زمين سكه زده شد ، ابليس به آن نگريست و چون درهم و دينار را ديد ، برگرفت و بر چشم نهاد و سپس به سينهء خود چسباند . آنگاه فرياد كشيد و از شادى ، دوباره آنها را به سينه فشرد و گفت : شما دو چيز ، موجب روشنى چشم منيد و ميوهء دل من هستيد . اگر آدميزادگان شما را دوست بدارند ، اهميتى نمىدهم كه بت پرست نباشند . براى من همين كافى و بس است كه آدميان شما را دوست بدارند . « 3 »\r\n\r\n\r\n","description":"","footnote":"\r\n( 1 ) . اين روايت در خصال ، ص 263 ، ج 2 ، چاپ آقاى كمره‌يى ، آمده است . م .\r\n( 2 ) . ضمن رسالهء حقوق امام سجاد ، در تحف العقول ابن شعبهء حرانى ، ص 189 ، آمده است . م .\r\n( 3 ) . نظير اين روايت با كلمه « و گفته شده است » در محجة البيضاء ، ص 43 ، ج 6 ، آمده است . م .\r\n","page_name":" 675 ","page_number":675},
  {"content":"\r\n\r\n( 1 ) برخى از ياران پيامبر ( ص ) گفتند : اى رسول خدا ! چگونه است كه ما نسبت به فرزندان خود سخت اندوهگين مىشويم و آنان به آن اندازه بر ما اندوهگين نمىشوند .\r\nفرمودند : زيرا آنان و وجودشان از شماست ( از شما پديد آمده‌اند ) و شما از ايشان پديد نيامده‌ايد .\r\n( 2 ) پيامبر فرموده‌اند : عيسى بن مريم ( ع ) از كنار گورى عبور كرد كه كسى را كه در آن گور بود عذاب مىدادند . سال بعد از كنار همان گور گذشت و ديد او را عذاب نمىدهند . عرضه داشت : پروردگارا ! سال گذشته از كنار اين گور گذشتم ، صاحب آن را عذاب مىدادند ، امسال كه از كنار اين مىگذرم عذابش نمىدهند . خداى عز و جل به او وحى فرمود كه اى روح الله ! او را پسرى نيكو كار در رسيد كه راهى را اصلاح و يتيمى را پناه داد و من به سبب آنچه پسرش انجام داد او را آمرزيدم .\r\n( 3 ) و همان حضرت فرموده‌اند : هر كس به بازار رود و هديه‌يى بخرد و آن را خود براى عيال خويش حمل كند ، همچون كسى است كه براى مردمى نيازمند صدقه‌يى حمل كند و در دادن هديه ، نخست از دختران شروع كند كه هر كس دختر خود را شاد كند ، همچون كسى است كه برده‌يى از فرزندان اسماعيل ( ع ) را آزاد كرده است و هر كس چشم پسر خويش را روشن كند ، چنان است كه از بيم خداوند گريسته است و هر كس از بيم خدا بگريد ، خدايش به بهشت در مىآورد . « 1 »\r\n( 4 ) امير المؤمنين على ( ع ) فرموده است ، گرفتارى و اندوه فراوان خود را در مورد اهل و فرزندانت قرار مده كه اگر آنان از دوستان خدا باشند ، خداوند دوستان خود را تباه و رها نمىفرمايد و اگر دشمنان خدايند ، چرا بايد اندوه و همت تو در بارهء دشمنان خدا باشد . « 2 »\r\n( 5 ) همان حضرت گفته‌اند كه پيامبر ( ص ) فرموده‌اند : فتنه و گرفتارى امت من ، مال است .\r\n( 6 ) پيامبر فرموده‌اند : پروردگارا ! هر كس به تو ايمان آورده و گواهى داده است كه من پيامبر تو هستم ، ديدار خودت را محبوب او قرار بده و قضاى خود را بر او آسان بگير و مال او را اندك قرار بده .\r\n\r\n\r\n","description":"","footnote":"\r\n( 1 ) . در ثواب الاعمال صدوق ( رضي الله عنه ) ، ص 239 ، با ذكر سلسله سند ، آمده است . م .\r\n( 2 ) . ذيل حكمت شمارهء 344 در نهج البلاغه ، ص 1341 ، چاپ مرحوم فيض الاسلام ، آمده است . م .\r\n","page_name":" 676 ","page_number":676},
  {"content":"\r\n\r\n( 1 ) و همان حضرت فرموده‌اند : اگر آدمى را دو صحراى طلا باشد ، در جستجوى سومى بر مىآيد و درون آدمى را چيزى جز خاك انباشته نمىكند و خداوند توبهء هر كس را كه توبه كند مىپذيرد . « 1 »\r\n( 2 ) و فرموده‌اند : آدمى پير و فرتوت مىشود و دو چيز از او باقى مىماند ، آز و آرزو . « 2 »\r\n( 3 ) و نيز فرموده‌اند : دل شخص پير ، در دوستى دو چيز ، جوان است ، جمع كردن مال و دوست داشتن عمر طولانى .\r\n( 4 ) و فرموده‌اند : اگر دو گرگ گرسنه ميان گلهء گوسپندى رها شوند ، زيان بخش‌تر از آزمندى در مورد مال و شرف براى آدمى نيستند . « 3 »\r\n( 5 ) و فرموده‌اند : هر امتى را فتنه و گرفتارىيى است و آزمون امت من در مورد مال است .\r\n( 6 ) و فرموده‌اند : چون آدمى بميرد ، فرشتگان به يك ديگر مىگويند ، چه چيزى پيش فرستاده است و آدميان مىگويند ، چه چيزى از خود به جا گذاشته است . « 4 »\r\n( 7 ) مردى از انصار گفت : اى رسول خدا ! مرا چه مىشود كه مرگ را دوست ندارم ؟ فرمودند : آيا مال دارى ؟ گفت : آرى ، فرمودند : آن را پيش بفرست كه دل آدمى با مال اوست ، اگر آن را پيش بفرستد ، دوست مىدارد به آن ملحق شود و اگر آن را نگهدارد ، دوست مىدارد كه خودش همراه آن باشد . « 5 »\r\n( 8 ) شاعر چنين سروده است « براى اندوخته‌كنندگان مال خيرى نيست مگر براى بخشندگان آن . مال به دارندگان خود گاهى چنان مىكند كه باده نسبت به ميگساران . »\r\n( 9 ) ديگرى گفته است :\r\n« هان ! اى كسى كه با آزمندى نسبت به دنيا مال را جمع مىكنى ، آيا از پرسش در آن باره نمىترسى ؟ آيا آن را به حرام و ناروا جمع مىكنى و روا و حلال براى وارث وامىگذارى مىگذارى ؟ آن كس كه براى او جمع مىكنى ، كامياب مىشود و خود بدبخت مىشوى همانا كه اين مال بدتر و زشت‌تر اموال است . »\r\n\r\n\r\n","description":"","footnote":"\r\n( 1 ) . در احياء علوم الدين ، ص 1765 ، چاپ دار الشعب مصر ، آمده است . م .\r\n( 2 ) . خصال ، ص 106 ، ج 1 ، چاپ آقاى كمره‌يى . م .\r\n( 3 ) . دو روايت نظير اين ، در اصول كافى مترجم ، ص 3 ، ج 4 ، آمده است . م .\r\n( 4 ) . محجة البيضاء ، صفحات 42 و 43 ، جلد 6 ، م .\r\n( 5 ) . محجة البيضاء ، صفحات 42 و 43 ، جلد 6 ، م .\r\n","page_name":" 677 ","page_number":677},
  {"content":"\r\n\r\n( 1 )\r\n\r\nمجلس هفتاد و ششم در زهد و پرهيزكارى\r\n( 2 ) خداوند متعال در بخشى از آيهء 198 سورهء دوم فرموده است « اى خردمندان از من بترسيد . »\r\n( 3 ) و در آيهء 177 همان سوره فرموده است « آنان كسانى هستند كه راست مىگويند و آنان پرهيزكارانند . »\r\n( 4 ) و در آيهء 189 همان سوره فرموده است « نيكى آن نيست كه درآييد به خانه‌ها از پشت خانه‌ها و ليكن نيكو آن كسى است كه پرهيزگار شد ، و وارد خانه‌ها شويد از درهاى آن و بترسيد از خداوند ، شايد كه شما رستگار شويد . »\r\n( 5 ) و در آيهء 102 سورهء سوم فرموده است « اى كسانى كه گرويده‌ايد ، بترسيد از خدا چنان كه شايستهء ترسيدن از اوست و نميريد البته مگر آنكه مسلمان باشيد . »\r\n( 6 ) پيامبر ( ص ) در مورد اين آيه فرموده‌اند ، شايسته است كه از خداوند اطاعت كرده شود و از فرمانش سرپيچى نشود و همواره ياد كرده شود و فراموش نشود و سپاس او را بدارند و كفران نشود . « 1 »\r\n( 7 ) و در آيهء 200 همان سوره فرموده است « اى كسانى كه گرويده‌ايد ، صبر كنيد و شكيبا باشيد و آماده باشيد و بترسيد از خدا ، باشد كه شما رستگار شويد . »\r\n( 8 ) و در آيهء 77 سورهء نساء فرموده است « بگو متاع اين جهانى اندك است و آخرت براى آن كس كه پرهيزگارى كند بهتر است . »\r\n( 9 ) و در آيهء دوم سوره پنجم فرموده است « هميارى كنيد بر نيكى و پرهيزكارى . »\r\nو در آيهء 27 همان سوره فرموده است « همانا جز اين نيست كه خداوند از پرهيزگاران مىپذيرد . »\r\n( 10 ) و در آيهء 83 سورهء بيست و هشتم ( قصص ) فرموده است « اين است سراى آخرت كه قرار مىدهم آن را براى كسانى كه نمىخواهند در زمين تفوق و تباهى را ، و سرانجام پسنديده از پرهيزگاران است . »\r\n( 11 ) و در آيهء 73 سورهء چهل و نهم ( حجرات ) فرموده است « همانا كه گرامىترين\r\n\r\n\r\n","description":"","footnote":"\r\n( 1 ) . اين تفسير از قول صدوق ( رضي الله عنه ) ، با ذكر سند از قول حضرت صادق ( ع ) ، در تفسير برهان ، سيد هاشم بحرانى ، ص 304 ، ج 1 ، آمده است . م .\r\n","page_name":" 678 ","page_number":678},
  {"content":"\r\n\r\nشما در پيشگاه خداوند پرهيزكارترين شماست . »\r\n( 1 ) و در آيهء 32 سورهء پنجاه و سوم ( النجم ) فرموده است « پس پاك مشماريد نفسهايتان را كه او داناتر است به آنكه پرهيزگار شد . »\r\n( 2 ) و در آيهء دوم سورهء شصت و پنجم ( طلاق ) فرموده است « و هر كس بپرهيزد از خداوند براى او راه بيرون شدن از اندوه قرار مىدهد و روزى مىدهد او را از جايى كه گمان نمىبرد . »\r\n( 3 ) و خداوند در آيهء دوم سورهء دوم فرموده است « راهنماست براى پرهيزكاران ، آنانى كه به غيب گرويده و ايمان آورده‌اند . »\r\n( 4 ) و در آيهء 93 سورهء پنجم فرموده است « بر آنان كه ايمان آورده و كارهاى پسنديده انجام داده‌اند ، گناهى نيست در آنچه كه خورده‌اند ، به شرط آنكه پرهيزگار باشند و ايمان آورند و اعمال پسنديده انجام دهند و باز پرهيزكار باشند و ايمان بياورند و پرهيزكارى و نيكوكارى كنند و خداوند نيكوكاران را دوست مىدارد . »\r\n( 5 ) و در آيهء 45 سورهء حجر فرموده است « همانا پرهيزكاران در بهشت‌ها و سرچشمه‌هايند . داخل شويد در آنها به سلامتى و در حالى كه در امانيد و بيرون كشيديم آنچه از كينه در سينه‌هاى ايشان بود . برادران بر سريرهاى رويارو ، نمىرسد ايشان را در آن سختى و نباشند آنان از بهشت‌ها بيرون‌شدگان . »\r\n( 6 ) و خداوند در آيهء 51 سورهء چهل و چهارم ( دخان ) فرموده است « بدرستى كه پرهيزكاران در جايى امين در بهشتها و سرچشمه‌ها خواهند بود . مىپوشند از ديباى نازك و سطبر و روى به يك ديگر دارند ، همچنين حوران فراخ چشم را به همسرى ايشان در مىآوريم . مىخواهند در آن هر ميوه را در حالى كه در امانند . »\r\n( 7 ) و در آيهء پانزدهم سورهء پنجاه و يكم فرموده است « همانا پرهيزكاران در بهشت‌ها و سرچشمه‌هايند . فراگيرنده‌اند آنچه را داد خدايشان . كه آنان پيش از آن نيكوكاران بودند . آنان اندكى از شب را مىخفتند و در سحرها آمرزش خواهى مىكردند و در اموال آنان حقى براى سئوال‌كننده و محروم بود . »\r\n( 8 ) و در آيهء 17 سورهء پنجاه و دوم فرموده است « همانا پرهيزكاران در بهشتها و نعمتهايند . برخوردار از آنچه كه خدايشان به آنان داده است و پروردگارشان آنان را از عذاب دوزخ حفظ فرموده است . »\r\n( 9 ) و در آيهء 54 سوره پنجاه و چهارم فرموده است ، « همانا پرهيزكاران در بهشتها\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nو گشادگى هستند ، در مجلسى پسنديده در پيشگاه پروردگارى توانا . »\r\n( 1 ) و در آيهء چهل و يكم سورهء هفتاد و هفت ( مرسلات ) فرموده است « همانا پرهيزگاران در سايه‌ها و سرچشمه‌هايند و ميوه‌هايى كه اشتها كنند . بخوريد و بياشاميد گوارا ، به سبب آنچه عمل مىكرديد . همانا ما نيكوكاران را چنين پاداش مىدهيم . »\r\n( 2 ) امام باقر ( ع ) گفته است كه خداى عز و جل چنين مىفرمايد « سوگند به جلال و جمال و علاء و بهاء و بلندى مرتبه‌ام هيچ بنده‌يى خواستهء مرا بر خواستهء خود نمىگزيند مگر اينكه او را بىنياز قرار مىدهم و همتش را متوجه آخرتش مىگردانم و دشوارى او را كفايت مىكنم و آسمانها و زمين روزى او را ضمانت مىكند و براى او سود بخش‌تر از بازرگانى هر بازرگان خواهم بود . « 1 » »\r\n( 3 ) روايت شده است كه مردى به پيامبر ( ص ) گفت : چيزى به من بياموزيد كه چون به آن عمل كنم ، خداوند در آسمان و مردم در زمين مرا دوست بدارند . فرمودند : به آنچه در پيشگاه خداوند است رغبت كن تا خدايت دوست بدارد و از آنچه در دست مردم است ، پارسايى كن تا مردم دوستت بدارند . « 2 »\r\n( 4 ) امام سجاد فرموده است ، زهد را ده درجه است ، بالاترين درجهء زهد ، فروترين درجهء ورع است و بالاترين درجهء ورع ، فروترين درجهء يقين است و فراترين درجهء يقين ، فروترين درجهء رضا است و همانا كه زهد در آيه‌اى از آيات كتاب خداى عز و جل بيان شده و فرموده است « تا غمگين نشويد بر آنچه فوت شد از شما و شاد نشويد به آنچه داد شما را . » ( آيهء 24 از سورهء 57 ) « 3 » ( 5 ) امير المؤمنين على ( ع ) فرموده است ، همانا براى پرهيزكاران نشانه‌هايى است كه به آنها شناخته مىشوند ، راست گفتارى و پرداخت امانت و وفا كردن به عهد و كمى فخر كردن و كمى بخل و رعايت پيوند خويشاوندى و مهربانى بر ناتوانان و كمى معاشرت با زنان ( بهره‌گيرى جنسى ) و بخشش به نيكى و خوش خويى و بردبارى بسيار و پيروى كردن از دانشى كه آدمى را به خداوند متعال نزديك مىسازد . براى ايشان سرانجام پسنديده و طوبى است و طوبى درختى است در بهشت كه ريشه و\r\n\r\n\r\n","description":"","footnote":"\r\n( 1 ) . در الجواهر السنية ، شيخ حر عاملى ، ص 322 ، با دو سلسله سند آمده است . م .\r\n( 2 ) . نظير اين حديث در احياء علوم الدين غزالى ، ص 244 ، آمده است . م .\r\n( 3 ) . در تحف العقول ابن شعبهء حرانى ، ص 201 و به نقل از محاسن برقى در مشكاة الانوار طبرسى ، ص 113 آمده است . م .\r\n","page_name":" 680 ","page_number":680},
  {"content":"\r\n\r\nاصل آن در خانهء رسول خداست و هيچ مؤمنى نيست مگر آنكه شاخى از آن درخت در خانهء اوست . هيچ چيزى در دل او نمىگذرد مگر اينكه همان شاخه براى او مىآورد .\r\nو اگر سوارى كوشا صد سال در سايهء آن بتازد ، از سايهء آن بيرون نخواهد شد و اگر كلاغى از پايين آن به پرواز درآيد ، بر فراز آن نمىرسد و پير و در هم شكسته و سپيد مىشود . همانا به اين كار رغبت كنيد ، همانا مؤمن سرگرم نفس خويشتن است و مردم از او در آسايشند . چون شب او را فرو مىپوشد ، پيشانى بر خاك مىنهد و براى خداوند متعال سجده مىكند . خدا را ياد مىكند و با آن كس كه او را آفريده ، راز و نياز مىكند و مىخواهد گردنش را از آتش رها فرمايد . همانا كه اين چنين باشيد . « 1 »\r\n( 1 ) پيامبر ( ص ) فرموده‌اند : عابدتر مردم آن كس است كه چيزهاى واجب را انجام مىدهد و زاهدتر مردم كسى است كه از حرام دورى مىكند و پرهيزگارتر مردم كسى است كه همواره حق را مىگويد ، چه به سود خود و چه به زيان خويش . و پارساتر مردم آن است كه ستيزه را رها مىكند ، هر چند حق با او باشد و از همهء مردم سخت‌كوش‌تر كسى است كه گناهان را رها مىكند و گرامىتر مردم پرهيزگارتر ايشان است و بزرگ منزلت‌تر مردم آن كس است كه آنچه را به او ربطى ندارد ، رها مىكند و كامياب‌تر مردم آن است كه با مردم گرامى آميزش مىكند . « 2 »\r\n( 2 ) امام صادق ( ع ) فرموده است ، خداوند تبارك و تعالى به يكى از پيامبران بنى اسرائيل وحى فرمود كه اگر دوست مىدارى در بارگاه قدس مرا ديدار كنى ، در دنيا تنها و غريب و دل افسرده و اندوهگين و از مردم كناره گير باش ، همچون پرندهء تنهايى كه در سرزمين دور افتاده مىپرد و از آنچه بر سر شاخهاى درختان است مىخورد و آب سرچشمه‌ها را مىنوشد و چون شب فرا مىرسد ، تنهايى به لانهء خود پناه مىبرد و با ديگر پرندگان لانه نمىگيرد . به پروردگار خود انس گرفته و از ديگر پرندگان دورى مىجويد . « 3 »\r\n( 3 ) پيامبر ( ص ) به امام حسين بن على ( ع ) فرموده‌اند : به واجبات عمل كن تا\r\n\r\n\r\n","description":"","footnote":"\r\n( 1 ) . بخشى از اين گفتار در تحف العقول ابن شعبهء حرانى ، ص 147 ، آمده است . م .\r\n( 2 ) . ضمن حديث مفصلى ، در مجلس ششم امالى صدوق ، و به نقل از آن در بحار الانوار ، ص 112 ، ج 77 ، چاپ جديد ، آمده است . م .\r\n( 3 ) . در الجواهر السنية في الاحاديث القدسيه ، شيخ حر عاملى ، ص 342 ، به نقل از امالى صدوق ، آمده است . م .\r\n","page_name":" 681 ","page_number":681},
  {"content":"\r\n\r\nپرهيزگارتر مردم باشى و به آنچه خداى قسمت فرموده است ، خشنود باش تا بىنيازتر مردم باشى و از محرمات خوددارى كن تا پارساتر مردم باشى و با هر كس كه همسايه تو است خوش رفتار باش تا مؤمن باشى و با هر كس كه با تو مصاحبت مىكند ، نيكو مصاحبت كن تا مسلمان باشى . « 1 »\r\n( 1 ) پيامبر ( ص ) فرموده‌اند : صلاح آغاز اين امت با زهد و يقين است و تباهى پايان آن با بخل‌ورزى و آرزوست . « 2 »\r\n( 2 ) امير المؤمنين على ( ع ) فرموده است ، پارسايى مايهء ثبات و پايدارى ايمان است و طمع موجب زوال آن است . « 3 »\r\n( 3 ) امام صادق ( ع ) فرموده است ، چون گناهان آدمى بسيار شود و چيزى كه آن را از ميان ببرد نيابد ، خداى عز و جل او را در اين جهان گرفتار اندوه مىفرمايد تا به آن وسيله گناهانش از ميان برود و اگر چنان نكند ، در گورش او را عذاب مىفرمايد تا آنگاه كه روز ديدار خدايش فرا مىرسد چيزى از گناهانش بر او نمانده باشد كه بر ضد او گواهى دهد . « 4 »\r\n( 4 ) پيامبر ( ص ) فرموده‌اند : هر كس خدا را بشناسد و او را تعظيم كند ، دهان خود را از سخن گفتن و شكم خود را از خوراك باز مىدارد و خويشتن را با گرفتن روزه و گزاردن نماز به زحمت مىاندازد . گفتند : اى رسول خدا ! پدر و مادرمان فداى تو باد ! آيا چنين كسى از اولياى خداوند است ؟ فرمودند : همانا اولياى خدا چون خاموش باشند ، خاموشى آنان انديشه است و چون سخن گويند ، سخن ايشان ياد خداوند است و چون بنگرند ، نگريستن آنان ، عبرت است و كلامى كه بر زبان مىآورند ، حكمت است و چون ميان مردم آمد و شد كنند ، آمد و شد آنان بركت است و اگر مدت عمرى كه خداوند براى آنان مقدر فرموده است نباشد ، جانهاى ايشان در كالبدهاى ايشان از بيم عذاب و شوق به ثواب پايدار نمىماند . « 5 »\r\n( 5 ) همان حضرت فرموده‌اند : هر كس دوست مىدارد گرامىتر مردم باشد ، از\r\n\r\n\r\n","description":"","footnote":"\r\n( 1 ) . در بحار الانوار ، ص 121 ، ج 77 ، به نقل از امالى طوسى ، از قول حضرت صادق آمده است . م .\r\n( 2 ) . با اندك تفاوتى در احياء علوم الدين ، ص 2846 ، آمده است . م .\r\n( 3 ) . از همين كتاب در مشكاة الانوار ، طبرسى ، صفحات 45 و 114 و 124 و 281 آمده است . شمارهء 4 ، در معانى الاخبار صدوق ، ص 196 هم آمده است . م .\r\n( 4 ) . از همين كتاب در مشكاة الانوار ، طبرسى ، صفحات 45 و 114 و 124 و 281 آمده است . شمارهء 4 ، در معانى الاخبار صدوق ، ص 196 هم آمده است . م .\r\n( 5 ) . از همين كتاب در مشكاة الانوار ، طبرسى ، صفحات 45 و 114 و 124 و 281 آمده است . شمارهء 4 ، در معانى الاخبار صدوق ، ص 196 هم آمده است . م .\r\n","page_name":" 682 ","page_number":682},
  {"content":"\r\n\r\nخداوند بترسد . « 1 »\r\n( 1 ) امير المؤمنين على ( ع ) ضمن خطبه‌يى مفصل فرموده است ، اى مردم ! همانا مردم سه گونه‌اند : زاهد و راغب و صابر . زاهد آن است كه به چيزى از دنيا كه به او برسد ، شاد نمىشود و از چيزى از آن كه از دست بدهد ، اندوهگين نمىشود . صابر آن است كه ممكن است با دل خود آرزوى رسيدن به چيزى را داشته باشد ولى اگر به چيزى از دنيا دست يابد ، چون سوء عاقبت آن را مىداند نفس خود را از آن باز مىدارد . راغب آن كسى است كه اهميت نمىدهد از حلال يا حرام چيزى را بدست آورده باشد . « 2 »\r\n( 2 ) از امام صادق ( ع ) در بارهء زاهد در دنيا پرسيده شد . فرمود : آن كسى است كه حلال دنيا را از بيم حساب و حرام آن را از بيم عقاب رها مىكند . « 3 »\r\n( 3 ) پيامبر ( ص ) فرمودند : از خداوند آنچنان كه شايسته است ، حيا كنيد . گفتند : اى رسول خدا ! چكار بايد انجام دهيم ؟ فرمودند : اگر بتوانيد انجام دهيد ، هيچ يك از شما شب را به روز نياورد مگر اينكه مرگش برابر چشمانش باشد . سر خود و آنچه را در بر مىگيرد و شكم خود و آنچه را در آن مىگنجد ، حفظ كند . قبر و پوسيدگى در آن را ياد كند و هر كس طالب آخرت است ، زيور زندگى اين جهانى را رها كند . « 4 »\r\n( 4 ) به امام صادق ( ع ) گفته شد ، زهد در اين جهان چيست ؟ فرمود : خداوند خود در آيه‌اى از كتاب خويش آن را معين فرموده است : « تا اندوهگين مشويد از آنچه از دست شما مىرود و خشنود و شاد نشويد به آنچه به شما داده مىشود . »\r\n( 5 ) امير المؤمنين على ( ع ) فرموده است ، زهد ، ثروت واقعى است و پارسايى سپر است . و بهترين زهدها پوشيده نگهداشتن آن است . زهد ، كالبدها را فرسوده و آرزوها را محدود و مرگ را نزديك و آرزوها را دور مىسازد . هر كس به زهد دست يابد ، بهرهء خويش برده است و هر كس آن را از دست دهد ، به رنج افتاده است و هيچ گرامى بودنى چون تقوى نيست و هيچ بازرگانىيى چون عمل صالح سود بخش نيست و هيچ\r\n\r\n\r\n","description":"","footnote":"\r\n( 1 ) . از همين كتاب در مشكاة الانوار طبرسى ، صفحات 45 و 114 و 124 و 281 ، آمده است . شمارهء 1 در معانى الاخبار صدوق ، ص 196 هم آمده است . م .\r\n( 2 ) . اين خطبه در نهج البلاغه به چشم اين بنده نخورد . م .\r\n( 3 ) . از همين كتاب در مشكاة الانوار طبرسى ، صفحات 45 و 114 و 124 و 281 ، آمده است . شمارهء 1 در معانى الاخبار صدوق ، ص 196 هم آمده است . م .\r\n( 4 ) . در قرب الاسناد حميرى ، ص 13 ، و مجلس 90 امالى صدوق ، ص 366 ، آمده است . م .\r\n","page_name":" 683 ","page_number":683},
  {"content":"\r\n\r\nپارسائيى چون خوددارى كردن به هنگام شبهه نيست و هيچ زهدى به اندازهء خوددارى از حرام ارزش ندارد . تمام زهد ميان دو كلمه است كه خداوند متعال فرموده است : « تا اندوهگين نشويد از آنچه از دست شما مىرود و شاد نشويد به آنچه به شما داده مىشود . » بنا بر اين هر كس كه از آنچه از دست مىرود ، اندوهگين و به آنچه كه بدست مىآيد شاد نشود ، كرانه‌هاى زهد را در دست گرفته است . اى مردم ! زهد كوتاهى آرزو و سپاسگزارى در نعمتها و پارسايى از حرام است و اگر به اين حال دست نيافتيد ، مبادا كه حرام بر صبر شما پيروز شود و مبادا كه سپاسگزارى در نعمتها را فراموش كنيد كه خداوند با حجتهاى آشكار و ظاهر و كتابهاى روشن عذرى براى شما باقى نگذاشته است . « 1 »\r\n( 1 ) پيامبر ( ص ) فرموده‌اند : از جملهء زهد و پارسايى يحيى بن زكريا ( ع ) اين است كه در دوران كودكى به بيت المقدس آمد و به راهبان و عالمان كه جامه‌هاى مويين و كلاههاى پشمينه پوشيده و به عبادت مشغول بودند نگريست و ديد آنان بر استخوانهاى ترقوهء خود زنجير بسته ( آن را شكافته و زنجير از آن گذرانده ) و به حلقه‌هاى درهاى مسجد بسته‌اند . يحيى ( ع ) كه چنين ديد ، پيش مادر آمد و گفت : مادر جان براى من جامه‌يى از مو و كلاهى پشمينه فراهم آر تا به بيت المقدس روم و همراه راهبان و عالمان دينى به عبادت پردازم . مادر گفت : باشد تا پيامبر خدا ( پدرت ) باز آيد و با او در اين مشورت كنم و از او اجازه بگيرم . چون زكريا ( ع ) آمد ، مادر سخن يحيى ( ع ) را به اطلاع او رساند . زكريا ( ع ) به يحيى گفت : پسركم ! چه چيز تو را به اين كار واداشته است و حال آنكه تو هنوز پسركى كوچكى . گفت : پدر جان ! آيا كسانى را كه از من كوچكتر بوده‌اند ، نديده‌اى كه بميرند ؟ فرمود : چرا ، و به مادر گفت : براى يحيى مدرعه‌يى ( جبه‌يى ) از موى و كلاهى پشمينه بباف . يحيى ( ع ) آن خرقهء مويين و كلاه پشمينه بر تن و سر كرد و به بيت المقدس آمد و با ديگر راهبان به عبادت خداوند مشغول شد .\r\nخرقهء مويين گوشت بدنش را آب كرد . روزى به نزارى جسم خويش نگريست و گريست . خداوند به او وحى فرمود كه اى يحيى ! از نزارى پيكر خويش مىگريى و حال آنكه سوگند به عزت و جلال خودم كه اگر يك بار به دوزخ نظر افكنى ، علاوه بر خرقهء مويين ، خرقهء آهنى مىپوشى . يحيى ( ع ) چندان گريست كه گوشت گونه‌هايش\r\n\r\n\r\n","description":"","footnote":"\r\n( 1 ) . بخشى از اين گفتار حضرت امير در نهج البلاغه ، ص 1078 ، ضمن حكم و بخشى ديگر در ص 171 ، چاپ مرحوم فيض الاسلام ، ضمن خطبه‌يى آمده است . م .\r\n","page_name":" 684 ","page_number":684},
  {"content":"\r\n\r\nفرو ريخت و دندانهايش آشكار شد . اين خبر به مادرش رسيد ، خود را پيش او رساند ، زكريا هم آمد و راهبان و دانشمندان يهود هم جمع شدند و به زكريا گفتند : گوشتهاى گونه‌هاى يحيى فرو ريخته است . يحيى فرمود : من خود اين موضوع را نفهميده‌ام .\r\n( 1 ) زكريا گفت : پسرم ! چه چيزى تو را به اين همه گريستن واداشته است . همانا از پروردگار خود خواسته بودم تو را به من عنايت كند تا چشم من به تو روشن گردد . يحيى گفت :\r\nپدر جان ! تو خود به من چنين دستور دادى . فرمود : پسركم ! چه هنگام چنين دستورى دادم ؟ گفت : مگر شما نگفتى كه ميان بهشت و دوزخ گردنه‌يى است كه از آن جز گريه‌كنندگان از بيم خدا عبور نمىكنند . گفت : آرى ، چنين گفتم ، اكنون بيشتر كوشش كن كه كار تو غير از كار من است . يحيى ( ع ) برخاست و خرقهء خويش را تكان داد . مادرش گفت : پسر جان ! آيا اجازه مىدهى دو قطعه نمد فراهم آورم كه بر گونه‌هايت بگذارى تا دندانهايت پوشيده شود و اشك تو را هم خشك كند و به خود بگيرد ؟ گفت : هر چه مىخواهى انجام بده . مادر دو قطعه نمد فراهم ساخت كه دندانهاى يحيى ( ع ) را پوشيده بدارد و اشكهايش را به خود جذب كند و هر گاه كه آن دو پاره نمد بسيار خيس مىشد ، آنها را بر مىداشت و مىفشرد و از ميان انگشتانش ، اشكى كه در آن جمع شده بود فرو مىچكيد . زكريا ( ع ) هر گاه به پسر و اشكهاى ريزان او مىنگريست ، سر بر آسمان مىكرد و عرضه مىداشت : پروردگارا ! اين پسر من و اشكهاى چشم اوست و تو مهربان‌ترين مهربانانى ! و هر گاه زكريا ( ع ) مىخواست بنى اسرائيل را موعظه كند و بيم دهد ، نخست به چپ و راست مجلس مىنگريست و اگر يحيى ( ع ) را مىديد ، سخن از بهشت و دوزخ نمىگفت . روزى براى موعظه نشست و يحيى ( ع ) در حالى كه عبا بر سر پيچيده بود آمد و گوشه‌يى نشست . زكريا ( ع ) نخست به چپ و راست نگريست و چون يحيى را نديد ، چنين گفت : حبيب من جبريل ( ع ) از قول خداوند تبارك و تعالى چنين نقل كرد كه در جهنم كوهى بنام سكران است . در بيخ اين كوه ، دره‌يى بنام غضبان است كه به سبب خشم خداوند متعال به خشم مىآيد . در اين دره چاهى است كه ژرفاى آن صد سال راه است و در آن تابوتهايى آتشين و در آن تابوتها ، صندوقهاى آتشين و جامه‌هايى آتشين است و سلسله‌هايى از آتش در آن قرار دارد و غل‌هاى آتشين . يحيى ( ع ) سر برآورد و فرمود : اى واى از غفلتى كه از سكران باشد و سرگشته روى به بيابان نهاد . زكريا ( ع ) از مجلس برخاست و پيش مادر يحيى رفت و فرمود : برخيز و در جستجوى يحيى باش كه بيم آن دارم او را زنده نيابى . مادر\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nبرخاست و در طلب فرزند برآمد . در همان حال از كنار گروهى از جوانان بنى اسرائيل گذشت كه به او گفتند : اى مادر يحيى ! كجا مىروى ؟ گفت : مىخواهم پسرم يحيى را بيابم ، در حضور او سخن از آتش رفته است و او سرگشته بيرون آمده است . مادر به راه خود ادامه داد و جوانان هم همراهش شدند تا آنكه به چوپانى رسيدند . مادر يحيى ( ع ) به او گفت : اى شبان گوسپندان ! آيا نوجوانى را با اين نشانىها نديده‌اى ؟ گفت :\r\nشايد در جستجوى يحيى هستى ؟ گفت : آرى ، او پسر من است . در حضورش سخنى از آتش رفته و سرگشته بيرون آمده است . چوپان گفت : هم اكنون او را كنار گردنهء فلان ديدم كه پاهاى خود را در آب نهاده و سر بر آسمان افراشته و مىگويد : اى مولاى من ! سوگند به عزت تو كه از اين آب سرد نخواهم چشيد تا آنكه به منزلت خود در پيشگاه تو بنگرم . مادر به آن سوى رفت و چون او را ديد ، به او نزديك شد و با محبت سر فرزند را بر سينه نهاد و او را به خدا سوگند داد تا همراهش به خانه برگردد . و ( 1 ) يحيى ( ع ) همراه مادر به خانه برگشت . مادر به يحيى گفت : آيا موافقى كه خرقهء مويين را از تن خود برون آورى و خرقهء پشمين بپوشى كه اندكى نرم‌تر است و براى تو عدس بپزم ؟ يحيى موافقت كرد . چون از آن عدس خورد و بسيار خورد ، خواب بر او چيره شد ، آنچنان كه براى نماز شب بيدار نشد . در خواب سروشى به او گفت : اى يحيى ! خانه‌يى بهتر از خانهء من و همسايه‌يى بهتر از من پيدا كرده‌اى ؟ يحيى بيدار شد و برخاست و عرضه داشت : پروردگارا ! لغزش مرا بيامرز ، پروردگارا ! سوگند به عزت تو كه ديگر در سايه‌يى جز سايهء بيت المقدس نخواهم نشست و به مادر گفت ، همان خرقه مويين مرا بدهيد . مادر خرقهء مويين را به او داد و او را در آغوش كشيد .\r\nزكريا فرمود : اى مادر يحيى ! او را رها كن كه پرده از دل او برداشته شده و هرگز از لذت زندگى بهره‌يى نمىبرد . يحيى ( ع ) برخاست ، جبهء خويش پوشيد و شب كلاه بر سر نهاد و به بيت المقدس آمد و شروع به عبادت خدا كرد و با ديگر خردمندان بود تا سرانجام چنان شد كه شد . « 1 »\r\n( 2 ) وهب « 2 » مىگويد : در يكى از كتابهاى آسمانى چنين يافتم كه چون ذو القرنين\r\n\r\n\r\n","description":"","footnote":"\r\n( 1 ) . اين موضوع ذيل آيهء 89 سورهء بيست و يكم ( انبياء ) در تفسير برهان ، از امالى صدوق - ( رضي الله عنه ) ، بدون هيچ كم و بيشى با ذكر سلسله سند ، آمده است . م .\r\n( 2 ) . منظور وهب بن منبه ، مورخ و عالم به افسانه‌هاى اسرائيلى است . متولد 34 و درگذشتهء 114 هجرى قمرى است . براى اطلاع بيشتر به الاعلام زركلى ، ص 150 ، ج 9 ، مراجعه فرماييد . م .\r\n","page_name":" 686 ","page_number":686},
  {"content":"\r\n\r\nاز ساختن سد آسوده شد ، به راه خود ادامه داد ، همان گونه كه حركت مىكرد و سپاهيانش همراهش بودند ، از كنار پيرمردى گذشت كه نماز مىگزارد . ذو القرنين همراه سپاهيان خود همان جا ايستاد تا نمازش تمام شد و سپس به او گفت : چگونه اين همه سپاهيان كه كنار تو رسيدند بيمى به خود راه ندادى و پريشان خاطر نشدى ؟ گفت :\r\nبا كسى مناجات مىكردم كه سپاهيانش از تو بيشتر و پادشاهيش گرانقدرتر و نيرويش تواناتر است و اگر چهره به سوى تو برمىگرداندم ، به نياز خود در پيشگاه او دست نمىيافتم .\r\n( 1 ) ذو القرنين گفت : آيا موافقى كه همراه من بيايى و من با تو مواسات كنم و براى انجام برخى از كارهاى خويش از تو كمك بگيرم ؟ گفت : آرى ، به شرط آنكه براى من چهار خصلت را ضمانت كنى ، نعمتى كه از ميان نرود و صحتى كه در آن رنج و بيمارى نباشد و جوانىيى كه پيرى را بر آن راه نباشد و زندگانى و عمرى كه مرگ در آن نباشد . ذو القرنين گفت : كدام آفريده است كه توانا به انجام اين امور باشد ؟\r\nپير گفت : من با كسى هستم كه به اين كارها تواناست و در اختيار اوست و تو خود در اختيار اويى و راه خود را بگير و برو .\r\n( 2 ) همچنان كه ذو القرنين به راه خود ادامه مىداد به گروهى از خردمندان امت موسى ( ع ) رسيد كه به حق راهنمايى شده بودند و به آن عمل مىكردند و چون ايشان را ديد به آنان گفت : اى قوم ! از خبر خود براى من بگوييد كه من تمام خاور و باختر و خشكى و دريا و زمين و كوه و دشت و روشنى و تاريكى آن را گشته‌ام و به گروهى چون شما برنخورده‌ام . اينك به من خبر دهيد كه چرا گور مردگان شما بر در خانه‌هايتان قرار دارد ؟ گفتند : چنين كرده‌ايم كه مرگ را فراموش نكنيم و ياد آن را دلهاى ما بيرون نرود . پرسيد : چرا خانه‌هاى شما در ندارد ؟ گفتند : ميان ما كسى دزد نيست و هيچ كس هم مورد سوء ظن نيست و همگان امين هستند . پرسيد : چرا ميان شما اميران نيستند ؟ گفتند : بدان سبب كه به يك ديگر ستم نمىكنيم . پرسيد : چرا حاكم نداريد و كسى بر شما پادشاه نيست ؟ گفتند : مال اندوزى نمىكنيم و ستيزه‌جويى نداريم . پرسيد : چرا بر يك ديگر برترى نمىجوييد و تفاوتى نداريد ؟ گفتند : چون بر يك ديگر مهربانيم و با يك ديگر مواسات مىكنيم . پرسيد : چرا اختلاف با يك ديگر نداريد و نزاع نمىكنيد ؟ گفتند : به مناسبت الفت دلهاى ما با يك ديگر و اصلاح ميان خودمان . پرسيد : چگونه است كه به يك ديگر دشنام نمىدهيد و قتلى ميان شما اتفاق\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nنمىافتد ؟ گفتند : ما بر خواسته‌هاى نفسانى خود پيروزشده‌ايم و نفس‌هاى خويش را لگام بردبارى زده‌ايم . پرسيد : چرا همگان هم عقيده‌ايد و چگونه راه و روش شما مستقيم و راست است ؟ گفتند : به اين سبب است كه دروغ نمىگوييم و نسبت به يك ديگر مكر نمىورزيم و هيچ يك از ديگرى غيبت نمىكنيم . گفت : به من بگوييد چرا ميان شما هيچ مستمند و بينوا نيست ؟ گفتند : از اين روى كه ما اموال خود را برابر تقسيم مىكنيم . پرسيد : چرا ميان شما هيچ تندخو و خشنى نيست ؟ گفتند : نتيجهء فروتنى و افتادگى است . پرسيد : سبب آنكه عمر شما از همه درازتر است چيست ؟\r\nگفتند : بدين سبب است كه حق را گردن مىنهيم و به دادگرى حكم مىكنيم . پرسيد :\r\nچرا گرفتار خشكسالى و قحطى نمىشويد ؟ گفتند : به سبب آنكه از آمرزش خواهى غفلت نمىكنيم . پرسيد : چرا بيتابى نمىكنيد ؟ گفتند : به آن سبب كه ما خويشتن را براى بلا و گرفتارى آماده ساخته‌ايم و خود خويشتن را تسليت و آرامش مىدهيم .\r\nپرسيد : چرا آفتها به شما نمىرسد ؟ گفتند : از اين روى كه جز به خدا توكل نمىكنيم و از ستارگان و منازل بروج ، طلب باران نمىكنيم . گفت : اى قوم ! به من بگوييد آيا پدران شما همين گونه رفتار مىكردند ؟ گفتند : آرى ، آنان را چنين ديديم كه به مستمندان خود رحم مىكردند و با بينوايان مواسات مىورزيدند و از هر كس كه به آنان ستم كرده بود ، درمىگذشتند و به هر كس كه نسبت به ايشان بدى كرده بود ، نيكى مىكردند و براى بدكاران خود آمرزش خواهى مىكردند و پيوند خويشاوندان را رعايت مىكردند و امانت را مسترد مىداشتند و همواره راست مىگفتند و هيچ گاه دروغ نمىگفتند و بدين سبب بود كه خداوند كارشان را اصلاح فرمود . ذو القرنين ميان ايشان تا هنگام مرگ خويش مقيم شد و به هنگام مرگ پانصد ساله بود . « 1 »\r\n( 1 ) امير المؤمنين على ( ع ) فرموده است ، اى مردم ! بترسيد از خدايى كه چون سخن بگوييد مىشنود و چون چيزى را در ضمير خود نهان داريد ، مىداند و به ياد مرگ باشيد ، همان چيزى كه چون از آن بگريزيد به شما خواهد رسيد و اگر در جايى مقيم باشيد ، شما را فرو مىگيرد و اگر شما آن را فراموش كنيد ، او شما را ياد مىكند . « 2 »\r\n\r\n\r\n","description":"","footnote":"\r\n( 1 ) . در علل الشرائع ، ص 161 ، و امالى صدوق ( رضي الله عنه ) ، ص 103 و به نقل از آن دو منبع در بحار الانوار ، ص 175 ، ج 12 ، آمده است . م .\r\n( 2 ) . نهج البلاغه ، ص 1168 ، چاپ مرحوم فيض الاسلام . م .\r\n","page_name":" 688 ","page_number":688},
  {"content":"\r\n\r\n( 1 ) پيامبر ( ص ) به على ( ع ) فرموده‌اند : خداوند تو را به زينتى آراسته است كه مردمان به زينتى بهتر از آن در نظر خداوند آراسته نشده‌اند و آن زهد در دنياست و دنيا را چنان قرار داده است كه به زهد تو نمىتواند دست يازد ( تو را از آن بهره‌يى نيست ) . « 1 »\r\n( 2 ) و پيامبر فرموده‌اند : همهء چيزهاى تقوى در اين گفتار خداوند فراهم شده كه فرموده است « همانا خداوند فرمان مىدهد به دادگرى و احسان . . . » ( آيهء نود سورهء شانزدهم ، نحل ) « 2 » ( 3 ) و پيامبر فرموده‌اند : از خدا بترسيد كه همهء خير در آن جمع و فراهم است .\r\nو گفته شده است ، پرهيزگاران ، سروران و فقيهان ، پيشوايانند و نشستن با آنان موجب فزونى است .\r\n( 4 ) پيامبر ( ص ) فرموده‌اند : همانا ترسناك‌ترين چيزى كه از آن بر امت خويش مى - ترسم خواهش نفس و درازاى آرزوست ، خواهش نفس از حق باز مىدارد و درازاى آرزو آخرت را به فراموشى مىسپرد . « 3 »\r\n( 5 ) و همان حضرت فرموده‌اند : هر گاه ديديد به مردى در دنيا زهد و پارسايى داده شده است ، به او نزديك شويد كه حكمت بر او القاء مىشود .\r\n( 6 ) و فرموده‌اند : مؤمن خانه‌اش از نى و خوراكش قطعه نانى و سرش ژوليده و جامه‌اش فرسوده و دلش خاشع است و هيچ چيز را با سلامت دينش برابر نمىداند . « 4 »\r\n( 7 ) روايت شده است كه اسامة بن زيد كنيزى به صد دينار خريد كه يك ماهه بهاى او را بپردازد . چون پيامبر ( ص ) اين سخن را شنيدند ، فرمودند : آيا از اسامه شگفت نمىكنيد كه چيزى را با مهلت يك ماهه مىخرد ؟ همانا كه اسامه داراى آرزوى دراز است و سوگند به آن كسى كه جان من در دست اوست ، من چشم بر هم نمىزنم مگر آنكه مىپندارم هنوز دو پلكم به يك ديگر نرسيده ، ممكن است خداوند قبض روحم\r\n\r\n\r\n","description":"","footnote":"\r\n( 1 ) . با ذكر سلسله سند و اندكى اختلاف در محاسن برقى ، ص 291 ، آمده است . م .\r\n( 2 ) . نظير اين روايت از قول جناب عبد الله بن مسعود در مجمع البيان طبرسى ، ذيل آيهء مذكور آمده است . م .\r\n( 3 ) . احياء علوم الدين ، غزالى ، 2834 ، چاپ دار الشعب مصر . م .\r\n( 4 ) . اين دو گفتار رسول خدا ( ص ) به نقل از همين كتاب روضة الواعظين در بحار الانوار ، ص 311 ، ج 70 ، آمده است . م .\r\n","page_name":" 689 ","page_number":689},
  {"content":"\r\n\r\nفرمايد و به سويى نمىنگرم مگر اينكه مىپندارم كه پيش از آنكه چشم از آن سوى بردارم ، ممكن است بميرم و هيچ لقمه‌يى بر دهان نمىنهم مگر آنكه مىپندارم پيش از فرو بردن آن ممكن است به كام مرگ فرو شوم . سپس چنين افزودند : اى آدميان ! اگر درست مىانديشيد ، نفسهاى خود را به مرگ وعده دهيد و سوگند به آن كس كه جان من در دست اوست ، آنچه وعده داده شده‌ايد ، هر آينه خواهد آمد و شما نمىتوانيد آن را عاجز كنيد « 1 » .\r\n( 1 ) و روايت شده است كه يكى از ياران عابد امير المؤمنين على ( ع ) كه نامش همام بود به ايشان گفت : پرهيزگاران را براى من چنان توصيف فرماى كه گويى بر ايشان مىنگرم . آن حضرت در اين مورد نخست سكوت فرمود و سپس گفت : اى همام ! خدا را بپرهيز و نيكى كن « كه خداوند همراه آنان است كه پرهيزگارند و آنانى كه نيكوكارانند . » ( آيهء آخر سورهء شانزدهم ، نحل ) همام به اين سخن قانع نشد تا آنكه على ( ع ) تصميم گرفت شرح دهد و برخاست و نخست ستايش و نيايش خدا را و درود بر مصطفى ( ص ) را بر زبان آورد و سپس بيان فرمود :\r\nاما بعد ، همانا كه خداى سبحانه و تعالى آفريدگان را آفريد و در آن هنگام كه ايشان را بيافريد ، از اطاعت آنان بىنياز و از معصيت ايشان در امان بود كه عصيان هر كس كه از او عصيان ورزد براى او زيانى ندارد و اطاعت هر كس كه او را اطاعت كند ، براى او سودى ندارد . سپس وسايل روزى ايشان را ميان ايشان بخش فرمود و جايگاه هر يك را در جهان قرار داد . پرهيزكاران در دنيا اهل فضيلتند ، گفتارشان صواب و از روى راستى است و پوشاك آنان در حد اعتدال و رفتارشان تواضع است . چشمهاى خود را از آنچه خداوند برايشان حرام كرده بسته‌اند و گوشهاى خود را بر دانشى كه براى ايشان سود بخش است وقف كرده‌اند . در سختى و رنج چنانند كه ديگران در آسايش و خوشى و اگر اجل و عمرى كه خداوند براى ايشان مقدر فرموده است نبود ، به اندازهء يك چشم بر هم زدن از شوق به ثواب و بيم از عقاب جانهايشان در كالبدهايشان استقرار نمىيافت . آفريدگار در چشمهاى ايشان بزرگ است و هر چه جز اوست ، كوچك است . آنان نسبت به بهشت چنانند كه گويى آن را مىبينند و در آن از نعمت برخوردارند و نسبت به دوزخ چنانند كه گويى آن را مىبينند و در آن در حال عذابند . دلهاى ايشان اندوهگين و از آزارشان ايمنى است . پيكرهايشان\r\n\r\n\r\n","description":"","footnote":"\r\n( 1 ) . احياء علوم الدين غزالى ، ص 2845 ، همان چاپ . م .\r\n","page_name":" 690 ","page_number":690},
  {"content":"\r\n\r\nنزار و نيازهايشان اندك و نفسهاى ايشان عفيف و پارساست . روزگارى اندك را با شكيبايى بسر آورند كه در پى آن آسايشى جاودانه است . اين بازرگانى آسان و پر بهره‌يى است كه خدايشان براى آنان فراهم فرموده است . دنيا آنان را خواست ولى آنان ، آن را نخواستند و دنيا آنان را گرفتار بند و بلا ساخت و ايشان جانشان را فديه دادند و خود را از آن رهايى بخشيدند . ( 1 ) اما شبها آنان بر پا ايستادگانند و آيات قرآن را برشمرده مىخوانند و با انديشيدن در آن خود را اندوهگين مىسازند و بوسيلهء آن ، درمان درد خويش را مىجويند و چون به آيه‌يى مىگذرند كه در آن تشويقى است ، به آن اميد مىبندند و از شوق با جان خويش به آن مىنگرند و چنان مىپندارند كه برابر ديدگان آنان است و چون به آيه‌يى مىگذرند كه در آن بيم است ، گوشهاى دل خود را به آن مىسپارند و چنان مىپندارند كه هياهوى دم و بازدم دوزخ بيخ گوش ايشان است . و آنان با قامت خميده در حال ركوعند و پيشانى و كف دست و زانو و سر پنجهء پاهاى خود را بر خاك نهاده ( در حال سجده ) و از خداوند آزادى گردن خود را از آتش مسألت مىكنند . اما روزها بردبار و دانا و پرهيزگارند . بيم از خدا آنان را همچون تيرتراش داده است ، ( 2 ) نظركننده به آنان مىنگرد و مىپندارد كه بيمارند و حال آنكه آنان را بيمارىيى نيست و كسى كه به ايشان مىنگرد ، مىگويد همانا حواسشان پرت است . آرى كه كارى بزرگ حواس آنان را پرت كرده است .\r\nآنان به مقدار اندك از كار خود خشنود نمىشوند و كار بسيار را ، بسيار نمىشمرند .\r\nخود خويشتن را به كاهلى متهم مىسازند و از كردارهاى خويش بيمناكند . چون يكى از ايشان را ستايش مىكنند از آنچه گفته مىشود بيم مىكند و مىگويد من به خويشتن از ديگران داناترم و خداى به آنچه كه در نفس من است از من داناتر است .\r\nبار خدايا ! به آنچه مىگويند بر من مگير و مرا بهتر از آنچه مىپندارند قرار بده و براى من آنچه را كه نمىدانند بيامرز . از نشانه‌هاى هر يك از ايشان اين است كه براى او نيرويى در دين مىبينى و دور انديشى آميخته با نرمى و ايمانى همراه با يقين و آزمندى در طلب دانش و دانشى آميخته با بردبارى و ميانه روى در هزينه در عين توانگرى ، و خشوعى در عبادت و تحمل در تنگدستى و شكيبايى در سختى و طلب حلال ، و در هدايت و رستگارى چالاك و پر نشاط ، و از طمع دورى جستن و در عين حال كه كارهاى شايسته انجام مىدهد ، در ترس و بيم است . چون روز را به شب مىرساند ، همتش سپاسگزارى است و چون شب را به صبح مىرساند ، همتش ياد\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nخداست . شب را در حالى بسر مىبرد كه از غفلت خويش هراسان است و صبح مىكند در حالى كه از پرهيزى كه از غفلت كرده است شادمان است و از فضل و رحمت خداوند خشنود است . اگر نفس او ، او را به زحمت اندازد و بر او سخت گيرد ، باز هم خواستهء آن را برنمىآورد . روشنى چشمش در چيزى است كه زايل نمىشود و رغبت او در چيزى است كه باقى مىماند و زهد و پارسايى او در چيزى است كه باقى نمىماند . بردبارى را با دانش درآميخته و گفتار را با عمل همراه ساخته است .\r\nاو را مىبينى كه آرزويش كوتاه و نزديك است . كسالت و تنبلى از او دور است .\r\n( 1 ) لغزشهايش اندك است ، قلبش خاشع و نفسش قانع و خوراكش اندك و در امور خود آسان‌گيرنده است و نسبت به دين خود سخت مواظب است ، شهوتش مرده و خشمش فرو برده و خير و نيكى از او مورد آرزوست و شر او مأمون است . چنين كسى اگر ميان غافلان باشد ، نامش در زمرهء ذاكران نوشته مىشود و اگر ميان ذاكران باشد ، از غافلان نوشته نمىشود . از هر كس كه به او ستم كرده است مىبخشد و به هر كس كه او را محروم ساخته است ، عطا مىكند و به هر كس كه از او گسسته است مىپيوندد . ناسزا دادن از او دور است و گفتارش نرم است . ناپسند او پوشيده و كار پسنديده‌اش حاضر و فراهم و خير او روى آورنده و شر او پشت‌كننده است . در سختىها پايدار و در ناخوشىها شكيبا و در آسايش سپاسگزار است . بر آن كس كه دوست ندارد ، ستم نمىكند و در مورد كسى كه او را دوست مىدارد خود را به گناه نمىاندازد . در مورد حق ، پيش از آنكه بخواهند بر او گواه بياورند ، خود اعتراف مىكند . آنچه را كه براى نگهدارى به او داده‌اند ، تباه نمىكند و آنچه را به او تذكر دهند ، فراموش نمىكند و كسى را با لقبهاى زشت نام نمىبرد و به همسايه آزار نمى - رساند و در پيشآمدهاى ناگوار كه براى ديگران رخ مىدهد ، شادى نمىكند و در كار ياوه و باطل وارد نمىشود و از حق بيرون نمىرود . اگر سكوت كند ، سكوتش او را غمگين نمىكند و اگر بخندد ، صداى خنده‌اش بلند نمىشود و اگر بر او ستم شود ، شكيبايى مىكند تا خداوند براى او انتقام بگيرد . خود از خويشتن در رنج است و مردم از او در راحتى هستند . نفس خود را براى آخرت خويش به زحمت مىاندازد و مردمان را از كار خويش به آسايش مىرساند . دورى كردن او از هر كس كه از او دورى مىكند براى زهد و بىآلايش ماندن است و نزديك‌شدنش به كسى كه به او نزديك مىشود براى رحمت و نرمى است . دورى او از تكبر و بزرگى\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nنيست و نزديك‌شدنش براى مكر و خدعه نيست .\r\n( 1 ) راوى مىگويد : در اين هنگام همام فريادى برآورد و بيهوش شد و درگذشت و امير المؤمنين ( ع ) فرمود : به خدا سوگند از همين اتفاق بر او بيم داشتم و آرى كه موعظه‌هاى رسا به كسانى كه شايستهء آنند ، چنين مىكند .\r\nيكى از حاضران پرسيد : اى امير مؤمنان ! شما در چه حالى ؟ فرمود : اى واى بر تو ، هر اجلى را وقتى است كه از آن در نمىگذرد و براى هر مرگ ، سببى است كه از آن تجاوز نمىكند و بر تو باد كه ديگر از اين گونه سؤال نكنى كه گفتار شيطان است كه بر زبانت مىنهد . « 1 »\r\n( 2 ) شاعر در اين باره چنين سروده است :\r\n« مرد مىخواهد به آرزويش برسد ولى خداوند جز آنچه را كه خود اراده فرموده است نمىخواهد . آدمى مىگويد مال و بهره‌هاى من ! و حال آنكه تقواى خدا بهترين چيزى است كه مىتوان از آن بهره گرفت . »\r\nديگرى گفته است :\r\n« قناعت تمام عزت‌ها را براى من فراهم آورد و كدام ثروت بهتر از قناعت است ؟ قناعت را سرمايهء خويش قرار بده و پس از آن پرهيزكارى را كالاى خود قرار بده . »\r\nديگرى گفته است :\r\n« اى كسى كه از نادانى ، نفس خويش را به زحمت مىاندازى و دنيا را آزمندانه و با كوشش طلب مىكنى ، نه دنيا براى تو است و نه تو براى دنيا و اين دو اندوه و همت را فقط يك همت قرار بده . »\r\n( 3 )\r\n\r\nمجلس هفتاد و هفتم در ذكر دنيا\r\n( 4 ) خداوند در آيهء 24 سورهء دهم ( يونس ) چنين فرموده است :\r\n\r\n\r\n","description":"","footnote":"\r\n( 1 ) . خطبهء همام ، خطبهء يك صد و هشتاد و چهارم نهج البلاغه است كه در صفحهء 602 چاپ مرحوم فيض الاسلام و به شمارهء 186 در صفحات 132 تا 162 جلد 10 شرح نهج البلاغهء ابن ابى الحديد ، چاپ محمد ابو الفضل ابراهيم ، 1960 ميلادى ، مصر ، آمده است و براى اطلاع از منابعى كه پيش از تنظيم نهج البلاغه ، اين خطبه را آورده‌اند ، به مصادر نهج البلاغه ، ص 64 ، ج 3 ، سيد عبد الزهراء حسينى خطيب ، مراجعه فرماييد . م .\r\n","page_name":" 693 ","page_number":693},
  {"content":"\r\n\r\n« جز اين نيست كه مثل زندگانى دنيا ، مثل آبى است كه آن را ما از آسمان فرو فرستاديم ، پس گياهان با او درآميخت . از آنچه مىخورند مردمان و چهار پايان و زمين پيرايه گرفت و آراسته شد و گمان بردند اهل زمين كه بر آن قدرت دارند . ناگاه فرمان ما به آن زمين در شب يا روز در رسيد و آن را همچون زمين درو شده قرار داديم .\r\nگويا كه ديروز وجود نداشته است . اين گونه بيان مىكنيم نشانه‌ها را براى گروهى كه انديشه مىكنند . »\r\n( 1 ) و در آيهء 45 سورهء هيجدهم ( كهف ) چنين فرموده است :\r\n« و بزن براى آنان داستان زندگى دنيا را چون آبى كه فرو فرستاديم آن را از آسمان .\r\nپس آميخت به آن روييدنى زمين پس خشكيده گرديد كه پراكنده كرد آن را بادها و خداوند بر همه چيز تواناست . »\r\n( 2 ) و در آيهء بيستم سورهء پنجاه و هفتم ( حديد ) چنين فرموده است . « بدانيد كه همانا زندگى دنيا بازيچه و بيهوده و آرايش و فخر كردن ميان شماست و مباهات كردن در افزونى مال‌ها و فرزندان . مانند بارانى كه به شگفت آورد كافران را روييدن آن . پس خشك شود و آن را زرد شده بينى و سپس در هم شكسته و در آخرت شكنجه سخت است و آمرزش از خدا و خشنودى و نيست زندگى دنيا مگر كالاى فريب . « 1 » »\r\n( 3 ) پيامبر ( ص ) فرموده‌اند « مرا با دنيا چكار ؟ همانا مثل من و مثل دنيا ، همچون سوارى است كه در روزى تابستانى و گرم از خواب نيم روزى از زير درختى برمىخيزد .\r\nسپس كوچ مىكند و آن درخت را به حال خود وامىگذارد . « 2 » »\r\n( 4 ) و همان حضرت فرموده‌اند : « دنيا در قبال آخرت مثل آنست كه يكى از شما انگشت به دريا زند . پس بنگرد كه انگشتش چه اندازه آب به خود گرفته است . « 3 » »\r\n( 5 ) امير المؤمنين على ( ع ) چنين فرموده است : دنيا خانه‌يى است كه براى آن نيستى و براى اهل آن كوچ كردن از آن مقدر شده است ، و آن سرسبز و شيرين به سوى خواهان خود شتاب مىكند و دل نظركننده را دچار اشتباه مىسازد . با بهترين توشه\r\n\r\n\r\n","description":"","footnote":"\r\n( 1 ) . براى اطلاع بيشتر از ديگر آياتى كه در اين مورد نازل شده است به بحث مستوفاى مرحوم علامهء مجلسى ( رضي الله عنه ) در بحار الانوار ، صفحات 1 تا 7 ، جلد 73 ، مراجعه فرماييد . م .\r\n( 2 ) . با اندك تفاوت لفظى در احياء علوم الدين غزالى ، ص 1727 ، و بدون هيچ تفاوت به نقل از اصول كافى در محجة البيضاء ، ص 353 ، ج 5 ، آمده است . م .\r\n( 3 ) . در احياء علوم الدين ، ص 1730 ، به نقل از مسند احمد ، ص 229 ، ج 4 ، آمده است . م .\r\n","page_name":" 694 ","page_number":694},
  {"content":"\r\n\r\nكه در حضور داريد از آن كوچ كنيد و در آن بيش از نياز مطلبيد و بيش از آنچه به شما رسيده است از آن مخواهيد . « 1 »\r\n( 1 ) و همان حضرت فرموده است ، دنيا خانه‌يى است كه هيچ كس از آن به سلامت نمىماند مگر در آن ، و به هيچ چيز كه براى دنيا انجام شود ، رستگارى فراهم نمىشود .\r\nمردم در آن گرفتار آزمايشند ، آنچه از دنيا را كه براى دنيا گرفته‌اند ، از آن بيرون برده مىشوند و از ايشان حساب پس گرفته مىشود و آنچه از آن را كه براى غير دنيا ( آخرت ) تهيه كنند ، در آن پايدارند و بر آن وارد مىشوند و همانا كه دنيا در نظر خردمندان همچون سايه‌يى است كه در عين آنكه گسترده‌اش مىبينى ، جمع مىشود و تا آن را افزون بينى كم مىگردد . « 2 »\r\n( 2 ) و همان حضرت فرموده است ، همانا مثل دنيا مثل مار است كه لمس كردن آن نرم و زهرش كشنده است . و چون مدت مصاحبت آن با تو اندك است از آنچه كه تو را خوش مىآيد روى برگردان و اندوههاى آن را از خود بزداى كه به جدايى از آن يقين دارى و در آن از آن بر حذر باش كه دل بسته به دنيا چون از آن اطمينان به شادى مىكند او را به مكروه و ناخوشى مىرساند . « 3 »\r\n( 3 ) و هم ايشان فرموده است ، اى دنيا ! اى دنيا ! از من فاصله بگير ، آيا خود را به من عرضه مىدارى يا نسبت به من شوق مىورزى ؟ هرگز زمان فريب تو نرسد ، بدور باش ، ديگرى غير از مرا بفريب . مرا در تو نيازى نيست ، تو را سه بار طلاق داده‌ام و رجوعى در آن نيست . زندگى تو كوتاه و ارزش تو اندك و آرزوى تو كوچك است .\r\nآه از كمى توشه و درازى راه و دورى سفر و سختى جايى كه بر آن بايد وارد شد . « 4 »\r\n( 4 ) و همان حضرت شنيد مردى دنيا را نكوهش مىكند ، به او فرمود : اى نكوهش‌كنندهء دنيا كه به دنيا فريفته مىشوى و سپس آن را نكوهش مىكنى ، تو بر دنيا جرم و گناه مىنهى يا دنيا بر تو ؟ دنيا تو را كجا به هوس انداخت و فريب داد ؟ « 5 » ( 5 ) همان حضرت فرموده است ، شيرينى دنيا ، تلخى رستاخيز و تلخى دنيا ، شيرينى رستاخيز است . « 6 »\r\n\r\n\r\n","description":"","footnote":"\r\n( 1 ) . از خطبه‌هاى 45 و 62 نهج البلاغه است كه در صفحات 123 و 142 چاپ مرحوم فيض الاسلام آمده است . م .\r\n( 2 ) . از خطبه‌هاى 45 و 62 نهج البلاغه است كه در صفحات 123 و 142 چاپ مرحوم فيض الاسلام آمده است . م .\r\n( 3 ) . ارشاد ، شيخ مفيد ، ص 112 ، چاپ 1377 قمرى . م .\r\n( 4 ) . نهج البلاغه ، صفحات 1109 و 1138 ، چاپ فيض الاسلام . م .\r\n( 5 ) . نهج البلاغه ، صفحات 1109 و 1138 ، چاپ فيض الاسلام . م .\r\n( 6 ) . نهج البلاغه ، صفحات 1186 و 1269 ، چاپ مرحوم فيض الاسلام . م .\r\n","page_name":" 695 ","page_number":695},
  {"content":"\r\n\r\n( 1 ) و باز فرموده است ، دنيا فريب مىدهد و زيان مىرساند و شتابان مىگذرد .\r\nخداوند آن را براى پاداش دوستان خود و شكنجهء دشمنان خويش پسنديده است و همانا مردم دنيا ، چون مسافرانى هستند كه در همان حال كه جايى فرود آمده‌اند ، چاوش به آنان ندا مىدهد و آنان از آنجا كوچ مىكنند . « 1 »\r\n( 2 ) امام صادق ( ع ) فرموده است ، دوستى دنيا سر هر گناه است . « 2 »\r\n( 3 ) مسيح ( ع ) به حواريون فرموده است ، همانا دنيا پل است ، از آن بگذريد و آبادش مكنيد . « 3 »\r\n( 4 ) پيامبر ( ص ) فرموده‌اند : رغبت به دنيا ، اندوه و غم را مىافزايد و زهد در دنيا ، دل و بدن را آسوده مىكند . « 4 »\r\n( 5 ) امام صادق ( ع ) فرموده است ، دل هر كس به دنيا وابسته شود ، از آن سه خصلت را دارا مىشود ، اندوهى كه به پايان نمىرسد ، آرزويى كه بدست نمىآيد و اميدى كه به آن نمىرسد . « 5 »\r\n( 6 ) امام باقر ( ع ) فرموده است ، دنيا گوناگون است ، آنچه از آن كه به سود تو باشد با وجود ناتوانى به تو خواهد رسيد و آنچه از آن كه به زيان تو باشد بر سرت خواهد آمد و نمىتوانى با نيرو و قدرت آن را از خود منع كنى . سپس در پى اين سخن فرموده است ، هر كس از آنچه كه از دست بشد نااميد شود ، بدنش آسوده مىشود و هر كس به آنچه كه به او برسد قانع باشد ، چشمش روشن مىشود . « 6 »\r\n( 7 ) امام صادق فرموده است ، اگر خداوند تبارك و تعالى متكفل روزى است ، اين همه كوشش تو براى چيست و اگر روزى تقسيم شده است ديگر آزمندى براى چه ؟\r\nو چون حساب بر حق است ، اندوختن چيست و چون خداى تعالى جبران مىكند ، بخل يعنى چه ؟ و چون خداى عقوبت مىفرمايد گناه براى چه و چون شيطان دشمن است غفلت و بىخبرى براى چه و چون گذشتن از پل صراط بر حق است ، خودپسندى و شيفتگى چيست و چون هر چيز بسته به سرنوشت است ، اندوه چيست و چون دنيا فانى است ، دلبستگى به آن براى چه ؟ « 7 »\r\n\r\n\r\n","description":"","footnote":"\r\n( 1 ) . نهج البلاغه ، صفحات 1186 و 1269 ، چاپ مرحوم فيض الاسلام . م .\r\n( 2 ) . خصال ، صدوق ، صفحات 15 و 33 و 37 ، جلد 1 . م .\r\n( 3 ) . خصال ، صدوق ، صفحات 15 و 33 و 37 ، جلد 1 . م .\r\n( 4 ) . خصال ، صدوق ، صفحات 15 و 33 و 37 ، جلد 1 . م .\r\n( 5 ) . اصول كافى ، ص 320 ، ج 2 . م .\r\n( 6 ) . تحف العقول ، ابن شعبه ، ص 27 ، چاپ 1394 قمرى ، قم ، ضمن حكمتهاى پيامبر ( ص ) آمده است . م .\r\n( 7 ) . در امالى صدوق ، ص 7 ، همراه با ترجمهء آقاى كمره‌يى ، آمده است . م .\r\n","page_name":" 696 ","page_number":696},
  {"content":"\r\n\r\n( 1 ) پيامبر فرموده‌اند : بىخبرترين مردم كسى است كه از دگرگونى و حال به حال شدن دنيا پند نگيرد و بىنيازترين مردم كسى است كه اسير حرص نباشد .\r\n( 2 ) امير المؤمنين على ( ع ) فرموده است ، هر گاه حكيمان و فقيهان به يك ديگر نامه مىنوشته‌اند ، سه چيز را مىنوشته‌اند كه چهارمى همراه آن نبوده است و آن سه جمله اين‌هاست : هر كس همتش براى آخرت باشد ، خداوند گرفتارى دنياى او را كفايت مىفرمايد و هر كس نهان خويش را اصلاح كند خداوند آشكاراى او را اصلاح مىفرمايد و هر كس آنچه را ميان او و خداوند است اصلاح كند ، خداوند آنچه را ميان او و مردم است اصلاح مىفرمايد . « 1 »\r\n( 3 ) امام صادق ( ع ) فرموده است ، روزى داود ( ع ) براى خواندن زبور بيرون آمد و هر گاه كه او زبور مىخواند ، هيچ پرنده و جانور وحشى و كوه و سنگى باقى نمىماند مگر آنكه با او همخوانى مىكرد ، داود ( ع ) همچنان به راه خود ادامه داد تا كنار كوهى رسيد كه پيامبرى به نام حزقيل در آن زندگى مىكرد و چون حزقيل آواى كوهها و پرندگان و جانوران را شنيد ، دانست كه داود ( ع ) آمده است . داود گفت : اى حزقيل ! آيا اجازه مىدهى كه بالاى كوه و پيش تو آيم ؟ گفت : نه . خداوند به حزقيل وحى فرمود كه داود را سرزنش مكن و از من عافيت بخواه . حزقيل برخاست و دست داود را گرفت و او را كنار خود برد . داود از او پرسيد كه اى حزقيل ! آيا تاكنون آهنگ گناهى كرده‌اى ؟ گفت : نه . پرسيد آيا به دنيا توجه كرده‌اى و دوست داشته‌اى كه از شهوت و لذت آن بهرمند شوى ؟ گفت : آرى ، اين موضوع گاهگاهى در من ظاهر مىشود ، پرسيد در آن هنگام چه مىكنى ؟ گفت : وارد اين دره مىشوم و از آنچه در آن است عبرت مىگيرم . داود ( ع ) وارد آن دره شد و ديد بر تختى جمجمه و استخوانهاى پوسيده‌يى است و لوحه‌يى آهنى نصب است كه بر آن چيزى نوشته است . داود ( ع ) به آن لوحه نگريست و در آن چنين نبشته بود : من فلان پادشاهم كه هزار سال پادشاهى كردم و هزار شهر ساختم و از هزار دوشيزه كام گرفتم و سرانجام عمر من چنين شد كه خاك ، بستر من و سنگ بالش ، و ماران و كرمها همسايگان من شدند . هر كس به زيارت من مىآيد به دنيا شيفته نشود . « 2 »\r\n\r\n\r\n","description":"","footnote":"\r\n( 1 ) . خصال ، ص 143 ، ج 1 . م .\r\n( 2 ) . به نقل از امالى و كمال الدين صدوق ( رضي الله عنه ) ، در بحار الانوار ، ص 25 ، ج 14 ، آمده است . م .\r\n","page_name":" 697 ","page_number":697},
  {"content":"\r\n\r\n( 1 ) امير المؤمنين در يكى از خطبه‌هاى خود چنين مىفرمايد : اى مردم ! همانا كه دنيا سراى ناپايدارى و آخرت سراى پايدارى و جاودانى است . از رهگذر خود براى اقامتگاه خود توشه برگيريد . پرده‌هاى خويش را در پيشگاه آن كس كه نهان شما بر او پوشيده نيست پاره مكنيد و دلهاى خود را از اين جهان بيرون بريد پيش از آنكه بدنهاى شما از آن بيرون برده شود . شما در دنيا زندانى شده‌ايد و حال آنكه براى آخرت آفريده شده‌ايد . همانا دنيا چون زهر است ، كسى كه آن را نمىشناسد ، مىخوردش . چون بنده‌يى مىميرد ، فرشتگان مىگويند چه پيش فرستاده است و آدميان مىگويند چه باقى نهاده است . چيزهايى را پيش بفرستيد كه براى شما باقى بماند و همه را در اين جهان باقى مگذاريد كه به زيان شما باشد ، كه محروم كسى است كه از خير مال خود محروم شود و بر آن كسى كه با خيرات و صدقات ترازوى خويش را سنگين و جايگاه خود را در بهشت نيكو و راه گذر خود از پل صراط را هموار ساخته است ، بايد رشك برد . « 1 »\r\n( 2 ) امام صادق ( ع ) فرموده است ، من شگفت مىكنم از كسى كه در دنيا بخل مىورزد ، چه دنيا به او روى كرده باشد و چه دنيا از او روى برگردانده باشد ، زيرا انفاق با اقبال دنيا او را زيان نمىرساند و بخل با ادبار دنيا او را سودى نمىبخشد . « 2 »\r\n( 3 ) روايت است كه مردى براى امام حسين ( ع ) نوشت : اى سرور من ! از خير دنيا و آخرت به من خبر بده . براى او چنين مرقوم فرمود « بنام خداوند بخشايندهء مهربان . همانا هر كس خشنودى خدا را هر چند در قبال ناخشنودى خلق جستجو كند ، خداوند امور مردم را از او كفايت مىكند و هر كس در صدد خشنودى مردم در قبال ناخشنودى خدا باشد ، خدايش او را با مردم وامىگذارد . و السلام . « 3 » »\r\n( 4 ) حارث اعور « 4 » مىگويد : در حيره « 5 » همراه امير المؤمنين على ( ع ) راه مىرفتم به فردى مسيحى رسيديم كه ناقوسى را به صدا درآورده بود . على ( ع ) به من فرمود :\r\n\r\n\r\n","description":"","footnote":"\r\n( 1 ) . نهج البلاغه ، خطبهء 194 ، ص 644 ، چاپ مرحوم فيض الاسلام . م .\r\n( 2 ) . از همين كتاب روضة الواعظين در مشكاة الانوار طبرسى ، ص 230 ، هم آمده است . م .\r\n( 3 ) . اختصاص ، مفيد ، ص 225 . م .\r\n( 4 ) . حارث بن عبد الله اعور از اصحاب پسنديدهء آن حضرت است . رجوع كنيد به اختيار معرفة الرجال ، شيخ طوسى ، ص 88 . م .\r\n( 5 ) . حيره : شهركى است از عراق بر كران باديه و هواى آن از كوفه بهتر است . رك . به :\r\nحدود العالم من المشرق الى المغرب ، ص 154 . م .\r\n","page_name":" 698 ","page_number":698},
  {"content":"\r\n\r\nآيا مىدانى اين ناقوس چه مىگويد ؟ گفتم : خدا و رسول خدا و پسر عمويش داناترند .\r\nفرمود : اين ناقوس مثل دنيا و خرابى آن را مىنوازد و مىگويد به حق و راستى كه خدايى جز خداوند نيست و اين راست راست است . همانا دنيا ما را فريفته است و سرگرم ساخته و سرگردان كرده است و به گمراهى كشانده است . اى فرزند دنيا ! آرام آرام و با دقت ، اى دل بسته و فرزند دنيا كه حواس خويش را فقط در جمع آن دارى ، همانا كه دنيا گروه گروه را فانى مىكند . هيچ روزى از ما نمىگذرد ، مگر اينكه يكى از اركان ما را ويران مىكند . همانا خانه‌يى را كه باقى است تباه كرديم و در خانه‌يى كه فانى است دل بسته ، و وطن گزيده‌ايم و نمىفهميم در آن چه كرده‌ايم ، مگر آنكه بميريم .\r\n( 1 ) حارث مىگويد ، گفتم : اى امير مؤمنان ! آيا مسيحيان اين را مىدانند ؟ فرمود :\r\nاگر اين را به حقيقت مىدانستند ، مسيح ( ع ) را براى خود غير از خداوند خدا قرار نمىدادند . حارث مىگويد ، پيش آن مرد مسيحى رفتم و گفتم : تو را به حق مسيح سوگند مىدهم كه همان گونه كه ناقوس مىنواختى آن را به صدا درآور ! او شروع به زدن به ناقوس كرد و من حرف به حرف تا آخر گفتم . گفت : تو را به حق پيامبرتان سوگند ، چه كسى اين موضوع را به تو خبر داده است ؟ گفتم : مردى كه ديروز همراه من بود . پرسيد : آيا ميان او و پيامبر ( ص ) خويشاوندى است ؟ گفتم : آرى ، پسر عموى پيامبر است . پرسيد : تو را به حق پيامبرتان سوگند آيا اين تفسير را او از پيامبر شنيده است ؟ گفتم : آرى . او ايمان آورد و گفت : به خدا سوگند ، من در تورات ديده‌ام كه خاتم پيامبران ، پيامبرى است كه آنچه را ناقوس مىگويد ، تفسير مىكند . « 1 »\r\n( 2 ) و روايت است كه هر گاه پيامبر ( ص ) از سفر بازمىگشت ، نخست پيش دخترش فاطمه ( ع ) مىرفت و مدتى پيش او توقف مىفرمود . يك بار كه پيامبر ( ص ) به سفرى رفته بودند ، فاطمه ( ع ) براى خود دو دستبند و گردنبندى و دو گوشواره از نقره و پرده‌يى براى در حجره ، به شادى بازگشت پدرش و شوهرش فراهم فرموده بود . و چون پيامبر ( ص ) از سفر برگشتند ، همچنان ، نخست به خانهء فاطمه ( ع ) رفتند .\r\nياران بر در خانه ماندند و چون مدت توقف پيامبر ( ص ) طول كشيد ، نمىدانستند بروند يا بمانند . در اين هنگام رسول خدا ( ص ) بيرون آمدند و آثار ناراحتى در چهره\r\n\r\n\r\n","description":"","footnote":"\r\n( 1 ) . در امالى صدوق ، ص 225 ، همراه با ترجمهء آقاى كمره‌يى ، و بحار الانوار ، ص 334 ، ج 14 ، از امالى و معانى الاخبار ، نقل شده است . م .\r\n","page_name":" 699 ","page_number":699},
  {"content":"\r\n\r\nايشان ديده مىشد و چون پيامبر ( ص ) كنار منبر خود نشستند ، فاطمه ( ع ) كه گمان برده بود ناراحتى پيامبر ( ص ) از ديدن آن دو دستبند و گردنبند و گوشواره‌ها و پرده است ، آنها را بيرون آورد و پرده را باز كرد و به حضور پيامبر ( ص ) فرستاد و به كسى كه آنها را مىبرد ، فرمود : به پدرم بگو دخترت سلام مىرساند و مىگويد اين‌ها را در راه خدا انفاق كنيد . همين كه فرستاده اين پيام را گزارد ، پيامبر ( ص ) سه بار فرمودند :\r\nپدرش فداى او باد ! دنيا از محمد و آل محمد نيست . اگر دنيا در پيشگاه خداوند به اندازهء بال پشه‌يى ارزش و خير مىداشت ، هرگز كافر يك جرعه آب هم از آن نمىآشاميد و سپس برخاستند و به خانهء فاطمه ( ع ) رفتند . « 1 »\r\n( 1 ) و روايت شده است كه چون اسماعيل ، پسر حضرت صادق ( ع ) درگذشت و از دفن او فارغ شدند ، حضرت صادق در حالى كه سر خود را به زير افكنده بود ، نشست و مردم هم گرد آن حضرت نشستند . سپس امام صادق سر خويش را بلند كرد و چنين فرمود : اى مردم ! همانا كه دنيا سراى جدايى است و جاى ناهموارى است و خانهء هموار نيست . با آنكه فراق عزيزان سوزى است كه دفع نمىشود و سوگى است كه از آن چاره نيست ، ولى مردم در خوب سوگوارى داشتن و درست انديشه - كردن بر يك ديگر برترى دارند و هر كس دريغا گوى برادرش نشود ، برادرش دريغا - گوى او خواهد بود و هر كس فرزندش پيش از او نرود ، او پيش از فرزندش مىرود و سپس به اين بيت ابو خراش هذلى ، تمثل جستند :\r\n و لا تحسبى انى تناسيت عهده * و لكن صبرى يا اميم جميل \r\n گمان مدار كه عهدش زياد خود ببرم * و ليك صبر چو من اى اميم نيك بود « 2 » \r\n( 2 ) به امام صادق گفته شد ، چه خصلتهايى براى آدمى از همه پسنديده‌تر است ؟\r\nگفت : وقارى كه همراه با هيبت نباشد و بخششى بدون اينكه انتظار پاداش داشته باشد و اشتغال به غير از كالاى دنيا . « 3 »\r\n( 3 ) امير المؤمنين على ( ع ) فرموده است ، هر كس دو روزش با يك ديگر برابر بود\r\n\r\n\r\n","description":"","footnote":"\r\n( 1 ) . امالى صدوق ، ص 234 ، همراه با ترجمهء آقاى كمره‌يى ، آمده است . م .\r\n( 2 ) . در امالى صدوق ، ص 238 ، همان چاپ ، و ترجمهء شعر هم كه سرودهء آقاى كمره‌يى است از همان جا نقل شد . اميم ، مخفف اميمة ، نام همسر عروة ، برادر ابو خراش هذلى است كه به ابو خراش اعتراض كرد كه چرا از انتقام گرفتن خون برادرش غافل است . اين بيت همراه پنج بيت ديگر در اغانى ، ص 45 ، ج 21 ، چاپ ساسى ، آمده است . م .\r\n( 3 ) . از همين كتاب در مشكاة الانوار طبرسى ، ص 231 هم آمده است . م .\r\n","page_name":" 700 ","page_number":700},
  {"content":"\r\n\r\nمغبون است و هر كس فقط همتش دنيا باشد از دنيا اندوهش سخت است و هر كس فردايش از امروزش بدتر باشد ، محروم است و هر كس چون امور دنيايش روبراه شود ، اهميتى ندهد كه كار آخرتش تباه شود ، نابود شده است و هر كس در چاره‌جويى براى رفع نقص خود نباشد ، هواى نفس بر او چيره شده است و هر كس روى به نقصان داشته باشد ، مرگ براى او بهتر است . همانا دنيا سرسبز و شيرين است و براى آن گروهى هستند . گروهى هم براى آخرتند ، دلهاى آنان مفاخرت دنيا داران را طلاق داده است . آنان در بارهء دنيا چشم و هم چشمى ندارند و به خرمى آن شاد و از سختى آن اندوهگين نمىشوند . همانا طالب دنيا را مرگ طلب و جستجو مىكند و اگر او غافل است ولى از او غافل نيستند . و همانا باقى مانده هم از پى از دست رفته ، از ميان مىرود . همانا خداوند متعال گروهى را آفريده است كه با نظر محبت دنيا را بر ايشان سخت و تنگ قرار داده است و آنان را در آن به زهد و پارسايى واداشته است و آنان به دار السلامى ( بهشت ) كه آنان را به سوى آن فرا خوانده است ، رغبت كرده‌اند و با سختى زندگى شكيبايند و بر ناخوش صبر مىكنند و به كرامتهايى كه در پيشگاه خداوند است مشتاقند و جانهاى خود را براى كسب رضاى خداوند مىبخشند و سرانجام كارشان شهادت است و به ديدار خدا مىروند در حالى كه خداوند از ايشان خشنود است و مىدانند كه مرگ راه گذشتگان و بازماندگان است و آنان براى آخرت خود توشه‌يى غير از سيم و زر برمىگيرند . جامهء خشن مىپوشند و فقط به اندازهء روزى و ميزان لازم قناعت مىكنند و آنچه را كه فزون است ، پيش مىفرستند و فقط در راه و براى خدا ، ديگران را دوست و دشمن مى - دارند . آنان چراغهاى تابانند و در آخرت برخوردار از نعمتهايند . و السلام . « 1 »\r\n( 1 ) امام رضا ( ع ) فرموده است ، عيسى بن مريم ( ع ) به حواريون فرمود : اى بنى اسرائيل ! چون دين شما سالم و در امان ماند ، از آنچه از دنياى خود از دست مىدهيد ، اندوهگين مباشيد ، همان گونه كه دنيا داران چون كارهاى دنياى ايشان سالم بماند ، در مورد آنچه از دين خود از دست بدهند ، اندوهى نمىخورند . « 2 »\r\n( 2 ) امام باقر ( ع ) فرموده است ، هنگامى كه امير المؤمنين على ( ع ) مقيم كوفه بودند ،\r\n\r\n\r\n","description":"","footnote":"\r\n( 1 ) . بخشى از گفتار حضرت است كه تمام آن در معانى الاخبار ، صدوق ، ص 198 ، چاپ حوزه ، 1361 شمسى ، آمده است . م .\r\n( 2 ) . اصول كافى ، ص 137 ، ج 2 . م .\r\n","page_name":" 701 ","page_number":701},
  {"content":"\r\n\r\nپس از نماز عشاء سه مرتبه با صداى بلند ، آنچنان كه همهء مردم داخل مسجد مىشنيدند ، چنين مىفرمود :\r\nاى مردم ! خدايتان رحمت كناد ! براى كوچ كردن از اين جهان آماده شويد كه ميان شما نداى كوچ دادن ، داده شده است و درنگ كردن در دنيا پس از آنكه نداى رحيل داده شده است ، چه اندازه خواهد بود ؟ خدايتان رحمت كند ! آماده شويد و بهترين توشه را كه تقوى و پرهيزگارى است با خود برداريد و بدانيد كه راه شما بر صحراى قيامت و گذر شما از پل صراط است و بيم بزرگ در پيش است و در راه خود گردنهء دشوار و منازل بيمناك داريد كه بايد از آن‌ها بگذريد و در آنها فقط به رحمت خدا مىتوان از خطر بزرگ و بيم آن نجات پيدا كرد و از بدى منظر و شدت اخبار مربوط به آن رهايى يافت و يا هلاكى است كه پس از آن به هيچ روى جبران نمىشود . « 1 »\r\n( 1 ) امام صادق ( ع ) فرموده است ، نوح ( ع ) دو هزار و پانصد سال زندگى كرد ، هشتصد و پنجاه سال پيش از آنكه به پيامبرى مبعوث شود و نهصد و پنجاه سال ميان قوم خود آنان را به هدايت دعوت مىكرد و دويست سال مشغول ساختن كشتى بود و پانصد سال پس از فرود آمدن از كشتى و فرو كش كردن آب و ساختن شهرها و سكونت فرزندانش در آنها . و چون فرشتهء مرگ پيش او آمد ، نوح ( ع ) از او پرسيد :\r\nبراى چه آمده‌اى ؟ گفت : آمده‌ام كه جانت را بستانم . گفت : آيا اجازه مىدهى از آفتاب به سايه بروم ؟ گفت : آرى . و چون نوح ( ع ) از آفتاب به سايه رفت ، گفت : اى فرشتهء مرگ ! گويى همهء مدت اقامت من در دنيا به همين اندازهء رفتن من از آفتاب به سايه بوده است ، كار خود را انجام بده ! فرشتهء مرگ جانش بگرفت . « 2 »\r\n( 2 ) امام صادق ( ع ) فرموده است ، چون دنيا به كسى روى آورد ، محاسن ديگران را هم به او مىبخشد و چون بر او پشت كند ، محاسن خودش را هم از او مىگيرد . « 3 »\r\n( 3 ) امير المؤمنين على ( ع ) فرموده است ، چه وصفى كنم از خانه‌يى كه آغازش رنج و پايانش نيستى است . در حلالش حساب و در حرامش عقاب است . هر كس در آن بىنياز و توانگر گردد ، شيفته مىشود و هر كس نيازمند باشد ، اندوهگين\r\n\r\n\r\n","description":"","footnote":"\r\n( 1 ) . بحار الانوار ، ص 134 ، ج 73 ، به نقل از نهج البلاغه ، خطبهء 202 ، آمده است . م .\r\n( 2 ) . به نقل از امالى صدوق ، ص 306 ، در بحار الانوار ، ص 286 ، ج 11 ، آمده است . م .\r\n( 3 ) . به نقل از تحف العقول و كشف الغمه در بحار الانوار ، ص 205 ، ج 78 ، آمده است . م .\r\n","page_name":" 702 ","page_number":702},
  {"content":"\r\n\r\nمىگردد و هر كس براى دنيا تلاش كند ، آن را از دست مىدهد ( دنيا او را رها مىكند . ) و هر كس به جاى خود نشيند و در پى آن نباشد ، دنيا به سراغش مىآيد .\r\nهر كس به آن نگريست ، او را بينا كرد و كسى كه به زيور دنيا نگريست ، او را كور كرد .\r\n( 1 ) پيامبر ( ص ) فرموده‌اند : خداوند متعال به دنيا وحى فرمود كه هر كس را به تو خدمت مىكند در رنج افكن و هر كس تو را كنار مىافكند ، تو خدمتگزارش باش و چون بنده در دل شب تار با خداى خود خلوت و مناجات مىكند ، خداوند نور را در دلش ثابت مىفرمايد و چون او بار خدايا ، بار خدايا مىگويد ، پروردگار جليل مىفرمايد : آرى اى بندهء من ! از من بخواه تا عطايت كنم و بر خود من توكل كن تا امور تو را كفايت كنم . آنگاه خداوند به فرشتگان مىفرمايد : بنگريد كه اين بندهء من در دل اين شب تار با من خلوت كرده است و حال آنكه غافلان و بازيگران و ياوه‌سرايان خفتگانند ، گواه باشيد كه او را آمرزيدم . و سپس فرموده‌اند : بر شما باد به پارسايى و عبادت و كوشش ، و در اين دنيا كه فريبنده و سراى نيستى است و به شما توجهى ندارد ، بىتوجه باشيد . چه بسيار فريفته‌هاى به خود را كه نيست و نابود كرده است و چه بسيار به كسانى كه به آن اعتماد كرده‌اند ، خيانت ورزيده است و چه بسيار كسان را كه به آن اعتماد كرده‌اند ، تسليم كرده است و بدانيد كه برابر شما ، راههاى دور و سفرى بيم آور است و گذر شما بر پل صراط است و براى مسافر چاره‌يى از توشه نيست و هر كس كه توشه بر ندارد و به سفر برود ، به رنج خواهد افتاد و هلاك خواهد شد ، تا آخر خبر . « 1 »\r\n( 2 ) شريح قاضى مىگويد : خانه‌يى به هشتاد دينار خريدم و قباله نوشتم و تنى چند از افراد عادل را گواه گرفتم و چون اين خبر به على ( ع ) رسيد ، قنبر غلام خود را پيش من فرستاد و احضارم فرمود . همين كه به حضورش رسيدم ، فرمود : اى شريح ! خانه‌يى خريده‌اى و قباله نوشته‌اى و گواهان عادل گرفته‌اى و ثمن آن را پرداخته‌اى ؟\r\nگفتم : آرى ، فرمود : اى شريح ! از خدا بترس كه به زودى كسى پيش تو مىآيد كه نه به قباله‌ات مىنگرد و نه از خانه‌ات مىپرسد و تو را از خانه‌ات بيرون مىبرد و به گورت مىسپارد . پس بنگر كه مبادا اين خانه را از مالك اصلى آن نخريده باشى و\r\n\r\n\r\n","description":"","footnote":"\r\n( 1 ) . در امالى صدوق ، ص 279 ، چاپ آقاى كمره‌يى و به نقل از آن در بحار الانوار ، ص 87 ، ج 74 ، آمده است . م .\r\n","page_name":" 703 ","page_number":703},
  {"content":"\r\n\r\nبهاى آن را از پول حلال نپرداخته باشى كه در اين صورت در هر دو سرا ، يعنى اين جهان و آن جهان ، زيان كرده‌اى . سپس فرمود : اى شريح ! اگر به هنگام خريد اين خانه پيش من آمده بودى ، براى تو قباله‌يى مىنوشتم كه آن را به دو درهم نمى - خريدى . گفتم : اى امير مؤمنان ! چه مرقوم مىفرمودى ؟ فرمود : چنين مىنوشتم :\r\nبسم اللَّه الرّحمن الرّحيم . اين چيزى است كه بنده‌يى خوار و زبون از بندهء ديگرى كه به سوى كوچيدن ( مرگ ) فرا خوانده شده ، خريده است ، خانه‌يى از او در سراى غرور كه جاى نيست‌شوندگان و اردوگاه نابودشوندگان است ، خريده است .\r\nحدود چهارگانهء اين خانه ، چنين است : حد نخست آن به پيشامدهاى ناگوار است و حد دوم به انگيزه‌هاى غم و اندوه و حد سوم به اسباب مصيبت و سوگ و حد چهارم به خواهش نفس تباه‌كننده و شيطان اغواءكننده ، و در اين خانه ، در حد چهارم گشوده مىشود . اين شخص شيفته به آرزو همهء اين خانه را از آن شخص فرا خوانده به سوى مرگ ، خريد به بهاى خروج از قناعت و ورود در زبونى طلب ، و هر زيانى كه بر اين مشترى برسد ، جبران آن بر عهدهء كسى است كه اجسام پادشاهان را مىپوساند و جان ستمگرانى چون خسرو و قيصر و پادشاهان تبع و حمير را از آنان سلب مىكند . و همهء كسانى كه مال بر مال مىافزايند و جمع مىكنند و ساختمان مىكنند و زيور مىدهند و آن را برافراشته مىكنند و به خيال باطل خويش براى فرزند اندوخته مى - كنند ، همهء آنان را در موقف رستاخيز براى رسيدگى و قضاوت مىبرند و آنجا تباهكاران ، زيان برند . عقلى كه از بند خواستهء نفس رهايى يافته و به ديدهء نيستى بر اهل جهان نگريسته است ، گواه اين معامله است . و شنيده مىشود كه سروش پارسايى بانگ برداشته و در عرصات جهان ندا مىدهد كه براى دو بين هم حق آشكار است و امروز و فردا بايد كوچ كرد . پس از كارهاى شايستهء خويش توشه برگيريد و آرزوها را با در نظر گرفتن مرگ ، كوتاه و آن دو را به يك ديگر نزديك كنيد كه كوچ و نيستى فرا رسيده است . « 1 »\r\n( 1 ) امام صادق ( ع ) فرموده است ، عيسى بن مريم ( ع ) به ياران خود مىگفت : اى آدميزادگان ! از دنيا به سوى خدا بگريزيد و دلهاى خويش را از آن بيرون بريد كه\r\n\r\n\r\n","description":"","footnote":"\r\n( 1 ) . سومى نامه‌يى است كه در بخش نامه‌ها و رسايل نهج البلاغه در صفحهء 824 چاپ مرحوم فيض الاسلام آمده است و رجوع فرماييد به شرح نهج البلاغهء ابن ابى الحديد ، ص 27 ، ج 14 ، چاپ محمد ابو الفضل ابراهيم ، مصر ، 1961 ميلادى . م .\r\n","page_name":" 704 ","page_number":704},
  {"content":"\r\n\r\nشما شايستهء دنيا نيستيد و دنيا شايستهء شما نيست . نه شما براى آن باقى مىمانيد و نه آن براى شما باقى مىماند . دنيا ، مكار درد انگيز است . فريفته كسى است كه به آن فريفته شده باشد و گول خورده كسى است كه به آن اطمينان كند و تباه‌شونده كسى است كه آن را اراده كند و دوست بدارد . بنا بر اين به سوى خداوند كه پديد آورندهء شماست توبه كنيد و خداى خود را پرهيز كنيد و بترسيد از روزى كه نه پدرى مىتواند از فرزند خويش چيزى را بر طرف كند و نه فرزندى از پدر خويش .\r\nپدرانتان ، مادرانتان ، برادران و خواهران و فرزندان شما كجايند ؟ فرا خوانده شدند و پاسخ گفتند و در دل خاك آرميدند و همسايهء مردگان و در شمار نابودشدگان شدند و از دنيا بيرون رفتند و از دوستان جدا شدند و به آنچه كه پيش فرستاده‌اند ، نيازمند شدند و از آنچه كه در دنيا باقى گذاردند ، بىنياز گرديدند . چه مقدار به شما پند و بيم داده مىشود و همچنان سرگرم و غافليد ؟ مثل شما در اين جهان ، مثل چهار پايان است كه همت‌شان فقط شكمهايشان و بهره‌ورى جنسى است . آيا از آن كس كه شما را آفريده است آزرم نمىكنيد و حال آنكه او به كسانى كه از او سركشى كنند ، وعدهء آتش داده است و شما از آنان نيستيد كه از عهدهء آتش برآييد و خداوند به كسانى كه از او فرمان برند ، وعدهء بهشت داده است و همسايگى با او در فردوس برين . در اين باره كوشش كنيد و اهل رسيدن به آن باشيد . از خويشتن انصاف دهيد و بر ناتوانان و نيازمندان خود رحمت آوريد و به سوى خدا توبه كنيد ، توبهء نصوح و راست . و بندگانى پسنديده‌خوى باشيد و از پادشاهان سركش و فرماندهان فراعنه مباشيد كه نسبت به خدايى كه آنان را با مرگ مغلوب مىسازد ، سركشى مىكنند ، پروردگارى كه در هم شكنندهء همهء سركشان و خداى آسمانها و زمين و همهء پيشينيان و آيندگان است و پادشاه روز رستاخيز و سخت عذاب‌كننده است و عذاب او بسيار دردناك است . هيچ ستمگرى از او راه گريز ندارد و هيچ چيز از دست قدرتش بيرون نيست و هيچ چيز بر او پوشيده و از علم او نهان نيست . شمار همه چيز در دانش او آشكار است و هر گنهكار يا فرمانبردار را در بهشت و دوزخ درمىآورد . اى آدمى ناتوان ! به كجا مىخواهى بگريزى از آن كس كه در دل شب تار و روز روشن در جستجوى تو است و در همهء حالات تو ، تو را در نظر دارد ؟ آن كس كه بايد پند دهد ، پند خويش ابلاغ كرد و آن كس كه پند بپذيرد ، رستگار است .\r\n\r\n","description":"","footnote":"","page_name":" 705 ","page_number":705},
  {"content":"\r\n\r\n « نيكخواهان دهند پند وليك * نيكبختان بوند پندپذير » « 1 » \r\n( 1 ) خداوند متعال به موسى ( ع ) چنين فرموده است : اى موسى ! دنيا سراى عقوبت است و آن را نفرين شده قرار دادم . همه چيز در آن نفرين شده است ، جز آنچه كه براى من است . اى موسى ! همانا بندگان صالح من در دنيا به اندازهء دانش خود زهد مىورزند و ديگران به اندازهء نادانى خويش بر آن رغبت مىكنند و هيچ يك از بندگان من كه دنيا را در نظر بزرگ دارد ، چشمش روشن نمىشود و هيچ كس آن را كوچك نمىشمرد مگر اينكه از آن بهره‌مند مىشود . « 2 »\r\n( 2 ) امام صادق ( ع ) مىفرموده است ، اگر بتوانيد كه معروف نشويد ، چنان كنيد ، كه بر تو چه زيان مىرسد كه مردم تو را نستايند ؟ و براى تو چه زيان دارد كه چون در پيشگاه خداوند ستوده باشى ، در نظر مردم نكوهيده باشى ؟ ( 3 ) على ( ع ) مىفرموده است ، در دنيا خيرى نيست مگر براى دو كس ، آن كس كه هر روز نيكى بيفزايد و آن كس كه بتواند خطاى خود را با بازگشت به خدا جبران كند و چگونه ممكن است توبهء كسى پذيرفته شود و به خدا سوگند ، اگر چنان سجده كند كه گردنش شكسته شود ، خدا توبهء او را جز به دوستى و ولايت ما خاندان نخواهد پذيرفت . « 3 »\r\n( 4 ) مسيح ( ع ) مىفرموده است ، مثل دنيا و آخرت ، مثل مردى است كه داراى دو معشوقه باشد كه هر گاه يكى را راضى كند ، ديگرى بر او خشم مىگيرد .\r\n( 5 ) به پيامبر ( ص ) گفته شد ، آدمى در دنيا چگونه بايد باشد ؟ فرمود : كمر بسته و دامن به كمر زده ، همچون كسى كه در پى كاروان است . پرسيدند : مدت اقامت در دنيا چند است ؟ فرمود : به اندازهء زمان شخص عقب مانده از كاروان تا به آن برسد .\r\nپرسيدند : فاصلهء ميان دنيا و آخرت چه اندازه است ؟ فرمودند : به اندازهء چشم بر هم زدنى . « 4 »\r\n( 6 ) خداوند عز و جل فرموده است « گويى آن روز كه ايشان آنچه را وعده داده\r\n\r\n\r\n","description":"","footnote":"\r\n( 1 ) . به نقل از امالى صدوق ، در بحار الانوار ، ص 288 ، ج 14 ، آمده است . م .\r\n( 2 ) . در الجواهر السنية ، شيخ حر عاملى ، ص 60 ، آمده است . م .\r\n( 3 ) . اين هر دو روايت از امالى صدوق ، صفحات 119 و 395 ، در بحار الانوار ، ص 109 ، ج 70 و ص 167 ، ج 27 ، آمده است . م .\r\n( 4 ) . از اين جا تا آخر اين مبحث ، بدون ذكر اشعار در بحار الانوار ، ص 123 ، ج 73 ، آمده است . م .\r\n","page_name":" 706 ","page_number":706},
  {"content":"\r\n\r\nشده‌اند ، مىبينند جز ساعتى از روز درنگ نكرده‌اند . » تا آخر آيهء سى و پنجم سورهء چهل و ششم ( احقاف ) .\r\n( 1 ) پيامبر ( ص ) فرموده‌اند : دنيا چون خوابهاى خوش خفتگان است ، با اين تفاوت كه دنيا داران را بر اعمال خود جزا و سزا مىدهند . « 1 »\r\n( 2 ) و گفته شده است كه پيامبر ( ص ) از كنار لاشهء بزغاله‌يى كه در راه افكنده بودند عبور فرمودند ، به ياران گفتند : آيا مىبينيد كه اين لاشه براى صاحبش چه بىارزش است ؟ سوگند به خدا كه دنيا در نظر خداوند ، خوارتر از اين لاشه است در نظر صاحبش . « 2 »\r\n( 3 ) و پيامبر ( ص ) فرموده‌اند : دنيا سراى كسى است كه او را سراى ديگر نباشد و مال كسى است كه او را مال ديگر نباشد . آن كس كه عقل ندارد ، براى دنيا مال مىاندوزد و آن را كه فهم نيست ، شهوات دنيا را مىطلبد و آن را كه علم نيست ، بر دنيا ستيز مىكند و آن را كه فقه نيست ، بر آن رشك و حسد مىورزد و آن را كه يقين نيست ، براى دنيا كوشش مىكند .\r\n( 4 ) و روايت است كه پيامبر ( ص ) اين آيه را تلاوت فرمود « آيا كسى كه خداى سينه‌اش را براى اسلام گسترده است و او بر پرتوى از خداى خود است . » آيهء 22 سورهء 39 ( زمر ) .\r\n( 5 ) و سپس فرمودند : چون پرتو بر دل افتد ، دل گشاده و گسترده مىشود . گفتند :\r\nاى رسول خدا ! آيا براى آن نشانه‌يى است كه شناخته شود ؟ فرمودند : آرى ، خويشتن را از سراى فريب كندن ، و بازگشت به سراى جاودانه و آماده شدن براى مرگ پيش از فرا رسيدن آن . « 3 »\r\n( 6 ) و همان حضرت به ابن عمر فرمودند : در دنيا چنان باش كه گويى غريب يا رهگذرى و خويشتن را در شمار مردگان بشمار .\r\n( 7 ) شاعر چنين سروده است :\r\n« غريب باش و جهان را رهگذرى پندار و در همهء روزگار خويشتن را از\r\n\r\n\r\n","description":"","footnote":"\r\n( 1 ) . اين گفتار در احياء علوم الدين ، ص 1725 ، چاپ دار الشعب مصر ، آمده است . م .\r\n( 2 ) . روايتى نظير اين ، با اندك تفاوت لفظى ، در اصول كافى ، ص 129 ، ج 2 ، و مستدرك حاكم ، ص 306 ، ج 4 ، آمده است . م .\r\n( 3 ) . مستدرك حاكم ، ص 311 ، ج 4 . م .\r\n","page_name":" 707 ","page_number":707},
  {"content":"\r\n\r\nمردگان بشمار و دنيا را دور افكن و به سراى فريب پناه مبر . »\r\n( 1 ) شاعرى ديگر چنين سروده است :\r\n« طالب دنيا را هر چند عمرش دراز باشد و از دنيا به نعمتها و شادى برسد ، همچون كسى مىبينم كه ساختمانى بسازد و آن را به انجام رساند و همين كه تمام شود ، ويران گردد . »\r\n( 2 ) ديگرى چنين سروده است : « اى كسى كه از دنيا خواستگارى مىكنى ، از خواستگاريش كناره بگير تا سلامت مانى . همانا كسى كه زن بسيار فريب را به همسرى گزيند ، عروسى او به سوگوارى نزديك است . « 1 » »\r\n( 3 ) ديگرى چنين سروده است :\r\n« به زودى از اين پس هر چه زنده بمانم به قوت روزانه قناعت مىكنم و در پى فزونى مال نخواهم بود . چنين فرض كن كه دنيا به سوى تو آيد ، مگر سرانجام آن نيستى نيست ؟\r\nدنياى تو ، همچون سايه‌يى است كه اندكى بر تو سايه افكند و سپس روى به نيستى نهد . »\r\n( 4 ) ابو العتاهيه چنين سروده است : « 2 » « اندوههاى تو با زندگى پيوسته است و زندگى را جز با اندوه سپرى نمىكنى . شيرينى دنياى تو زهر آلوده است و انگبين را نمىخورى مگر آميخته با زهر . چون در نعمتى هستى آن را با عبادت پاس دار كه گناهان ، نعمتها را زايل مىكند . چون كارى تمام شود ، نفع آن نزديك مىشود و منتظر از ميان رفتن باش ، همين كه گويند تمام شد . « 3 » »\r\n( 5 )\r\n\r\nمجلس هفتاد و هشتم در اندوه و گريستن از بيم خدا\r\n( 6 ) خداوند متعال در آيهء 170 سورهء آل عمران فرموده است « از آنان مترسيد و اگر مؤمنيد از من بترسيد . »\r\n\r\n\r\n","description":"","footnote":"\r\n( 1 ) . دو بيت بالا و اين دو بيت در احياء علوم الدين غزالى ، ص 1714 ، چاپ دار الشعب مصر ، هم آمده است . م .\r\n( 2 ) . اسماعيل بن قاسم معروف به ابو العتاهيه ، متولد 130 و درگذشتهء 211 هجرى ، از شاعران بزرگ و پيوستهء درگاه بنى عباس است . براى اطلاع از شرح حال و نمونه‌هاى شعر او در كتابهاى بسيار كهن ، مراجعه فرماييد به طبقات الشعرا ، ابن معتز ، ص 227 ، چاپ دار المعارف مصر ، به اهتمام عبد الستار احمد فراج ، و به الشعر و الشعراء ، ابن قتيبه ، ص 675 چاپ 1969 ، بيروت . م .\r\n( 3 ) . بيت آخر ، مثل ساير در بسيارى از كتابها ، از جمله تاريخ بيهقى ، ص 247 ، چاپ مرحوم دكتر على اكبر فياض ، آمده است . م .\r\n","page_name":" 708 ","page_number":708},
  {"content":"\r\n\r\n( 1 ) و در بخشى از آيهء 5 سورهء پنجم ( مائده ) فرموده است « از ايشان مترسيد و بترسيد از من . »\r\nو در بخشى از آيهء 52 سورهء شانزدهم ( نحل ) فرموده است « مىترسند از پروردگارشان از بالاى خود . » و در بخشى از آيهء 22 سورهء سيزدهم ( رعد ) فرموده است : « مىترسند از پروردگارشان و بيم دارند از بدى حساب . »\r\n( 2 ) و در بخشى از آيهء 90 سورهء بيست و يكم ( انبياء ) فرموده « از راه بيم و اميد ما را فرا مىخوانند و براى ما خضوع‌كنندگانند . »\r\n( 3 ) و در بخشى از آيهء 77 سورهء بيست و هشتم ، ضمن بيان قوم قارون چنين فرموده است « شادى مكن كه خداوند بسيار شادىكنندگان را دوست نمىدارد . »\r\nو در آيهء 59 سورهء پنجاه و سوم ( نجم ) فرموده است « آيا از اين سخن شگفت مىكنيد و مىخنديد و نمىگرييد . »\r\n( 4 ) پيامبر ( ص ) فرموده‌اند : هر چشمى روز رستاخيز گريان است مگر سه چشم ، چشمى كه از بيم خدا بگريد و چشمى كه از كارهاى حرام چشم پوشى كند و چشمى كه در راه خدا شب را باز و بيدار بماند . « 1 »\r\n( 5 ) امام باقر ( ع ) فرموده است : سليمان بن داود ( ع ) گفته است ، همهء چيزها كه به مردم داده شده و داده نشده است به ما عنايت شده است و آنچه كه مردم مىدانند و نمىدانند به ما آموخته شده است و هيچ چيز را برتر از بيم خدا در نهان و آشكار ، و ميانه روى در توانگرى و نيازمندى ، و گفتن سخن حق در راه خدا ، در حال خشم و رضا ، و تضرع در همه حال به سوى خدا ، نمىدانيم . « 2 »\r\n( 6 ) امام صادق ( ع ) فرموده است ، شگفت مىكنم از كسى كه از چهار چيز بيم داشته باشد ، چگونه به چهار چيز پناه نمىبرد ، تعجب مىكنم از كسى كه مىترسد ، چگونه به ذكر «  حسبنا الله و نعم الوكيل  » پناه نمىبرد ، كه شنيدم خداى عز و جل در پى آن فرمود « به نعمت و فضلى از خدا رسيدند كه هيچ بدى به آنان نمىرسد . » ، و شگفت مىكنم از كسى كه اندوهگين است ، چگونه به اين گفتار خداوند پناه نمىبرد كه فرموده است «  لا إله الا انت ، سبحانك انى كنت من الظالمين  » و خداوند در پى آن مىفرمايد « پس او را از اندوه رهانيديم و اين چنين مؤمنان را نجات مىدهيم . » و شگفت مىكنم از كسى كه نسبت به او مكر و خدعه شده است چگونه به اين گفتار\r\n\r\n\r\n","description":"","footnote":"\r\n( 1 ) . اصول كافى ، ص 234 ، ج 4 ، چاپ اسلاميه . م .\r\n( 2 ) . در بحار الانوار ، ص 130 ، ج 14 ، به نقل از خصال صدوق ، آمده است . م .\r\n","page_name":" 709 ","page_number":709},
  {"content":"\r\n\r\nخداوند كه مىفرمايد « و كار خود را به خداوند وامىگذارم كه خداوند بيناى بر بندگان است » پناه نمىبرد ، زيرا خداوند در پى آن فرموده است « و خداوند او را از همه بديها كه انديشيده بودند مصون داشت . » ، و تعجب مىكنم از كسى كه دنيا و زيور آن را مىخواهد چگونه به اين گفتار خداوند پناه نمىبرد كه فرموده است « آنچه خداوند مىخواهد و هيچ نيرو و قوتى نيست مگر به خداوند . » ، و در پى آن مىفرمايد « بر فرض كه مرا از خودت داراى مال و فرزند كمترى مىبينى ، چه بسا كه خداوند بهتر از باغ تو به من ارزانى فرمايد . « 1 » »\r\n( 1 ) امام صادق ( ع ) فرموده است ، نسبت به خداوند اميدوار باش ، چنان اميدى كه تو را به سرپيچى از فرمان او نكشد و از خداوند بيم داشته باش ، چنان بيمى كه تو را از رحمتش نااميد نگرداند . « 2 »\r\n( 2 ) همان حضرت فرموده است ، گريه‌كنندگانى كه بسيار گريسته‌اند ، پنج تن هستند ، آدم ، يعقوب ، يوسف ، فاطمه دختر محمد ( ص ) و على بن حسين ( ع ) . اما آدم ( ع ) بر دورى از بهشت چندان گريست كه بر روى دو گونه‌اش دو آبراهه اشك آشكار شد ، و يعقوب ( ع ) بر فراق يوسف چندان گريست كه بينايى چشمش از ميان رفت و به او گفته شد ، به خدا سوگند همواره يوسف را ياد مىكنى تا آنجا كه بيمار شوى يا از هلاك‌شدگان باشى ، و يوسف چندان بر فراق يعقوب گريست كه زندانيان به او گفتند يا شب گريه كن و روز آرام بگير يا روز گريه كن و شب آرام بگير و او با آنان همين گونه قرار گذاشت . و فاطمه ( ع ) بر فراق رسول خدا ( ص ) چندان گريست كه مردم مدينه به ستوه آمدند و پيام دادند ما را از بسيارى گريهء خود به ستوه آوردى و آن بانوى بزرگوار به مقبرهء شهيدان ( احد ) مىرفت و آنجا هر چه مىخواست مىگريست و سپس بر مىگشت . اما على بن حسين ( ع ) بر امام حسين ( ع ) بيست تا چهل سال گريست و هيچ گاه خوراكى مقابل ايشان نمىنهادند مگر آنكه مىگريست تا آنجا كه يكى از بردگانش گفت : اى پسر رسول خدا ! فدايت گردم ، من بر تو بيم دارم كه هلاك شوى . فرمود :\r\nهمانا اندوه و شكايت خود را به خدا مىبرم و من از خداوند چيزها مىدانم كه شما\r\n\r\n\r\n","description":"","footnote":"\r\n( 1 ) . در خصال صدوق ، ص 206 ، ج 1 ، و ضمن تفسير آيهء 38 سورهء كهف در تفاسير ، از جمله در تفسير برهان ، ص 429 ، ج 2 ، آمده است . م .\r\n( 2 ) . در امالى صدوق ، ص 10 ، و از همين روضة الواعظين در مشكاة الانوار ، ص 118 ، آمده است . م .\r\n","page_name":" 710 ","page_number":710},
  {"content":"\r\n\r\nنمىدانيد . وانگهى هيچ گاه كشتارگاه و چگونگى به خاك و خون كشيده شدن فرزندان فاطمه ( ع ) را به ياد نمىآورم مگر اينكه عقده ، گلويم را مىفشرد . « 1 »\r\nموسى ( ع ) عرضه داشت : پروردگارا ! پاداش كسى كه از بيم تو بگريد و چشمش اشك بريزد چيست ؟ فرمود : اى موسى ! چهره‌اش را از سوزش آتش رستاخيز محفوظ و او را از بيم بزرگ در امان مىدارم . « 2 »\r\n( 1 ) امام صادق ( ع ) فرموده است : چون مرگ حضرت امام حسن مجتبى فرا رسيد ، شروع به گريستن فرمود . گفتند : اى پسر رسول خدا ! با وجود قرب منزلت خود به پيامبر ( ص ) كه در بارهء تو چنان فرموده‌اند و با آنكه بيست بار پياده حج گزارده‌اى و سه بار اموال خود را با خداى خود تقسيم كرده‌اى كه حتى يك لنگه كفش را داده‌اى و لنگه‌يى را نگهداشته‌اى ، باز هم گريه مىكنى ؟ فرمود : آرى ، بر دو چيز مىگريم ، نخست بيم رستاخيز و دوم فراق دوستان . « 3 »\r\n( 2 ) پيامبر ( ص ) فرموده‌اند : مردى از امت خود را در خواب ديدم كه كارنامه‌اش به سوى دست چپش مىرفت . بيم او از خداوند كارنامه‌اش را بگرفت و در دست راستش نهاد و مردى ديگر از امت خود را ديدم كه به سوى آتش برده مىشود ، اشكهايى كه از بيم خدا ريخته بود او را از آتش نجات داد . « 4 »\r\n( 3 ) پيامبر ( ص ) فرموده‌اند : هر كس چشمش از بيم خدا اشك فشاند ، در برابر هر قطره اشكش براى او در بهشت كاخى آراسته به مرواريد و جواهر ساخته مىشود كه در آن نعمتهايى است كه هيچ چشم نديده و هيچ گوش نشنيده و بر دل هيچ كس خطور نكرده است .\r\n( 4 ) امام صادق فرموده است ، ممكن است گاه فاصلهء ميان بنده‌يى تا بهشت بيش از فاصلهء زمين تا عرش باشد به سبب گناهانش ، و اگر او از بيم خداى عز و جل و پشيمانى بگريد ، چنان فاصله‌اش با بهشت نزديك مىشود كه چون پلكش به تخم چشمش .\r\n\r\n\r\n","description":"","footnote":"\r\n( 1 ) . به نقل از خصال صدوق ، در بحار الانوار ، ص 155 ، ج 43 ، آمده است . م .\r\n( 2 ) . به نقل از توحيد صدوق ، در الجواهر السنية في الاحاديث القدسيه ، شيخ حر عاملى ، ص 55 ، آمده است . م .\r\n( 3 ) . در امالى صدوق ، مجلس 39 ، ذيل حديث شماره نهم و در تذكرة الخواص سبط ابن جورى ، ص 212 ، نظير اين ، آمده است . م .\r\n( 4 ) . فضائل الاشهر الثلاثه ، ص 113 . م .\r\n","page_name":" 711 ","page_number":711},
  {"content":"\r\n\r\n( 1 ) پيامبر فرموده‌اند ، خداوند متعال چنين فرموده است : سوگند به عزت و جلال خودم كه بندهء خود را دو بيم نمىدهم و براى او دو امان فراهم نمىكنم ، اگر در دنيا از خوف من در امان باشد ، روز قيامت او را در بيم مىاندازم و اگر در دنيا از من بيم داشته باشد در آخرت امانش مىدهم . « 1 »\r\n( 2 ) مردى از انصار مىگويد : روز بسيار گرمى ، پيامبر ( ص ) در سايهء درختى نشسته بودند . مردى آمد و جامه از تن بيرون آورد و شروع به غلتيدن بر روى ريگهاى گرم كرد . گاه پشت و گاه شكم و گاه پيشانى خود را بر خاك و ريگ مىنهاد و مىگفت :\r\nاى نفس ! مزهء گرما را بچش كه آنچه در محضر خداوند است ، به مراتب سخت‌تر از اين است كه من با تو انجام مىدهم . پيامبر ( ص ) به آنچه او مىكرد ، مىنگريستند و چون آن مرد جامه پوشيد ، اشاره فرمودند و او را فرا خواندند . چون آمد ، پرسيدند :\r\nاى بندهء خدا ! كارى انجام دادى كه نديده بودم كسى ديگر از مردم انجام دهد . چه چيزى تو را بر اين كار واداشت ؟ گفت : بيم از خداوند مرا به اين كار واداشت و به نفس خويش گفتم ، بچش كه آنچه در محضر خداوند است ، بيش از اين است كه من نسبت به تو انجام دادم . پيامبر فرمودند : همانا از خداى خود آنچنان كه سزاوار است مىترسى و همانا خدايت به اهل آسمان به اين كار تو مباهات مىورزد . سپس به ياران خود گفت : اى حاضران ! به اين دوست خود نزديك شويد تا براى شما دعا كند . آنان نزديك شدند و او دعا كرد و چنين عرضه داشت : پروردگارا ! كار ما را بر هدايت استوار كن و توشهء ما را تقوى ، و بهشت را جايگاه بازگشت ما قرار بده . « 2 »\r\n( 3 ) امام سجاد ( ع ) فرموده است ، اى آدمى زاده ! تا آنگاه كه براى تو پند دهنده‌اى از نفس تو وجود دارد و با همت خويش كار خود را محاسبه مىكنى و خوف ، جامهء زيرين و اندوه ، جامهء رويى تو است به خير خواهى بود . اى آدمى زاده ! همانا كه تو مىميرى و برانگيخته مىشوى و از كار تو مىپرسند . براى آن پاسخ آماده دار « 3 » .\r\n( 4 ) پيامبر فرموده‌اند : هر كس بر گناه خود چندان گريه كند كه اشكهايش بر ريشش ( چهره‌اش ) روان شود ، خداى چهره‌اش را بر آتش حرام مىفرمايد .\r\n\r\n\r\n","description":"","footnote":"\r\n( 1 ) . خصال ، ص 39 ، ج 1 . م .\r\n( 2 ) . امالى صدوق ، ص 257 ، و به نقل از آن در بحار الانوار ، ص 378 ، ج 70 ، آمده است . م .\r\n( 3 ) . امالى طوسى ، ص 114 ، و به نقل از آن در بحار الانوار ، ص 367 ، ج 70 ، آمده است .\r\n","page_name":" 712 ","page_number":712},
  {"content":"\r\n\r\n( 1 ) و نيز فرموده‌اند : هر كس از بيم خدا به اندازهء بال مگس از چشمش اشك بيرون آيد ، خداوند او را از بيم بزرگ در امان مىدارد .\r\n( 2 ) و فرموده‌اند : چون مردم به ديدار داود ( ع ) مىآمدند ، او را بيمار مىپنداشتند و حال آنكه او را بيمارىيى جز ترس از خداوند و آزرم از او نبود .\r\n( 3 ) و فرموده‌اند : بندهء مؤمن ميان دو بيم است ، يكى بيم روزگار گذشته كه نمىداند خداوند نسبت به آن با او چه خواهد فرمود و ديگر روزگار باقى مانده از زندگيش كه نمىداند خداوند براى او چه مقدر فرموده است . بايد آدمى از خويش براى خويش توشه برگيرد و از دنياى خود براى آخرت توشه بردارد كه سوگند به آن كس كه جان من در دست اوست ، پس از مرگ عذر خواهى وجود ندارد و پس از دنيا فقط دو سراى است ، بهشت و دوزخ . « 1 »\r\n( 4 ) امام على بن الحسين ( ع ) چنين سروده است :\r\n« پادشاهى توانگر كه قضاى او باز نمىگردد ، داناى كارگزارى كه فرمانش روان و چيره است . هر عزيزى در قبال عزت او چهره بر خاك مىسايد و هر دولتمندى در قبال خداى بزرگ كوچك است .\r\nهمانا پادشاهان سركش در قبال عزت صاحب عرش خاشع و تسليم و كوچكند .\r\nخداوند با توجه به آنچه از گرفتارىهاى دنيا كه مىبينى ، فرمان به رها كردن آن و زهد و پارسايى داده است . پس تلاش و كوشش كن و غافل مباش كه زندگى تو از ميان رونده است و تو به جهان ديگر و وادى مرگ خواهى رفت .\r\nو دنيا را مجوى كه بر فرض به آنچه از آن مىجويى برسى ، وصول به آن هم براى تو زيان بخش است . » « 2 »\r\n( 5 ) ديگرى سروده است :\r\n« اى نفس ! كوشش كن و آماده شو براى روزى كه در آن روز از همسر كارى\r\n\r\n\r\n","description":"","footnote":"\r\n( 1 ) . در اصول كافى ، ص 70 ، ج 2 ، با اندك تفاوتى ، و نيز در بحار الانوار ، ص 367 ، ج 70 ، آمده است . م .\r\n( 2 ) . در البداية و النهايهء ابن كثير ، ص 109 ، ج 9 ، اين ابيات از قول ابن عساكر به حضرت سجاد نسبت داده شده است . ابيات مذكور كه مفصل است به همت استاد محمد مهدى خرسان مصحح محترم جلد 46 بحار الانوار ، در پاورقى صفحات 83 تا 87 همان جلد ، استخراج شده است . م .\r\n","page_name":" 713 ","page_number":713},
  {"content":"\r\n\r\nساخته نيست و پدر و مادر مهربان به تو مهرى نمىورزند و دسته و گروه تو را پناه نمىدهد . »\r\n( 1 )\r\n\r\nمجلس هفتاد و نهم در فضيلت فقر و به اندازهء كفاف داشتن و نظاير آن\r\n( 2 ) خداوند در بخشى از آيهء 275 سورهء دوم فرموده است « از براى درويشانى است كه در راه خداوند محاصره و باز داشته شده‌اند » .\r\n( 3 ) در بخشى از آيهء 52 سورهء ششم ( انعام ) فرموده است « و آنان را كه پروردگارشان را بامداد و شامگاه فرا مىخوانند ، طرد مكن . »\r\n( 4 ) و در بخشى از آيهء 27 سورهء هيجدهم ( كهف ) فرموده است « و شكيبا گردان نفس خويش را با آنان كه فرا مىخوانند پروردگارشان را در بامداد و شبانگاه و مىخواهند رضايت او را . »\r\n( 5 ) و در آيهء 164 سورهء دوم فرموده است « اى مردمان ! بخوريد از آنچه در زمين است حلال و پاكيزه و پيروى مكنيد گامهاى شيطان را كه همانا او براى شما دشمنى آشكار است . »\r\n( 6 ) و در آيهء 167 همان سوره فرموده است « اى آنان كه ايمان آورده‌ايد ، بخوريد از پاكيزه‌هايى كه به شما روزى كرديم و خدا را شكر گزاريد ، اگر او را مىپرستيد . »\r\n( 7 ) و در آيهء بيستم سورهء مزمل فرموده است « مىداند كه به زودى ممكن است گروهى از شما بيماران باشند و گروهى در حال رفت و آمد در زمين و جستجو از فضل خداوند باشند و ديگران در راه خدا جهاد كنند . »\r\nخداوند متعال ميان كسانى كه كسب و بازرگانى مىكنند و مجاهدان درجه‌يى مساوى بيان فرموده است .\r\n( 8 ) و خداوند متعال در آيهء 30 سورهء هفتم ( اعراف ) فرموده است « و بخوريد و بياشاميد و اسراف مكنيد كه او مسرفان را دوست نمىدارد . »\r\n( 9 ) و خداوند متعال در آيهء 130 سورهء بيستم ( طه ) به پيامبرش فرموده است « و چشمهاى خود را مگشاى به سوى آنچه كامياب كرديم به آن اصنافى از ايشان را از خوشى زندگانى اين جهانى تا آنان را مفتون سازيم در آن و روزى پروردگار تو بهتر و پاينده‌تر است . » و در آيهء بعد فرموده است « و فرمان بده كسانت را به نماز و\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nصبر كن بر آن . ما از تو روزى نمىخواهيم كه ما تو را روزى مىدهيم و انجام نيك از پرهيزكاران است . »\r\n( 1 ) امام كاظم ( ع ) فرموده است ، پيامبران و فرزندان و پيروان واقعى ايشان به سه خصلت اختصاص دارند ، دردمندى در بدنها و بيم از پادشاهان و تنگدستى . « 1 »\r\n( 2 ) امام رضا ( ع ) فرموده است ، هر كس مسلمان تنگدستى را ببيند و بر او آن گونه كه به ثروتمند سلام مىدهد ، سلام ندهد ، خدا را روز قيامت در حالى ملاقات مىكند كه خداوند بر او خشمگين خواهد بود . « 2 »\r\n( 3 ) امير المؤمنين على ( ع ) فرموده است ، فقر و تنگدستى آدم زيرك را از بيان برهان خودش الكن و گنگ مىكند . آدم تنگدست در شهر خويش هم غريب است .\r\nخوشا به حال كسى كه رستاخيز را ياد مىكند و براى حساب عمل مىكند و به ميزان روزى و كفايت قناعت مىكند . توانگر در غربت ، گويى در وطن خويش است و تنگدست در وطن خويش ، گويى در غربت است . قناعت ، مالى است كه نابود نمىشود . تنگدستى ، مرگ بزرگ است . خداوند سبحان در اموال توانگران به اندازهء روزى مستمندان وظيفه مقرر فرموده است . هيچ فقيرى گرسنه نمىماند مگر آنكه توانگر از پرداخت وظيفه خوددارى كند . فروتنى توانگران براى نيازمندان چه نيكوست به شرط آنكه براى كسب رضاى خداوند باشد و بهتر از آن بىاعتنايى نيازمندان به توانگران است ، براى نشان دادن توكل بر خداوند . قناعت ، گنج بىپايان است . « 3 »\r\n( 4 ) پيامبر ( ص ) فرموده‌اند : هر كس مرد يا زن مؤمنى را به سبب فقر و تنگدستى او تحقير كند ، خداوند روز رستاخيز او را نخست به همگان معرفى و سپس رسوا مىكند . « 4 »\r\n( 5 ) پيامبر فرموده‌اند : پروردگارا ! مرا مسكين زنده بدار و مسكين بميران . و در گروه مسكينان محشور فرماى . « 5 »\r\nپيامبر ( ص ) فرموده‌اند : پروردگارا ! مرا مسكين زنده بدار و مسكين بميران و\r\n\r\n\r\n","description":"","footnote":"\r\n( 1 ) . بحار الانوار ، ص 46 ، ج 70 . م .\r\n( 2 ) . امالى ، صدوق ، ص 256 . م .\r\n( 3 ) . در نهج البلاغه ، چاپ مرحوم فيض الاسلام ، صفحات 1079 ، 1103 ، 1156 ، 1232 ، 1267 و 1293 ، آمده است . م .\r\n( 4 ) . عيون اخبار الرضا ، ص 33 ، ج 2 . م .\r\n( 5 ) . به نقل از جامع الاخبار در بحار الانوار ، ص 49 ، ج 72 ، آمده است . م .\r\n","page_name":" 715 ","page_number":715},
  {"content":"\r\n\r\n( 1 ) گفته شده است مردى به حضور پيامبر ( ص ) آمد و گفت : به خدا سوگند شما را در راه خدا دوست مىدارم . فرمودند : اگر مرا دوست مىدارى ، براى فقر آماده شو كه فقر به سوى كسى كه مرا دوست بدارد ، شتابان‌تر از ريزش و حركت سيل است . « 1 »\r\n( 2 ) و همان حضرت فرموده‌اند : به كسانى كه از شما فروترند بنگريد و به كسانى كه از شما فراترند منگريد كه موجب آن مىشود نعمتهاى خدا را كوچك مشماريد . « 2 »\r\n( 3 ) و همان حضرت فرموده‌اند : چون خداى بنده‌يى را دوست بدارد ، او را در دنيا گرسنه مىدارد . گفتند : چگونه ؟ فرمودند : در جايى كه خوراك ارزان و خير فراوان هم پيدا مىشود دوست خدا گاه خوراكى كه شكم خود را با آن سير كند نمىيابد . و فرموده‌اند : درهاى بهشت بر بينوايان و مستمندان گشوده است و رحمت خداوند بر آنان كه مهربانند فرو مىآيد و خداوند از سخاوتمندان خشنود است . و فرموده‌اند :\r\nفقر بر دو گونه است : فقر دنيا و فقر آخرت ، فقر در اين جهان بىنيازى آخرت است و بىنيازى در اين جهان نيازمندى آخرت و هلاك و نابودى است .\r\n( 4 ) و پيامبر ( ص ) فرموده‌اند : به من وحى نشده است كه مال بيندوزم و از بازرگانان باشم ، ولى به من وحى شده است كه به ستايش پروردگارت تسبيح بگوى و از سجده‌كنندگان باش و خدايت را تا آنگاه كه مرگ به تو روى مىآورد ، پرستش كن . « 3 »\r\n( 5 ) لقمان به پسرش فرموده است : پسرك من ! هيچ كس را به سبب كهنگى جامه‌اش تحقير مكن كه خداى تو و خداى او يكى است .\r\n( 6 ) امام صادق ( ع ) فرموده است : چون روز قيامت فرا مىرسد ، دو بندهء مؤمن كه هر دو از اهل بهشت خواهند بود براى حساب مىايستند ، يكى فقير در دنيا و ديگرى توانگر . فقير مىگويد : پروردگارا ! من براى چه اينجا بايستم و سوگند به عزت خودت مىدانى كه مرا به ولايتى نگماشتى كه در آن دادگرى يا ستم كرده باشم و مالى به من ارزانى نفرمودى كه حق آن را پرداخته يا نپرداخته باشم و روزى من هم كه فقط به اندازهء كفايت مىرسيد و تو خود مىدانى و چنين مقدر فرموده بودى . خداى جل و جلاله مىگويد : بنده‌ام راست مىگويد ، رهايش كنيد به بهشت برود .\r\n\r\n\r\n","description":"","footnote":"\r\n( 1 ) . در بحار الانوار ، ص 4 ، ج 72 ، آمده است . م .\r\n( 2 ) . نظير اين در علل الشرائع ، ص 246 ، ج 2 ، هم آمده است . م .\r\n( 3 ) . از ابن منذر و حاكم و ديلمى در محجة البيضاء ، ص 144 ، ج 3 ، آمده است . م .\r\n","page_name":" 716 ","page_number":716},
  {"content":"\r\n\r\nديگرى همچنان عرق ريزان مىماند و از او چندان عرق جارى مىشود كه اگر چهل شتر بياشامند ، سيراب مىشوند و سپس به بهشت وارد مىشود . آن مرد فقير از او مىپرسد : چه چيز تو را معطل داشت ؟ مىگويد : طول بررسى حساب ، مرتب در مورد يكى پس از ديگرى مورد پرسش واقع مىشدم و آمرزيده مىگرديدم و از چيز ديگر پرسيده مىشدم تا آنكه سرانجام خداوند به رحمت خود مرا پوشاند و به توبه‌كنندگان ملحق فرمود . تو كيستى ؟ مىگويد من همان فقيرى هستم كه هم اكنون در حساب با تو بودم . مىگويد : آرى ، نعمتها چهره‌ات را شاد و دگرگون ساخته است .\r\n( 1 ) امير المؤمنين على ( ع ) فرموده است ، پاك نكردن تارهاى عنكبوت از خانه و ادرار كردن در حمام و چيز خوردن در حال جنابت و خلال كردن به چوب شوره گز و شانه زدن ايستاده و باقى گذاردن خاكروبه در خانه و سوگند دروغ و زنا كردن و آزمندى و خوابيدن ميان نماز مغرب و عشاء و خوابيدن پيش از طلوع خورشيد و عادت به دروغ و بسيار گوش دادن به آواز خوش و چيزى عطا نكردن به فقير مرد در شب و ترك اندازه نگهداشتن و گسستن پيوند خويشاوندى ، موجب فقر و تنگدستى است . سپس فرمودند ، آيا حالا به شما از چيزهايى كه بر روزى مىافزايد خبر دهم ؟\r\nگفتند : آرى ، فرمود : جمع ميان دو نماز و خواندن تعقيب پس از نماز صبح و عصر و رعايت پيوند خويشاوندى و طلب آمرزش و جارو كردن كنار خانه و همراهى با برادر دينى و صبح زود در طلب روزى رفتن و امانت دارى و سخن حق گفتن و پاسخ موذن را دادن ( همخوانى با موذن ) و سخن نگفتن در مستراح و ترك آزمندى و سپاسگزارى از منعم و پرهيز از سوگند دروغ و شستن دست ( وضو گرفتن ) پيش از خوراك خوردن و خوردن ريزه‌هاى نان و خوراك كه در سفره ريخته است روزى را مىافزايد و هر كس در روز سى بار سبحان الله بگويد ، خداوند هفتاد نوع گرفتارى را از او بر طرف مىفرمايد كه آسان‌تر آن فقر است . « 1 »\r\n( 2 ) عياشى ( عباسى ) از حضرت رضا در بارهء چگونگى هزينه بر عيال سؤال كرد .\r\nفرمودند : بين دو مكروه . گويد ، گفتم : فدايت گردم ، نفهميدم . فرمود : خدايت رحمت كناد ! مگر نمىدانى كه خداوند اسراف و امساك را خوش نمىدارد و فرموده است\r\n\r\n\r\n","description":"","footnote":"\r\n( 1 ) . در خصال صدوق ، ص 277 ، ج 2 ، و ص 93 ، ج 1 ، چاپ آقاى كمره‌يى ، آمده است . م .\r\n","page_name":" 717 ","page_number":717},
  {"content":"\r\n\r\n« و آنان كه چون انفاق كنند نه اسراف مىورزند و نه امساك مىكنند و ميان آن در حد اعتدال باشند . » « 1 »\r\n( 1 ) پيامبر ( ص ) فرموده‌اند : از كلاغ سه خصلت را بياموزيد ، جفت‌گيرى پوشيده و پرهيز و سحرگاه در طلب روزى بيرون شدن . « 2 »\r\n( 2 ) و همان حضرت فرموده‌اند : هر كس صبح كند در حال سلامت جسم و امنيت خاطر و داشتن روزى روزانه ، گويى همهء دنيا براى او آماده است . اى پسر جشعم ! براى تو از دنيا همان مقدار كه گرسنگى تو را جلوگيرى كند و جامه‌يى كه برهنگى تو را بپوشاند و حجره‌يى كه بر سرت سايه افكند ، كافى است و اگر چهار پايى هم براى سوارى داشته باشى چه بهتر و گر نه نان و نمكى كافى است و در مورد چيزهاى ديگر بر تو حساب و عذاب است . « 3 »\r\n( 3 ) همان حضرت فرموده‌اند : قناعت ، گنجى است كه فنا نمىپذيرد . و فرموده‌اند :\r\nبىنيازى در فراوانى آبرو نيست ، همانا بىنيازى ، بىنيازى نفس است . « 4 »\r\n( 4 ) ذو القرنين گفته است : هر كس قناعت كند ، از مردم روزگارش آسوده است و بر اقران خويش بيشى دارد .\r\n( 5 ) مسيح ( ع ) فرموده است : آز را از دل خود بيرون كن تا بند از پايت بگسلد .\r\n( 6 ) و پيامبر ( ص ) فرموده‌اند : هيچ توانگر و فقيرى نيست مگر آنكه روز قيامت آرزو مىكند كه اى كاش در دنيا فقط به اندازهء روزى و كفاف مىداشت . « 5 »\r\n( 7 ) عيص بن قاسم « 6 » مىگويد ، به امام صادق ( ع ) گفتم : از قول پدرت روايتى نقل مىشود كه پيامبر ( ص ) هيچ گاه از نان گندم سير نشده‌اند . آيا صحيح است ؟ فرمود :\r\nپيامبر ( ص ) هرگز نان گندم نخوردند و از نان جو هيچ گاه سير نشدند . « 7 »\r\n\r\n\r\n","description":"","footnote":"\r\n( 1 ) . در خصال صدوق ، ص 277 ، ج 2 ، و ص 93 ، ج 1 ، چاپ آقاى كمره‌يى آمده است . م .\r\n( 2 ) . عيون اخبار الرضا ، ص 257 ، ج 1 . م .\r\n( 3 ) . در امالى طوسى ، ص 42 ، ج 2 ، و امالى صدوق ، مجلس 61 ، آمده است . م .\r\n( 4 ) . به نقل از صحيح بخارى ، ص 188 ، ج 8 ، در محجة البيضاء ، ص 339 ، ج 7 ، آمده است . م .\r\n( 5 ) . به نقل از تمحيص ، در بحار الانوار ، ص 66 ، ج 72 ، آمده است . م .\r\n( 6 ) . براى اطلاع بيشتر از اين راوى به رجال نجاشى ، ص 214 ، مراجعه فرماييد . م .\r\n( 7 ) . در امالى صدوق ، ص 92 ، و بحار الانوار ، ص 219 ، ج 16 ، آمده است . م .\r\n","page_name":" 718 ","page_number":718},
  {"content":"\r\n\r\n( 1 ) عايشه هم مىگفته است ، پيامبر ( ص ) تا هنگام رحلت هيچ گاه از نان جو هم سير نشدند .\r\n( 2 ) پيامبر ( ص ) مىفرموده‌اند : پروردگارا ! روزى محمد ( ص ) را به اندازهء كفاف روزانه قرار بده . « 1 »\r\n( 3 ) عايشه مىگفته است : همواره دنيا بر ما سخت و تيره بود تا آنكه پيامبر ( ص ) رحلت فرمودند . پس از رحلت ايشان دنيا بر ما فرو باريد ، فرو باريدنى .\r\n( 4 ) و گفته شده است كه پيامبر ( ص ) تا هنگام رحلت هيچ گاه بر سفرهء رنگين ننشستند و هيچ گاه نانى كه از آرد بيخته فراهم شده باشد ، نخوردند . « 2 »\r\n( 5 ) حضرت على بن ابى طالب ( ع ) از ابو جحيفه « 3 » نقل مىفرمايد كه مىگفته است :\r\nدر حالى كه از سيرى باد گلو مىزدم به حضور پيامبر رسيدم . فرمودند : باد گلويت را بگير كه آن كس از مردم كه در دنيا سيرتر باشد ، روز رستاخيز از همگان گرسنه‌تر است . « 4 »\r\n( 6 ) پيامبر ( ص ) فرموده‌اند : گرسنگى ، پرتو حكمت و معرفت است و سيرى ، موجب دورى از خداوند است . دوستى درويشان موجب تقرب به خداوند است .\r\nخود را سير مكنيد كه نور معرفت در دلهاى شما خاموش مىشود و هر كس با خوراكى اندك بخوابد ، فرشتگان سيه‌چشم بر گرد او شب زنده دارى مىكنند .\r\nدلهاى خود را با بسيار خوردن و آشاميدن نميرانيد ، زيرا دلها هم چون گياهان اگر بيش از اندازه آب بخورند ، مىميرند .\r\n( 7 ) و از آن حضرت پرسيدند : چه چيزى بيشتر انسان را به جهنم مىبرد ؟ فرمودند :\r\nدو چيز ميان تهى ، شكم و فرج . « 5 »\r\n( 8 ) و فرموده‌اند : هر كس براى عيال خود در طلب حلال كوشش كند ، در راه خداوند است و همانا طلب كسب حلال ، واجب واجب است . « 6 »\r\n\r\n\r\n","description":"","footnote":"\r\n( 1 ) . در محجة البيضاء ، ص 329 ، ج 7 ، آمده است . م .\r\n( 2 ) . براى اطلاع از روايات ديگر در اين زمينه به ترجمهء طبقات ، ص 384 ، ج 1 ، و ترجمهء نهاية الارب ، ص 218 ، ج 3 ، مراجعه فرماييد . م .\r\n( 3 ) . از اصحاب رسول خدا و امير المؤمنين على است . رك . به : اسد الغابه ، ابن اثير ، ص 157 ، ج 5 . م .\r\n( 4 ) . عيون اخبار الرضا ، ص 39 ، ج 2 . م .\r\n( 5 ) . عيون اخبار الرضا ، ص 38 ، ج 2 . م .\r\n( 6 ) . محجة البيضاء ، ص 201 ، ج 3 . م .\r\n","page_name":" 719 ","page_number":719},
  {"content":"\r\n\r\n( 1 ) و فرموده‌اند : هر كس روزى حلال بخورد ، فرشته‌يى بالاى سرش مىايستد و تا هنگام فراغت او از خوردن ، برايش آمرزش مىطلبد و چون لقمه‌يى از حرام در شكم بنده قرار گيرد ، همهء فرشتگان آسمانها و زمين او را نفرين مىكنند و تا چيزى از آن لقمه در درونش باشد خداى به او نمىنگرد و هر كس لقمه‌يى از حرام بخورد ، همانا گرفتار خشم خداست . اگر توبه كند ، خداى توبه‌اش را مىپذيرد و اگر مرگ او را در ربايد و توبه نكرده باشد ، آتش بر او سزاوارتر است .\r\n( 2 ) شاعر چنين سروده است :\r\n« اى سرزنش‌كنندهء فقر ! دلگير مباش كه اگر به ديدهء عبرت بنگرى ، عيب توانگرى بيشتر است . از جملهء برترى و شرف فقر بر توانگرى ، اگر با نظر درست بنگرى ، اين است كه تو براى رسيدن به ثروت مرتكب گناه مىشوى و حال آنكه براى آنكه فقير باشى ، مرتكب نافرمانى خداوند نمىشوى . »\r\n( 3 ) شافعى « 1 » چنين سروده است :\r\n« اى نفس ! اگر به ميزان كفاف و روزى بسنده كنى ، همواره گرامى و بىنيازى .\r\nآزمندىها و آرزوها را از خود دور كن و رها ساز كه چه بسيار آرزو كه مرگ را فرا مىآورد . »\r\n( 4 ) ديگرى چنين سروده است :\r\n« آزمندىها تو را از خانهء جاودانگى ( بهشت ، رستاخيز ) غافل مىدارد و لذت زندگانى كه وصول به آن سودبخش نيست و در حلال آن نقش حساب خورده است و حرام آن موجب رسيدن به زقوم ( نام درختى است در دوزخ ) در روز رستاخيز است . »\r\n( 5 )\r\n\r\nمجلس هشتادم در آشكارا سلام دادن\r\n( 6 ) خداوند متعال در آيهء 88 سورهء چهارم ( نساء ) فرموده است « و چون تحيت\r\n\r\n\r\n","description":"","footnote":"\r\n( 1 ) . شافعى : محمد بن ادريس بن عباس بن عثمان بن شافع ، يكى از ائمهء چهارگانهء فقه اهل سنت ، متولد 150 و درگذشتهء 204 هجرى است ، در غزهء فلسطين متولد ، و در دو سالگى به مكه آورده شد و پنج سال پيش از مرگ به مصر رفت و همان جا درگذشت .\r\nبراى اطلاع بيشتر از شرح حال و آثارش و منابعى كه در بارهء او نوشته‌اند ، به الاعلام زركلى ، ص 250 ، ج 6 و در كتابهاى فارسى به بحث مفصل نويسندگان نامهء دانشوران ناصرى كه در صفحات 272 تا 326 جلد 9 چاپ دوم است ، مراجعه كنيد . م .\r\n","page_name":" 720 ","page_number":720},
  {"content":"\r\n\r\nداده شويد به تحيتى ، پس تحيت دهيد به بهتر از آن ، يا همان گونه تحيت دهيد .\r\nبه درستى كه خداوند بر همه چيز محاسب است . »\r\n( 1 ) و در آيهء 54 سورهء ششم ( انعام ) فرموده است : « و چون كسانى كه به آيتهاى ما ايمان آورده‌اند پيش تو آيند ، بگو سلام بر شما باد ، پروردگار شما بر خويشتن رحمت را نوشته است . »\r\n( 2 ) و در آيهء 61 سورهء بيست و چهارم ( نور ) فرموده است : « پس چون به خانه‌ها درآييد ، پس سلام كنيد بر خودتان سلام كردنى از نزد خداوند فرخنده و پاكيزه . »\r\n( 3 ) و در آيهء 9 سورهء پنجاه و هشتم ( مجادله ) فرموده است : « و چون پيش تو آيند و تو را به چيزى تحيت گويند كه خدايت آنچنان تحيت نفرموده است . »\r\n( 4 ) روايت شده است كه يهوديان پيش پيامبر آمدند و گفتند : السام عليك و سام در لغت ايشان به معنى مرگ است و پيامبر در پاسخ فرمودند و بر شما ، و خداوند اين آيهء سورهء مجادله را نازل فرمود . « 1 »\r\n( 5 ) و پيامبر فرموده‌اند : به هر كس كه پيش از سلام دادن ، سخنى بگويد ، پاسخ مدهيد و نيز فرموده‌اند : هيچ كس را تا سلام نداده است به خوراك خويش فرا مخوانيد . « 2 »\r\n( 6 ) امام باقر ( ع ) فرموده است : سه چيز از درجات پسنديده و سه چيز از كفارات و سه چيز از بدبختىها و سه چيز از خوشبختىهاست . آن سه چيز كه درجه است ، آشكار ساختن سلام و خوراك دادن به مردم و خواندن نماز شب در حالى كه مردم خوابيده باشند ، مىباشد . و آن سه چيز كه كفاره و موجب آمرزش و پوشش گناهان است ، نيكو وضو گرفتن در صبحگاهان و شامگاهان سرد و رفتن روز و شب به نماز جماعت و محافظت بر حضور آن است . سه چيزى كه از بدبختىهاست ، بخل و امساك و هواى نفس حاكم و شيفتگى آدمى به خويشتن است . و آن سه كه از خوشبختىها و مايه‌هاى رستگارى است ، بيم از خداوند در نهان و آشكار و ميانه‌روى در حال توانگرى و تنگدستى و گفتن كلمهء حق در حال خشنودى و خشم است . « 3 »\r\n\r\n\r\n","description":"","footnote":"\r\n( 1 ) . نظير اين گفتار در تبيان طوسى ، ج 9 ، ص 546 ، و تفسير مجمع البيان طبرسى ، ج 9 و 10 ، ص 250 ، آمده است . م .\r\n( 2 ) . خصال ، صدوق ، ج 1 ، ص 72 ، م .\r\n( 3 ) . در خصال ، ج 1 ، ص 111 ، همراه با ترجمهء آقاى كمره‌يى ، آمده است . م .\r\n","page_name":" 721 ","page_number":721},
  {"content":"\r\n\r\n( 1 ) امير المؤمنين على ( ع ) فرموده است كه رسول خدا از سلام دادن به چهار كس نهى فرمودند ، بر مست تا هنگامى كه مست است و بر كسى كه پيكرتراش است و بر آن كس كه نرد مىبازد و بر آن كس كه بازى چهارده « 1 » مىكند و من يكى ديگر را كه پنجمى است مىافزايم و مىگويم بر شطرنج باز سلام مدهيد . « 2 »\r\n( 2 ) امير المؤمنين على ( ع ) فرموده است : بر شش تن شايسته نيست سلام داده شود و شش خصلت از خصلتهاى قوم لوط است . اما آن شش تنى كه سلام دادن بر آنان روا نيست ، يهوديان و مسيحيان و نرد و شطرنج بازان و ميگساران و نوازندگان بربط و طنبور و كسانى كه با دشنام دادن به مادران شادى مىكنند و شاعران هستند .\r\nو آن چيزها كه از خوىهاى قوم لوط است ، مهره بازى ( تيله بازى ) و تلنگر زدن و جويدن سقز ( آدامس ) و دامن بر زمين كشيدن و باز گذاشتن دگمه‌هاى قبا و پيراهن است . « 3 »\r\n( 3 ) امام باقر ( ع ) فرموده است : بر يهوديان و مسيحيان و زرتشتيان و بت پرستان و ميزبانان ميگساران و نرد و شطرنج بازان و فرومايگان و شاعرانى كه به زنان شوهردار تهمت مىزنند و بر نمازگزاران سلام مدهيد - نمازگزاران ، از اين روى كه نمىتوانند پاسخ دهند ، زيرا سلام دادن مستحب و پاسخ آن واجب است - و بر رباخواران و بر كسى كه براى قضاى حاجت نشسته است ، و بر كسى كه در گرمابه است و كسى كه آشكارا گناه مىكند نيز سلام مدهيد . « 4 »\r\n( 4 ) همان حضرت فرموده است : فرشته‌يى از فرشتگان از كنار مردى كه بر در خانه‌يى ايستاده بود گذشت . از آن مرد پرسيد : چه چيزى تو را بر در اين خانه بر پا داشته است ؟ گفت : برادر دينى من است ، خواستم بر او سلام دهم . فرشته پرسيد :\r\nآيا ميان تو و او پيوند خويشاوندى است و يا براى نيازى آمده‌اى ؟ گفت : نه ميان من و او خويشاوندى است و نه براى حاجتى آمده‌ام ، فقط حرمت برادرى دينى است و من به خاطر پروردگار جهانيان ، احوال او را مىپرسم و سلام مىدهم . فرشته گفت :\r\nمن فرستادهء خداوند هستم ، خدايت سلام مىرساند و مىفرمايد همانا كه به خاطر من چنين كردى و من بهشت را بر تو واجب كردم و از خشم خويش تو را معاف داشتم\r\n\r\n\r\n","description":"","footnote":"\r\n( 1 ) . بازىيى است كه با چهارده مهره بازى مىكنند . م .\r\n( 2 ) . در خصال ، ج اول ، صفحات 111 و 221 و 294 و 290 چاپ آقاى كمره‌يى ، آمده است . م .\r\n( 3 ) . در خصال ، ج اول ، صفحات 111 و 221 و 294 و 290 چاپ آقاى كمره‌يى ، آمده است . م .\r\n( 4 ) . در خصال ، ج اول ، صفحات 111 و 221 و 294 و 290 چاپ آقاى كمره‌يى ، آمده است . م .\r\n","page_name":" 722 ","page_number":722},
  {"content":"\r\n\r\nو از آتش پناه دادم . معنى اينكه بنده‌يى به برادر دينى خود سلام مىدهد اين است كه براى تو از سوى خود سلامت آرزو مىكنم ، مانند اين گفتار خداوند است كه مىفرمايد :\r\n « فسلام لك من اصحاب اليمين  » يعنى سلامت ، و گفته شده است هنگامى كه كسى به بندهء مطيع و پرهيزگار سلام مىدهد ، معناى آن اين است كه او را به سبب فرمانبردارى از خداوند گرامى داشته و پاداش داده است و چون بر گنهكاران سلام مىدهد ، معناى آن اين است كه بيدار شو و غافل مباش . « 1 »\r\n( 1 ) پيامبر ( ص ) فرموده‌اند : سلام ، يكى از نامهاى خداوند است . آن را ميان خود آشكار سازيد و همانا انسان مسلمان چون از كنار قومى بگذرد و بر ايشان سلام دهد ، بر فرض كه آنان پاسخ ندهند ، كسى كه از ايشان بهتر است و پاكيزه‌تر ، پاسخ خواهد داد .\r\n( 2 ) و همان حضرت فرموده‌اند : همانا ناتوان‌ترين مردم كسى است كه از دعا كردن ناتوان باشد و بخيل‌ترين مردم كسى است كه از سلام دادن بخل بورزد . « 2 »\r\n( 3 ) عمار بن ياسر ( رضي الله عنه ) مىگفته است : سه چيز است كه هر كس در خود فراهم آورد ايمان را در خود فراهم آورده است ، بخشش در تنگدستى و انصاف دادن نسبت به خويشتن و سلام دادن به دانشمند و عالم . « 3 »\r\n( 4 )\r\n\r\nمجلس هشتاد و يكم در حياء ( آزرم )\r\n( 5 ) خداوند در آيهء 107 سورهء چهارم ( نساء ) فرموده است : « پوشيده مىدارند از مردم و پوشيده نمىدارند از خدا » .\r\n( 6 ) و در آيهء 7 سورهء پنجاه و هشتم ( مجادله ) فرموده است : « هيچ راز گفتنى ميان سه كس نيست مگر اينكه او چهارمى ايشان است و هيچ پنج تنى مگر اينكه او ششمى ايشان است » .\r\n( 7 ) امام كاظم ( ع ) فرموده است : از مثالهاى پيامبران كه درود خدا بر همه‌شان باد !\r\n\r\n\r\n","description":"","footnote":"\r\n( 1 ) . در كافى ، ج 2 ، ص 176 ، و بحار الانوار ، ج 74 ، ص 344 ، و امالى صدوق ، ص 199 ، آمده است . م .\r\n( 2 ) . اين دو روايت در مشكاة الانوار طبرسى ، ص 200 ، هم از همين كتاب نقل شده است . م .\r\n( 3 ) . به نقل از كتاب سيد ناصح الدين در همان صفحهء مشكاة الانوار ، آمده است . م .\r\n","page_name":" 723 ","page_number":723},
  {"content":"\r\n\r\nچيزى جز يك كلمه باقى نمانده است و آن اين است كه چون آزرم نمىكنى ، هر چه مىخواهى بكن ، و اين هم در مورد بنى اميه است . « 1 »\r\n( 1 ) امام صادق ( ع ) فرموده است : خداوند تبارك و تعالى ، شهوت را ده بخش فرموده ، نه بخش آن در زنان و يك بخش آن در مردان است و اگر چنين نبود كه خداوند در آنان نه بخش از آزرم را هم قرار داده است ، هر آينه به هر مردى نه زن چسبيده بود . « 2 »\r\n( 2 ) و همان حضرت فرموده است : حيا و آزرم ده بخش است ، نه بخش آن در زنان و يك بخش آن در مردان است و چون دوشيزه به حد بلوغ مىرسد و خون مىبيند ، دو بخش از آزرم او مىرود و چون ازدواج مىكند دو بخش ديگر آن از ميان مىرود و پنج بخش آن باقى مىماند . اگر تبهكارى كند ، همهء آزرمش از ميان مىرود و اگر پاكدامن بماند ، آن پنج بخش باقى مىماند . « 3 »\r\n( 3 ) پيامبر ( ص ) فرموده‌اند : ايمان برهنه و جامهء آن آزرم و زيورش وفا و مروتش كار نيك و ستون و مايهء بر پايى آن پارسايى است . « 4 » و هر چيز را اساس است و اساس اسلام ، محبت خاندان ماست . « 5 »\r\n( 4 ) امام صادق فرموده است : سه خصلت است كه اگر كسى دارا نباشد ، هرگز به خير او اميد نيست ، آن كس كه در نهان از خدا نترسد و آن كس كه در پيرى بيمى به دل راه ندهد و رعايت نكند و آن كس كه از هيچ عيبى آزرم نكند .\r\n( 5 ) پيامبر ( ص ) فرموده‌اند : هرگز آزرم با چيزى همراه نيست مگر آنكه آن را مىآرايد و هرگز فحش و دريدگى همراه چيزى نيست مگر آنكه آن را آلوده مىكند . « 6 »\r\n( 6 ) و همان حضرت فرموده‌اند : همانا هر دين را خوى و خصلتى است و چهرهء اخلاق اسلامى آزرم است .\r\n( 7 ) و هم ايشان فرموده‌اند : آزرم از زندگان ، از ايمان است ، يا آزرم از ايمان\r\n\r\n\r\n","description":"","footnote":"\r\n( 1 ) . در خصال ، صفحات 13 و 205 جلد اول چاپ آقاى كمره‌يى آمده است . م .\r\n( 2 ) . در خصال ، صفحات 13 و 205 جلد اول چاپ آقاى كمره‌يى آمده است . م .\r\n( 3 ) . در خصال ، صفحات 13 و 205 جلد اول چاپ آقاى كمره‌يى آمده است . م .\r\n( 4 ) . به نقل از امالى طوسى در بحار الانوار ، ج 27 ، ص 82 ، آمده است . م .\r\n( 5 ) . به نقل از محاسن برقى ، در بحار الانوار ، همان صفحه ، همان جلد ، آمده است . م .\r\n( 6 ) . امالى طوسى ، ج 1 ، ص 193 م .\r\n","page_name":" 724 ","page_number":724},
  {"content":"\r\n\r\nاست و شخص مؤمن در بهشت خواهد بود . « 1 »\r\n( 1 ) و به پيامبر ( ص ) گفته شد : مرا نصيحت فرماييد . فرمودند : از خداوند چنان آزرم كن كه از مردان صالح خويش آزرم مىكنى . « 2 »\r\n( 2 ) و باز فرموده است : آزرم كنيد از خداى ، چنان كه شايستهء آزرم است . گفتند :\r\nاى رسول خدا ! ما آزرم مىكنيم . فرمود : نه چنين است ، كه هر كس از خداى چنان كه بايد آزرم كند ، سر خود و انديشه‌اش را و شكم و اندرونش را حفظ كند و مرگ و پوسيده شدن را به ياد آورد ، و هر كس آخرت را بخواهد ، زيور اين جهان را رها مىكند و هر كس چنين كند ، همانا كه از خداى چنان كه شايد و بايد آزرم كرده است . « 3 »\r\n( 3 ) و گفته شده است : هر كس جامهء آزرم بپوشد ، عيبش بر مردم پوشيده مىماند . « 4 »\r\n( 4 ) شاعر چنين سروده است :\r\n« هر گاه از سرانجام شبها ( روزگار ) نمىترسى و آزرم نمىكنى ، هر چه مى - خواهى بكن ، و حال آنكه به خدا سوگند در زندگى و دنيا چون آزرم از ميان برود ، خوشى باقى نمىماند . آدمى تا گاهى كه حياء و شرم دارد و به نيكى زندگى مىكند و تا حياء باقى باشد ، مهترى و بزرگى باقى است . چه بسيار گناه و زشتى كه ميان من و انجام آن ، حياء مانع شد و حياء داروى آن بود و چون حياء از ميان برود ، دوايى نيست . »\r\n( 5 ) ديگرى گفته است : « چه بسا كسى كه از عشق او پيراهن دريده مىشود و او را ميان خانه از شدت حياء بيمار مىپندارى ، ولى چون پرچم برافراشته مىشود ، او را زير پرچم فرمانده مىبينى . »\r\n( 6 )\r\n\r\nمجلس هشتاد و دوم در ارتكاب قتل و زنا\r\n( 7 ) خداوند متعال در آيهء 96 سورهء چهارم فرموده است : « و كسى كه مؤمنى را به\r\n\r\n\r\n","description":"","footnote":"\r\n( 1 ) . صورت دوم اين روايت در اصول كافى ، ج 3 ، ص 165 ، آمده است . م .\r\n( 2 ) . از همين كتاب در بحار الانوار ، ج 71 ، ص 329 ، آمده است . م .\r\n( 3 ) . به نقل از قرب الاسناد حميرى و امالى و خصال صدوق با اندك اختلافى در بحار الانوار ، ج 71 ، ص 333 ، آمده است . م .\r\n( 4 ) . نهج البلاغه ، ص 1175 ، چاپ مرحوم فيض الاسلام . م .\r\n","page_name":" 725 ","page_number":725},
  {"content":"\r\n\r\nعمد بكشد ، جزايش جهنم است ، جاودانه در آن . »\r\n( 1 ) و در آيهء 35 سورهء هفدهم ( بنى اسرائيل ) فرموده است : « و مكشيد نفسى را كه خداوند حرام كرده است مگر به حق . »\r\n( 2 ) و در آيهء 34 همان سوره فرموده است : « و پيرامون زنا مگرديد . به درستى كه كارى زشت و راهى ناستوده است . »\r\n( 3 ) پيامبر ( ص ) فرموده‌اند : آدمى هرگز در پيشگاه خداوند گناهى بزرگتر از كشتن پيامبرى يا امامى و ويران كردن كعبه‌يى كه خداوند آن را قبلهء بندگان قرار داده است و ريختن نطفهء خود در مورد حرام ، انجام نداده است . « 1 »\r\n( 4 ) و همان حضرت فرموده‌اند : زمين هرگز به درگاه خداى خود چنان نمىنالد كه از سه گناه ، خون حرامى كه بر آن ريخته شود يا آبى كه از غسل زنا بر آن ريخته شود يا خوابيدن پيش از دميدن آفتاب بر آن . « 2 »\r\n( 5 ) امام صادق ( ع ) فرموده است : خداوند به داود ( ع ) وحى فرمود كه اى داود ! به من شاد باش ، و با ياد من لذت ببر و با مناجات با من بهره‌مند شو كه به زودى خانه را از تبهكاران خالى مىكنم و نفرين و لعنت خويش را بر ستمكاران قرار مىدهم . « 3 »\r\n( 6 ) پيامبر ( ص ) فرموده‌اند : نابود شدن دنيا بر خداوند آسان‌تر از كشته شدن مؤمن است .\r\n( 7 ) و همان حضرت فرموده‌اند : همانا كه اگر ساكنان آسمانهاى هفتگانه و زمينهاى هفتگانه در ريختن خون مؤمنى شريك باشند ، خداى عز و جل همه را با روى به آتش مىاندازد . « 4 »\r\n( 8 ) و فرموده‌اند : نخستين چيزى كه روز قيامت مورد بررسى قرار مىگيرد ، خونهاست . « 5 »\r\n( 9 ) و فرموده‌اند : اگر كسى در خاور كشته شود و كسى در باختر به كشته شدن او راضى باشد ، او هم همچون كسى است كه او را كشته و در خونش شريك است .\r\n\r\n\r\n","description":"","footnote":"\r\n( 1 ) . در خصال صدوق ، صفحات 135 و 151 جلد 1 چاپ آقاى كمره‌يى ، آمده است . م .\r\n( 2 ) . در خصال صدوق ، صفحات 135 و 151 جلد 1 چاپ آقاى كمره‌يى ، آمده است . م .\r\n( 3 ) . به نقل از امالى صدوق ، در الجواهر السنيهء شيخ حر عاملى ، ص 92 ، آمده است . م .\r\n( 4 ) . نظير آن در دعائم الاسلام ، قاضى نعمان ، ج 2 ، ص 402 ، و هم در ثواب الاعمال و عقاب الاعمال صدوق ، آمده است . م .\r\n( 5 ) . در عقاب الاعمال صدوق ، ص 326 ، چاپ استاد على اكبر غفارى ، آمده است . م .\r\n","page_name":" 726 ","page_number":726},
  {"content":"\r\n\r\n( 1 ) امام صادق ( ع ) فرموده است : خداوند متعال به موسى ( ع ) چنين وحى فرمود كه به گروه بنى اسرائيل بگو از كشتن نفس حرام به غير حق بر حذر باشيد كه هر كس از شما در دنيا كسى را بكشد ، خداوند او را در آتش صد بار همان گونه كه مقتول را كشته است ، خواهد كشت . « 1 »\r\n( 2 ) امام باقر ( ع ) فرموده است : نخستين چيزى كه روز قيامت مورد بررسى قرار مىگيرد ، خونهاى مردم است . نخست دو پسر آدم را بر پا مىدارند و ميان آن دو قضاوت مىشود و سپس ديگر قاتلان را محاكمه مىكنند تا آنجا كه هيچ كس از ايشان باقى نماند . پس از آن حساب ديگران را بررسى مىكنند . روز رستاخيز مقتول ، در حالى كه خون خويش را به چهرهء قاتلش مىپاشد ، مىآيد و مىگويد : اين شخص مرا كشته است . به قاتل مىگويند : تو كشندهء اويى ؟ و او نمىتواند هيچ سخنى را از خداوند پوشيده دارد . « 2 »\r\n( 3 ) امام صادق ( ع ) فرموده است : هر كس اهميت ندهد كه چه مىگويد و گفته مىشود ، با شيطان شريك است و هر كس اهميت ندهد كه مردم او را بدكاره بدانند ، شريك شيطان است و هر كس از برادر مؤمن خود بدون اينكه ميان آن دو ستمى واقع شده باشد غيبت كند ، شريك شيطان است و هر كس به دوست داشتن حرام و شهوت زنا خشنود باشد ، او هم شريك شيطان است و سپس فرمود : زنازاده را نشانه‌هايى است ، نخست اينكه ما خاندان را دشمن مىدارد . دوم آنكه به همان گناهى كه از آن متولد شده است ، علاقه دارد . سوم آنكه كار دين را سبك مىشمرد . چهارم آنكه براى مردم بد محضر است و هيچ كس براى برادرانش بد محضر نيست ، مگر آنكه در بسترى غير از بستر پدرش ، نطفه‌اش بسته شده يا مادرش در عادت ماهانه به او باردار شده است . « 3 »\r\n( 4 ) همان حضرت فرموده است : چون چهار چيز آشكار شود ، چهار چيز در نتيجهء آن آشكار مىشود ، چون زنا معمول گردد ، زلزله‌هاى سخت اتفاق افتد و چون زكات پرداخت نشود ، چهار پايان نابود مىشوند و چون حاكمان و قاضيان در قضاوت ستم\r\n\r\n\r\n","description":"","footnote":"\r\n( 1 ) . در صفحات 326 و 327 ثواب الاعمال و عقاب الاعمال شيخ صدوق چاپ آقاى على اكبر غفارى آمده است . م .\r\n( 2 ) . در صفحات 326 و 327 ثواب الاعمال و عقاب الاعمال شيخ صدوق چاپ آقاى على اكبر غفارى آمده است . م .\r\n( 3 ) . خصال ، شيخ صدوق ، صفحات 205 و 224 ، جلد اول همراه با ترجمهء آقاى كمره‌يى آمده است . م .\r\n","page_name":" 727 ","page_number":727},
  {"content":"\r\n\r\nكنند ، ريزش باران متوقف مىشود و چون ذمه و پيمان را كوچك بشمرند ، مشركان بر مسلمانان پيروز مىشوند . « 1 »\r\n( 1 ) امير المؤمنين على ( ع ) فرموده است : آن كس كه زنا كردن را دوست داشته باشد ، اگر تصور كند حلال زاده است ، دروغ پنداشته است .\r\n( 2 ) پيامبر فرموده‌اند : هر كس با زنى مسلمان يا يهودى و مسيحى و زرتشتى ، چه آزاد و چه كنيز ، زنا كند و از گناه خويش توبه نكند و در حالى كه بر آن اصرار بورزد بميرد ، خداوند در گورش سيصد دريچه مىگشايد كه از آنها مارها و كژدم‌ها و اژدهاهاى آتشين تا روز رستاخيز به سوى او مىآيند و چون از گور خود برانگيخته شود ، مردم از بوى بد بدنش سخت ناراحت مىشوند و بدين گونه خود و عملش شناخته مىشوند تا آنگاه كه او را به آتش مىبرند . « 2 »\r\n( 3 ) پيامبر ( ص ) فرموده‌اند : اى گروه مسلمانان ! از زنا پرهيز كنيد كه در آن شش خصلت است ، سه خصلت در اين جهان و سه خصلت در رستاخيز . آن سه خصلت كه در اين جهان است ، از ميان بردن ارزش ، و تنگدستى و نقصان عمر است و آنچه مربوط به آخرت است ، خشم پروردگار عز و جل و بدى رسيدگى به حساب و جاودانگى در آتش است . سپس پيامبر ( ص ) فرمود : نفسهايشان آنان را گمراه كرده است كه خداوند بر آنان خشم گيرد و در عذاب جاودانه بمانند . « 3 »\r\n( 4 ) و همان حضرت فرموده‌اند : چون زنا بسيار شود ، مرگ ناگهانى بسيار خواهد شد . « 4 »\r\n( 5 ) امام صادق ( ع ) فرموده است : چون خداوند جهان را بر پا داشت ، به موسى ( ع ) چنين وحى فرمود : كه من در اثر كارهاى پدران ، پسران را پاداش مىدهم ، اگر نيك باشد ، پاداش نيك و اگر بد باشد جزاى بد . زنا مكنيد كه در نتيجه ، با زنان شما زنا شود و هر كس پاى در بستر مسلمانى نهد ، پاى در بسترش نهاده مىشود . هر گونه كه رفتار كنى ، همان گونه با تو رفتار مىشود . « 5 »\r\n\r\n\r\n","description":"","footnote":"\r\n( 1 ) . خصال ، شيخ صدوق ، صفحات 205 و 224 ، جلد اول همراه با ترجمهء آقاى كمره‌يى آمده است . م .\r\n( 2 ) . عقاب الاعمال ، صدوق ، صفحات 300 ، 311 و 332 . م .\r\n( 3 ) . عقاب الاعمال ، صدوق ، صفحات 300 ، 311 و 332 . م .\r\n( 4 ) . عقاب الاعمال ، صدوق ، صفحات 300 ، 311 و 332 . م .\r\n( 5 ) . ارتباط جملهء اول را با عبارت بعد نفهميدم . شايد هم اين چنين معنى شود : « چون خداوند مكافات را در جهان مقرر فرمود ، به موسى ( ع ) . . . » اين روايت به نقل از محاسن برقى ، در الجواهر السنية في الاحاديث القدسيه ، ص 49 ، آمده است . م .\r\n","page_name":" 728 ","page_number":728},
  {"content":"\r\n\r\n( 1 ) امير المؤمنين على ( ع ) فرموده است : چون روز رستاخيز فرا مىرسد ، خداوند بوى بسيار بدى را در صحراى قيامت منتشر مىسازد كه همهء حاضران چنان آزار مىبينند كه نفسهاى ايشان بند مىآيد . در اين هنگام به آنان ندا داده مىشود كه آيا مىدانيد اين بوى آزار دهنده چيست ؟ مىگويند : نه ، ولى ما را به سختى آزار داد .\r\nگفته مىشود : اين بوى بد آلت جنسى زناكاران است و كسانى كه با بار گناه زنا ، با خداى خود ملاقات كرده‌اند و در دنيا توبه نكرده‌اند . آنان را لعنت كنيد كه خدايشان لعنت كناد ! و هيچ كس باقى نمىماند ، مگر اينكه مىگويد : پروردگارا زناكاران را لعنت فرماى ! « 1 »\r\n( 2 )\r\n\r\nمجلس هشتاد و سوم در باده و ربا خوارى\r\n( 3 ) خداوند متعال در آيهء 92 سورهء پنجم ( مائده ) فرموده است : « اى كسانى كه گرويده‌ايد ! به درستى كه باده و قمار و بتها و تيرهاى قرعه ، پليد و از كردار شيطان است . پس از آنها اجتناب كنيد . » و در آيهء 276 سورهء دوم فرموده است : « كسانى كه ربا مىخورند ، از جاى برنمىخيزند مگر همچون كسى كه شيطان با دست زدن به او ، او را ديو زده كرده است . . . و خداوند بيع را حلال و ربا را حرام كرده است . پس هر كس كه او را پند و اندرز پروردگارش رسيد و خوددارى كرد ، براى اوست آنچه گذشته است و كارش با خداست ، و هر كس به آن برگردد ، همانا آنان اصحاب آتش و در آن جاودانه‌اند . »\r\n( 4 ) از امام صادق ( ع ) در مورد فرو مايگان پرسيده شد . فرمود : باده‌خواران و طنبور زنان هستند .\r\n( 5 ) همان حضرت فرموده است : همانا پروردگار را در هر روز و شب ، فرشته‌يى است كه ندا مىدهد ، اى بندگان خدا ! آرام بگيريد و از گناهان پرهيز كنيد و اگر حرمت چهار پايان چرنده و كودكان شيرخوار و پيران در حال ركوع نباشد ، همانا كه چنان عذابى بر شما فرو ريزد كه از بدبختى تسليم آن شويد .\r\n( 6 ) پيامبر ( ص ) فرموده‌اند : هر كس به خدا و روز رستاخيز ايمان آورده باشد ، هرگز بر سفره‌يى كه بر آن باده نوشى مىكنند ، نمىنشيند .\r\n\r\n\r\n","description":"","footnote":"\r\n( 1 ) . عقاب الاعمال ، صدوق ، ص 312 . م .\r\n","page_name":" 729 ","page_number":729},
  {"content":"\r\n\r\n( 1 ) امام صادق فرموده است : سه گروه به بهشت وارد نخواهند شد ، آن كس كه خون كسى را بريزد و باده‌گسار و سخن چين . « 1 »\r\n( 2 ) امام باقر ( ع ) فرموده است : رسول خدا ( ص ) در بارهء باده ، ده تن را لعنت و نفرين فرموده است : كسى كه درخت آن را به آن نيت كاشته است ، نگهبان آن را ، فشار دهندهء آن را ، نوشندهء آن را ، ساقى آن را ، كسى كه آن را براى كسى مىبرد ، آن كس كه براى او برده مىشود ، خريدار و فروشندهء آن را و كسى را كه بهاى آن را مىگيرد . « 2 »\r\n( 3 ) امام باقر ( ع ) فرموده است : هر كس باده نوشى كند ، چهل روز نمازش پذيرفته نيست و اگر در آن چهل روز نمازش را ترك كند ، به سبب ترك نماز ، عذاب او دو برابر مىشود . « 3 »\r\n( 4 ) در خبر ديگرى آمده است كه نماز شخص باده‌گسار ، ميان آسمان و زمين متوقف مىماند و چون توبه كند به او برگردانده مىشود . « 4 »\r\n( 5 ) پيامبر ( ص ) فرموده‌اند : نخستين چيزهايى كه خداوندم مرا از آنها منع فرمود ، پرستش بتها و باده‌گسارى و دشنام دادن بود . همانا پروردگار من ، مرا رحمت براى جهانيان مبعوث فرموده است و اينكه ابزارهاى موسيقى و مزامير و ديگر امور جاهلى و بتها و چوبه‌هاى قرعه و ديگر بدعتها را از ميان ببرم و پروردگار من جل جلاله سوگند خورده است كه هيچ بنده‌يى از بندگان من در دنيا باده‌گسارى نخواهد كرد ، مگر آنكه در آخرت ، نخست به همان اندازه كه باده نوشى كرده است از حميم دوزخ به او خواهد آشامانيد ، چه پس از آن آمرزيده شود و چه معذب باشد . « 5 »\r\n( 6 ) و پيامبر ( ص ) فرموده‌اند : با كسى كه باده نوشى مىكند ، همنشينى مكنيد و به او زن مدهيد و از او زن مخواهيد و اگر بيمار شد ، به عيادتش مرويد و اگر مرد ، جنازه‌اش را تشييع مكنيد كه باده‌گسار ، روز قيامت در حالى مبعوث مىشود كه چهره‌اش سياه و چشمانش كبود و آرواره و چانه‌اش كج است و آب دهانش فرو مىريزد و زبانش از پشت سرش بيرون آمده است .\r\n\r\n\r\n","description":"","footnote":"\r\n( 1 ) . عقاب الاعمال ، صدوق ، ص 262 . م .\r\n( 2 ) . با اندك تفاوت لفظى ، در دعائم الاسلام ، ج 1 ، ص 131 ، آمده است . م .\r\n( 3 ) . عقاب الاعمال ، صدوق ، ص 290 . م .\r\n( 4 ) . عقاب الاعمال ، صدوق ، ص 290 . م .\r\n( 5 ) . به نقل از فروع كافى در وسايل الشيعهء شيخ حر عاملى ، ج 17 ، ص 245 ، آمده است . م .\r\n","page_name":" 730 ","page_number":730},
  {"content":"\r\n\r\n( 1 ) همچنين فرموده‌اند : باده‌گسار اگر بيمار شد ، عيادتش مكنيد و اگر گواهى داد ، مپذيريد و اگر در بارهء او گفتگو شد ، او را پاك خصلت معرفى مكنيد و اگر خواستگارى كرد ، خواسته‌اش را برمياوريد و اگر حديثى نقل كرد ، راست مپنداريد و اگر مرد به تشييع جنازه‌اش حاضر مشويد ، و باده‌گسار ، خداوند را با گناه بت پرستان ملاقات مىكند . براى باده نوش حالتى پيش مىآيد كه در آن حال خداى خود را نمىشناسد و باده نوشى گناهى است كه از همهء گناهان بزرگتر است ، همچون درختى كه از ديگر درختان بلندتر باشد ( همچون درختى كه بر هر درخت ديگر مىپيچد و از آن بالا مىرود ) . باده‌گسار روز قيامت در حالى مبعوث مىشود كه چهره‌اش سياه است و بانگ بدبختى و فريادش بلند خواهد بود . « 1 »\r\n( 2 ) قصى بن كلاب فرزندان خود را چنين پند داد كه اى فرزندانم از آشاميدن باده خوددارى كنيد كه اگر هم بدنها را اصلاح كند ، ذهنها را ويران مىكند . « 2 »\r\n( 3 ) امام صادق ( ع ) فرموده است : باده نوشى ، گناهى بزرگتر از ترك نماز است . آيا مىدانى به چه سبب ؟ زيرا باده نوش به حالتى در مىآيد كه در آن حال ، خداى خود را نمىشناسد . « 3 »\r\n( 4 ) از امام صادق ( ع ) ، در مورد معنى و تفسير كلمهء « مدمن » سؤال شد كه مدمن شراب يعنى چه ؟ فرمود : يعنى هر گاه به آن دسترسى پيدا كند ، آن را مىآشامد . « 4 »\r\n( 5 ) پيامبر ( ص ) فرموده‌اند : هر كس جام شراب در دست خويش نهد ، خداى دعايش را نمىپذيرد و هر كس باده بنوشد ، خداوند چهل روز نمازش را نمىپذيرد و هر كس هر گاه بيابد بياشامد ، خداوند او را از اهل خبال مىنويسد . پرسيدند : اى رسول خدا ! خبال چيست ؟ فرمودند : عصاره و مايع بدگوارى كه ويژهء دوزخيان است . « 5 »\r\n\r\n\r\n","description":"","footnote":"\r\n( 1 ) . به نقل از امالى صدوق و من لا يحضره الفقيه در همان جلد وسايل الشيعه ، ص 249 ، آمده است . م .\r\n( 2 ) . با ذكر سلسلهء سند از قول محمد بن ضحاك در امالى صدوق ، ص 4 ، چاپ آقاى كمره‌يى آمده است . م .\r\n( 3 ) . به نقل از فروع كافى ، محاسن برقى و علل الشرائع ، در همان جلد وسايل الشيعه ، ص 250 ، آمده است . م .\r\n( 4 ) . به نقل از فروع كافى و تهذيب طوسى با توضيح بيشترى در وسايل الشيعه ، ج 17 ، ص 266 ، آمده است . م .\r\n( 5 ) . با اندك تفاوت لفظى كه خبال را به معنى ترشحات زنان بدكاره معنى كرده است ، در معانى الاخبار صدوق ، ص 164 ، آمده است . م .\r\n","page_name":" 731 ","page_number":731},
  {"content":"\r\n\r\n( 1 ) پيامبر ( ص ) فرموده‌اند : ربا هفتاد جزء است و آسان‌ترين آن گناهش به آن اندازه است كه مرد با مادر خود در خانهء كعبه زنا كند .\r\nاى على ! گناه درهمى از ربا در پيشگاه خداوند ، بزرگتر از هفتاد زنا با محارم در خانهء كعبه است .\r\n( 2 ) و نيز فرموده‌اند : ربا ، هفتاد دروازهء گناه است و كمترين معادل گناه آن ، چنان است كه مردى با مادر خويش همبستر شود .\r\n( 3 ) امام صادق فرموده است : گناه هر گونه ربا خوارى ، همچون گناه شرك است .\r\nو همان حضرت فرموده‌اند : گناه يك درهم ربا در پيشگاه خداوند ، بزرگتر از هفتاد زناى با محارم است . « 1 »\r\n( 4 ) امير المؤمنين على ( ع ) فرموده است : اى گروه مردم ! نخست فقه بياموزيد و سپس بازرگانى . نخست فقه ، نخست فقه ، سپس بازرگانى . سوگند به خدا كه ربا در اين جهان ، پوشيده‌تر از حركت مورچه بر سنگ سياه است .\r\n( 5 ) و هم ايشان فرموده‌اند : هر كس احكام دينى خود را نياموزد و بازرگانى و داد و ستد كند ، به ربا و پس از آن به دوزخ مىافتد . « 2 »\r\n( 6 )\r\n\r\nمجلس هشتاد و چهارم در و بال ظلم\r\n( 7 ) خداوند متعال در آيهء 43 سورهء چهاردهم ( ابراهيم ) فرموده است : « و خدا را از آنچه ستمگران مىكنند غافل مپندار » .\r\n( 8 ) و در آخرين آيهء سورهء بيست و ششم ( شعراء ) فرموده است : « و به زودى آنان كه ستم مىكنند خواهند دانست به كدام بازگشت گاهى بازمىگردند » « 3 » .\r\n( 9 ) پيامبر ( ص ) فرموده‌اند : سه خصلت است كه در هر كس باشد ، ايمانش كامل\r\n\r\n\r\n","description":"","footnote":"\r\n( 1 ) . اين روايات با تفاوتهاى لفظى اندك ، به نقل از فروع كافى و تهذيب و من لا يحضره الفقيه و مجالس ( امالى ) صدوق ، در وسائل الشيعه ، ج 6 ، صفحات 422 تا 429 ، آمده است و منابع آن به اهتمام فقيد سعيد ، آقاى حاج شيخ عبد الرحيم ربانى شيرازى ، استخراج شده است . م .\r\n( 2 ) . محجة البيضاء ، ج 3 ، ص 148 . م .\r\n( 3 ) . براى اطلاع بيشتر از آيات قرآن ، به بحث مستوفاى مرحوم علامهء مجلسى ، در بحار الانوار ، ج 75 ، ص 305 ، مراجعه شود . م .\r\n","page_name":" 732 ","page_number":732},
  {"content":"\r\n\r\nاست ، نخست آن كس كه چون راضى و خشنود شد ، رضايتش او را در گناه و باطل وارد نكند . دوم آن كس كه خشم ، او را از حق بيرون نبرد . سوم آن كس كه چون قدرت يافت ، چيزى را كه از او نيست به ديگران نبخشد ( براى چيزى كه به او ارتباط ندارد خشم نگيرد ) . « 1 »\r\n( 1 ) امام صادق ( ع ) فرموده است : من براى افراد اين امت كه حق ما را بشناسند ، آرزوى رستگارى و نجات دارم مگر براى هر يك از اين سه گروه ، همنشين پادشاه ستمگر ، و كسى كه از هواى نفس پيروى مىكند ، و آن كس كه آشكارا تبهكارى و بدى مىكند . « 2 »\r\n( 2 ) پيامبر ( ص ) فرموده‌اند : عادل‌ترين مردم آن است كه براى مردم همان چيزى را خوش بدارد كه براى خود خوش مىدارد و همان چيز را ناخوش بدارد كه براى خود ناخوش مىدارد ، و سركش‌ترين مردم كسى است كه غير از قاتل خود را بكشد و غير زنندهء خود را بزند .\r\n( 3 ) امام باقر ( ع ) فرموده است : چون مرگ پدرم ، امام سجاد ، فرا رسيد مرا به سينهء خود فشرد و فرمود : اى پسركم ! تو را سفارش مىكنم به آنچه پدرم هنگام شهادت خويش به من سفارش فرمود و گفت كه امير المؤمنين هم به ايشان سفارش فرموده است و آن سفارش اين بود كه اى پسرم ! پرهيز كنيد و بر حذر باشيد از ستم كردن نسبت به كسى كه نصرت دهنده‌يى غير از خدا بر تو نمىيابد . « 3 »\r\n( 4 ) امام صادق فرموده است : هر كس عهده‌دار كارى از كارهاى مردم گردد و عدالت كند و در خانهء خود را گشوده دارد و پرده‌اش را كنار زند ( حاجب نداشته باشد ) و در كار مردم بنگرد ، بر خداوند متعال است كه روز قيامت از بيم در امانش دارد و او را به بهشت درآورد ، و نيز فرموده است : چون خداوند به رعيتى ارادهء خير فرمايد ، براى آنان پادشاهى مهربان و وزيرى دادگر برمىگمارد . « 4 »\r\n( 5 ) امام باقر فرموده است : ظلم سه گونه است ، ظلمى كه خداى آن را مىآمرزد\r\n\r\n\r\n","description":"","footnote":"\r\n( 1 ) . ضمن حديث مفصلى ، در خصال صدوق ، ج 1 ، ص 124 ، چاپ آقاى كمره‌يى ، آمده است . م .\r\n( 2 ) . در خصال صدوق ، همان چاپ ، ج 1 ، ص 59 ، آمده است . م .\r\n( 3 ) . امالى ، صدوق ، ص 110 . م .\r\n( 4 ) . امالى ، صدوق ، ص 148 ، و به نقل از آن در بحار الانوار ، ج 75 ، ص 340 ، آمده است . م .\r\n","page_name":" 733 ","page_number":733},
  {"content":"\r\n\r\nو ظلمى كه خداى آن را نمىآمرزد و ظلمى كه خداوند آن را رها نمىفرمايد . آن ستمى كه خداوند آن را مىآمرزد ، شرك آوردن به خداوند است و آن ستمى كه خداوند آن را نمىآمرزد ، ستمى است كه آدمى نسبت به خود در روابط خودش و خداى خودش معمول مىدارد ، و آن ستمى كه خداوند آن را رها نمىفرمايد وامهاى ميان مردم با يك ديگر است . و همان حضرت فرموده است : آنچه كه مظلوم از دين ظالم بدست مىآورد ، بيشتر از آن است كه ظالم از دنياى او مىگيرد . « 1 »\r\n( 1 ) پيامبر ( ص ) فرموده‌اند : عيسى بن مريم ( ع ) براى سخنرانى ميان بنى اسرائيل برخاست و فرمود : اى بنى اسرائيل ! حكمت را به جاهلان و نااهلان مياموزيد كه به آن ستم مىكنيد و آن را از اهل دانش باز مداريد كه به آنان ستم مىكنيد و هيچ ستمكارى را بر ستمش يارى مدهيد كه فضل خود را باطل مىكنيد . « 2 »\r\n( 2 ) امام صادق فرموده است : چون بر كسى ستم شود و شروع به نفرين بر ستمگر كند ، خداى جل جلاله به او مىفرمايد : اين جا ، كس ديگرى هم هست كه بر تو نفرين مىكند و مىپندارد كه تو بر او ستم كرده‌اى . اكنون اگر مىخواهى ، نفرين تو و نفرين او را برآورده كنم و اگر مىخواهى ، در بارهء هر دو به تأخير اندازم و عفو من شما را فرا گيرد .\r\n( 3 ) امير المؤمنين على ( ع ) فرموده است : ستم بر بندگان چه بد توشه‌يى براى آخرت است و روز مظلوم بر ظالم ، سخت‌تر از روز ظالم بر مظلوم است . براى مردم ستمگر سه نشانه است ، نخست اينكه از كسى كه از او برتر است ( خدا و پيامبر و ائمه ) با ارتكاب معصيت و گناه سرپيچى مىكند . دوم آنكه به زير دستان خود با چيرگى ستم مىكند . سوم آنكه ستمكاران را پشتيبانى مىكند . « 3 »\r\n( 4 ) از امير المؤمنين على ( ع ) پرسيده شد : آيا دادگرى برتر است يا بخشندگى ؟\r\nفرمودند : دادگرى همهء كارها را به جاى خود قرار مىدهد و بخشندگى و سخاوت آنها را از جهت خود بيرون مىبرد . دادگرى ، رهبرى همگانى و بخشندگى ، عرضى خاص است و دادگرى برتر و شريف‌تر است . از بىانصافى بر حذر باش كه منجر\r\n\r\n\r\n","description":"","footnote":"\r\n( 1 ) . به نقل از امالى صدوق ، ص 153 ، در بحار الانوار ، ج 75 ، ص 311 ، آمده است . م .\r\n( 2 ) . بخشى از آن در معانى الاخبار ، ص 253 ، و تمام آن به نقل از امالى صدوق ، در بحار الانوار ، ج 14 ، ص 286 ، آمده است . م .\r\n( 3 ) . نهج البلاغه ، ج 2 ، ص 186 ، چاپ عمده . م .\r\n","page_name":" 734 ","page_number":734},
  {"content":"\r\n\r\nبه آوارگى مىشود و ستم ، به درگيرى و شمشير بر روى يك ديگر كشيدن مىانجامد . « 1 »\r\n( 1 ) پيامبر ( ص ) فرموده‌اند : از ستم بر حذر باشيد كه دلهايتان را ويران مىكند . « 2 »\r\n( 2 ) و همان حضرت فرموده‌اند : محبوب‌ترين مردم ، روز قيامت ، در پيشگاه خداوند ، كسى است كه امام عادل باشد و مجلس او از همگان به خداوند نزديك‌تر است . و مبغوض‌تر و سخت عذاب‌تر از همگان در پيشگاه خداوند ، پيشواى ستمگر است .\r\n( 3 ) و فرموده‌اند : هر كس صبح كند و همت به ستم بر كسى نبندد ، گناهان كوچك او بخشيده مىشود . « 3 »\r\n( 4 ) شاعر چنين سروده است :\r\n« براى هر فرماندهى و ولايتى ناچار عزل خواهد بود و گردش روزگار بستن و گشودن است و بهترين روشى كه در روزگاران براى والى باقى مىماند ، احسان و دادگرى است . »\r\n( 5 )\r\n\r\nمجلس هشتاد و پنجم در حفظ زبان و راستى و كناره‌گيرى از عيوب مردم\r\n( 6 ) خداوند متعال در آيهء 120 سورهء نهم ( توبه ) فرموده است : « اى كسانى كه گرويده‌ايد ! خدا را پرهيز كنيد و همراه راستگويان باشيد » .\r\n( 7 ) و در آيهء 12 سورهء چهل و نهم ( حجرات ) فرموده است : « اى كسانى كه گرويده‌ايد ! اجتناب كنيد بسيارى از گمان را . به درستى كه بعضى از گمانها گناه است و عيب يك ديگر را جستجو ، و برخى از برخى ديگر غيبت مكنيد . آيا يكى از شما دوست مىدارد كه بخورد گوشت مردهء برادرش را ؟ » ( 8 ) و در آيهء 18 سورهء پنجاهم ( ق ) فرموده است : « تلفظ نمىكند هيچ سخنى را مگر اينكه نزد او ، نگهبانى است آماده . »\r\n( 9 ) و در آيهء اول سورهء 104 ( همزة ) فرموده است : « واى بر هر عيبگوى طعن - زننده . »\r\n\r\n\r\n","description":"","footnote":"\r\n( 1 ) . نهج البلاغه ، چاپ مرحوم فيض الاسلام . م .\r\n( 2 ) . به نقل از صحيفة الرضا در بحار الانوار ، ج 75 ، ص 315 ، آمده است . م .\r\n( 3 ) . اصول كافى ، ج 2 ، ص 325 ، م .\r\n","page_name":" 735 ","page_number":735},
  {"content":"\r\n\r\n( 1 ) امير المؤمنين ( ع ) فرموده است : هيچ چيزى سزاوارتر براى بازداشتن از زبان نيست .\r\n( 2 ) امام صادق ( ع ) فرموده است : نام بندهء مؤمن تا هنگامى كه ساكت است در زمرهء نيكوكاران است و چون سخن بگويد ، در نيكوكاران يا بدكاران نوشته مىشود . « 1 »\r\n( 3 ) امام سجاد فرموده است : حق زبان تو اين است كه آن را از فحش و ناسزا باز دارى و آن را عادت به خير دهى و سخنان ياوهء بىفايده را رها كنى و نسبت به مردم سخن پسنديده و نيكو بگويى . « 2 »\r\n( 4 ) پيامبر ( ص ) فرموده‌اند : قبول كنيد كه به شش خصلت عمل كنيد تا من براى شما بهشت را تعهد كنم . چون سخن مىگوييد ، دروغ مگوييد و چون وعده مىدهيد ، خلاف مكنيد و چون شما را بر كارى امين كردند ، خيانت مكنيد . چشم و شهوت خويش را محفوظ بداريد و دستها و زبانهايتان را باز داريد . « 3 »\r\n( 5 ) امام صادق ( ع ) فرموده‌اند : براى ما زيور و مايهء آرايش باشيد و زشت و ناپسند مباشيد . به مردم ، نيكو سخن بگوييد و زبانهاى خود را از سخن ياوه و گفتار زشت باز داريد . « 4 »\r\n( 6 ) امير المؤمنين على ( ع ) فرموده است : دروغ به جد و شوخى به صلاح نيست و اگر يكى از شما به كودك خود وعده‌يى دهد و برنياورد ، ناپسند است . همانا كه دروغ ، به ستمگرى و بدكارى راهبر است و بدكارى ، به دوزخ . و ممكن است يكى از شما چندان دروغ گويد كه مشهور به دروغ و بدى شود و چندان دروغ گويد كه در دلش به اندازهء سر سوزنى از راستى باقى نماند و در اين حال در پيشگاه خداوند كذاب ( بسيار دروغگو ) ناميده مىشود . « 5 »\r\n( 7 ) زراره مىگويد : « 6 » از امام باقر پرسيدم ، حق خداوند بر بندگان چيست ؟ فرمود :\r\n\r\n\r\n","description":"","footnote":"\r\n( 1 ) . كافى ، ص 116 ، ج 2 ، و اختصاص مفيد ، ص 249 . م .\r\n( 2 ) . از رسالهء حقوق امام سجاد ( ع ) است . محجة البيضاء ، ج 3 ، ص 449 ، م .\r\n( 3 ) . خصال ، ج 1 ، ص 287 ، چاپ آقاى كمره‌يى . م .\r\n( 4 ) . امالى صدوق ، صفحات 240 و 292 . م .\r\n( 5 ) . امالى صدوق ، صفحات 240 و 292 . م .\r\n( 6 ) . زرارة بن اعين در گذشته به سال 150 هجرى از مشايخ بزرگ و فقها و متكلمان مشهور شيعه كه از اصحاب سه امام بزرگوار است . براى اطلاع بيشتر به رجال علامهء حلى ، ص 76 ، چاپ 1381 قمرى ، نجف مراجعه فرماييد . م .\r\n","page_name":" 736 ","page_number":736},
  {"content":"\r\n\r\nآنكه چيزى را كه نمىدانند ، نگويند و در مورد آنچه هم كه مىدانند ، درنگ كنند . « 1 »\r\n( 1 ) امام صادق ( ع ) فرموده است ، خداوند متعال در دو آيهء قرآن به بندگان خود چنين فرموده است : كه تا چيزى را درست ندانند ، نگويند و چيزى را كه نمىدانند ، روايت نكنند . در آيهء نخست ، فرموده است : « آيا از آنان ميثاق كتاب گرفته نشده كه بر خداوندى چيزى جز حق نگويند . » ( آيهء 168 سورهء هفتم ) و در آيهء دوم فرموده است « بلكه به آن چيزى كه به علم آن احاطه نداشتند و هنوز از تأويل آن آگاه نشده بودند ، تكذيب كردند . » ( آيهء 39 سورهء دهم ) . « 2 »\r\n( 2 ) و روايت شده است كه سلمان فارسى ( رضي الله عنه ) از كنار گورستان گذشت و گفت :\r\nاى مؤمنان و مسلمانان آرميده در گورها ! سلام بر شما باد ! اى ساكنان خانهء گور ! آيا مىدانيد كه امروز جمعه است ؟ چون به خانه‌اش برگشت و خوابيد ، هنوز چشمش گرم نشده بود كه سروشى در خواب ندايش داد كه سلام بر تو باد ! سخنى گفتى و شنيديم . و سلام دادى و پاسخت داديم و پرسيدى آيا مىدانيد كه امروز جمعه است ، مىگويم آرى ، ما حتى مىدانيم كه پرندگان روز جمعه چه مىگويند . سلمان پرسيد :\r\nچه مىگويند ؟ گفت : مىگويند ، پروردگار مهربان ما ، پاك و منزه است . هر كس كه به نام خدا سوگند دروغ بخورد ، بزرگى خدا را نشناخته است .\r\n( 3 ) امام صادق ( ع ) فرموده است ، خداوند تبارك و تعالى خوش نمىدارد كسى كالاى خود را با سوگند به فروش برساند .\r\n( 4 ) و همان حضرت فرموده است ، هر كس به خدا سوگند مىخورد ، راست بگويد و اگر راست نگويد ، از بندگان خدا نيست و براى هر كس به خدا سوگند خورده مىشود ، خشنود شود و هر كس خشنود نشود ، از بندگان خدا نيست . « 3 »\r\n( 5 ) امام باقر ( ع ) فرموده است ، خداوند خروس سپيدى آفريده است كه گلويش زير عرش و پاهايش در زمين هفتم است او را بالى در خاور و بالى ديگر در باختر است . هيچ خروسى آواز نمىخواند تا او آواز كند و چون بخواهد بخواند ، بال بر هم مىكوبد و مىگويد ، منزه است پروردگار بزرگ و مانند او هيچ چيز نيست . و خداوند در اين حال مىفرمايد : هر كس به من سوگند دروغ بخورد ، به آنچه اين خروس مىگويد ، ايمان\r\n\r\n\r\n","description":"","footnote":"\r\n( 1 ) . به نقل از كلينى ( رضي الله عنه ) در تفسير برهان ، ص 186 ، ج 2 ، ذيل همان آيهء سورهء يونس ، آمده است . م .\r\n( 2 ) . به نقل از كلينى ( رضي الله عنه ) در تفسير برهان ، ص 186 ، ج 2 ، ذيل همان آيهء سورهء يونس ، آمده است . م .\r\n( 3 ) . ثواب الاعمال ، صدوق ، صفحات 269 ، 271 و 272 . م .\r\n","page_name":" 737 ","page_number":737},
  {"content":"\r\n\r\nنياورده است . « 1 »\r\n( 1 ) امام صادق فرموده است ، هر كس سوگندى دروغ بخورد و بداند كه دروغ مىگويد ، با خداوند به ستيزه برخاسته است . « 2 »\r\n( 2 ) از پيامبر ( ص ) پرسيده شد : آيا مؤمن ، ممكن است ترسو باشد ؟ فرمودند : آرى ، پرسيدند : آيا ممكن است بخيل باشد ؟ فرمودند : آرى ، پرسيدند : آيا ممكن است دروغگو باشد ؟ فرمودند : نه . « 3 »\r\n( 3 ) و فرموده‌اند : هر كس سكوت كند ، رستگار است . و بيشتر خطاهاى آدمى زاده در زبان اوست و هر كس زبان خويش را باز دارد ، خداى عز و جل گناهانش را پوشيده مىدارد . « 4 »\r\n( 4 ) و فرموده‌اند : بلا بر زبان و گفتار ، گماشته است . « 5 »\r\n( 5 ) امير المؤمنين على ( ع ) فرموده است ، سخن تا آن را نگفته‌اى در حجره و بند تو است و چون گفتى ، در بند و حجرهء خود خواهد بود . زبان خويش را اندوخته بدار ، همان گونه كه سيم و زر خويش را اندوخته مىدارى و چه بسا كه يك كلمه ، نعمتى را سلب كند . آنچه را كه نمىدانى مگو كه خداوند سبحان براى همهء اعضاى تو وظيفه‌يى مقرر فرموده است كه به روز باز پسين از تو در بارهء آن باز خواست مىشود و هر كس كه زبانش بر او فرمانروا باشد ، نفسش خوار و زبون مىشود و آن كس كه سخن بسيار گويد ، خطايش افزون مىشود و آن كس كه خطايش افزون شود آزرمش كاسته مىشود و آن كس كه آزرمش كاسته شود ، پارسايى او كاسته مىشود و آن كسى كه پارسايى او كاسته شود ، دلش مىميرد و آن كس كه دلش بميرد ، به دوزخ مىافتد . « 6 »\r\n( 6 ) پيامبر ( ص ) فرموده‌اند : سه خصلت است كه اگر هر سه يا يكى از آنها در كسى باشد ، روزى كه سايه‌يى جز سايهء خدا نيست ، او در سايهء خدا خواهد بود ، نخست كسى كه به مردم همان را بدهد كه خود از ايشان مىخواهد . دو ديگر آن كس كه\r\n\r\n\r\n","description":"","footnote":"\r\n( 1 ) . ثواب الاعمال صدوق ، صفحات 269 و 271 و 272 . م .\r\n( 2 ) . ثواب الاعمال صدوق ، صفحات 269 و 271 و 272 . م .\r\n( 3 ) . محاسن برقى ، ص 118 . م .\r\n( 4 ) . احياء علوم الدين ، صفحات 1537 و 1540 ، چاپ دار الشعب ، مصر . م .\r\n( 5 ) . در كتابهاى امثال از جمله مجمع الامثال ميدانى ، ص 17 ، ج 1 ، ذيل شمارهء 25 و فرائد اللآل ، ص 18 ، ج 1 ، اين كلام ، به ابو بكر نسبت داده شده است و مراجعه فرماييد به ترجمهء نهاية الارب ، ص 282 ، ج 1 ، به قلم اين بنده . م .\r\n( 6 ) . نهج البلاغه ، صفحات 1078 و 1239 و 1257 ، چاپ مرحوم فيض الاسلام . م .\r\n","page_name":" 738 ","page_number":738},
  {"content":"\r\n\r\nهيچ كس را مقدم و مؤخر ندارد ، مگر اينكه بداند آن شخص مورد محبت يا خشم خداوند است و آن كس كه برادر مسلمان خود را به عيبى متهم نكند ، مگر آنكه آن عيب را در خود از ميان برده باشد و هر عيبى كه از آدمى از ميان مىرود ، عيب ديگرى براى او آشكار مىشود و براى آدمى شايسته و بسنده است كه از عيب مردم ، به اصلاح خويشتن بپردازد . « 1 »\r\n( 1 ) امير المؤمنين على ( ع ) فرموده است ، خداوند متعال به موسى چنين وحى فرمود كه اين سفارش‌هاى چهارگانهء مرا رعايت كن . نخست آنكه تا همهء گناهان خويش را آمرزيده نبينى به عيب ديگران مپرداز . دوم تا هنگامى كه گنجهاى مرا فانى نبينى ، براى روزى خود اندوهگين مباش . سوم آنكه تا زوال پادشاهى و قدرت مرا نديده‌اى ، به هيچ كس جز من اميد مبند و چهارم اينكه تا شيطان را مرده نديده‌اى ، از مكر او ايمن مباش . « 2 »\r\n( 2 ) پيامبر فرموده‌اند : هر كس از مؤمنى در مورد آنچه كه در او هست غيبت كند ، خدا آن دو را در بهشت جمع نمىفرمايد و هر كس از مؤمنى در مورد آنچه كه در او نيست غيبت كند ، پردهء عصمت ميان آن دو قطع مىشود و چنان غيبت‌كننده‌اى جاودانه در آتش است و چه بد سرانجامى است .\r\n( 3 ) امير المؤمنين فرموده است ، هر كس با غيبت ، گوشت مردمان را بخورد ، اگر تصور كند حلال زاده است ، دروغ مىگويد . از غيبت بپرهيزيد كه نان خورش سگهاى دوزخ است . « 3 »\r\n( 4 ) امام صادق فرموده است ، اگر آنچه را كه خداوند نسبت به برادر مؤمن تو پوشيده داشته است بگويى ، غيبت است و بهتان آن است كه در مورد او چيزى بگوئيد كه در او نيست . « 4 »\r\n( 5 ) و همان حضرت فرموده است ، هر كس در مورد برادر مؤمن خود آن چيزى را كه با دو چشم خويش ديده و با دو گوش خود شنيده است بگويد ، در زمرهء آنانى است كه خداوند در آيهء 20 سورهء بيست و چهارم ( نور ) در بارهء آنان چنين فرموده است :\r\n\r\n\r\n","description":"","footnote":"\r\n( 1 ) . خصال ، صدوق ، ص 109 ، ج 1 ، چاپ آقاى كمره‌يى . م .\r\n( 2 ) . به نقل از توحيد صدوق ، در الجواهر السنيهء شيخ حر عاملى ، ص 53 ، آمده است . م .\r\n( 3 ) . امالى ، صدوق ، ص 203 . م .\r\n( 4 ) . كافى ، ص 358 ، ج 2 ، و معانى الاخبار ، صدوق ، ص 184 . م .\r\n","page_name":" 739 ","page_number":739},
  {"content":"\r\n\r\n« كسانى كه دوست مىدارند كه كار زشت ميان آنان كه گرويده‌اند ، آشكار شود ، آنان را عذابى دردناك در دنيا و آخرت است . « 1 » »\r\n( 1 ) امام باقر ( ع ) فرموده است ، بنده‌يى كه دورو و دو زبان باشد ، بد بنده‌يى است كه در حضور با برادر خويش نيكو برخورد كند و در غياب او ، از او غيبت كند و گوشتش را بخورد و اگر چيزى به او عطا شود ، بر او رشك مىبرد و اگر گرفتار شود ، يارىاش نمىدهد . « 2 »\r\n( 2 ) امام صادق ( ع ) فرموده است ، هر كس در حضور مردم به گونه‌يى ، و در غياب ، گونهء ديگر باشد ، يا با آنان دو رو باشد ، روز رستاخيز در حالى كه زبانى از آتش دارد ، مبعوث مىشود . « 3 »\r\n( 3 ) همان حضرت فرموده است ، عيسى ( ع ) به يكى از ياران خود فرمود ، آنچه را دوست نمىدارى نسبت به تو انجام دهند ، نسبت به هيچ كس انجام مده و اگر كسى به گونهء راست تو سيلى زد ، گونهء چپ خويش را در اختيارش بگذار . « 4 »\r\n( 4 ) و فرموده است ، از كسى غيبت مكن تا غيبت كرده نشوى و براى برادرت چاه مكن كه خود در آن افتى كه هر گونه رفتار كنى ، همان گونه با تو رفتار مىشود .\r\n( 5 ) پيامبر ( ص ) فرموده‌اند : نشستن در مسجد به انتظار نماز تا هنگامى كه حدثى از تو سر نزده ، عبادت است . گفته شد : اى رسول خدا ! منظور از حدث چيست ؟ فرمودند :\r\nغيبت كردن . « 5 »\r\n( 6 ) امير المؤمنين ( ع ) فرموده است ، هيچ مجلسى با غيبت آميخته نمىشود مگر آنكه از لحاظ دينى ويران مىشود . گوشهاى خود را از شنيدن غيبت پاك داريد كه غيبت‌كننده و شنونده هر دو در گناه شريكند و از پيامبر ( ص ) شنيدم كه مىفرمود :\r\nغيبت نان خورش سگان دوزخ است ، و هر كس به عيب خود بنگرد ، از عيب ديگران غافل مىشود و هر كس به عيب مردم بنگرد و آن را زشت بشمرد و براى خود آن\r\n\r\n\r\n","description":"","footnote":"\r\n( 1 ) . كافى ، ص 357 ، ج 2 . م .\r\n( 2 ) . كافى ، ص 343 ، ج 2 ، و ثواب الاعمال ، صدوق ، ص 316 . م .\r\n( 3 ) . نظير اين روايت در ثواب الاعمال و عقاب الاعمال ، ص 319 . م .\r\n( 4 ) . به نقل از امالى صدوق در بحار الانوار ، ص 287 ، ج 14 ، ضمن نصايح حضرت عيسى ، آمده است . م .\r\n( 5 ) . به نقل از جامع الاخبار ، ص 171 ، در بحار الانوار ، ص 259 ، ج 75 ، آمده است . م .\r\n","page_name":" 740 ","page_number":740},
  {"content":"\r\n\r\nعيب را بپسندد ، چنين شخصى ، خود احمق است . « 1 »\r\n( 1 ) پيامبر فرموده‌اند : هر كس بهتانى به زن مؤمن يا مرد مؤمنى بزند يا آنچه را در او نيست بگويد ، خداى عز و جل او را بر كوهى از آتش باز مىدارد تا از عهدهء آنچه گفته است برآيد .\r\n( 2 ) و همان حضرت فرموده‌اند : چهار گروه ، موجب افزونى آزار دوزخيان مىشوند .\r\nبا آنكه دوزخيان خود در آزار و شكنجه‌اند ، به آن چهار گروه ، از آشاميدنىهاى ناگوار دوزخ آشامانيده مىشود و فرياد بر آه و واى برمىدارند . دوزخيان به يك ديگر مىگويند : اين چهار گروه را چه مىشود كه آزار بر آزار ما مىافزايند ؟ گروهى ، آويخته از تابوتى آتشينند و گروهى ، خود معده و رودهء خويش را بيرون مىكشند و گروهى ، از دهانشان چرك و خون بيرون مىآيد و گروهى گوشت خود را مىخورند .\r\nدوزخيان به فرشته‌يى كه موكل بر آن تابوت است ، مىگويند : اين گروه را چه گناهى است كه آزار بر آزار ما افزوده‌اند ؟ مىگويد : بر گردن اينان اموال مردم بوده است و قصد پرداخت آن را نداشته‌اند . به فرشتهء موكل بر گروهى كه معده و رودهء خويش را بيرون مىكشند ، مىگويند : اين گروه را چه گناهى است كه آزار بر آزار ما افزوده‌اند ؟\r\nمىگويد : توجه و اعتنايى نداشتند كه نجاست ادرار به هر كجاى بدنشان برسد ، پاك كنند . سپس به فرشتهء موكل بر آنان كه از دهانشان چرك و خون بيرون مىآيد ، مىگويند : اينان را چه گناهى است كه آزار بر آزار ما افزوده‌اند ؟ مىگويد : ياوه سرايى مىكردند . هر سخن ناپسندى را كه مىشنيدند ، بازگو مىكردند . سرانجام به فرشتهء موكل بر آنان كه گوشت خود را مىخورند ، مىگويند : گناه اينان چه بوده است كه چنين آزار بر آزار ما مىافزايند ؟ مىگويد اينان غيبت و سخن چينى مىكردند . « 2 »\r\n( 3 ) خداى عز و جل در بارهء زن ابو لهب فرموده است : « و زنش بردارندهء هيمه است . » مجاهد در تفسير اين آيه گفته است ، يعنى سخن چين بوده است . « 3 »\r\n( 4 ) گفته شده است كه پيامبر ( ص ) از كنار دو گور عبور فرمودند و گفتند : صاحب اين دو گور عذاب مىشوند ، نه در مورد گناهى بزرگ ، يكى از ايشان از ترشح ادرار\r\n\r\n\r\n","description":"","footnote":"\r\n( 1 ) . به نقل از جامع الاخبار در بحار الانوار ، ص 259 ، ج 75 ، آمده است . م .\r\n( 2 ) . ثواب الاعمال و عقاب الاعمال صدوق ، ص 295 . م .\r\n( 3 ) . در تفسير تبيان شيخ طوسى ، ص 428 ، ج 1 ، آمده است و به قول سعدى « سخن چين بيچاره هيزم كش است . » . م .\r\n","page_name":" 741 ","page_number":741},
  {"content":"\r\n\r\nبر خود پرهيز نمىكرد و ديگرى سخن چين بود . آنگاه پيامبر ( ص ) قطعه چوب تر و تازه‌يى از درختى برداشتند و به دو نيم كردند و هر نيمه را روى گورى كاشتند ( فرو كردند ) . پرسيده شد : اى رسول خدا ! چرا چنين فرموديد ؟ گفتند : شايد تا اين چوبها خشك نشده است ، از عذاب آنها تخفيف داده شود .\r\n( 1 ) جابر ( رضي الله عنه ) مىگويد : همراه رسول خدا ( ص ) در حركت بوديم ، نسيمى بدبو وزيد . فرمودند : گروهى از منافقان ، نام گروهى از مؤمنان را بردند و از آنان غيبت كردند و اين نسيم بدبو بدان سبب وزيدن گرفت .\r\n( 2 ) شاعر چنين سروده است :\r\n« اگر در شب سخن مىگويى ، آرام سخن بگو و روز هم پيش از سخن گفتن ، دقت كن . بردبارى مايهء آرايش ، و سكوت مايهء سلامت است و چون سخن مىگويى ، پر حرف مباش . هيچ گاه در مورد سكوت خود پشيمان نمىشوى و حال آنكه بارها در مورد سخن گفتن ، پشيمان‌شده‌اى . »\r\n( 3 ) ديگرى گفته است : « سخن بگوى ، ولى تا آنجا كه مىتوانى ، استوار بگوى كه سخن زنده ، و سكوت ، همچون جماد است . و اگر گفتارى استوار و صحيح نمىيابى كه بگويى ، سكوت تو از سخن ناصواب ، صواب است . »\r\n( 4 ) ديگرى گفته است :\r\n« آن را كه در او عيبى نيست ، سرزنش مىكنى و بر او عيب مىگيرى و حال آنكه عيبى را كه در خودت هست ، زشت نمىشمرى . در چشم خود از من خس و خاشاك را مىبينى و حال آنكه مهره ( قطعه چوبى ) را كه در چشم خودت هست نمىبينى .\r\nبدون آنكه عذر موجهى داشته باشى ، خويشتن را معذور مىدارى و حال آنكه عذر قابل قبول ديگرى را نمىپذيرى . آدمى از خويشتن انصاف نمىدهد ، اگر خود آن چيزى را كه زشت مىداند ، انجام دهد . »\r\n( 5 )\r\n\r\nمجلس هشتاد و ششم در رضا و شكر براى خداى متعال\r\n( 6 ) خداوند متعال در آيهء 27 و 28 سورهء دوم ( بقره ) چنين فرموده است . « چگونه به خدا كافر مىشويد و حال آنكه مردگان بوديد و شما را زنده كرد و باز مىميراند و باز زنده مىكند و به سوى او بازمىگرديد . اوست آن كسى كه براى شما ، همهء چيزهايى را\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nكه در زمين است ، آفريده است . »\r\n( 1 ) و در آيهء 45 همان سوره چنين فرموده است « اى بنى اسرائيل ! ياد كنيد نعمت مرا كه بر شما ارزانى داشتم و بدرستى كه من برترى دادم شما را بر جهانيان . »\r\n( 2 ) و در آيهء 148 همان سوره فرموده است « و شكر كنيد مرا و مرا ناسپاسى مكنيد . »\r\n( 3 ) و خداوند در آيهء 6 سورهء پنجم ( مائده ) فرموده است « امروز دين شما را براى شما كامل كردم و نعمت خويش را بر شما تمام ساختم و پسنديدم براى شما دين اسلام را . »\r\n( 4 ) و در آيهء دهم همان سوره فرموده است « خداى نمىخواهد كه بر شما سختى قرار دهد و لكن مىخواهد شما را پاك گرداند و نعمت خويش را بر شما تمام كند ، شايد كه شما شكرگزارى كنيد . »\r\n( 5 ) و در آيهء 8 سورهء چهاردهم ( ابراهيم ) فرموده است « اگر سپاسگزارى كنيد ، همانا بر شما مىافزايم و اگر ناسپاسى كنيد ، همانا عذاب من بسيار سخت است . »\r\n( 6 ) و در آيهء 13 سورهء سى و چهارم ( سبا ) فرموده است « و اندكى از بندگان من سپاسگزارند . »\r\n( 7 ) پيامبر ( ص ) فرموده‌اند : دو نعمت پوشيده و ناشناخته است ، امنيت و عافيت . « 1 »\r\n( 8 ) همان حضرت فرموده‌اند : دو خصلت است كه بسيارى از مردم در آن دو ، به فتنه و آزمايش مىافتند و آن دو ، تندرستى و آسايش است . « 2 »\r\n( 9 ) امام باقر ( ع ) فرموده است ، بنده ، ميان سه چيز است ، بلاء و قضاء و نعمت .\r\nبه هنگام بلا و گرفتارى ، شكيبايى بر او واجب و به هنگام قضاى خداوند ، تسليم بودن به آن واجب است و در نعمت خداوند ، سپاسگزارى بر او واجب است . « 3 »\r\n( 10 ) امام سجاد ( ع ) فرموده است ، هر كس بگويد ، سپاس و حمد پروردگارى را كه مرا هدايت فرمود ، حق شكر نعمتهاى خدا را اداء كرده است . « 4 »\r\n( 11 ) امير المؤمنين على ( ع ) در تفسير اين آيه كه آيهء 77 سورهء بيست و هشتم ( قصص ) است « و فراموش مكن بهرهء خود را از دنيا » ، فرموده است ، يعنى فراموش مكن كه از تندرستى و نيرو و آسايش و جوانى و نشاط خود ، جهان ديگر را طلب كنى . « 5 »\r\n\r\n\r\n","description":"","footnote":"\r\n( 1 ) . خصال ، صفحات 70 و 144 ، ج 1 ، چاپ آقاى كمره‌يى . م .\r\n( 2 ) . خصال ، صفحات 70 و 144 ، ج 1 ، چاپ آقاى كمره‌يى . م .\r\n( 3 ) . محاسن برقى ، ص 6 . م .\r\n( 4 ) . خصال ، صفحات 70 و 144 ، ج 1 ، چاپ آقاى كمره‌يى . م .\r\n( 5 ) . از قول شيخ صدوق ، در تفسير برهان ، سيد هاشم بحرانى ، ص 336 ، ج 3 ، ذيل آيهء مذكور ، آمده است . م .\r\n","page_name":" 743 ","page_number":743},
  {"content":"\r\n\r\n( 1 ) امام صادق ( ع ) فرموده است ، عافيت ، نعمتى پوشيده است كه چون موجود است ، ارزش آن به فراموشى سپرده مىشود و هر گاه از دست مىرود ، آن را ياد مىكنند و عافيت ، نعمتى است كه نمىتوان شكر آن را گزارد . « 1 »\r\n( 2 ) امام باقر ( ع ) فرموده است ، اى فلان ! با توانگران همنشينى مكن ، زيرا بنده ، هنگامى كه با آنان همنشينى مىكند ، نخست چنين مىپندارد كه خداوند بر خود او نعمتهايى ارزانى داشته است و همين كه از مجلس آنان برمىخيزد ، چنين مىپندارد كه خداى متعال را بر او نعمتى نيست . « 2 »\r\n( 3 ) پيامبر ( ص ) فرموده‌اند : هر كس فردى يهودى يا مسيحى يا زرتشتى يا كسى را كه بر آيين اسلام نيست ، ببيند و بگويد سپاس خداوندى را كه مرا با آيين اسلام و اعتقاد به قرآن و پيامبرى محمد ( ص ) و امامت على ( ع ) و اخوت مؤمنان و قبله بودن كعبه بر تو برترى بخشيده است ، خداوند هرگز ميان او و آن فرد را در دوزخ جمع نمىفرمايد . « 3 »\r\n( 4 ) امام صادق ( ع ) فرموده است ، هر كس بيمار و گرفتار و كسى را كه اندامى از اندامهايش قطع شده است ، ببيند و سه بار بدون اينكه آن شخص بشنود ، بگويد سپاس خداوندى را كه مرا از گرفتارى تو مصون داشته است و اگر مىخواست من هم گرفتار مىشدم ، هرگز آن بلا و گرفتارى به او نخواهد رسيد . « 4 »\r\n( 5 ) پيامبر فرموده‌اند : چون مؤمن عطسه زند و به سبب بيمارى يا هر سبب ديگر سكوت كند ، فرشتگان از سوى او مىگويند : سپاس و ستايش پروردگار جهانيان را و اگر خودش بگويد سپاس خدا را ، فرشتگان در پاسخش مىگويند ، خدايت بيامرزاد . « 5 »\r\n( 6 ) امام صادق فرموده است ، خداى عز و جل ، به گروهى نعمتها ارزانى مىدارد كه سپاسگزارى نمىكنند و مبدل به گرفتارى مىشود و گروهى را به اندوهها گرفتار مىسازد و شكيبايى مىكنند و آن مصيبت‌ها و اندوهها بر ايشان نعمت مىشود . « 6 »\r\n\r\n\r\n","description":"","footnote":"\r\n( 1 ) . در امالى صدوق ، ص 229 ، چاپ آقاى كمره‌يى ، با ذكر سلسله سند از قول امام صادق ( ع ) آمده است . م .\r\n( 2 ) . به نقل از امالى صدوق ، ص 153 ، در بحار الانوار ، ص 194 ، ج 74 ، آمده است . م .\r\n( 3 ) . امالى ، صدوق ، ص 267 ، چاپ آقاى كمره‌يى . م .\r\n( 4 ) . به نقل از كافى ، ص 97 ، ج 2 ، با اندك اختلافى ، در بحار الانوار ، ص 24 ، ج 71 ، آمده است . م .\r\n( 5 ) . به نقل از كافى ، در محجة البيضاء ، ص 397 ، ج 3 ، آمده است . م .\r\n( 6 ) . امالى ، صدوق ، ص 182 . م .\r\n","page_name":" 744 ","page_number":744},
  {"content":"\r\n\r\n( 1 ) امام صادق فرموده‌اند : به هر كس نعمتها روى مىآورد ، بگويد\r\n« الحمد للَّه رب العالمين »\r\nو به هر كس تهيدستى روى مىآورد ، فراوان\r\n« لا حول و لا قوة الا باللَّه العلى العظيم »\r\nبگويد كه گنجهاى بهشت است و در آن شفاى هفتاد و دو درد است كه كوچكترين آن اندوه است . « 1 »\r\n( 2 ) امير المؤمنين فرموده است ، چون گوشه‌هاى نعمت بدست شما رسيد ، بازماندهء آن را با كمى سپاسگزارى ، از دست مدهيد . اى آدمى زاده ! چون ديدى كه پروردگارت سبحانه و تعالى نعمتهاى خود را بر تو پياپى مىرساند ، مواظب باش كه هر كس سپاسگزارى كند ، از افزونى محروم نمىشود . كه خداى متعال فرموده است ، اگر سپاسگزارى كنيد ، همانا نعمت را بر شما مىافزايم . از رميدن نعمتها بترسيد كه چنين نيست كه هر گريخته ، باز گردد . « 2 »\r\n( 3 ) موسى ( ع ) عرضه داشت : پروردگارا ! آدم ( ع ) چگونه توانسته است حق نعمت تو را سپاسگزارى كند كه خود به دست خويش او را آفريدى و فرشتگان خود را به سجده كردن بر او واداشتى و در بهشت خويش او را مسكن دادى ؟ خداوند به موسى ( ع ) وحى فرمود كه آدم ( ع ) مىدانست اين همه از من و به ارادهء من است و همين شكر او بود . « 3 »\r\n( 4 ) پيامبر ( ص ) فرموده‌اند : براى كسى كه چيز مىخورد و سپاسگزار است ، همان اجر و پاداش روزه‌دارى است كه به قصد قربت روزه مىگيرد و براى تندرست سپاسگزار ، همان پاداش گرفتار شكيباست ، و براى عطاكنندهء سپاسگزار ، همان پاداش محروم قانع است . « 4 »\r\n( 5 ) امام صادق ( ع ) فرموده است : نعمت ، گريزپا و رمنده است . با سپاسگزارى بند بر پايش نهيد . و گفته است ، سپاسگزارى آن است كه آدمى احوال چهارگانهء خويش را در نعمت و سختى و فرمانبردارى و سرپيچى بداند . در حال نعمت بگويد ، سپاس\r\n\r\n\r\n","description":"","footnote":"\r\n( 1 ) . نظير آن در ثواب الاعمال صدوق ، ص 194 ، آمده است . م .\r\n( 2 ) . ضمن كلمات قصار و حكم ، در نهج البلاغه ، صفحات 1083 ، 1141 و 1185 ، چاپ مرحوم فيض الاسلام ، آمده است ، توجه داريد كه در چاپهاى بعدى تا 10 صفحه اختلاف ديده مىشود . م .\r\n( 3 ) . نظير اين ، در كافى ، ص 98 ، ج 2 ، آمده است . م .\r\n( 4 ) . در قرب الاسناد حميرى ، ص 50 ، و كافى ، ص 94 ، ج 2 ، و به ضميمهء چند روايت ديگر در بحار الانوار ، ص 22 ، ج 71 ، آمده است . م .\r\n","page_name":" 745 ","page_number":745},
  {"content":"\r\n\r\nخداوندى كه مرا به اين نعمت رهبرى فرمود و در حال سختى بگويد ، سپاس خداوندى را كه اين گرفتارى را افزون از اين قرار نداد و آن را در مورد دين من مقرر نفرمود و در قبال اين گرفتارى براى من پاداشى واجب فرمود . و در حال فرمانبردارى بگويد ، سپاس پروردگارى كه توفيق اين عبادت و طاعت را به من ارزانى فرمود و در حال سرپيچى بگويد ، سپاس خدايى كه مرا خوار و زبون نساخت تا بتوانم اين سرپيچى را جبران كنم و سپاس خداوند را كه اين گناه را از گناهانى قرار داده است كه توبه آن را از ميان مىبرد و عفو خداوند آن را در بر مىگيرد . و گفته شده است ، سپاسگزارى ، مايهء افزونى نعمت و زينهارى از دگرگون شدن آن است .\r\n( 1 ) شاعر گفته است : « هر گاه خير و نيكى به تو برسد و آن را كفران كنى ( بپوشى ) براى پروردگار جهانيان سپاسگزار نيستى .\r\nاگر براى شكر ، پيكرى مىبود كه چون ديده به آن دقت مىكرد آن را مىديد ، آن را براى تو پايدار مىساختم تا ببينى و بدانى كه من مردى سپاسگزارم .\r\nولى شكر و سپاسگزارى ، نهفته در ضمير است و كلمات روان و شيوا آن را بيدار مىكند .\r\nتلاش كردم كه نسبت به آنچه در مورد من انجام دادى ، سپاسگزارى كنم و هر چند كوتاهى كرده‌ام ، ولى به هر حال سپاسگزارم . و تو بدون درخواست من به من عطاى جزيل مىبخشى و سپاسگزارى اندك را بسيار مىشمارى .\r\n( 2 )\r\n\r\nمجلس هشتاد و هفتم در موى سپيد و جواز خضاب بستن و زشتى خود را به كودكى زدن\r\n( 3 ) خداوند متعال در آيهء 54 سورهء سى ام ( روم ) مىفرمايد « خدا آنست كه آفريد شما را از ناتوانى و پس از ناتوانى ، نيرو و پس از نيرو ، ناتوانى و پيرى را قرار داد . »\r\n( 4 ) و در آيهء 16 سورهء پنجاه و هفتم ( حديد ) مىفرمايد « آيا نرسيده است وقتى كه آنان كه ايمان آورده‌اند ، دلهايشان براى ياد خدا بترسد . »\r\n( 5 ) امام صادق فرموده است ، سه گروهند كه خداى روز رستاخيز با آنان سخن نمى - گويد و به آنان نظر رحمت نمىفرمايد و آنها را نخواهد ستود و ايشان را عذابى دردناك است ، آنان كه ريش خود را بكنند و آنان كه استمناء كنند و آنان كه با آنان لواط شده باشد . « 1 »\r\n\r\n\r\n","description":"","footnote":"\r\n( 1 ) . در خصال ، ص 125 ، ج 1 ، چاپ آقاى كمره‌يى ، آمده است و اختلاف مطالب اين روايت با آنچه كه مالك جهنى نقل كرده ، بيان شده است . م .\r\n","page_name":" 746 ","page_number":746},
  {"content":"\r\n\r\n( 1 ) پيامبر فرموده‌اند : موهاى سپيد در جلو سر ، فرخنده و در دو شقيقه ( گيسوان ) ، نشانهء شجاعت ، و بر دو گونه ، نمودار سخاوت و در پشت سر ، نافرخنده است . « 1 »\r\n( 2 ) امام صادق ( ع ) از پدرش از قول امير المؤمنين نقل مىفرمايد كه رسول خدا ( ص ) در وصيت خود چنين فرموده‌اند : اى على ! يك درهم كه به مصرف خضاب برسد ، بهتر از هزار درهم است كه در راه خدا انفاق شود و در آن چهارده خصلت است ، حالت سنگينى و بادى را كه در گوشهاست رفع مىكند . ديد چشم را پر فروغ و بينى را ملايم و بوى دهان را خوش و لثه را استوار مىكند . بيمارى را بر طرف و وسوسهء شيطان را كم و فرشتگان را شاد مىكند . مؤمن از ديدن آن خشنود مىشود و كافر به آن رشك مىبرد و موجب زينت و خوشبويى است و نكير و منكر از ديدن آن شرم مىكنند و موجب آزادى خضاب‌كننده از عذاب گور است . « 2 »\r\n( 3 ) على بن مؤمل « 3 » مىگويد : امام كاظم ( ع ) را ديدم كه با رنگ سرخ خضاب كرده بود . گفتم : قربانت گردم ، اين خضاب خاندان شما نيست . فرمود : آرى ، من هم قبلا با وسمه ( رنگ سياه ) خضاب مىكردم ، دندانهايم سست شد . به روزگار رسول خدا ( ص ) مردى مسلمان شد ، امير المؤمنين على ( ع ) او را با رنگ زرد خضاب فرمود .\r\nچون اين خبر به اطلاع پيامبر ( ص ) رسيد ، فرمودند : نشان مسلمانى است . سپس با سرخ خضاب كرد و چون به اطلاع پيامبر ( ص ) رسيد ، فرمودند : نشان اسلام و ايمان است و پس از آن با رنگ سياه خضاب كرد و پيامبر فرمودند : نشان اسلام و ايمان و نور است . « 4 »\r\n( 4 ) به امير المؤمنين على ( ع ) گفته شد : چرا موهاى سپيد خويش را خضاب نمىفرمايى ؟ فرمود : خضاب ، نوعى زيور و آرايش است و ما در مصيبت هستيم .\r\n( ظاهرا مقصود ، مصيبت رحلت حضرت ختمى مرتبت است . ) « 5 »\r\n( 5 ) امام باقر ( ع ) فرموده است ، مردى بنام شيبة هذلى به حضور پيامبر آمد و گفت :\r\n\r\n\r\n","description":"","footnote":"\r\n( 1 ) . در خصال ، ص 220 ، ج 1 ، همان چاپ ، آمده است . م .\r\n( 2 ) . به نقل از من لا يحضره الفقيه صدوق ، در مكارم الاخلاق طبرسى ، ص 78 ، آمده است . م .\r\n( 3 ) . نام اين راوى ، فقط با افزودن لقب حجازى ، در مجمع الرجال ، قهپايى ، جلد 4 آمده است . م .\r\n( 4 ) . امالى ، صدوق ، ص 304 ، چاپ آقاى كمره‌يى . م .\r\n( 5 ) . نهج البلاغه ، چاپ مرحوم فيض الاسلام ، ص 1293 . م .\r\n","page_name":" 747 ","page_number":747},
  {"content":"\r\n\r\nاى رسول خدا ! من پيرى فرتوت شده‌ام و ناتوان گرديده‌ام و نمىتوانم نماز و روزه و حج مستحبى و جهاد انجام دهم . اكنون سخنى به من بياموزيد كه خدايم به من بهره رساند و اى رسول خدا ! بر من تخفيف بده ! پيامبر فرمودند : همين سخن خود را تكرار كن و او سه بار تكرار كرد و پيامبر فرمودند : هر سنگ و كلوخ و درخت و گياهى كه اطراف تو است ، از رحمت بر تو گريست . اكنون ، چون نماز صبح خود را مىگزارى ، ده بار بگو\r\n« سبحان اللَّه العظيم و بحمده و لا حول و لا قوة الا باللَّه العلى العظيم »\r\nكه خداوند متعال با اين تسبيح تو را از كورى و ديوانگى و جذام و تنگدستى و شكستگى عافيت مىبخشد .\r\nآن مرد گفت : اى رسول خدا ! اين براى امور دنيايى است ، براى امور آخرت چه كنم ؟\r\nفرمودند : پس از هر نماز بگو « پروردگارا ! به لطف خود هدايتم كن و از رحمت خود بر من فرو ريز و از بركتهاى خود بر من فرو فرست . ) آن مرد در حالى كه با انگشتان دست خود مىشمرد كه ده بار به راه افتاد ، مردى به ابن عباس گفت : مىبينى كه اين دايى تو چگونه محكم اين اذكار را مىشمرد ؟ پيامبر ( ص ) كه اين سخن او را شنيدند ، فرمودند : همانا اگر اين اذكار را عمدا ترك نكند و تا هنگام مرگ رعايت كند ، هشت در بهشت براى او گشوده مىشود كه از هر كدام كه بخواهد وارد شود . « 1 »\r\n( 1 ) پيامبر ( ص ) فرموده‌اند : خوشا به حال كسى كه عمرش طولانى و كردارش ، پسنديده باشد و در حالى كه خدايش از او راضى باشد ، به جهان ديگر برود و بدا به كسى كه عمرش دراز و كردارش ناپسند و در حالى كه خدايش از او راضى نباشد ، به جهان ديگر برود . و فرموده‌اند هر كس در باقيماندهء عمر خويش نكوكارى كند ، به گناهان گذشته‌اش گرفته نمىشود و كسى كه در باقيماندهء عمر خود بدكارى كند ، به تمام گناهان خويش گرفته مىشود . « 2 »\r\n( 2 ) امام صادق فرموده است ، مرد عربى به حضور پيامبر آمد و آن حضرت در حالى كه ردايى بلند پوشيده بودند ، آمدند . آن مرد گفت : همچون جوانمردان پيش من آمديد .\r\nفرمودند : آرى ، كه من جوانمرد و پسر جوانمرد و برادر جوانمردم . آن مرد گفت : در اينكه خود جوانمردى ترديد نيست ، ولى چگونه پسر جوانمرد و برادر جوانمرد هستيد ؟ فرمودند : مگر گفتار خداوند را در مورد ابراهيم نشنيده‌اى كه فرموده است « گفتند شنيديم جوانمردى بنام ابراهيم آنان ( بت‌ها ) را به زشتى ياد مىكرد . » و من پسر و از نسل ابراهيم هستم و روز جنگ احد سروشى از آسمان بانگ برداشت كه\r\n\r\n\r\n","description":"","footnote":"\r\n( 1 ) . امالى صدوق ، ص 57 . م .\r\n( 2 ) . امالى صدوق ، ص 57 . م .\r\n","page_name":" 748 ","page_number":748},
  {"content":"\r\n\r\n« شمشيرى جز ذو الفقار و جوانمردى جز على نيست » على برادر من و من برادر اويم .\r\nهمان مرد گفت : اى رسول خدا ! چگونه پيرى و سپيد شدن موى ، زود به سراغ شما آمده است ؟ فرمودند : سوره‌هاى هود و واقعه و مرسلات و عم ، موى مرا سپيد كرد . « 1 »\r\n( 1 ) پيامبر فرموده‌اند : در مجالس فقط براى سه طبقه بايد جا باز كرد ، براى سالخوردگان به حرمت سن و سال ايشان ، و براى دانشمند و براى افراد قدرتمند به سبب قدرت ايشان .\r\n( 2 ) و همان حضرت فرموده‌اند : به سه گروه ، كسى جز منافق بىحرمتى نمىكند ، گروهى كه ريش و موى خود را در اسلام سپيد كرده‌اند و به دانشمندان و پيشوايان دادگر . « 2 »\r\n( 3 ) و همان حضرت فرموده‌اند : هر كس موى خود را در اسلام سپيد كند ، سپيدى مويش روز قيامت ، نورى فرا روى او خواهد بود كه او را به بهشت راهنمايى مىكند و خداى متعال مىفرمايد : آفرين بر اين بنده‌ام كه موى خود را در اسلام سپيد كرد و به من شرك نورزيد . « 3 »\r\n( 4 ) و پيامبر ( ص ) فرموده‌اند : موى سپيد بندهء مؤمن ، پرتوى از نور من است و پرتو خود را به آتش خويش نمىسوزانم .\r\n( 5 ) همان حضرت فرموده‌اند : از ما نيست كسى كه سالخوردگان ما را احترام و بر خردسالان ما مهرورزى نكند و حق عالمان را نشناسد . و پيرمرد ميان خانوادهء خود همچون پيامبر ميان امت خويش است . « 4 »\r\n( 6 ) امام صادق ( ع ) فرموده است ، بنده تا هنگامى كه به چهل سالگى نرسيده است ، گشايشى در كار اوست و چون به چهل سالگى مىرسد ، خداوند به فرشتگانش وحى مىفرمايد : به اين بندهء خود ، چهل سال عمر دادم . اكنون بر او سخت گيريد و مواظبت كنيد و كم و بيش و بزرگ و كوچك عملش را بنويسيد . « 5 »\r\n\r\n\r\n","description":"","footnote":"\r\n( 1 ) . در معانى الاخبار صدوق ، ص 119 ، آمده است و بخشى از آن در خصال صدوق ، ص 191 ، آمده است . م .\r\n( 2 ) . نظير اين در مشكاة الانوار طبرسى ، ص 168 و مكارم الاخلاق طبرسى ، ص 75 ، آمده است . م .\r\n( 3 ) . نظير اين در مشكاة الانوار طبرسى ، ص 168 و مكارم الاخلاق طبرسى ، ص 75 ، آمده است . م .\r\n( 4 ) . به نقل از جامع الاخبار در بحار الانوار ، ص 136 ، ج 75 ، آمده است . م .\r\n( 5 ) . امالى صدوق ، ص 37 ، ج 1 ، چاپ آقاى كمره‌يى . م .\r\n","page_name":" 749 ","page_number":749},
  {"content":"\r\n\r\n( 1 ) راوى همين روايت مىگويد ، امام باقر فرموده است : چون بنده به چهل سالگى مىرسد به او مىگويند مواظب خويش باش كه بهانه‌يى از تو پذيرفته نيست و البته شخص چهل ساله از شخص بيست ساله سزاوارتر به مواظبت نيست كه آن كس كه از ايشان عمل مىخواهد يكى است ( خداوند ) و چشمش از آن دو خفته نيست و بر عهدهء تو است كه براى بيم آخرت كه برابر تو است ، عمل كنى و سخنان ياوه را از خود رها كنى و واگذارى .\r\n( 2 ) شاعر چنين سروده است :\r\n« هر روز كه مىبينم موى سپيد رسته است ، گويى در باطن انديشه و بينش من رسته است . بر فرض كه تو را با مقراض از برابر چشم خويش ببرم ، نمىتوانم تو را از انديشه و خيال خويش دور كنم . »\r\n( 3 ) « همانا پيرى بر تو جامه گسترد و پس از پيرى چيزى جز رفتن نيست ، از فرصت پيرى براى خويش بهره‌گيرى كن و همچون روزگار جوانى آن را تباه مكن . افسوس كه ما آنچه را كه براى ما باقى مىماند ، ويران مىكنيم و براى آباد ساختن آنچه كه خود ويران مىشود ، كوشش مىكنيم . »\r\n( 4 ) ديگرى گفته است :\r\n« اگر درست بدانى ، اين جهان ، مايهء كم نور شدن تدريجى چشمها و سست شدن استخوانها و خانهء مرگ است . اگر بر گذشتگان مىگريى ، بر زنده‌يى هم كه ميان هلاك‌شوندگان است ، گريه كن . بر خود با شدت و سختى گريه كن ، اگر مىانديشى و گريه مىكنى . »\r\n( 5 ) ديگرى چنين سروده است :\r\n« آيا مايهء شگفتى نيست كه چون مصيبتى به جوانمردى مىرسد و چيزى را از دست مىدهد ، گروهى به درد براى او مىگريند و گروهى او را تسليت مىدهند و حال آنكه پيرى و موى سپيد ، بازماندهء جوانى او را مىربايد و كسى او را در اين سوگ تسليت نمىگويد . »\r\n( 6 ) ديگرى سروده است :\r\n« اى پير ! تو را چه مىشود كه مىخندى و حال آنكه مرگ بالاى سرت رسيده است . از خنده و خود را به كودكى زدن ، دست بردار كه اى پير ! مرگت فرا رسيده است . »\r\n\r\n","description":"","footnote":"","page_name":" 750 ","page_number":750},
  {"content":"\r\n\r\n( 1 )\r\n\r\nمجلس هشتاد و هشتم در بيان توبه\r\n( 2 ) خداوند متعال در آيهء 36 سورهء دوم ( بقره ) فرموده است « پس فرا گرفت آدم از پروردگارش چند كلمه‌يى را و خداى توبه‌اش را پذيرفت . همانا كه او توبه پذيرندهء مهربان است . »\r\n( 3 ) و در آيهء 130 سورهء سوم ( آل عمران ) فرموده است « و آنان كه چون كار ناشايسته كردند يا بر خويشتن ستم روا داشتند ، خدا را ياد كردند و بر گناهان خويش آمرزش خواهى مىكنند . و چه كسى جز خداوند گناهان را مىآمرزد ؟ و اصرار نكردند بر آنچه مىكنند و آنان مىدانند . »\r\n( 4 ) و در آيهء 22 و 23 سورهء چهارم ( نساء ) فرموده است « جز اين نيست كه پذيرش توبه بر خداوند در مورد كسانى است كه به نادانى كار بد را انجام داده و سپس به زودى توبه مىكنند و آنانند كه خداوند توبهء آنان را مىپذيرد و خداى داناى درست كردار است و براى آنان كه بدىها را انجام مىدهند و چون يكى از ايشان را مرگ فرا مىرسد ، مىگويد هم اكنون توبه كردم و براى كسانى كه در حال كفر مىميرند ، توبه‌يى نيست . براى آنان عذابى دردناك فراهم ساخته‌ايم . »\r\n( 5 ) و در آيهء 44 سورهء پنجم ( مائده ) در بارهء دزد مىفرمايد « و هر كس پس از ستم خود ، توبه كند و نكوكار شود ، همانا خداوند توبه‌اش را مىپذيرد . »\r\n( 6 ) و در آيهء 40 سورهء هشتم ( انفال ) فرموده است « به آنان كه كافر شدند ، بگو اگر باز ايستند ، گذشتهء ايشان آمرزيده مىشود و اگر برگردند ، پس به حقيقت گذشته است روش پيشينيان . »\r\n( 7 ) و در آيهء 3 سورهء يازدهم ( هود ) فرموده است « و اينكه نخست از خداى خود آمرزش خواهى و سپس به سوى او باز گرديد تا برخوردار كند شما را برخوردارييى پسنديده تا مدتى كه نام برده شده است و مىدهد هر صاحب فضيلتى را جزاى فضيلت او را . »\r\n( 8 ) و در آيهء 61 سورهء نوزدهم ( مريم ) فرموده است « پس از پى ايشان بازماندگان بازماندند كه نماز را تباه و خواهشهاى نفس را پيروى كردند . پس زود باشد كه ببينيد شر را مگر كسى كه توبه كرد و بگرويد و كار شايسته انجام داد . »\r\n( 9 ) و ضمن آيهء 32 سورهء بيست و چهارم ( نور ) چنين فرموده است « و اى گروندگان !\r\n\r\n","description":"","footnote":"","page_name":" 751 ","page_number":751},
  {"content":"\r\n\r\nهمگان به سوى خدا توبه كنيد و باز گرديد ، شايد كه رستگار شويد . »\r\n( 1 ) و در آيهء 55 سورهء سى و نهم ( زمر ) فرموده است « و برگرديد به سوى پروردگار خود و اسلام آوريد پيش از آنكه عذاب به شما برسد و سپس يارى كرده نشويد . »\r\n( 2 ) و خداوند متعال در آيهء 8 سورهء شصت و ششم ( تحريم ) فرموده است « اى كسانى كه ايمان آورده‌ايد توبه كنيد به سوى خدا ، توبهء خالص . شايد كه پروردگار شما بپوشاند و درگذرد از گناهان شما . »\r\n( 3 ) پيامبر ( ص ) فرموده‌اند : خداى جل جلاله چنين مىفرمايد : من خدايم ، خدايى جز من نيست . من پادشاهان را آفريده‌ام و دلهاى ايشان در دست من است . هر قوم كه مرا فرمان برند ، دلهاى پادشاهان ( هيأت حاكمه ) را بر ايشان مهربان قرار مىدهم و هر گروهى كه از من سرپيچى و نافرمانى كنند ، دلهاى پادشاهان را نسبت به ايشان سخت و خشن قرار مىدهم . همانا خود را با دشنام دادن به پادشاهان سرگرم مكنيد .\r\nبه سوى من باز گرديد و توبه كنيد تا دلهاى آنان را بر شما مهربان قرار دهم . « 1 »\r\n( 4 ) امير المؤمنين على ( ع ) فرموده است ، در دنيا دو امان از عذاب خداوند سبحان وجود دارد كه يكى از آن دو از دسترس شما بيرون شده است . بر شما باد كه به امان دوم دست زنيد و توسل جوييد . امانى كه در دسترس بود و به آسمان بر شد ، پيامبر ( ص ) است و آن امان كه باقى مانده ، استغفار است . « 2 »\r\n( 5 ) خداوند متعال در آيهء 34 سورهء هشتم ( انفال ) فرموده است « و تا هنگامى كه تو ميان ايشانى ، خداوند آنان را عذاب نمىكند و تا هنگامى كه آنان استغفار مىكنند ، خداوند آنان را عذاب نمىكند . » و در دنيا خيرى نيست مگر براى دو تن ، نخست كسى كه اگر گناهى مىكند آن را با توبه ، تدارك و جبران مىكند و كسى كه به انجام نيكىها پيشى مىگيرد و به هر كس سعادت توبه عطا شود ، از پذيرفته شدن آن محروم نمىشود و به هر كس سعادت استغفار ارزانى شود ، از آمرزش محروم نمىشود « 3 » و اين موضوع در آيهء 111 سورهء چهارم ( نساء ) آمده است « هر كس بدى يا بر خود ستم كند و سپس از خداوند آمرزش خواهى كند ، خدا را آمرزندهء مهربان خواهد يافت » و در آيهء 22 همان سوره فرموده است « همانا پذيرش توبه بر خداوند براى آنانى است كه به\r\n\r\n\r\n","description":"","footnote":"\r\n( 1 ) . به نقل از امالى صدوق ، در بحار الانوار ، ص 341 ، ج 75 ، آمده است . م .\r\n( 2 ) . به نقل از مناقب سبط ابن جوزى ، در بحار الانوار ، ص 67 ، ج 78 ، آمده است . م .\r\n( 3 ) . نهج البلاغه ، چاپ مرحوم فيض الاسلام ، صفحات 1118 و 1141 . م .\r\n","page_name":" 752 ","page_number":752},
  {"content":"\r\n\r\nنادانى بدى كرده و سپس به زودى توبه مىكنند و آنانند كه خداوند توبهء آنان را مىپذيرد و خداى داناى درست كردار است . »\r\n( 1 ) امير المؤمنين على ( ع ) به شخصى كه در حضور ايشان استغفر اللَّه گفت ، فرمودند :\r\nمادرت بر تو بگريد ! آيا مىدانى استغفار ، درجهء افراد بسيار بلند مرتبه است و شش چيز لازمهء آن است ، نخست ، پشيمانى بر گناه گذشته . دوم ، تصميم ، بر باز نگشتن به آن گناه براى هميشه . سوم ، پرداخت حقوق خلق خدا به ايشان تا آنكه خدا را سبك بار و بدون آنكه تعهدى بر تو باشد ، ملاقات كنى . چهارم آنكه همهء امور واجبى را كه بر عهدهء تو بوده و ترك كرده‌اى انجام دهى . پنجم آنكه كوشش كنى گوشتهايى را كه از حرام بر تو روييده است با اندوهها آب كنى تا آنجا كه پوست بدنت به استخوانت بچسبد . ششم آنكه سختى فرمانبردارى و اطاعت را به پيكر خود بچشانى ، همچنان كه شيرينى گناه را به آن چشانده‌اى و در اين هنگام مىتوان استغفر اللَّه بر زبان آورد . « 1 »\r\n( 2 ) امام صادق ( ع ) فرموده است : چون آيهء 130 سورهء آل عمران نازل شد كه خداوند در آن فرموده است « و آنانى كه چون كارى ناشايسته كنند يا بر خود ستم روا دارند ، خدا را ياد كنند و از گناهان خويش آمرزش خواهى كنند . » ابليس بر فراز كوهى به مكه شد كه به آن كوه ثور مىگويند و با صداى بلند همهء عفريت‌ها را فرا خواند .\r\nآنان ، همه پيش او آمدند و گفتند : اى سرور ما ! براى چه ما را فرا خواندى ؟ گفت :\r\nاين آيهء قرآن نازل شده است . چه كسى از عهدهء آن بر مىآيد ؟ عفريتى گفت : من آنان را از توجه به اين آيه ، با اين كار و آن كار ، باز مىدارم . شيطان گفت : تو در خور اين كار نيستى . يكى برخاست و همان گونه سخن گفت و ابليس هم همان گونه پاسخ داد . در اين هنگام ، وسواس خناس « 2 » برخاست و گفت : من از عهدهء اين كار برمىآيم .\r\nابليس پرسيد : چگونه ؟ گفت : آنها را به وعده و آرزو مىفريبم تا نخست در خطا و گناه افتند و چون به گناه افتادند ، استغفار كردن را از ياد ايشان مىبرم . ابليس گفت : آرى ، تو شايستهء اين كارى و او را تا روز قيامت بر اين كار گماشت . « 3 »\r\n\r\n\r\n","description":"","footnote":"\r\n( 1 ) . نهج البلاغه ، ص 1271 ، چاپ مرحوم فيض الاسلام . م .\r\n( 2 ) . وسواس خناس : يعنى شيطانى كه چون نام خدا را بر زبان آورند ، عقب‌نشينى مىكند و مىگريزد . رجوع كنيد به : مفردات راغب اصفهانى ، ص 159 ، و به تفسير ابو الفتوح رازى ، ج 12 ، ص 514 ، چاپ مرحوم شعرانى . م .\r\n( 3 ) . در امالى صدوق ، ص 465 ، چاپ آقاى كمره‌يى ، آمده است . م .\r\n","page_name":" 753 ","page_number":753},
  {"content":"\r\n\r\n( 1 ) روايت شده است كه معاذ بن جبل « 1 » در حالى كه مىگريست به حضور پيامبر آمد و سلام داد . پيامبر ( ص ) پاسخ سلامش را دادند و پرسيدند : چه چيز تو را به گريه واداشته است ؟ گفت : اى رسول خدا ! بر در خانه ، جوانى نيكو اندام و خوش چهره و تر و تازه ايستاده و بر جوانى خود چنان مىگريد كه مادرى بر مرگ فرزند خود ، و مىخواهد به حضور شما برسد . فرمودند : اى معاذ ! او را پيش من بياور .\r\nمعاذ او را به حضور آورد . سلام داد و پيامبر پاسخ دادند و پرسيدند : اى جوان ! چه چيزى تو را به گريه واداشته است ؟ گفت : چگونه گريه نكنم و حال آنكه گناهانى انجام داده‌ام كه اگر خداوند به برخى از آن مرا بگيرد ، به دوزخم مىبرد و چنين مىبينم كه به زودى مرا خواهد گرفت و هرگز مرا نخواهد آمرزيد . پيامبر پرسيدند : آيا به خداوند شرك آورده‌اى ؟ گفت : به خداوند پناه مىبرم كه به پروردگار خويش شرك ورزيده باشم .\r\nفرمودند : آيا خون ناحقى ريخته و كسى را كشته‌اى ؟ گفت : نه . پيامبر فرمودند : خداوند گناهانت را هر چند به بزرگى كوههاى بركشيده و استوار باشد ، مىآمرزد . جوان گفت : گناهان من از كوههاى بلند هم بيشتر است . فرمودند : خداوند گناهان تو را هر چند به اندازهء زمينهاى هفتگانه و درياها و ريگها و درختان و ميوه‌ها و آنچه در زمين است باشد ، مىبخشد . گفت : اى رسول خدا ! از همهء آنان بزرگتر است . فرمودند :\r\nاگر گناهانت به بزرگى آسمانها و ستارگان و عرش و كرسى باشد ، مىبخشد . گفت : از آن هم بزرگتر است . پيامبر ( ص ) خشمگين بر او نگريستند و فرمودند : اى جوان ! واى بر تو ، گناهان تو بزرگتر است يا خداوندت ؟ جوان چهره بر خاك ساييد و گفت :\r\nپروردگار من منزه است . هيچ چيز بزرگتر از خداى من نيست و من مىدانم كه پروردگارم از هر بزرگى ، بزرگتر است . پيامبر فرمودند : آيا گناهان بزرگ را كسى جز خداى بزرگ مىآمرزد ؟ جوان گفت : اى رسول خدا ! سوگند به خدا كه نه ، و پس از آن سكوت كرد . پيامبر فرمودند : آيا يكى از گناهان خود را براى من نقل مىكنى ؟ گفت : آرى . من مدت هفت سال گورها را مىشكافتم ، مردگان را بيرون مىآوردم و كفنها را برمىداشتم . قضا را دخترى جوان از انصار درگذشت ، چون او\r\n\r\n\r\n","description":"","footnote":"\r\n( 1 ) . معاذ بن جبل ، متولد 20 سال قبل از هجرت و در گذشته به سال 18 هجرى در اردن ، از اصحاب محترم پيامبر ( ص ) و از انصار ، و به شدت مورد محبت و توجه عمر بن خطاب بوده است . رك . به : بخش دوم طبقات ابن سعد ، ص 120 ، ج 3 ، و ترجمهء آن به قلم اين بنده . م .\r\n","page_name":" 754 ","page_number":754},
  {"content":"\r\n\r\nرا تشييع و دفن كردند و برگشتند و شب فرا رسيد ، من رفتم ، گورش را شكافتم ، جسد را بيرون آوردم و تمام كفن او را بيرون كشيدم و او را بر لبهء گورش برهنه انداختم و خواستم برگردم ، شيطان به سراغ من آمد و او را در نظرم آراست و وسوسه كرد كه مگر سپيدى شكم و سرين او را نمىبينى تا آنجا كه برگشتم و خويشتن دارى نتوانستم و با او نزديكى كردم و جسد را به همان حال رها كردم . ( 1 ) ناگاه از پشت سر خويش صدايى شنيدم كه مىگفت : اى جوان ! واى بر تو از حاكم روز قيامت و آن روزى كه خداوند من و تو را در پيشگاه خويش بر پا مىدارد ، و تو ميان گروه مردگان مرا اين چنين از گور بيرون كشيدى و برهنه و جنب رها كردى كه به هنگام بررسى حساب اين چنين باشم . اى واى بر تو و جوانى تو از آتش دوزخ ! و من خود نمىپندارم كه هيچ گاه بوى دلاويز بهشت را درك كنم و اكنون تو اى رسول خدا ! وضع مرا چگونه مىبينى ؟ پيامبر فرمودند : اى تبهكار ! از من دور شو كه بيم آن دارم كه من هم به آتش تو بسوزم و تو بسيار نزديك به آتش دوزخى ، و همواره اين سخن را بر زبان مىآوردند و اشاره مىكردند كه او را دور كنند . آن جوان به مدينه رفت و اندك زاد و توشه‌يى برداشت و به يكى از كوهها پناه برد و جامهء پشمينه پوشيد و به عبادت پرداخت و هر دو دست خويش را به گردن خود بست و فرياد برداشت كه :\r\nپروردگارا ! من بندهء تو ، بهلول هستم كه در پيشگاهت خود را به زنجير كشيده‌ام .\r\nپروردگارا ! تو خود مرا و گناهى را كه از من سر زده است مىشناسى . خدايا ! هم اكنون از پشيمانانم و براى توبه پيش پيامبرت رفتم . مرا از پيش خود راند و بر وحشت و ترسم افزود . اكنون به نام و جلال و عظمت پادشاهى تو ، از تو مسألت مىكنم كه نوميدم نگردانى و دعاى مرا بپذيرى و از رحمت خويش مأيوسم نفرمايى . چهل روز همواره همين سخن را مىگفت و مىگريست و جانوران وحشى هم از رحمت بر او مىگريستند و چون چهل شبانروز گذشت ، دستهاى خود را به آسمان بلند كرد و عرضه داشت :\r\nپروردگارا ! در اين نياز و خواستهء من چه كردى ؟ اگر دعاى مرا پذيرفته و گناهم را آمرزيده‌اى ، به پيامبرت وحى فرماى و اگر نپذيرفته‌اى و مرا عقوبت خواهى فرمود ، هم اكنون آتشى فرست كه در اين دنيا مرا با آن ، يا عقوبت ديگرى هلاك و نابود فرمايى و از رسوايى روز رستاخيز رهايم ساز ! در اين هنگام ، خداوند بر پيامبر ( ص ) آيهء 130 سورهء آل عمران را نازل فرمود كه در آن مىفرمايد : ( 2 ) « و آنانى كه چون كار ناشايسته و بر خود ستم كردند ، خدا را ياد ، و از گناه خويش\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nاستغفار كردند و كيست كه گناهان را بيامرزد جز خداوند و آنان بر گناهان خويش اصرار نورزيدند و ايشان مىدانند . »\r\n( 1 ) يعنى گناه بزرگى چون زناى با مردگان و نبش گورها و دزدى كفنها ، و سپس خطاب به پيامبر ( ص ) است كه اگر او را راندى به كجا برود ؟ و وانگهى بر كار و گناه خود اصرار نمىورزد . در آيهء بعد از اين آيه ، فرموده است : « همانا كه پاداش آن گروه ، آمرزشى است از پروردگارشان و بهشتهايى كه آبها در آن جارى است . جاويدان در آن هستند و نيكوست مزد كاركنندگان . » و چون اين آيات نازل شد ، پيامبر ( ص ) در حالى كه لبخند مىزدند و آن را تلاوت مىفرمودند ، بيرون آمدند و به ياران خود فرمودند :\r\nچه كسى مىتواند مرا به خانهء آن جوانى كه توبه كرده است ، راهنمايى كند ؟ معاذ گفت :\r\nاى رسول خدا ! به ما خبر رسيده كه او در فلان جاست . پيامبر ( ص ) حركت فرمود و چون كنار آن كوه رسيد ، به جستجوى آن جوان از كوه بالا رفت و ناگاه او را ديدند كه در شكاف ميان دو صخره ايستاده و دستهايش را به گردن خويش بسته است و چهره‌اش از آفتاب سياه شده و پلكهاى چشمش از بسيارى گريه زخم شده و آويخته گرديده است و مىگويد : پروردگارا ! تو مرا نيكو و خوش چهره آفريدى ، اى كاش مىدانستم نسبت به من چه اراده فرموده‌اى ، آيا در آتش مرا خواهى سوخت يا در جوار رحمت خويش مرا پناه خواهى داد ؟ پروردگارا ! بسيار به من احسان فرمودى و نعمت ارزانى داشتى ، اى كاش مىدانستم سرانجام من چيست ، آيا بهشت را روزى من مىفرمايى يا مرا به سوى دوزخ مىرانى ؟ پروردگارا ! گناه من ، بزرگتر از آسمانها و زمين و عرش بزرگ و كرسى گستردهء تو است ، اى كاش مىدانستم كه مرا مىآمرزى يا روز قيامت رسوا مىسازى . و همواره چنين سخن مىگفت و مىگريست و خاك بر سر مىريخت و جانوران وحشى بر گرد او بودند و پرندگان بر فراز سرش صف كشيده و همگان مىگريستند . پيامبر ( ص ) نزديك رفتند و دستهايش را از گردنش گشودند و خاك از سرش زدودند و فرمودند : اى بهلول ! بر تو مژده باد كه تو آزادشدهء خداوند از آتش دوزخى . سپس به ياران خود فرمودند : گناهان را همين گونه بايد جبران كرد كه بهلول جبران كرد و سپس آيات نازل شده را تلاوت كردند و بهلول را به بهشت مژده دادند . « 1 »\r\n( 2 ) پيامبر ( ص ) فرموده‌اند : هيچ چيزى در پيشگاه خداوند محبوب‌تر از جوان\r\n\r\n\r\n","description":"","footnote":"\r\n( 1 ) . به نقل از صدوق ( رضي الله عنه ) در تفسير برهان ، ص 316 ، ج 2 ، آمده است . م .\r\n","page_name":" 756 ","page_number":756},
  {"content":"\r\n\r\nتوبه‌كننده نيست . « 1 »\r\n( 1 ) گفته شده است : لازمهء توبه چهار چيز است ، استغفار و آمرزش خواهى با زبان و نيت باز نگشتن به گناه از صميم دل ، و كندن خويشتن از مظان گناه ، و دورى جستن از دوستان و يارانى كه در گناه مشوق او بوده‌اند .\r\n( 2 ) شاعر چنين سروده است :\r\n« تا پير نشده بودى و مويت سپيد نشده بود ، از توبه كردن تأخير كردى . اكنون كه پيرشده‌اى ، منتظر چيستى ؟ آيا پس از سپيد شدن موى سر ، هنوز هم از گناه دست برنمىدارى ؟ و آيا پس از گذشتن عمر پند نمىگيرى ؟ شگفتا كه تو خود آگاهى و مىدانى به چه چيزى خواهى رسيد و باز هم عبرت نمىگيرى . »\r\n( 3 ) ديگرى گفته است : « نه ، سوگند به كسى كه آسمان را برافراشته و زمين را گهوارهء همگان قرار داده است ، همانا كسى كه بر گناه اصرار مىورزد ، نابودشونده است .\r\nمىخواهى سخن مرا راست پندار و مىخواهى ستيزه‌جويى كن . »\r\n( 4 ) گفته شده است : چهار چيز را با چهار چيز بشوى ، چهره را با اشك ، زبان را با استغفار ، دل را با انديشه ، و گناه را با توبه و بازگشت به خدا .\r\n( 5 )\r\n\r\nمجلس هشتاد و نهم در وصيت\r\n( 6 ) خداوند متعال در آيهء 176 سورهء دوم ( بقره ) فرموده است :\r\n« نوشته شد بر شما كه چون مرگ يكى از شما فرا رسد ، اگر مالى دارد ، وصيت كند براى پدر و مادر و نزديكان خويش به نيكى و اين حقى است بر پرهيزكاران . »\r\n( 7 ) پيامبر ( ص ) فرموده‌اند : هر كس بدون وصيت بميرد ، به مرگى همچون مرگ دورهء جاهلى مرده است . « 2 »\r\n( 8 ) و همان حضرت فرموده‌اند : سزاوار نيست بر مؤمن كه هيچ شبى بخوابد مگر اينكه وصيت نامه‌اش زير سرش باشد . « 3 »\r\n( 9 ) و فرموده‌اند : وصيت موجب اتمام كم و كاستى زكات است . « 4 »\r\n\r\n\r\n","description":"","footnote":"\r\n( 1 ) . در مشكاة الانوار طبرسى ، ص 170 ، به نقل از انس ، آمده است . م .\r\n( 2 ) . به نقل از المقنعهء شيخ مفيد ، ص 102 ، در وسائل الشيعه ، ج 6 ، ص 352 ، آمده است . م .\r\n( 3 ) . به نقل از المقنعهء شيخ مفيد ، ص 102 ، در وسائل الشيعه ، ج 6 ، ص 352 ، آمده است . م .\r\n( 4 ) . تهذيب ، شيخ طوسى ، ج 2 ، ص 382 . م .\r\n","page_name":" 757 ","page_number":757},
  {"content":"\r\n\r\n( 1 ) و فرموده‌اند : هر كس به هنگام مرگ وصيتى پسنديده نكند ، موجب كاستى در مردانگى و خرد اوست . « 1 »\r\n( 2 ) امير المؤمنين على ( ع ) فرموده است : هر كس وصيت كند و در آن حيف و ستمى روا ندارد ، چنان است كه آن مال را در زندگى خويش در راه خدا صدقه داده باشد و براى من تفاوتى نيست در آنكه به وارثان خود زيانى برسانم يا آن مال را از ايشان دزديده باشم . « 2 »\r\n( 3 ) امام صادق فرموده است : وصيت ، حقى است بر هر مسلمان . « 3 »\r\n( 4 ) و همان حضرت فرموده است : هيچ مرده‌يى را مرگ فرا نمىرسد مگر اينكه خداوند چشم و گوش و عقل او را در مورد وصيت به او بر مىگرداند كه بفهمد آيا وصيت كرده است يا نه و اين همان راحتىيى است كه به آن راحتى مرگ مىگويند و آن حق هر مسلمان است . « 4 »\r\n( 5 ) باز همان حضرت فرموده‌اند : هر كس به هنگام مرگ ، براى خويشاوندانى كه ارث نمىبرند ، وصيت نكند ، سرانجامش به گناه پايان مىپذيرد . « 5 »\r\n( 6 ) پيامبر فرموده‌اند : هر كس به هنگام مرگ ، وصيت پسنديده نكند ، موجب كاستى در مروت و خرد اوست .\r\n( 7 ) گفته شد : اى رسول خدا ! چگونه بايد وصيت كرد ؟ فرمودند : چون مرگش فرا رسد و مردم پيش او جمع شوند ، بگويد : پروردگارا ! اى پديد آورندهء آسمانها و زمين ! اى آگاه آشكار و نهان ! اى مهربان به دوست و دشمن ! پروردگارا ! من در اين جهان به پيشگاه تو عهد و اقرار مىكنم و گواهى مىدهم كه خدايى جز تو نيست يگانه‌يى كه تو را شريك و انبازى نيست و محمد بنده و فرستادهء تو است و همانا كه بهشت و دوزخ حق است و حساب و برانگيختن و ميزان و قدر حق است و قرآن چنان است كه تو فرو فرستاده‌اى و تو خود ، خداى حق و آشكارى . خداوند به محمد ( ص ) بهترين پاداش را دهاد ! و به محمد و آل او بهترين تحيت را عنايت فرمايد . پروردگارا ! اى ساز و برگ من به هنگام گرفتارى ، و اى ياور من به هنگام سختى ، و اى ولى نعمت من ! تو كه خداى من و خداى پدر و نياكان منى ، مرا لحظه‌يى به خود وامگذار\r\n\r\n\r\n","description":"","footnote":"\r\n( 1 ) . فروع كافى ، ج 2 ، ص 234 . م .\r\n( 2 ) . تهذيب ، ج 2 ، ص 382 و 383 . م .\r\n( 3 ) . تهذيب ، ج 2 ، ص 382 و 383 . م .\r\n( 4 ) . تهذيب ، ج 2 ، ص 382 و 383 . م .\r\n( 5 ) . مجموعهء اين روايات با ذكر اسناد ، در مبحث وصيت وسائل الشيعه ، آمده است . م .\r\n","page_name":" 758 ","page_number":758},
  {"content":"\r\n\r\nكه اگر يك چشم بر هم زدن مرا به خودم واگذارى ، به بدى نزديك و از نيكى دور مىشوم . خدايا ! انيس وحشت من در گورم باش و اين عهد مرا روزى كه تو را ديدار مىكنم به من ارزانى فرماى . سپس به نيازهاى خود وصيت كند .\r\n( 1 ) اين وصيت ، همان است كه در آيهء 91 سورهء نوزدهم ( مريم ) آمده و فرموده است : « مالك نمىباشند شفاعت را ، مگر كسى كه بگيرد از نزد خداى بخشنده عهد و پيمانى را . » و اين عهد و پيمان ميت است و وصيت بر هر مسلمانى حق است و لازم است كه اين را حفظ و به اين عمل كند .\r\n( 2 ) امير المؤمنين على ( ع ) مىگويد : اين گونه وصيت كردن را پيامبر ( ص ) به من آموختند و فرمودند : جبريل ( ع ) به من آموزش داد . « 1 »\r\n( 3 ) يكى از اين دو بزرگوار ( پيامبر يا على ) گفته‌اند كه خداوند فرموده است : اى آدمى زاده ! سه نعمت به تو ارزانى داشتم ، نخست آنكه ، چندان از معايب تو چشم پوشى كردم كه اگر افراد خانواده‌ات آن عيبها را مىدانستند ، تو را به خاك نمىسپردند ، و بر تو مال بخشيدم ، آنگاه از تو چيزى به وام خواستم و خيرى پيش نفرستادى ، و براى تو در هنگام مرگ در مورد يك سوم مالت اختيار قرار دادم ، باز هم خيرى انجام ندادى و پيش نفرستادى . « 2 »\r\n( 4 ) پيامبر ( ص ) ضمن وصيت خود به على ( ع ) چنين فرمودند :\r\nاى على ! تو را در بارهء خودت به خصالى سفارش مىكنم كه بايد آن را حفظ و عمل كنى ( و سپس فرمودند : خدايا ! خود او را يارى فرماى ) ، نخست راستى است و هرگز نبايد از دهانت دروغى بيرون آيد . دوم پارسايى و هرگز به خيانت گستاخى مكن . سوم بيم از خداوند متعال آنچنان كه گويى او را مىبينى . چهارم بسيار گريستن براى خدا كه در قبال هر قطره اشك براى تو هزار خانه در بهشت ساخته مىشود .\r\nپنجم آنكه ، مال و جان خود را فداى دين خويش كنى . ششم آنكه سنت مرا در نماز و روزه و صدقات من عمل كنى ، يعنى پنجاه و يك ركعت در شبانروز نماز بگزارى ( واجب و نافله ) و از هر ماه سه روز ، روزه بگيرى ، پنجشنبهء اول و آخر هر ماه و چهارشنبهء وسط آن را ، اما در مورد صدقه دادن بايد چندان كوشش كنى كه با خود بگويى\r\n\r\n\r\n","description":"","footnote":"\r\n( 1 ) . با ذكر اسناد از فروع كافى و تهذيب و استبصار در وسائل الشيعه ، ج 6 ، ص 359 ، آمده است . م .\r\n( 2 ) . خصال ، ج 1 ، ص 67 . م .\r\n","page_name":" 759 ","page_number":759},
  {"content":"\r\n\r\nگويا اسراف كردم و حال آنكه اسراف نكرده‌اى . آنگاه سه بار فرمودند : بر تو باد به خواندن نماز شب و سه بار فرمودند : بر تو باد به خواندن نماز ظهر و بر تو باد كه در همه حال قرآن تلاوت كنى ، و در نمازهايت دستهايت را مقابل چهره‌ات بلند كن و قنوت بخوان ، و بر تو باد كه به هنگام هر وضو گرفتن ، مسواك بزنى و بر تو باد مواظبت به انجام اخلاق پسنديده و دورى كردن از اخلاق نكوهيده و اگر چنين نكردى ، كسى جز خويشتن را سرزنش مكنى . « 1 »\r\n( 1 )\r\n\r\nمجلس نودم در بيان علائم قيامت\r\n( 2 ) خداوند متعال در آيهء نخست سورهء شانزدهم ( نحل ) فرموده است : « فرمان خدا فرا خواهد رسيد ، به آن شتاب مكنيد . »\r\n( 3 ) و در آيهء نخست سورهء بيست و يكم ( انبياء ) فرموده است : « نزديك شد براى مردم حساب ايشان و ايشان در بىخبرى ، اعراض‌كنندگانند . » و در آيهء 97 همين سوره فرموده است : « و نزديك شود وعدهء درست » .\r\n( 4 ) و خداوند متعال در آيهء نخست سورهء پنجاه و چهارم ( قمر ) فرموده است :\r\n« نزديك شد قيامت و ماه شكافته شد » .\r\n( 5 ) مردى روايت مىكند و مىگويد : در مدينه ، كنار ديوار خانهء رسول خدا نشسته بوديم و پيامبر ( ص ) در حجره‌يى بودند . به ما نگريستند و فرمودند : چه مىكنيد ؟\r\nگفتيم : سخن مىگفتيم . پرسيدند : در بارهء چه چيزى ؟ گفتيم : در بارهء قيامت . فرمودند : شما قيامت را نخواهيد ديد تا آنكه پيش از آن ده چيز را ببينيد ، برآمدن خورشيد از باختر ، دجال ، دابة الارض ، و سه مرحله از فرو شدن زمين ، يكى در خاور ، ديگرى در باختر و سومى در جزيرة العرب ، و ظهور عيسى ( ع ) و خروج يأجوج و مأجوج .\r\nوانگهى در آخر الزمان آتشى در يمن از ژرفاى زمين بيرون مىآيد كه هيچ چيز را باقى نمىگذارد و همگان را به سوى محشر پيش مىراند . هر چه از پيش آن بگريزند ، همچنان براى آنان پا برجاست و آنان را به سوى محشر مىراند . « 2 »\r\n( 6 ) امام باقر ( ع ) فرموده است : زلزله‌هاى پياپى و گرفتن دو بار خورشيد ( يا گرفتن\r\n\r\n\r\n","description":"","footnote":"\r\n( 1 ) . به نقل از روضهء كافى ، در بحار الانوار ، ج 77 ، ص 68 ، آمده است . م .\r\n( 2 ) . در بحار الانوار ، ج 6 ، ص 304 ، به نقل از خصال صدوق آمده است . م .\r\n","page_name":" 760 ","page_number":760},
  {"content":"\r\n\r\nماه و خورشيد ) و طوفانهاى وحشت آور ، از نشانه‌هاى قيامت است و هر گاه چنين مىبينيد از برپايى قيامت ياد كنيد و به مساجد خود پناه بريد . « 1 »\r\n( 1 ) پيامبر ( ص ) فرموده‌اند : در آخر الزمان ، گروهى پارسايان نادان و قرآن قرآن‌خوانان تبهكار خواهند بود . « 2 »\r\n( 2 ) و همان حضرت فرموده‌اند : هر گاه امت من پانزده خصلت را انجام دهند ، بلا بر ايشان نازل مىشود . پرسيده شد : آن خصال چيست ؟ فرمودند : هر گاه في را مايهء دولت و ثروت بگيرند ، و تصرف امانت را غنيمت شمرند ، و زكات و صدقات را در غير مورد مصرف كنند ، و مرد از همسرش پيروى و فرمانبردارى و از مادرش سرپيچى كند ، و با دوستش نيكى و با پدرش ستم كند ، و باده‌گسارى و پوشيدن پارچه‌هاى ابريشم و ديبا براى مردان و به كار بردن آلات و ابزار لهو و لعب ، و استفاده از كنيزكان آوازه خوان ، و اينكه كسى را از بيم شر و بدى احترام نهند ، و پيشواى قوم پست‌ترين ايشان باشد ، و آيندگان اين امت پيشينيان اين امت را لعنت كنند ، در عين حال در مساجد هياهو كنند ، در اين هنگام سه چيز را توقع داشته باشند ، طوفانهاى سرخ و فرو شدن زمين و دگرگون شدن . « 3 »\r\n( 3 ) و پيامبر ( ص ) فرموده‌اند : زمانى بر اين مردم فرا مىرسد كه آدمى مخير ميان ناتوانى يا تكبر و سركشى مىشود . هر كس آن زمان را درك كند ، بايد ناتوانى را بر سركشى و غرور برگزيند .\r\n( 4 ) و نيز فرموده‌اند : روزگارى بر مردم مىآيد كه در آن دانشمندان همچون دزدان كشته مىشوند . اى كاش در آن زمان ، دانشمندان خود را به نادانى بزنند .\r\n( 5 ) و همان حضرت فرموده‌اند : از نشانه‌ها و شرطهاى قيامت اين است كه علم از ميان مىرود و نادانى آشكار مىشود . باده‌گسارى و زن بارگى رواج پيدا مىكند و شمار مردان كاسته و شمار زنان افزون مىشود ، آنچنان كه براى پنجاه زن يك مرد خواهد بود .\r\n( 6 ) ابو سعيد خدرى نقل مىكند كه پيامبر ( ص ) فرموده‌اند : مهدى ( ع ) ميان امت من ظهور خواهد كرد . اگر مدت حكومتش كوتاه باشد ، هفت سال و گر نه هشت يا\r\n\r\n\r\n","description":"","footnote":"\r\n( 1 ) . در امالى صدوق ، ص 465 ، چاپ آقاى كمره‌يى ، آمده است . م .\r\n( 2 ) . نظير اين روايت از قول انس در محجة البيضاء ، ص 125 ، ج 1 ، آمده است . م .\r\n( 3 ) . به نقل از امالى ابن الشيخ ، در بحار الانوار ، ص 311 ، ج 6 ، آمده است . م .\r\n","page_name":" 761 ","page_number":761},
  {"content":"\r\n\r\nنه سال است و امت من به روزگار او به نعمتى مىرسند كه چنان نعمتى را نديده‌اند .\r\nنكوكار و بدكار ايشان بهره‌مند مىشوند . آسمان بر ايشان فراوان باران مىبارد و زمين چيزى از گياه خود را باز نمىدارد و اموال ، بسيار فراوان خواهد بود . به حضور او مىآيند و مال طلب مىكنند و فراوان بخشيده مىشود . « 1 »\r\n( 1 ) روايت درست در مورد مدت حكومت حضرت مهدى ( ع ) همان است كه در فصل امامت ايشان آورديم .\r\n( 2 ) پيامبر ( ص ) فرموده‌اند : هر گاه پنج خصلت ميان شما آشكار شود ، پنج بلا بر شما مىرسد . هر گاه زناكارى ميان شما آشكار شود ، زلزله‌هاى سخت خواهد بود و هر گاه رباخوارى آشكار شود ، به زمين فرو شدن خواهد بود و هر گاه زكات پرداخت نشود ، چهار پايان نابود مىشود و چون سلطان ستم ورزد ، باران باز مىايستد و هر گاه ذمه و تعهد تحقير شود ، مشركان بر مسلمانان پيروز مىشوند .\r\n( 3 ) شاعر سروده است :\r\n« مردم همگان بر روزگار خرده مىگيرند و حال آنكه روزگار ما را ، عيبى جز ما نيست . روزگار خود را معيوب مىشمريم و حال آنكه عيب در ماست و اگر روزگار زبان بگشايد ، ما را هجو خواهد كرد . براى فريب جامه‌هاى پشم و موى بز مىپوشيم . واى بر شخص غريب هنگامى كه پيش ما بيايد . گرگ گوشت گرگ را نمىخورد و حال آنكه برخى از ما برخى ديگر را آشكارا مىخورند . » « 2 »\r\n( 4 ) ديگرى چنين سروده است :\r\n« مىبينيم بر بارها و زين‌ها ، زيورهايى افكنده‌اند كه محفوظ بماند و حال آنكه آبروهايى ريخته مىشود و محفوظ نمىماند . مىگويند روزگار تباه است و حال آنكه خود تباهند و روزگار تباه نيست . » « 3 »\r\n( 5 ) و سروده شده است :\r\n\r\n\r\n","description":"","footnote":"\r\n( 1 ) . در باب الفتن صحيح ابن ماجه و مستدرك حاكم ، ص 558 ، ج 4 ، آمده است و به فضائل الخمسه من الصحاح السته ، ص 335 ، ج 3 ، مراجعه فرماييد . م .\r\n( 2 ) . اين ابيات در امالى صدوق ، ص 178 ، به روايت ريان بن صلت از قول حضرت رضا به جناب عبد المطلب نسبت داده شده است . همچنين در عيون اخبار الرضا ، ص 177 ، ج 2 ، نيز همين گونه است و از همين منبع در بحار الانوار ، ص 111 ، ج 49 ، هم نقل شده است . م .\r\n( 3 ) . در برخى از نسخه‌ها به جاى كلمهء « رحال » ، كلمهء « رجال » است ، يعنى مردان . م .\r\n","page_name":" 762 ","page_number":762},
  {"content":"\r\n\r\n« به آن كس كه دگرگونى روزگار را نكوهش مىكند بگو : به روزگار ستم مىكنى . آدمى را نكوهش كن . صفاى روزگار تيره نشده است . ستيزه مىكنى ، كدورت در خود ماست . »\r\n( 1 )\r\n\r\nمجلس نود و يكم در مرگ و روح\r\n( 2 ) خداوند متعال در آيهء 140 سورهء سوم ( آل عمران ) فرموده است :\r\n« هيچ نفسى نمىميرد مگر به فرمان خداوند ، اجلى ثبت شده در قضاى خداوند . »\r\n( 3 ) و در آيهء 185 همان سوره فرموده است : « هر نفسى چشندهء مرگ است . »\r\n( 4 ) و در بخشى از آيهء دوم سورهء ششم ( انعام ) فرموده است : « پس فرمان مرگ را چيره فرمود ، اجلى كه نزد او معين و معلوم است . »\r\n( 5 ) و در آيهء 33 سورهء هفتم ( اعراف ) فرموده است : « براى هر امت اجلى است كه چون فرا رسد لحظه‌يى مقدم و مؤخر نمىتوانند كرد » .\r\n( 6 ) در بخشى از آيهء 61 سورهء شانزدهم ( نحل ) فرموده است : « و ليكن از راه لطف تأخير مىاندازد تا وقتى معين و چون اجل ايشان فرا رسد ، ديگر يك لحظه مؤخر و مقدم نخواهد شد . »\r\n( 7 ) و خداوند متعال در آيهء 43 سورهء بيست و سوم ( مؤمنون ) فرموده است : « هيچ قومى را اجل مقدم و مؤخر نمىشود . »\r\n( 8 ) و در بخشى از آخرين آيهء سورهء بيست و هشتم ( قصص ) فرموده است : « هر چيزى جز ذات پاك خداوند نابود است . »\r\n( 9 ) و در بخشى از آيهء 11 سورهء سى و پنجم ( فاطر ) فرموده است : « و هيچ كس عمرى طولانى نكند يا از عمرش كاسته نشود ، مگر آنكه در كتاب ثبت است و همانا اين بر خداوند آسان است . »\r\n( 10 ) و در بخشى از آيهء 30 سوره سى و نهم ( زمر ) فرموده است : « شخص تو و همهء ايشان خواهيد مرد » .\r\n( 11 ) و در آيهء 4 سورهء هفتاد و يكم ( نوح ) فرموده است : « تا به لطف از گناهان شما درگذرد و اجل شما را تا وقت معين به تأخير افكند كه اجل الهى چون فرا رسد ،\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nاگر بدانيد ديگر هيچ به تأخير نخواهد افتاد . »\r\n( 1 ) پيامبر ( ص ) فرموده‌اند : آدمى زاده دو چيز را ناخوش مىدارد . نخست مرگ را و حال آنكه مرگ براى مؤمن مايهء آسودگى از آزمايش است ، و دوم اندكى مال را و حال آنكه اندكى مال موجب اندكى حساب است . « 1 »\r\n( 2 ) امام صادق فرموده است ، خداوند عز و جل مىفرمايد : بر بندگان خويش سه نعمت ارزانى داشته‌ام . نخست آنكه پس از گرفتن روح ، بوى بد را بر ايشان چيره ساختم و اگر چنين نمىبود هيچ دوستى جنازهء دوست خويش را به خاك نمىسپرد .\r\nدو ديگر آنكه آرامش را پس از مصيبت بر ايشان چيره ساختم و اگر چنين نمىبود ، هيچ كس زندگى خود را روبراه نمىساخت . سوم اين حشره‌يى كه بر گندم و جو چيره كردم و اگر چنين نبود ، پادشاهان گندم و جو را همچون سيم و زر اندوخته مىكردند .\r\n( 3 ) سلمان كه خداى از او خشنود باد مىگفته است : از شش چيز شگفت مىكنم . سه چيز از شگفتى به خنده‌ام وامىدارد و سه چيز به گريه . آن سه چيز كه به گريه‌ام وامىدارد ، دورى ياران محبوب يعنى محمد ( ص ) و گروه اوست و هول مطلع ( بيم مرگ و رستاخيز ) و ايستادن برابر خداى عز و جل است و آن سه چيز كه به خنده‌ام وامىدارد ، جستجوگر دنياست كه مرگ به جستجوى اوست و غافل و بىخبرى كه از او غفلت نمىشود و آن كس كه دهان خود را به خنده مىگشايد و نمىداند آيا خداى از او خشنود است يا خشمگين . « 2 »\r\n( 4 ) امام صادق ( ع ) فرموده است : چون مؤمن بميرد و چهل تن از مؤمنان بر جنازهء او جمع شوند و بگويند پروردگارا ما از او چيزى جز نيكى نمىدانيم و تو از ما به او داناترى ، خداوند تبارك و تعالى مىفرمايد : من گواهى شما را پذيرفتم و آنچه را از او مىدانم كه شما نمىدانيد ، بخشيدم . « 3 »\r\n( 5 ) قيس بن عاصم « 4 » مىگويد : همراه گروهى از بنى تميم به حضور پيامبر رسيدم\r\n\r\n\r\n","description":"","footnote":"\r\n( 1 ) . در خصال ، چاپ آقاى كمره‌يى ، ص 106 ، ج 1 ، آمده است . م .\r\n( 2 ) . در محاسن برقى ، ص 116 ، و خصال صدوق ، ص 290 ، ج 1 ، و بحار الانوار ، ص 387 ، ج 70 آمده است . م .\r\n( 3 ) . در خصال صدوق ، ص 316 ، ج 2 ، چاپ آقاى كمره‌يى ، آمده است . م .\r\n( 4 ) . قيس بن عاصم : در سال نهم هجرت ، همراه نمايندگان بنى تميم به حضور پيامبر ( ص ) رسيد و مسلمان شد . براى اطلاع بيشتر از شعر و ادب او به استيعاب ابن عبد البر ، ص 232 ، ج 3 ، در حاشيهء اصابهء ابن حزم ، مراجعه فرماييد . م .\r\n","page_name":" 764 ","page_number":764},
  {"content":"\r\n\r\nو صلصال بن دلهمس هم در محضر ايشان بود . گفتم : اى رسول خدا ! ما را موعظه‌يى فرماى كه از آن بهره‌مند شويم كه ما مردمى صحرا نشينيم . فرمودند : اى قيس ! توجه داشته باش كه همراه عزت زبونى و همراه زندگى مرگ و همراه دنيا آخرت است و براى هر چيز حساب‌كننده‌يى است و خداوند بر همه چيز مراقب است و هر زندگى را مدت معينى است و ترا چاره از قرينى نيست كه همراه تو دفن مىشود و در حالى كه تو مرده‌اى او زنده خواهد بود . اگر آن همنشين تو گرامى باشد ، تو را گرامى خواهد داشت و اگر فرو مايه باشد ، تو را رها خواهد كرد و سرانجام هم او با تو و تو با او محشور مىشويد و از تو فقط در بارهء او مىپرسند ، و آن را نيكو و شايسته قرار بده كه اگر شايسته باشد به او انس خواهى گرفت و اگر ناشايسته باشد ، از او به وحشت مىافتى و آن عبارت از كردار تو است .\r\n( 1 ) گفتم : اى رسول خدا ! دوست مىداريم كه اين سخنان در چند بيت شعر گنجانيده شود تا به اعرابى كه اطراف ما هستند ، افتخار كنيم و آن را براى خويش اندوخته قرار دهيم . پيامبر به كسى فرمودند حسان بن ثابت را پيش ايشان بياورد .\r\nمن شروع به انديشه كردم تا شعرى مناسب بسرايم و پيش از آنكه حسان بيايد ، كلمات فراهم آمد و گفتم : اى رسول خدا ! ابياتى به ذهنم رسيد كه خيال مىكنم با آنچه مىخواهيد هماهنگ است و چنين سرودم : ( 2 ) « از كردار خود همنشينى بگزين كه همنشين آدمى در گور همان چيزى است كه انجام مىدهد ، و ناچار پس از مرگ بايد همان را ساز و برگ خود بشمارى ، براى روزى كه به آدمى ندا داده مىشود و روى مىآورد . بنا بر اين اگر به چيزى سرگرم مىشوى و اشتغال مىيابى به جز به آنچه خداوند به آن خشنود است ، سرگرم مباش . آدمى هرگز پس از مرگ و پيش از آن ، با چيزى جز كردار خويش قرين و مصاحب نيست . همانا كه آدمى ميهمان اهل خود است ، اندكى ميان ايشان اقامت و سپس كوچ مىكند . » « 1 »\r\n( 3 ) پيامبر ( ص ) فرموده‌اند : زيرك‌ترين مردم آن كسى است كه از همه بيشتر به ياد مرگ است و بهترين كسى كه بايد به او رشگ برد و غبطه خورد ، كسى است كه\r\n\r\n\r\n","description":"","footnote":"\r\n( 1 ) . صلصال بن الدلهمس هم از اصحاب پيامبر ( ص ) است . رك . به : اسد الغابة ، ابن اثير ، ص 28 ، ج 3 ، و براى اطلاع از برخى كلمات قصار و نمونهء شعر قيس به عقد الفريد ، مجلدات 2 ، 3 و 6 ، و فهرست آن مراجعه فرماييد . م .\r\n","page_name":" 765 ","page_number":765},
  {"content":"\r\n\r\nزير خاك در امان از عقاب آرميده و اميدوار به وصول پاداش است . « 1 »\r\n( 1 ) امام صادق فرموده است : پس از مرگ براى آدمى پاداشى از اين جهان جز در سه مورد نخواهد رسيد ، يكى صدقه‌يى كه در زندگى خود آن را مقرر و جارى ساخته و پس از مرگ او همچنان جارى باشد ، ديگر آيين و روش پسنديده‌يى كه آن را معمول داشته و پس از مرگش به آن عمل شود ، سوم فرزند نيكوكارى كه براى او پس از مرگش آمرزش خواهى كند . « 2 »\r\n( 2 ) امام صادق فرموده است : امير المؤمنين على ( ع ) در بصره خطبه‌يى ايراد فرمود و پس از ستايش و نيايش خداوند و درود بر پيامبر ( ص ) و خاندان چنين بيان داشت :\r\n« دنيا هر چند دراز باشد كوتاه است و در گذشته از آن براى مقيم در آن مايهء عبرت ، و مرده براى زنده پند و موعظه است . براى ديروزى كه گذشت بازگشتى نيست و براى آدمى از فردا اطمينانى نيست . نخستين براى ميانه راهبر و ميانه براى آخرى رهبر است و همگان از همه جدا و در عين حال هر يك به ديگرى پيوسته مىشوند و مرگ بر همگان چيره است و روز بيمناك ( رستاخيز ) براى همه نزديك است و آن روزى است كه در آن مال و پسران سود نمىبخشند ، مگر آن كس كه با دل سليم به پيشگاه خداى آيد . سپس فرمود : اى گروه شيعيان من ! شكيبايى و پايدارى كنيد بر كارى كه از پاداش آن بىنياز نيستيد و از كارى كه شما را بر عقاب آن يارا و توانى نيست خوددارى كنيد . ما صبر و شكيبايى بر فرمانبردارى از خدا را آسان‌تر از صبر و تحمل عذاب خداى عز و جل يافته‌ايم . بدانيد كه شما در مدت زندگى محدود و نفسهاى شمرده شده و آرزوى دراز قرار گرفته‌ايد و ناچار اين مدت به پايان و شمارهء نفسها به آخر مىرسد و آرزو درنورديده مىشود . سپس از چشمهايش اشك سرازير شد و اين آيه را تلاوت فرمود : « همانا بر شما گماشتگان و نويسندگان گرامى بر گماشته شده‌اند كه آنچه را انجام مىدهيد مىدانند . « 3 » »\r\n( 3 ) و امير المؤمنين ( ع ) همچنين فرموده است : چه بسيار بىخبرى كه جامه‌يى\r\n\r\n\r\n","description":"","footnote":"\r\n( 1 ) . در امالى صدوق ، صفحات 14 و 35 ، چاپ آقاى كمره‌يى ، آمده است و شمارهء 1 در بحار الانوار ، ص 130 ، ج 6 هم آمده است . م .\r\n( 2 ) . در امالى صدوق ، صفحات 14 و 35 ، چاپ آقاى كمره‌يى ، آمده است و شمارهء 1 در بحار الانوار ، ص 130 ، ج 6 هم آمده است . م .\r\n( 3 ) . اين گفتار امير المؤمنين على ( ع ) در امالى صدوق ، صفحات 35 و 68 ، و به نقل از آن در بحار الانوار ، ج 77 ، صفحات 382 و 384 ، آمده است . م .\r\n","page_name":" 766 ","page_number":766},
  {"content":"\r\n\r\nمىبافد تا بپوشد و همان كفنش مىشود و خانه‌يى مىسازد كه در آن سكونت كند و همان خانه گور او مىشود . به همان حضرت گفته شد : آماده شدن براى مرگ چيست ؟\r\nفرمود : انجام دادن امور واجب و پرهيز كردن از امور ناروا و سرگرم بودن به خوىهاى پسنديده و در آن صورت است كه شخص اهميت نمىدهد مرگ بر او درآيد ، يا او خود را به كام مرگ دراندازد . « 1 »\r\n( 1 ) همان حضرت فرموده است : چون خداى تبارك و تعالى خواست جان ابراهيم ( ع ) را بازستاند ، فرشتهء مرگ را پيش او فرستاد . او به ابراهيم ( ع ) سلام داد و ابراهيم پاسخش را داد و فرمود : آيا به كارى آمده‌اى يا براى قبض روح ؟ گفت :\r\nدعوت خدا را بپذير . ابراهيم ( ع ) گفت : آيا ديده‌اى كه دوستى ، دوست خويش را بميراند ؟ فرشتهء مرگ برگشت و در پيشگاه خداى عز و جل ايستاد و گفت : پروردگارا ! خود سخن ابراهيم ( ع ) را شنيدى . خداى فرمود : پيش او برگرد و بگو آيا ديده‌اى كه حبيبى ديدار حبيب را ناخوش دارد ؟ همانا كه دوست ، دوستدار ديدار دوست خويش است . « 2 »\r\n( 2 ) امام صادق ( ع ) فرموده است : هر كس جنازهء مؤمنى را تشييع كند و تا هنگامى كه او را دفن مىكنند همراهى كند ، خداى عز و جل هفتاد هزار فرشته را وامىدارد كه جنازهء او را تشييع و تا هنگامى كه از گور براى حشر بيرون مىآيد ، براى او آمرزش خواهى كنند . « 3 »\r\n( 3 ) و روايت است كه جبريل ( ع ) به حضور پيامبر ( ص ) آمد و گفت : اى محمد ! بر فرض هر چه بخواهى زندگى كنى ، سرانجام مرده خواهى بود و هر كه را مىخواهى دوست بدار كه سرانجام از او جداشونده‌اى و هر چه مىخواهى عمل كن كه به هر حال مكافات آن را مىيابى و بدان كه شرف مرد ، شب‌زنده‌دارى او به نماز شب خواندن است و عزت او در بىنيازيش از مردم است . « 4 »\r\n\r\n\r\n","description":"","footnote":"\r\n( 1 ) . همان منابع ، همان صفحات .\r\n( 2 ) . به نقل از علل الشرائع صدوق ، ص 64 در بحار الانوار ، ص 78 ، ج 12 ، آمده است . م .\r\n( 3 ) . در امالى صدوق ، صفحات 217 و 234 ، چاپ آقاى ميرزا باقر كمره‌يى ، آمده است . م .\r\n( 4 ) . در امالى صدوق ، صفحات 217 و 234 ، چاپ آقاى ميرزا باقر كمره‌يى ، آمده است . م .\r\n","page_name":" 767 ","page_number":767},
  {"content":"\r\n\r\n( 1 ) به امام صادق ( ع ) گفته شد : ما را پندى بده ! فرمود : كار خويش بساز و توشه‌يى در خور سفر دراز خويش فراهم آور و خود وصى خويش باش و بر ديگرى اطمينان مكن كه آنچه براى تو سزاوار و شايسته باشد ، براى تو بفرستد . « 1 »\r\n( 2 ) امير المؤمنين در خطبهء بلندى چنين ايراد فرموده است : اى مردم ! هر كس كه روى زمين گام برمىدارد ، سرانجام به درون آن مىرود و شب و روز در ويران كردن عمرها شتابان است و هر كس را كه رمقى است ، روزى و قوتى است و هر دانه و حبه‌يى را خورنده‌يى است . و همانا كه تو روزى و قوت مرگى ، و هر كس روزگار را شناخته باشد از آماده شدن براى مرگ غفلت نمىورزد . از مرگ ، هيچ توانگرى به مال خويش و هيچ تنگدستى به فقر خويش رهايى نمىيابد .\r\n( 3 ) پيامبر ( ص ) فرموده‌اند : چون آدمى كفن خويش را آماده سازد ، هر گاه به آن بنگرد ، پاداش و اجرى خواهد داشت . « 2 »\r\n( 4 ) امام صادق ( ع ) مردى را ديدند كه در مرگ پسر خويش بىتابى مىكرد .\r\nفرمودند : اى فلان ! آيا براى مصيبت كوچكتر بىتابى و از مصيبت بزرگتر غفلت مىكنى ؟ اگر تو هم آماده براى مرگ و آنچه بر سر فرزندت آمد بشوى ، به اين شدت بىتابى نمىكنى . مصيبت تو در آماده نبودن براى مرگ بزرگتر ، از سوگ تو در بارهء پسرت مىباشد . « 3 »\r\n( 5 ) همان حضرت فرموده‌اند : به روزگاران گذشته گروهى پيش پيامبر خود آمدند و گفتند از خداى خود بخواه تا مرگ را از ميان ما بردارد . دعا كرد و خداوند مرگ را از آنان برداشت . شمار آنان چنان بسيار شد كه خانه‌ها براى آنان تنگ گرديد و مرد چون صبح مىشد ، نيازمند بود كه به پدر و مادر و پدر بزرگ و مادر بزرگ خود روزى و خوراك برساند و به آنان رسيدگى كند و بدين گونه از ترتيب زندگى باز ماندند و به حضور پيامبرشان باز آمدند و گفتند از خداوند بخواه تا مرگ و اجل ما را كه براى ما بود ، برگرداند و او از خداى مسألت كرد و خداوند مرگ و اجل را بر ايشان برگرداند . « 4 »\r\n\r\n\r\n","description":"","footnote":"\r\n( 1 ) . به نقل از سرائر در بحار الانوار ، ج 78 ، ص 270 ، آمده است . م .\r\n( 2 ) . در امالى ص 328 ، چاپ آقاى كمره‌يى ، آمده است . م .\r\n( 3 ) . در امالى صدوق ، صفحات 305 و 358 ، و روايت چهارم در بحار الانوار ، ج 6 ، ص 116 ، هم آمده است . م .\r\n( 4 ) . در امالى صدوق ، صفحات 305 و 358 ، و روايت چهارم در بحار الانوار ، ج 6 ، ص 116 ، هم آمده است . م .\r\n","page_name":" 768 ","page_number":768},
  {"content":"\r\n\r\n( 1 ) امام باقر فرموده‌اند : هر مؤمنى كه جسد مؤمنى را غسل دهد و چون آن را از اين پهلو به آن پهلو بگرداند ، بگويد : پروردگارا ! اين بدن بندهء مؤمن تو است كه روحش را از آن بيرون كشيده و ميان آن و بدنش جدايى افكنده‌اى و عفو و بخشش و عفو و بخشش ، خداوند گناهان يك سال او - غير از گناهان كبيره‌اش - را مىآمرزد . « 1 »\r\n( 2 ) و امام صادق ( ع ) فرموده است : هر كس جسد مؤمن مرده‌يى را بشويد و در آن رعايت امانت كند ، گناهش آمرزيده مىشود . پرسيده شد : رعايت امانت را چگونه انجام دهد ؟ گفتند : آنچه را مىبيند ، خبر ندهد . « 2 »\r\n( 3 ) روايت شده است كه از امام حسين ( ع ) پرسيده شد : اى پسر رسول خدا ! شب را چگونه به صبح آورده‌اى ( حال تو چگونه است ) ؟ فرمودند : صبح كرده‌ام در حالى كه پروردگارم بر فراز سرم و دوزخ پيش رويم و مرگ در جستجوى من است و پس دادن حساب مرا در برگرفته است و من گروگان كردار خويشم . آنچه را دوست مىدارم نمىيابم و آنچه را خوش ندارم نمىتوانم از خود برانم و كارها به دست كس ديگرى است كه اگر خواهد شكنجه‌ام مىكند و اگر خواهد مىبخشدم . پس كدام فقيرى از من فقيرتر است ؟ « 3 » ( 4 ) و روايت شده است كه امام صادق ( ع ) از كنار قومى كه از ايشان كسى مرده بود ، عبور فرمود و ايستاد و آنان را تسليت داد و فرمود : اى قوم ! اين مرگ ، نه آغازش با شما بوده و نه به شما پايان مىپذيرد . آيا اين مردهء شما تاكنون مسافرتى نكرده بود ؟ گفتند : چرا . فرمود : اين را هم يكى از سفرهايش فرض كنيد . اگر او پيش شما برگشت كه برگشته است و گر نه شما پيش او خواهيد رفت .\r\n( 5 ) و روايت است كه مردى به حضور پيامبر آمد و گفت : به حضورت آمده‌ام تا از غرايب علم به من بياموزى . پيامبر فرمودند : نسبت به سرمايهء دانش و علم چه كرده‌اى ؟ گفت : سرمايهء دانش چيست ؟ فرمودند : آيا خداى تبارك و تعالى را شناخته‌اى ؟ گفت : آرى . فرمودند : در آن مورد چه كرده‌اى ؟ گفت : هر چه خداى عز و جل مىخواهد . فرمودند : برو و اين كار را محكم كن ، سپس برگرد تا غرايب علم را به تو بياموزم .\r\n( 6 ) امير المؤمنين در خطبه‌يى چنين فرموده است : سرانجام و عاقبت پيش روى\r\n\r\n\r\n","description":"","footnote":"\r\n( 1 ) . ثواب الاعمال صدوق ، ص 232 . م .\r\n( 2 ) . ثواب الاعمال صدوق ، ص 232 . م .\r\n( 3 ) . در امالى صدوق ، ص 609 ، چاپ آقاى كمره‌يى آمده است . م .\r\n","page_name":" 769 ","page_number":769},
  {"content":"\r\n\r\nشماست و قيامت و مرگ از پى شماست كه شما را سوق مىدهد و مىراند . سبك بار شويد و به آنان ملحق گرديد و همانا پيشينيان شما منتظر آيندگان شمايند . « 1 »\r\n( 1 ) در خطبه ديگرى فرموده است : كسى كه از مرگ بترسد ، از مرگ رهايى نمىيابد و هر كس هم پايدارى و بقاء را دوست بدارد به او عطاء نمىشود و هر كس دنبال آرزوى خود بشتابد و لگام آن را رها كند ، مرگ او را مىلغزاند و چون تو از يك سو و مرگ از سوى ديگر به سوى يك ديگر حركت كنيد ، چه زود به يك ديگر مىرسيد . از گناه دورى كنيد ، دورى . به خدا سوگند آدمى چنان گناهان را از نظر پوشيده داشته كه گويى آمرزيده شده است . « 2 » و امام ( ع ) در پى جنازه‌يى حركت مىكرد .\r\nصداى خندهء مردى را شنيد . فرمود : گويى در دنيا مرگ براى غير ما نوشته شده است و گويا حق بر غير ما واجب شده است و گويا مردگانى را كه مىبينيم مسافرانى مىپنداريم كه به زودى پيش ما برمىگردند . آنان را در گورهايشان مىنهيم و ميراث آنان را مىخوريم و هر زن و مرد مرده را فراموش كرده و به آفتها گرفتارشده‌ايم .\r\nو شگفت مىكنم از كسى كه مرگ را فراموش كرده است و حال آنكه مرگ را مىبيند و هر كس مرگ را بسيار ياد كند ، از جهان به اندك خشنود مىشود . « 3 »\r\n( 2 ) امام صادق ( ع ) فرموده است ، در تورات چنين نبشته شده است : به شما مهر ورزيديم ، توجه نكرديد . شما را خواستيم بر سر شوق بياوريم ، به شوق نيامديد . به كسانى كه ديگران را مىكشند اعلام مىكنم كه خداوند را شمشيرى است كه هيچ گاه ديده بر هم نمىنهد و آن دوزخ است . اى چهل سالگان ! براى بررسى حساب آماده شويد . اى پنجاه سالگان ! كاشته و زراعتى هستيد كه هنگام درو كردنش فرا رسيده است . اى شصت سالگان ! بنگريد چه پيش فرستاده‌ايد و چه به جا گذاشته‌ايد . اى هفتاد سالگان ! خويش را در شمار مردگان بشمريد . اى هشتاد سالگان ! حسنات شما براى شما نوشته مىشود و خطاهاى شما نوشته نمىشود . اى نود سالگان ! شما اسيران خدا در زمين خداييد . امام صادق در اين هنگام فرمودند : در مورد مرد كريمى كه اسيرى داشته باشد ، چه گفته مىشود ؟ راوى مىگويد : گفتم به او خوراك و آشاميدنى مىدهد و نسبت به او نكوكارى مىكند . فرمودند : خيال مىكنى خداوند\r\n\r\n\r\n","description":"","footnote":"\r\n( 1 ) . نهج البلاغه ، چاپ مرحوم فيض الاسلام . ص 71 ، م .\r\n( 2 ) . نهج البلاغه ، چاپ مرحوم فيض الاسلام . صفحات 71 و 1085 و 1089 ، م .\r\n( 3 ) . نهج البلاغه ، همان چاپ ، ص 1133 . م .\r\n","page_name":" 770 ","page_number":770},
  {"content":"\r\n\r\nبا اسير خود چگونه رفتار مىكند ؟ « 1 » ( 1 ) پيامبر ( ص ) فرموده‌اند : چون خداوند آدم را آفريد ، زمين شكايت كرد كه چرا خاك و گل آدمى را از آن برداشتند و خداوند وعده داد كه آن را به زمين برگرداند و هيچ كس نيست مگر آنكه در همان زمينى دفن مىشود كه خاكش را از آنجا برگرفته‌اند .\r\n( 2 ) روايت است كه سعد بن ابى وقاص براى عيادت سلمان به حضورش رفت .\r\nسلمان ( رضي الله عنه ) گريست . سعد گفت : اى ابو عبد الله ! چه چيز تو را به گريه واداشته است و حال آنكه پيامبر ( ص ) در حالى كه از تو خشنود بودند رحلت فرمودند و تو كنار حوض به حضور آن حضرت خواهى رسيد ؟ سلمان گفت : من از بيم مرگ بىتابى نمىكنم و براى حرص نسبت به دنيا هم نيست ولى رسول خدا ( ص ) با ما عهد فرموده است كه ساز و برگ ما همچون ساز و برگ و توشهء يك مسافر باشد و حال آنكه اينك در اطراف من اين وسايل موجود است و تمام آن وسايل عبارت بود از فنجانى و ديگچه‌يى و آفتابه‌يى . « 2 »\r\n( 3 ) امير المؤمنين على ( ع ) به هنگام دفن فاطمهء زهرا ( ع ) چنين سروده است :\r\n« براى هر اجتماع دو دوست ، جدايى است و هر جدايى جز مرگ اندك است . همانا از دست دادن من يكى را پس از ديگرى ، دليل آن است كه دوستى ادامه نمىيابد . به زودى از ياد من روى گردان مىشوى و دوستى مرا فراموش مىكنى و پس از من ، دوست براى دوست حديث خواهد گفت . » « 3 »\r\n( 4 ) و سروده شده است :\r\n« با دقت و فرصت عمل كن كه خواهى مرد و اى آدمى ! براى خود انتخاب كن . آنچه كه بوده و گذشته است گويى هرگز نبوده است و آنچه كه خواهد بود ، گويى اتفاق افتاده است . »\r\n\r\n\r\n","description":"","footnote":"\r\n( 1 ) . مرحوم علامهء مجلسى هم از همين كتاب ( روضة الواعظين ) اين موضوع را در بحار الانوار ، ج 6 ، ص 136 ، آورده است . م .\r\n( 2 ) . اين موضوع در كتابهاى اهل سنت هم آمده است . از جمله مراجعه فرماييد به طبقات ابن سعد ، ج 4 ، ص 90 ، چاپ احسان عباس ، بيروت . م .\r\n( 3 ) . در صفحهء 491 ، امالى صدوق ، چاپ آقاى كمره‌يى و به صورت مفصل‌تر در بحار الانوار ، ج 43 ، ص 216 ، و در من الشعر المنسوب الى الام الوصى على بن ابى طالب ، ص 109 ، چاپ عبد العزيز سيد الاهل ، به نقل از زهر الآداب حصرى قيروانى ، آمده است . م .\r\n","page_name":" 771 ","page_number":771},
  {"content":"\r\n\r\n( 1 ) ديگرى سروده است :\r\n« اى كسى كه سرمنزل او زير زمين است ! آيا به دنيا انس مىبندى و حال آنكه غريبى ؟ همهء روزگار چون شبانروزى بيش نيست و مرگ بسيار نزديك و فرو آينده است . تو در روزگار همان گونه كه مىبينى مغلوب گرفتارى از دست دادن مال يا جدا شدن از دوستانى . »\r\n( 2 ) ديگرى سروده است :\r\n« بينديش كه مرگ چگونه اقوام ثمود و عاد و فراعنه را نابود كرد ، و از اين خانهء پوسيدگى بپرس كه چه بسيار پادشاهان را كه بر اسبهاى گزينه سوار مىشدند نابود كرده است و از اين خانهء نيستى بپرس كه چه مقدار پادشاهان گرانقدر خاك و خاكستر شده‌اند . »\r\n( 3 ) ديگرى سروده است : « روزگارى در نعمت به سر بردم و در شادى ، و مورد رشگ بودم . سرانجام گور خانهء من و خاك بسترم شد . »\r\n( 4 )\r\n\r\nفصلى در روح\r\n( 5 ) خداوند متعال در آيهء 154 سورهء دوم ( بقره ) فرموده است : « به كسانى كه در راه خدا كشته مىشوند ، مردگان مگوييد ، بلكه آنان زندگانند ولى شما درك نمى - كنيد . »\r\n( 6 ) و در آيهء 169 سورهء سوم ( آل عمران ) فرموده است : « آنانى را كه در راه خدا كشته مىشوند ، مردگان مپنداريد كه آنان نزد پروردگارشان زندگانند و روزى داده مىشوند و به آنچه خداى از فضل خويش به آنان ارزانى مىدارد شادند ، و به آنانى كه هنوز به آنان نپيوسته‌اند مژده مىدهند كه بيمى بر ايشان نيست و آنان اندوهگين نمىشوند . »\r\nبدان كه روح ، جسمى رقيق و هوايى است كه در مجارى بدن جريان دارد و خداوند متعال از ارواح آنان خبر داده است كه اجساد ايشان در خاك پوسيده شده است و همانا در مرحلهء برزخ ، نعمت و عذاب به ارواح ايشان مىرسد . و آن كه حقيقت انسان است ، زنده است و پيكر و كالبد ، همچون زره و لباسى است كه براى صيانت ارواح است و اين سخن بر مذهب كسانى است كه معتقدند آدمى روح است و در نظر ما آدمى همين جمله معروف است و مىگوييم همانا برخى از اجزاى آدمى لطيف‌تر\r\n\r\n","description":"","footnote":"","page_name":" 772 ","page_number":772},
  {"content":"\r\n\r\nاست و نعمت به آن مىرسد ، هر چند در اين پيكر آدمى نباشد .\r\n( 1 ) خداوند متعال در آيهء 46 سورهء چهلم ( مؤمن ، غافر ) فرموده است : « هم اكنون آتش دوزخ را بر آنها صبح و شام عرضه مىدارند و چون روز قيامت شود . . . » و اين آيه ، دليل بر آن است كه ارواح ايشان زنده است .\r\n( 2 ) به امام صادق ( ع ) گفته شد : گاهى در خواب چيزى ديده مىشود و همان گونه صورت مىپذيرد و گاهى خواب مىبينند و هيچ منطبق با واقع نيست . فرمود : مؤمن چون مىخوابد ، از روح او حركت ممتدى به سوى آسمان صورت مىگيرد . هر چه را كه روح مؤمن در ملكوت آسمان و جايى كه محل تعيين سرنوشت و تدبير است ببيند ، حق و مطابق با واقع است و آنچه را در زمين ببيند ، خوابهاى پريشان است .\r\nگفته شد : مگر روح مؤمن به آسمان مىرود ؟ فرمود : آرى . گفته شد : يعنى چيزى در بدنش باقى نمىماند ؟ فرمود : اگر همهء روح از بدن بيرون رود و چيزى در آن باقى نماند ، در اين صورت شخص مىميرد . گفتم : پس روح چگونه از بدن بيرون مى - رود ؟ فرمود : مگر خورشيد را در وسط آسمان نمىبينى كه شعاع آن تا زمين گسترده است ؟ روح هم همين گونه است ، اصل آن در بدن و حركت آن ممتد است . « 1 »\r\n( 3 ) امام باقر ( ع ) فرموده است : بندگان چون مىخوابند ، ارواح ايشان به آسمان مىرود . آنچه كه روح در آسمان مىبيند ، حق و راست است و آنچه را كه در هوا و فاصلهء زمين تا آسمان مىبيند ، خوابهاى آشفته و بىارزش است . همانا كه ارواح سپاهيان متحدند ، هر كدام يك ديگر را بشناسند ، ائتلاف مىكنند و هماهنگ مىشوند و آنچه ناآشنا باشند ، با يك ديگر اختلاف و ناهماهنگى دارند و هنگامى كه ارواح در آسمانند با يك ديگر آشنا مىشوند يا از يك ديگر نفرت مىيابند و چون در آسمان آشنا و هماهنگ شدند ، در زمين هماهنگ مىشوند و هر گاه در آسمان نسبت به يك ديگر نفرت پيدا كنند ، در زمين از يك ديگر نفرت پيدا مىكنند . « 2 »\r\n( 4 ) امير المؤمنين على ( ع ) مىگويد : از پيامبر ( ص ) پرسيدم ، چگونه است كه مرد مىخوابد و خوابهايى مىبيند كه گاه حق و گاهى باطل است ؟ فرمودند : اى على ! هيچ بنده‌يى نمىخوابد مگر اينكه روحش به پيشگاه پروردگار برده مىشود . آنچه در پيشگاه خدا مىبيند حق است . سپس كه خداوند فرمان به بازگشت روحش به\r\n\r\n\r\n","description":"","footnote":"\r\n( 1 ) . در بحار الانوار ، ج 61 ، ص 31 ، به نقل از امالى صدوق ، آمده است . م .\r\n( 2 ) . به نقل از امالى صدوق ، ص 88 ، در بحار الانوار ، ج 61 ، ص 31 ، آمده است . م .\r\n","page_name":" 773 ","page_number":773},
  {"content":"\r\n\r\nبدنش مىدهد ، آنچه در فاصلهء آسمان تا زمين مىبيند ، خوابهاى آشفته و پريشان است . « 1 »\r\n( 1 ) امام صادق ( ع ) فرموده است : شيطان را عفريتى به نام هزع است كه ميان خاور و باختر انباشته است و همه شب به خواب مردم مىآيد . « 2 »\r\n( 2 ) امير المؤمنين ( ع ) فرموده است : روح نام فرشته‌يى از فرشتگان است كه او را هفتاد هزار چهره است و هر چهره‌اش هفتاد هزار زبان دارد كه با هر زبان به هفتاد هزار لغت خداوند را تسبيح و ستايش مىكند و از هر ستايش او فرشته‌يى آفريده مىشود كه با ديگر فرشتگان روز قيامت پرواز مىكند . « 3 »\r\n( 3 ) برخى از حكيمان گفته‌اند : خداوند متعال روح را از پنج چيز آفريده است ، نخست از جوهر نور ، و دليل بر اين موضوع آنست كه تا هنگامى كه روح در بدن است ، بدن نورانى است و دو چشم مىبيند و گوش مىشنود و زبان سخن مىگويد و دل مىانديشد و كارهاى ظاهرى و باطنى از آن بروز مىكند و چون روح از بدن زايل شد ، همهء اين امور زايل مىشود ، و از جوهر بوى خوش ، به اين دليل كه تا در بدن روح قرار دارد ، خوش‌بوست و چون از آن جدا شد ، به شدت بدبو مىشود ، و از جوهر بقاء و زندگى ، زيرا تا روح در بدن است ، زنده است و چون روح از آن زايل مىشود مرده است ، و ديگر جوهر حيات ، كه تا روح در بدن است ، حى است و چون روح از آن بيرون شود مرده است ، و سرانجام از جوهر دانش كه تا روح در آن است داناست و چون روح از آن بيرون مىرود ، ديگر چيزى نمىداند .\r\n( 4 ) شاعر چنين سروده است :\r\n« مرگ زندگى مرا تيره ساخته و گناهانم آمرزيده نشده است و مرگ مرا تنها در صحراهاى دور افتاده و وحشت‌زا افكنده است . اى كسى كه در جستجوى گنجى ! من اكنون گروگان گناهان و خطاهاى درمانده‌كننده‌ام . »\r\n\r\n\r\n","description":"","footnote":"\r\n( 1 ) . به نقل از امالى صدوق ، ص 89 ، در همان جلد بحار الانوار ، ص 159 ، آمده است . م .\r\n( 2 ) . به نقل از امالى صدوق ، ص 89 ، در همان جلد بحار الانوار ، ص 159 ، آمده است . م .\r\n( 3 ) . اين گفتار امير المؤمنين را مرحوم مجلسى در همان جلد بحار الانوار ، ص 5 ، ضمن تفسير آيهء 85 سورهء بنى اسرائيل نقل كرده است . م .\r\n","page_name":" 774 ","page_number":774},
  {"content":"\r\n\r\n( 1 )\r\n\r\nمجلس نود و دوم در ذكر گور\r\n( 2 ) ابن عباس مىگويد : پيامبر ( ص ) سورهء تكاثر را تلاوت فرمودند و گفتند تكاثر اين است : كه اموال را بدون حق جمع كنند و آن را از رساندن به مستحق و مصرف در راه حق باز دارند و در گنجينه‌ها بيندوزند و چون به گورهاى خود درآييد ، به زودى هنگامى كه از گورها به محل جمع شدن و محشر خود برسيد و صراط را بياورند و بر دو كنارهء دوزخ نهند ، به يقين چيزهايى را خواهيد دانست و سپس از نعمتها كه بر شما ارزانى شده ، پرسيده مىشويد .\r\n( 3 ) ابن عباس مىگويد : از پنج نعمت پرسيده مىشويد ، خوراك ، آشاميدنى گوارا و سرد ، لذت خواب و سايه‌هاى خانه‌ها و اعتدال آفرينش .\r\n( 4 ) و در اخبار ما روايت شده است كه نعمتى كه از آن پرسيده مىشود ، نعمت ولايت على بن ابى طالب ( ع ) است . « 1 »\r\n( 5 ) امام صادق ( ع ) فرموده است ، امير المؤمنين ( ع ) به گورستان سر كشيد و فرمود :\r\nاى ساكنان خاك و اى اهل غربت ! اما خانه‌هاى شما ، ديگران در آن ساكن شدند و همسران ازدواج كردند و اموال شما تقسيم شد . اينها خبرهايى است كه پيش ماست .\r\nخبر پيش شما چيست ؟ سپس آن حضرت روى به ياران خود كرد و فرمود : اگر به آنان اجازهء سخن داده مىشد ، مىگفتند و خبر مىدادند كه بهترين توشه پرهيزكارى است . « 2 »\r\n( 6 ) امام صادق ( ع ) فرموده است : هر كس جنازه مؤمنى را تشييع كند تا او را دفن كنند ، خداى عز و جل هفتاد هزار فرشته از فرشتگان تشييع‌كننده را بر آن شخص مىگمارد كه تا هنگام خروج او از گورش براى او آمرزش خواهى مىكنند . « 3 »\r\n( 7 ) و امام باقر فرموده است : هر كس جنازهء مسلمانى را تشييع كند ، روز قيامت به او چهار شفاعت ارزانى مىشود و هيچ تقاضايى نمىكند و سخنى نمىگويد مگر اينكه فرشته به او مىگويد ، چنين چيزى براى تو خواهد بود . « 4 »\r\n\r\n\r\n","description":"","footnote":"\r\n( 1 ) . براى اطلاع بيشتر در اين مورد به روايات تفسير برهان ، ج 4 ، ص 502 ، و به بحث مرحوم علامهء مجلسى در بحار الانوار ، ج 24 ، صفحات 48 تا 66 ، مراجعه فرماييد . م .\r\n( 2 ) . اين موضوع در نهج البلاغه ، چاپ مرحوم فيض الاسلام ، ص 1137 ، آمده است . م .\r\n( 3 ) . نظير اين روايت در ثواب الاعمال ، ص 346 ، آمده است . م .\r\n( 4 ) . نظير اين روايت در ثواب الاعمال ، ص 346 ، آمده است . م .\r\n","page_name":" 775 ","page_number":775},
  {"content":"\r\n\r\n( 1 ) ابو بصير گفته است ، امام صادق به من فرمودند : آيا هيچ گاه دردمند و دژم و اندوهگين نمىشوى ؟ گفتم : چرا به خدا سوگند . فرمودند : هر گاه چنين مىشوى ، مرگ و تنهايى خودت را در گور به ياد آور كه تخم چشمهايت بر گونه‌هايت فرو ريخته و مفاصل تو از يك ديگر گسسته و كرمها از گوشت تو مىخورند و پوسيدگى خود را به خاطر آور و اينكه از دنيا بريده و كوتاه دستى ، كه اين كار تو را به عمل وامىدارد و از آزمندى نسبت به دنيا باز مىدارد . « 1 »\r\n( 2 ) و چون حسن ، پسر امام حسن مجتبى ( ع ) ، درگذشت ، همسرش فاطمه ، دختر امام حسين ( ع ) ، بر سر گورش خيمه‌يى زد و آنجا مقيم شد . شبها نماز مىخواند و بر پا بود و روزها روزه مىگرفت . اين بانو از زيبايى چون فرشتگان بود . چون يك سال گذشت ، به خدمتكاران خويش گفت : چون تاريكى شب فرا رسيد ، اين خيمه را از جاى بكنيد . چون شب فرا رسيد ، شنيد سروشى بانگ برداشته و مىگويد : آيا آنچه را گم كرده بودند يافتند ؟ و سروشى ديگر پاسخ داد : نه ، كه نوميد شدند و بازگشتند . « 2 »\r\n( 3 ) و روايت است كه پيامبر ( ص ) در تشييع جنازه‌يى بودند و چون كنار گور رسيدند ، چندان گريستند كه اشگ جامهء ايشان را خيس كرد و فرمودند : برادران من ! براى چنين روزى آماده شويد .\r\n( 4 ) و همان حضرت فرموده‌اند : گور ، نخستين خانهء آخرت است . اگر كسى از آن برهد ، امور پس از آن آسان‌تر است و اگر از عذاب آن رهايى نيابد ، آنچه پس از آن است ، دشوارتر است . « 3 »\r\n( 5 ) گفته شده است ، نوّاء ، همسر فرزدق شاعر درگذشت . گروه بسيارى از سران بصره از جمله حسن بصرى در تشييع جنازه‌اش حاضر شدند . حسن بصرى به فرزدق گفت : اى ابو فراس ! براى چنين روزى چه آماده كرده‌اى ؟ گفت : گواهى هشتاد سالهء « لا إله الا الله » و چون همسرش را به خاك سپردند ، كنار گور ايستاد و چنين سرود :\r\n« اگر مرا از عذاب گور در امان ندارى ، پس از آن از التهاب و شدت و سختى بيشتر بيمناكم ، چون روز رستاخيز ، رهروى تندخو و كشندگانى خشن ،\r\n\r\n\r\n","description":"","footnote":"\r\n( 1 ) . در امالى صدوق ، چاپ آقاى كمره‌يى ، ص 345 ، آمده است . م .\r\n( 2 ) . به نقل از ارشاد مفيد در بحار الانوار ، ج 44 ، ص 167 ، آمده است . م .\r\n( 3 ) . به نقل از جامع الاخبار ، در بحار الانوار ، چاپ جديد ، ج 6 ، ص 242 ، آمده است . م .\r\n","page_name":" 776 ","page_number":776},
  {"content":"\r\n\r\nفرزدق را به سوى آتش بكشند ، همانا آدمىزادگانى كه با چشمان كبود و غل به گردن به سوى دوزخ برده شوند ، سخت زيان كارند . » « 1 »\r\n( 1 ) و سروده شده است :\r\n« هر گاه براى يك بار سرپرستى كارهاى قومى را عهده‌دار شوى ، بدان كه از تو در بارهء ايشان پرسيده مىشود ، و هر گاه جنازه‌يى را به گورستان مىبرى ، بدان كه سرانجام تو را هم پس از او همان جا مىبرند . اى كسى كه گورى به ظاهر آراسته دارى ، شايد كه زير آن در غل و زنجير كشيده باشى . »\r\n( 2 )\r\n\r\nمجلس نود و سوم در قيامت و صراط و نصب موازين\r\n( 3 ) خداوند متعال در آيهء 281 سورهء دوم ( بقره ) چنين فرموده است : « بترسيد از آن روزى كه در آن به سوى خدا بازمىگرديد » .\r\n( 4 ) و در آيهء 48 همان سوره فرموده است : « و بترسيد روزى را كه هيچ جزا داده نشود شخصى به جاى شخص ديگرى چيزى را ، و هيچ شفاعتى پذيرفته نشود و فدايى ، عوض شخص گرفته نخواهد شد و آنان در آن روز يارى داده نخواهند شد . »\r\n( 5 ) و در آيهء 254 همان سوره فرموده است : « پيش از آنكه روزى فرا رسد كه نه خريدى در آن است و نه دوستى و نه شفاعتى . »\r\n( 6 ) و در آيهء 105 سورهء سوم ( آل عمران ) فرموده است : « روزى كه برخى از چهره‌ها سياه و برخى سپيد مىشود . » و در همان سوره ضمن بيان مقام عيسى ( ع ) در آيهء 55 فرموده است : « تو را پاك و منزه از آنانى كه كافرند قرار مىدهم و كسانى را كه از تو پيروى كنند ، برتر از آنان كه كافرند تا روز قيامت قرار مىدهم و سپس بازگشت شما پيش من است و ميان شما در آنچه اختلاف داريد ، حكم خواهم كرد . »\r\n( 7 ) در آيهء 90 همان سوره فرموده است : « همانا كسانى كه كافر شدند و در حال كفر مردند ، اگر براى آزادى خود از عذاب خدا برابر همهء زمين طلا به فديه آورند ، هرگز از هيچ يك از ايشان پذيرفته نمىشود . »\r\n( 8 ) و در آيهء 42 سورهء چهارم ( نساء ) در بيان شدت پشيمانى ايشان چنين فرموده\r\n\r\n\r\n","description":"","footnote":"\r\n( 1 ) . احياء علوم الدين ، غزالى ، ص 2904 ، چاپ دار الشعب مصر ، و محجة البيضاء ، فيض كاشانى ، ج 8 ، ص 285 . م .\r\n","page_name":" 777 ","page_number":777},
  {"content":"\r\n\r\nاست : « در آن روز آنان كه كفر ورزيدند و از فرمان پيامبر سرپيچى كردند ، دوست دارند كه اى كاش با خاك يكسان بودند و از خداوند سخنى را و چيزى را پوشيده بتوانند داشت . »\r\n( 1 ) در آيهء 36 سورهء پنجم ( مائده ) چنين فرموده است : « آنانى كه كافر شدند ، اگر دو برابر آنچه در زمين است ، همه‌اش براى آنان باشد و بخواهند آن را فديه دهند تا به آن از عذاب روز قيامت در امان بمانند ، از ايشان پذيرفته نمىشود و براى آنان عذاب دردناك است . »\r\n( 2 ) و خداى متعال در آيهء 27 سورهء ششم ( انعام ) فرموده است : « و اگر آنان را هنگامى كه بر آتش باز دارندشان ببينى ، در آن حال مىگويند : اى كاش به دنيا برگردانده شويم تا ديگر به آيات خداى خود تكذيب نكنيم و از گروندگان باشيم . »\r\nدر آيهء بعد چنين فرموده است : « آرى احوال قيامت كه پيش از آن بر ايشان پوشيده بود ، براى ايشان آشكار شود و اگر بار ديگر به دنيا برگردند ، همانا به همان كارى كه از آن نهى شده بودند ، باز خواهند گشت و هر آينه كه آنان دروغگويانند . »\r\n( 3 ) و در آيهء 31 همان سوره چنين فرموده است : « به درستى كه آنان كه به لقاء خدا تكذيب كردند ، زيان كارند . پس چون قيامت ناگهان آنان را فرا رسد ، گويند واى بر ما كه چه افراطى كرديم و آنان گناهان خويش را بر پشتهاى خود گيرند . آرى كه چه بد بار گرانى بر دوش دارند . زندگى دنيا جز بازيچه و هوس نيست و همانا كه سراى ديگر براى اهل تقوا نيكوتر است . آيا نمىانديشيد ؟ » ( 4 ) و باز در آيهء 158 همان سوره فرموده است : « روزى كه بعضى از آيات پروردگارت فرا رسد ، در آن روز ايمان آوردن كسى كه پيش از آن ايمان نياورده يا در ايمان خود كسب خيرى نكرده است ، سودى نمىبخشد . »\r\n( 5 ) و در آيهء 37 سورهء هشتم ( انفال ) فرموده است : « تا آنكه خداوند ، پليد را از پاكيزه جدا سازد و پليدان را بعضى با بعضى ديگر درآميزد و با هم فراهم آورد . آنگاه همه را در آتش دوزخ افكند . »\r\n( 6 ) و در آيهء 45 سورهء دهم ( يونس ) فرموده است : « و روزى كه همه را به محشر در آورد ، گويا در دنيا بيش از ساعتى از روز درنگ نكرده‌اند و در آن روز يك ديگر را مىشناسند . »\r\n( 7 ) و در آيهء 102 سورهء يازدهم ( هود ) فرموده است : « روز محشر روزى است كه\r\n\r\n","description":"","footnote":"","page_name":" 778 ","page_number":778},
  {"content":"\r\n\r\nمردم در آن جمع شوند و جزاى عمل خويش را ببينند . »\r\n( 1 ) و در آيهء 77 سورهء شانزدهم ( نحل ) فرموده است : « و كار قيامت ( در سرعت ) همچون چشم بر هم زدن يا نزديك‌تر از آن است . به درستى كه خداوند بر همه كارى تواناست . »\r\n( 2 ) و در آيهء 13 سورهء هفدهم ( بنى اسرائيل ) فرموده است : « و ما كارنامهء هر انسانى را طوق گردنش ساختيم و روز قيامت كتابى براى او بيرون آوريم كه آن را گسترده ببيند . تو خود كارنامه‌ات را بخوان كه تو خود براى رسيدگى به حساب خود كافى هستى . »\r\n( 3 ) و خداوند متعال در آيات 47 تا 49 سورهء هيجدهم ( كهف ) فرموده است : « و ياد آور روزى كه در آن كوهها را به حركت درآوريم و زمين را صاف و هموار بينى و همه را در محشر آوريم و يكى را فرو نگذاريم ، و در صفى بر خدا عرضه كنند ( و به كافران گفته شود ) همان گونه كه اول بار شما را آفريديم ، باز به سوى ما آمديد . بلكه پنداشته بوديد كه هرگز براى شما موعدى قرار نداده‌ايم ، و در آن روز نامهء خلق را پيش نهند و گناهكاران را از آنچه كه در آن كارنامه است ، بيمناك خواهى ديد و مىگويند :\r\nاى واى بر ما ! اين چگونه نامه‌يى است كه هيچ كار كوچك و بزرگ را فرو نگذاشته و همه را جمع كرده است ؟ و همهء كارهاى خويش را حاضر يابند و خداوند به هيچ كس ستم نخواهد كرد . »\r\n( 4 ) و خداوند در آيهء 47 سورهء بيست و يكم ( انبياء ) فرموده است : « و ما ترازوهاى عدل را براى روز قيامت خواهيم نهاد و به هيچ كس ستم نخواهد شد و اگر عملى همچون دانهء خردلى باشد ، در حساب آوريم و تنها علم ما از همهء حساب رسان كفايت خواهد كرد . »\r\n( 5 ) و در آيات نخست سورهء بيست و دوم ( حج ) چنين فرموده است : « اى مردم ! از خداى خود بترسيد كه زمين لرزهء قيامت ، حادثهء بس بزرگى است . چون آن روز را ببينيد ، هر زن شيرده ، كودك شيرى خود را از بيم فراموش مىكند و هر زن باردارى ، بار رحم خويش بيفكند و مردم را چون مستان بينى و مست نيستند ، بلكه عذاب خدا سخت است . »\r\n( 6 ) و در آيهء 101 و دو آيهء بعد سورهء بيست و سوم ( مؤمنون ) چنين فرموده است : « و چون نفخه در صور دميده شود ، ديگر نسب و خويشى نخواهد بود و از يك ديگر حال نمىپرسند ، و هر كس ترازويش سنگين است ( و آنان كه ترازويشان سنگين است ) هم\r\n\r\n","description":"","footnote":"","page_name":" 779 ","page_number":779},
  {"content":"\r\n\r\nايشان رستگارانند و آنان كه ترازويشان سبك است هم آنان كسانى هستند كه زيان كرده‌اند و در دوزخ جاودانه‌اند . »\r\n( 1 ) و در آيهء 24 سورهء بيست و چهارم ( نور ) فرموده است : « روزى كه زبانها و دستها و پاهايشان بر كارهاى ناشايستهء ايشان و آنچه مىكرده‌اند ، گواهى مىدهند . »\r\n( 2 ) و در آيهء 33 سورهء سى و يكم ( لقمان ) فرموده است : « اى مردم ! از خدا بترسيد و بينديشيد از روزى كه نه هيچ پدرى را به جاى فرزند و نه هيچ فرزندى را به جاى پدر ، پاداش و كيفر ندهند . البته كه وعدهء خدا بر حق است . »\r\n( 3 ) و در آيهء 12 سورهء سى و دوم ( سجده ) چنين فرموده است : « پروردگارا ديديم و شنيديم . ما را برگردان تا كار شايسته انجام دهيم كه اكنون به چشم يقين مشاهده كرديم . »\r\n( 4 ) و در آيهء 66 سورهء چهل و سوم ( زخرف ) چنين فرموده است : « آيا به جز ساعتى انتظار خواهند كشيد تا آنكه قيامت ناگهان آنان را فرا خواهد رسيد و آنان غافل و بىخبرند . »\r\n( 5 ) و در آيهء 41 سورهء چهل و چهارم ( دخان ) فرموده است : « روزى كه هيچ حمايت و يار و ياورى ، كسى را از چيزى نرهاند و آنان يارى داده نشوند . »\r\n( 6 ) و در آيات 10 تا 22 سورهء پنجاهم ( ق ) فرموده است : « و آنگاه كه در صور بدمند ، اين است روز وعده‌گاه ، و هر كسى حاضر مىشود در حالى كه با او دو فرشته است يكى كه او را به محشر كشاند و ديگرى كه گواه است . همانا كه از اين در غفلت بودى تا پرده از كارت برداشتيم و امروز چشم تو تيز گرديده است . »\r\n( 7 ) و در آيهء نخست سورهء پنجاه و ششم ( واقعه ) فرموده است : « هنگامى كه آن واقعهء بزرگ ( قيامت ) واقع گردد » .\r\n( 8 ) و در آيهء 3 سورهء شصتم ( ممتحنه ) فرموده است : « هرگز ( روز قيامت ) خويشان و فرزندان شما سودى به شما نمىرسانند . روز قيامت ميان شما جدايى مىافكند و خداوند به آنچه مىكنيد بيناست . »\r\n( 9 ) و در آيهء 9 سورهء شصت و چهارم ( تغابن ) فرموده است : « ياد آريد روزى كه شما را در محشر جمع مىفرمايد و آن روز زيان و پشيمانى است . »\r\n( 10 ) و در آيهء 9 تا 14 سورهء هفتادم ( معارج ) چنين فرموده است : « و هيچ كس از خويشاوند خويش نپرسد . چون حقيقت حالشان را به آنها بنمايند ، آن روز گنهكار دوست مىدارد كه كاش بتواند از عذاب آن روز با فدا دادن پسرانش و زن و برادرش و خويشاوندانش\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nكه او را حمايت مىكردند و هر كه روى زمين است ، نجات يابد . »\r\n( 1 ) و در آيات 17 تا 22 سورهء هفتاد و هشتم ( نبأ ) فرموده است : « همانا روز فصل ( قيامت ) وعده‌گاه خلق است . آن روز كه در صور بدمند و فوج فوج به محشر آيند ، و درهاى آسمان كه ابواب مختلف است ، گشاده گردد و كوهها همچون سراب گردد .\r\nهمانا دوزخ در كمين است و جايگاه مردم سركش است . »\r\n( 2 ) و در آيات 34 تا 41 سورهء هفتاد و نهم ( نازعات ) چنين فرموده است : « پس چون آن واقعهء بزرگ رخ دهد ، روزيست كه آدمى هر چه كرده است ياد آرد و دوزخ براى هر كس كه ببيند ، آشكار گردد . پس آن كس كه سركشى كرده و زندگى دنيا را برگزيده ، دوزخ جايگاه اوست و آن كس كه از مقام خداى خود ترسيده و نفس را از هواى نفس باز داشته است ، همانا كه بهشت جايگاه اوست . »\r\n( 3 ) و در آيات 33 تا 37 سورهء هشتادم ( عبس ) چنين فرموده است : « آن روز كه صداى بلند آسمانى فرا رسد ، آن روز كه هر كس از برادرش مىگريزد و از پدر و مادر و زن و پسرانش هم مىگريزد ، براى هر كس از ايشان در آن روز چنان گرفتارى است كه به كسى نتواند پرداخت . »\r\n( 4 ) امام صادق ( ع ) فرموده است : قيامت براى پرهيزكاران ، جشن عروسى است . « 1 »\r\n( 5 ) امام رضا ( ع ) فرموده است : سخت‌تر و وحشت‌انگيزتر جاها براى اين مردم ( آدمى ) سه جايگاه است ، روزى كه از شكم مادر بيرون مىآيد و زاييده مىشود و اين جهان را مىبيند ، و روزى كه مىميرد و آخرت و اهل آن را مىبيند ، و روزى كه از گور برانگيخته مىشود و احكامى را مىبيند كه در دنيا مانندش را نديده است و همانا كه خداوند متعال در آيهء چهاردهم سورهء نوزدهم ( مريم ) بر يحيى ( ع ) براى اين سه مورد ، آرزوى سلامتى فرموده و ترس او را امان داده است . و فرموده است « سلام حق بر او باد در روز تولدش و روزى كه مىميرد و روزى كه در آن زنده برانگيخته مىشود . » و عيسى بن مريم ( ع ) در آيهء 33 همان سوره براى خود در اين سه مورد آرزوى سلامتى كرده است « و سلام حق بر من باد روزى كه به دنيا آمدم و روزى كه مىميرم و روزى كه زنده برانگيخته مىشوم . « 2 » »\r\n\r\n\r\n","description":"","footnote":"\r\n( 1 ) . به نقل از خصال ، ج 1 ، ص 10 ، در بحار الانوار ، ج 7 ، ص 176 ، آمده است . م .\r\n( 2 ) . به نقل از عيون اخبار الرضا ، ص 53 ، و خصال ، ج 1 ، ص 142 ، در بحار الانوار ، ج 7 ، ص 104 ، آمده است . م .\r\n","page_name":" 781 ","page_number":781},
  {"content":"\r\n\r\n( 1 ) امام صادق فرموده است : روز قيامت بنده‌يى پير و سالخورده را مىآورند كه چون نامهء عملش به او سپرده مىشود ، به ظاهر چيزى جز خطاها و كارهاى زشت در آن ديده نمىشود . بررسى آن طول مىكشد و آن بنده عرضه مىدارد : پروردگارا ! آيا فرمان مىدهى كه مرا در آتش افكنند ؟ خداى جبار جل جلاله مىفرمايد : آزرم مىكنم كه تو را عذاب دهم و حال آنكه در دنيا براى من نماز مىخواندى . اين بندهء مرا به بهشت بريد . « 1 »\r\n( 2 ) پيامبر ( ص ) فرموده‌اند : هيچ بنده‌يى به روز قيامت نمىتواند گام از گام بردارد تا آنكه در مورد چهار چيز از او پرسيده شود ، از مدت عمرش كه چگونه سپرى ساخته است و از جوانيش كه چگونه آن را گذرانيده است و از اموالش كه چگونه به دست آورده و چگونه هزينه كرده است و از دوستى او با اهل البيت . « 2 »\r\n( 3 ) امام صادق فرموده است : چون خداوند اراده فرمايد كه مردم را زنده كند و بر انگيزاند ، چهل شبانروز آسمان بر زمين باران مىبارد . مفاصل جمع و بر آن گوشت روييده مىشود . « 3 »\r\n( 4 ) امير المؤمنين على ( ع ) فرموده است : روز قيامت گور هيچ كس شكافته نمىشود مگر اينكه دو فرشته بازوان او را مىگيرند و مىگويند : دعوت پروردگار عزت را پاسخ بگوى . همانا بزرگترين اندوهها روز قيامت ، اندوه كسى است كه مالى را از حرام و راه نافرمانى خدا به دست آورده باشد و آن را كس ديگرى به ارث برده و در راه فرمانبردارى از خداوند هزينه كرده باشد و به آن طريق وارد بهشت شود و حال آنكه شخص اول وارد دوزخ شود . « 4 »\r\n( 5 )\r\n\r\nفصل\r\n( 6 ) خداوند متعال در آيات 11 و 12 سورهء نود ( بلد ) فرموده است : « به گردنهء تكليف تن در نداد و چگونه توانى دانست كه آن عقبه و گردنه چيست ؟ » ( 7 ) در بارهء صراط گروهى گفته‌اند : راهى به بهشت يا دوزخ است كه براى بهشتيان\r\n\r\n\r\n","description":"","footnote":"\r\n( 1 ) . در امالى صدوق ، ص 37 ، چاپ آقاى كمره‌يى ، آمده است . م .\r\n( 2 ) . به نقل از تفسير على بن ابراهيم و خصال ، در بحار الانوار ، ج 7 ، ص 258 ، آمده است . م .\r\n( 3 ) . به نقل از امالى صدوق ، ص 107 ، در همان جلد بحار الانوار ، ص 32 ، آمده است . م .\r\n( 4 ) . به نقل از امالى صدوق ، در بحار الانوار ، ج 7 ، ص 106 ، آمده است . م .\r\n","page_name":" 782 ","page_number":782},
  {"content":"\r\n\r\nفراخ و پيمودن آن آسان است و براى دوزخيان تنگ و پيمودنش دشوار است و برخى هم گفته‌اند : صراط عبارت از ادله و براهينى است كه بهشتيان را از دوزخيان مشخص مىسازد و موجب شناخت آن دو مىشود . « 1 »\r\n( 1 ) امام باقر ( ع ) در خبرى طولانى فرموده است : سپس صراط نهاده مىشود كه تيزتر از لبهء شمشير است و بر آن سه پل قرار دارد ، پل نخستين مربوط به امانت و رحم است و پل دوم مربوط به نماز است و پل سوم مربوط به عدل پروردگار جهانيان است كه خدايى جز او نيست . بر همه تكليف مىشود كه از آن بگذرند ، نخست امانت و رحم آنان را باز مىدارد . اگر از آن رهايى يابند ، نماز بازشان مىدارد و چون از آن باز رهند ، به محضر عدل خدا مىرسند و اين است معنى گفتار خداوند كه در آيهء 14 سورهء هشتاد و نهم ( و الفجر ) فرموده است : « همانا پروردگارت در كمينگاه ستمكاران است » . مردم بر صراط گاه قدمى برمىدارند ، گاه مىلغزند و گاه آويخته مىمانند و فرشتگان اطراف ايشان بانگ برمىدارند كه اى خداى بردبار ! بيامرز و گذشت فرماى و به رحمت خويش عنايت فرماى و ايشان را سلامت بدار و مردم بر آن چون پروانه‌اند و چون كسى به رحمت خداوند از آن نجات پيدا كند ، به صراط مىنگرد و مىگويد : سپاس خداوندى را كه مرا از تو نجات داد ، آن هم پس از نااميدى و به فضل خويش ، همانا كه پروردگار ما بسيار آمرزندهء سپاسگزار است . « 2 »\r\n( 2 ) امام صادق ( ع ) فرموده است : مردم از پل صراط گوناگون مىگذرند . پل صراط باريك‌تر از موى و برنده‌تر از لبهء شمشير است . گروهى از آن همچون برق مىگذرند ، گروهى همچون تاخت اسب و گروهى ديگر ، چون حركت راهوار اسب و گروهى چون پيادگان مىگذرند . گروهى هم آويخته و در حالى كه آتش برخى از اندام ايشان را گرفته و برخى را رها كرده است ، مىگذرند . « 3 »\r\n( 3 )\r\n\r\nفصل\r\n( 4 ) خداوند متعال در آيهء 7 سورهء هفتم ( اعراف ) فرموده است : « و سنجيدن در آن\r\n\r\n\r\n","description":"","footnote":"\r\n( 1 ) . براى اطلاع بيشتر به تفاسير آيات مذكور از جمله به تفسير مجمع البيان طبرسى ، ج 9 و 10 ، ص 495 ، چاپ بيروت ، 1379 ق ، مراجعه فرماييد . م .\r\n( 2 ) . به نقل از تفسير على بن ابراهيم ، در بحار الانوار ، ج 7 ، ص 65 ، چاپ جديد ، آمده است . م .\r\n( 3 ) . به نقل از امالى صدوق ، ص 107 ، در بحار الانوار ، ج 8 ، ص 64 ، آمده است . م .\r\n","page_name":" 783 ","page_number":783},
  {"content":"\r\n\r\nروز سنجش حق است و هر كس ترازويش سنگين باشد . . . »\r\n( 1 ) و در آيهء 13 سورهء هفدهم ( بنى اسرائيل ) فرموده است : « كارنامهء هر انسان را بر گردنش مىنهيم و روز قيامت براى او نامهء عملى بيرون مىآوريم . . . »\r\n( 2 ) و در بخشى از آيهء 48 سورهء هيجدهم ( كهف ) فرموده است : « و آنان در صفى به پروردگار تو عرضه مىشوند » .\r\n( 3 ) و در آيهء 47 سورهء بيست و يكم ( انبياء ) فرموده است : « و قرار مىدهيم ترازوهاى عدل براى روز قيامت و به هيچ كس هيچ ستمى نخواهد شد . . . » .\r\n( 4 ) در مورد ميزان برخى گفته‌اند : عبارت از عدل و برابرى و قسمت صحيح است ، همان گونه كه مىگويند گفتار فلان كس موزون است و كردارهايش موزون و سنجيده است ، و اين معنى پسنديده‌يى است كه لايق به فصاحت كلام است و برخى گفته‌اند :\r\nمنظور از ميزان ، ترازويى دو كفه است و هر چند سنجش كارهاى بندگان را با ترازو نمىتوان سنجيد ولى سنجش نامه‌هاى عمل كه كردارها در آن ثبت مىشود صحيح است و گفته شده است : نور در كفه‌يى و ظلمت در كفهء ديگر نهاده مىشود ، و براى ما در اين گونه اخبار از آن مصلحت در تكليف است . « 1 »\r\n( 5 )\r\n\r\nفصل\r\n( 6 ) خداوند متعال در آيهء ششم سورهء هفتم ( اعراف ) فرموده است : « البته كه ما كسانى را كه پيامبران براى ايشان فرستاده شده‌اند ( امتها ) ، سؤال مىكنيم و هم از پيامبران خواهيم پرسيد . »\r\n( 7 ) و در آيهء 24 سورهء بيست و چهارم ( نور ) فرموده است : « روزى كه گواهى دهد بر آنان زبانها و دستها و پاهايشان به آنچه عمل كردند » .\r\n( 8 ) و در آيهء 65 سورهء سى و ششم ( يس ) فرموده است : « امروز بر دهان آنان مهر خاموشى مىزنيم و دستهاى آنان با ما سخن مىگويند و پاهايشان گواهى مىدهند به آنچه به دست آورده‌اند » .\r\n( 9 ) موضوع پرسش و سنجش در موقف محشر ، هر چند كه خداوند داناى به احوال بندگان است و داناى به نفس خويش ، مانعى ندارد كه براى آن غرض خاصى\r\n\r\n\r\n","description":"","footnote":"\r\n( 1 ) . اين گفتار عينا در الاقتصاد الهادى الى طريق الرشاد ، شيخ طوسى ، ص 137 ، آمده است . م .\r\n","page_name":" 784 ","page_number":784},
  {"content":"\r\n\r\nباشد . زيرا پرسش و سنجش و گواهى دادن اعضاى بدن ، فرق ميان بهشتيان و دوزخيان را روشن و آشكار مىسازد و از يك ديگر مشخص مىشوند و بهشتيان شاد و بهره‌شان بيشتر مىشود و براى ما هم اطلاع و دانستن آن موجب مصلحت در اين جهان كه سراى تكليف است مىباشد . و موضوع محاسبه مورد اجماع است و قرآن هم در آن مورد گواهى مىدهد ، همچون اين گفتار خداوند كه فرموده است : « و كفايت مىكند اينكه خود ما بررسى كنيم . » همچنين موضوع گواهى دادن اعضا و نشر نامه‌هاى عمل مورد اجماع و در قرآن آمده است . ولى اين پرسيدن هر چند همگانى است بر مؤمنان آسان و بر كافران دشوار است كه در آن توبيخ و مناقشه است .\r\n( 1 ) و در مورد چگونگى گواهى دادن اندامها گروهى گفته‌اند : خداوند برهان و بيّنه‌يى مىآورد تا گواهى دهد و برخى گفته‌اند : خداوند گواهى دادن را در آن به صورت مجاز به اندامها نسبت داده است و هر دو حال مجاز است ، و گفته شده است : گواهى دهنده ، خود شخص گنهكار است ، بر خويشتن به آنچه كرده است ، گواهى مىدهد و به آن اقرار مىكند كه در اين صورت ، حقيقت است و مجاز نيست و گفته شده است در اندام و اعضاء نشانه‌هايى ظاهر مىشود كه دلالت بر فرق ميان مطيع و گنهكار خواهد داشت و همهء اين امور جايز و خداوند داناتر است . « 1 »\r\n( 2 ) شاعر چنين سروده است :\r\n« پروردگارا ! نمىدانم هنگامى كه به من بگويى اى بندهء من ! چرا چنين و چنان كردى و گناه انجام دادى و از فرمان من سرپيچيدى چه پاسخ دهم . »\r\n( 3 ) ديگرى گفته است : « پروردگارا ! كاش مىدانستم كنار ميزان و پل صراط حال من چگونه است و در آن هنگام كه دشمنان و شاكيان اطراف منند و انواع ستم و ياوه گويىهاى من به حضورت عرضه مىشود . »\r\n( 4 )\r\n\r\nمجلس نود و چهارم در شفاعت و حوض\r\n( 5 ) خداوند متعال در آيهء 79 سورهء هفدهم ( اسراء ) فرموده : است « باشد كه خدايت\r\n\r\n\r\n","description":"","footnote":"\r\n( 1 ) . اين مباحث هم عينا در كتاب الاقتصاد الهادى الى طريق الرشاد ، شيخ طوسى ( رضي الله عنه ) ، صفحات 136 و 137 ، چاپ 1400 ق تهران ، آمده است . م .\r\n","page_name":" 785 ","page_number":785},
  {"content":"\r\n\r\nبه مقام محمود ( شفاعت ) برانگيزاند . » « 1 »\r\n( 1 ) پيامبر ( ص ) خود فرموده‌اند : منظور از اين مقام ، مقامى است كه در آن براى امت خويش شفاعت خواهم كرد . « 2 »\r\n( 2 ) امام رضا ( ع ) فرموده است كه پيامبر ( ص ) فرموده‌اند : هر كس به حوض من ايمان نياورد ، خدايش كنار حوض من نرساند و هر كس به شفاعت من ايمان نياورد ، خدايش شفاعت مرا به او نرساند . همانا شفاعت من براى كسانى از امت من است كه مرتكب گناهان كبيره شده‌اند و بر نيكوكاران كه راهى و اعتراضى نيست . « 3 »\r\n( 3 ) و به امام رضا ( ع ) گفته شد : اى پسر رسول خدا ! معنى اين آيه ( آيهء 28 سورهء بيست و يكم ) كه مىفرمايد : « شفاعت نمىكنند مگر براى كسى كه خدا از او راضى است » چيست ؟ فرمود : يعنى براى كسى كه خداوند از دين و آيين او خشنود است . « 4 »\r\n( 4 ) و پيامبر فرموده‌اند : شفاعت من براى آن دسته از امت من است كه مرتكب گناهان كبيره شده‌اند ، غير از شرك به خدا و ستم . « 5 »\r\n( 5 ) امام صادق فرموده است : و هر كس سه چيز را منكر شود از شيعيان ما نيست ، معراج و پرسش در گور و شفاعت . « 6 »\r\n( 6 ) ابن عباس مىگويد : چون سورهء كوثر نازل شد ، پيامبر ( ص ) به منبر رفتند و بر مردم آن را خواندند و چون فرود آمدند ، مردم به ايشان گفتند : اى رسول خدا ! اين چيزى كه خداوند به شما ارزانى فرموده است ، چيست ؟ فرمودند : جويى است در بهشت كه از شير سپيدتر و از قدح پايدارتر است ( از تير راست‌تر و انباشته‌تر است ) .\r\nبر دو كرانهء آن خيمه‌هايى از مرواريد و ياقوت برپاست . پرندگانى سبز رنگ بر آن وارد مىشوند كه گردنهاى كشيده‌يى همچون گردن شتران تنومند دارند . گفتند : اى رسول خدا ! آن پرندگان چه نيكبختند . فرمودند : آيا به شما از نيكبخت‌تر از آنان خبر\r\n\r\n\r\n","description":"","footnote":"\r\n( 1 ) . براى اطلاع بيشتر به تفسير برهان ، ج 2 ، ص 438 ، مراجعه فرماييد . م .\r\n( 2 ) . به تفسير مجمع البيان طبرسى ، ج 5 و 6 ، ص 435 ، چاپ بيروت ، 1379 ق . مراجعه فرماييد . م .\r\n( 3 ) . به نقل از عيون اخبار الرضا ، ص 78 ، و امالى صدوق ، ص 5 ، در بحار الانوار ، ج 8 ، ص 34 ، چاپ جديد ، آمده است . م .\r\n( 4 ) . به نقل از عيون اخبار الرضا ، ص 78 ، و امالى صدوق ، ص 5 ، در بحار الانوار ، ج 8 ، ص 34 ، چاپ جديد ، آمده است . م .\r\n( 5 ) . خصال ، صدوق ، ج 2 ، ص 9 . م .\r\n( 6 ) . به نقل از امالى صدوق ، ص 177 ، در بحار الانوار ، ج 8 ، ص 37 ، چاپ جديد ، آمده است . م .\r\n","page_name":" 786 ","page_number":786},
  {"content":"\r\n\r\nدهم ؟ گفتند : آرى : فرمودند : هر كس كه از گوشت آن پرندگان بخورد و از آن آب بياشامد ، به رضوان خداوند فائز مىشود . « 1 »\r\n( 1 ) پيامبر ( ص ) فرموده‌اند : مخير شدم كه گروهى از امت من به بهشت بروند يا من شفاعت كنم و من شفاعت را برگزيدم ، زيرا همگانىتر و پسنديده‌تر است . آيا مىپنداريد كه براى مؤمنان پرهيزكار شفاعت خواهد بود كه براى مؤمنانى است كه آلوده و خطاكارند .\r\n( 2 ) ميان مسلمانان در اينكه مقام شفاعت ثابت است اختلافى نيست ولى اهل وعيد معتقدند كه مقتضاى شفاعت ، فقط براى افزون كردن منافع عبادت و برتر شدن درجات است و ما مىگوييم اقتضاى آن ، اسقاط زيان گناهان هم هست و دليل بر باطل بودن ادعاى كسانى كه مىگويند اقتضاى آن فقط زيادى در منافع عبادت است ، اين است كه هنگامى كه ما از خداوند مسألت مىكنيم تا بر درجات و كرامات رسول خدا بيفزايد ، ما شفيع رسول خدا باشيم ، و هيچ يك از مسلمانان چنين موضوعى را نه از لحاظ معنى معتقدند و نه از لحاظ لفظى . بنا بر اين شفاعت ويژهء اسقاط زيان گناهان است ، هر چند زيادى منافع را هم در برگيرد .\r\n( 3 )\r\n\r\nمجلس نود و پنجم در رجاء و وسعت رحمت خداى متعال\r\n( 4 ) خداوند متعال ضمن آيهء 156 سورهء هفتم ( اعراف ) فرموده است : « و رحمت من همه چيز را در بر گرفته است . » و ضمن آيهء 43 سورهء سى و سيم ( احزاب ) فرموده است : « و خداوند به مؤمنان مهربان است . » و ضمن آيهء 53 سورهء سى و نهم ( زمر ) فرموده است : « به آن دسته از بندگانم كه بر خويشتن اسراف ورزيده‌اند ، بگو از رحمت خداوند نوميد مشويد . » و ضمن آيه 19 سورهء چهل و دوم ( شورى ) فرموده است :\r\n« خداوند نسبت به بندگان خود بسيار مهربان است » .\r\n( 5 ) پيامبر ( ص ) فرموده‌اند : چون روز رستاخيز فرا مىرسد ، خداوند براى بندهء مؤمن گنهكار خويش تجلى مىفرمايد و نخست او را بر يك يك گناهانش آگاه مىسازد و سپس براى او آنها را مىآمرزد و بر اين كار هيچ فرشتهء مقرب و پيامبر مرسلى را\r\n\r\n\r\n","description":"","footnote":"\r\n( 1 ) . نخستين روايتى است كه به نقل از مجمع البيان طبرسى ، در بحار الانوار ، ج 8 ، ص 16 ، در باب صفت حوض آمده است . م .\r\n","page_name":" 787 ","page_number":787},
  {"content":"\r\n\r\nآگاه نمىفرمايد و آنچه را كه بنده دوست ندارد كسى بر آن آگاه گردد ، پوشيده مىدارد و سپس به خطاهاى او مىفرمايد ، مبدل به حسنات شويد . « 1 »\r\n( 1 ) امير المؤمنين ( ع ) فرموده است : نسبت به چيزى كه اميدى به آن ندارى ، اميدوارتر باش تا چيزى كه اميد آن را دارى ، كه موسى بن عمران ( ع ) براى آنكه آتشى براى زن و فرزند خويش فراهم آورد ، بيرون آمد و خداوند با او سخن فرمود و او در حالى كه پيامبر شده بود ، برگشت . ملكهء سبا هم بيرون آمد و سپس همراه سليمان ( ع ) مسلمان شد و جادوگران فرعون بيرون آمدند و همگان مؤمن به پيشگاه خداوند برگشتند . « 2 »\r\n( 2 ) امام صادق ( ع ) فرموده است : چون روز رستاخيز فرا رسد ، خداوند تبارك و تعالى چنان رحمت خود را گسترش مىدهد كه ابليس هم بر رحمت حق تعالى طمع مىبندد . « 3 »\r\n( 3 ) پيامبر ( ص ) فرموده‌اند : در خواب ديدم كه مردى از امت من بر لبهء جهنم ايستاده است و اميدوارى او به لطف خداوند آمد و او را از آن گرفتارى نجات داد . « 4 »\r\n( 4 ) امام كاظم ( ع ) فرموده است : خداى متعال را هر روز جمعه هزار نفخهء رحمت است كه به هر بنده‌يى بخواهد ، ارزانى مىدارد . هر كس كه پس از عصر جمعه ، صد بار سورهء قدر را بخواند ، خداى عز و جل آن هزار رحمت و هزار رحمت ديگر چون آن را ، به او عنايت مىفرمايد .\r\n( 5 ) امير المؤمنين فرموده است : بر نيكان اين امت هم از عذاب خدا احساس امان و زينهارى مكنيد كه خداوند سبحان فرموده است : « بجز زيانكاران ، كسى از مكر خدا احساس ايمنى نمىكند . » و براى بدان اين امت هم از بخشش و رحمت خداوند ، نوميد مباشيد كه خداوند سبحان فرموده است : « همانا غير از كافران كسى از رحمت خدا نوميد نمىشود » « 5 » .\r\n\r\n\r\n","description":"","footnote":"\r\n( 1 ) . به نقل از عيون اخبار الرضا ، ص 201 در بحار الانوار ، ج 7 ، ص 287 ، آمده است . م .\r\n( 2 ) . به نقل از تحف العقول ، ابن شعبهء حرانى ، در بحار الانوار ، ج 78 ، ص 45 ، آمده است . م .\r\n( 3 ) . در امالى صدوق ، ص 205 ، چاپ آقاى كمره‌يى ، آمده است . م .\r\n( 4 ) . فضائل الاشهر الثلاثه ، صدوق ، ص 113 . م .\r\n( 5 ) . در نهج البلاغه ، ج 2 ، ص 236 ، چاپ عبده ، و ص 1255 ، چاپ مرحوم فيض الاسلام ، آمده است . م .\r\n","page_name":" 788 ","page_number":788},
  {"content":"\r\n\r\n( 1 ) پيامبر ( ص ) فرموده‌اند : خداوند متعال روزى كه آسمانها و زمين را آفريد ، صد رحمت پديد آورد كه فقط يك بخش آن را در زمين قرار داده است كه به سبب همان رحمت مادر بر فرزند خويش و چهار پايان به يك ديگر مهرورزى مىكنند و همچنين پرندگان و ديگر جانداران ، و نود و نه بخش ديگر را براى روز قيامت اندوخته فرموده است و در آن روز اين نود و نه را با رحمت اين جهانى خود ضميمه و آن را صد مىكند . « 1 »\r\n( 2 ) پيامبر ( ص ) فرموده‌اند : هر كس در دنيا گناهى كند و عذاب شود ، خداوند عادل‌تر از اين است كه دوباره او را عذاب فرمايد و هر كس در دنيا گناهى كند و خداوند آن را در اين جهان پوشيده بدارد و او را عفو فرمايد ، گرامىتر از آن است كه چون چيزى را عفو فرمود ، دوباره به آن موضوع باز گردد . « 2 »\r\n( 3 ) و همان حضرت فرموده‌اند : چون فرشتگان آنچه را نوشته‌اند ، به آسمان ببرند ، همين قدر كه خداى متعال در آغاز و پايان آن نامه ، كار نيكى را مشاهده فرمايد ، به فرشتگان مىفرمايد : گواه باشيد كه من آنچه را ميان اين نامه است ، بر بنده‌ام آمرزيدم .\r\n( 4 ) و باز همان حضرت فرموده‌اند : نبايد هيچ يك از شما بميرد ، مگر اينكه نسبت به خداوند متعال خوش گمان باشد ، و خوش‌گمانى به خداوند بهاى بهشت است . « 3 »\r\n( 5 ) و فرموده‌اند : خداى متعال پيش از آنكه آسمانها و زمينها را بيافريند ، به دست خويش كتابى ( نامه‌يى ) مرقوم داشته و زير عرش نهاده است و از جمله مطالب آن اين است كه رحمت من بر خشم من پيشى گرفته است . « 4 »\r\n( 6 ) و فرموده‌اند : سوگند به كسى كه جان من در دست اوست ، خداوند متعال بر بندهء خويش مهربان‌تر از مادرى مهربان و دلسوز به فرزندش مىباشد . « 5 »\r\n( 7 ) و باز همان حضرت فرموده‌اند : خداى ، مبتران را لعنت كناد ! و اين سخن\r\n\r\n\r\n","description":"","footnote":"\r\n( 1 ) . با اندك تفاوتى در احياء علوم الدين ، ص 2324 ، چاپ دار الشعب ، آمده است . م .\r\n( 2 ) . اين موضوع هم از قول امير المؤمنين و هم از قول رسول خدا ، آمده است ، از جمله در محجة البيضاء ، و در آن عبارت ، مقدم و مؤخر است . م .\r\n( 3 ) . امالى طوسى ، ج 1 ، ص 389 ، . م .\r\n( 4 ) . با اندك تفاوتى در محجة البيضاء ، ج 7 ، ص 263 ، و احياء علوم الدين ، ص 2324 ، آمده است . م .\r\n( 5 ) . با اندك تفاوتى در محجة البيضاء ، ج 7 ، ص 263 ، و احياء علوم الدين ، ص 2324 ، آمده است . م .\r\n","page_name":" 789 ","page_number":789},
  {"content":"\r\n\r\nرا سه بار تكرار فرمودند . پرسيده شد : اى رسول خدا ! مبتران چه كسانى هستند ؟\r\nفرمودند : كسانى كه مردم را از رحمت خدا نوميد مىكنند . خداوند متعال به موسى ( ع ) فرمود : قارون از تو يارى خواست و او را يارى ندادى و حال آنكه سوگند به عزت خودم ، اگر از خودم فرياد خواهى مىكرد ، به فريادش مىرسيدم و از گناهش درمىگذشتم . « 1 »\r\n( 1 ) و روايت شده است كه پيامبر ( ص ) به بالين جوانى كه در حال مرگ بود ، آمدند و فرمودند : خود را چگونه مىيابى ؟ گفت : به خدا اميدوارم ، در عين حال بيم دارم . فرمودند : اين دو حالت در دل بنده‌يى جمع نمىشود ، مگر اينكه خداوند آنچه را اميد دارد به او ارزانى و او را از آنچه بيم دارد ، در امان مىدارد . « 2 » و گفته شده است براى يكى از پادشاهان بنى اسرائيل مردى از عابدان را وصف كردند . او را خواست و از او تقاضا كرد از هم صحبتان و ملازمان درگاه باشد . عابد به او گفت : اى پادشاه ! چه نيكو سخنى گفتى ، ولى اگر روزى به خانهء خود در آيى و ببينى كه من با كنيزك تو شوخى مىكنم چه خواهى كرد ؟ پادشاه خشمگين شد و گفت : اى تبهكار ! آيا گستاخى تو چنان است كه مىتوانى اين سخن را بر زبان آورى ؟ عابد گفت : مرا پروردگار كريمى است كه اگر در روز هفتاد گناه از من ببيند ، بر من خشم نمىگيرد و مرا از درگاه خويش نمىراند و از روزى خويش محروم نمىفرمايد . پس چگونه ممكن است از درگاه او مفارقت جويم و به درگاه كسى بپيوندم كه پيش از آنكه از فرمانش سرپيچى كنم ، بر من خشم مىگيرد . پس اگر مرا در حال سرپيچى و عصيان ببيند ، چه كار خواهد كرد ؟ ( 2 ) سروده شده است :\r\n« گناهان من بسيار است و ياراى بر دوش كشيدن آن را ندارم . در عين حال ، عفو تو از گناه من بزرگتر و باشكوه‌تر است .\r\nپروردگارا ! در اين جهان رحمت تو مرا در برگرفته است و همانا كه من به روز رستاخيز به رحمت تو نيازمندترم . »\r\n\r\n\r\n","description":"","footnote":"\r\n( 1 ) . نظير آن در الاحاديث القدسيه ، شيخ حر عاملى ، ص 64 ، و محجة البيضاء ، ج 8 ، ص 385 ، آمده است .\r\n( 2 ) . به نقل از شمارهء 4361 سنن ابن ماجه در محجه البيضاء ، ص 253 ، ج 7 ، آمده است . م .\r\n","page_name":" 790 ","page_number":790},
  {"content":"\r\n\r\n( 1 )\r\n\r\nمجلس نود و ششم در بهشت و چگونگى آن\r\n( 2 ) خداوند متعال در آيهء 25 سورهء دوم ( بقره ) فرموده است : « و مژده بده آنانى را كه ايمان آوردند و كارهاى پسنديده انجام دادند به اينكه براى آنان باغهايى است كه در آن جويبارها روان است و هر گاه به آنان روزى دهند ، روزى آماده از ميوه ، گويند اين همانى است كه پيش از اين به ما خورانده شده است و هر چه براى آنان بياورند به يك ديگر مانند است و ايشان را در بهشت جفتهاى پاكيزه است و آنان در آن جاودانه‌اند . »\r\n( 3 ) و در آيهء 133 سورهء سوم ( آل عمران ) فرموده است : « پيشى گيريد به سوى آمرزش پروردگار خود و بهشتى كه پهناى آن همهء آسمانها و زمين را فرا گرفته و مهيا براى پرهيزگاران است » « 1 » .\r\n( 4 ) پيامبر ( ص ) فرموده‌اند : خشتهاى بهشت ، خشتى از زر و خشتى از ياقوت است و صحنهء آن ، مشك تازه و كنگره‌هايش ، ياقوتهاى سرخ و سبز و زرد است و درهاى آن گوناگون است . در رحمت ، از ياقوت سرخ است و در صبر ، درى يك لختى و از ياقوت سرخ و بدون حلقه است . در شكر ، داراى دو مصراع و از ياقوت سپيد است و فاصلهء ميان دو مصراع آن ( دهانه‌اش ) به اندازهء پانصد سال راه است . نالهء اشتياق آن به قدرت خداوند متعال بلند است و عرضه مىدارد : پروردگارا ! آنان را كه شايستهء منند در آور . در بلا ، داراى يك مصراع و از ياقوت زرد است و كمتر كسى از آن وارد مىشود .\r\n( 5 ) اما در بزرگ كه بندگان صالح - كه زاهدان و پارسايان و رغبت‌كنندگان به خداوند متعال و كسانى كه با او انس دارند - از آن وارد مىشوند و چون به بهشت در آيند ، در دو جويبار در صف مرتب ، ميان كشتيهاى ياقوت كه پاروهايش از مرواريد است ، حركت مىكنند . در آن فرشتگانى از نور هستند كه جامه‌هاى سبز بر تن دارند و بر كناره‌هاى آن ، نهرها حركت مىكنند . نام آن جنة المأوى و جنة عدن است كه ميان بهشتهاست و ديواره‌هاى آن ياقوت سرخ و كف آن مرواريد است . « 2 »\r\n\r\n\r\n","description":"","footnote":"\r\n( 1 ) . براى اطلاع بيشتر از آيات ديگرى كه در اين مورد آمده است به بحار الانوار ، ج 8 ، صفحات 71 تا 80 ، مراجعه شود . م .\r\n( 2 ) . به نقل از امالى صدوق ، ص 128 ، با توضيح لغات در بحار الانوار ، ج 8 ، ص 117 ، آمده است . م .\r\n","page_name":" 791 ","page_number":791},
  {"content":"\r\n\r\n( 1 ) امير المؤمنين فرموده است : طوبى درختى است در بهشت كه ريشهء آن در خانهء رسول خدا ( ص ) است و هيچ مؤمنى نيست ، مگر اينكه شاخه‌يى از آن در خانهء اوست و هيچ چيز به دل آن مؤمن نمىگذرد مگر اينكه همان شاخه براى او آن را حاضر مىآورد و اگر سوارى تيزرو در سايهء آن صد سال بتازد ، نمىتواند از سايه‌اش بيرون رود و اگر كلاغى از پايين آن به پرواز در آيد به بالاى آن نمىرسد و شكسته و پير مىشود . « 1 »\r\n( 2 ) روايت است كه مردى از ابن عباس پرسيد : با آنكه خداوند متعال از خدمتگزاران و جفتها و بوى خوش و آشاميدنيها و ميوه‌هاى بهشت خبر داده و در كتاب خود نازل فرموده است ، چه چيزى از آن را پوشيده داشته است ؟ ابن عباس گفت :\r\nآن جنت عدن است كه خداوند آن را روز جمعه بيافريد و سپس آن را پوشيده داشت و هيچ آفريده‌يى از آفريده‌هاى آسمانها و زمينها آن را نديده است تا هنگامى كه آنان را كه شايستهء آنند ، در آن در آورد و خداى متعال سه بار به آن بهشت فرمود سخن بگو و گفت : خوشا به حال مؤمنان ، و خداى بزرگ فرمود : خوشا به حال مؤمنان و خوشا به حال تو . ابن عباس مىگويد ، رسول خدا فرمودند : هر كس در او شش خصلت باشد ، از آن مؤمنان است . آن كس كه سخن راست بگويد و وعدهء خويش برآورد و امانت خويش را بپردازد و به پدر و مادرش نيكى كند و پيوند خويشاوندى را رعايت كند و از گناه خويش آمرزش خواهى كند ، مؤمن است .\r\n( 3 ) امير المؤمنين فرموده است : در بهشت درختى است كه از بالاى آن جامه‌هاى آراسته فرو مىريزد و پايين آن اسبهاى ابلقى قرار دارند كه زين و لگام شده و داراى بال هستند و از آن اسبها هيچ مدفوعى دفع نمىشود . اولياى خدا سوار بر آن اسبها مىشوند و در هر كجاى بهشت كه بخواهند به پرواز در مىآيند ، بندگانى كه در درجهء پايين‌تر قرار دارند ، مىگويند : پروردگارا ! چه چيزى اين بندگانت را به اين كرامت رسانده است ؟ خداى جل جلاله مىفرمايد : اينان شبها نمىخوابيدند و نماز شب مىگزاردند و روزها چيزى نمىخوردند و روزه داشتند و با دشمن پيكار مىكردند و ترسى نداشتند و صدقه مىدادند و بخل نمىورزيدند . « 2 »\r\n\r\n\r\n","description":"","footnote":"\r\n( 1 ) . در خصال و صفحهء 133 امالى صدوق ، آمده است . م .\r\n( 2 ) . به نقل از امالى صدوق ، ص 175 ، در بحار الانوار ، ج 8 ، ص 118 ، آمده است . م .\r\n","page_name":" 792 ","page_number":792},
  {"content":"\r\n\r\n( 1 ) از انس بن مالك پرسيده شد كه اى ابو حمزه ! آيا بهشت در زمين است يا در آسمان ؟ گفت : كدام زمين و كدام آسمان است كه گنجايش بهشت را داشته باشد ؟\r\nپرسيدند : پس كجاست ؟ گفت : فراتر از آسمان هفتم ، زير عرش خداوند . « 1 »\r\n( 2 ) پيامبر ( ص ) فرمودند : وارد بهشت شدم ، ديدم در جبههء آن سه خط زرين با زر نه ، با آب طلا نوشته شده است . سطر نخست\r\n« لا إله الا اللَّه ، محمد رسول اللَّه »\r\nبود .\r\nسطر دوم چنين بود : آنچه كه پيش فرستاديم ، اينجا يافتيم . آنچه در آن جهان خورديم ، سودى بود كه برديم و آنچه گذاشتيم ، زيان كرديم . سطر سوم چنين بود :\r\nامتى گنهكار و پروردگارى بسيار بخشنده .\r\n( 3 ) و همان حضرت فرموده‌اند : در بهشت هيچ درختى نيست مگر اينكه ساقهء آن زرين است .\r\n( 4 ) و فرموده‌اند : از اهل بهشت فضولاتى دفع نمىشود . خوراك آنان چيزى همچون هواى معطر است . حمد و تسبيح خدا به آنان الهام مىشود ، همچنان كه نفس كشيدن .\r\n( 5 ) و فرموده‌اند : سوگند به كسى كه كتاب را بر محمد ( ص ) نازل فرموده است ، همانا كه بهشتيان را همواره بر حسن و زيبايى افزوده مىشود ، به همان نسبت كه در دنيا روز به روز شكسته‌تر و زشت‌تر مىشوند .\r\n( 6 ) و فرموده‌اند : پست‌ترين منزلت بهشتيان اين است كه هشتاد هزار خادم دارند و نود و دو درجه ، و براى آنان گنبدى از مرواريد و ياقوت و زبرجد زده مىشود و مساحت منزل آنان به اندازهء ميان جابيه ( دهكده‌يى از اطراف دمشق ) و صنعاء است .\r\n( 7 ) و پيامبر فرموده‌اند : در بهشت ناگهان پرتوى آشكار مىشود . بهشتيان سرها را بلند مىكنند ، معلوم مىشود پرتو آشكار شدن دندانهاى پيشين حوريه‌يى است كه بر روى همسر خويش لبخند زده است .\r\n( 8 ) ابن عباس مىگويد : بهشت را هفت ديوار و هشت پل است كه همگى محيط بر بهشتند ، ديوارى از سيم ، ديگرى از زر و سيم ، سومى از زر ، چهارمى از مرواريد ، پنجمى از گوهر ، ششمى از زبرجد ، هفتمى از نور رخشان . ميان هر دو ديوار ، فاصلهء صد سال راه است . پايه‌هايش از گهر و ياقوت و زبرجد است . هشت در دارد كه\r\n\r\n\r\n","description":"","footnote":"\r\n( 1 ) . در بحار الانوار ، ج 8 ، ص 83 ، ضمن تفسيرى كه مرحوم علامهء مجلسى از آيات مربوط به بهشت فرموده ، آمده است . م .\r\n","page_name":" 793 ","page_number":793},
  {"content":"\r\n\r\nدهانهء هر يك مسير صد سال راه است .\r\n( 1 ) شاعرى چنين سروده است :\r\n« جنت فردوس شايسته نيست مگر براى اشخاص كريم . كريم باش و با عفو و سلام وارد بهشت شو . »\r\n( 2 ) ديگرى گفته است :\r\n« در بهشت دوشيزه‌يى است كه با ناز راه مىرود و ساقى همسر خويش ميان درختان است . آميزه‌يى از مشك و عبير است . مىپندارى براى چه كسى آفريده شده است ؟ براى قرآن خوان پارسا ، معشوقه‌يى آزاده كه گونه‌هايش گلگونه است و گويى مرواريدى در نقش دينار است . با ناز مىخرامد و پيش مىآيد ، مويهايش آويخته و صاف است . دامن كشان كنار جويبار حركت مىكند . شوخ و شنگى او آراسته و نزديك‌شدنش موجب شادى است . در آفرينش شگفت‌آور و آميخته با پرتو است . به دوست ، جام بادهء رخشان مىدهد ، از بادهء فردوس نه از بادهء مى - فروش .\r\nپرندگان در غرفه‌هاى بسيار پسنديدهء ياقوتين ، آوازى همچون آواى نى لبك دارند . به به ! چه شادى شگفت انگيزى است كه پروازكنندگان در هر نقطهء بهشت كه بخواهند ، فراهم است . »\r\n( 3 )\r\n\r\nمجلس نود و هفتم در دوزخ و چگونگى آن\r\n( 4 ) خداوند متعال در آيهء 39 سورهء دوم ( بقره ) فرموده : است « و آنان كه كافر شدند و آيات ما را تكذيب كردند ، آنان دوزخيان و در آتش جاودانه‌اند . »\r\n( 5 ) و در آيهء 56 سورهء چهارم ( نساء ) فرموده است : « همانا آنان را كه به آيات ما كافر شدند به زودى در آتش درافكنيم و هر چه پوستهاى آنان بسوزد ، به جاى آن پوستهاى ديگرى به آنان مىدهيم تا عذاب را بچشند . »\r\n( 6 ) و در آيهء 10 همان سوره فرموده است : « همانا آنان كه اموال يتيمان را به ستم مىخورند ، به حقيقت ، در شكم خويش آتش فرو مىبرند و به زودى در آتش فروزان خواهند افتاد . »\r\n( 7 ) و خداوند در آيهء 34 سورهء نهم ( توبه ) فرموده است : « و آنان كه زر و سيم را\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nاندوخته مىكنند و آن را در راه خدا هزينه نمىكنند ، مژده‌شان بده به عذابى دردناك ، روزى كه آن سيم و زر در آتش دوزخ گداخته گردد و پيشانيها و پهلوها و پشتهاى ايشان را با آن داغ نهند . اين است آنچه براى خود اندوخته كرديد ، پس بچشيد آنچه را كه اندوخته مىكرديد . »\r\n( 1 ) و خداوند در آيهء 71 سورهء نوزدهم ( مريم ) چنين فرموده است : « و هيچ كس از شما نيست مگر آنكه به دوزخ وارد شود و اين حكم قطعى پروردگار تو است » .\r\n( 2 ) امام صادق ( ع ) فرموده است : روزى پيامبر ( ص ) نشسته بودند ، ناگاه جبريل در حالى كه پريده رنگ و اندوهگين و افسرده بود آمد . پيامبر ( ص ) فرمودند : چرا تو را چنين اندوهگين و افسرده مىبينم ؟ گفت : اى محمد ! چرا چنين نباشم كه امروز كوره‌هاى جهنم را نهادند ؟ پيامبر ( ص ) پرسيدند : كوره‌هاى دوزخ چيست ؟ گفت :\r\nخداوند متعال فرمانى صادر فرمود كه هزار سال دوزخ را برافروختند تا سرخ شد و سپس فرمان داد هزار سال ديگر هم برافروختند تا از سرخى به سپيدى گراييد . باز فرمان داد هزار سال ديگر برافروختند ، آنچنان كه سياهى وحشت‌زا گرديد و اگر يك حلقه از زنجيرى كه درازى آن هفتاد ذرع است بر دنيا نهاده شود ، از گرماى آن همهء جهان ذوب خواهد شد و اگر قطره‌يى از گندابهاى دوزخ بر آبهاى زمين فرو افتد ، همهء اهل دنيا از بوى گندش نابود خواهند شد . گويد ، پيامبر ( ص ) و جبريل ( ع ) گريستند . خداوند فرشته‌يى پيش آن دو گسيل داشت و فرمود : خدايتان بر شما سلام مىرساند و مىفرمايد شما را از اينكه گناهى انجام دهيد كه در دوزخ عذابتان كنم ، در پردهء عصمت و امان قرار دادم . « 1 »\r\n( 3 ) امير المؤمنين فرموده است : همانا در دوزخ آسياهايى است كه گروهى را با آن آرد مىكنند . آيا نمىپرسيد ، كسانى كه خوراك آن آسياها هستند كيستند ؟ و چون پرسيدند ، فرمود : عالمان تبهكار و قرآن قرآن‌خوانان بدكار و ستمگران ستم پيشه و وزيران خيانتكار و سرپرستان دروغگو ( شايد هم عارفان دروغگو ) و همانا دوزخ را شهرى است كه به آن حصينه ( كهن دژ ) مىگويند . آيا از من نمىپرسيد ، در آن كيست ؟ و چون پرسيدند ، فرمود : در آن پيمان‌شكنان و از دين برگشتگانند . « 2 »\r\n\r\n\r\n","description":"","footnote":"\r\n( 1 ) . به نقل از صدوق ( رضي الله عنه ) ، در محجة البيضاء ، ج 8 ، ص 361 ، آمده است و در پاورقى افزوده‌اند كه در تفسير على بن ابراهيم ، ص 437 و در اوسط طبرانى هم آمده است . م .\r\n( 2 ) . به نقل از خصال ، ج 2 ، ص 142 ، در بحار الانوار ، ج 8 ، ص 311 ، آمده است . م .\r\n","page_name":" 795 ","page_number":795},
  {"content":"\r\n\r\n( 1 ) امام كاظم ( ع ) ضمن خبر مفصلى چنين فرموده است كه جهنم را دره‌يى به نام سقر ( در بعضى از نسخه‌ها سعير ) است كه از هنگامى كه خدايش آفريده هيچ بازدمى نداشته است و اگر خداوند اجازه دهد و از آن روزنه‌يى به اندازهء لانهء مار گشوده شود ، هر چه را كه بر روى زمين است خواهد سوزاند و دوزخيان همگان از گرما و بوى گند و كثافت اين دره ، به يك ديگر پناه مىبرند و مىگريزند و در آن كوهى است كه همهء گرفتاران در آن دره از گرما و بوى گند و كثافت آن و آنچه كه خداوند در آن براى اهلش فراهم آورده است به يك ديگر پناه مىبرند و در آن كوه ، درهء ژرفى است كه همهء گرفتاران در آن كوه ، از گرما و گند و كثافت آن و آنچه براى اهلش فراهم شده است به يك ديگر پناه مىبرند و در آن درهء ژرف ، چاهى است به همان صفت كه همگان از آن مىگريزند . در آن چاه ، مارى است كه همهء گرفتاران در آن چاه از خطر آن مار و زهرى كه خداوند در نيشهاى او نهاده است مىگريزند . در شكم آن مار هفت صندوق است كه در آنها پنج تن از امتهاى گذشته و دو تن از اين امت قرار دارند . راوى مىگويد : به امام كاظم ( ع ) گفتم : فدايت گردم ، آن پنج تن و دو تن چه كسانى هستند ؟\r\nفرمود : آن پنج تن عبارتند از قابيل كه برادرش هابيل را كشت و نمرود كه با ابراهيم ( ع ) در مورد خداوند ستيزه‌گرى كرد و گفت : من هم مىتوانم كسانى را زنده كنم و كسانى را بميرانم . و فرعونى كه گفت من پروردگار بلند مرتبهء شمايم ، و آن مرد يهودى كه يهوديان را به اين آيين واداشت و بولس مسيحى كه مسيحيان را به آيين تثليث واداشت و از اين امت هم دو اعرابى هستند . « 1 »\r\n( 2 ) امام باقر ( ع ) فرموده‌اند : چون آيهء 23 سورهء هشتاد و نهم ( و الفجر ) كه مىفرمايد :\r\n« و آن روز جهنم را پديد آورند و همان روز آدمى متذكر كار خود گردد و آن تذكر را براى او چه سودى ؟ » نازل شد ، از پيامبر ( ص ) در بارهء آن پرسيدند . فرمودند :\r\nروح الامين به من خبر داده است كه خدايى كه غير از او خدايى نيست چون همگان را در صحراى قيامت جمع فرمايد ، جهنم را مىآورند و آن را هزار لگام است و هر لگامى را صد هزار فرشته از فرشتگان غضب در دست دارند و دوزخ را هياهو و سختى و دم و بازدمى است كه از آن شرر بيرون مىزند و اگر خداوند خلق را براى حساب با بودن دوزخ نگهدارد ، همگان نابود مىشوند ، ولى از جهنم ظلمتى بيرون\r\n\r\n\r\n","description":"","footnote":"\r\n( 1 ) . به نقل از خصال صدوق ، ج 2 ، ص 34 ، در بحار الانوار ، ج 8 ، ص 311 ، آمده است . م .\r\n","page_name":" 796 ","page_number":796},
  {"content":"\r\n\r\nمىآيد كه همگان چه نيك و چه بد را در آن ظلمت فرو مىبرد . « 1 »\r\n( 1 ) عمرو بن ثابت نقل مىكند كه امام باقر ( ع ) فرموده‌اند : دوزخيان از سختى عذابى كه در آن مىبينند همچون سگان و گرگان زوزه مىكشند . اى عمرو ! چه مىپندارى در بارهء قومى كه مرگ آنان فرا نمىرسد تا بميرند و از عذاب آنان هم كاسته نمىشود و در دوزخ تشنه و گرسنه‌اند ، چشمهايشان را غبار پوشانده ، كر و لال و كورند و سيه‌روى و زيانكار ، مانده در دوزخ و پشيمان و خداوند بر آنان خشم گرفته و بر آنان هيچ رحمتى نمىشود . و از عذاب ايشان كاسته نمىشود و در دوزخ گداخته مىشوند و از گنداب گرم آن مىآشامند و از زقوم مىخورند و با قلابهاى آتشين از بدنهايشان مىكنند و با گرزهاى آتشين آنان را مىزنند و فرشتگان سخت‌گير و خشن رحم نمىكنند و آنان در دوزخ بر چهره افتاده‌اند و با شيطانها در يك بند كشيده شده‌اند و در زنجير و غل بسته‌اند . اگر دعايى كنند برآورده نمىشود و چون نيازى بخواهند ، كسى نيازشان را برنمىآورد . اين است حال كسانى كه به دوزخ درافتند . « 2 »\r\n( 2 ) همان حضرت فرموده است كه چون پيامبر ( ص ) را به معراج بردند ، از كنار هيچ آفريده‌ايى عبور نفرمود مگر آنكه در او شادى و مهر و لطف و گشاده‌رويى ديد تا آنكه از كنار كسى گذشت كه توجهى نكرد و سخنى نگفت و پيامبر او را ترشروى و خشمگين ديدند . به جبريل فرمودند : از كنار هيچ كس نگذشتم مگر اينكه خوش روى و شاد و مهربان بود مگر اين شخص . اين كيست ؟ فرمود : اين مالك دوزخ است و خدايش او را چنين آفريده است . پيامبر فرمودند : دوست دارم از او بخواهى كه آتش دوزخ را به من نشان دهد . جبريل به مالك دوزخ گفت : اين محمد ( ص ) رسول خداوند است و از من خواسته است از تو بخواهم كه آتش را به او نشان دهى . او زبانه‌يى از دوزخ را به آن حضرت ارائه داد و پس از آن تا هنگام رحلت هرگز خندان ديده نشدند . « 3 »\r\n( 3 ) پيامبر ( ص ) فرموده‌اند : اگر در اين مسجد صد هزار تن يا بيشتر حاضر باشند و مردى از دوزخيان نفسش به آنان برسد ، مسجد و هر چه در آن باشد ، آتش خواهد گرفت .\r\n\r\n\r\n","description":"","footnote":"\r\n( 1 ) . به نقل از امالى صدوق ، ص 322 ، در بحار الانوار ، ج 8 ، ص 281 ، آمده است . م .\r\n( 2 ) . به نقل از امالى صدوق ، در بحار الانوار ، ج 8 ، صفحات 281 و 284 ، آمده است .\r\n( 3 ) . به نقل از امالى صدوق ، در بحار الانوار ، ج 8 ، صفحات 281 و 284 ، آمده است .\r\n","page_name":" 797 ","page_number":797},
  {"content":"\r\n\r\n( 1 ) و همان حضرت فرموده‌اند : همانا در آتش ، مارهايى چون گردن شتران تنومند ، وجود دارد كه هر بار گزش آنان تا چهل سال سوزش دارد و در آن كژدمهايى به بزرگى استر وجود دارد كه درد و سوزش گزش آنان تا چهل سال احساس مىشود . « 1 »\r\n( 2 ) ابن عباس گويد : جهنم را هفت در است و بر هر در ، هفتاد هزار كوه است و در هر كوه ، هفتاد هزار دره و در هر دره ، هفتاد هزار وادى و در هر وادى ، هفتاد هزار شق و در هر شقى ، هفتاد هزار خانه ، و در هر خانه هفتاد هزار مار است كه بلندى هر يك به اندازهء مسير سه روز راه است و بلندى نيشهاى آن مارها چون درختان خرماى بلند است . اين مارها به سراغ آدميان دوزخى مىآيند و او را از لبها و پلكهاى چشمش مىگيرند و شروع به كندن تمام گوشتهاى او مىكنند . آدمى ، گاه از بيم مىگريزد و در نهرى از نهرهاى دوزخ مىافتد و هفتاد سال در آن سرگردان است . « 2 »\r\n( 3 ) شاعر چنين سروده است :\r\n« پروردگارا ! گويى من در قيامت بر پا ايستاده‌ام و هنگامى كه نامهء عمل خويش را مىخوانم ، اشگهايم ريزان است . پروردگار جبار به من مىفرمايد : نامهء عمل خود را بخوان كه اى بندهء من ! اينك پاداش آنچه را كه انجام داده‌اى به تو خواهم داد .\r\n( 4 ) اى واى بر من از توقف من در آنجا و از نامهء عملم كه مصيبتهاى بزرگ را بر من فراهم كرده و بر شمرده است . گناهان گذشته و قديمى مرا كه آنها را از ياد برده و و فراموش كرده‌ام به من مىشناساند . ميزان و ترازو براى قضاوت و بررسى نهاده مىشود و براى بندگان خدا ، خداوند خود بسنده‌تر قاضيان است . چهره‌هايى با رنگ باز و خندانند و چهره‌هاى ديگرى گريان ، روى به آتش دارند . »\r\n( 5 ) سخن ما در اينجا به پايان رسيد و در آغاز كتاب گفتيم كه بسيارى از اخبار و روايات ظاهرش بر خلاف حق و از حشوها به نظر مىرسد و لازم است خواننده در بارهء آن تأمل و دقت كند و آن را به طريقى كه موافق با اصول و دلايل عقلى است توجيه كند و من در اين كتاب هر خبرى را كه آوردم ، هر چند به ظاهر حشو و سست به نظر برسد ، به معنى آن آگاه بوده‌ام ولى از شرح و معناى آن از بيم طولانى شدن كتاب خوددارى كردم و سزاوار است كه كسى تصور نكند كه من حشوى مذهبم و امور را\r\n\r\n\r\n","description":"","footnote":"\r\n( 1 ) . محجة البيضاء ، ج 8 ص 360 ، م .\r\n( 2 ) . رواياتى نظير اين در محجة البيضاء ، جلد 8 ، صفحات 353 تا 359 ، آمده است . م .\r\n","page_name":" 798 ","page_number":798},
  {"content":"\r\n\r\nبا يك ديگر مىآميزم و خداى را شكر كه من مردى محقق هستم و الحمد للَّه رب العالمين .\r\nپايان سپاس و ستايش فراوان خداوند متعال را كه به اين بندهء خود توفيق ترجمهء اين كتاب را ارزانى داشت .\r\nكمترين بندهء درگاه نبوى ، محمود مهدوى دامغانى مشهد مقدس رضوى ، دوشنبه هفتم ذى حجة الحرام 1407 قمرى ، دوازدهم مرداد 1366 خورشيدى و سوم اوت 1987 ميلادى\r\n\r\n","description":"","footnote":"","page_name":" 799 ","page_number":799},
  {"content":"\r\n . \r\n","description":"","footnote":"","page_name":" 800 ","page_number":800},
  {"content":"\r\n . \r\n","description":"","footnote":"","page_name":" 801 ","page_number":801},
  {"content":"\r\n . \r\n","description":"","footnote":"","page_name":" 802 ","page_number":802},
  {"content":"\r\n . \r\n","description":"","footnote":"","page_name":" 803 ","page_number":803},
  {"content":"\r\n . \r\n","description":"","footnote":"","page_name":" 804 ","page_number":804},
  {"content":"\r\n . \r\n","description":"","footnote":"","page_name":" 805 ","page_number":805},
  {"content":"\r\n . \r\n","description":"","footnote":"","page_name":" 806 ","page_number":806},
  {"content":"\r\n . \r\n","description":"","footnote":"","page_name":" 807 ","page_number":807},
  {"content":"\r\n . \r\n","description":"","footnote":"","page_name":" 808 ","page_number":808},
  {"content":"\r\n . \r\n","description":"","footnote":"","page_name":" 809 ","page_number":809},
  {"content":"\r\n . \r\n","description":"","footnote":"","page_name":" 810 ","page_number":810},
  {"content":"\r\n . \r\n","description":"","footnote":"","page_name":" 811 ","page_number":811},
  {"content":"\r\n . \r\n","description":"","footnote":"","page_name":" 812 ","page_number":812},
  {"content":"\r\n . \r\n","description":"","footnote":"","page_name":" 813 ","page_number":813},
  {"content":"\r\n . \r\n","description":"","footnote":"","page_name":" 814 ","page_number":814},
  {"content":"\r\n . \r\n","description":"","footnote":"","page_name":" 815 ","page_number":815},
  {"content":"\r\n . \r\n","description":"","footnote":"","page_name":" 816 ","page_number":816},
  {"content":"\r\n . \r\n","description":"","footnote":"","page_name":" 817 ","page_number":817},
  {"content":"\r\n . \r\n","description":"","footnote":"","page_name":" 818 ","page_number":818},
  {"content":"\r\n . \r\n","description":"","footnote":"","page_name":" 819 ","page_number":819},
  {"content":"\r\n . \r\n","description":"","footnote":"","page_name":" 820 ","page_number":820},
  {"content":"\r\n . \r\n","description":"","footnote":"","page_name":" 821 ","page_number":821},
  {"content":"\r\n . \r\n","description":"","footnote":"","page_name":" 822 ","page_number":822},
  {"content":"\r\n . \r\n","description":"","footnote":"","page_name":" 823 ","page_number":823},
  {"content":"\r\n . \r\n","description":"","footnote":"","page_name":" 824 ","page_number":824},
  {"content":"\r\n . \r\n","description":"","footnote":"","page_name":" 825 ","page_number":825},
  {"content":"\r\n . \r\n","description":"","footnote":"","page_name":" 826 ","page_number":826},
  {"content":"\r\n . \r\n","description":"","footnote":"","page_name":" 827 ","page_number":827},
  {"content":"\r\n . \r\n","description":"","footnote":"","page_name":" 828 ","page_number":828},
  {"content":"\r\n . \r\n","description":"","footnote":"","page_name":" 829 ","page_number":829},
  {"content":"\r\n . \r\n","description":"","footnote":"","page_name":" 830 ","page_number":830},
  {"content":"\r\n . \r\n","description":"","footnote":"","page_name":" 831 ","page_number":831},
  {"content":"\r\n . \r\n","description":"","footnote":"","page_name":" 832 ","page_number":832},
  {"content":"\r\n . \r\n","description":"","footnote":"","page_name":" 833 ","page_number":833},
  {"content":"\r\n . \r\n","description":"","footnote":"","page_name":" 834 ","page_number":834},
  {"content":"\r\n . \r\n","description":"","footnote":"","page_name":" 835 ","page_number":835},
  {"content":"\r\n . \r\n","description":"","footnote":"","page_name":" 836 ","page_number":836},
  {"content":"\r\n . \r\n","description":"","footnote":"","page_name":" 837 ","page_number":837},
  {"content":"\r\n . \r\n","description":"","footnote":"","page_name":" 838 ","page_number":838},
  {"content":"\r\n . \r\n","description":"","footnote":"","page_name":" 839 ","page_number":839},
  {"content":"\r\n . \r\n","description":"","footnote":"","page_name":" 840 ","page_number":840},
  {"content":"\r\n . \r\n","description":"","footnote":"","page_name":" 841 ","page_number":841},
  {"content":"\r\n . \r\n","description":"","footnote":"","page_name":" 842 ","page_number":842},
  {"content":"\r\n . \r\n","description":"","footnote":"","page_name":" 843 ","page_number":843},
  {"content":"\r\n . \r\n","description":"","footnote":"","page_name":" 844 ","page_number":844},
  {"content":"\r\n . \r\n","description":"","footnote":"","page_name":" 845 ","page_number":845},
  {"content":"\r\n . \r\n","description":"","footnote":"","page_name":" 846 ","page_number":846},
  {"content":"\r\n . \r\n","description":"","footnote":"","page_name":" 847 ","page_number":847},
  {"content":"\r\n . \r\n","description":"","footnote":"","page_name":" 848 ","page_number":848},
  {"content":"\r\n . \r\n","description":"","footnote":"","page_name":" 849 ","page_number":849},
  {"content":"\r\n . \r\n\r\n","description":"","footnote":"","page_name":" 850 ","page_number":850}
  ]