[
  {"content":"\r\n\r\nبسم الله الرحمن الرحيم\r\nمؤسسه علمى فرهنگى دارالحديث\r\nسازمان چاپ و نشر\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسرشناسه : مشكينى اردبيلى ، على ، 1300 - 1386 .\r\nعنوان و نام پديد آور : تفسير روان / على مشكينى ؛ خطاط عثمان طه ، ويراستار حسين استاد ولى .\r\nمشخصات نشر : قم موسسه علمى فرهنگى دارالحديث ، سازمان چاپ و نشر ، 1392 .\r\nمشخصات ظاهرى : 8 ج .\r\nisbn ( set ) : 978 - 964 - 493 - 657 - 9\r\nisbn : 978 - 964 - 493 - 661 - 6\r\nوضعيت فهرست نويسى : فيپا\r\nيادداشت : نويسنده در جلدهاى ششم و هفتم و هشتم رضااستادى است .\r\nيادداشت : ويراستار در جلدهاى ششم و هفتم و هشتم قاسم شير جعفرى است .\r\nيادداشت : چاپ قبلى : الهادى ، 1388 .\r\nيادداشت : ج . 1 - 8 ( چاپ دوم )\r\nموضوع : تفاسير شيعه - قرن 14\r\nشناسه افزوده : استادى ، رضا ، 1316\r\nشناسه افزوده : استاد ولى ، حسين ، 1331 - ويراستار\r\nشناسه افزوده : شير جعفرى . قاسم . ويراستار\r\nشناسه افزوده : موسسه علمى - فرهنگى دارالحديث . سازمان چاپ و نشر\r\nرده بندى كنگره : 1392 7 ت 56 م / 98 bp\r\nرده بندى ديويى : 179 / 297\r\nشماره كتابشناسى ملى : 3114009\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعه آثار آية الله على مشكينى ( قدس سره ) - ( 4 )\r\nآية الله على مشكينى قدس سره\r\nتفسير روان 4\r\nهمايش بزرگداشت آية الله على مشكينى ( قدس سره )\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nتفسير روان / ج 4\r\nآيت الله على مشكينى قدس سره\r\nخطاط : عثمان طه\r\nنوع خط : نسخ\r\nويراستار : حسين استاد ولى\r\nناظر فنى : محمدباقر نجفى\r\nنمونه خوان : علنيقى نگران ، محمود سپاسى ، محمدعلى دباغى\r\nصفحه آرا : مرتضى فتح اللهى\r\nناشر : سازمان چاپ و نشر دار الحديث\r\nچاپ : اول / 1392\r\nچاپخانه : دارالحديث\r\nشمارگان : 1000\r\nقيمت دوره : 100000 تومان\r\nمؤسسه علمى فرهنگى دار الحديث\r\nسازمان چاپ و نشر\r\nدفتر مركز : قم ، ميدان شهدا ، خيابان معلم ، پلاك 125 تلفن : 7740523 - 0251 / فاكس : 7740571 - 0251\r\nنمايشگاه دائمى علوم حديث ( قم ، خيابان معلم ) تلفن : 7740545 - 0251 ، فروشگاه شماره \" 2 \" ( شهر رى ، حرم حضرت عبدالعظيم حسنى عليه السلام درب شرقى 7 ) تلفن : 55952862 - 021\r\nفروشگاه شماره \" 3 \" ( مشهد مقدس ، چهار راه شهدا ، ضلع شمالى باغ نادرى ، مجتمع فرهنگى تجارى گنجينهء كتاب ، طبقهء هم كف : 3 - 2240062 - 0511\r\nhttp : / / darolhadith . ir isbn ( set ) : 978 - 964 - 493 - 657 - 9\r\ndarolhadith 20 @ gmail . com isbn : 978 - 964 - 493 - 661 - 6\r\n* كليه حقوق چاپ و نشر براى ناشر محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ جلد چهارم 
  ]\r\n\r\nسورهء يوسف\r\nبِسْمِ اللَّهِ الرَّحْمنِ الرَّحِيمِ\r\nاين سوره ، سورهء يوسف پيامبر عليه السلام است كه سرگذشت او به نحو تفصيل از اوايل عمرش تا اواخر آن ذكر شده و در هيچ سوره‌اى سرگذشت پيامبرى به اختصاص ، جز اين سوره نقل نشده است ؛ انسان پاكى كه چون از نوجوانى دل به خدا داد زيبايى باطن و جمال روحش از حسن صورت و سيماى ظاهرش بيشتر شد و خدا خود متكفّل حفظش گشت . آرى ، چون خداوند كسى را برترى بخشد ، اگر همهء اسباب ظاهرى به هلاكتش قيام كند زندگيش نيكوتر گردد ، و اگر همهء وسايل و اسباب عادى بخواهد او را فرود آورد ، بالاتر رود و كمال يابد . خداوند او را برگزيد و هر نوع اسباب ظاهرى كه بر شكست و تحقيرش برخاست ، خداوند همان را وسيلهء پيروزيش ساخت .\r\nاخراج از روستا و افكندن در چاه و اسارت و بردگى ، او را به عاصمهء كشور برد و در كاخ نشاند . تهمت ناروا كه خواست عفّتش را بشكند ، او را مورد تبرئهء متّهِمين قرار داد .\r\nافكندنش در زندان دولت ، او را مقرب سلطان ساخت و دولت به وى بخشيد . پيراهنى را كه از چاه خبر مرگش را به پدر آورد ، از مصر به سوى پدر فرستاد تا او را بينا ساخت . آرى مَن كانَ للَّهِ كان اللَّهُ له ، و يحييه حياةً طيّبة .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nالر\r\nالر\r\nاين حروف را مقطّعه نامند و مفسران براى آن معانىاى ذكر كرده‌اند كه هر يك بذاته صحيح و مطلبى درست است ، لكن اطمينان نيست كه مراد واقعى باشد مگر آنچه در اين باره از اهل‌بيت وحى عليهم السلام برسد . در افتتاح اين سوره راجع به اين كلمه چند معنا ذكر كرده‌اند :\r\n1 - اين كلمه تلخيص شدهء برخى از نام‌هاى مقدس خداوند است . الف اشاره به « أنَا » ، لام اشاره به « اللَّه » و راء اشاره به « أرى » و مجموع « أنا اللَّه أرى » است ، يعنى من خدايى هستم كه همه چيز را مىبينم . اجزاى عالم شهود در نزد من است و براى من مشهود است .\r\n2 - ذكر اين سه حرف از باب مثال است و اشاره به اين كه اين كتاب از آغاز تا پايان ، مركّب از اين حروف تهجّى است نظير ساير كتاب‌ها ، لكن احدى از آدميان و فرشتگان و پريان را توان تأليفِ مانند يك سوره از آن نيست چه رسد به تمام آن .\r\n3 - اين سه حرف اشاره به اين است كه همان گونه كه اين كتاب داراى عبارت‌هاى صريح و ظاهر يعنى روشن‌است ، داراى عبارت‌هاى متشابه و مبهم نيازمند به بيان نيز هست و اين حروف جزو الفاظ متشابه است .\r\n4 - اين حروف ، رموز و اشارات است و هر حرفى ميان فرستندهء اين كتاب و گيرندهء آن اشاره به سرّىاز اسرار تشريع يا تكوين است كه اظهار آنها در اختيار مخاطب است ؛ و روى هريك از معانى ، اين حروف مىتواند آيهء مستقل باشد هرچند نگفته‌اند .\r\nتِلْكَ آيَاتُ الْكِتَابِ الْمُبِينِ « 1 » إِنَّا أَنْزَلْنَاهُ قُرْآناً عَرَبِيّاً لَعَلَّكُمْ تَعْقِلُونَ « 2 »\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nلغت و اعراب :\r\nتلك اشاره به دور است ، و اشارهء دور به لحاظ علوّ مقام آن و دورى از افق افكار عامه است . قرآناً حال است از مفعول أنزلناه ، و عربيّاً صفت قرآن است . مبين لازم است يعنى روشن ، و متعدى است يعنى روشنگر .\r\nتفسير :\r\nتِلْكَ آيَاتُ الْكِتَابِ الْمُبِينِ\r\nتلك اشاره به اين سوره يا آيات آن يا به مجموع آيات قرآن است به لحاظ آن كه در لوح محفوظ يا در ذهن جبرئيل يا پيامبر اسلام ثابت و موجود است و اين مجموع ، كتاب بالفعل يا كتاب بالقوه است ؛ بالفعل چون فعلًا در لوح محفوظ مندرج است ، و بالقوّه چون در آيندهء تاريخ در صحيفه‌ها و ورق‌هاى بىحد و حصر نوشته خواهد شد . و ( مبين ) است يعنى بذاته روشن و روشنگر است .\r\nإِنَّا أَنْزَلْنَاهُ قُرْآناً عَرَبِيّاً\r\nيعنى : به حقيقت ما اين كتاب را به عنوان قرآنى به زبان عربى ، فرو فرستاديم .\r\nطبق روايات اهل بيت وحى عليهم السلام اين كتاب الهى - يعنى مجموع الفاظ و محتوا - با نزول پنج مرحله‌اى ، به افكار و اذهان جامعهء بشرى رسيده است :\r\n1 - از علم ازلى الهى به قلم كه موجودى زنده در ميان ملأ اعلى است .\r\n2 - از قلم به لوح محفوظ .\r\n3 - از آن‌جا به قلب جبرئيل امين .\r\n4 - از زبان او به قلب مبارك پيامبر اسلام .\r\n5 - از زبان پيامبر اسلام به افكار و اذهان مجامع بشرى .\r\nو اين پنج مرحلهء نزول ، مقدّمى براى تحقق مرحلهء بعد است و آن نزول از اذهان و افكار و صحيفه‌ها و نوشتارها به مرحلهء عمل و پياده شدن در متن جامعه است .\r\nلَعَلَّكُمْ تَعْقِلُونَ\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nيعنى : اين كتاب را عربى تنظيم كرديم ، باشد كه شما بينديشيد . زيرا اگر به زبان غيرعربى بود پيروانت آن را نمىدانستند و تعقل و تفكر در حقايق آن ممكن نبود هرچند خود پيامبر به خاطر آن كه مخاطب و مأمور به ابلاغ است مىدانست .\r\n\r\n[ داستان يوسف ( ع ) 
  ]\r\nنَحْنُ نَقُصُّ عَلَيْكَ أَحْسَنَ الْقَصَصِ بِمَا أَوْحَيْنَا إِلَيْكَ هذَا الْقُرْآنَ وَإِن كُنْتَ مِن قَبْلِهِ لَمِنَ الْغَافِلِينَ « 3 » إِذْ قَالَ يُوسُفُ لِابِيهِ يَا أبَتِ إِنِّي رَأَيْتُ أَحَدَ عَشَرَ كَوْكَباً وَالشَّمْسَ وَالْقَمَرَ رَأَيْتُهُمْ لِي سَاجِدِينَ « 4 »\r\nلغت و اعراب :\r\nقَصَّ عليه الخبر - از باب نَصَر - : بازگو كرد آن را براى او . قَصص : بازگو كردن ، قصه و حديث . و إن كنت ان مخفّفهء از مثقّله به قرينهء لام در خبر ، به تقدير « إنّ الشأن كنت » . إذ قال متعلّق است به « اذكر » مقدّر . أبتِ اصلش أبى بوده ، ياء تكلّم به تاء تبديل شده است .\r\n\r\n[ تعبير خواب يوسف ( ع ) توسط پدرش 
  ]\r\nتفسير :\r\nنَحْنُ نَقُصُّ عَلَيْكَ أَحْسَنَ الْقَصَصِ بِمَا أَوْحَيْنَا إِلَيْكَ هذَا الْقُرْآنَ وَإِن كُنْتَ مِن قَبْلِهِ لَمِنَ الْغَافِلِينَ\r\nيعنى : اى پيامبر يا اى مخاطب ، ما بهترين داستان را بر تو بازگو مىكنيم ، و يا به بهترين اسلوبِ بازگويى و زيباترين شيوهء داستان‌سرايى بر تو قصه مىسراييم ؛ و اين به وسيلهء آن است كه اين قرآن را به سوى تو وحى كرديم . يعنى در ضمن فرستادن مجموع قرآن ، اين بهترين داستان را فرستاديم . و استعمال « أوحينا » به لفظ ماضى نسبت به همهء قرآن در حالى كه هنوز بيشتر آن وحى نشده بود به لحاظ قطعى بودن نزول كل است . و اى پيامبر ، حقيقت اين است كه تو پيش از اين دربارهء اين قصه از بىخبران بودى .\r\nإِذْ قَالَ يُوسُفُ لِأَبِيهِ يَا أبَتِ إِنِّى رَأَيْتُ أَحَدَ عَشَرَ كَوْكَباً وَالشَّمْسَ وَالْقَمَرَ رَأَيْتُهُمْ لِى سَاجِدِينَ\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nيعقوبِ پيامبر كه نوهء ابراهيم خليل از پسرش اسحاق بود و اسرائيل هم ناميده مىشد ، در شهر يا روستايى به نام كنعان زندگى مىكرد و داراى دوازده پسر بود كه شش نفر آنها از ليا خالهء يوسف بوده و پس از فوت او يعقوب با خواهر او راحيل ازدواج كرد و يوسف و بنيامين از او متولد شدند و چهار پسر ديگرش از كنيز بوده ، و ميان ساير پسران يعقوب و يوسف رقابت خاصى وجود داشت . اين دوازده برادر را اسباط نيز ناميده‌اند .\r\nسرگذشت عجيب و حيرت‌زا و تنبّه‌آور يوسف از خوابى شروع شد كه يوسف آن را براى پدر نقل كرد ؛ خوابى كه يعقوب از آن حقايقى را درك كرد و حكايت روشنى از عاقبت امر يوسف پس از رنج‌ها و امتحان‌ها و مرارت‌ها داشت .\r\nمعناى آيه : متذكّر باش زمانى را كه يوسف به پدر خويش گفت : اى پدر بزرگوار و عظيم‌الشأن ، من در خواب يازده ستاره و خورشيد و ماه را ديدم ، چنين ديدم كه همه براى من در حال سجده‌اند .\r\nمحتمل است اين گونه ديده كه ستارگان و خورشيد و ماه از مقرّ خود فرود آمده و مثلًا به صورت انسانى در برابرش به سجده افتاده‌اند .\r\nقَالَ يَابُنَيَّ لَا تَقْصُصْ رُؤْيَاكَ عَلَى إِخْوَتِكَ فَيَكِيدُوا لَكَ كَيْداً إِنَّ الشَّيْطَانَ لِلْإِنسَانِ عَدُوٌّ مُبِينٌ « 5 » وَكَذلِكَ يَجْتَبيكَ رَبُّكَ وَيُعَلِّمُكَ مِن تَأْوِيلِ الْأَحَادِيثِ وَيُتِمُّ نِعْمَتَهُ عَلَيْكَ وَعَلَى آلِ يَعْقُوبَ كَمَا أَتَمَّهَا عَلَى أَبَوَيْكَ مِن قَبْلُ إِبْرَاهِيمَ وَإِسْحَاقَ إِنَّ رَبَّكَ عَلِيمٌ حَكِيمٌ « 6 »\r\nلغت و اعراب :\r\nكذلك اشاره به خواب معهود است . اجتباء : برگزيدن . أوَّلَهُ إليه : برگردانيد او را به سوى آن ، و تأويل : عاقبت و بازگشت چيزى را طلبيدن ، خواه كلام باشد يا خواب و غيره .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nحديث : آنچه در نفس از تصور و تصديق خلجان مىكند .\r\nتفسير :\r\nقَالَ يَابُنَىَّ لَا تَقْصُصْ رُؤْيَاكَ عَلَى إِخْوَتِكَ فَيَكِيدُوا لَكَ كَيْداً إِنَّ الشَّيْطَانَ لِلْإِنسَانِ عَدُوٌّ مُبِينٌ\r\nيعنى : يعقوب گفت : اى پسر عزيز و كم سن و سالم ، هرگز خوابت را براى برادرانت بازگو مكن تا آنها براى تو مكر و حيلهء عظيمى بينديشند ؛ به يقين ، شيطان براى انسان دشمنى آشكار است . يعنى علاوه بر آن كه صفت حسد در خميرهء ذات انسان وجود دارد و پيوسته او را به سوى عكس‌العمل ناروا وا مىدارد ، شيطان نيز كه دشمنى آشكار است رذايل را تقويت مىكند .\r\nوَكَذلِكَ يَجْتَبيكَ رَبُّكَ وَيُعَلِّمُكَ مِن تَأْوِيلِ الْأَحَادِيثِ وَيُتِمُّ نِعْمَتَهُ عَلَيْكَ وَعَلى آلِ يَعْقُوبَ كَمَا أَتَمَّهَا عَلى أَبَوَيْكَ مِن قَبْلُ إِبْرَاهِيمَ وَإِسْحَاقَ إِنَّ رَبَّكَ عَلِيمٌ حَكِيمٌ\r\nيعنى : فرزندم ، همان گونه كه پروردگارت تو را به ديدن چنين خوابى برگزيد - خوابى درست و رؤيايى صادق كه تحقق وعده را به صورت مثالى در عالم رؤيا بر تو روشن كرد - تو را در آينده نيز برمىگزيند ، يعنى مقام شامخ نبوت و رسالت را به تو عنايت مىكند ، و از تأويل احاديث به تو مىآموزد . يعنى از تأويل و تعبير خواب‌ها كه حديث نفس انسانى در عالم ديگر است ، يا معانى احاديث و اخبارى را كه از پيامبران گذشته و كتاب‌هاى آسمانى آنها نقل مىشود به تو تعليم مىكند ، و نعمت خود را بر تو و بر خاندان يعقوب تمام و كامل مىگرداند . مراد ، اعطاى منصب نبوت و امامتِ امت و ابلاغ كتاب آسمانى و شريعت ابراهيمى است ، چنان كه پيش از تو بر پدرانت ابراهيم و اسحاق تمام نمود . به يقين ، پروردگارت دانا و حكيم است .\r\nبايد دانست كه حديث در لغت عرب ، خبر و كلامِ القا شده است ، و خواب را نيز حديث گويند به لحاظ آن كه انسان خفته آن را نقل مىكند . و مناسب است در آيه ، حديث به اعم از خواب و احاديث مرويه حمل شود .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ دسيسهء برادران يوسف عليه او 
  ]\r\nلَقَدْ كَانَ فِي يُوسُفَ وَإِخْوَتِهِ آيَاتٌ لِلسَّائِلِينَ « 7 » إِذْ قَالُوا لَيُوسُفُ وَأَخُوهُ أَحَبُّ إلَى أَبِينَا مِنَّا وَنَحْنُ عُصْبَةٌ إِنَّ أَبَانَا لَفي ضَلالٍ مُّبِينٍ « 8 » اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ وَتَكُونُوا مِن بَعْدِهِ قَوْماً صَالِحِينَ « 9 » قَالَ قَائِلٌ مِنْهُمْ لَا تَقْتُلُوا يُوسُفَ وَأَلْقُوهُ فِي غَيَابَتِ الْجُبِّ يَلْتَقِطْهُ بَعْضُ السَّيَّارَةِ إِن كُنتُمْ فَاعِلِينَ « 10 »\r\nلغت و اعراب :\r\nفى يوسف و إخوته به تقدير « فى قصصهم » است . إذ قالوا متعلّق است به « اذكر » مقدّر .\r\nعُصبة و عِصابة : ده نفر مرد نيرومند و بيشتر . طَرَحَ الشىءَ : دور انداخت آن را . خَلَا الاناءُ : خالى شد ظرف . غَيابت : ته چاه و هر جاى تاريك . « 1 » جُبّ : چاه ساده كه دورش سنگ‌چينى نشده ، و طَوىّ چاهى كه سنگ‌چينى شده است .\r\nتفسير :\r\nلَقَدْ كَانَ فِى يُوسُفَ وَإِخْوَتِهِ آيَاتٌ لِلسَّائِلِينَ\r\nاين آيه ، آغاز قصه و سرگذشت يوسف و برادران اوست و تا آيهء 21 فصل خاصى از سرگذشت آنها ذكر شده است ، يعنى از زمان جدايى يوسف از پدر خويش ( از زير درخت وداع در بيرون كنعان كه غالباً آخرين نقطهء بدرقه كنندهء مسافران يا استقبال واردين بوده ) تا استقرار در خانهء عزيز مصر به عنوان برده و براى خدمت در داخل خانه ، و آنچه در ميان اين دو حال گذشته از سرازير شدن در چاه و ماندن در آن‌جا يك شب يا بيشتر و افتادن به دست كاروان مصر و فروخته شدن يك بار يا دو بار به بهاى ناچيز .\r\n\r\n\r\n","description":"","footnote":"\r\n( 1 ) . يا طاقچه مانندى كه درون چاه مىسازند و مىتوان روى آن ايستاد .\r\n","page_name":" 17 ","page_number":17},
  {"content":"\r\n\r\nمعناى آيه : حقيقت اين است كه در يوسف و برادرانش نشانه‌هايى براى پرسش‌كنندگان است .\r\nيعنى نشانه‌هايى در وجود يوسف و اخلاق و كمالات او ، و در وجود برادرانش از عجايب اوصاف و رفتار آنها ، يا نشانه‌هايى در قصه و سرگذشت آنهاست . و مراد ، علايمى از قدرت و عظمت و تدبير و حكمت خداوند ، و نشانه‌هايى از كيفيت پاداش و كيفر دنيوى او پيش از روز واپسين است .\r\nإِذْ قَالُوا لَيُوسُفُ وَأَخُوهُ أَحَبُّ إلى أَبِينَا مِنَّا وَنَحْنُ عُصْبَةٌ إِنَّ أَبَانَا لَفى ضَلالٍ مُّبِينٍ\r\nاز اين آيه استفاده مىشود كه يعقوب را علاقه و محبت خاصى به يوسف و برادرش بنيامين بوده به گونه‌اى كه عملًا در زندگى او تجلى داشته و اين كار صفت حسد آنها را كه جزو غرايز انسان است تحريك كرده و سبب كينه و عداوت مىشده است . و از جملهء وَمَا كُنتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ در آيهء 103 اين سوره چنين بر مىآيد كه آنها پيوسته در فكر نقشه‌كشى و تصميمات دسته‌جمعى عليه دو برادر و درصدد پياده كردن آن بوده‌اند .\r\nمعناى آيه : به ياد آوريد هنگامى را كه آنها ، يعنى برادران يوسف ، با يكديگر گفتند : به يقين يوسف و برادرش در نزد پدرمان از همهء ما محبوب‌ترند در حالى كه ما عُصبه‌ايم ، يعنى مردانى قوى و نيرومنديم و ادارهء خانه و كارهاى آن از كشت و زرع و دامدارى و محافظت از دشمن و غيره همه بر عهدهء ماست و آنها دو كودك خردسال بيش نيستند ؛ حقّاً كه پدر ما در اين باره در گمراهى روشنى است ، يعنى كجى سليقه و سوء تدبير در تربيت اولاد ، و حبّ و بغض نابه‌جا دارد .\r\nاقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبيكُمْ وَتَكُونُوا مِن بَعْدِهِ قَوْماً صَالِحِينَ\r\nيعنى : يكى از آنها در جلسهء سرّى در مقام تبادل نظر و نقشه‌كشى چنين گفت : يوسف را به هر طرزى كه ممكن است بكشيد يا او را در سرزمينى بيفكنيد ، يعنى در صحرايى خالى از سكنه دست و پا بسته به گونه‌اى كه پس از چند صباحى بميرد يا درندگان او را بخورند ، تا آن كه توجه و فكر پدرتان تنها به شما معطوف گردد و پس از آن خود گروهى شايسته شويد ، يعنى به وسيلهء توبهء از گناه و رفتار نيك با پدر و جلب رضايت وى .\r\nبايد دانست كه ظاهر آيه اين است كه اصل پيشنهاد فوق در آغاز مورد رد واقع نشد ،\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبلكه در اطراف آن بحث مىكردند يا ساكت بودند .\r\nقَالَ قَائِلٌ مِنْهُمْ لَا تَقْتُلُوا يُوسُفَ وَأَلْقُوهُ فِى غَيَابَتِ الْجُبِّ يَلْتَقِطْهُ بَعْضُ السَّيَّارَةِ إِن كُنتُمْ فَاعِلِينَ\r\nيعنى : گوينده‌اى از آنها پيشنهاد ديگرى داد و گفت : اگر شما به راستى اهل عمليد ، يوسف را نكشيد ، بلكه در ته چاهى كه پنهان از انظار است بيفكنيد تا بعضى از كاروان‌ها او را برگيرند و ببرند .\r\nگفته شده : اين پيشنهاد از يهوذا برادر بزرگ‌تر از همه و عاقل‌تر و مهربان‌تر آنها بود و مراد از چاه ، چاه معهودى است كه بر سر راه كاروان‌هاى مصر بود و حفر آن به نحو مخروط بود كه لب چاه كم‌عرض بود و رفته رفته وسيع‌تر مىشد . اين پيشنهاد مورد قبول واقع شد و از طرف همه تصميم جدّى بر انجام آن گرفته شد .\r\nبايد دانست كه در حال برادران يوسف عليه السلام اختلاف است و ظاهر ، آن كه آنها مؤمن و معتقد به نبوت پدر و اجدادشان بودند و از جملهء وَتَكُونُوا مِن بَعْدِهِ قَوْماً صَالِحِينَ نيز استفاده مىشود كه طالب صلاح حال خويش و رضاى پدر بوده‌اند و لغزش و گناه براى انسان امرى است طبيعى و بر آنها نيز غريزهء حسد و هواى نفس و وعدهء توبه از شيطان غلبه كرد .\r\nو برخى از علماى اهل سنّت گفته‌اند : آنها پيامبر بوده‌اند و اين عمل پيش از نبوتشان بوده . لكن طبق مذهب اماميه پيامبر بايد مطلقاً معصوم باشد يعنى پيش از بلوغ و پيش از نبوت هم گناهى از او صادر نشود و اينان بىترديد ، پيامبر نبودند و عنوان اسباطى كه در رديف پيامبران در آيهء 136 بقره آمده طبق بيان مرحوم سيد مرتضى رحمه الله افراد ديگرى از اولاد اسحاق يا يعقوب بوده‌اند .\r\nقَالُوا يَا أَبَانَا مَالَكَ لَا تَأْمَنَّا عَلَى يُوسُفَ وَإِنَّا لَهُ لَنَاصِحُونَ « 11 » أَرْسِلْهُ مَعَنَا غَدَاً يَرْتَعْ وَيَلْعَبْ وَإِنَّا لَهُ لَحَافِظُونَ « 12 » قَالَ إِنِّي لَيَحْزُنُنِي أَن تَذْهَبُوا بِهِ وَأَخَافُ أَن يَأْكُلَهُ الذِّئْبُ وَأَنتُمْ عَنْهُ غَافِلُونَ « 13 » قَالُوا لَئِنْ أَكَلَهُ الذِّئْبُ وَنَحْنُ عُصْبَةٌ إِنَّا إِذاً لَخَاسِرُونَ « 14 »\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nلغت و اعراب :\r\nتأمنّا اصلش تأْمَنُنا است ، نون جوهر كلمه در نون تكلّم ادغام شده ، و نيكوست در تلفظ اشمام شود تا اشاره به نون محذوف شود . رَتَعَ - از باب مَنَع - : از خوردن و آشاميدن فراوان و نعم ديگر برخوردار شد .\r\nتفسير :\r\nقَالُوا يَا أَبَانَا مَا لَكَ لَا تَأْمَنَّا عَلى يُوسُفَ وَإِنَّا لَهُ لَنَاصِحُونَ\r\nاين كلام از برادران يوسف پس از مشاوره و تصميم خطرناك دربارهء يوسف و تبانى بر محو نام او از دفتر خاندان يعقوب يا از قاموس انسان‌ها بود كه در محضر پدر از آنها صادر شد . و چون پدر از آنها خاطرجمعى نداشت مطلب را با مقدمه‌اى از گفتار نرم و مهرانگيز براى زدودن سوء ظن و ازالهء نگرانى گفتند .\r\nمعناى آيه : گفتند : اى پدر ما ، تو را چه شده كه ما را بر يوسف امين نمىدانى در حالى كه ما همگى خيرخواه او هستيم ؟ !\r\nأَرْسِلْهُ مَعَنَا غَداً يَرْتَعْ وَيَلْعَبْ وَإِنَّا لَهُ لَحَافِظُونَ\r\nيعنى : او را فردا با ما بفرست ، يعنى به صحرا و كوه و دشت براى تفريح ، تا به خوشى و فراوانى بخورد و بنوشد و برخوردار شود ، يعنى از زمين سرسبز و لطافت طبيعت و سبزى و ميوه‌جات و گردش و تماشا بهره گيرد ، و بازى كند و حتماً همهء ما حافظ و نگهبان او هستيم .\r\nقَالَ إِنِّى لَيَحْزُنُنِى أَن تَذْهَبُوا بِهِ وَأَخَافُ أَن يَأْكُلَهُ الذِّئْبُ وَأَنتُمْ عَنْهُ غَافِلُونَ\r\nيعنى : يعقوب به آنها گفت : مرا سخت در اندوه مىافكند كه شما او را ببريد و مىترسم گرگ او را بخورد در حالى كه شما از او غافليد .\r\nظاهراً سرزمين كنعان سرسبز و مردم آن‌جا كشاورز و دامدار بودند و صحرا پر از اغنام و احشام بود كه طبعاً در فراز و نشيب چنين مكان‌هايى درندگان نيز در پى طعمهء خويش در كمين‌اند و يعقوب پيامبر از آن مىترسيد كه يوسفش طعمهء آنها گردد .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nقَالُوا لَئِنْ أَكَلَهُ الذِّئْبُ وَنَحْنُ عُصْبَةٌ إِنَّا إِذاً لَخَاسِرُونَ\r\nيعنى : برادران گفتند : بىترديد ، اگر گرگ او را بخورد در حالى كه ما مردانى قوى و نيرومنديم حتماً در چنين حادثه‌اى ما خود زيانكار خواهيم بود . يعنى مسلّماً چنين غفلتى از ما سرنمىزند و گرگ را چنين فرصتى حاصل نمىشود . و عجيب اين است كه يك روز نگذشت كه اين گروه نزد پدر گفتند : ما مشغول مسابقه بوديم و يوسف را نزد اثاث گذاشتيم و گرگ او را خورد .\r\nفَلَمَّا ذَهَبُوا بِهِ وَأَجْمَعُوا أَن يَجْعَلُوهُ فِي غَيَابَتِ الْجُبِّ وَأَوَحَيْنَا إِلَيْهِ لَتُنَبِّئَنَّهُم بِأَمْرِهِمْ هذَا وَهُمْ لَا يَشْعُرُونَ « 15 » وَجَاءُوا أَبَاهُمْ عِشَاءً يَبْكُونَ « 16 » قَالُوا يَاأَبَانَا إِنَّا ذَهَبْنَا نَسْتَبِقُ وَتَرَكْنَا يُوسُفَ عِندَ مَتَاعِنَا فَأَكَلَهُ الذِّئْبُ وَمَا أَنتَ بِمُؤْمِنٍ لَنَا وَلَوْ كُنَّا صَادِقِينَ « 17 » وَجَاءُوا عَلَى قَميِصهِ بِدَمٍ كَذِبٍ قَالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ وَاللَّهُ الْمُسْتَعَانُ عَلَى مَا تَصِفُونَ « 18 »\r\nلغت و اعراب :\r\nأجمَعَ على كذا : ارادهء جدى كرد بر آن پس از تأمل و دقت . جواب فلمّا ذهبوا به پس از كلمهء جُبّ مقدّر است به تقدير « فعلوا ما فعلوا من الأذى » . نستبق به معناى نَتَسابَقُ است زيرا گاهى افتعال و تفاعل مترادف مىشوند ، يعنى با هم مسابقه مىداديم . سَوَّلَ له أمراً : او را وسوسه كرد و آسان نمود كار را بر او . قميص : پيراهن و هر لباسى كه به بدن بچسبد . كَذِب مصدر است يعنى دروغ . و توصيف دم به كذب مبالغه در دروغين بودن آن خون است .\r\nفصبر جميل به تقدير « أمرى صبر جميل » است . واللَّه المستعان مبتدا و خبر است .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nتفسير :\r\nفَلَمَّا ذَهَبُوا بِهِ وَأَجْمَعُوا أَن يَجْعَلُوهُ فِى غَيَابَتِ الْجُبِّ\r\nيعنى : پس چون او را از شهر بيرون بردند و عزم و تصميم حساب‌شده گرفتند ، يعنى مسألهء از پيش مطرح شده را دوباره مورد بررسى قرار داده و همگى عزم و اجماع كردند كه او را در ته چاه و نهان‌گاه آن قرار دهند ، يعنى نكشند و در چاه هم به طرزى نيفكنند كه بميرد بلكه به گونه‌اى قرار دهند كه مدتى زنده بماند تا قافله‌ها بيايند . و جواب لَمّا در اين‌جا محذوف است ، يعنى از هنگامى كه او را بردند و درباره‌اش تصميم گرفتند تا آن گاه كه در ته چاهش قرار دادند ، كردند آن‌چه را خواستند از اذيت و آزار و شكنجه .\r\nو گفته شده كه : او را به قدرى شكنجه مىكردند كه در شرف مرگ قرار مىگرفت تا آن كه يهوذا گفت : شما قول داديد كه او را نكشيد ! و چون در اثر شكنجه كسى را به يارى مىطلبيد مىگفتند : خورشيد و ماه و يازده ستاره بيايند و تو را نجات دهند ! و بالأخره او را در چاه آويزان كردند و در ته چاه رها نمودند . و گفته شده سنگى در گوشهء چاه بود كه يوسف توانست روى آن قرار گيرد .\r\nوَأَوْحَيْنَا إِلَيْهِ لَتُنَبِّئَنَّهُم بِأَمْرِهِمْ هذَا\r\nيعنى : و در آن هنگام كه يوسف در ته چاه قرار گرفت ما به او وحى كرديم كه بدون ترديد روزى تو آنها را از اين كارشان آگاه خواهى نمود .\r\nاين خطاب از خداوند به يوسف در حالى بود كه او از شكنجهء برادران جز اندك توانى در جسمش و رمقى از جانش و خيال و تصورى از فكرش نمانده بود و از هول تاريكى شب و چاه و ترس عاقبت امر خود در غايت اضطراب بود و طبعاً جانش در شُرف بيرون شدن از قالبِ تن بود . در اين حال ناگهان وحى الهى به او توان داد و ترس و هراسش سبك گرديد و از مفاد خطاب دريافت كه خدا او را حفظ مىكند تا روزى كه بتواند برادران را از قبح كارشان آگاه سازد .\r\nو آن زمان موعود عبارت است از وقتى كه خداوند او را به سلطنت و حكومت حقّهء مصر برگزيد و در خلال آن ايّام ، قحطى و خشكسالى بر همه جا مستولى شد به گونه‌اى كه\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nبرادرانش به امر يعقوبِ پدر براى دريافت قوت خود از كنعان سوار بر شترانى به سوى سلطان مصر روانه شدند تا آن گاه كه همه برده‌وار در حضور عزيز مقتدر مصر ايستادند .\r\nآنها عزيز را نشناختند و عزيز آنها را شناخت و به آنان چنين گفت : هَلْ عَلِمْتُم مَّا فَعَلْتُم بِيُوسُفَ وَأَخِيهِ إِذْ أَنتُمْ جَاهِلُونَ [ يوسف ، 89 
  ] و اين حال بود كه خدا آن را در چاه به يوسف پيامبر وحى فرمود .\r\nوَهُمْ لَا يَشْعُرُونَ\r\nدر حالى كه آنها درك نمىكنند . يعنى اى يوسف ، الآن آنها از زشتى كار خود و رتبه ومقام معنوى تو و آيندهء قدرت و سلطنت الهى و ظاهرى تو اطلاع ندارند . و ممكن است مراد اين باشد كه آن روز كه در برابر تو مىايستند و تو از رفتارشان با يوسف پرس و جو مىكنى ، در آن حال تو را نمىشناسند .\r\nبايد دانست كه اين آيه بيش از اين دلالت ندارد كه يوسف در آن زمان كه به حد بلوغ نرسيده بود منصب نبوت داشت . و ممكن است مبدأ نبوت از آن زمان بوده كه خواب ديد و آن را به پدر بزرگوارش نقل نمود و پدر ، آن را به كلام وَ كَذلِكَ يَجْتَبيكَ رَبُّكَ تأييد كرد . و احتمال اين كه آغاز پيامبريش ، همان وحى در چاه و اخبار از حال برادران باشد مستبعد است ، زيرا آغاز پيامبرى ، تشريفات خاص الهى دارد .\r\nوَجَاءُوا أَبَاهُمْ عِشَاءً يَبْكُونَ\r\nيعنى : و برادران يوسف ، شامگاهان در حالى كه گريه مىكردند نزد پدرشان آمدند .\r\nاينان همان گروه يازده نفرى هستند كه بامداد همان روز از پيش پدر با خوشحالى رفتند . و گفته شده : چون هنگام ورود با گريه‌هاى دسته جمعى خاص به خانه نزديك شدند ، يعقوب پيامبر سراسيمه از خانه بيرون شتافت و به استقبال آنها رفته ، از سبب گريه و از يوسف خويش سؤال نمود .\r\nقَالُوا يَاأَبَانَا إِنَّا ذَهَبْنَا نَسْتَبِقُ وَتَرَكْنَا يُوسُفَ عِندَ مَتَاعِنَا فَأَكَلَهُ الذِّئْبُ\r\nيعنى : آنها گفتند : اى پدر ما ، در آن محل كه رحل اقامت افكنديم و اسباب و وسايل سفر بر زمين نهاديم و آرام شديم ، ما ده نفرى به سراغ مسابقه رفتيم يعنى مسابقهء با شتر يا اسب‌دوانى يا مسابقهء دو يا تيراندازى ، و يوسف را نزد متاع و وسايل خود رها كرديم و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nچون فارغ شديم ديديم گرگ او را خورده است !\r\nوَمَا أَنتَ بِمُؤْمِنٍ لَنَا وَلَوْ كُنَّا صَادِقِينَ\r\nيعنى : اى پدر ، تو هرگز به ما ايمان ندارى - به راستى گفتار ما و درستى كردار ما عقيده ندارى - هرچند در واقع راستگو باشيم . اين سخن كاشف از اين است كه آنها سوابق نيكى نزد پدر نداشتند و بردن يوسف به صحرا نيز به لطايف حيل و انواع ترفند بوده است .\r\nوَجَاءُوا عَلى قَميِصهِ بِدَمٍ كَذِبٍ قَالَ بَلْ سَوَّلَتْ لَكُمْ أَنْفُسُكُمْ أَمْراً\r\nبرادران يوسف پيش از افكندن او در چاه در فكر تهيهء پاسخى براى پدر بودند و طبق استفاده از گفتار خود پدر كه « مىترسم يوسف را گرگ بخورد » تصميم گرفتند بگويند :\r\nيوسف را گرگ خورده و از اين رو جلوتر از آن كه او را به چاه اندازند پيراهنش را از تنش بيرون آوردند و او را عريان در چاه انداختند و پيراهن را به خون برّه‌اى آلوده ساختند .\r\nمعناى آيه : و آنها بر روى پيراهن يوسف خون دروغينى آورده ، نشان پدر دادند .\r\nيعقوب گفت : بلكه نفس امّارهء شما كار بزرگ و عظيمى را در نظر شما آراسته و آسان نموده است .\r\nكلمهء « بل » اشاره است به نفى يك شىء و اثبات شيئى ديگر . نفى صدق آنها در گفتار ، كه ادعاى خوردن گرگ دروغ است و خون پيراهن ، خون يوسف نيست . و اثبات آن ، كه نفس شما امر عظيمى را بر شما آسان كرده كه يوسف را يا كشته‌ايد و يا به كلى از اين خاندان دور كرده‌ايد . و يعقوب اين مطلب را از دو راه متوجه شد ، از سابقهء حسد شديدشان و از اين كه ديد پيراهنش پاره نشده و آلودگى ، جعلى است . و در تفاسير آمده كه چون يعقوب در پيراهن يوسف دقت كرد گفت : ما رأيتُ ذئباً أحلم من هذا ، أكل ابنى و لم يمزّق عليه قميصه ! « 1 »\r\nفَصَبْرٌ جَمِيلٌ وَاللَّهُ الْمُسْتَعَانُ عَلى مَا تَصِفُونَ\r\nتتمهء كلام يعقوب است به فرزندان . يعنى : پس از لحاظ اين حادثهء عجيب و اسفبار گفت : پس كار من بعد از اين ، شكيبايى و صبر جميل است ( يعنى صبرى كه در آن نارضايتى از خالق و شِكوهء به خلق نباشد و در تحمل آن قصد قربت و اظهار رضا از قضا\r\n\r\n\r\n","description":"","footnote":"\r\n( 1 ) . يعنى گرگى بردبارتر از اين گرگ نديدم كه فرزندم را خورده و پيراهنش را ندريده است !\r\n","page_name":" 24 ","page_number":24},
  {"content":"\r\n\r\nنمايد ) ، و خداوند است كه بر تحمل آنچه توصيف مىكنيد يار و مددكار است .\r\n\r\n[ از چاه تا قصر عزيز مصر 
  ]\r\nوَجَاءَتْ سَيَّارَةٌ فَأَرْسَلُوا وَارِدَهُمْ فَأَدْلَى دَلْوَهُ قَالَ يَابُشْرَى هذَا غُلامٌ وَأَسَرُّوهُ بِضَاعَةً وَاللَّهُ عَلِيمٌ بِمَا يَعْمَلُونَ « 19 » وَشَرَوْهُ بِثَمَنٍ بَخْسٍ دَرَاهِمَ مَعْدُودَةٍ وَكَانُوا فِيهِ مِنَ الزَّاهِدِينَ « 20 »\r\nلغت و اعراب :\r\nسيّارة : كاروان به لحاظ آن كه عده‌اى هستند كه پيوسته در سيرند . وارد : كسى كه به سراغ آب مىرود و وارد رود يا غدير يا چشمه مىشود ، آب‌آور . أدلى الشىءَ : سرازير كرد آن را . غلام : نوجوان و غالباً به پسربچهء ميان دو سال تا سنّ بلوغ گفته مىشود . و زَهِدَ فى الشىءِ و عن الشىء : به آن بىرغبت شد و رها كرد . بضاعت : سرمايهء مالى . شَرَى الشىءَ - از باب ضَرَب - : فروخت و خريد آن را ، از اضداد است . بَخْس : ناقص و اندك .\r\nتفسير :\r\nوَجَاءَتْ سَيَّارَةٌ فَأَرْسَلُوا وَارِدَهُمْ فَأَدْلى دَلْوَهُ قَالَ يَا بُشْرى هذَا غُلامٌ\r\nگفته شده : كاروانى از مَدين به سوى مصر روانه بود و صبحگاهِ شبى كه يوسف در چاه افتاده بود بدان‌جا رسيدند و در نزديكى آن چاه رحل اقامت افكندند .\r\nمعناى آيه : و كاروانى در رسيد ، پس واردشان را يعنى متصدى امر آب و غذا را به سراغ تهيهء آب از آن چاه فرستادند ، پس او دلو خود را در چاه سرازير نمود ، گفت : آى مژده كه اين يك پسر نوجوان است !\r\nگفته‌اند : چون دلو آن وارد به ته چاه رسيد ، يوسف به الهام خداوند ، پاى در دلو نهاد ، ريسمان بگرفت و مهيّاى بالا رفتن شد . وارد ، دلو را به سختى بالا كشيد ، نوجوانى را مانند\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nقرص ماه ، پاى در دلو و دست به طناب يافت . از غايت تعجب بىاختيار فرياد بركشيد : اين يك پسر نوجوان است !\r\nو طبق روايات ، يوسف از چاه با پيراهن بيرون آمد در حالى كه عريان در چاه افتاده بود ، زيرا جبرئيل امين پيراهنى را كه ابراهيم خليل هنگام افتادن در آتش به تن كرده بود به اندام وى پوشانيد تا از آسيب چاه مصون ماند ، و اين همان پيراهن است كه يوسف پس از سلطنت ، از مصر به كنعان فرستاد تا چشمان پدر شفا يابد .\r\nوَأَسَرُّوهُ بِضَاعَةً وَاللَّهُ عَلِيمٌ بِمَا يَعْمَلُونَ\r\nيعنى : و او را براى سرمايهء تجارت پنهان داشتند . مراد آن كه وارد و سرقافلهء او يوسف را از ديگر اعضاى قافله يا از قوافل ديگر به قصد آن كه بفروشند و سرمايهء تجارت كنند پنهان كردند . و خداوند به آنچه انجام مىدادند دانا بود .\r\nوَشَرَوْهُ بِثَمَنٍ بَخْسٍ دَرَاهِمَ مَعْدُودَةٍ\r\nيعنى : برادران يوسف ، او را به بهايى ناچيز كه چند عدد درهم بود فروختند .\r\nو حضور برادران در آن‌جا بدين جهت بود كه يهوذا برادر بزرگ او پيوسته در تعقيب كار او ومراقب حال چاه بود و چون ديد كه قافله‌اى در رسيدند و در جوار چاه مزبور پياده شدند و يوسف را از چاه درآوردند ، برادران را خبر كرد و دسته‌جمعى نزد قافله آمدند و مدعى شدند كه او بردهء فرارى آنهاست ، در چاه افتاده و آنها براى بيرون آوردن او آمده‌اند .\r\nو بالأخره او را به قيمتى نازل و بهايى ناچيز فروختند ، كه گفته‌اند : هفت درهم نقرهء مسكوك بوده . و برخى گفته‌اند : او را به بيست درهم فروختند كه حصّهء هريك از فروش پيامبر و پيامبرزاده‌اى دو درهم بود . « 1 » و يوسف را به زبان عبرى تهديد كردند كه حقيقت را فاش نكند .\r\nو ارجح در معناى آيه اين است كه فاعل « شروه » و « كانوا » هر دو ، قافله است و مراد از شرا ، فروختن آنهاست و آيه ناظر به حال برادران نيست ، و مفاد آيه اين است كه قافله يوسف را به مصر بردند و در آن‌جا به ثمن بخس و ناچيز فروختند .\r\nوَكَانُوا فِيهِ مِنَ الزَّاهِدِينَ\r\n\r\n\r\n","description":"","footnote":"\r\n( 1 ) . يعنى ده برادر پول را برداشتند و يهوذا يا بنيامين پول نگرفت .\r\n","page_name":" 26 ","page_number":26},
  {"content":"\r\n\r\nيعنى : برادران نسبت به يوسف در حال فروش او بىميل و رغبت بودند ، زيرا مىخواستند به زودى از آن سرزمين بيرون رود . و يا آن كه قافلهء خريدار بىرغبت بودند ، زيرا علاوه بر آن كه اربابانش او را گريزپا معرفى كردند احتمال مىدادند آزاد درآيد . و يا آن كه خريداران مصرى بىرغبت بودند ؛ چه آن كه در قيافه و وَجَنات وى علايم حريّت و عظمت مىديدند .\r\nوَقَالَ الَّذِي اشْتَرَاهُ مِن مِصْرَ لِامْرَأَتِهِ أَكْرِمِي مَثْوَاهُ عَسَى أَن يَنفَعَنَا أَوْ نَتَّخِدَهُ وَلَداً وَكَذلِكَ مَكَّنَّا لِيُوسُفَ فِي الْأَرْضِ وَلِنُعَلِّمَهُ مِن تَأْوِيلِ الْأَحَادِيثِ وَاللَّهُ غَالِبٌ عَلَى أَمْرِهِ وَلكِنَّ أَكْثَرَ النَّاسِ لَا يَعْلَمُونَ « 21 »\r\nلغت و اعراب :\r\nمن مصر به تقدير « من أهل مصر » بيان الذى است . مثوى : جايگاه حسّى ، و جايگاه معنوى يعنى منزلت . و لنعلّمه عطف است به محذوف به‌تقدير « ليتصرّف فيها بالعدل و لنعلّمه » .\r\nتفسير :\r\nوَقَالَ الَّذِى اشْتَرَاهُ مِن مِصْرَ لِامْرَأَتِهِ أَكْرِمِى مَثْوَاهُ عَسى أَن يَنفَعَنَا أَوْ نَتَّخِذَهُ وَلَداً\r\nقافلهء مزبور يوسف را به شهر مصر آورد و در فروشگاه برده‌فروشى عمومى كه در آن عصر رواج به‌سزايى داشت در معرض فروش گذاشت و اتفاقاً او را عزيز مصر خريد كه نامش قطفير بود و منصب وزارت كشاورزى داشت و فرماندهء سپاه مصر تحت سلطنت ريّان بن وليد پادشاه مصر بود .\r\nمعناى آيه : و آن كس از اهل مصر كه او را خريده بود به همسر خود كه نامش زليخا بود\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nتوصيهء اكيد نمود كه جايگاه او را گرامى دار ، اميد آن است كه به ما سود بخشد يا او را به فرزندى برگزينيم .\r\nگفته شده كه : يوسف را در آن هنگام هفده سال بود . و از كلام عزيز خريدارِ وى برمىآيد كه از وقت خريدن يوسف تا زمان توصيه از قيافه و گفتار و رفتار يوسف بلوغى در او كشف كرده و به برخى از كمالات او پى برده بود كه چنين توصيهء اكيد نمود .\r\nوَكَذلِكَ مَكَّنَّا لِيُوسُفَ فِى الْأَرْضِ وَلِنُعَلِّمَهُ مِن تَأْوِيلِ الْأَحَادِيثِ\r\nيعنى : و اين‌چنين يوسف را در زمين قدرت داديم . مراد ، آن مقدار از تمكّن است كه مورد علاقهء صاحب منصب بالا و مقام والايى از كشور قرار گرفت و مقدمات رتبهء وزارت و سپس سلطنتش فراهم آمد . و مراد از عطف « و لنعلّمه » به فعل مقدّر اين است كه توان و قدرتى كه به يوسف داديم ( براى اين بود كه در روى زمين به عدالت رفتار كند ) و به خاطر اين كه او را تأويل احاديث بياموزيم ، يعنى معنا و مفهوم و مآل امر احاديث منقول از پيامبران و حكماى گذشته را ، و كلمات و آيات كتاب‌هاى آسمانى را و نيز تعبير خواب را كه احاديث فرشتگان است و بر بندگان صالح در خواب القا مىشود و از مصاديق روشن آن ، خواب دو نفر گرفتار در زندان و خواب سلطان وقت بود كه همه را يوسف به طرز بديعى تعبير نمود و مطابق واقع درآمد و همه را خداوند به وى در ايام نبوتش وحى نمود .\r\nوَاللَّهُ غَالِبٌ عَلى أَمْرِهِ وَلكِنَّ أَكْثَرَ النَّاسِ لَا يَعْلَمُونَ\r\nيعنى : و خداوند ، هميشه بر كار خود مسلّط و پيروز است - جريان همهء امور عالم هستى در تحت ارادهء حتمى اوست و بر همهء آنها چيره است - و لكن بيشتر مردم نمىدانند ، يعنى از قدرت بالغه و ارادهء نافذ او غفلت دارند .\r\nوَلَمَّا بَلَغَ أَشُدَّهُ آتَيْنَاهُ حُكْماً وَعِلْماً وَكَذلِكَ نَجْزِي الْمُحْسِنِينَ « 22 » وَرَاوَدَتْهُ الَّتِي هُوَ فِي بَيْتِهَا عَن نَفْسِهِ وَغَلَّقَتِ الْأَبَوْابَ وَقَالَتْ هَيْتَ لَكَ قَالَ مَعَاذَ اللَّهِ إِنَّهُ رَبِّي أَحْسَنَ مَثْوَايَ إِنَّهُ لَا يُفْلِحُ الظَّالِمُونَ « 23 »\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nلغت و اعراب :\r\nأشُدّ مفرد است به صورت جمع يعنى نيرو و قوه ، و يا جمع است - مانند ابْحُر - كه مفرد ندارد يعنى نيروها . مراوده : مطالبهء شىء به رفق . راوَدَه عن نفسه تعديهء به عن براى تضمين است به تقدير « طالبه مخادعاً له عن نفسه يا صارفاً له عن امتناعه » . غلّقت از باب تفعيل براى شدت غلق يا زيادى ابواب غلق شده است . هَيتَ اسم فعل است به معناى « بيا » . لك خبر مبتداى محذوف است به تقدير « أنا لك » . معاذ مفعول مطلق است به تقدير « أعوذ باللَّه معاذاً » .\r\n\r\n[ از تمايل زليخا تا زندان 
  ]\r\nتفسير :\r\nوَلَمَّا بَلَغَ أَشُدَّهُ آتَيْنَاهُ حُكْماً وَعِلْماً وَكَذلِكَ نَجْزِى الْمُحْسِنِينَ\r\nاز اين آيه تا آيهء 35 بيان بخش خاصى از سرگذشت يوسف عليه السلام است ، يعنى از آغاز بردگى در خانهء عزيز مصر تحت سرپرستى همسرش عزيزهء مصر زليخا ، تا آن‌گاه كه مقدمهء خروج از زندانش فراهم آمد .\r\nمعناى آيه : و چون يوسف به حد اشُدّ خود رسيد ، يعنى به كمال نيروهاى جسمى و عقلى رسيد كه منطبق بر ايّام بلوغ است و اين حال در سال‌هاى اوايلِ درنگ او در خانهء عزيز مصر بود ، او را حكم و علم داديم ، و ما نيكوكاران را اين‌چنين پاداش مىدهيم .\r\nمراد از حكم در اين‌جا حكمت و علوم عقلى است از قبيل آنچه به لقمان حكيم داده شده ، و يا داورى است يعنى نيروى قضاوت داديم .\r\nوَرَاوَدَتْهُ الَّتِى هُوَ فِى بَيْتِهَا عَن نَفْسِهِ وَغَلَّقَتِ الْأَبَوْابَ وَقَالَتْ هَيْتَ لَكَ قَالَ مَعَاذَ اللَّهِ إِنَّهُ رَبِّى أَحْسَنَ مَثْوَاىَ إِنَّهُ لَا يُفْلِحُ الظَّالِمُونَ\r\nيعنى : و آن زنى كه يوسف در خانهء او بود به رفق و نرمش از او كامجويى خواست و همهء درها را محكم بست و به وى گفت : من براى تو آماده‌ام . « 1 » يوسف گفت : پناه مىبرم به خدا از اجابت اين دعوت ، او پروردگار من است ، مقام و منزلتم را نيكو داشته ، بىترديد ،\r\n\r\n\r\n","description":"","footnote":"\r\n( 1 ) . و ترجمهء دقيق‌تر : بيا براى خود كام بگير .\r\n","page_name":" 29 ","page_number":29},
  {"content":"\r\n\r\nستمكاران را رستگارى نيست .\r\nمراد يوسف از « ربّى » خداوند است كه جايگاه و منزلت او را به وسيلهء بذل مقام نبوت و اعطاى علم و حكمت گرامى داشته . و آن عمل شنيع ، گناه و ستم به نفس و همسر زن و حكم الهى و قانون اجتماعى است . و محتمل است مراد از « ربّ » مربّى فعلى او قطفير باشد كه دستور تربيت او را به زليخا صادر كرده و اين عمل ، خيانت و ظلم به اوست .\r\nوَلَقَدْ هَمَّتْ بِهِ وَهَمَّ بِهَا لَوْلَا أَن رَأى بُرْهَانَ رَبِّهِ كَذلِكَ لِنَصْرِفَ عَنْهُ السُّوءَ وَالْفَحْشَاءَ إِنَّهُ مِنْ عِبَادِنَا الْمُخْلَصِينَ « 24 » وَاسْتَبَقَا الْبَابَ وَقَدَّتْ قَمِيصَهُ مِن دُبُرٍ وَأَلْفَيَا سَيِّدَهَا لَدَى الْبَابِ قَالَتْ مَا جَزَاءُ مَنْ أَرَادَ بِأَهْلِكَ سُوءاً إِلَّا أَن يُسْجَنَ أَوْ عَذَابٌ أَلِيمٌ « 25 »\r\nلغت و اعراب :\r\nهَمَّ بالشىء - از باب نَصَر - : عزم و قصد كرد آن را . هَمَّتْ به به‌تقدير « همّت بوصله و مواقعته » است . هَمَّ بها به تقدير « همّ بدفعها عن نفسه و لو بقتلها » است . لولا أن رأى جواب شرط محذوف است به‌تقدير « لَفَعل ما همّ بها » زيرا جواب لولاى شرطيه مقدم نمىشود .\r\nكذلك مبتدا و خبرش محذوف است يعنى « كذلك أريناه البرهان » . سوء : بدى . فحشاء : زنا و هر گناهى كه قبحش زياد است . استبق و تسابق القوم : از يكديگر پيشى گرفتند . قَدَّ الثوبَ - از باب نَصَر - : آن را از درازا دريد . الفاء : يافتن شىء به نحو تصادف .\r\nتفسير :\r\nوَلَقَدْ هَمَّتْ بِهِ وَهَمَّ بِهَا\r\nبه شهادت مقام و سياق كلام ، متعلّق همّ و قصد آن زن رسيدن به يوسف و كامجويى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبوده ، و اما متعلّق همّ يوسف روشن نيست ، بلكه سابقهء حاشا كردن و امتناع او شاهد اين است كه قصد او كامجويى نبوده و چيزى كه تصور دارد و مقتضاى ايمان و مقام نبوت اوست اين است كه قصد او دفاع از خود بوده هرچند منجر به جرح يا قتل آن زن شود .\r\nپس خلاصهء معناى آيه اين است كه آن زن قصد كرد به يوسف برسد و هم‌آغوش او شود ، و يوسف قصد كرد او را از خود دور كند هرچند لازم باشد او را بكشد . پس امر يوسف مردد ميان دو خطر بزرگ بود : تسليم در مقابل خواستهء زن و دفاع از خود ولو به قتل او .\r\nلَوْلَا أَن رَأى بُرْهَانَ رَبِّهِ\r\nيعنى : اگر نبود اين كه برهان پروردگار خود را ديد ، آنچه را قصد كرده بود انجام مىداد ، زيرا كه همّ آن زن جدى بود .\r\nمراد از « برهان » در اين مقام چيزى است از جانب خداوند كه سبب تنبّه يوسف و يافتن راه فرار و نجات شد ، نظير نيروى ايمان مقام نبوت ، يا فرشتگان الهى كه نجاتش دادند . در تفصيل محتملات آيه به تفاسير فريقين مراجعه شود .\r\nكَذلِكَ لِنَصْرِفَ عَنْهُ السُّوءَ وَالْفَحْشَاءَ إِنَّهُ مِنْ عِبَادِنَا الْمُخْلَصِينَ\r\nيعنى : اين گونه به او برهان خود را نشان داديم تا از وى بدى و فحشا را باز گردانيم .\r\nظاهراً مراد از « سوء » محذور قتل نفس ، و مراد از « فحشاء » ارتكاب زناست ، و خداوند هر دو را كه به او روى آورده بودند با نشان دادن برهان بازگردانيد ، به خاطر آن كه او از بندگان مُخلَص ما بود . يعنى از ايام كودكى ابعاد وجودى او را يعنى فكر و روح و اعضاى او را از ارجاس كفر و شرك و رذايل اخلاق و پليدى كردار ، خالص و پاك كرده بوديم .\r\nوَاسْتَبَقَا الْبَابَ وَقَدَّتْ قَمِيصَهُ مِن دُبُرٍ\r\nاين آيه بيان مصداق برهان مذكور است . يعنى : و هر دو به سوى در پيشى گرفتند و او پيراهن يوسف را از پشت بدريد .\r\nبىترديد ، سبقت يوسف براى فرار و نجات خود بود و سبقت آن زن براى جلوگيرى از خروج او ؛ و چون اقدام به فرار از جانب يوسف شروع شد او جلو افتاد و آن زن از عقب پيراهن او را كشيد و پاره كرد . گفته شده : اطاقى كه آن زن براى يوسف مهيا كرده بود داخل\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nچندين اطاق يا محوطه‌هاى خاص بود كه همه را قفل كرده بود ، ولى يوسف به هنگام فرار مِن النّار و الىاللَّه به هر درى مىرسيد برايش گشوده مىشد ، و رسيدن او به يوسف و پاره شدن پيراهن در آخرين در بود كه به صحن كاخ باز مىشد و هر دو به دنبال هم از آن در بيرون پريدند .\r\nوَأَلْفَيَا سَيِّدَهَا لَدَى الْبَابِ قَالَتْ مَا جَزَاءُ مَنْ أَرَادَ بِأَهْلِكَ سُوءاً إِلَّا أَن يُسْجَنَ أَوْ عَذَابٌ أَلِيمٌ\r\nيعنى : و هر دو نفر ، سيّد آن زن يعنى شوهرش عزيز را تصادفاً در نزد آن در يافتند ( و نام سيّد گفتن ، به خاطر آن است كه او آقاى همهء ساكنان شهر بود و يا آن زن برده بود و او آزاد كه به همسرى او درآمده بود ) . آن زن به شوهر گفت : كيفر كسى كه به خانواده‌ات قصد بدى داشته باشد ، چيست جز آن كه زندانى شود يا عذاب دردناكى ببيند ؟ !\r\nبايد دانست كه موقع ، بسيار حساس بوده و منظرهء عجيبى پيش آمد و هر دو نفر از زن عزيز و يوسف در حال غير عادى بودند : زن در لباس زينت و آرايش تمام و يوسف در حال دلهره و اضطراب . زن از شوهر خود رنگ‌ْپريده و ترسان و يوسف از ولى نعمت خود خجل و هراسان ، و عزيز مصر از ديدن وضع درشگفت و حيران و مملوّ از سوءظن و افكار گوناگون . زليخا كه آفرينندهء حادثه بود سبقت جسته ، در آغاز خود را تبرئه كرد و يوسف را به خيانت به ناموسش متهم نمود و مجرم شناخت و بىدرنگ كيفرى هم براى او تعيين كرد كه مبادا عزيز حكم به اعدامش كند و هدف پليد او نافرجام بماند .\r\nقَالَ هِيَ رَاوَدَتْنِي عَن نَفْسِي وَشَهِدَ شَاهِدٌ مِنْ أَهْلِهَا إِن كَانَ قَمِيصُهُ قُدَّ مِن قُبُلٍ فَصَدَقَتْ وَهُوَ مِنَ الْكَاذِبِينَ « 26 » وَإِن كَانَ قَمِيصُهُ قُدَّ مِن دُبُرٍ فَكَذَبَتْ وَهُوَ مِنَ الصَّادِقِينَ « 27 » فَلَمَّا رَأى قَمِيصَهُ قُدَّ مِن دُبُرٍ قَالَ إِنَّهُ مِن كَيْدِكُنَّ إِنَّ كَيْدَكُنَّ عَظِيمٌ « 28 » يُوسُفُ أَعْرِضْ عَنْ هذَا وَاسْتَغْفِرِي لِذَنبِكِ إِنَّكِ كُنْتِ مِنَ الْخَاطِئِينَ « 29 »\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nلغت و اعراب :\r\nشَهِدَ مَجاز است به معناى قال يا حَكَم به لحاظ آن كه اثر شهادتِ قاطعِ عدلين را بخشيده . خَطِئَ - از باب عَلِم - : گناه كرد ، راه به انحراف رفت به عمد يا غيرعمد .\r\nتفسير :\r\nقَالَ هِىَ رَاوَدَتْنِى عَن نَفْسِى وَشَهِدَ شَاهِدٌ مِنْ أَهْلِهَا إِن كَانَ قَمِيصُهُ قُدَّ مِن قُبُلٍ فَصَدَقَتْ وَهُوَ مِنَ الْكَاذِبِينَ وَإِن كَانَ قَمِيصُهُ قُدَّ مِن دُبُرٍ فَكَذَبَتْ وَهُوَ مِنَ الصَّادِقِينَ\r\nيعنى : يوسف در مقابل تهمت آن زن گفت : او مرا مورد مطالبه به كامجويى قرار داد .\r\n( بايد دانست كه يوسف سبقت به شكايت نكرد و پس از توجه اتهام به او ، با متانت به واقع امر اشاره كرد و اظهار عجز و تملّق نيز ننمود و به سوگند و غيره نيز متوسل نشد و اين علامت حقانيت و متانت و عظمت روح اوست . و در اين حال كه عزيز مصر سخت در تردد و اضطراب بود ) شاهدى از خانوادهء آن زن گواهى داد يعنى نظر داد كه اگر پيراهن او از طرف جلو پاره شده ، پس آن زن راست گفته و آن مرد از دروغگويان است . و اگر پيراهنش از طرف پشت پاره شده ، آن زن دروغ گفته و آن مرد از راست‌گويان است . زيرا پاره شدن پيراهن مرد از جلو علامت رويارويى او با زن و دفاع زن از خويش است ، و پاره شدن از پشت سر علامت فرار مرد و تعقيب زن است .\r\nو اصل معناى شهادت خبر دادن انسان از علم خويش است و در اين‌جا مجازاً اطلاق شده به اخبار از يك علامت و هدايت به يك امارهء عقلى و عرفى كه گاهى علم‌آور و گاهى ظن‌آور است . و گفته‌اند كه : شاهد ، مرد حكيمى از خاندان زليخا بوده . و در روايت اهل بيت عليهم السلام آمده كه : شاهد كودكى در گهواره بوده كه خداوند براى تبرئهء مقام صدق يوسف او را به نطق درآورد .\r\nفَلَمَّا رَأى قَمِيصَهُ قُدَّ مِن دُبُرٍ قَالَ إِنَّهُ مِن كَيْدِكُنَّ إِنَّ كَيْدَكُنَّ عَظِيمٌ\r\nيعنى : پس چون عزيز ديد كه پيراهن يوسف از پشت پاره شده ، خطاب به همسرش كرد و گفت : اين از مكر و فريب شما زن‌هاست ، بىترديد ، مكر و حيلهء شما بزرگ است . زيرا خداوند غريزهء شهوت و تمايل به جنس مخالف را هرچند در طبيعت هر دو نهاده است ،\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nلكن اسباب جذب روح مرد و جلب قلب او را به طرزى گوناگون در زن قرار داده كه مىتواند بر حسب اقتضاى حال به وسايل مختلف مرغ روح مرد را صيد نمايد .\r\nيُوسُفُ أَعْرِضْ عَنْ هذَا وَاسْتَغْفِرِى لِذَنبِكِ إِنَّكِ كُنْتِ مِنَ الْخَاطِئِينَ\r\nيعنى : اى يوسف ، تو از اين قضيه روى برتاب ، و اى زن از گناهت استغفار كن ، كه بىترديد ، تو از اهل گناه و خطا بوده‌اى .\r\nظاهر آيه اين است كه عزيز مصر پس از دقت در حادثه و لحاظ حال يوسف و تحقق گواهى وثوق‌آور ، به حقيقت مطلب پى برده ، يوسف را بىگناه و زليخا را مجرم شناخت و از اين رو در خطابى اعتذارآميز و مهرانگيز از يوسف خواست حادثه را به كسى بازگو نكند ، و در خطابى عتاب‌آميز و توبيخ‌انگيز همسر خود را امر به توبه كرد كه از گناهكاران بود . و مرادش از « گناه » انجام مقدمات عمل زشت ، خيانت به همسر ، ظلم به زيردست ، تهمت ناروا به شخص برى و بىگناه است . و توهّم نشود كه شوهر و زن ، هر دو بت‌پرست بودند و اين امور از محرمات شرعى است و آنها معتقد نبودند ؛ زيرا آنها هرچند بت‌پرست بودند اما هر قومى نكاحى دارد و نيز خيانت و ظلم و تهمت از محرمات عقلى است .\r\nو ظاهراً قضيه در همان‌جا خاتمه يافت و پرونده مختومه گشت و دوباره يوسف را به خدمت داخلهء خود گماشت . و گفته‌اند كه : اين علامتِ عدم غيرت عزيز مصر است ، لكن تربيت يافتن زير سايهء بت‌هاى جماد بيش از اين غيرت و انسانيت نمىآورد .\r\nوَقَالَ نِسْوَةٌ فِي الْمَدِينَةِ امْرَأَتُ الْعَزِيزِ تُرَاوِدُ فَتَاهَا عَن نَفْسِهِ قَدْ شَغَفَهَا حُبّاً إِنَّا لَنَرَاهَا فِي ظَلالٍ مُبِينٍ « 30 » فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَأَعْتَدَتْ لَهُنَّ مُتَّكَأً وَآتَتْ كُلَّ وَاحِدَةٍ مِنْهُنَّ سِكِّيناً وَقَالَتِ اخْرُجْ عَلَيْهِنَّ فَلَمَّا رَأَيْنَهُ أَكْبَرْنَهُ وَقَطَّعْنَ أَيْدِيَهُنَّ وَقُلْنَ حَاشَ لِلَّهِ مَا هذَا بَشَراً إِنْ هذَا إِلَّا مَلَكٌ كَرِيمٌ « 31 »\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nلغت و اعراب :\r\nنسوة : جمع است كه مفردش است و آن از غير لفظ خودش است المرأة است . فى المدينة متعلّق است به قال . شَغاف قلب : غلاف آن يا جوف و داخل آن ، شغفها - از باب مَنَع - به تقدير « شغف قلبها » « 1 » يعنى به پوسته يا جوف دل او نفوذ كرد . حبّاً تميز است . أعتدت : آماده كرد .\r\nتقطيع : پاره پاره كردن . حاشَ اصلش حاشا است كه الفش براى تخفيف حذف شده ، و حاشَ للَّه يعنى « بعداً منه عن النقائص » و غالباً به معناى « منزه است » استعمال مىشود .\r\nتفسير :\r\nوَقَالَ نِسْوَةٌ فِى الْمَدِينَةِ امْرَأَتُ الْعَزِيزِ تُرَاوِدُ فَتَاهَا عَن نَفْسِهِ قَدْ شَغَفَهَا حُبّاً إِنَّا لَنَرَاهَا فِى ظَلالٍ مُبِينٍ\r\nاين آيه با چهار آيهء بعد ، شامل سرگذشت يوسف عليه السلام است از حادثهء مراوده و انتشار خبر آن ميان زنان مصر و دعوت آنها از جانب زليخا و سرايت بيمارى عشق به همهء آنها و منجر شدن كار به زندانى شدن يوسف .\r\nمعناى آيه : و گروهى از زنان در شهر مصر گفتند : زن عزيز از جوان خود ، يعنى از بردهء خدمتگزارش ، مطالبه مىكند كه از او كامجويى نمايد ؛ به راستى محبت او تا پوستهء دل - يا درون قلب - وى نفوذ كرده ، حقّاً كه ما او را در گمراهى آشكارى مىبينيم .\r\nاز لحن اين آيات استفاده مىشود كه خبر مراودهء زليخا در ميان زنان اعيان دولت كه همرتبه يا هم‌صحبت زليخا بودند پيچيده بود و در مجالسشان به نحو اعتراض و اعجاب و يا رشك و حسد مطرح مىشد و اين خود نحوى از مكر و توطئه عليه زليخا و آبروى او به حساب مىآمد تا آن كه مطلب به گوش او رسيد .\r\nفَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَأَعْتَدَتْ لَهُنَّ مُتَّكَأً وَآتَتْ كُلَّ وَاحِدَةٍ مِنْهُنَّ سِكِّيناً وَقَالَتِ اخْرُجْ عَلَيْهِنَّ\r\nيعنى : پس چون عزيزهء مصر ، مكر و توطئهء آنها را شنيد - نقل حادثهء او و گفتگو\r\n\r\n\r\n","description":"","footnote":"\r\n( 1 ) . شغفها : أصاب شغاف قلبها .\r\n","page_name":" 35 ","page_number":35},
  {"content":"\r\n\r\nدر اطراف آن را به نحو اعتراض و اعجاب در نشست‌ها كه به منزلهء مكر و توطئه عليه آبروى اوست - به سراغ آنها فرستاد و دعوت كرد و براى پذيرايى آنها پشتىها و متّكاها تهيه نمود ، و چون آمدند و در جاى معين قرار گرفتند ، به دست هريك از آنها كاردى به منظور خوردن ميوه يا شيرينى داد ، سپس به يوسف كه خارج از محل پذيرايى بود گفت : به عنوان تقديم سلام و خوش‌آمدگويى و شروع به پذيرايى بر آنان وارد شو ؛ و يوسف وارد شد .\r\nفَلَمَّا رَأَيْنَهُ أَكْبَرْنَهُ وَقَطَّعْنَ أَيْدِيَهُنَّ وَقُلْنَ حَاشَ لِلَّهِ مَا هذَا بَشَراً إِنْ هذَا إِلَّا مَلَكٌ كَرِيمٌ\r\nيعنى : پس چون يوسف را ديدند ، او را در فكر و نظر بزرگ شمردند - قيافه و جمال و شكوه و جلال يوسف به غايت عظيم جلوه‌گر شد و گويى عقلشان به كلى از سر پريد - و همگى كاردى را كه براى بريدن ميوه در دست داشتند به خاطر ثابت ماندن نگاه در رخ يوسف و خيره شدن چشم در جمال او مكرر به دست كشيدند و دست‌ها را پاره پاره كردند و نفهميدند ، بلكه در حال تماشا گفتند : منزه است خداوند ، اين بشر نيست ، و مسلّماً اين نيست جز فرشته‌اى گرامى و بزرگوار !\r\nو گويى زليخا با ارائهء اين كار ، جواب اعتراضات و اعجاب‌هاى آنها را داد و خاصه با جملهء اخيرشان إِنَّا لَنَرَاهَا فِى ضَلالٍ مُبِينٍ در اين‌جا جواب آنها را بيان كرد .\r\nقَالَتْ فَذَلكُنَّ الَّذِي لُمْتُنَّنِي فِيهِ وَلَقَدْ رَاوَدتُّهُ عَن نَّفْسِهِ فَاسْتَعْصَمَ وَلَئِن لَّمْ يَفْعَلَ مَا ءَامُرُهُ لَيُسْجَنَنَّ وَلَيَكُوناً مِنَ الصَّاغِرِينَ « 32 » قَالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَ وَأَكُن مِنَ الْجَاهِلِينَ « 33 » فَاسْتَجَابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ « 34 »\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nلغت و اعراب :\r\nذلكنّ « ذا » اشاره است به يوسف و حرف خطاب مربوط به زن‌هاست . ليكوناً نون جوهر كلمه با نون تأكيد خفيفه جمع شده است و با الف نوشته مىشود . صَبا إليه و صَبا له - از باب نَصَر - : ميل كرد به او و مشتاق او شد .\r\nتفسير :\r\nقَالَتْ فَذَلكُنَّ الَّذِى لُمْتُنَّنِى فِيهِ\r\nيعنى : زن عزيز در خطاب به آنان گفت : اين همان كس است كه مرا دربارهء او ملامت كرديد .\r\nاين سخن را زليخا در پاسخ سخنانى مىگويد كه آنها پشت سر وى در مجالس خود گفته‌اند از اعتراض‌ها و سرزنش‌ها و نسبت گمراهى آشكار . و مرادش اين است كه من سال‌ها در يك خانه با او بودم و عاقبت امر و نهايت خطاى من همان است كه شنيديد ، و شما در يك ملاقات اين اندازه خود را باختيد كه دست‌ها را بدان گونه بريديد .\r\nوَلَقَدْ رَاوَدتُّهُ عَن نَّفْسِهِ فَاسْتَعْصَمَ وَلَئِن لَّمْ يَفْعَلْ مَا ءَامُرُهُ لَيُسْجَنَنَّ وَلَيَكُوناً مِنَ الصَّاغِرِينَ\r\nيعنى : و حال مىگويم : حقيقت اين است كه من از او مطالبهء كام‌جويى كردم و او امتناع ورزيد و خوددارى كرد ، و بىترديد ، اگر به آنچه من به او فرمان مىدهم تن ندهد حتماً در زندان خواهد افتاد و از خوارشدگان خواهد بود .\r\nظاهر آيه اين است كه زن‌هاى حاضر پس از ديدن جمال يوسف و شنيدن عذرهاى زليخا وى را در كارش معذور ديدند و آن مجلس خصوصى پس از اعتراف زليخا به قصد كامجويى و تهديد يوسف به زندان و خوارى ، به كلى از تعارفات افتاد و حجاب‌هاى ترس و خجلت كنار رفت و همه با زليخا همداستان شدند و از يوسف درخواست وصل كردند ، و گويى اين بار زليخاها متعدد گشت و يوسف تنها و درخواست‌ها مكرر .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nقَالَ رَبِّ السِّجْنُ أَحَبُّ إِلَىَّ مِمَّا يَدْعُونَنِى إِلَيْهِ\r\nيوسف پيامبر در آن مجلس كه براى خدمت سرپا ايستاده و شنونده و بينندهء همهء وقايع بود اعتنايى به جنجال آنها نداشت و يك كلمه با يكى از آنها سخن نگفت ، و در همان‌جا و همان حال خاص و بحرانى رجوع به حضرت معبود كرد و حال خود را كه مردّد ميان پذيرش دعوت آنها و زندان بود عرضه داشت و زندان را ترجيح داد نه آن كه از خداوند زندان طلبيد .\r\nمعناى آيه : يوسف گفت : پروردگارا ، زندان براى من از آنچه آنها مرا به سوى آن مىخوانند محبوب‌تر است .\r\nوَإِلَّا تَصْرِفْ عَنِّى كَيْدَهُنَّ أَصْبُ إِلَيْهِنَّ وَأَكُن مِنَ الْجَاهِلِينَ\r\nيعنى : و اگر مكر و نيرنگ آنها را از من بازمگردانى به سوى آنها خواهم گراييد و از نادان‌ها خواهم بود .\r\nمراد صرف و باز گردانيدن كيد و مكر به وسيلهء حفظ مقام نبوت و تقويت شئون آن و يارى فرشتگان است كه در همه وقت دافع مكر دشمنان چنين بوده . پس درخواست يوسف اين است كه اگر خدا از اين راه كيد آنها را از وى بازنگرداند و مقام نبوت و نيروى ايمان را از او سلب كند و يارى فرشتگان را باز گيرد ، طبعاً او يك فرد عادى بوده ، به سوى آنها مىگرايد و جزو نادان‌ها قرار مىگيرد .\r\nفَاسْتَجَابَ لَهُ رَبُّهُ فَصَرَفَ عَنْهُ كَيْدَهُنَّ إِنَّهُ هُوَ السَّمِيعُ الْعَلِيمُ\r\nيعنى : پس پروردگار او دعايش را اجابت نمود و مكر و نيرنگ آن زنان را از او بازگردانيد ؛ به اين طرز كه منصب و شئون نبوتش را حفظ كرد و زندان رفتن را كه وسيلهء صدق گفتار و راه اثبات برائتش در شايعهء مراوده ، و مقدمهء رسيدن به منصب سلطنت و تشكيل حكومت الهى بود به‌زودى پيش آورد . زيرا كه خداست كه شنوا و داناست . شنوا به خواست لفظى و قلبى هر سؤال‌كننده ، و دانا به خواسته و صلاح و فساد اجابت آنها .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\n[ رفتار در زندان و تعبير خواب 
  ]\r\nثُمَّ بَدَا لَهُمْ مِن بَعْدِ مَا رَأَوُا الْآيَاتِ لَيَسْجُنُنَّهُ حَتَّى حِينٍ « 35 » وَدَخَلَ مَعَهُ السِّجْنَ فَتَيَانِ قَالَ أَحَدُهُمَا إِنِّي أَرَانِي أَعْصِرُ خَمْراً وَقَالَ الْأَخَرُ إِني أَرَانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْهُ نَبِّئْنَا بِتَأْوِيلِهِ إِنَّا نَرَاكَ مِنَ الْمُحْسِنِينَ « 36 » قَالَ لَا يَأْتِيكُمَا طَعَامٌ تُرْزَقَانِهِ إِلَّا نَبَّأْتُكُمَا بِتَأْوِيلِهِ قَبْلَ أَن يَأْتِيَكُمَا ذلِكُمَا مِمَّا عَلَّمَنِي رَبِّي إِنِّي تَرَكْتُ مِلَّةَ قَوْمٍ لَّا يُؤْمِنُونَ بِاللَّهِ وَهُم بِالْآخِرَةِ هُمْ كَافِرُونَ « 37 » وَاتَّبَعْتُ مِلَّةَ آبَائي إِبْرَاهِيمَ وَإِسْحَاقَ وَيَعْقُوبَ مَا كَانَ لَنَا أَن نُّشْرِكَ بِاللَّهِ مِن شَيْءٍ ذلِكَ مِن فَضْلِ اللَّهِ عَلَيْنَا وَعَلَى النَّاسِ وَلكِنَّ أَكْثَرَ النَّاسِ لَا يَشْكُرُونَ « 38 »\r\nلغت و اعراب :\r\nبَدا له الأمر - از باب نَصَر - : از نو و بىسابقه براى او ظاهر شد ، و فاعل بدا محذوف است .\r\nو ليسجننّه مفسر آن است ، به تقدير « بدا لهم رأىٌ و هو سجنه » . لام ليسجننّه براى قسم است ، به تقدير « فأقسموا أن يسجنوه » . أعصر خمراً مراد از « خمر » عنب است كه مجازاً به قرينهء اوْل و مشارفه استعمال شده . تُرزَقانه يعنى طعام را . بتأويله ضمير مفرد راجع است به طعام يا به رؤياى مفهوم از فعل . ذلكما اشاره به تأويل است .\r\nتفسير :\r\nثُمَّ بَدَا لَهُمْ مِن بَعْدِ مَا رَأَوُا الْآيَاتِ لَيَسْجُنُنَّهُ حَتَّى حِينٍ\r\nيعنى : آن گاه پس از آن كه نشانه‌ها را ديدند ( علايم صدق يوسف و برائت او را از اتهام\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nديدند ، مانند شهادت حكيم ياكودك شيرخوار ، و پاره شدن پيراهن از پشت ، و عفّت نفس او از شهوات ) براى آنها اين فكر پيدا شد كه تا مدتى او را زندانى كنند و بر اين تصميم سوگند ياد كردند .\r\nظاهراً مراد از ضماير جمع در آيه عزيز مصر و مشاورين اوست از همسر و حكيم و دوستانش . و اين تصميم براى اين پيش آمد كه خواستند بدين وسيله شايعهء مراوده در شهر فروكش كند .\r\nوَدَخَلَ مَعَهُ السِّجْنَ فَتَيَانِ قَالَ أَحَدُهُمَا إِنِّى أَرَانِى أَعْصِرُ خَمْراً وَقَالَ الْأَخَرُ إِنى أَرَانِى أَحْمِلُ فَوْقَ رَأْسِى خُبْزاً تَأْكُلُ الطَّيْرُ مِنْهُ نَبِّئْنَا بِتَأْوِيلِهِ إِنَّا نَرَاكَ مِنَ الْمُحْسِنِينَ\r\nاز اين آيه تا آيهء 42 بيان سرگذشت يوسف است از آغاز ورود به زندان تا پايان آن « 1 » كه مدتى است مردد ميان سه تا نُه سال و در اين مدت محدود ، مطالب مهمى از نبوغ ذات و عظمت روح و منصب والاى نبوت از اين پيامبر بزرگ نقل شده كه اين كتاب كريم بدان‌ها دلالت دارد ، نظير معروف شدن در زندان به خير و صلاح در سايهء انجام وظايف دينى و اخلاقى با زندانيان ، تعبير خواب مقربان شاه و ظهور صدق آن پس از مدتى اندك ، معرفى خود در نخستين بار به عنوان خاندان ابراهيم خليل پيامبر مورد قبول عامه ، مبارزهء منطقى با شرك و بت‌پرستى در محيط زندان خاصه با درباريان شاه و غير اين‌ها .\r\nمعناى آيه : و دو نفر جوان نيز با يوسف وارد زندان شدند ( كه گفته شده هر دو از اعضاى دربار بودند يكى ساقى شاه و ديگرى آشپز او ، و هر دو به اتهام مسموم كردن شاه زندانى شدند ) . يكى از آنها به يوسف گفت : همانا من در خواب خود را مىديدم كه براى سلطان انگور مىفشارم ، يعنى از آب آن براى او شراب مىسازم . و ديگرى گفت : من در خواب خود را مىديدم كه بر بالاى سر خود نانى حمل مىكنم كه پرندگان از آن مىخورند . اى يوسف ، ما را از تعبير اين خواب‌ها آگاه كن ، زيرا ما تو را از نيكان مىبينيم .\r\nقَالَ لَا يَأْتِيكُمَا طَعَامٌ تُرْزَقَانِهِ إِلَّا نَبَّأْتُكُمَا بِتَأْوِيلِهِ قَبْلَ أَن يَأْتِيَكُمَا ذلِكُمَا مِمَّا عَلَّمَنِى رَبِّى\r\nيعنى : يوسف ( در نخستين مرحله از دعوت خود به توحيد و نفى شرك كه از درباريان دولت شرك شروع كرد ، آن را مقارن اعجاز و شاهد مدعا نمود ) گفت : طعامى كه امروز به\r\n\r\n\r\n","description":"","footnote":"\r\n( 1 ) . يا تا فرا رسيدن مقدمات خروج از زندان .\r\n","page_name":" 40 ","page_number":40},
  {"content":"\r\n\r\nعنوان جيره و سهميه به شما مىدهند به دستتان نمىرسد مگر آن كه پيش از رسيدن آن ، من تأويل آن طعام را يعنى شرح و تعيين مصداق و كم و كيف آن را به شما اطلاع مىدهم ( و اين نظير آن است كه عيسى فرمود : وَأُنَبِّئُكُم بِمَا تَأْكُلُونَ [ آل‌عمران ، 49 
  ] ) و يا آن كه گفت :\r\nپيش از آمدن سهميهء طعام ، تأويل و تعبير خوابتان را خبر مىدهم ، و اين امر از آن چيزهايى است كه پروردگارم به من آموخته است .\r\nإِنِّى تَرَكْتُ مِلَّةَ قَوْمٍ لَّا يُؤْمِنُونَ بِاللَّهِ وَهُم بِالْآخِرَةِ هُمْ كَافِرُونَ\r\nيوسف در اين آيه اشاره كرده به حال دولت مصر و مردم محيط و به اين كه آنها نه به مبدأ ايمان دارند و نه به معاد ، زيرا هرچند مشركان مصر مانند غير آنها به اصل مبدأ معتقد بودند و به معاد نيز به نحو تناسخ عقيده داشتند ، لكن خدايى كه براى او شريكانى از جمادات قرار دهند خدا نيست ، و معادى كه به نحو تناسخ باشد يعنى ارواح مردگان « 1 » در اجساد ديگرى وارد دنيا شده ، منعّم و معذّب گردد معاد نيست . و يوسف به ترك اين عقايد تصريح نمود .\r\nمعناى آيه : حقيقت اين است كه من آيين گروهى را كه به خدا ايمان نمىآورند و به آخرت و روز واپسين نيز كافرند ، رها كرده‌ام .\r\nوَاتَّبَعْتُ مِلَّةَ آبَائى إِبْرَاهِيمَ وَإِسْحَاقَ وَيَعْقُوبَ\r\nيعنى : و من از دين و شريعت پدرانم ابراهيم و اسحاق و يعقوب پيروى كرده‌ام .\r\nيعقوب پدر يوسف ، اسحاق جدّ اول و ابراهيم جد دوم او است و به اجداد هم پدر گفته مىشود . و دين يوسف همان شريعت ابراهيم خليل است كه تا زمان موسى بن عمران باقى بود و همهء پيامبران در اين فاصله موظف به اتخاذ و ابلاغ آن بودند .\r\nمَا كَانَ لَنَا أَن نُّشْرِكَ بِاللَّهِ مِن شَىْءٍ ذلِكَ مِن فَضْلِ اللَّهِ عَلَيْنَا وَعَلَى النَّاسِ وَلكِنَّ أَكْثَرَ النَّاسِ لَا يَشْكُرُونَ\r\nيعنى : و هرگز براى ما خانوادهء توحيد نسزد و عقلًا سزاوار نباشد كه با خداوند چيزى را شريك سازيم ، يعنى خواه بتان باشد يا ستارگان يا برخى از بندگان صالح او . و « ذلك » اشاره است به توحيد و نفى شرك ؛ يعنى اين نعمت از فضل خدا بر ما خاندان ابراهيم و بر\r\n\r\n\r\n","description":"","footnote":"\r\n( 1 ) . تناسخ به معناى تعلق ارواح پس از مرگ به اجساد ديگر در همين دنياست نه در عالم آخرت .\r\n","page_name":" 41 ","page_number":41},
  {"content":"\r\n\r\nهمهء مردم است ، و لكن بيشتر مردم سپاس نمىگزارند .\r\nبدان كه مسئلهء توحيد مبدأ و نفى شريك از او مطلبى است كه فطرت بشرى بدان گواه است خواه پيامبران باشند يا مردم ديگر . و استناد آن به فضل خدا در آيه دربارهء انبيا شمول فضل خدا به تأييد و تكميل آن در ابعاد مختلف آن و دستور ابلاغ آن به جامعه و قيام جدى و مبارزه در راه آن به هر نحو ممكن است ، و دربارهء مردم تأييد عقل آنها به نقل و عرضهء شريعت به آنهاست كه وسيلهء انشراح معارف توحيد در افكار و مغزها ، و اتصاف انسان‌ها به كمالات روحى و عمل‌هاى پسنديده است .\r\nيَا صَاحِبَيِ السِّجْنِ ءَأَرْبَابٌ مُّتَفَرِّقُونَ خَيْرٌ أَمِ اللَّهُ الْوَاحِدُ الْقَهَّارُ « 39 » مَا تَعْبُدُونَ مِن دُونِهِ إِلَّا أَسْماءً سَمَّيْتُمُوهَا أَنتُمْ وَآبَاؤُكُم مَّا أَنزَلَ اللَّهُ بِهَا مِن سُلْطَانٍ ذإِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لَا يَعْلَمُونَ « 40 »\r\nلغت و اعراب :\r\nصاحبى السجن اصلش صاحبين السجن بوده ، و صاحب به معناى ساكن ، و نون تثنيه به اضافه افتاده است . قَهَرَهُ - از باب مَنَع - : غلبه كرد بر او ، و قهّار مبالغه در غلبه است . قَيِّم : ايستا و استوار بدون تزلزل ، متصدى امر و قائم به تدبير .\r\nتفسير :\r\nيَا صَاحِبَىِ السِّجْنِ ءَأَرْبَابٌ مُّتَفَرِّقُونَ خَيْرٌ أَمِ اللَّهُ الْوَاحِدُ الْقَهَّارُ\r\nمردم عصر يوسف معتقد به ارباب و معبودهاى متعدد بودند از بتان و فرشتگان و انسان‌هاى نخبه ، و هريك از آنها را داراى صفت خاص و مظهر جمال و جلال خدا در آن\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nصفت مىدانستند . و به تناسب صفات از آنها حاجت مىخواستند و آنها را « ارباب انواع » مىگفتند ، مانند ربّ آسمان ، ربّ زمين ، ربّ ارزانى ، ربّ علم ، ربّ قدرت . و عده‌اى از پريان و ستارگان را نيز كه ربّ مىخواندند مبادى شرور و مظاهر ضررها مىدانستند ، مانند مبدأ مرگ ، مبدأ فقر ، مبدأ زشتى و اندوه و رنج ، و آنها را هم از بيم اضرار و آسيبشان مىپرستيدند .\r\nمعناى آيه : اى دو زندانى ، آيا ارباب و معبودهاى متعدد و متفرق بهتر است يا خداوند يكتاى غالب بر همه چيز ؟\r\nمراد اين است كه اعتقاد و پرستش معبودهاى متعددِ مختلف در اراده كه پرستنده در مقابل هريك براى حاجتى خضوع كند ، و گاهى هم ارادهء آنان متضاد شود و فسادى در عالم تكوين پديد آيد ، بهتر است يا واجب‌الوجود يكتا و يگانه در ذات و صفات و مستقل در اراده و متصرف در همهء جهان كه چيزى در برابر او نيست مگر آن كه پديد آمده از ارادهء او و مغلوب مشيّت اوست ؟\r\nمَا تَعْبُدُونَ مِن دُونِهِ إِلَّا أَسْماءً سَمَّيْتُمُوهَا أَنتُمْ وَآبَاؤُكُم مَّا أَنزَلَ اللَّهُ بِهَا مِن سُلْطَانٍ\r\nيعنى : اى دو زندانى ، شما جز نام‌هايى را نمىپرستيد كه خود و پدرانتان بر آنها نهاده‌ايد .\r\nپرستيدن چيزى به نام رب آسمان ، رب زمين ، رب دريا ، رب صحرا ، ابن اللَّه ، مقرّب و شافع و رازق ، پرستيدن اسم بىمسمّى و نام بىمحتواست و آنها واجد اين معانى نيستند .\r\nو خداوند هيچ برهان و حجتى بر آنها نازل نكرده است . يعنى قداست هر موجودى و ربوبيّت آن و همهء شئون و اوصافى كه براى آنها ادعا مىكنيد نياز به برهان و دليل روشنى از جانب عقل يا شرع دارد و خدا و عقل سالم به اين‌ها چنين عناوينى را نداده‌اند .\r\nإِنِ الْحُكْمُ إِلَّا لِلَّهِ أَمَرَ أَلَّا تَعْبُدُوا إِلَّا إِيَّاهُ ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لَا يَعْلَمُونَ\r\nيعنى : حكم و فرمان نافذ در اشياء ، خواه تربيت ذوىالعقول و خواه تدبير موجودات جز از آنِ خدا نيست ، و از اين رو دستور داده كه جز او چيزى را نپرستيد . و اين توحيد و نفى شرك دينى است ايستا و استوار و پابرجا و غير متزلزل ، و آيينى است قائم به تدبير امور جامعه . و مراد از توحيد در اين موارد كه اسم دين بر آن گذاشته مىشود ، اعتقاد به توحيد و ابعاد گوناگون آن از اصول و فروع شريعت است . و لكن بيشتر مردم نمىدانند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nيَاصَاحِبَيِ السِّجْنِ أَمَّا أَحَدُكُمَا فَيَسْقِي رَبَّهُ خَمْراً وَأَمَّا الْأَخَرُ فَيُصْلَبُ فَتَأْكُلُ الطَّيْرُ مِن رَّأْسِهِ قُضِيَ الْأَمْرُ الَّذِي فِيهِ تَسْتَفْتِيَانِ « 41 » وَقَالَ لِلَّذِي ظَنَّ أَنَّهُ نَاجٍ مِّنْهُمَا اذْكُرْنِي عِندَ رَبِّكَ فَأَنسَاهُ الشَّيْطَانُ ذِكْرَ رَبِّهِ فَلَبِثَ فِي السِّجْنِ بِضْعَ سِنِينَ « 42 »\r\nلغت و اعراب :\r\nصَلَبَه - از باب ضَرَب و نَصَر - : به دار آويخت او را . طير : جمع طائر ، پرنده ، و به معناى مفرد نيز استعمال مىشود . قَضَى الشىءَ - از باب ضَرَب - : تمام كرد آن را و فارغ شد از آن .\r\nظَنَّ فاعل آن يوسف است يا ساقى . و بنابر اول ظنّ يعنى دانست ، و بنابر دوم يعنى گمان كرد . ضمير أنساه و ذكر ربه هر دو راجع‌اند به ساقى .\r\nتفسير :\r\nيَاصَاحِبَىِ السِّجْنِ أَمَّا أَحَدُكُمَا فَيَسْقِى رَبَّهُ خَمْراً وَأَمَّا الْأَخَرُ فَيُصْلَبُ فَتَأْكُلُ الطَّيْرُ مِن رَّأْسِهِ\r\nيعنى : اى دو زندانى ، اما يكى از شما يعنى ساقىِ سلطان كه در خواب ديده انگور مىفشارد ، او ربّ خود را شراب خواهد داد . ( طبق تواريخ به دو گفت : پس از سه روز آزاد مىشوى و در شغل پيشين خود براى پادشاه خمر تهيه مىكنى و باده مىنوشانى . ) و اما آن ديگرى يعنى آشپز سلطان كه در خواب ديده بود نان بر سر دارد و پرندگان از آن مىخورند ، به دار آويخته مىگردد و پرندگان از سرش مىخورند . يعنى مدت مديدى بر سر دار مىماند و سِباع پرندگان « 1 » كاسهء سرش را مىشكنند و مغزش را مىربايند .\r\n\r\n\r\n","description":"","footnote":"\r\n( 1 ) . يعنى پرندگان گوشتخوار .\r\n","page_name":" 44 ","page_number":44},
  {"content":"\r\n\r\nقُضِىَ الْأَمْرُ الَّذِى فِيهِ تَسْتَفْتِيَانِ\r\nيعنى : آن مطلبى كه دربارهء آن از من رأى و فتوا مىخواستيد ، تمام شده است .\r\nاين كلام دلالت اجمالى دارد كه آشپز سلطان يا هر دو نفر از ترس خود در اصل‌خواب يا در تعبير آن ترديد نشان داده‌اند . و در خبر است كه آشپز گفت : من خواب دروغينى براى تو نقل كردم . و مراد يوسف اين است كه آنچه از من مىخواستيد يعنى تعبير خواب و مآل امر و تحقق خارجى آن از علم ازلى خدا گذشته و در لوح محفوظ مندرج گشته و ارادهء الهى بر فعليت آن تحقق يافته است . يعنى بيان من تعبير حدسى و از راه ظنّ و گمان نيست ، بلكه مستند به وحى الهى است .\r\nوَقَالَ لِلَّذِى ظَنَّ أَنَّهُ نَاجٍ مِّنْهُمَا اذْكُرْنِى عِندَ رَبِّكَ فَأَنسَاهُ الشَّيْطَانُ ذِكْرَ رَبِّهِ فَلَبِثَ فِى السِّجْنِ بِضْعَ سِنِينَ\r\nيعنى : يوسف به آن كس از دو نفر كه مىدانست رهايى مىيابد ، گفت : مرا در نزد ربّ خود به ياد آور ، يعنى بگو كه مدتى است بدون گناه در زندان است . ولى شيطان يادآورى نزد شاه را از ذهن او بيرون كرد و يوسف چندين سال در زندان ماند ، يعنى از سه سال تا نُه سال .\r\nوَقَالَ الْمَلِكُ إِنِّي أَرَى سَبْعَ بَقَرَاتٍ سِمانٍ يَأْكُلُهُنَّ سَبْعٌ عِجَافٌ وَسَبْعَ سُنْبُلاتٍ خُضْرٍ وَأُخَرَ يَابِسَاتٍ يَا أَيُّهَا الْمَلَأُ أَفْتُونِي فِي رُؤيَاي إِن كُنتُمْ لِلرُّؤْيَا تَعْبُرُونَ « 43 » قَالُوا أَضْغَاثُ أَحْلَامٍ وَمَا نَحْنُ بِتَأْوِيلِ الْأَحْلامِ بِعَالِمِينَ « 44 »\r\nلغت و اعراب :\r\nأرى به‌تقدير « فى النوم » . بقرات : جمع بقره ، گاو نر يا ماده . سمان : جمع سمين و سمينه ، فربه و چاق . عجاف : جمع اعْجف و عَجْفاء ، لاغر . أضغاث : جمع ضِغث به كسر اول ، دسته‌اى از گياهان مختلف ، به تقدير « هى أضغاث » مشتى سخنان صحيح و باطل . أحلام : جمع حُلم\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n- به ضمّ اول و دوم - « 1 » خواب و خواب باطل .\r\nتفسير :\r\nوَقَالَ الْمَلِكُ إِنِّى أَرى سَبْعَ بَقَرَاتٍ سِمانٍ يَأْكُلُهُنَّ سَبْعٌ عِجَافٌ وَسَبْعَ سُنْبُلاتٍ خُضْرٍ وَأُخَرَ يَابِسَاتٍ\r\nآيات زير تا آيهء 57 بخشى ديگر از سرگذشت يوسف عليه السلام است از زمان مهيا شدن مقدمات خروجش از زندان تا رسيدنش به منصب وزارت و سپس به سلطنت مطلقهء مصر .\r\nو در اين بين مطرح شدن اتهام مراوده با زليخا همسر عزيز مصر ، و حضور يوسف در مجلس زن‌هاى سران دولت ، و تعقيب شاه مصر ، و علنى شدن پرونده‌ها به درخواست يوسف ، و بالاخره تبرئهء كامل يوسف و اعتراف زليخا مدعى تهمت ، و اقرار و اعتراف همهء زن‌هاى سران دولت به عفت اخلاقى يوسف و پاكى دامن او .\r\nآغاز اين بخش از آن‌جاست كه چون تحت ارادهء ازلى خداوند نجات يوسف از زندان نزديك شد ريّان بن وليد پادشاه مصر خوابى بس عجيب ديد و سران كشور يا معبّران را كه خود ملأ بودند به حضور طلبيد و از آنها تعبير خواب خواست .\r\nمعناى آيه : و پادشاه مصر گفت : من در عالم خواب مىديدم كه هفت عدد گاو فربه و چاق را كه هفت گاو لاغر آنها را مىخورند ، و نيز مىديدم هفت تا خوشهء سبز را و هفت تاى ديگر خوشهء خشك را ( محتمل است مثال اول شاهد اين باشد كه در مثال دوم چنين ديده كه خوشه‌هاى خشك به سبزها پيچيده ، آنها را هم مىخشكاند ) .\r\nيَا أَيُّهَا الْمَلَأُ أَفْتُونِى فِى رُؤيَاى إِن كُنتُمْ لِلرُّؤْيَا تَعْبُرُونَ\r\nيعنى : اى سران و اشراف قوم ، دربارهء خواب من فتوا دهيد - خبر از تعبير و مآل خارجى آن دهيد - اگر شما تعبير خواب مىكنيد .\r\nقَالُوا أَضْغَاثُ أَحْلَامٍ وَمَا نَحْنُ بِتَأْوِيلِ الْأَحْلامِ بِعَالِمِينَ\r\nيعنى : ملأ قوم و معبّران امت در حضور شاه گفتند : اين‌ها خواب‌هاى پريشان و آشفته است همانند مشتى علف‌هاى مختلف ، و ما به تعبير خواب‌هاى آشفته دانا نيستيم .\r\n\r\n\r\n","description":"","footnote":"\r\n( 1 ) . و نيز به ضمّ اول و سكون دوم .\r\n","page_name":" 46 ","page_number":46},
  {"content":"\r\n\r\nوَقَالَ الَّذِي نَجَا مِنْهُمَا وَادَّكَرَ بَعْدَ أُمَّةٍ أَنَا أُنَبِّئُكُم بِتَأْوِيلِهِ فَأَرْسِلُونِ « 45 » يُوسُفُ أَيُّهَا الصِّدِّيقُ أَفْتِنَا فِي سَبْعِ بَقَرَاتٍ سِمَانٍ يَأْكُلُهُنَّ سَبْعٌ عِجَافٌ وَسَبْعِ سُنْبُلاتٍ خُضْرٍ وَأُخَرَ يَابِسَاتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ « 46 »\r\nلغت و اعراب :\r\nادّكر اصلش اذْتَكَر از باب افتعال بوده كه ذال و تا تبديل به دال مشدّد شده و به معناى تَذكَّر است . امّت : گروهى از مردم ، و قطعه‌هاى انبوه زمان . أرسلونِ به‌حذف ياء تكلّم و تقدير « إلى السجن » يا « إلى مَن عنده علمه » .\r\nتفسير :\r\nوَقَالَ الَّذِى نَجَا مِنْهُمَا وَادَّكَرَ بَعْدَ أُمَّةٍ أَنَا أُنَبِّئُكُم بِتَأْوِيلِهِ فَأَرْسِلُونِ\r\nيعنى : و از دو همراه يوسف آن كه از زندان نجات يافته بود و پس از مدت طولانى متذكّر شده بود ( كه در زندان ، انسان وارسته‌اى به نام يوسف ، دانا به تعبير خواب است و خواب او و رفيق زندانيش را تعبير نمود و كاملًا صحيح درآمد ، و نيز به يادش آمد كه او را توصيه نمود كه نزد شاه از او ياد كند ، او به ناگاه در آن مجلس كه همه در برابر پرسش شاه مات شده بودند ) گفت : من از تعبير و تأويل اين خواب به شما خبر مىدهم ، مرا بفرستيد ، يعنى به شرط اين كه مرا به زندان و نزد زندانيان بفرستيد . و اين كلمه دلالت دارد كه زندان يوسف كاملًا تحت مراقبت بوده به گونه‌اى كه بايد ساقى شاه را هم بدان‌جا تحت نظر ببرند .\r\nيُوسُفُ أَيُّهَا الصِّدِّيقُ أَفْتِنَا فِى سَبْعِ بَقَرَاتٍ سِمَانٍ يَأْكُلُهُنَّ سَبْعٌ عِجَافٌ وَسَبْعِ سُنْبُلاتٍ خُضْرٍ وَأُخَرَ يَابِسَاتٍ\r\nطبق خواستهء او وى را به سوى زندان فرستادند ، و او پس از حضور در نزد يوسف\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nچنين گفت : اى يوسف ، اى صدّيق ، يعنى اى مرد بسيار راستگو و راست‌كردار ( مرادش صدق در عقايد قلبى و رفتار عملى است كه در مدت انس با او در زندان از او مشاهده كرده بود ) ما را دربارهء اين خواب فتوا ده و تعبير كن دربارهء هفت گاو فربه كه هفت گاو لاغر آنها را مىخورند ، و هفت خوشهء سبز و هفت خوشهء ديگر خشك كه به خوشه‌هاى سبز پيچيده و آنها را هم مىخشكاند .\r\nلَعَلِّى أَرْجِعُ إِلَى النَّاسِ لَعَلَّهُمْ يَعْلَمُونَ\r\nيعنى : شايد به سوى مردم بازگردم ، شايد آنها تعبير اين خواب را بدانند .\r\nقَالَ تَزْرَعُونَ سَبْعَ سِنِينَ دَأَباً فَمَا حَصَدتُّم فَذَرُوهُ فِي سُنْبُلِهِ إِلَّا قَلِيلًا مِمَّا تَأْكُلُونَ « 47 » ثُمَّ يَأْتِي مِن بَعْدِ ذلِكَ سَبْعٌ شِدَادٌ يَأْكُلْنَ مَا قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ « 48 » ثُمَّ يَأْتِي مِن بَعْدِ ذلِكَ عَامٌ فِيهِ يُغَاثُ النَّاسُ وَفِيهِ يَعْصِرُونَ « 49 »\r\nلغت و اعراب :\r\nتزرعون انشاء امر است به صيغهء مضارع ، يعنى ازرَعوا . و محتمل است اخبار از جريان خارجى باشد . دَأَبَ فى العمل - از باب مَنَع - : كوشش كرد در عمل و ادامه داد آن را . دأباً حال است از فاعل تزرعون به‌تقدير « دائبين » . حَصَدَ الزرعَ - از باب نَصَر و ضَرَب - : درو كرد آن را . ذَرُوه : ترك كنيد آن را . و از اين ماده به معناى ترك جز مضارع و امر نيامده . يأكلن اسناد اكْل به زمان ، مَجاز است از اهل زمان .\r\nتفسير :\r\nقَالَ تَزْرَعُونَ سَبْعَ سِنِينَ دَأَباً فَمَا حَصَدتُّم فَذَرُوهُ فِى سُنْبُلِهِ إِلَّا قَلِيلًا مِمَّا تَأْكُلُونَ\r\nيعنى : يوسف گفت : هفت سال پياپى كشت و زرع كنيد . مراد آن كه فضا مساعد خواهد\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبود كه از همهء حبوبات خوشه‌دار مانند گندم ، جو ، برنج و غيره بكاريد و برداشت كنيد .\r\nسپس آنچه را برداشت كرديد همه را در سنبل خود نگه داريد ( در آن عصر سيلو نبوده و راه حفظ حبوب نگهدارى در سنبل خود بوده ) جز اندكى از آنچه مىخواهيد بخوريد .\r\nثُمَّ يَأْتِى مِن بَعْدِ ذلِكَ سَبْعٌ شِدَادٌ يَأْكُلْنَ مَا قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ\r\nيعنى : پس از گذشت هفت سال رفاه ، هفت سال سختى و قحطى خواهد آمد كه سال‌هاى سختى « 1 » آنچه را براى آنها نگه‌داشته‌ايد همه را خواهند خورد جز اندكى از آنچه براى كشت نگه مىداريد .\r\nثُمَّ يَأْتِى مِن بَعْدِ ذلِكَ عَامٌ فِيهِ يُغَاثُ النَّاسُ وَفِيهِ يَعْصِرُونَ\r\nيعنى : آن گاه پس از گذشت هفت سال دوم ، سالى خواهد آمد كه سال رفاه و وسعت است و مردم پياپى در آن سال مورد يارى و نصرت خدا قرار مىگيرند ( ابرها باران وافر فرو مىريزند ، زمين از انواع گياهان مىروياند ، نسيم روح‌بخش در جوّ مساعد مىوزد ، خورشيد آسمان در تربيت بدن جانداران و گياهان و درختان قصور نمىكند ) و پيوسته مردم در آن سال مىافشرند ، يعنى ميوه‌ها را براى گرفتن آب آنها ، و حبوب و دانه‌هاى روغنى را براى تهيهء روغن مىفشارند .\r\nوَقَالَ الْمَلِكُ ائْتُونِي بِهِ فَلَمَّا جَاءَهُ الرَّسُولُ قَالَ ارْجِعْ إِلَى رَبِّكَ فَسْأَلْهُ مَا بَالُ النِّسْوَةِ اللَّاتِي قَطَّعْنَ أَيْدِيَهُنَّ إِنَّ رَبِّي بِكَيْدِهِنَّ عَلِيمٌ « 50 » قَالَ مَا خَطْبُكُنَّ إِذْ رَاوَدتُّنَّ يُوسُفَ عَن نَّفْسِهِ قُلْنَ حَاشَ لِلَّهِ مَا عَلِمْنَا عَلَيْهِ مِن سُوءٍ قَالَتِ امْرَأَةُ الْعَزيِزِ الْآنَ حَصْحَصَ الْحَقُّ أَنَا رَاوَدتُّهُ عَن نَّفْسِهِ وَإِنَّهُ لَمِنَ الصَّادِقِينَ « 51 »\r\n\r\n\r\n","description":"","footnote":"\r\n( 1 ) . يعنى اهل آن سال‌ها .\r\n","page_name":" 49 ","page_number":49},
  {"content":"\r\n\r\nلغت و اعراب :\r\nبال : حال و قلب . خطْب : شأن و كار ، و غالباً در كارهاى مهم و نامطلوب استعمال مىشود . حاشَ و حاشا كلمه‌اى است كه معناى مصدرى دارد يعنى تنزيه ، و لام براى بيان مورد تنزيه است ، و مراد انشاء تنزيه و تعجب است . حَصحَصَ رباعى است ، يعنى ظاهر و روشن شد .\r\n\r\n[ رسوايى زليخا و عزت يافتن يوسف 
  ]\r\nتفسير :\r\nوَقَالَ الْمَلِكُ ائْتُونِى بِهِ\r\nساقى سلطان چون تعبير خواب يوسف زندانى را در محضر سران كشور و اعيان و اشرافى كه خواب سلطان را به اضغاث و احلام تعبير كرده بودند ، براى وى بازگو كرد ، حضّار تعجب نمودند و دقت نظر يوسف در تعبير آن خواب شگفتى آفريد ، خاصّه آن كه تعبير مطابق حال سلطان بود و از ارائهء يك راه دراز اقتصادى و اجتماعى در كيفيت ادارهء كشور خبر مىداد ، و از اين رو ملِك دستور صادر كرد .\r\nمعناى آيه : و ريّان پادشاه مصر گفت : آن شخص را پيش من آوريد . يعنى او را احضار كرد نه به عنوان احضار يك زندانى براى بازجويى ، بلكه براى ارفاق و شايد آزاد نمودن از زندان و بردگى .\r\nفَلَمَّا جَاءَهُ الرَّسُولُ قَالَ ارْجِعْ إِلى رَبِّكَ فَاسْأَلْهُ مَا بَالُ النِّسْوَةِ اللَّاتِى قَطَّعْنَ أَيْدِيَهُنَّ إِنَّ رَبِّى بِكَيْدِهِنَّ عَلِيمٌ\r\nيعنى : پس چون فرستادهء ملك در زندان به نزد او آمد و احضار ملك را ابلاغ نمود ، يوسف گفت : به سوى ربّ خود يعنى ملِك و پادشاهت باز گرد و از او بپرس وضع حال و ماجراى مهم چندين سال پيش را كه در مجلس همسر عزيز مصر رخ داد و همسران عده‌اى از سران دولت همگى دست‌هاى خود را پاره پاره كردند ، چه بود و چگونه بود و چرا بود ؟ بىترديد ، پروردگار من به مكر و فريب آن زنان كاملًا داناست .\r\nبايد دانست كه هدف يوسف از اين پيشنهاد تبرئهء خويش است از اتهام كذب و دروغين كه به وسيلهء زليخا در ميان مردم مصر منتشر شده و سبب حبس او شده بود . يوسف صدّيق\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nخواست در آغاز ملاقات با ملك و سران كشور ، سابقهء تهمت و سوءظن را از دل آنها بيرون كند وحسن ذكر وسُمعهء نيكو كه‌ازاو شايع‌شده مشوب و آلوده نگردد . علاوه آن كه يوسف داعيهء نبوت و ابلاغ شريعت داشت و نيز مىدانست كه تدبير امور كشور به دست او قرار خواهد گرفت ، پس تبرئهء خود را از هر اتهامى لازم مىديد . و از متانت حركت‌هاى او آن كه در آغاز امر به سراغ منشأ اصلى اتهام ، زليخا و عزيز مصر نرفت و حق ولايت نعمت آنها را رعايت نمود و از جايى شروع كرد كه با اندك پىگيرى بدانها منتهى گردد و مسبّبين كار آشكار شوند .\r\nقَالَ مَا خَطْبُكُنَّ إِذْ رَاوَدتُّنَّ يُوسُفَ عَن نَّفْسِهِ\r\nپيام يوسف به وسيلهء مأمور شاه به او رسيد و روح پيام ، امتناع يوسف است از خروج از زندان و درخواست پىگيرى و تعقيب اتهامى كه سبب زندانى شدن او بوده و تشكيل محكمه‌اى كه يك طرف دعوا يك مرد و طرف ديگر انبوهى از زنان مصر است و قضاوت عادلانه در اين محكمه . و ظاهر آيه اين است كه ملك پيشنهاد يوسف را پذيرفت و چون خود در رأس قوهء قضائيه بود ، براى رسيدگى به حادثه دستور داد زليخا همسر وزير و همسران اعيان كشور را كه در آن حادثه دست‌هاى خود را بريده بودند حاضر نمايند . و اين محكمه را ريّان بدون حضور طرف اتهام تشكيل داد . و محتمل است كه ريّان خود به پاكى دامن و برائت يوسف مطمئن بوده و احضار آنها براى درخواست او و روشن شدن امر در نزد ديگران بوده است .\r\nمعناى آيه : پادشاه مصر در خطابى به آنها ، يعنى به زليخا و همفكران و همدستانش ، گفت : كار و هدف شما آن گاه كه يوسف را به سوى خويش دعوت كرديد چه بود ؟ يعنى آيا تنها از ناحيهء شما و به اقتضاى هواى نفس شما بود يا از طرف او نيز دعوتى بود ؟ و چه اعمالى انجام گرفت ؟ و براى چه او را در زندان افكنديد ؟\r\nقُلْنَ حَاشَ لِلَّهِ مَا عَلِمْنَا عَلَيْهِ مِن سُوءٍ\r\nيعنى : همهء آن زنان گفتند : منزه است خداوند از هر نقص و عيب . يعنى خدا را مقدس و منزه مىداريم و باكمال اعجاب از هر نقصى تبرئه مىكنيم ، چرا كه چنين انسانى بزرگوار ، پاكيزه ، مجسمهء عفاف ، تبلور حيا و تجسّد اخلاق انسانى آفريده است ! ما هيچ بدى براى او ندانستيم يعنى در او نديديم .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nقَالَتِ امْرَأَةُ الْعَزيِزِ الْآنَ حَصْحَصَ الْحَقُّ أَنَا رَاوَدتُّهُ عَن نَّفْسِهِ وَإِنَّهُ لَمِنَ الصَّادِقِينَ\r\nيعنى : از ميان زنان حاضر ، زليخا زن عزيز كه همهء فتنه‌ها زير سر او بود ، در برابر ملك و سران قوم به سخن درآمد و گفت : الآن است كه حق روشن شد ، من بودم كه براى كامجويى از او دعوت كردم و او از راستگويان است .\r\nمراد راستىِ اوست در آن زمان كه هر دو در برابر عزيز قرار گرفتند و چون او يوسف را متهم نمود ، يوسف گفت : هِىَ راوَدَتْنى عَنْ نَفْسى . ظاهر آيات اين است كه ريّان ملك پس از انكشاف حقيقت امر و اعتراف مدعيان تهمت ، به برائت او ، حكم به تبرئهء متهم نمود و همهء مدعيان طرف مقابل را محكوم كرد .\r\nذلِكَ لِيَعْلَمَ أَنِّي لَمْ أَخُنْهُ بِالْغَيْبِ وَأَنَّ اللَّهَ لَا يَهْدِي كَيْدَ الْخَائِنِينَ « 52 » وَمَا أُبَرِّئُ نَفْسِي إِنَّ النَّفْسَ لَأَمَّارَةُ بِالسُّوءِ إِلَّا مَا رَحِمَ رَبِّي إِنَّ رَبِّي غَفُورٌ رَّحِيمٌ « 53 »\r\nلغت و اعراب :\r\nذلك اشاره است به ارجاع رسول به سوى ملك . فاعِل ليعلم عزيز همسر زليخا است و يا آن كه يوسف است و ذلك هم اشاره به اعتراف زليخاست در مقام محاكمه به حقانيت يوسف . لايهدى يعنى لايوصِل الى المطلوب . الّا ما رحم استثناى متصل است يعنى « إلّا نفساً رحمه اللَّه فانّه لايأمر بالسوء » . و يا آن كه تقدير اين است « ما ابرّء نفسى فى حال من الحالات إلّافى حال رحمة اللَّه » .\r\nتفسير :\r\nذلِكَ لِيَعْلَمَ أَنِّى لَمْ أَخُنْهُ بِالْغَيْبِ وَأَنَّ اللَّهَ لَا يَهْدِى كَيْدَ الْخَائِنِينَ\r\nاين دو آيه محتمل است تتمهء كلام يوسف در آيهء 50 باشد كه در زندان به فرستادهء ملك گفته و « ذلك » اشاره است به ارجاع رسول به ملك و درخواست بررسى دربارهء حادثهء مراوده ، و فاعل « ليعلم » عزيز ، همسر زليخاست كه مفهوم از سياق است . يعنى و اين\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nبازگرداندن و درخواست بررسى براى اين است كه عزيز مصر بداند من در غياب او نسبت به ناموسش خيانت نكرده‌ام .\r\nو ممكن است كه هر دو آيه تتمهء آيهء قبل و كلام زليخا باشد و « ذلك » اشاره به اعتراف او به خيانت خويش در مقام بازجويى ، و فاعل « ليعلم » يوسف است . يعنى اعتراف من براى اين است كه يوسف بداند من در غياب او در محكمه خيانت نكردم . و حق اين است كه خداوند فريب و مكر خيانتكاران را نفوذ نمىبخشد و به هدف نمىرساند .\r\nوَمَا أُبَرِّئُ نَفْسِى إِنَّ النَّفْسَ لَأَمَّارَةٌ بِالسُّوءِ\r\nيعنى : يوسف گفت : و من هرگز نفس خود را تبرئه نمىكنم ، زيرا نفس ، انسان را پيوسته به بدى فرمان مىدهد . مراد اين است : اين كه من در مدت طولانى در خانهء عزيز خيانت نكردم به اقتضاى نفس نبود ، زيرا او ذاتاً امّاره است ، بلكه به حول و قوه و توفيقات خدا بود . و يا آن كه زليخا گفت : و من دربارهء مراوده با يوسف ، نفس خود را تبرئه نمىكنم ، زيرا اين كار از مقتضيات نفس امّاره است .\r\nإِلَّا مَا رَحِمَ رَبِّى إِنَّ رَبِّى غَفُورٌ رَّحِيمٌ\r\nمراد از موصول مستثنى نفسِ خاص و استثنا از اطلاق نفس است .\r\nيعنى : هر نفسى امّاره است مگر نفسى كه مورد رحمت خدا و تربيت دينى قرار گرفته باشد كه او امر به بدى نمىكند . همانا پروردگار من بسيار آمرزنده و مهربان است .\r\nوَقَالَ الْمَلِكُ ائْتُونِي بِهِ أَسْتَخْلِصْهُ لِنَفْسِي فَلَمَّا كَلَّمَهُ قَالَ إِنَّكَ اليَوْمَ لَدَيْنَا مَكِينٌ أَمِينٌ « 54 » قَالَ اجْعَلْنِي عَلَى خَزَائِنِ الْأَرْضِ إِنِّي حَفِيظٌ عَلِيمٌ « 55 » وَكَذلِكَ مَكَّنَّا لِيُوسُفَ فِي الْأَرْضِ يَتَبَوَّأُ مِنْهَا حَيْثُ يَشَاءُ نُصِيبُ بِرَحْمَتِنَا مَن نَّشَاءُ وَلَا نُضِيعُ أَجْرَ الْمُحْسِنِينَ « 56 » وَلأَجْرُ الْآخِرَةِ خَيْرٌ لِلَّذِينَ آمَنُوا وَكَانُوا يَتَّقُونَ « 57 »\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nلغت و اعراب :\r\nأستخلصه : او را برگزينم و مخصوص خود كنم . مكين : داراى مكانت و منزلت . اجعلنى على به‌تقدير « اجعلنى والياً على » .\r\nتفسير :\r\nوَقَالَ الْمَلِكُ ائْتُونِى بِهِ أَسْتَخْلِصْهُ لِنَفْسِى فَلَمَّا كَلَّمَهُ قَالَ إِنَّكَ اليَوْمَ لَدَيْنَا مَكِينٌ أَمِينٌ\r\nريّانِ ملك درخواست يوسف را از زندان عملى كرد ، زليخا و زنان سران دولت را در محكمهء خويش احضار نمود و پس از پرس و جو ، همهء متّهمين يك طرف دعوا به تقصير خويش اعتراف كردند ، و حق از باطل در اتهام يك شايعهء سابقه‌دار روشن شد . مقام يوسف غياباً در نزد ملك و سران دولت بالا رفت و پاكى و عظمت روح و متانت كار او معلوم گرديد ، و ملك براى بار دوم او را خواست .\r\nمعناى آيه : و پادشاه مصر گفت : او را نزد من آوريد تا او را براى خود برگزينم و از خواص و مقربان خويش قرار دهم . و چون يوسف را آوردند و پادشاه با وى گفتگو نمود ، گفت : تو امروز در نزدِ ما داراى مكانت و منزلت و و الا مقام و امينى .\r\nنوشته‌اند : چون يوسف بر او وارد شد ، در آغاز به عربى كه زبان ارثى او از جدش ابراهيم بود و سپس به زبان عبرى كه زبان پدرش يعقوب بود سخن گفت ، و چون ملك به زبان‌هاى مختلف آشنا بود به هر زبانى با او تكلّم نمود ، يوسف به همان زبان او را پاسخ داد . زيرا پيامبر و امام معصوم وقت بايد به همهء زبان‌هاى مورد ابتلاى عصر خويش هرچند به الهام از خداوند آشنا باشد . از اين رو ملك سخت در شگفت قرار گرفت و از او خواست اصل جريان خواب او را به تفصيل نقل و تعبير نمايد و يوسف چنين كرد . ملك سوگند ياد كرد كه : هرچند خوابم خود عجيب بود ، لكن علم تو و تعبير تو از آن عجيب‌تر است . و از اين رو گفت : تو مكين و امينى ، يعنى لياقت تصدّى هر پستى را دارى ، و از نظر باطن و معنويت مورد اطمينانى .\r\nقَالَ اجْعَلْنِى عَلى خَزَائِنِ الْأَرْضِ إِنِّى حَفِيظٌ عَلِيمٌ\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nريّان ملك پس از ديدن خواب و شنيدن تعبير آن ، در فكر مقابله با حادثهء عظيم قحطى هفت ساله در كشور خود بود و بىترديد يوسف نيز طبق مقام نبوت و در نتيجهء مكث چندين ساله در خانهء عزيز مصر و سپس در زندان‌هاى مصر اطلاعات وسيعى از اوضاع كشور داشت و بدين جهت ، چون از جانب ريّان تصدّى مقام و پستى به او پيشنهاد شد ، به اختيار خود وزارت دارايى و كشاورزى را انتخاب نمود . علاوه آن كه استعمار زمين يكى از وظايف اوليهء بشر است كه پيامبران الهى بايد بدان همت گمارند هُوَ أَنشَأَكُم مِنَ الْأَرْضِ وَاسْتَعْمَرَكُمْ فِيها [ هود ، 61 
  ] .\r\nمعناى آيه : يوسف گفت : مرا بر گنجينه‌هاى اين سرزمين والى و متصرف گردان كه همانا من نگهبان و دانايم .\r\nمراد از خزاين و گنجينه‌ها استعدادهاى بالفعل و بالقوهء زمين است از آب‌ها و معادن و گياهان و درختان و آنچه تأمين‌كنندهء طعام و لوازم زندگى بشر است .\r\nتوهّم نشود كه درخواست پيامبرى معصوم ، منصبى را از سلطان مشرك ، مطلبى ناروا و دور از مقام والاى نبوت و امامت است . زيرا ملكيت همهء زمين و آنچه در آن است در اختيار ولىّ امر شرعى مردم است خواه پيامبر يا امام معصوم ، و كسى جز به اجازه و ترخيص يا تمليك او حق تصرّف ندارد . پس اگر ديگران غصب كرده باشند ، بر ولىّ امر واقعى است كه همه را از دست غاصبان به قهر و غلبه بگيرد اگر ولايتش مستقر گردد ، و گرنه از راه‌هاى ديگر نظير اين مورد .\r\nوَكَذلِكَ مَكَّنَّا لِيُوسُفَ فِى الْأَرْضِ يَتَبَوَّأُ مِنْهَا حَيْثُ يَشَاءُ نُصِيبُ بِرَحْمَتِنَا مَن نَّشَاءُ وَلَا نُضِيعُ أَجْرَ الْمُحْسِنِينَ\r\nذلك اشاره است به آنچه خدا از الطاف دربارهء يوسف مبذول داشته .\r\nيعنى : همان گونه كه يوسف را از مكر برادران و قعر چاه و بردگى انسان‌ها و مشقت زندان نجات داديم ، او را در روى اين زمين يعنى سرزمين مصر آن روز ، تمكّن و سلطه داديم يعنى به واسطهء منصب وزارت و سپس به سلطه و سلطنت حقيقى ، به گونه‌اى كه در هر نقطه‌اى از آن مىخواست مأوى مىگزيد و منزل مىكرد . ما رحمتمان را به هر كس كه بخواهيم مىرسانيم و هيچ‌گاه پاداش نيكان و نيكوكاران را ضايع نمىكنيم .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nوَلَأَجْرُ الْآخِرَةِ خَيْرٌ لِلَّذِينَ آمَنُوا وَكَانُوا يَتَّقُونَ\r\nيعنى : و بدون ترديد ، پاداش روز واپسين بهتر است براى كسانى كه ايمان آوردند و همواره در دنيا در مسير عمرشان تقوا مىورزيدند . مانند يوسف كه از مصاديق روشن و بارز آنهاست .\r\n\r\n[ ملاقات برادران يوسف با وى تا شناختنش 
  ]\r\nوَجَاءَ إِخْوَةُ يُوسُفَ فَدَخَلُوا عَلَيْهِ فَعَرَفَهُمْ وَهُمْ لَهُ مُنْكِرُونَ « 58 » وَلَمَّا جَهَّزَهُم بِجَهَازِهِمْ قَالَ ائْتُونِي بِأَخٍ لَّكُم مِنْ أَبِيكُمْ أَلَا تَرَوْنَ أَنِّي أُوفِي الْكَيْلَ وَأَنَا خَيْرُ الْمُنْزِلِينَ « 59 » فَإِن لَمْ تَأْتُونِي بِهِ فَلَا كَيْلَ لَكُمْ عِنْدِي وَلَا تَقْرَبُونِ « 60 » قَالُوا سَنُرَاوِدُ عَنْهُ أَبَاهُ وَإِنَّا لَفَاعِلُونَ « 61 »\r\nلغت و اعراب :\r\nنَكِر الشىءَ و أنكره : نشناخت او را . جهاز : لوازم و وسايل خانه ، و لوازم مسافر براى سفر ، و لوازم عروس براى ازدواج . ايفاء : به تمام معنا پرداختن .\r\nتفسير :\r\nوَجَاءَ إِخْوَةُ يُوسُفَ فَدَخَلُوا عَلَيْهِ فَعَرَفَهُمْ وَهُمْ لَهُ مُنْكِرُونَ\r\nدر ذيل آيه به چند نكته بايد توجه كرد :\r\n1 - اين آيه تا آيهء 67 بخش ديگرى از سرگذشت يوسف را بيان مىكند ، يعنى از زمان رسيدن برادران وى به حضورش در مصر در سفر اول تا زمان ملاقات در سفر دوم ، از حسن برخورد با برادران و تفقّد حال آنها در سفر اول ، و بذل طعام و آذوقه‌اى كه براى آن آمده بودند بيش از حدّ توقع آنها ، و بازگرداندن سرّى سرمايهء تجارتشان ، و درخواست از آنها آوردن بنيامين برادر پدرى خود را در سفر بعد و پذيرفتن آنها .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n2 - يوسف صدّيق پس از حيازت منصب وزارت از ريّان ملك ، شروع كرد به انجام وظايف مربوطه ، و طبق اقتضاى مقام نبوت و ولايت الهى آنچه توانست در قلمرو حكومت خويش به عدل و داد قيام كرد و به مقتضاى كمال اطلاعش از خواب ملك و تعبير و مآل آن ابتدا هفت سال رفاه را طبق ارادهء خود يا اطلاع از غيب ، از وقت معيّنى انتخاب نمود و به مقدمات پيش‌گيرى از سختىهاى هفت سال دوم پرداخت . انبارهاى كشور را مملوّ از آذوقهء انسان و دام و طيور ساخت ، و ظاهراً در همان ايّام ريّان ملك درگذشت و سلطنت و حكومت به اهلش واگذار شد ، تا آن گاه كه آثار سال‌هاى هفت‌گانهء قحطى ظاهر شد و تحت اراده و قدرت لايزال الهى آسمان‌ها از باريدن بازماند و زمين از روييدن عقيم گشت ، و به تدريج اثر گرسنگى و قحطى همه جا را فرا گرفت و به شام و فلسطين و كنعان رسيد ؛ مردم ذخيرهء داخلى خود را تمام كردند و همه نيازمند انبارها و خزاين دولت شدند .\r\nدر اين ميان يعقوب پيامبر ، فرزندان خود را فرا خواند و گفت : به من رسيده است كه در مصر طعام فروخته مىشود و نقل مىكنند سلطان مصر مردى صالح و دلسوز است . شما دسته‌جمعى بدان سوى حركت كنيد و بهايى همراه خود ببريد ، او به شما نيكى خواهد نمود . طبق دستور پدر ، ده نفر از اولاد او يعنى همهء آنها جز بنيامين كه برادر پدرى آنها و پدر و مادرى يوسف بود ، با سرمايه‌اى بس اندك كه تمام توان مالى آنها بود به سوى مصر حركت كردند و مسافتى قريب هفتاد فرسنگ راه در عرض چند روز پيمودند و به مصر و حضور ملك رسيدند .\r\n3 - يوسف ملك در اين ورود آنها هرچند او را نمىشناختند مقام آنها را گرامى داشت و در محفل خاص ، آنها را به حضور پذيرفت . آنها پس از ورود به زبان عبرى سلام كردند و سخن به عبرى گفتند . يوسف گفت : نكند شما جاسوسانى باشيد كه براى نقل اسرار اين كشور و اخلال در نظام و امنيت كشور من آمده‌ايد ! آنها سوگند ياد كردند كه امين‌اند و همگى فرزندان يعقوب‌اند كه فرزند اسحاق و او فرزند ابراهيم خليل است . يوسف گفت :\r\nهمه از يك پدر و مادريد ؟ گفتند : همه از يك پدريم ولى از مادران مختلف ، و يك برادر ما به نام بنيامين نزد پدر مانده است . يوسف گفت : چگونه او را پدرتان نفرستاد ؟ گفتند : او و\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبرادر ديگرش به نام يوسف از يك مادر بودند و چون برادرش يوسف را گرگ خورد ، پدر ما او را به جاى يوسف مونس خويش قرار داد .\r\nمعناى آيه : و برادران يوسف آمدند و بر او وارد شدند ، يوسف آنها را شناخت و آنها در آن حال يوسف را نشناختند . زيرا آمدن آنها طبعاً با اطلاع قبلى بود و علاوه آنها در حال مفارقت از يوسف بزرگسال بودند و قيافه‌هايشان تغيير كلى نداشت ، ولى يوسف در نظر آنها تغيير كلى داشت ، و فرق بسيار است ميان نوجوان و مردى قريب پنجاه سال . علاوه آن كه لباس و جاه و جلال و زندگى و مسكن يوسف در وى وضع ديگرى ايجاد كرده بود به گونه‌اى كه در ذهن كسى خطور نمىكرد كه او همان يوسف باشد .\r\nوَلَمَّا جَهَّزَهُم بِجَهَازِهِمْ قَالَ ائْتُونِى بِأَخٍ لَّكُم مِنْ أَبِيكُمْ أَلَا تَرَوْنَ أَنِّى أُوفِى الْكَيْلَ وَأَنَا خَيْرُ الْمُنْزِلِينَ\r\nيعنى : و چون يوسف آنها را به وسايل سفرشان تا وطن مجهز نمود و آن را در اختيارشان گذاشت ، گفت : آن برادرى كه با شما تنها از جانب پدر است همراه خود نزد من بياوريد ، يعنى تا او هم به قدر حصّهء خود طعام بگيرد . زيرا از شدت قحطى ، طعام را به هركس كه خود مىآمد مىدادند . آيا نمىبينيد كه من پيمانه را به تمام مىپردازم ؟ يعنى حبوب كيل شده را درست به اندازهء بهايى كه گرفته‌ام تحويل مىدهم و از كسى كم نمىگذارم . و آيا نمىبينيد كه من بهترين مهمان‌پذيرانم ؟\r\nفَإِن لَمْ تَأْتُونِى بِهِ فَلَا كَيْلَ لَكُمْ عِنْدِى وَلَا تَقْرَبُونِ\r\nيعنى : و اگر او را در سفر بعد نزد من نياوريد هيچ پيمانهء خواربارى در نزد من نداريد ، و هرگز به دربار من نزديك نشويد .\r\nبايد دانست كه يوسف پيامبر در اين دو آيه آنها را به آوردن برادر تحريص كرده و تأكيد نموده و عملًا هم طبق آيهء بعد تشويق نموده و بر ترك آن هم تهديد كرده ؛ ولى با همهء اين امور ، آنها به وجود ارتباطى ميان ملك مصر و بنيامين پى نبرده‌اند .\r\nقَالُوا سَنُرَاوِدُ عَنْهُ أَبَاهُ وَإِنَّا لَفَاعِلُونَ\r\nيعنى : برادران گفتند : به زودى ما به وسايل مختلف و تكرار مراجعه ، او را از پدرش درخواست مىكنيم - او را از پدر مىگيريم - و بىترديد ، ما حتماً انجام‌دهندهء اين كاريم و\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nتوان اين عمل را داريم .\r\nوَقَالَ لِفِتْيَانِهِ اجْعَلُوا بِضَاعَتَهُمْ فِي رِحَالِهِمْ لَعَلَّهُمْ يَعْرِفُونَهَا إِذَا انْقَلَبُوا إِلَى أَهْلِهِمْ لَعَلَّهُمْ يَرْجِعُونَ « 62 » فَلَمَّا رَجَعُوا إِلَى أَبِيهِمْ قَالُوا يَاأَبَانَا مُنِعَ مِنَّا الْكَيْلُ فَأَرْسِلْ مَعَنَا أَخَانَا نَكْتَلْ وَإِنَّا لَهُ لَحَافِظُونَ « 63 » قَالَ هَلْ ءَأَمَنُكُمْ عَلَيْهِ إِلَّا كَمَا أَمِنْتُكُمْ عَلَى أَخِيهِ مِن قَبْلُ فَاللَّهُ خَيْرٌ حَافِظاً وَهُوَ أَرْحَمُ الرَّاحِمينَ « 64 » وَلَمَّا فَتَحُوا مَتَاعَهُمْ وَجَدُوا بِضَاعَتَهُمْ رُدَّتْ إِلَيْهِمْ قَالُوا يَاأَبَانَا مَا نَبْغِي هَذهِ بِضَاعَتُنَا رُدَّتْ إِلَيْنَا وَنَميرُ أَهْلَنَا وَنَحْفَظُ أَخَانَا وَنَزْدَادُ كَيْلَ بَعِيرٍ ذلِكَ كَيْلٌ يَسِيرٌ « 65 »\r\nلغت و اعراب :\r\nفتيان : جمع فتى ، جوان ، برده . بضاعت : سرمايهء كسب و تجارت . رحال : جمع رَحْل ، بار و بنه مسافر ، ظرفى كه وسايل سفر را در آن مىنهند . نكتل : پيمانه بگيريم . هل آمَنُكُم استفهام انكارى است ، و أمِنَ زيداً على مال - از باب عَلِمَ - : امين دانست او را . مَارَ أهلَه - از باب ضَرَب - : طعام و نفقه آورد براى اهل خود . نمير عطف است به مقدّر ، به‌تقدير « فنرجع إلى ملك مصر ، و نمير أهلنا بالرجوع إليه ، و أخذ حصص الجميع » .\r\nتفسير :\r\nوَقَالَ لِفِتْيَانِهِ اجْعَلُوا بِضَاعَتَهُمْ فِى رِحَالِهِمْ لَعَلَّهُمْ يَعْرِفُونَهَا إِذَا انْقَلَبُوا إِلى أَهْلِهِمْ لَعَلَّهُمْ يَرْجِعُونَ\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nيعنى : و يوسف به جوانان و بردگان خود دستور داد و گفت : سرمايهء آنها را در بار و بنهء خودشان قرار دهيد . يعنى آنچه به عنوان بهاى خريد آذوقه آورده‌اند از نقد و جنس به طور پنهانى همه را ميان ظرف‌هاى خودشان بگذاريد . ( گفته شده مجموع سرمايهء خريدشان مقدارى چرم و تعدادى كفش و اندكى طلا و نقره بوده . ) شايد هنگامى كه نزد اهل و خويشان خود برمىگردند مطلّع شوند و آن را بشناسند ، شايد دوباره بازگردند .\r\nفَلَمَّا رَجَعُوا إِلى أَبِيهِمْ قَالُوا يَاأَبَانَا مُنِعَ مِنَّا الْكَيْلُ فَأَرْسِلْ مَعَنَا أَخَانَا نَكْتَلْ وَإِنَّا لَهُ لَحَافِظُونَ\r\nيعنى : پس چون فرزندان يعقوب به سوى پدرشان بازگشتند ، گفتند : اى پدر ما ، پيمانه از ما بازداشته شد ؛ يعنى پيمانه‌اى از طعام كه مىخواستيم براى بنيامين بگيريم زيرا او همراهمان نبود ؛ پس در سفر آينده برادر ما بنيامين را نيز با ما بفرست تا براى او پيمانه بگيريم و حتماً ما او را نگهدارنده‌ايم .\r\nو معلوم باد كه اينان نظير اين سخن را دربارهء يوسف در آيهء 11 نيز گفته بودند و در اين‌جا كلمهء أخانا را براى جلب رضاى پدر به زبان آوردند .\r\nقَالَ هَلْ ءَامَنُكُمْ عَلَيْهِ إِلَّا كَمَا أَمِنْتُكُمْ عَلى أَخِيهِ مِن قَبْلُ\r\nيعنى : يعقوب گفت : آيا مىتوانم شما را امين بر او قرار دهم و به شما اطمينان كنم مگر همان گونه كه شما را از پيش بر برادرش يوسف ، امين كردم ؟ !\r\nفَاللَّهُ خَيْرٌ حَافِظاً وَهُوَ أَرْحَمُ الرَّاحِمينَ\r\nيعنى : و خداوند در حفظ و حراست ، بهترين است و او ارحم‌الراحمين است .\r\nاز اين جمله استفاده مىشود كه انكار امين بودن آنها و اظهار عدم اطمينان ، براى امتناع از فرستادن او نبوده ، بلكه براى اين بوده كه صيانتش را تنها از خدا بخواهد . و نيز اين صحبت‌ها با پدر پيش از آن بوده كه بار و بنه را باز كنند و سرمايه‌ها را برگشته ببينند .\r\nوَلَمَّا فَتَحُوا مَتَاعَهُمْ وَجَدُوا بِضَاعَتَهُمْ رُدَّتْ إِلَيْهِمْ قَالُوا يَاأَبَانَا مَا نَبْغِى هَذهِ بِضَاعَتُنَا رُدَّتْ إِلَيْنَا وَنَميرُ أَهْلَنَا وَنَحْفَظُ أَخَانَا وَنَزْدَادُ كَيْلَ بَعِيرٍ ذلِكَ كَيْلٌ يَسِيرٌ\r\nيعنى : و چون فرزندان يعقوب متاع و كالاهاى خود را در حضور پدر گشودند ، در ميان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nطعام و آذوقهء مصرى سرمايهء خود را نيز يافتند كه پنهانى و بدون اطلاعشان به خودشان بازگردانده شده است . گفتند : اى پدر ما ، مگر چه مىخواهيم ؟ اين سرمايهء ماست كه به خودمان بازگشته . اين كلام در مقابل امتناع پدر از سفر بنيامين است كه مبادا از پادشاه مصر خطرى به او برسد . يعنى اى پدر سرمايهء ما به ما بازگشته كه حكايت از قصد احسان و عدم وجود خطر از پادشاه مصر دارد ؛ پس ما همهء برادران به سوى مصر سفر نموده ، عائله‌مان را از اين راه اداره مىكنيم و برادرمان را نيز نگه مىداريم و ضمناً يك بار شتر طعام هم به خاطر او بيشتر دريافت مىنماييم و اخذ و دريافت آن آسان است . « 1 » قَالَ لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ لَتَأْتُنَّنِي بِهِ إِلَّا أَن يُحَاطَ بِكُمْ فَلَمَّا ءَاتَوْهُ مَوْثِقَهُمْ قَالَ اللَّهُ عَلَى مَا نَقُولُ وَكِيلٌ « 66 » وَقَالَ يَا بَنِيَّ لَا تَدْخُلُوا مِن بَابٍ وَاحدٍ وَادْخُلُوا مِنْ أَبْوَابٍ مُّتَفَرِّقَةٍ وَمَا أُغْنِي عَنكُم مِنَ اللَّهِ مِن شَيْءٍ إِنِ الْحُكْمُ إِلَّا لِلَّهِ عَلَيْهِ تَوَكَّلْتُ وَعَلَيهِ فَلْيَتَوَكَّلِ الْمُتَوَكِّلُونَ « 67 »\r\nلغت و اعراب :\r\nموثق و ميثاق : چيزى كه بدان وثوق و اطمينان حاصل شود ، مانند عهد و قسم و غيره .\r\nمن‌اللَّه يعنى من ناحيته و مرتبطاً به . يحاط بكم يعنى مورد احاطه قرار گيريد . أغنى عنه العذاب : دور كرد از او عذاب را . توكَّلَ عليه : كارهاى خود را به او واگذار نمود . بَنِىَّ اصلش بنينى بوده ، نون جمع افتاده و دو ياء در هم ادغام شده است .\r\n\r\n\r\n","description":"","footnote":"\r\n( 1 ) . يا : و آن ( در نزد عزيز مصر ) پيمانه‌اى ناچيز است .\r\n","page_name":" 61 ","page_number":61},
  {"content":"\r\n\r\nتفسير :\r\nقَالَ لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ لَتَأْتُنَّنِى بِهِ إِلَّا أَن يُحَاطَ بِكُمْ\r\nيعنى : يعقوب گفت : هرگز او را همراه شما نمىفرستم مگر آن كه تعهد وثوق‌آور الهى به من دهيد ، يعنى سوگند مؤكّد بخوريد يا پيمان مشدّد ببنديد بر اين كه او را حتماً براى من مىآوريد ، مگر آن كه احاطه شويد . يعنى حوادث غيراختيارى ، شما را فرا گيرد .\r\nفَلَمَّا ءَاتَوْهُ مَوْثِقَهُمْ قَالَ اللَّهُ عَلى مَا نَقُولُ وَكِيلٌ\r\nيعنى : پس چون آنها تعهّد محكم و استوار خود را به پدر دادند ، گفت : خداوند بر آنچه مىگوييم وكيل است . يعنى مراقب و كفيل و ناظر حسن جريان كار شما خواهد بود .\r\nگفته شده : سبب اطمينان يعقوب به پسران در اين باره ، بزرگ شدن آنها در سن و عقل و تجربه و تسلطشان بر غرايز نفسانى خويش و پشيمانىشان بالطبع از رفتار سابق با يوسف بوده ، علاوه آن كه بنيامين هم خود مثل يوسف نبوده است .\r\nوَقَالَ يَا بَنِىَّ لَا تَدْخُلُوا مِن بَابٍ وَاحدٍ وَادْخُلُوا مِنْ أَبْوَابٍ مُّتَفَرِّقَةٍ\r\nيعنى : و يعقوب ( در بدرقهء آنها ) گفت : اى پسران من ، همگى از يك در وارد نشويد و از درهاى متفرق وارد شويد .\r\nيعقوب پيامبر پس از آن كه رخصت داد بنيامين با برادران سفر كند ، ظاهراً خود نيز با آنها تا شجرهء وداع ، درختى كه در محل وداع مسافران در بيرون شهر بود ، خارج شد ، همان محلى كه قريب چهل سال پيش در بدرقهء يوسف رفته بود و اين توصيه در همان‌جا واقع شده . و معلوم نيست مراد از درهاى متعدد ، دروازه‌هاى چهارگانهء شهر است يا درهاى كاخ يوسف ؟ و در علت اين توصيه گفته‌اند كه : يعقوب از اصابت چشم بد بدان‌ها پرهيز داشته ، زيرا فرزندانش همه مردانى رشيد ، داراى قامت‌هاى رسا ، قيافه‌هاى زيبا و رفتار با ابّهت بودند . و يا براى ترس از درباريان شاه يا تعقيب اطلاعاتىهاى وقت بوده است .\r\nوَمَا أُغْنِى عَنكُم مِنَ اللَّهِ مِن شَىْءٍ إِنِ الْحُكْمُ إِلَّا لِلَّهِ عَلَيْهِ تَوَكَّلْتُ وَعَلَيهِ فَلْيَتَوَكَّلِ الْمُتَوَكِّلُونَ\r\nيعنى : و من هرگز نمىتوانم از شما آنچه ضرر و آسيب از جانب خدا متوجه شما مىشود دفع كنم . فرمان جز براى خدا نيست ؛ يعنى فرمان نافذ در سراسر جهان هستى ،\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nخواه در ادارهء امور تكوين يا مراحل تشريع جز از آنِ او نيست . بر او توكّل كردم و بايد هر توكّل‌كننده تنها بر او توكّل نمايد .\r\nمراد يعقوب اين است كه اگر آسيب و ضرر مسلّم تحت ارادهء حتمى خدا متوجه كسى شود هيچ قدرتى توان دفع آن را ندارد ، لكن ممكن است جلو حوادث اقتضايى را گرفت .\r\nوَلَمَّا دَخَلُوا مِنْ حَيْثُ أَمَرَهُمْ أَبُوهُم مَّا كَانَ يُغْنِي عَنْهُم مِنَ اللَّهِ مِن شَيْءٍ إِلَّا حَاجَةً فِي نَفْسِ يَعْقُوبَ قَضَاهَا وَإِنَّهُ لَذُو عِلْمٍ لِمَا عَلَّمْنَاهُ وَلكِنَّ أَكْثَرَ النَّاسِ لَا يَعْلَمُونَ « 68 » وَلَمَّا دَخَلُوا عَلَى يُوسُفَ آوَي إِلَيْهِ أَخَاهُ قَالَ إِنِّي أَنَا أَخُوكَ فَلا تَبْتَئِسْ بِمَا كَانُوا يَعْمَلُونَ « 69 »\r\nلغت و اعراب :\r\nما كان ضمير « كان » راجع است به رأى يعقوب و پيروى آنها . إلّاحاجة استثناى منقطع است ؛ يعنى : لكن حاجة . قضاها يعنى يعقوب . آوى إليه الشىءَ : جا داد او را نزد خود . لاتبتئس : اندوهگين مباش .\r\nتفسير :\r\nوَلَمَّا دَخَلُوا مِنْ حَيْثُ أَمَرَهُمْ أَبُوهُم مَّا كَانَ يُغْنِى عَنْهُم مِنَ اللَّهِ مِن شَىْءٍ إِلَّا حَاجَةً فِى نَفْسِ يَعْقُوبَ قَضَاهَا\r\nيعنى : و چون فرزندان يعقوب از همان‌جايى كه پدرشان دستور داده بود وارد شدند ( مراد ورود به شهر است . و معلوم مىشود كه توصيهء پدر ، تفرق در وقت وارد شدن از\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدروازه‌هاى شهر بوده ) هرگز رأى يعقوب و فرمان تفرق ، چيزى از حوادث حتمى را از آنها دفع نمىكرد ، لكن حاجتى در دل يعقوب بود كه آن را عملى كرد ، مثلًا چشم بد به آنها نرسيد و مورد تعقيب درباريان و اطلاعاتيان قرار نگرفتند .\r\nوَإِنَّهُ لَذُو عِلْمٍ لِمَا عَلَّمْنَاهُ وَلكِنَّ أَكْثَرَ النَّاسِ لَا يَعْلَمُونَ\r\nيعنى : و حقيقت اين است كه يعقوب صاحب دانشى بود « 1 » به خاطر آن كه ما به وى آموخته بوديم ، يعنى به وسيلهء وحى و فرشتگان و تعليم كتاب آسمانى و شريعت ابراهيم خليل . و لكن بيشتر مردم نمىدانند . يعنى نمىدانند كه تقديرات حتمى خدا را توسل به چيزى دفع نمىكند . و با آن كه نمىدانند كه يعقوب پيامبرى است داراى علم لدنّى و بايد از او استفاده كنند .\r\nوَلَمَّا دَخَلُوا عَلى يُوسُفَ آوَى إِلَيْهِ أَخَاهُ\r\nيعنى : و چون بر يوسف وارد شدند ، برادرش را نزد خود جاى داد .\r\nدر تفاسير آمده كه آنها پس از ورود به محضر يوسف گفتند : اين بنيامين همان برادر مادرى ماست كه خواسته بودى . يوسف او را گرامى داشت و در كنار خود جاى داد و چون سفرهء طعام گسترده شد ، آنها هر دو برادر يا هر سه برادر در يك سفره غذا خوردند ؛ بنيامين بگريست كه من برادر پدرى ندارم . يوسف خود را به جاى برادر پدرى او هم‌سفرهء او كرد ، و چون وقت خواب رسيد يوسف او را به خوابگاه خلوت خود برد .\r\nقَالَ إِنِّى أَنَا أَخُوكَ فَلا تَبْتَئِسْ بِمَا كَانُوا يَعْمَلُونَ\r\nيعنى : و چون در محل و محفل خلوتى قرار گرفتند ، آن‌جا بود كه يوسف گفت : من برادر تو هستم ؛ و پس از چهل سال با هم معارفه و معانقه كردند و يوسف گفت : پس نسبت به آنچه آنها انجام مىدادند اندوهگين مباش . مراد ايذا و آزارى است كه بر خودش روا داشته‌اند و پس از او در اين مدت طولانى با او انجام داده‌اند ، زيرا خداوند همه را جبران كرده و مىكند .\r\n\r\n\r\n","description":"","footnote":"\r\n( 1 ) . عِلم نكره است ، يعنى صاحب دانشى بزرگ و فراوان بود .\r\n","page_name":" 64 ","page_number":64},
  {"content":"\r\n\r\nفَلَمَّا جَهَّزَهُم بِجَهَازِهِمْ جَعَلَ السِّقَايَةَ فِي رَحْلِ أَخيهِ ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسَارِقُونَ « 70 » قَالُوا وَأَقْبَلُوا عَلَيْهِم مَّاذَا تَفْقِدُونَ « 71 » قَالُوا نَفْقِدُ صُوَاعَ الْمَلِكِ وَلِمَن جَاءَ بِهِ حِمْلُ بَعِيرٍ وَأَنَا بِهِ زَعِيمٌ « 72 » قَالُوا تَاللَّهِ لَقَدْ عَلِمْتُم مَّا جِئْنَا لِنُفْسِدَ فِي الْأَرْضِ وَمَا كُنَّا سَارِقِينَ « 73 »\r\nلغت و اعراب :\r\nسقايه : ظرف آشاميدن آب . أذَّنَ بالصلاة : اعلام كرد نماز را و دعوت نمود به‌سوى آن .\r\nعير : قافله . و أقبلوا واو حاليه است . فَقَدَ الشىءَ : نداشت آن را پس از آن كه داشت . صواع : جام آب و غيره . زعيم : ضامن .\r\nتفسير :\r\nفَلَمَّا جَهَّزَهُم بِجَهَازِهِمْ جَعَلَ السِّقَايَةَ فِى رَحْلِ أَخيهِ ثُمَّ أَذَّنَ مُؤَذِّنٌ أَيَّتُهَا الْعِيرُ إِنَّكُمْ لَسَارِقُونَ\r\nيعنى : پس چون يوسف برادران را به جهاز سفرشان مجهّز نمود ( يعنى همهء آنچه را كه مىخواستند از مَلك بگيرند به نحو خريد يا به بها يا اهدا ، در بار و بنهء آنها قرار داد . ظاهر آيه اين است كه اين امور را يوسف به دست خود انجام داده و محتمل است كه به واسطهء رئيس دفتر يا مأموران انتظامى بوده ) در حال تجهيز آنان سقايه را در ميان بار و بنهء برادرش بنيامين قرار داد . گفته‌اند سقايه جام زرّينى بوده مرصّع به جواهرات پرقيمت و براى گرانى ارزاق ، آن را پيمانهء گندم كرده بودند . سپس جارزننده‌اى بانگ برآورد كه اى كاروان كنعان ، بىترديد شما دزديد !\r\nظاهر كلمهء « ثمّ » اين است كه اين ندا پس از آن بوده كه همهء كاروانِ يازده نفره آمادهء حركت بوده يا به راه افتاده و قدرى هم راه پيموده بودند . و نسبت دزدى ، آن هم به همهء\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكاروان از قبيل انشاى كذب براى مصلحت ملزَمه است كه پيامبر وقت تشخيص داده و مؤذّن هم به اذن او انشا كرده ؛ يعنى صلاح نبوده در آن حال حقيقت امر روشن گردد .\r\nقَالُوا وَأَقْبَلُوا عَلَيْهِم مَّاذَا تَفْقِدُونَ قَالُوا نَفْقِدُ صُوَاعَ الْمَلِكِ وَلِمَن جَاءَ بِهِ حِمْلُ بَعِيرٍ وَأَنَا بِهِ زَعِيمٌ\r\nيعنى : برادران يوسف در حالى كه همگى به آنها روى آورده بودند ، گفتند : چه چيزى را گم كرده‌ايد و از ابزارهاى كارتان چه چيزى را از دست داده‌ايد ؟ آنها گفتند : ما صُواع مَلك را نداريم . مراد همان سقايه است كه پيمانه شده بود . و در اين حال مؤذن گفت : و براى كسى كه آن را بياورد يك بار شتر طعام است . يعنى به عنوان جايزه يا حقّ الجُعاله . و نيز مؤذن گفت : من خود آن را ضامنم . و اين از قبيل ضمانت عرفى است يا شرعى به نحو ضمانت كلّى پس از تحقّق اسباب استحقاق و پيش از فعليت استحقاق .\r\nقَالُوا تَاللَّهِ لَقَدْ عَلِمْتُم مَّا جِئْنَا لِنُفْسِدَ فِى الْأَرْضِ وَمَا كُنَّا سَارِقِينَ\r\nيعنى : برادران يوسف گفتند : سوگند به خداوند كه شما خود دانسته‌ايد كه ما براى اين نيامده‌ايم كه در روى زمين فساد برانگيزيم ، و ما هرگز دزد نبوده‌ايم .\r\nنسبت اين كه مردم امانت آنها را دانسته‌اند به لحاظ اين است كه مردم مىديدند آنها در دوبار سفر خود بر ملِك وارد مىشدند و ملِك سرمايهء تجارتشان را به خودشان بازگردانيد و وقت ورود به شهر به دهان مركبشان دهان‌بند مىزدند تا آسيب به زراعت و اموال مردم نرسانند .\r\nقَالُوا فَمَا جَزَاؤُهُ إِن كُنتُم كَاذِبِينَ « 74 » قَالُوا جَزَاؤُهُ مَن وُجِدَ فِي رَحْلِهِ فَهُوَ جَزَاؤُهُ كَذلِكَ نَجْزِي الظَّالِمِينَ « 75 » فَبَدَأَ بِأَوْعِيَتِهِمْ قَبْلَ وِعَاءِ أَخِيهِ ثُمَّ اسْتَخْرَجَهَا مِن وِعَاءِ أَخِيهِ كَذلِكَ كِدْنَا لِيُوسُفَ مَا كَانَ لِيَأْخُذَ أَخَاهُ فِي دينِ الْمَلِكِ إِلَّا أَن يَشَاءَ اللَّهُ نَرْفَعُ دَرَجَاتٍ مَن نَّشَاءُ وَفَوْقَ كُلِّ ذِي عِلْمٍ عَلِيمٌ « 76 »\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nلغت و اعراب :\r\nجزاؤه مَن وجد مبتدا و خبر است . فهو جزاؤه نيز مبتدا و خبر است و تأكيد جملهء قبل ، و ممكن است « جزاؤه » مبتدا باشد و مجموع جملهء شرطيه خبر آن . فهو جزاؤه ضمير هو راجع است به سارق ، و ضمير « جزاؤه » راجع است به « سَرَق » مصدر مفهوم از سارق .\r\nأوعية : جمع وعاء به كسر و ضم ، به معناى ظرف . كيد : حيله و فريب ، و در مطلق چاره‌انديشى استعمال مىشود .\r\nتفسير :\r\nقَالُوا فَمَا جَزَاؤُهُ إِن كُنتُم كَاذِبِينَ قَالُوا جَزَاؤُهُ مَن وُجِدَ فِى رَحْلِهِ فَهُوَ جَزَاؤُهُ كَذلِكَ نَجْزِى الظَّالِمِينَ\r\nيعنى : مأموران يوسف گفتند : پس كيفر آن سرقت چيست اگر شما دروغگو درآمديد و صواع ملك در نزد شما پيدا شد ؟ برادران يوسف گفتند : كيفر آن سرقت اين است كه هركس صواع ملك در ميان بار او پيدا شد ، او خود كيفر سرقت است . يعنى شخص او را تحويل صاحب مال مىدهند كه موقتاً بردهء او باشد . و ما ستمكاران به دزدى را اين گونه مجازات مىكنيم . يعنى در منطقهء ما كه تحت سيطرهء نبوت يعقوب و شريعت ابراهيم است كيفر دزد اين است .\r\nفَبَدَأَ بِأَوْعِيَتِهِمْ قَبْلَ وِعَاءِ أَخِيهِ ثُمَّ اسْتَخْرَجَهَا مِن وِعَاءِ أَخِيهِ\r\nيعنى : پس يوسف شروع كرد به كاوش و تفتيش بارهاى آنها پيش از تفحص از بار برادر خود . سپس صُواع ملِك را از ميان بار برادرش بيرون آورد .\r\nنوشته‌اند : چون نوبت تفتيش به او رسيد ، يوسف يا آن كس كه متصدى امر تفتيش بود خواست منصرف شود به بهانهء اين كه او ظاهرالصلاح ديده مىشود ؛ برادران اصرار كردند كه بار او نيز تفتيش شود . و چون مشغول بررسى شدند ، به ناگاه جام زرين از ميان بار او درآمد ! آن هنگام بود كه برادران ، سر از خجلت به زير انداختند و زبان‌ها از گفتار فروماند و عرق شرم بر پيشانى و چهره‌هاى همه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنشست تا آن‌جا كه مجبور شدند برادر خود را به دست خويش تحويل مَلك دهند .\r\nآنها در اين ميان به زبان عبرى شروع كردند به ناسزا و نفرين بر بنيامين ، كه‌اى فرزند راحيل ( مادر يوسف ) ، مدتى ننگ اتهام برادرت يوسف را كشيديم و حال ننگ سرقت تو را !\r\nكَذلِكَ كِدْنَا لِيُوسُفَ مَا كَانَ لِيَأْخُذَ أَخَاهُ فِى دينِ الْمَلِكِ\r\nيعنى : ما اين‌گونه براى يوسف چاره‌انديشى كرديم كه بتواند برادر خود را از آنها جدا كند . يعنى به دو آموختيم كه احكام دزد را از خود قافلهء كنعان بگيرد كه تابع پدرشان يعقوب بودند و او مجرى شريعت ابراهيم خليل است و طبق عقايدشان رفتار كند . و اگر اين گونه رفتار نمىشد ، بر يوسف در دين ملِك يعنى در آيين سلطنتى مصر آن روز جايز و صحيح نبود برادر خود را به بردگى بگيرد . زيرا گفته شده : حكم دزد در آن محيط اين بوده كه او را تعزير كنند و دو برابر قيمت مال سرقت شده را از او بگيرند ؛ هرچند معلوم نيست اين حكم مربوط به كدام شريعت بوده است ؟\r\nإِلَّا أَن يَشَاءَ اللَّهُ نَرْفَعُ دَرَجَاتٍ مَن نَّشَاءُ وَفَوْقَ كُلِّ ذِى عِلْمٍ عَلِيمٌ\r\nيعنى : مگر آن كه خدا بخواهد - حكم مذكور غيرقابل تغيير بود مگر آن كه خدا بخواهد كه تغيير دهد ، و خدا هم مشيّت خود را از راه فوق كه مكر و كيد الهى ناميده مىشود پياده كرد - ما هركس را بخواهيم به مراتب و درجاتى بالا مىبريم ( يعنى از اين راه است كه يوسف را به واسطهء اعطاى مقام نبوت و ولايت ، و اعمال سلطنت ، و علم به شريعت ابراهيمى ، و آيين سلطنتى وقت ، و راه كيد و چاره‌انديشى متين و منطقى در جدا كردن آنها از يكديگر با وجود پيمان مؤكّد به بازگرداندنش ، بر برادران ديگر و مردم عصر خويش برترى داديم ) .\r\nو بالاتر از هر صاحب دانشى دانشمندى است . يعنى اگر برادران يوسف دانا بودند يوسف از آنها داناتر بود . و يا آن كه بگوييم كلمهء « ذى علم » ظهور دارد در جدايى وصف از ذات ، و « عليم » اين ظهور را ندارد ، پس معنا چنين است : بالاتر از همهء مخلوقاتِ صاحب دانش كه علمشان غيرذات و عارض بر ذات آنهاست خداى عليم است كه علمش عين ذات اوست .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nقَالُوا إِن يَسْرِقْ فَقَدْ سَرَقَ أَخٌ لَّهُ مِن قَبْلُ فَأَسَرَّهَا يُوسُفُ فِي نَفْسِهِ وَلَمْ يُبْدِهَا لَهُمْ قَالَ أَنتُمْ شَرٌّ مَّكَاناً وَاللَّهُ أَعْلَمُ بِمَا تَصِفُونَ « 77 » قَالُوا يَا أَيُّهَا الْعَزِيرُ إِنَّ لَهُ أَباً شَيْخاً كَبِيراً فَخُذْ أَحَدَنَا مَكَانَهُ إِنَّا نَرَاكَ مِنَ الْمُحْسِنينَ « 78 » قَالَ مَعَاذَ اللَّهِ أَن نَّأْخُذَ إِلَّا مَن وَجَدْنَامَتَاعَنَا عِندَهُ إِنَّا إِذاً لَظَالِمُونَ « 79 »\r\nلغت و اعراب :\r\nفقد سرق جانشين جواب شرط است ، به تقدير « إن يسرق فليس ببعيد فقد سرق » .\r\nضمير مؤنث أسرّها و لم‌يبدها راجع است به نسبت سرقت مفهوم از كلام . معاذ اللَّه مصدر ميمى است ، به تقدير « أعوذ باللَّه عوذاً أو معاذاً » .\r\nتفسير :\r\nقَالُوا إِن يَسْرِقْ فَقَدْ سَرَقَ أَخٌ لَّهُ مِن قَبْلُ\r\nپس از ثبوت جرم سرقت بر بنيامين در ملأ عام و شرمگين شدن فوق حد برادران ، گويى به عنوان اعتذار گفتند : اگر او دزدى مىكند بُعدى ندارد و تعجب نيست ، زيرا برادرش هم در گذشته دزدى كرده است .\r\nمرادشان يوسف است كه در حال كودكى ، بُت طلايى شخصى يا بت خانه‌اى را پنهانى برداشته و شكسته و در مزبله افكنده بود . و يا آن كه بزغاله‌اى را از ميان گوسفندان پدر پنهانى به مستمندى داده بود .\r\nفَأَسَرَّهَا يُوسُفُ فِى نَفْسِهِ وَلَمْ يُبْدِهَا لَهُمْ قَالَ أَنتُمْ شَرٌّ مَّكَاناً وَاللَّهُ أَعْلَمُ بِمَا تَصِفُونَ\r\nيعنى : پس يوسف آن نسبت و اتهام را در دل خويش پنهان داشت و بر آنها آشكار\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنساخت ، گفت : شما جايگاه بدترى داريد ، و خدا به آنچه توصيف مىكنيد داناتر است .\r\nمراد از جايگاه شرّ آنها تنزل و سقوط مقام انسانيت آنها و غلبهء رذيلهء حسد بر آنها در طول سال‌هاى متمادى است ، كه به جاى آن كه خود را متهم كنند كه يوسف را از پدر گرفتند و بردند و در حقيقت دزديدند ، در نزد ملِك مصر دزدى را به يوسف نسبت مىدهند و آن همه نيكى مَلك مصر را ناديده مىگيرند . علاوه آن كه آنها بودند كه پدر پير را در مدتى بس طولانى به بلاى عظيمى غيرقابل تحمل گرفتار نمودند .\r\nقَالُوا يَا أَيُّهَا الْعَزِيزُ إِنَّ لَهُ أَباً شَيْخاً كَبِيراً فَخُذْ أَحَدَنَا مَكَانَهُ إِنَّا نَرَاكَ مِنَ الْمُحْسِنينَ\r\nيعنى : پس از ثبوت سرقت بنيامين و تسليم برادران به بردگى او و لزوم ماندنش در خدمت ملِك مصر و تذكر وعدهء حتميشان به پدر كه او را بازگردانند ، برادران گفتند : اى عزيز مصر ، حقيقت اين است كه او را پدرى است پير سالخورده ، پس يكى از ما را به جاى او به بردگى بگير ، زيرا ما تو را از نيكان و نيكىكنندگان مىبينيم .\r\nقَالَ مَعَاذَ اللَّهِ أَن نَّأْخُذَ إِلَّا مَن وَجَدْنَا مَتَاعَنَا عِندَهُ إِنَّا إِذاً لَظَالِمُونَ\r\nيعنى : عزيز مصر گفت : پناه مىبريم به خدا از اين‌كه غير آن كس را كه كالاى خود را نزد او يافتيم به بردگى گيريم ؛ در اين صورت ما از ستمكاران خواهيم بود . اشاره به اين كه قانون عدل و حكم عقل اين است كه نهادن بار كسى بر دوش ديگرى ظلم است ؛ وَلَا تَزِرُ وَازِرَةٌ وِزْرَ أُخْرَى [ فاطر ، 18 
  ] .\r\nفَلَمَّا اسْتَيْأَسُوا مِنْهُ خَلَصُوا نَجِيّاً قَالَ كَبِيرُهُم أَلَمْ تَعْلَمُوا أَنَّ أَبَاكُمْ قَدْ أَخَذَ عَلَيْكُم مَوْثِقاً مِنَ اللَّهِ وَمِن قَبْلُ مَا فَرَّطْتُمْ فِي يُوسُفَ فَلَنْ أَبْرَحَ الْأَرْضَ حَتَّى يَأْذَنَ لِي أَبِي أَوْ يَحْكُمَ اللَّهُ لِي وَهُوَ خَيْرُ الْحَاكِمِينَ « 80 » ارْجِعُوا إِلَى أَبِيكُمْ فَقُولُوا يَاأَبَانَا إِنَّ ابْنَكَ سَرَقَ وَمَا شَهِدْنَا إِلَّا بِمَا عَلِمْنَا وَمَا كُنَّا لِلْغَيْبِ حَافِظِينَ « 81 »\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nلغت و اعراب :\r\nاستيأس زيد : نوميد شد . منه يعنى از عزيز مصر يا از بنيامين . خلصوا : جدا شدند و كنار رفتند . نجىّ صفت است كه مفرد و جمع در آن يكسان است ، يعنى كسانى كه با هم گفتگوى سرّى دارند ، و حال است از فاعل خلصوا . فرّط فى الأمر : تقصير و كوتاهى كرد در كار و ضايع نمود آن را . و مِن قبل متعلق است به فرّطتم ، و ما زائده است ، به تقدير « و فرّطتم فى يوسف من قبل » و واو حاليه است .\r\nتفسير :\r\nفَلَمَّا اسْتَيْأَسُوا مِنْهُ خَلَصُوا نَجِيّاً قَالَ كَبِيرُهُم أَلَمْ تَعْلَمُوا أَنَّ أَبَاكُمْ قَدْ أَخَذَ عَلَيْكُم مَوْثِقاً مِنَ اللَّهِ وَمِن قَبْلُ مَا فَرَّطْتُمْ فِى يُوسُفَ\r\nيعنى : و چون برادران يوسف از عزيز مصر و نجات بنيامين نوميد گشتند ، از جمع حاضر جدا شده به كنارى رفتند و مشغول نجوا و گفتگوى سرّى شدند . بزرگ آنها ( در سن يعنى روبيل ، يا در عقل و درايت يعنى شمعون ) گفت : آيا ندانستيد كه پدرتان از شما پيمان مؤكّد خدايى گرفته كه بايد بنيامين را به من باز گردانيد ؟ يعنى پس حال مىخواهيد بدون او بازگرديد ؟ ! و اين شماييد كه دربارهء يوسف در گذشته تقصير و كوتاهى كرديد ؛ او را با عهد و پيمانى از پدر گرفته به صحرا برديد و در چاه افكنديد و پيراهن خونين دروغينى به او برگردانديد !\r\nفَلَنْ أَبْرَحَ الْأَرْضَ حَتَّى يَأْذَنَ لِى أَبِى أَوْ يَحْكُمَ اللَّهُ لِى وَهُوَ خَيْرُ الْحَاكِمِينَ\r\nيعنى : پس من هرگز اين سرزمين را رها نخواهم كرد و از آن بيرون نمىروم تا پدرم به من اذن دهد و يا آن كه خداوند دربارهء من داورى نمايد . يعنى بنيامين را از چنگ عزيز مصر درآورد يا مرگ را به سراغ من فرستد ؛ و او بهترين داوران است .\r\nارْجِعُوا إِلى أَبِيكُمْ فَقُولُوا يَا أَبَانَا إِنَّ ابْنَكَ سَرَقَ وَمَا شَهِدْنَا إِلَّا بِمَا عَلِمْنَا وَمَا كُنَّا لِلْغَيْبِ حَافِظِينَ\r\nيعنى : آنچه تصميم من است ماندن در اين سرزمين است ، و اما شما به سوى پدرتان بازگرديد و بگوييد : اى پدر ما ، حقيقت اين است كه پسر تو دزدى كرده ، و ما جز به آنچه\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nدانستيم و آگاه شديم گواهى نداديم ، و ما حافظ غيب و نهان نبوديم .\r\nمراد از شهادتِ به علم ، اخبار از اين است كه در مذهب ما كيفر دزد بردگى است . و مراد از عدم حفظ غيب هم اين است كه ما نمىدانستيم او دزدى كرده است . و گويى اينان در برابر سؤال پدر قرار گرفتند كه اخبار شما از قانون مجازات سبب گرفتارى و بردگى بنيامين شده ، و حاصل جواب آن كه : سؤال در ابتداى امر بود و ما علم خود را بيان كرديم و در آن حال حافظ و عالم به اين نبوديم كه او سارق درمىآيد .\r\nوَاسْأَلِ الْقَرْيَةَ الَّتِي كُنَّا فِيهَا وَالْعِيرَ الَّتِي أَقْبَلْنَا فِيهَا وَإِنَّا لَصَادِقُونَ « 82 » قَالَ بَلْ سَوَّلَتْ لَكُمْ أَنفُسُكُمْ أَمْراً فَصَبْرٌ جَميلٌ عَسَى اللَّهُ أَن يَأْتِيَنِي بِهِم جَميعاً إِنَّهُ هُوَ الْعَلِيمُ الْحَكِيمُ « 83 » وَتَوَلَّى عَنْهُمْ وَقَالَ يَا أَسَفَى عَلَى يُوسُفَ وَابْيَضَّتْ عَينَاهُ مِنَ الْحُزْنِ فَهُوَ كَظِيم « 84 » قَالُوا تَاللَّهِ تَفْتَأُ تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهَالِكِينَ « 85 » قَالَ إِنَّمَا أَشْكُوا بَثِّي وَحُزْنِي إِلَى اللَّهِ وَأَعْلَمُ مِنَ اللَّهِ مَا لَا تَعْلَمُونَ « 86 »\r\nلغت و اعراب :\r\nسوّل له الأمر : كار را در نظر او آراسته كرد و آسان نمود . أسف : اندوه توام با خشم . ما فتى و ما يفتأ يفعل كذا : پيوسته آن را انجام داده يا مىدهد . و گاهى « ما » كه حرف نفى است حذف مىشود و مراد نفى است . حَرَضَ زيدٌ - از باب ضَرَب و نَصَر - : مريض و بيمار شد به گونه‌اى كه نه زنده است و نه مرده . بثّ : پراكنده كردن ، و اندوهى كه صاحبش آن را از فزونى پراكنده مىكند .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nتفسير :\r\nوَاسْئَلِ الْقَرْيَةَ الَّتِى كُنَّا فِيهَا وَالْعِيرَ الَّتِى أَقْبَلْنَا فِيهَا وَإِنَّا لَصَادِقُونَ\r\nيعنى : و بگوييد : اى پدر ، مسألهء سرقت بنيامين را از مجتمع مردمى كه در ميان آنها بوديم بپرس . مراد ، درباريان ملِك و حاضران از اهل مصر و غير آنهاست . و نيز از كاروان كنعان كه ما در ميان آنها به وطن بازگشتيم سؤال كن ، و بىترديد ، ما در اين ادعا راستگوييم .\r\nقَالَ بَلْ سَوَّلَتْ لَكُمْ أَنفُسُكُمْ أَمْراً\r\nپس از گرفتارى بنيامين و تصميم برادر بزرگ به ماندن در مصر ، بقيهء كاروان شكست خورده - يعنى نه نفر از برادران - به دستور او روانهء كنعان شدند و به حضور پدر رسيدند و ماجراى سفرى كه آغازش شيرين و اميدبخش و پايانش بسيار تلخ و يأس‌آور بود براى پدر بازگو كردند . آنان تفصيل سرگذشت خود را از هنگام ورود به كاخ عزيز مصر ، و تحويل گرفتن شتران مجهز ، و آماده شدن براى بازگشت ، و اعلام ناگهانى گم شدن جام زرين ملِك ، و اتهام سرقت به همهء كاروان ، و مطرح شدن كيفر دزدى در طريقت آل‌يعقوب ، و سپس پيدا شدن جام از بار بنيامين و به بردگى رفتن او ، و جدا شدن برادر بزرگ و ماندنش در مصر به انتظار فرمان پدر ، همه را يكايك براى پدر عرضه داشتند تا ببينند پدر چه خواهد گفت\r\nمعناى آيه : پدر گفت : چنين نيست كه مىگوييد و خود را بىگناه مىدانيد ، بلكه نفستان كارى را در نظرتان آراسته و آسان نموده تا مرتكب آن شده‌ايد .\r\nمراد يعقوب پيامبر از اين جمله ، مورد اختلاف ميان مفسران است . برخى گفته‌اند : مراد از كارِ آراسته شده اخبار آنها از كيفر سارق نزد ملِك مصر است كه سبب گرفتارى بنيامين شده و غرض يعقوب اين است كه هرچند از كارى كه از او سر زده آگاه نبوديد ، لكن در نقل حكم قصور و غفلت داشتيد . ولى ارجح آن است كه غرض يعقوب اين بوده است كه هرچند در حوادث اين سفر تعمّد و تقصير نداشتيد ، لكن همهء اين وقايع نتيجهء مكر و فريبتان در ربودن يوسف از دست پدر در چهل سال پيش بود كه نفس امّاره‌تان كارى را براى شما آراست و آسان نمود تا اين حوادث پيدا شد . و گويى عبارت اين است : و هذه الحوادث المُرّة نتيجة ما سوّلت لكم أنفسكم من قبل .\r\nفَصَبْرٌ جَميلٌ عَسَى اللَّهُ أَن يَأْتِيَنِى بِهِم جَميعاً إِنَّهُ هُوَ الْعَلِيمُ الْحَكِيمُ\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nيعنى پس صبر و شكيبايى نيكوست ، « 1 » اميد است كه خداوند همهء آنها را به من برساند .\r\n( مراد از جمع آنها بنيامين و برادر بزرگشان كه در مصر مانده و يوسف از دست رفته از پيش است . و اين جمله خبر ضمنى از حيات اوست ) زيرا خداوند دانا و حكيم است .\r\nوَتَوَلَّى عَنْهُمْ وَقَالَ يَا أَسَفَى عَلى يُوسُفَ وَابْيَضَّتْ عَينَاهُ مِنَ الْحُزْنِ فَهُوَ كَظِيمٌ\r\nيعنى يعقوب پس از شنيدن سرگذشت سفر ، از فرزندان خود روى گردانيد و به ياد يوسف گفت : اى خشم و اندوه ( نظير آن كه كسى مىگويد : اى مرگ ، بيا به سراغ من ) اى دريغ بر يوسف ! و سياهى هر دو چشمش از غصه و اندوه سفيد شده بود و او كظيم بود به معناى مكظوم يعنى مملوّ از غيظ بود كه بيرون نمىكرد . يا به معناى كاظم يعنى خشم و غيظش را همواره فرومىبرد .\r\nقَالُوا تَاللَّهِ تَفْتَأُ تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ الْهَالِكِينَ\r\nيعنى : فرزندان يعقوب گفتند : به خدا سوگند كه تو همواره از يوسف ياد مىكنى تا آن كه عليل و فرسوده شوى يا در زمرهء هالكان قرار گيرى .\r\nقَالَ إِنَّمَا أَشْكُوا بَثِّى وَحُزْنِى إِلَى اللَّهِ وَأَعْلَمُ مِنَ اللَّهِ مَا لَا تَعْلَمُونَ\r\nيعنى : يعقوب گفت : جز اين نيست كه من اندوه شديد و حزن خود را به خدا شكايت مىكنم و من از جانب خداوند چيزى را مىدانم كه شما نمىدانيد ، يعنى از رحمت واسعهء او كه بدان اميدوارم و يا از حالات يوسف و برادرانش كه از آن آگاهم .\r\nيَا بَنِيَّ اذْهَبُوا فَتَحَسَّسُوا مِن يُوسُفَ وَأَخِيهِ وَلَا تَيْأَسُوا مِن رَّوْحِ اللَّهِ إِنَّهُ لَا يَيْأَسُ مِن رَوْحِ اللَّهِ إِلَّا الْقَوْمُ الْكَافِرُونَ « 87 » فَلَمَّا دَخَلُوا عَلَيْهِ قَالُوا يا أَيُّهَا الْعَزِيزُ مَسَّنَا وَأَهْلَنَا الضُّرُّ وَجِئْنَا بِبِضَاعَةٍ مُّزْجَاةٍ فَأَوْفِ لَنَا الْكَيْلَ وَتَصَدَّقْ عَلَيْنَا إِنَّ اللَّهَ يَجْزِي الْمُتَصَدِّقِينَ « 88 »\r\n\r\n\r\n","description":"","footnote":"\r\n( 1 ) . در ترجمه و تفسير صبر جميل ، به شرح آيهء 18 مراجعه شود .\r\n","page_name":" 74 ","page_number":74},
  {"content":"\r\n\r\nلغت و اعراب :\r\nتحسُّس و تجسُّس : جستجو و فحص . رَوح : راحتى و فرج و گشايش كار . ضُرّ : ضرر و كمبود . مُزجاة : چيز اندك و پست .\r\nتفسير :\r\nيَا بَنِىَّ اذْهَبُوا فَتَحَسَّسُوا مِن يُوسُفَ وَأَخِيهِ وَلَا تَيْأَسُوا مِن رَّوْحِ اللَّهِ إِنَّهُ لَا يَيْأَسُ مِن رَوْحِ اللَّهِ إِلَّا الْقَوْمُ الْكَافِرُونَ\r\nيعنى : يعقوب گفت : اى فرزندان من ، به سوى مصر رويد و از يوسف و برادرش جستجو كنيد و از رحمت و فرج و گشايش خداوند نوميد نشويد ، زيرا از رحمت و فرج خداوند كسى جز كافران نوميد نمىشود .\r\nيعقوب پيامبر پس از گذشت چهل سال از گم شدن يوسف ، ناگهان اسم او را نيز همراه بنيامين و برادر بزرگش به زبان مىآورد و اين نوعى اخبار غيبى از زنده بودن اوست ، و برادران نيز ساكت بودند براى احترام پدر و يا آن كه آنها نيز احتمال زنده بودنش را مىدادند .\r\nفَلَمَّا دَخَلُوا عَلَيْهِ قَالُوا يا أَيُّهَا الْعَزِيزُ مَسَّنَا وَأَهْلَنَا الضُّرُّ وَجِئْنَا بِبِضَاعَةٍ مُّزْجَاةٍ فَأَوْفِ لَنَا الْكَيْلَ وَتَصَدَّقْ عَلَيْنَا إِنَّ اللَّهَ يَجْزِى الْمُتَصَدِّقِينَ\r\nطبق فرمان يعقوب ، همهء نه نفرِ حاضر از فرزندانش براى دريافت آذوقه و طعام و براى جستجو از يوسف و برادرش و نيز رساندن پيام پدر به شمعون راهى مصر شدند و پس از رسيدن به شهر يكسره به سوى دربار ملِك مصر روانه گشتند . در سفر قبل كه بنيامين را برده بودند با سرور و خوشحالى وافر بر عزيز وارد شدند و اين بار با شرمندگى و دلهره و ترس و بيم از آن كه محروم از نجات بنيامين و دريافت طعام شوند وارد گشتند ، چه آن كه ظاهر شدن دروغ آنها و سرقت بنيامين ، آنها را سخت شكست داده بود و از اين رو در سخنانشان نامى از بنيامين نبردند . ولى جايگاهشان در فكر يوسف بر خلاف بود ، آنها از اتهام سرقت برى بودند و يوسف در فكر ترحم و عطوفت بيشتر دربارهء آنها بود .\r\nمعناى آيه : پس چون بر ملِك مصر وارد شدند ، چنين گفتند : اى عزيز مصر ، فشار و\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nضرر قحطى ما را و خاندان ما را فرا گرفته و ما با سرمايه‌اى اندك و ناچيز كه در خور ردّ است آمده‌ايم ، با اين حال پيمانه را براى ما به نحو كامل بپرداز و بر ما تصدّق و احسان كن ، يعنى بنيامين را نيز از بردگى آزاد گردان ، زيرا خداوند تصدّق‌كنندگان را پاداش نيكو مىدهد .\r\nنقل شده : بهايى كه اين بار براى دريافت چندين بارِ شتر از غلّه با آن وضع گرانى آورده بودند چند سكه درهم كم‌ارزش و مقدارى روغن و پشم حيوان و اندكى كشك و قاووت بوده است . و در اين بار همهء ده برادر عاجزانه در مقابل عزيز مصر صف بسته بودند و سخنانشان از كمال ضعف و فقر و اضطرار و درخواست تصدّق حكايت مىكرد . و گويى الآن است كه مفهوم خطاب خداوند به يوسف در لحظات آغازين قرار گرفتن در ته چاه لَتُنَبِّئَنَّهُم بِأَمْرِهِمْ هذَا وَهُمْ لَايَشْعُرُونَ تحقق خارجى پيدا كرد .\r\nقَالَ هَلْ عَلِمْتُم مَّا فَعَلْتُم بِيُوسُفَ وَأَخِيهِ إِذْ أَنتُمْ جَاهِلُونَ « 89 » قَالُوا أَءِنَّكَ لَأَنتَ يُوسُفُ قَالَ أَنَا يُوسُفُ وَهذا أَخِي قَدْ مَنَّ اللَّهُ عَلَيْنَا إِنَّهُ مَن يَتَّقِ وَيَصْبِرْ فَإِنَّ اللَّهَ لَا يُضِيعُ أَجْرَ الْمُحْسِنِينَ « 90 » قَالُوا تَاللَّهِ لَقَدْ آثَرَكَ اللَّهُ عَلَيْنَا وَإِن كُنَّا لَخَاطِئِينَ « 91 » قَالَ لَا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَهُوَ أَرْحَمُ الرَّاحِمِينَ « 92 »\r\nلغت و اعراب :\r\nإذ أنتم متعلق است به فعلتم . جاهل مقابل عاقل نه عالم ، يعنى نادان و غافل از درك مقام ربوبى و مفاسد اعمال . آثره : گرامى داشت و برگزيد او را . و إن كنّا ؛ إن مخفّفهء از مثقّله است به\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nقرينهء لام در خبر ، به تقدير « إنّ الشأن كنّا خاطئين » . تثريب : توبيخ و ملامت و شمردن گناهان كسى در روى او . اليوم متعلّق است به تثريب يا به يَغْفرُ اللَّه ، و يغفر اللَّه محتمل است اخبار باشد يا انشاء .\r\n\r\n[ رسوايى برادران يوسف 
  ]\r\nتفسير :\r\nقَالَ هَلْ عَلِمْتُم مَّا فَعَلْتُم بِيُوسُفَ وَأَخِيهِ إِذْ أَنتُمْ جَاهِلُونَ\r\nبرادران در مقابل عزيز مصر ايستاده بودند كه در آن حال طبق روايات اهل بيت عليهم السلام نامه‌اى از جانب يعقوب تقديم او كردند . در آن نامه پس از بسم اللَّه الرحمان الرحيم آمده بود : « اين نامه به عزيز مصر ، پرورندهء عدل و به كمال‌دهندهء پيمانه ، از يعقوب فرزند اسحاق فرزند ابراهيم خليل الرحمان است . اى عزيز مصر ، بلا و مصيبت‌ها پيوسته به ما خاندان مىرسد تا خدا ما را در خوشى و ناراحتى بيازمايد . فرزندم يوسف را بردند و گفتند گرگ خورده ، و من در فراقش مدت مديدى گريستم تا آن‌گاه كه هر دو چشمم سفيد شد . او را برادرى بود مايهء تسليت دل من ؛ او را نيز به فرمان تو به مصر بردند و تو او را به اتهام دزدى گرفته‌اى در حالى كه ما خاندان وحى دزدى نمىكنيم ، و غصه و اندوهم براى او اضافه شد . پس اى عزيز ، بر من منّت نِه و او را آزاد كن و از آذوقه و گندم به ما عطا فرما و در قيمتش بر ما سهل گير و پيمانه را به تمام ده و اولاد ابراهيم را در حبست نگه مدار » .\r\nگفته شده : عزيز مصر نامه را بوسيد و بر روى چشمان خود نهاد و چنان گريه كرد كه دانه‌هاى اشك جلو پيراهنش را تر كرد . آن گاه شروع كرد به گفتگو با آنها .\r\nمعناى آيه : عزيز مصر گفت : آيا مىدانيد كه در چهل سال پيش با يوسف و برادرش بنيامين چه كرديد ، در آن هنگام كه جاهل و نادان بوديد ؟\r\nاشاره به اين كه او را بدان طرز ذلت‌بار در چاه افكنديد و سپس فروختيد « 1 » و پس از وى برادرش را آن‌چنان در تحت فشار قرار داديد كه پيوسته برده‌وار در مقابل شما ذليل بود و با تضرّع و ذلّت سخن مىگفت . و جملهء آخر آيه دلالت دارد بر عظمت روح و مقام شامخ\r\n\r\n\r\n","description":"","footnote":"\r\n( 1 ) . دربارهء اين كه آيا برادران ، يوسف را فروختند يا قافله ، به شرح آيهء 20 مراجعه شود .\r\n","page_name":" 77 ","page_number":77},
  {"content":"\r\n\r\nنبوت و ولايت يوسف كه پس از اشاره به جنايت‌هاى آنها بلافاصله راه اعتذار را بر آنها گشود تا بتوانند بگويند ما جاهل و نادان بوديم .\r\nقَالُوا أَءِنَّكَ لَأَنتَ يُوسُفُ قَالَ أَنَا يُوسُفُ وَهذا أَخِى قَدْ مَنَّ اللَّهُ عَلَيْنَا إِنَّهُ مَن يَتَّقِ وَيَصْبِرْ فَإِنَّ اللَّهَ لَا يُضِيعُ أَجْرَ الْمُحْسِنِينَ\r\nبرادران يوسف از اين كار عزيز مصر كه نامه را بوسيد و سخت گريست و از ستم‌هاى نهانى آنها دربارهء يوسف پس از گذشت چهل سال و روش‌هاى ناروا و ظالمانهء آنها دربارهء بنيامين كه قهراً غير اولاد يعقوب از آنها باخبر نبود ، به طور قطع پى بردند كه اين مسندنشين جاه و عظمت و جلال و عزت ، و عزيز مصر بر تخت سلطنت ، همان برادرشان يوسف است .\r\nمعناى آيه : برادران يوسف همگى گفتند ، يعنى به نحو استفهام اعجابى و تقريرى و اعترافى : آيا تو يوسفى و حتماً تو يوسفى ؟ عزيز گفت : آرى من يوسفم و اين برادر من است ؛ حقّاً كه خدا بر ما منّت نهاد ( ما را از ذلت به عزت ، از جدايى به وصل و از جهل به علم رسانيد ) . حقيقت اين است كه هركس تقوا ورزد و صبر پيشه كند ، خداوند هم بىترديد ، پاداش نيكان و نيكوكاران را ضايع نمىگرداند .\r\nقَالُوا تَاللَّهِ لَقَدْ آثَرَكَ اللَّهُ عَلَيْنَا وَإِن كُنَّا لَخَاطِئِينَ\r\nيعنى : برادران گفتند : به خدا سوگند كه خدا تو را بر ما برگزيده است ، يعنى به عقل و خرد و صبر و تقوا و نبوت و سلطنت ؛ و حقيقت اين است كه ما در كرده‌هاى خود سخت در خطا بوده‌ايم .\r\nقَالَ لَا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَهُوَ أَرْحَمُ الرَّاحِمِينَ\r\nيعنى : يوسف گفت : امروز بر شما هيچ توبيخ و سرزنشى نيست ؛ خدا شما را مىآمرزد و او ارحم الراحمين است .\r\nمراد يوسف گذشت از حقوق چندين سالهء خود و عدم مطالبه و توبيخ بر آن و وعدهء غفران از جانب خدا نسبت به حقوق اللَّه است . و اما حقوق پدر و برادر مطلب ديگر است ، يعنى مربوط به خود آنهاست .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\n[ كرامت يوسف در بينا كردن پدر 
  ]\r\nاذْهَبُوا بِقَمِيصِي هَذا فَأَلْقُوهُ عَلَى وَجْهِ أَبِي يَأْتِ بَصِيراً وَأْتُونِي بِأَهْلِكُمْ أَجْمَعِينَ « 93 » وَلَمَّا فَصَلَتِ الْعِيرُ قَالَ أَبُوهُمْ إِنِّي لَأَجِدُ رِيحَ يُوسُفَ لَوْلَا أَن تُفَنِّدُونِ « 94 » قَالُوا تَاللَّهِ إِنَّكَ لَفِي ضَلَالِكَ الْقَدِيِم « 95 » فَلَمَّا أَن جَاءَ الْبَشِيرُ أَلْقَاهُ عَلَى وَجهِهِ فَارْتَدَّ بَصِيراً قَالَ أَلَمْ أَقُل لَّكُمْ إِنِّي أَعْلَمُ مِنَ اللَّهِ مَا لَا تَعْلَمُونَ « 96 »\r\nلغت و اعراب :\r\nيأت از افعال ناقصه است به معناى يَصيرُ . عير : كاروان . فَنَد : ضعف عقل و سفاهت . فَنَّده : او را به سفاهت و ابلهى نسبت داد . ارتدّ از افعال ناقصه است به معناى صارَ .\r\nتفسير :\r\nاذْهَبُوا بِقَمِيصِى هَذا فَأَلْقُوهُ عَلى وَجْهِ أَبِى يَأْتِ بَصِيراً وَأْتُونِى بِأَهْلِكُمْ أَجْمَعِينَ\r\nيعنى : يوسف به برادران گفت : حال اين پيراهن مرا ببريد و آن را بر صورت پدرم بيفكنيد ، كه بلافاصله بينا مىگردد ؛ و خاندانتان را دسته‌جمعى نزد من آوريد .\r\nآورده‌اند كه : نسبت آن پيراهن به بهشت مىرسد . يعنى آن‌گاه كه نمرود ، ابراهيم خليل را در آتش مىافكند جبرئيل امين پيراهن و زيراندازى را از بهشت براى او آورد ، او پيراهن را پوشيد و زيرانداز را در ميان آتش زير پاى خود افكند و با جبرئيل مشغول گفتگو شد . آن پيراهن را كه در ادامهء وجودش گاهى همانند تعويذى ، بازوبند مىشد و گاهى به صورت حلقه‌اى گردنبند درمىآمد ، روزى اسحاق و روزى يعقوب در بر كرد ، و آن‌گاه كه يوسف در ته چاه افتاد در گردنش بود ، آن را\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nپوشيد تا مصون ماند .\r\nو از لطايف سخن آن كه يوسف گفت : اين پيراهن را نخست كسى به پدر برساند كه پيراهن خون‌آلود مرا در روز اول به پدر رسانده ، شايد آن گناه بزرگ با اين عمل نيك بخشوده گردد . از اين رو يهوذا آن را گرفت و از خوشحالى با خوردن هفت قرص نان ، هشتاد فرسنگ راه پيمود و به كنعان رسيد .\r\nوَلَمَّا فَصَلَتِ الْعِيرُ قَالَ أَبُوهُمْ إِنِّى لَأَجِدُ رِيحَ يُوسُفَ لَوْلَا أَن تُفَنِّدُونِ قَالُوا تَاللَّهِ إِنَّكَ لَفِى ضَلَالِكَ الْقَدِيِمِ\r\nظاهر آيه اين است كه كاروان يازده نفرهء كنعان - كه شمعونِ رها شده از ميثاقِ لَن ابْرَحَ الأرضَ و بنيامين نجات يافته از اتهام بردگى مصلحتى ، يعنى بزرگ‌ترين و كوچك‌ترين برادر نيز در ميان آنها بود - از مصر به سوى كنعان بيرون آمدند رها شده از همهء اندوه‌ها خاصه مشكل سابقه‌دار و رنج‌آور گم شدن يوسف و ان شاء اللَّه از ناله‌هاى جانسوز يعقوب از هجران او ، و نجات‌يافته از بيم و ترس كيفر ستم‌هايى كه از آنان بر عزيز مصر رفته بود كه به واسطهء عظمت روح و كمال انسانيت و مقام والاى نبوت او بخشوده گرديده بود .\r\nمعناى آيه : و چون كاروان كنعان از آخرين نقطهء شهر مصر جدا شدند ، پدرشان يعقوب در كنعان در نزد كسان خود گفت : حقيقت اين است كه من الآن بوى يوسف را مىشنوم اگر مرا به سفاهت و كم‌عقلى نسبت ندهيد . گفتند : به خدا سوگند ، تو در همان گمراهى ديرين خود هستى . يعنى در افراط در محبت يوسف و بنيامين دو كودك پرزحمت و بىسود ، و مقدم داشتن آنها بر ده نفر مرد فعال و نان‌آور و اين اندازه گريهء بىسابقه در كيفيت و كمّيت براى كودك .\r\nفَلَمَّا أَن جَاءَ الْبَشِيرُ أَلْقَاهُ عَلَى وَجهِهِ فَارْتَدَّ بَصِيراً قَالَ أَلَمْ أَقُل لَّكُمْ إِنِّى أَعْلَمُ مِنَ اللَّهِ مَا لَا تَعْلَمُونَ\r\nيعنى : پس چون مژده‌رسان ، نزد يعقوب آمد ، آن پيراهن را بر صورت او افكند و او\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nبلافاصله بينا گرديد . ( مراد از بشير در اين‌جا محتمل است يهوذا فرزند بزرگ يعقوب باشد يعنى همان كه پيراهن خونين يوسف را در روز اول پيش پدر آورد و از مرگ او خبر داد . و محتمل است شخص ديگرى از برادران يا غير آنها باشد كه قافلهء كنعان او را جلوتر از خود براى رساندن مژدهء حيات يوسف و پيدا شدن و به سلطنت مصر رسيدنش فرستاده‌اند ) .\r\nيعقوب گفت : آيا من به شما نگفتم كه من از جانب خداوند ، يعنى به وحى و الهام ، آنچه را كه شما نمىدانيد مىدانم ؟\r\nقَالُوا يَا أَبَانَا اسْتَغْفِرْ لَنَا ذُنُوبَنَا إِنَّا كُنَّا خَاطِئِينَ « 97 » قَالَ سَوْفَ أَسْتَغْفِرُ لَكُمْ رَبِّي إِنَّهُ هُوَ الْغَفُورُ الرَّحِيمُ « 98 »\r\nتفسير :\r\nقَالُوا يَا أَبَانَا اسْتَغْفِرْ لَنَا ذُنُوبَنَا إِنَّا كُنَّا خَاطِئِينَ\r\nكاروان يازده نفرهء مصر يعنى فرزندان يعقوب به كنعان رسيدند . آنها هرچند خبر بسيار بزرگ و مسرت‌بخشِ پيدا شدن يوسف و به سلطنت رسيدن او و دستور حركت خاندان يعقوب به سوى مصر را آورده بودند ، لكن اعضاى كاروان به جز بنيامين ، روشن شدن تمام ماجراى چهل سالهء پشت پرده و حقايق تلخ آن ايّام و بروز دروغ‌ها و فريب‌هاى كردارشان ، آثار خجلت را در قيافهء همه و عرق شرم را در پيشانىشان ظاهر كرده بود . از اين رو پيش از آن كه پدر يا غير او چيزى بگويد ، همگى يكصدا زبان به اعتذار گشودند .\r\nمعناى آيه : گفتند : اى پدر ما ، براى ما نسبت به گناهان ما ، از خداوند طلب آمرزش كن ، كه ما سخت خطاكار بوده‌ايم .\r\nقَالَ سَوْفَ أَسْتَغْفِرُ لَكُمْ رَبِّى إِنَّهُ هُوَ الْغَفُورُ الرَّحِيمُ\r\nيعنى : يعقوب گفت : به زودى براى شما از پروردگارم طلب آمرزش مىكنم ، زيرا او بسيار آمرزنده و مهربان است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nدر اخبار آمده كه : غرض يعقوب از تأخير طلب غفران ، درك ساعت‌هاى استجابت دعا بود ، مانند سحرهاى شب و شب‌هاى جمعه . و يا آن كه مىخواست بگويد مهلت دهيد يوسفم را ببينم تا نعمت حق كامل و وصل موعود حاصل گردد .\r\nو يا آن كه عمدهء ستم‌ها در سال‌هاى متمادى بر او رفته ، بگذاريد او عفو كند تا من نيز بگذرم .\r\nفَلَمَّا دَخَلُوا عَلَى يُوسُفَ آوَي إِلَيْهِ أَبَوَيْهِ وَقَالَ ادْخُلُوا مِصْرَ إِن شَاءَ اللَّهُ آمِنِينَ « 99 » وَرَفَعَ أَبَوَيْهِ عَلَى الْعَرْشِ وَخَرُّوا لَهُ سُجَّداً وَقَالَ يَا أَبَتِ هذا تَأْوِيلُ رُؤْيايَ مِن قَبْلُ قَدْ جَعَلَهَا رَبِّي حَقّاً وَقَدْ أَحْسَنَ بِي إِذْ أَخْرَجَنِي مِنَ السِّجْنِ وَجَاءَ بِكُم مِّنَ الْبَدْوِ مِن بَعْدِ أَن نَّزَعَ الشَّيْطَانُ بَينِي وَبَيْنَ إِخْوَتِي إِنَّ رَبِّي لَطِيفٌ لِمَا يَشَاءُ إِنَّهُ هُوَ الْعَلِيمُ الْحَكِيمُ « 100 »\r\nلغت و اعراب :\r\nآوى إليه زيداً : او را در نزد خود جا داد . رَفَعَ أى أمر برفعهما . عرش : تخت بلند يا خصوص تخت سلطنتى . خَرَّ - از باب ضَرَب و نَصَر - : به رو درافتاد . ضمير له راجع است به يوسف .\r\nبه دو و باديه : صحرا و بيابان . نَزَغَ الشيطان بينهما : فاسد كرد ميانشان را و آنها را به جان هم افكند . لَطَفَ اللَّه به و له - از باب نَصَر - : به او توفيق داد و محبوبش را عطا كرد . و لَطُف - از باب شَرُف - : دقيق و رقيق شد .\r\nتفسير :\r\nفَلَمَّا دَخَلُوا عَلَى يُوسُفَ آوَى إِلَيْهِ أَبَوَيْهِ وَقَالَ ادْخُلُوا مِصْرَ إِن شَاءَ اللَّهُ آمِنِينَ\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nيوسف عزيز مصر ، پس از اعزام برادران به كنعان و دستور كوچ دادن همهء خويشان خود به مصر كه در حدود هفتاد نفر مرد و زن بودند ، وسايل حركت آنها را از كنعان به مصر از مركوب و هزينهء سفر به وسيلهء مأموران انتظامى به سوى آنها گسيل داشت .\r\nو پس از وصول آنها و آماده شدن خويشان يوسف ، قافلهء عظيمى از كنعان به سوى مصر به راه افتاد . در نزديكى مصر به احترام اقوام و خويشان عزيز مصر و خاصه به عنوان ورود خاندان نبوت از نسل ابراهيم خليل ، يوسف پادشاه مصر و مقربان درگاه و شخصيت‌هاى كشورى و لشگرى تا چند فرسخى شهر به استقبال بيرون شدند و در خيمه‌اى كه براى پذيرايى از واردين و عرض خير مقدم و حصول ملاقات از فراق و هجران ممتد تهيه شده بود ملاقاتى گرم و تاريخى ميان يعقوب و يوسف و ميان يوسف و مادر و خاله و ساير خويشان انجام يافت . يوسف كسى را از نزديك و دور خويشان خود نمىشناخت و از اين رو مجلس ملاقات و معارفه بسيار شيرين و طولانى بود .\r\nمعناى آيه : پس چون مسافران بر يوسف وارد شدند ، ابوين خود را در آغوش گرفت و آنها را در نزد خويش جاى داد و دستور داد و گفت : همگى به خواست خداوند با امن و امان وارد مصر شويد .\r\nمراد ، امن از حوادث احتمالى نسبت به نزديكان و مقربان مَلك ، و امان از قحطى و نارسايى در زندگى است .\r\n\r\n[ ملاقات يعقوب با يوسف و سجدهء بر او 
  ]\r\nوَرَفَعَ أَبَوَيْهِ عَلَى الْعَرْشِ وَخَرُّوا لَهُ سُجَّداً\r\nظاهر سياق آيه اين است كه پس از حصول ملاقات ابتدايى در بيرون شهر ، دستور ورود به شهر صادر شد و جمعاً وارد قصر سلطنتى شدند و همه در مكان‌هايى متناسب حال خود قرار گرفتند ؛ ابوين و برادران يوسف را در محل پذيرايى خاصى وارد كردند و پدر و مادر را بر فراز تخت سلطنتى كه جايگاه ملك بود به دستور او بالا بردند . و چون مجلس به اين نحو آماده گشت ، يوسف با لباس سلطنتى كه بر نور و جمال و جلالش افزوده بود بر آنها وارد شد ؛ همگى از ديدن آن فرّ و شكوه شگفت‌زده شدند ، برپا ايستادند و در برابرش به سجده افتادند .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمعناى آيه : و يوسف پدر و مادر خود را طبق دستور بر فراز تخت قرار داد ، و چون وارد شد همگى براى او سجده‌كنان به رو درافتادند .\r\nبايد دانست كه دربارهء اين سجده و تصحيح جواز سجده به غير خداوند كه از پيامبرى مانند يعقوب و نيز از همسر و فرزندانش صادر شده اختلاف است . برخى بر آن‌اند كه همانند سجدهء فرشتگان به سوى آدم و مردم به سوى كعبه بود ، يعنى سجده براى خدا بوده لكن به سوى يوسف . و ارجح اين است كه سجده عبارت است از خضوعى خاص كه حداقل آن رسيدن پيشانى شخص به زمين است در برابر شخص يا شىء ديگرى ؛ و در مفهوم اين خضوع ، اعتقاد به الوهيت يا ربوبيت مسجودٌ له اخذ نشده ، هرچند اين نوع خضوع براى غير خدا در شرع اسلام جايز نيست لكن كفرآور هم نيست ، يعنى حرام فرعى است نه اصولى . و ممكن است سجدهء فرشتگان به آدم نيز از اين قبيل بوده كه به امر خداوند واجب شد . و ممكن است در شرع يعقوب هم نسبت به برخى موارد جايز بوده است .\r\nوَقَالَ يَا أَبَتِ هذا تَأْوِيلُ رُؤْياىَ مِن قَبْلُ قَدْ جَعَلَهَا رَبِّى حَقّاً وَقَدْ أَحْسَنَ بِى إِذْ أَخْرَجَنِى مِنَ السِّجْنِ وَجَاءَ بِكُم مِّنَ الْبَدْوِ مِن بَعْدِ أَن نَّزَغَ الشَّيْطَانُ بَينِى وَبَيْنَ إِخْوَتِى إِنَّ رَبِّى لَطِيفٌ لِمَا يَشَاءُ إِنَّهُ هُوَ الْعَلِيمُ الْحَكِيمُ\r\nيعنى : و يوسف گفت : اى پدر ، اين خرور و سجود دسته‌جمعى كه انجام داديد تعبير و تأويل خواب پيشين من است كه خداوند آن را حقيقت بخشيد ؛ و پروردگارم بر من نيكى كرد هنگامى كه مرا از زندان بيرون آورد ، و پس از آن كه شيطان ميان من و برادرانم فساد و تباهى افكنده بود همهء شما را از صحرا به اين‌جا آورد . حقّاً كه پروردگار من نسبت به آنچه بخواهد احسان‌كننده و آنچه را بخواهد به دقت و حكمت انجام‌دهنده است ؛ همانا اوست كه دانا و باحكمت است .\r\nدر تفاسير آمده كه : مراد از صحرا اين است كه يعقوب در اطراف شام در صحراى فلسطين بود و با شتردارى و گوسفندپرورى زندگى مىكرد . و برخى گفته‌اند : او در كنعان بود و پس از مدتى از بعثت بيرون آمد و باديه‌نشينى را اختيار كرد و از آن‌جا بود كه به دعوت يوسف به مصر رفت .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nرَبِّ قَدْ آتَيْتَني مِنَ الْمُلْكِ وَعَلَّمْتَنِي مِن تَأْوِيلِ الْأَحَاديثِ فَاطِرَ السَّماوَاتِ وَالْأَرْضِ أَنتَ وَلِيِّ فِي الدُّنْيَا وَالْآخِرَةِ تَوَفَّنِي مُسْلِماً وَأَلْحِقْنِي بِالصَّالِحِينَ « 101 » ذلِكَ مِنْ أَنْبَاءِ الْغَيْبِ نُوحِيهِ إِلَيْكَ وَمَا كُنتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ « 102 » وَمَا أَكْثَرُ النَّاسِ وَلَوْ حَرَصْتَ بِمُؤْمِنِينَ « 103 » وَمَا تَسْأَلُهُمْ عَلَيْهِ مِنْ أَجْرٍ إِنْ هُوَ إِلَّا ذِكْرٌ لِلْعَالَمِين « 104 »\r\nلغت و اعراب :\r\nفاطر : شكافنده ، آفريننده . ذلك اشاره به مجموع قصّهء يوسف و مبتداست . مِن أنباء خبر اول ، نوحيه خبر دوم . أنباء : جمع نبأ ، خبر . أجمع أمره و على أمره : تصميم گرفت بر آن . و ضمير عليه من أجر و إن هو راجع‌اند به انباء يا قرآنِ مفهوم از كلام .\r\nتفسير :\r\nرَبِّ قَدْ آتَيْتَنى مِنَ الْمُلْكِ وَعَلَّمْتَنِى مِن تَأْوِيلِ الْأَحَاديثِ\r\nظاهر آيه اين است كه يوسف صدّيق در آن حال كه با والدين و ارحام خويش مشغول گفتگو و شمارش نعمت‌هاى گوناگون خدا در حقّ خود بود ، به ناگاه از آنان روى برتافت و به تمام وجود متوجه منعم آن نعمت‌ها شد ، با او به مخاطبه پرداخت و اشاره نمود كه عمرم را سپرى كردم و بهره‌اى وافر از نعمتت بردم و اينك آمادهء ارتحالم .\r\nمعناى آيه : پروردگارا ، حقيقت اين است كه مرا بهره‌اى وافى از ملك دادى ( ملك مصر ،\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nيا سلطنت عرفى بر نفوس ، يا ولايت و امامت و سلطهء شرعى بر اموال و نفوس ) و مرا از تأويل احاديث آموختى ، يعنى از تعبير خواب‌ها كه در واقع احاديث فرشتگان به گوش شخص خوابيده است ؛ يا احاديث پيامبران گذشته و كتاب‌هاى آسمانى آنها كه احاديث فرشتگان از جانب خداوند است .\r\nفَاطِرَ السَّماوَاتِ وَالْأَرْضِ أَنتَ وَلِيىِّ فِى الدُّنْيَا وَالْآخِرَةِ تَوَفَّنِى مُسْلِماً وَأَلْحِقْنِى بِالصَّالِحِينَ\r\nيعنى : اى آفرينندهء آسمان‌ها و زمين ، تو خود سرپرست و ياور من در دنيا و آخرتى ؛ مرا مسلمان بميران و به نيكان و شايستگان لاحق گردان .\r\nو اين آخرين آيه از سرگذشت عجيب يوسف صدّيق است كه در ضمن صد و يك آيه تنظيم شده است .\r\nذلِكَ مِنْ أَنْبَاءِ الْغَيْبِ نُوحِيهِ إِلَيْكَ وَمَا كُنتَ لَدَيْهِمْ إِذْ أَجْمَعُوا أَمْرَهُمْ وَهُمْ يَمْكُرُونَ\r\nيعنى : اين سرگذشت - قصهء يوسف از آغاز تا پايان - از اخبار غيبى است كه ما به سوى تو وحى مىكنيم ، يعنى از هيچ فردى و گروهى و كتابى فرا نگرفته‌اى . و هرگز تو نزد برادران يوسف هم نبودى آن گاه كه به كارشان تصميم جدى گرفتند و آن ستم را دربارهء او روا داشتند در حالى كه پيوسته در مكر و فريب بودند ، يعنى پيش از انجام مقصود در مقدمات و نقشه‌كشى آن و پس از آن در كتمان و پنهان داشتنش .\r\nوَمَا أَكْثَرُ النَّاسِ وَلَوْ حَرَصْتَ بِمُؤْمِنِينَ\r\nيعنى : و بيشتر مردم هرچند حريص بر ايمان و گرايش آنها باشى گرونده نيستند .\r\nوَمَا تَسْأَلُهُمْ عَلَيْهِ مِنْ أَجْرٍ إِنْ هُوَ إِلَّا ذِكْرٌ لِلْعَالَمِينَ\r\nيعنى : و تو هرگز از آنها بر بازگو كردن اخبار غيبى و ابلاغ اين قرآن مزدى نمىطلبى - با اين حال آنها از پذيرش آن سخت امتناع مىورزند - اين قرآن جز تذكر و يادآورى براى جهانيان نيست . يعنى پس نمىتوان در مقابل آن پاداش گرفت ، زيرا چيزى كه براى هدايت مجامع بشرى و اتمام حجت بر آنها و بيدار كردن عقول آنها و اكمال صفات فاضلهء انسانى در روح آنها و زدودن رذايل اوصاف از نفس آنها و اعطاى برنامه‌اى جامع براى تربيت فرد و مجتمع آنها و تعليم اسرار نهفتهء جهان و علوم و معارف بىپايان الهى و آسمانى براى آنهاست سزاوار نيست در مقابل اجرت برخى از آنها قرار گيرد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nوَكَأَيِّن مِنْ آيَةٍ فِى السَّماوَاتِ وَالْأَرْضِ يَمُرُّونَ عَلَيْهَا وَهُمْ عَنْهَا مُعْرِضُونَ « 105 » وَمَا يُؤْمِنُ أَكْثَرُهُم بِاللَّهِ إِلّا وَهُم مُشْرِكُونَ « 106 » أَفَأَمِنُوا أَن تَأْتِيَهُمْ غاشِيَةٌ مِنْ عَذَابِ اللَّهِ أَوْ تَأْتِيَهُمُ السَّاعَةُ بَغْتَةً وَهُمْ لَا يَشْعُرُونَ « 107 »\r\nلغت و اعراب :\r\nكأيّن مركب از كاف تشبيه و « أىّ » به معناى كم خبريه است و تنوين آخرش به شكل نون ثابت مانده ، و كأيّن مِن رجلٍ يعنى چه بسيار مرد . كأيّن مبتدا و يمرّون خبر آن و فى السموات و الأرض صفت است . أفأمنوا ، همزهء استفهام بر فاء عاطفه مقدم شده ، و استفهام براى تعجب است . غاشيه صفت محذوف است به تقدير عقوبة غاشية .\r\nتفسير :\r\nوَكَأَيِّن مِنْ آيَةٍ فِى السَّماوَاتِ وَالْأَرْضِ يَمُرُّونَ عَلَيْهَا وَهُمْ عَنْهَا مُعْرِضُونَ\r\nيعنى : و چه بسيار از نشانه‌ها كه در آسمان‌ها و اين زمين است و آنان بر آنها مىگذرند در حالى كه از آنها غافل و رويگردان‌اند .\r\nمراد از « آيه » جنس است كه شامل نشانه‌هاى وجود و عظمت و قدرت و جلال و جمال خداوند است ، از مناظر عظيم و بهت‌آور آسمان از كهكشان‌ها و ستارگان ثوابت و سيار ، و خورشيد و ماه ، و آثار و عجايب زمينى از محيط وسيع و درياها و صحراها و كوه‌هاى سر به فلك كشيده و درّه‌هاى در اعماق زمين فرو رفته ، و انواع گياهان و درختان و حيوانات .\r\nو مراد از « مرور بر آنها » ديدن و توجه كردن و گذشتن است . و اين مرور بر آيات زمينى گذرايى نظر و يا مرور خود انسان است ، و در آيات آسمانى گذرايى و تبادل نظر و يا مرور\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nخود انسان است به لحاظ آن كه كرهء زمين كه انسان در آن ساكن است در جوّ بىتناهى سير مىكند و از كرات و آيات جوى عبور مىنمايد .\r\n\r\n[ شرك خفى اكثر مسلين 
  ]\r\nوَمَا يُؤْمِنُ أَكْثَرُهُم بِاللَّهِ إِلّا وَهُم مُشْرِكُونَ\r\nيعنى : و بيشتر آنان - مشركان و اهل كتاب - به خدا ايمان نمىآورند مگر در حالى كه مشرك‌اند . يعنى در جنب اعتقاد به وجود مبدأ اعلى براى موجود ديگرى نيز وجود استقلالى يا قدرت و سلطه و تصرف استقلالى قائل‌اند ، مانند بت‌پرستان ، و قائلين به بنوّت عُزَير و عيسى بن مريم ، و قائلين به دختران خداوند از فرشتگان ، و معتقدان به ارباب انواع .\r\nو اين شرك ، شرك اعتقادى و كفرآور است .\r\nو محتمل است مراد از ضمير « أكثرهم » اعم از كفار و مؤمنان باشد ، و مراد از شرك مؤمنان شرك در طاعت باشد . يعنى بيشتر مؤمنان نيز همراه اعتقاد به خداوند ، از ديگران نيز مانند شيطان‌هاى جنّى و انسى اطاعت مىكنند . و اقليتِ در مقابل اين‌ها معصومان و صالحان‌اند كه از طاعت غيرخدا مىپرهيزند .\r\nأَفَأَمِنُوا أَن تَأْتِيَهُمْ غاشِيَةٌ مِنْ عَذَابِ اللَّهِ أَوْ تَأْتِيَهُمُ السَّاعَةُ بَغْتَةً وَهُمْ لَا يَشْعُرُونَ\r\nيعنى : پس آيا آنها ايمن و خاطرجمع شده‌اند از اين كه عذاب فراگيرى از عذاب‌هاى خدا به سوى آنها بيايد ؟ ! يعنى عجيب است كه چگونه ايمن‌اند ! و عذاب فراگير مانند زلزله ، صاعقه ، سيل ، قحطى ، بيمارىهاى خطرناك گوناگون ، هجوم دشمن ، سلطهء اشرار و غيره . و يا آن كه آيا ايمن‌اند از اين كه روز قيامت ناگهان به آنها برسد در حالى كه بىخبر و غفلت‌زده‌اند ؟ !\r\nقُلْ هذِهِ سَبِيلي أَدْعُوا إِلَى اللَّهِ عَلَى بَصِيرَةٍ أَنَا وَمَنِ اتَّبَعَنِي وَسُبْحَانَ اللَّهِ وَمَا أَنَا مِنَ الْمُشْرِكينَ « 108 » وَمَا أَرْسَلْنَا مِن قَبْلِكَ إِلَّا رِجَالًا نُوحِي إِلَيْهِم مِنْ أَهْلِ الْقُرَى أَفَلَمْ يَسِيرُوا فِي الْأَرْضِ فَيَنظُرُوا كَيْفَ كَانَ عَاقِبَةُ الَّذِينَ مِن قَبْلِهِمْ وَلَدَارُ الْآخِرَةِ خَيْرٌ لِلَّذِينَ اتَّقَوْا أَفَلا تَعْقِلُونَ « 109 »\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nلغت و اعراب :\r\nهذه اشاره است به دعوت به سوى توحيد ، أدعو إلى اللَّه بيان مشارٌ اليه است . أنا تأكيد است از فاعل أدعو ، و مَنِ موصول عطف است به آن . نوحى إليهم و من أهل القرى صفت رجال‌اند . أفلا تعقلون عطف است به قل هذه سبيلى .\r\nتفسير :\r\nقُلْ هذِهِ سَبِيلى أَدْعُوا إِلَى اللَّهِ عَلى بَصِيرَةٍ أَنَا وَمَنِ اتَّبَعَنِى وَسُبْحَانَ اللَّهِ وَمَا أَنَا مِنَ الْمُشْرِكينَ\r\nيعنى : اى پيامبر ، بگو : اين راه من است كه من و هركس از من پيروى كرده جامعهء بشرى را از روى بصيرت و بينايى به سوى خداوند دعوت مىكنيم ، و خداوند منزه و پاكيزه است از اين كه شريكى داشته باشد ، و من هرگز اهل شرك نيستم .\r\nمراد از « على بصيرة » اين است كه دعوت من بر پايهء منطق و معجزات كافى و ارائهء كتاب آسمانى و عرضهء شريعتى باقى و خالد است .\r\nوَمَا أَرْسَلْنَا مِن قَبْلِكَ إِلَّا رِجَالًا نُوحِى إِلَيْهِم مِنْ أَهْلِ الْقُرَى\r\nاين آيه پس از بيان كيفيت دعوت پيامبر و يارانش كه بر پايهء بينش و اتقان دعوت و بدون پاداش است ، در ذكر قواعدى است كلى با ايجاز تمام دربارهء رسالت پيامبران .\r\nيعنى : و ما پيش از تو نفرستاديم مگر مردانى از اهل شهرها و روستاها را كه به آنها وحى مىكرديم .\r\nهمهء پيامبرانى كه پيش از تو براى هدايت مجامع بشرى مبعوث كرده‌ايم تنها اين نيست كه در انجام وظايف ابلاغ از كسى پاداشى نطلبيده‌اند ، بلكه سنّت سنيّهء الهى طبق مصالح عاليهء نظام تشريع ، بر اين بوده كه همهء آنها مرد بوده‌اند نه از صنف زنان ؛ انسان بوده‌اند نه از جنس فرشته يا پريان ؛ شهرى يا روستايى بوده‌اند نه از باديه‌نشينان ، تا با مردم خوش بجوشند و آزادانه اجتماع كنند ، يكديگر را خوب بشناسند و مأنوس شوند و همرنگ گردند تا مسئلهء ابلاغ و تربيت و تعليم و تزكيه ، نيكو انجام يابد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nأَفَلَمْ يَسِيرُوا فِى الْأَرْضِ فَيَنظُرُوا كَيْفَ كَانَ عَاقِبَةُ الَّذِينَ مِن قَبْلِهِمْ وَلَدَارُ الْآخِرَةِ خَيْرٌ لِلَّذِينَ اتَّقَوْا أَفَلا تَعْقِلُونَ\r\nيعنى : اى پيامبر ، آيا آنها يعنى مشركان و مخالفان دعوتت ، در روى اين زمين سير نكرده‌اند تا بنگرند سرانجام كسانى كه پيش از آنها بودند چگونه بود ؟ يعنى عاقبت كفارى كه دعوت پيامبران خود را نپذيرفتند و با آنها به ستيزه برخاستند مانند قوم نوح و هود و صالح و لوط و موسى عليهم السلام كه به بدترين عذاب‌هاى الهى گرفتار گشتند .\r\nو بىترديد ، خانهء آخرت براى كسانى كه تقوا ورزيدند نيكوتر و بهتر است ؛ به آنها بگو :\r\nآيا نمىانديشيد ؟ !\r\nحَتَّى إِذَا اسْتَيْأَسَ الرُّسُلُ وَظَنُّوا أَنَّهُمْ قَدْ كُذِبُوا جَاءَهُمْ نَصْرُنَا فَنُجِّيَ مَن نَّشَاءُ وَلَا يُرَدُّ بَأْسُنَا عَنِ الْقَوْمِ الْمُجْرِمِينَ « 110 » لَقَدْ كَانَ فِي قَصَصِهِمْ عِبْرَةٌ لِاولِي الْأَلْبَابِ مَا كَانَ حَدِيثاً يُفْتَرَى وَلكِن تَصْدِيقَ الَّذِي بَيْنَ يَدَيْهِ وَتَفْصِيلَ كُلِّ شَيءٍ وَهُدىً وَرَحْمَةً لِقَوْمٍ يُؤْمِنُونَ « 111 »\r\nلغت و اعراب :\r\nحتى إذا متعلق است به فعل مقدّرِ مفهومِ از كلام ، به تقدير « اولئك الكفّار امهلوا حتّى » . استيأس : نوميد شد يا در شُرف نوميدى قرار گرفت . ظَنّوا فاعلش مؤمنان به انبياست . « 1 » بأس : عذاب . قصَّ الخبرَ - از باب نَصَر - : بازگو كرد آن را ، و قصص مصدر به معناى مفعول است يعنى بازگو شده ، و به لحاظ اطلاقش مرادف قِصص - به كسر - مىشود ، و ضمير جمع قصصهم راجع است به رُسُل يا به يوسف و خويشانش . ما كان يعنى\r\n\r\n\r\n","description":"","footnote":"\r\n( 1 ) . احتمال ديگر اين كه فاعل ظنّوا كافران و طاغيان باشد و بنابراين ترجمه آيه اين است .\r\n","page_name":" 90 ","page_number":90},
  {"content":"\r\n\r\nقرآن به قرينهء مقام .\r\nتفسير :\r\nحَتَّى إِذَا اسْتَيْأَسَ الرُّسُلُ وَظَنُّوا أَنَّهُمْ قَدْ كُذِبُوا\r\nيعنى : خداوند به كفار و طاغيان در مقابل پيامبران گذشته مهلت مىداد تا آن‌جا كه پيامبران نوميد مىشدند ، يعنى از نزول نصرت خود و شكست دشمن ، و ياران و اصحاب آنها نيز گمان مىكردند كه به آنها دروغ گفته شده ، يعنى از شدت امر و سختى كارزار در شُرف اين گمان قرار مىگرفتند ، يا برخى از آنها حتى گاهى اكثريت در چنين گمانى مىافتادند . « 1 »\r\n\r\n[ سنت انتقام از همهء مجرمان 
  ]\r\nجَاءَهُمْ نَصْرُنَا فَنُجِّىَ مَن نَّشَاءُ وَلَا يُرَدُّ بَأْسُنَا عَنِ الْقَوْمِ الْمُجْرِمِينَ\r\nيعنى : در آن حال بود كه نصرت ما فرا مىرسيد و كسانى را كه مىخواستيم ، يعنى پيامبران و يارانشان ، نجات مىيافتند . و هرگز عذاب ما از گروه گنهكاران بازگردانده نمىشود . يعنى همان عذاب ، كفار را فرامىگرفت و رد نمىشد .\r\nلَقَدْ كَانَ فِى قَصَصِهِمْ عِبْرَةٌ لِأُولِى الْأَلْبَابِ مَا كَانَ حَدِيثاً يُفْتَرَى\r\nيعنى : حقيقت اين است كه در سرگذشت و احوال پيامبران ، و يا يوسف و خويشانش ، عبرت و وسيلهء تنبّه و تذكّر براى صاحبان عقل و خرد است . و اين قرآن كلامى نيست كه قابل جعل و افترا باشد . يعنى اين همان است كه اگر آدميان و پريان گرد هم آيند و يكديگر را تقويت و با هم تبادل نيرو كنند ، نمىتوانند يك سوره از آن را بياورند .\r\nوَلكِن تَصْدِيقَ الَّذِى بَيْنَ يَدَيْهِ وَتَفْصِيلَ كُلِّ شَىءٍ وَ هُدىً وَ رَحْمَةً لِقَوْمٍ يُؤْمِنُونَ\r\nيعنى : و لكن اين قرآن كتابى است كه سراپا تصديق و تأييد است نسبت به آنچه جلو دست اوست ؛ يعنى از پيامبران گذشته و شرايع الهى و كتاب‌هاى آسمانى . و شرح و تفصيل است نسبت به همه چيز ؛ يعنى از امورى كه مورد نياز بشر در ابعاد وجودى اوست از عقايد\r\n\r\n\r\n","description":"","footnote":"\r\n( 1 ) . كه پيامبران از ايمان آوردن دشمنان نوميد مىشدند ، و دشمنان نيز يقين مىكردند كه تهديدهايى كه توسط پيامبران صورت گرفته ، دروغ بوده است .\r\n","page_name":" 91 ","page_number":91},
  {"content":"\r\n\r\nقلبى و فضايل انسانى و فروع عملى و ساير علوم و معارف . و از اين رو اين كتاب براى مؤمنان سراپا هدايت و رحمت است .\r\nو الحمد للَّه‌و له الشكر\r\nعصر روز نيمهء شعبان 1426 مطابق با 29 / 6 / 84\r\n* * *\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\nسورهء رعد\r\nبِسْمِ اللَّهِ الرَّحْمنِ الرَّحِيمِ المر\r\nالمر\r\nاز حروف مقطّعه است و دربارهء آن در سوره‌هاى گذشته سخن گفتيم .\r\nتِلْكَ آيَاتُ الْكِتَابِ وَالَّذِي أُنزِلَ إِلَيْكَ مِن رَّبِّكَ الْحَقُّ وَلكِنَّ أَكْثَرَ النَّاسِ لَا يُؤْمِنُونَ « 1 » اللَّهُ الَّذِي رَفَعَ السَّماوَاتِ بِغَيْرِ عَمَدٍ تَرَوْنَهَا ثُمَّ اسْتَوَى عَلَى الْعَرْشِ وَسَخَّرَ الشَّمْسَ وَالْقَمَرَ كُلٌّ يَجْرِي لِاجَلٍ مُسَمّىً يُدَبِّرُ الْأَمْرَ يُفَصِّلُ الْآيَاتِ لَعَلَّكُم بِلِقَاءِ رَبِّكُمْ تُوقِنُونَ « 2 »\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nلغت و اعراب :\r\nتلك اشاره به آيات و مبتداست و آيات خبر است . والذى مبتدا و الحقّ خبر است . عَمَد و عُمُد : جمع عمود ، يعنى ستون . استوى على الشىء : مستولى و مسلّط شد بر آن .\r\n\r\n[ نشانه‌ها و نعمت‌هاى خدا 
  ]\r\nتفسير :\r\nتِلْكَ آيَاتُ الْكِتَابِ وَالَّذِى أُنزِلَ إِلَيْكَ مِن رَّبِّكَ الْحَقُّ وَلكِنَّ أَكْثَرَ النَّاسِ لَا يُؤْمِنُونَ\r\nيعنى : اى پيامبر ، يا اى مخاطب ، اين آيه‌ها كه در اين سوره است آيات اين كتاب و اين قرآن كريم است . و ممكن است مراد ، آيات تكوينى و نشانه‌هاى توحيدى باشد كه در آفاق و انفس يعنى كرانه‌هاى جهان و نفوس بشر و ساير جانداران منتشر است . يعنى اين نشانه‌ها كه در جهان مىبينى همه آيات تكوينى خدا در اين كتاب هستى است كه دلالت بر وجود و توحيد و قدرت و علم و حكمت او دارند .\r\nو آنچه به سوى تو از جانب پروردگارت نازل شده از وحى و كتاب آسمانى و احكام شريعت ، همه حق و ثابت و درست است ، و لكن بيشتر مردم ايمان نمىآورند . زيرا در آنچه به آنها عرضه مىشود نمىنگرند و عقل و خرد را به كار نمىگيرند و وجدانشان در اسارت هوا و هوس است .\r\nاللَّهُ الَّذِى رَفَعَ السَّماوَاتِ بِغَيْرِ عَمَدٍ تَرَوْنَهَا\r\nيعنى : خدا كسى است كه آسمان‌ها را بدون ستون‌هايى كه شما ببينيد بالا برد و بنا نهاد .\r\nمراد از سماوات كرات جوّى است كه مشاهده مىشود ، و محتمل است آسمان‌هاى هفت‌گانه به اصطلاح شرع باشد كه حقيقتشان بر ما روشن نيست و همهء آنچه ما مىبينيم از ستارگان و كهكشان‌ها زينت نزديك‌ترين و اولين آسمان است . و ظاهر آيه اين است كه قوام و ايستايى و حفظ آسمان‌ها به وسيلهء ستون‌هاى غيرمرئى است ، يعنى نيروى جاذبه‌اى كه حافظ همه و حاكم بر جميع آنهاست .\r\nثُمَّ اسْتَوَى عَلَى الْعَرْشِ وَسَخَّرَ الشَّمْسَ وَالْقَمَرَ كُلٌّ يَجْرِى لِاجَلٍ مُسَمّىً يُدَبِّرُ الْأَمْرَ\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nيعنى : خداوند پس از برافراشتن و بنا نهادن آسمان‌ها بر تخت خود مستولى گشت و مستقر شد . كنايه از اين كه بر اوضاع كشور وجود و همهء مخلوقاتى كه پديد آورده بود مسلط شد و همه را زير نظر و تحت سلطهء خود قرار داد . و خورشيد و ماه را مسخّر نمود به گونه‌اى كه هريك براى رسيدن به پايان مدت معين شده‌اى در حركت و جريان‌اند ، و پيوسته مشغول تدبير امور آنهاست .\r\nبايد دانست كه ذكر خصوص خورشيد و ماه از ميان كرات ثوابت و سيّار به لحاظ اين است كه انسان مخاطبِ آيات و ساكن كرهء زمين عمدتاً در زندگى نيازمند اين دو كرهء نورانى است كه خدا آنها را تحت ارادهء خود مسخّر تكوينى او كرده تا به وسيلهء حركت‌هاى خاص و نورافشانىها و تأثيرات جوّى ، ساكنان زمين را يارى بخشند ، و گرنه همهء كرات وكهكشان‌ها و غير آنها به نحو يكسان مسخّر ارادهء بالغهء خدايند .\r\nو گفته شده : حركت و جريان خورشيد سير مستقيم است هرچند سير ماه استداره‌اى است . و محتمل است مضافٌ اليه مقدَّرِ كلّ ، عام باشد ، يعنى همهء آسمان‌ها و خورشيد و ماه در جريان‌اند تا انقضاى مدت معيّن كه قيام رستاخيز است .\r\nيُفَصِّلُ الْآيَاتِ لَعَلَّكُم بِلِقَاءِ رَبِّكُمْ تُوقِنُونَ\r\nيعنى : خداوند آيات آفاقى و انفسى را تفصيل مىدهد .\r\nآنها را به اشكال و هيئت‌هاى گوناگون و با شرح عملى و تفصيل تكوينى نشان مىدهد ، همانند كهكشان‌ها ، ثوابت ، سيّارات ، كرهء زمين ، فصول چهارگانه ، روزها و شب‌ها ، انواع جماد و نبات و حيوان . و محتمل است مراد تفصيل آيات قرآنى باشد كه به صورت‌هاى مختلف از سوره‌هاى بزرگ و كوچك ، و آيه‌هاى دراز و كوتاه ، و معانى و معارف مختلف و گوناگون درآورده عرضه مىدارد .\r\nچنين مىكند شايد شما مكلّفان به ملاقات و ديدار پروردگارتان يقين پيدا كنيد . يعنى زندگى پس از مرگ را باور كنيد ، چه آن كه معناى لقاء اللَّه ورود روح به عالم برزخ و بعد از آن به قيامت و سپس به عالم ابديت است كه مراحل سه گانهء لقاء اللَّه است و به اين حقيقت بايد يقين كرد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nوَهُوَ الَّذِي مَدَّ الْأَرْضَ وَجَعَلَ فِيهَا رَوَاسِىَ وَأَنْهَاراً وَمِن كُلِّ الثَّمَرَاتِ جَعَلَ فِيهَا زَوْجَيْنِ اثْنَيْنِ يُغْشِي اللَّيْلَ النَّهَارَ إِنَّ فِي ذلِكَ لَآيَاتٍ لِقَوْمٍ يَتَفَكَّرُونَ « 3 » وَفِي الْأَرْضِ قِطَعٌ مُّتَجَاوِرَاتٌ وَجَنَّاتٌ مِنْ أَعْنَابٍ وَزَرْعٌ وَنَخِيلٌ صِنْوَانٌ وَغَيْرُ صِنْوَانٍ يُسْقَى بِمَاءٍوَاحِدٍ وَنُفَضِّلُ بَعْضَهَا عَلَى بَعْضٍ فِي الْأُكُلِ إِنَّ فِي ذلِكَ لَآيَاتٍ لِقَوْمٍ يَعْقِلُونَ « 4 »\r\nلغت و اعراب :\r\nرواسى : جمع راسية ، كوه‌هاى ثابت و پابرجا . أغشاه الثوبَ : لباس را بر او پوشانيد . و فى الأرض قطع خبر مقدم و مبتداى مؤخّر . متجاور : هم‌جوار . أعناب : انگورها يا درختان انگور .\r\nنخيل : خرماها يا درختان خرما . صنوان : دو درخت يا بيشتر كه از اطراف تنهء اصلى برويند .\r\nاكُل : ميوه و هرچه قابل خوردن است .\r\nتفسير :\r\nوَهُوَ الَّذِى مَدَّ الْأَرْضَ وَجَعَلَ فِيهَا رَوَاسِىَ وَأَنْهَاراً وَمِن كُلِّ الثَّمَرَاتِ جَعَلَ فِيهَا زَوْجَيْنِ اثْنَيْنِ\r\nيعنى : و او كسى است كه اين زمين را گسترانيد ، يعنى پهن و وسيع و هموار و قابل حركت و استفاده نمود ، و در آن كوه‌هاى مرتفع و عظيم‌الجثّه و ثابت و ريشه‌دار قرار داد . و نهرها روان ساخت ، يعنى رودهاى بزرگ و كوچك و وسيعى همانند دريا با اختلاف مبدأ جريان و منتهاى آن با الوان و خواص مختلف . و از هر نوع ميوه‌جات يعنى حاصل گياهان اعم از بذر علفيات و حبوب و ميوه‌جات ، در آن دو جفت قرار داد ، يعنى دو فرد مركّب از نر و ماده كه مجموعاً جفت است .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nيُغْشِى اللَّيْلَ النَّهَارَ إِنَّ فِى ذلِكَ لَآيَاتٍ لِقَوْمٍ يَتَفَكَّرُونَ\r\nيعنى : و او همواره در روى اين كره شب را بر روز مىپوشاند .\r\nهر روز نزديك غروب در چشم ساكنان آن ، شب را همانند چادرى بر روى روز مىكشد . و يا آن‌كه از آغاز تابستان در عرض شمالى زمين كه شب‌ها بسيار كوتاه است به تدريج ساعات شب را بر روز غالب مىكند تا آن كه در اول زمستان گويى ساعت‌هايى از شب را بر روز پوشانده است .\r\nبىترديد ، در اين صنع عظيم و بزرگ ، يعنى گسترش زمين ، كوه‌هاى ميخكوب شده ، آب‌هاى روان ، حاصل گياهان ، نشانه‌هايى است از وجود و توحيد ذات و صفات خداوند براى كسانى كه همواره در امر جهان مىانديشند . زيرا تدبر و تأمل و تعمق در اين نظام اتَم حكم مىكند كه اجزاى اين دستگاه همه به هم متصل و تحت يك نظم و برنامه است و تدبير و ادارهء آن را يك ارادهء نافذ با تدبيرى متين و دقيق و غايت استحكام و اتقان انجام مىدهد و آن خداى مقتدر عليم و حكيم است .\r\nوَفِى الْأَرْضِ قِطَعٌ مُّتَجَاوِرَاتٌ\r\nاين آيه تتمه‌اى است از شرح حال زمين پس از گستردن و ايجاد صلاحيت‌ها در آن براى استفاده كه دلالت بر قدرت تصرف و كمال تدبير خالق آن دارد .\r\nيعنى : و در روى اين زمين قطعاتى است كه در جوار يكديگر قرار دارند .\r\nمراد انواع مختلف قطعه‌هاى روى اين كرهء خاكى است كه داراى جوهره‌ها و اوصاف گوناگون است از زمين طيّب و پاكيزه و شوره‌زار و لجن‌زار ، مستعد و نرم و هموار و دره و كوه و سنگلاخ ، خشك و بىآب و لم‌يزرع و سرسبز و پرآب و بابركت ، محكم و غيرقابل كاوش و نرم و قابل كشت ، صالح براى بذر و نهال و ناصالح براى آنها .\r\nوَجَنَّاتٌ مِنْ أَعْنَابٍ وَ زَرْعٌ وَنَخِيلٌ صِنْوَانٌ وَغَيْرُ صِنْوَانٍ\r\nيعنى : و نيز در روى زمين باغ‌هايى است از درختان تاك ، و كشت و زرع‌هايى است گوناگون يعنى از سبزيجات ، حبوب ، ميوه‌جات روى زمينى ، خوراكىهاى زيرزمينى . و نيز درختان خرماست كه برخى برخاسته از اطراف درخت اصلى است و برخى غير آن يعنى اصلى و مستقل است .\r\nيُسْقَى بِمَاءٍ وَاحِدٍ وَنُفَضِّلُ بَعْضَهَا عَلى بَعْضٍ فِى الْأُكُلِ إِنَّ فِى ذلِكَ لَآيَاتٍ لِقَوْمٍ يَعْقِلُونَ\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nيعنى : همهء آنها با يك آب سيراب مىگردد در حالى كه ما برخى از آنها را بر برخى ديگر در محصول برترى مىدهيم . يعنى كشت و زرع و سبزيجات و حبوب و ميوه‌جات ، برخى را از حيث رنگ و بو و طعم و حجم و ساير اوصاف بر برخى ديگر برترى دارد .\r\nحقيقت اين است كه در اين نوع از آفرينش نشانه‌هايى است براى گروهى كه تعقل مىكنند ، يعنى در نشانه‌هاى توحيد و قدرت و حكمت آفريدگار .\r\nوَإِن تَعْجَبْ فَعَجَبٌ قَوْلُهُمْ أَءِذَا كُنَّا تُرَاباً أَءِنَّا لَفِي خَلْقٍ جَدِيدٍ أُولئِكَ الَّذِينَ كَفَرُوا بِرَبِّهِمْ وَأُولئِكَ الْأَغْلالُ فِي أَعْنَاقِهِمْ وَأُولئِكَ أَصْحَابُ النَّارِ هُمْ فِيهَا خَالِدُونَ « 5 » وَيَسْتَعْجِلُونَكَ بِالسَّيِّئَةِ قَبْلَ الْحَسَنَةِ وَقَدْ خَلَتْ مِن قَبْلِهِمُ الْمَثُلاتُ وَإِنَّ رَبَّكَ لَذُو مَغْفِرَةٍ لِلنَّاسِ عَلَى ظُلْمِهِمْ وَإِنَّ رَبَّكَ لَشَديدُ الْعِقَابِ « 6 »\r\nلغت و اعراب :\r\nان تعجب به تقدير « إن وقع منك عجبٌ » يا « إن تعجب من شىء » . فعجب قولهم خبر و مبتداست . أغلال : جمع غُلّ - به ضم - : زنجير يا طناب و غيره كه بر گردن يا دست بسته مىشود . مَثُلات : جمع مثلة - به ضم و فتح ثاء - عذاب و عقوبت . سيّئه : بليّه و مصيبت . حسنه : نعمت و خوشى دنيا . على ظلمهم يعنى مع ظلمهم .\r\nتفسير :\r\nوَإِن تَعْجَبْ فَعَجَبٌ قَوْلُهُمْ أَءِذَا كُنَّا تُرَاباً أَءِنَّا لَفِى خَلْقٍ جَدِيدٍ\r\nيعنى : اى پيامبر ، يا اى شنونده ، اگر تو را از چيزى تعجب آيد پس سزاوارتر براى تعجب گفتار آنهاست كه به نحو استفهام انكارى مىگويند : آيا چون ما پس از مرگ خاك شديم ،\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبه راستى در يك آفرينش نوينى قرار مىگيريم ؟ ! يعنى چگونه مىشود گوشت و پوست و استخوان انسان مبدل به خاك شود و دوباره زنده گردد و به صورت انسان درآيد ؟ !\r\nأُولئِكَ الَّذِينَ كَفَرُوا بِرَبِّهِمْ وَأُولئِكَ الْأَغْلالُ فِى أَعْنَاقِهِمْ وَأُولئِكَ أَصْحَابُ النَّارِ هُمْ فِيهَا خَالِدُونَ\r\nيعنى : آنها هستند كسانى كه به پروردگارشان كفر ورزيدند كفرشان به خاطر آن بود كه او را عاجز دانستند و گمان كردند علم و قدرت بيرون آوردن جسد از خاك را ندارد ، در حالى كه اين عمل در قيامت نسبت به جسم نظير آفريدن آن از زمين در دنياست ، و روح ميت هم در خاك نيست و معدوم نشده ، بلكه در عالم برزخ زنده و با ارواح ساير مردگان تا قيامت نگهدارى مىشوند .\r\nو آنهايند كه زنجيرها در گردن دارند . يعنى در دنيا زنجيرهاى شرك و كفر و رذايل اخلاق و آداب و رسوم جاهلى باطل بر روان آنها همانند زنجير بر گردن احاطه كرده است .\r\nو يا آن كه در آخرت زنجيرهاى آتشين جهنم بر گردن آنها خواهد بود . و آنها اهل آتش‌اند و در آن جاودان‌اند .\r\nوَيَسْتَعْجِلُونَكَ بِالسَّيِّئَةِ قَبْلَ الْحَسَنَةِ وَقَدْ خَلَتْ مِن قَبْلِهِمُ الْمَثُلاتُ\r\nيعنى : و اى پيامبر ، آنها پيش از آن كه از تو حسنه بخواهند - نعمت و رحمت دنيوى الهى بطلبند - از تو مىخواهند كه به عذاب و عقوبت آنان شتاب كنى . ( اشاره به اين كه چون پيامبر اسلام مشركان را وعدهء عذاب آخرت مىداد ، مىگفتند : آخرتى در كار نيست .\r\nو چون وعدهء عذاب دنيوى مىداد ، به عنوان مسخره و استهزا تعقيب مىكردند و مىگفتند :\r\nپس چرا نمىآورى ؟ ) و اين در حالى است كه بر امت‌هايى پيش از آنها مَثُلاتى گذشته است ، يعنى عذاب‌هاى گوناگونى كه سبب عبرت ديگران شود همانند مسخ شدن به صورت بوزينگان و گرازها ، و رَجفه و زلزله و صيحهء آسمانى و باران سنگ و بادهاى مسموم و غير آنها ، و بايد اينان عبرت گيرند .\r\nوَإِنَّ رَبَّكَ لَذُو مَغْفِرَةٍ لِلنَّاسِ عَلَى ظُلْمِهِمْ وَإِنَّ رَبَّكَ لَشَديدُ الْعِقَابِ\r\nيعنى : و حقيقت اين است كه پروردگار تو براى مردم با اين كه آنها ستم مىكنند ، داراى مغفرت و بخشايش است . يعنى و از اين روست كه با وجود استعجال از ناحيهء آنها ، عذاب\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنمىفرستد . و نيز حقيقت اين است كه خداوند شديدالعقاب است . يعنى در موقع مقتضى و رسيدن آنها به حد كمال شقاوت و توافق حكمت و نظام اتمّ تشريع ، عقوبتش سخت است ، چنان كه در ادعيهء وارده از اهل بيت وحى عليهم السلام آمده است : وَ هُوَ ارْحَمُ الرّاحمينَ فى مَوضِعِ العفوِ و الرّحمةِ ، و أشَدُّ الْمُعاقِبينَ فى موضعِ النَّكال و النَّقِمَة .\r\nوَيَقُولُ الَّذِينَ كَفَرُوا لَوْلا أُنزِلَ عَلَيْهِ آيَةٌ مِن رَّبِّهِ إِنَّمَا أَنتَ مُنذِرٌ وَلِكُلِّ قَوْمٍ هَادٍ « 7 » اللَّهُ يَعْلَمُ مَا تَحْمِلُ كُلُّ أُنثَى وَمَا تَغِيضُ الْأَرْحَامُ وَمَا تَزْدَادُ وَكُلُّ شَىءٍ عِندَهُ بِمِقْدَارٍ « 8 » عَالِمُ الْغَيْبِ وَالشَّهَادَةِ الْكَبِيرُ الْمُتَعَالِ « 9 »\r\nلغت و اعراب :\r\nغاضَ الشىءُ - از باب ضَرَبَ - : ناقص شد . و غاضَ الشىءَ : ناقص كرد آن را . غيب و شهادت مصدر به معناى فاعل‌اند ، يعنى غايب و حاضر .\r\nتفسير :\r\nوَيَقُولُ الَّذِينَ كَفَرُوا لَوْلا أُنزِلَ عَلَيْهِ آيَةٌ مِن رَّبِّهِ إِنَّمَا أَنتَ مُنذِرٌ\r\nيعنى : و كسانى كه كفر ورزيده‌اند مىگويند : چرا بر او يعنى محمد صلى الله عليه و آله از جانب پروردگارش آيه‌اى نازل نمىگردد ؟ يعنى معجزه‌اى روشن دالّ بر توحيد خدا و نبوت او . مرادشان اين است كه آنچه را از كتاب آسمانى و وحى و معجزات به او داده شده نمىپذيريم و منتظريم آيه و معجزه‌اى مانند ناقهء صالح و عصاى موسى و مائدهء عيسى نازل گردد .\r\nاى پيامبر ، جز اين نيست كه تو منذرى . يعنى وظيفهء تو ابلاغ احكام الهى است كه لازم آن بيم‌دادن مردم از غضب و عذاب خداوند است ، و آيه و معجزه در اختيار خداست . و\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nگويى اينان گمان مىكنند كه بايد فرستادهء خدا را قدرت مطلقهء غيبى باشد كه هرچه خود بخواهد بكند و هرچه مردم بخواهند بياورد ؛ و چنين گمانى خطاست .\r\nوَلِكُلِّ قَوْمٍ هَادٍ\r\nيعنى : و براى هر گروهى هادى و راهنمايى هست .\r\nاين جمله اشاره است به قانون عام و حكم كلى و سنّت الهى جارى در مجامع مكلّفان جهان از آغاز خلقت تا پايان آن ، طبق قاعدهء لطف ، كه بايد پيوسته هدايتگرى از جانب خدا به عنوان پيامبر منذِر يا امام معصوم يا هادى ديگر ، در ميان جامعهء بشرى باشد ؛ و طبعاً هريك را بر حسب منصب و حال او حجت و برهانى اعطا مىشود .\r\nاللَّهُ يَعْلَمُ مَا تَحْمِلُ كُلُّ أُنثَى وَمَا تَغِيضُ الْأَرْحَامُ وَمَا تَزْدَادُ وَكُلُّ شَىءٍ عِندَهُ بِمِقْدَارٍ\r\nيعنى : خداوند مىداند آنچه را كه هر ماده‌اى از انسان و غير انسان بارمىگيرد و آنچه را كه رحم‌هاى آنها مىكاهد و آنچه را مىافزايد . يعنى جنين در شكم مادر را با تمام اوصاف مىداند كه مثلًا فرد است يا زوج ، نر است يا ماده ، تام‌ّالخلقه است يا ناقص ، در دنيا عمر دراز مىكند يا كوتاه ، روزيش زياد است يا اندك و بالأخره شغل ، اولاد ، اموال ، ايمان ، كفر ، سعادت ، شقاوت ، حوادث جاريهء او تا مرگ و غيره .\r\nو هر چيزى در نزد او داراى حد و اندازه است . يعنى همهء ذرات عالم هستى از كهكشان‌ها گرفته تا اجزاى اتم‌ها از نظر حقيقت وجود و دوام و بقا و آثار و خواص ، در علم ازلى او معيّن و در لوح محفوظ او مندرج و در مرحلهء تحقق خارجىاش معلوم است .\r\nعَالِمُ الْغَيْبِ وَالشَّهَادَةِ الْكَبِيرُ الْمُتَعَالِ\r\nيعنى : او داناى هر نهان و آشكار ، و بزرگ و برتر است .\r\nمراد از « غيب » هر چيزى است كه از حواس ظاهرى و باطنى انسان و هر صاحب حاسّه‌اى پنهان است . و مراد از « شهادت » هر چيزى است كه در مقابل حواس ، حاضر و ظاهر است . پس چيزى نسبت به او غيب نيست ؛ و غيب و شهود نسبت به غير او امر نسبى است . و مراد از بزرگى او عظمت مقام و جلال است ، و از تعالى او علوّ مقام و سلطه و استيلا و تفوّق بر ممكنات است . و يا مراد از متعال آن‌كه او برتر از اين است كه كُنه ذاتش به اذهان مخلوق درك شود و يا به زبان او توصيف گردد .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nسَوَاءٌ مِنْكُمْ مَنْ أَسَرَّ الْقَوْلَ وَمَن جَهَرَ بِهِ وَمَنْ هُوَ مُسْتَخْفِ بِالَّيْلِ وَسَارِبُ بِالنَّهَارِ « 10 » لَهُ مُعَقِّبَاتٌ مِن بَيْنِ يَدَيْهِ وَمِنْ خَلْفِهِ يَحْفَظُونَهُ مِنْ أَمْرِ اللَّهِ إِنَّ اللَّهَ لَا يُغَيِّرُ مَا بِقَوْمٍ حَتَّى يُغَيِّرُوا مَا بِأَنفُسِهِمْ وَإِذَا أَرَادَ اللَّهُ بِقَوْمٍ سُوءاً فَلَا مَرَدَّ لَهُ وَمَا لَهُم مِن دُونِهِ مِن وَالٍ « 11 »\r\nلغت و اعراب :\r\nسواءٌ خبر مقدم ، مَن أسرّ مبتداى مؤخر ، و دو موصول بعد عطف‌اند بر موصول اول .\r\nسارِب : راه‌رونده . معقّب : پىگير و دنبال‌كننده . ضمير لَهُ و سه ضمير مذكر ديگر به انسان برمىگردد ، و محتمل است ضمير اول به خدا برگردد . من أمر اللَّه ، به تقدير « من أجل أمر اللَّه » است .\r\nتفسير :\r\nسَوَاءٌ مِنْكُمْ مَنْ أَسَرَّ الْقَوْلَ وَمَن جَهَرَ بِهِ وَمَنْ هُوَ مُسْتَخْفِ بِالَّيْلِ وَسَارِبُ بِالنَّهَارِ\r\nيعنى : مساوى است در نزد او كسى از شما كه گفتار خود را پنهان دارد ، يعنى در دل نگه دارد و نگويد ، يا خصوصى بگويد و از عموم پنهان كند ، و كسى كه فاش كند و آشكارا گويد . زيرا سخن هر دو براى او مسموع به نحو تساوى است . و نيز مساوى است در نزد او كسى كه در تاريكى شب پنهان گردد ، و آن كس كه در روز روشن پيمايندهء راه باشد . زيرا او به همه چيز ناظر است و در نزد همه حاضر است .\r\nلَهُ مُعَقِّبَاتٌ مِن بَيْنِ يَدَيْهِ وَمِنْ خَلْفِهِ يَحْفَظُونَهُ مِنْ أَمْرِ اللَّهِ\r\nيعنى : انسان را يا خدا را براى انسان در طول حياتش معقّباتى است - فرشته‌هايى است - كه او را از جلو دست يعنى پيش رو ، و پشت سرش مراقبت مىكنند و پيوسته او را\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبه دستور خدا نگه مىدارند . يعنى جسم او را از گزند و آسيب‌هاى دنيا و روح او را از شُرور و مضرّات شيطانى حفظ مىكنند . و ظاهراً اين فرشته‌ها غير از فرشته‌هاى رقيب و عتيد ند كه حافظان و نويسندگان اعمال‌اند .\r\n\r\n[ نقش ملت‌ها در سرنوشت خودشان 
  ]\r\nإِنَّ اللَّهَ لَا يُغَيِّرُ مَا بِقَوْمٍ حَتَّى يُغَيِّرُوا مَا بِأَنفُسِهِمْ\r\nاين آيه اشاره به يك حكم كلى و قانون عام است كه سنت الهى در طول تاريخ بشرى بر اجراى آن است ، و آن اين است كه ميان حالات روحى و نفسى ملت از عقايد و اخلاق و آداب و ميان نعمت‌ها و رحمت‌ها يا مصايب و بلايا در محيط زندگى او روابط قطعى و تلازم به نحو عليت و معلوليت است ، به گونه‌اى كه بقا و زوال حالات نفسانى ، تأثير در بقا و زوال عوارض و حوادث خارجى دارد .\r\nمعناى آيه : حقيقت اين است كه خداوند آنچه را كه گروهى واجد آن اند تغيير نمىدهد تا آن كه آن‌ها آنچه را كه در نفوس خودشان است تغيير دهند .\r\nمثلًا وضع زندگى گروهى را كه در سايهء ايمان و عمل صالح در صحت و امنيت‌اند و اموال و ارحام و رفاه زندگى دارند ، از آنها سلب نمىكند مگر آن كه نفسيات خود را رها كنند و از عقايد و اعمال نيك دست بردارند . آن‌جاست كه خدا نيز وضع موجود را تغيير مىدهد . و يا آن كه امتى كه به واسطهء طغيان و عصيانشان در وضع سخت زندگى و فقر و مرض و ناامنى قرار دارند ، وضع حالشان را تغيير نمىدهد مگر آن كه نفسيات خود را بزدايند و حالات و آداب خود را اصلاح نمايند .\r\nو البته اين حكم نيز همانند ساير كليات و عمومات ، طبق علل و اسباب ، موارد استثنا هم دارد .\r\nوَإِذَا أَرَادَ اللَّهُ بِقَوْمٍ سُوءاً فَلَا مَرَدَّ لَهُ وَمَا لَهُم مِن دُونِهِ مِن وَالٍ\r\nيعنى : و چون خداوند به ملت و گروهى ارادهء بدى و عذاب كند - به ارادهء حتمى در مواردى كه مقتضاى عقايد و اعمالشان باشد - هرگز آن را برگشت نيست .\r\nيعنى هيچ قدرتى توان ردّ آن را ندارد . و آن قوم را نيز غير از خدا ياور و سرپرستى نخواهد بود .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\n[ تسبيح و سجدهء موجودات 
  ]\r\nهُوَ الَّذِى يُرِيكُمُ الْبَرْقَ خَوْفاً وَطَمَعاً وَيُنشِئُ السَّحَابَ الثِّقَالَ « 12 » وَيُسَبِّحُ الرَّعْدُ بِحَمْدِهِ وَالْمَلَائِكَةُ مِنْ خِيفَتِهِ وَيُرْسِلُ الصَّوَاعِقَ فَيُصِيبُ بِهَا مَن يَشَاءُ وَهُمْ يُجَادِلُونَ فِي اللَّهِ وَهُوَ شَدِيدُ الْمِحَالِ « 13 »\r\nلغت و اعراب :\r\nخوفاً و طمعاً هر دو مفعولٌ لَه يريكم . رعد : صدا و غرّش ابر . صاعقه : آتشى كه از تراكم ابرها توليد مىشود . بحمده متعلق است به يسبّح به تقدير « مقارناً بحمده » . مِحال : مصدر مفاعله ، فريبكارى و مكر .\r\nتفسير :\r\nهُوَ الَّذِى يُرِيكُمُ الْبَرْقَ خَوْفاً وَطَمَعاً وَيُنشِئُ السَّحَابَ الثِّقَالَ\r\nيعنى : و اوست كسى كه برق جهنده را از ميان ابرها براى بيم و طمع به شما نشان مىدهد . يعنى براى آن كه از صاعقه و آتش سوزنده و تگرگ كوبنده و سيل ويرانگر آن بترسيد ، و به راه افتادن رودها و ذخيره شدن آب‌ها در زير زمين و پشت سدها ، و رشد گياهان و درختان و وفور نعمت‌ها و ظهور بركت‌ها چشم طمع بنديد .\r\nو نيز اوست كسى كه ابرهاى سنگين را پديد مىآورد . يعنى به وسيلهء تابش خورشيد و ايجاد گرما و تصاعد بخارها ابرهاى متراكم به درازا و پهنا و قطرى فوق تصور در جوّ بالا ايجاد مىكند كه به دقت اقيانوسى از آب تصفيه شده را در خود جا داده ، حركت مىكند .\r\nوَيُسَبِّحُ الرَّعْدُ بِحَمْدِهِ\r\nيعنى : وغرّش ابرها او را تسبيح و تنزيه توأم با ستايش مىكند . يعنى صداى رعد دلالت تكوينى و عقلى بر منزه بودن او از هر عيب و نقص دارد و بالملازمه او را توصيف تكوينى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه جلال و جمال و كمال مىنمايد ، كه چگونه فضا و هوايى در جَو ايجاد كرده و آن را مملوّ از ابرهاى مثبت و منفى ساخته و صدايى مهيب و آتشى عجيب در آن پديد آورده است .\r\nوَالْمَلَائِكَةُ مِنْ خِيفَتِهِ وَيُرْسِلُ الصَّوَاعِقَ فَيُصِيبُ بِهَا مَن يَشَاءُ\r\nيعنى : و فرشتگان نيز از بيم جلالش تقديس مىكنند . و خداوند صاعقه را به وسيلهء آن ابرها به ارادهء تكوينى روانه مىكند ، پس هر فرد يا مجتمعى را كه بخواهد يعنى مستحق عقوبت بيند ، به سبب آن مورد اصابت قرار مىدهد .\r\nوَهُمْ يُجَادِلُونَ فِى اللَّهِ وَهُوَ شَدِيدُ الْمِحَالِ\r\nيعنى : در حالى كه آنها ، يعنى مشركان مكه ، دربارهء خداوند جدال و ستيز دارند . مراد اين است كه با اين قدرت و عظمت و جلال خداوند ، آنها دربارهء توحيد و استقلال در ربوبيت او محاجّه و ستيزه دارند و مىخواهند بت‌هاى بىجان و ستارگان بىروح را در ربوبيت همتاى او سازند . و مكر خدا شديد است . يعنى در مؤاخذهء ناگهانى و در حال غفلت مجرمان كه شبيه مكر و فريب است قوى است . يا در مقابله با مكر فريب‌كاران و باطل كردن حيله و فريب‌هاى آنان سخت و نيرومند است .\r\nلَهُ دَعْوَةُ الْحَقِّ وَالَّذِينَ يَدْعُونَ مِن دُونِهِ لَا يَسْتَجِيبُونَ لَهُم بِشَيءٍ إِلَّا كَبَاسِطِ كَفَّيْهِ إِلَى الْمَاءِ لِيَبْلُغَ فَاهُ وَمَا هُوَ بِبَالِغِهِ وَمَا دُعَاءُ الْكَافِرِينَ إِلَّا فِي ضَلَالٍ « 14 » وَلِلَّهِ يَسْجُدُ مَن فِي السَّماوَاتِ وَالْأَرْضِ طَوْعاً وَكَرْهاً وَظِلَالُهُم بِالْغُدُوِّ وَالْآصَالِ « 15 »\r\nلغت و اعراب :\r\nدعوة الحقّ اضافهء موصوف به صفت به تقدير « الدعوة الحقّ » . و الذين يدعون من دونه ؛ مراد از موصول ، بت‌ها ، و فاعل يَدْعونَ مشركان است ، و فاعل لايستجيبون نيز بت‌هاست ، و لهم يعنى مشركان . بَلَغَ - از باب نَصَر - : رسيد . طَوع : مصدر به معناى ميل و رغبت . كَره :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمصدر به معناى ناخواستن و مشقّت . ظِلال : جمع ظِلّ ، سايه . غدوّ : جمع غُدْوَة ، اول روز .\r\nآصال : جمع أصيل ، عصر روز تا مغرب . بالغدوّ و الآصال متعلق است به يسجد .\r\nتفسير :\r\nلَهُ دَعْوَةُ الْحَقِّ\r\nيعنى : دعوت به جا و به حق و عقلانى از آنِ اوست . تنها او را سزد كه جامعه را به پرستش و عبادت خويش بخواند و چنين امرى براى غير او نسزد و زشت و ناروا و خلاف عقل باشد . و يا آن كه دعوت قابل اجابت از آنِ اوست . بدين معنا كه اوست كه مىتواند درخواست هر خواننده را بشنود و بداند و اجابت نمايد و غير او را اين مقام و توان نيست .\r\nوَالَّذِينَ يَدْعُونَ مِن دُونِهِ لَا يَسْتَجِيبُونَ لَهُم بِشَىءٍ إِلَّا كَبَاسِطِ كَفَّيْهِ إِلَى الْمَاءِ لِيَبْلُغَ فَاهُ وَمَا هُوَ بِبَالِغِهِ وَمَا دُعَاءُ الْكَافِرِينَ إِلَّا فِى ضَلَالٍ\r\nيعنى : و كسانى كه مشركان آنها را به جز خدا و به جاى خدا به عنوان رب و شفيع و مقرِّب مىخوانند از بتان و ستارگان و غير آنها ، هيچ‌گاه آن‌ها را اجابت نخواهند كرد . و داستان مشركان نيست مگر مانند شخص تشنه‌اى كه هر دو دستش را به زير آب فرو برده و با كف‌هاى باز بيرون كرده باشد - يا كسى كه هر دو دستش را از دور به سوى آب به عنوان درخواست از آب دراز كرده باشد - تا آب به دهانش برسد ، و هرگز نخواهد رسيد . و دعوت كافران جز در گمراهى و تباهى نيست .\r\nاين آيه حاجت خواستن مشرك از بت را تشبيه مىكند به درخواست تشنه ، سيراب شدن را از آبى دوردست ؛ كه در مثال و ممثّل هر دو ، استجابت غيرممكن است ، زيرا مدعو جماد است ، نه حاجت را درك مىكند و نه توان اجابت دارد .\r\nوَلِلَّهِ يَسْجُدُ مَن فِى السَّماوَاتِ وَالْأَرْضِ طَوْعاً وَكَرْهاً وَظِلَالُهُم بِالْغُدُوِّ وَالْآصَالِ\r\nيعنى : و براى خدا و در برابر او هركس و هر چيزى كه در آسمان‌ها و اين زمين است به ميل و رغبت و به اكراه و اجبار ، خود و سايه‌هايشان در بامدادان و شامگاهان خضوع مىكنند .\r\nبايد دانست كه سجده به معناى مطلق خضوع ، دو قسم است : تشريعىِ اختيارى ، و\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nتكوينىِ اكراهى .\r\nقسم اول مختص به ذوىالعقول است از فرشتگان و آدميان و پريان . و حقيقت آن هر نوع خضوع و فروتنى است كه مصداق روشن آن به سجده افتادن خاص طبق دستور شرع است ، در برابر خدا از روى اراده و اختيار با درك عظمت و جلال او .\r\nو قسم دوم اعم و شامل همهء موجودات و آفريده‌هاست و حقيقتش امكان شىء و مسخّر و رام بودن تكوينى آن در مقابل ارادهء خداست . و اين قسم ، اكراهى و طبيعى و تكوينى است .\r\nو سجدهء سايه‌ها مختص است به اجرام سايه‌دار در هر كره‌اى از كرات باشد . و مراد اين است كه اعراض هم مانند جواهر قهراً رام ارادهء حق‌ّاند . و ذكر قيد صبحگاه و شامگاه كنايه از دوام سجده و تسخير اجرام است . و ممكن است قيد خصوص سجدهء اختيارىِ تشريعى باشد و اشاره به نمازهايى كه غالباً در اول روز به صورت نماز صبح و نافلهء آن ، و در نيمهء دوم به عنوان نماز ظهر و عصر و نوافل آنها انجام مىيابد .\r\nقُلْ مَن رَّبُّ السَّماوَاتِ وَالْأَرْضِ قُلِ اللَّهُ قُلْ أَفَاتَّخَذْتُم مِن دُونِهِ أَوْلِيَاءَ لَا يَمْلِكُونَ لأَنْفُسِهِم نَفْعاً ولَا ضَرّاً قُلْ هَلْ يَسْتَوِي الْأَعْمَى وَالْبَصِيرُ أَمْ هَلْ تَسْتَوِي الظُّلُمَاتُ وَالنُّورُ أَمْ جَعَلُوا لِلَّهِ شُرَكَاءَ خَلَقُوا كَخَلْقِهِ فَتَشَابَهَ الْخَلْقُ عَلَيْهِم قُلِ اللَّهُ خَالِقُ كُلِّ شَيْءٍ وَهُوَ الْوَاحِدُ الْقَهَّارُ « 16 »\r\nتفسير :\r\nقُلْ مَن رَّبُّ السَّماوَاتِ وَالْأَرْضِ قُلِ اللَّهُ قُلْ أَفَاتَّخَذْتُم مِن دُونِهِ أَوْلِيَاءَ لَا يَمْلِكُونَ لِأَنْفُسِهِم نَفْعاً ولَا ضَرّاً قُلْ هَلْ يَسْتَوِي الْأَعْمَى وَالْبَصِيرُ أَمْ هَلْ تَسْتَوِى الظُّلُمَاتُ وَالنُّورُ أَمْ جَعَلُوا لِلَّهِ شُرَكَاءَ خَلَقُوا كَخَلْقِهِ فَتَشَابَهَ الْخَلْقُ عَلَيْهِم\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\n[ ناتوانى شريكان خدا از آفرينش 
  ]\r\nظواهر آيات قرآن كريم دلالت دارد كه مشركان مكه ، بلكه همهء گذشتگان اهل شرك ، منكر الوهيت خداوند و خالقيت اشيا نبودند و بت‌ها و غير آنها را شريك در الوهيت و آفرينش اجزاى عالم هستى نمىدانستند ، بلكه آنها بت و غير بت را شريك در ربوبيت و تدبير و تربيت مىدانستند با اختلاف عقايدى كه داشتند و خداوند پس از اثبات آن كه خلق آسمان‌ها و زمين و تدبير آنها از آنِ خداست ، در اين آيه به پيامبر اسلام دستور مىدهد كه پرسش‌هايى را متوجه مشركان كند و برخى را هم خود جواب دهد .\r\nمعناى آيه : اى پيامبر ، به مشركان بگو : چه كسى ربّ آسمان‌ها و زمين است ، يعنى تدبير و تربيت آنها را بر عهده دارد ؟ سپس خود بگو : خداوند . اشاره به اين كه اين پرسش را جز اين پاسخى نيست و اگر آنها ساكت‌اند به خاطر تعصب و عناد است .\r\nسپس بگو ، يعنى به عنوان انكار و استبعاد عقلى : آيا شما به جز خداوند و به جاى او اوليا و سرپرستانى براى تدبير و تربيت امورتان اتخاذ كرده‌ايد كه نسبت به خودشان مالك سود و زيانى نيستند ؟ ! يعنى چه رسد به ادارهء امور يا جهان هستى . و اين دو سؤال تتمهء براهين عدم شريك در ربوبيت است .\r\nو نيز بگو : آيا كور و نابينا و بصير و بينا يكسان‌اند ؟ اشاره به اين كه در مقايسه ميان مشركان و مؤمنان ، اهل شرك به خاطر انكار براهين و بيّنات الهى نابينايند ، و مؤمنان به واسطهء توجه به آيات تشريعى و تكوينى بينايند . و نيز آيا ظلمت‌ها و تاريكىها با نور يكسان‌اند ؟ اشاره به اين كه جهل و عناد و نادانى و اعتقاد به ربوبيت جماد و قداست آن ، همه ظلمت است كه مشركان را فرا گرفته ، و اعتقاد به مبدأ اعلى و ربوبيت و صفات جمال و جلال او نور است كه مؤمنان دارند . و اين دو سؤال مربوط به مقايسهء ميان مشرك و مؤمن و شرك و ايمان است .\r\nو اى پيامبر ، آيا آنها براى خداوند شريكانى قرار داده‌اند كه آنها نيز در اين جهان همانند آفريده‌هاى خدا ، مخلوقات و آفريده‌هايى را آفريده‌اند كه در نتيجه انبوه مخلوقات متراكم در صفحهء وجود بر آنها مشتبه شده است ؟ يعنى به خاطر اين امر آنها طبق دليل انّى به سوى شركا رفته‌اند ؟ !\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nقُلِ اللَّهُ خَالِقُ كُلِّ شَىْءٍ وَهُوَ الْوَاحِدُ الْقَهَّارُ\r\nيعنى : اى پيامبر ، بگو : خداوند است كه آفرينندهء همه چيز است ، و اوست كه يگانه و غالب و مسلّط بر همهء اجزاى عالم است ، و خود آنها اعتراف دارند .\r\nمراد اين است كه بدين منطق بر بطلان عقايدشان پرداز كه چگونه مىشود عالم هستى با شراشر وجودش از آنِ خداى غالب و چيره و مسلّط بر همه چيز باشد ، ولى تدبير و تربيت آن از آنِ جماداتى بىروح باشد كه بهره‌اى از درك و توان و تدبير ندارند ؟ !\r\nأَنزَلَ مِنَ السَّماءِ مَاءً فَسَالَتْ أَوْدِيَةُ بِقَدَرِهَا فَاحْتَمَلَ السَّيْلُ زَبَداً رَابِياً وَمِمّا يُوقِدُونَ عَلَيْهِ فِي النَّارِ ابْتِغَاءَ حِلْيَةٍ أَوْ مَتَاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقِّ وَالْبَاطِلَ فَأَمَّا الزَّبَدُ فَيَذْهَبُ جُفَاءً وَأَمَّا مَا يَنفَعُ النَّاسَ فَيَمْكُثُ فِي الْأَرْضِ كَذلِكَ يَضْرِبُ اللَّهُ الْأَمْثَالَ « 17 »\r\nلغت و اعراب :\r\nأوديه : جمع وادى ، شكاف ميان كوه‌ها و تپه‌ها كه محل جريان آب است و بسا به معناى صحرا استعمال مىشود . سالت أودية نسبت مَجازى است نظير جَرَى الميزاب . زبد : كف . رَبَا الشىءُ - از باب نَصَر - : بالا آمد ؛ رابى : مرتفع و بالا آمده . أوقد النارَ : برافروخت آتش را . ممّا يوقدون خبر ، زبدٌ مبتداى مؤخر . فى النار حال است از ضميرِ عليه . يضرب اللَّه الحقّ يعنى مثل الحقّ و مثل الباطل و يا آن كه يثبت الحقّ و الباطل . جُفاء : آنچه سيل و ديگ جوشان از خود دور مىافكنند . « 1 »\r\n\r\n\r\n","description":"","footnote":"\r\n( 1 ) . و نيز چيز باطل و بىسود .\r\n","page_name":" 109 ","page_number":109},
  {"content":"\r\n\r\n\r\n[ پايدارى حق و ناپايدارى باطل 
  ]\r\nتفسير :\r\nأَنزَلَ مِنَ السَّماءِ مَاءً فَسَالَتْ أَوْدِيَةٌ بِقَدَرِهَا فَاحْتَمَلَ السَّيْلُ زَبَداً رَابِياً\r\nيعنى : خداوند از آسمان - از ابرهاى بالاى سرتان - آبى نازل كرد به صورت باران و برف و تگرگ ، پس رودخانه‌هايى بزرگ و كوچك هريك به اندازهء گنجايش خود روان گشتند ، پس سيلاب جارى كف‌هاى برخاستهء بر روى آب را حمل نمود .\r\nوَمِمّا يُوقِدُونَ عَلَيْهِ فِى النَّارِ ابْتِغَاءَ حِلْيَةٍ أَوْ مَتَاعٍ زَبَدٌ مِثْلُهُ كَذلِكَ يَضْرِبُ اللَّهُ الْحَقَّ وَالْبَاطِلَ\r\nيعنى : و نيز از آنچه در كوره‌ها براى به دست آوردن زينت و زيور يا وسايل زندگى بر آن آتش مىافروزند كفى است مانند كف سيل . اين گونه خداوند حق و باطل را ثبوت و تحقق مىبخشد ، حق را به ثبوتى پرسود و دائم ، و باطل را به ثبوتى بىنفع و موقت . « 1 » فَأَمَّا الزَّبَدُ فَيَذْهَبُ جُفَاءً وَأَمَّا مَا يَنفَعُ النَّاسَ فَيَمْكُثُ فِى الْأَرْضِ كَذلِكَ يَضْرِبُ اللَّهُ الْأَمْثَالَ\r\nاين كلام در بيان وجه تشبيه در اول آيه است ، بدين طريق كه حال مشبّهٌ به يعنى نزول باران و تصفيهء فلزات را بيان مىكند تا حال حق و باطل كه مشبَّه‌اند روشن گردد .\r\nمعناى آيه : اما آنچه كف است دور ريخته مىشود و از بين مىرود ، و اما آنچه مردم را سود مىبخشد در زمين باقى مىماند . يعنى همان گونه كه كف ، موجودى بىارزش و بىسود است و دوام ندارد هرچند برترى جسته و در بالا قرار گرفته است ، باطل نيز چنين است ، بىسود و بىدوام و برترىجو است . و همانطور كه آب ، موجودى پرنفع و ثابت در امكنهء مختلف است ، حقّ و حقيقت يعنى احكام آسمانى و معارف دينى نيز در هر عصرى در قلب رسولان شريعت و در درون اهل دين و پيروان حق ، ثابت و\r\n\r\n\r\n","description":"","footnote":"\r\n( 1 ) . يا : اين گونه خداوند حق و باطل را مثل مىزند . حقايق ، آب و فلزات‌اند و باطل‌ها كف‌هاى آنها .\r\n","page_name":" 110 ","page_number":110},
  {"content":"\r\n\r\nباقى است . و اين تشبيه از قبيل تشبيه امر مركب به مركب است . و خداوند مثل‌ها را اين گونه مىزند .\r\nلِلَّذِينَ اسْتَجَابُوا لِرَبِّهمُ الْحُسْنَى وَالَّذِينَ لَمْ يَسْتَجِيبُوا لَهُ لَوْ أَنَّ لَهُم مَّا فِي الْأَرْضِ جَمِيعاً وَمِثْلَهُ مَعَهُ لَافْتَدَوْا بِهِ أُولئِكَ لَهُمْ سُوءُ الْحِسَابِ وَمَأْوَاهُمْ جَهَنَّمُ وَبِئْسَ الْمِهَادُ « 18 » أَفَمَن يَعْلَمُ أَنَّمَا أُنزِلَ إِلَيْكَ مِن رَّبِّكَ الْحَقُّ كَمَنْ هُوَ أَعْمَى إِنَّمَا يَتَذَكَّرُ أُولُوا الْأَلْبَابِ « 19 »\r\nلغت و اعراب :\r\nللّذين خبر مقدم ، الحسنى مبتداى مؤخّر . استجاب له : دعوت او را اجابت نمود . الحسنى صفت براى موصوف مقدّر است يعنى « العاقبة الحسنى » يا « المثوبة الحسنى » . افتدى به : او را فدا قرار داد .\r\nتفسير :\r\nلِلَّذِينَ اسْتَجَابُوا لِرَبِّهِمُ الْحُسْنَى\r\nيعنى : براى كسانى كه دعوت پروردگار خود را پذيرفته و اجابت كردند عاقبتى بهتر و پاداشى نيكوست .\r\nمراد ، اجابت دعوت خدا در سه بخش است :\r\nاول خواسته‌هاى اصولى او كه ايمان به وحى و كتاب آسمانى و شريعت است .\r\nدوم خواسته‌هاى اخلاقى ، كه به فضايل نفسانى متصف شود و از رذايل اوصاف بپرهيزد .\r\nسوم خواسته‌هاى عملى ، كه فروع احكام را پياده كند . و پاداش نيكو توفيقات خاصّه در دنيا و سعادت در آخرت است .\r\nوَالَّذِينَ لَمْ يَسْتَجِيبُوا لَهُ لَوْ أَنَّ لَهُم مَّا فِى الْأَرْضِ جَمِيعاً وَمِثْلَهُ مَعَهُ لَافْتَدَوْا بِهِ أُولئِكَ لَهُمْ سُوءُ\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\n[ ويژگىها و سرانجام اولوا الالباب 
  ]\r\nالْحِسَابِ وَمَأْوَاهُمْ جَهَنَّمُ وَبِئْسَ الْمِهَادُ\r\nيعنى : و كسانى كه دعوت او را اجابت نكردند - پيامبران او را رد كردند و عرضه‌هاى آسمانى آنها را انكار نمودند - اگر در آخرت سراسر آنچه در روى زمين است و مثل آن همراه آن براى آنها باشد ، بىترديد ، همه را فديه مىدهند ، يعنى حاضرند همه را در راه نجات خود فدا كنند . آنهايند كه بر ايشان حساب بدى خواهد بود ، و جايگاه آنها دوزخ است و آن بد جاى آرامشى است .\r\nأَفَمَن يَعْلَمُ أَنَّمَا أُنزِلَ إِلَيْكَ مِن رَّبِّكَ الْحَقُّ كَمَنْ هُوَ أَعْمَى إِنَّمَا يَتَذَكَّرُ أُولُوا الْأَلْبَابِ\r\nاستفهام انكارى است و آيه به منزلهء توضيح و تأكيد آيهء قبل است .\r\nيعنى : پس آيا كسى كه مىداند آنچه از پروردگارت به سوى تو فرود آمده - وحى و كتاب و شرايع و معارف - همه حق و درست است ، همانند كسى است كه نابيناست ، يعنى چشم دلش كور است و صحت و حقانيت گفتار و رفتارت را درك نمىكند ؟ جز اين نيست كه به فرق ميان اينان و عاقبت نيك و بدشان صاحبان عقل و خرد متذكر مىشوند .\r\nالَّذِينَ يُوفُونَ بِعَهْدِ اللَّهِ وَلَا يَنقُضُونَ الْمِيثَاقَ « 20 » وَالَّذِينَ يَصِلُونَ مَا أَمَرَ اللَّهُ بِهِ أَن يُوصَلَ وَيَخْشَوْنَ رَبَّهُمْ وَيَخَافُونَ سُوءَ الْحِسَابِ « 21 » وَالَّذِينَ صَبَرُوا ابْتِغَاءَ وَجْهِ رَبِّهِمْ وَأَقَامُوا الصَّلاةَ وَأَنفَقُوا مِمَّا رَزَقْنَاهُمْ سِرّاً وَعَلَانِيَةً وَيَدْرَءُونَ بِالْحَسَنَةِ السَّيِّئَةَ أُولئِكَ لَهُمْ عُقْبَى الدَّارِ « 22 »\r\nاعراب :\r\nالّذين يوفون مبتدا ، و الّذين يصلون ، و الّذين صبروا عطف‌اند به آن ، و جملهء اولئك لهم عقبى الدار خبر آن ، و يا سه جملهء الَّذين با صله‌ها صفت اولوا الألباب و جملهء اولئك لهم مستأنفه است . أن يوصل تأويل به مصدر ، بدل است از ضمير به به‌تقدير « أمر اللَّه بوصله » .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nتفسير :\r\nالَّذِينَ يُوفُونَ بِعَهْدِ اللَّهِ وَلَا يَنقُضُونَ الْمِيثَاقَ\r\nيعنى : كسانى كه به عهد خدا وفا مىكنند و هرگز پيمان نمىشكنند .\r\nمراد از عهد خدا معاهده در پذيرش دين و شريعت و كتاب آسمانى است پس از آن كه به وسيلهء پيامبران به آنها ابلاغ شده است . يا پذيرش توحيد و اصول عقايد و احكام مستقلهء عقلى است پس از آن كه عقل سليمشان طبق شهادت آيات آفاقى و انفسى بدانها داورى نموده است . و جملهء « لاينقضون » اعم است و شامل پيمان‌هايى نيز مىشود كه اشخاص با نفس خويش مىبندند ، مانند صيغهء عهد و نذر و قسم . و يا با هم‌نوع خويش مىبندند ، نظير قراردادهاى معاملى و نحو آن كه ميان مردم انجام مىگيرد .\r\nوَالَّذِينَ يَصِلُونَ مَا أَمَرَ اللَّهُ بِهِ أَن يُوصَلَ وَيَخْشَوْنَ رَبَّهُمْ وَيَخَافُونَ سُوءَ الْحِسَابِ\r\nيعنى : و كسانى كه آنچه را خدا به پيوستن با آن فرمان داده مىپيوندند .\r\nمراد از پيوستن ، ايجاد روابط حسنه و پياده كردن آثار آن است ، مانند پيوند با مبدأ اعلى به اعتقاد و اذعان ، و با فرستادگان او به پذيرش و طاعت ، و با ارحام و بستگان به نيكى و وصلت ، و با جامعه و مردم به معارفه و حسن معاشرت .\r\nو آنها كه از پروردگار خويش ، يعنى از وعدهء عذاب او چه دنيوى يا اخروى ، بيم دارند و آنها كه از بدى حساب در آخرت مىترسند . مراد از بدى حساب ، زيادتر نوشتن گناه يا افزودن بر كيفر معيّن آن يا كم نمودن عدد حسنات يا كسر كردن از پاداش معيّن آنها نيست ، زيرا اين‌ها ظلم است و از ساحت اقدس خداوند دور است ، بلكه طبق روايات اهل بيت وحى مراد از سوء حساب ، استقصا و مداقّه در مقام حساب است ، بدين معنا كه با آنان به عدالت رفتار شود و به همهء گناهانشان به دقت رسيدگى شود و مسامحه و ارفاق و گذشت نباشد .\r\nوَالَّذِينَ صَبَرُوا ابْتِغَاءَ وَجْهِ رَبِّهِمْ وَأَقَامُوا الصَّلاةَ وَأَنفَقُوا مِمَّا رَزَقْنَاهُمْ سِرّاً وَعَلَانِيَةً\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nيعنى و كسانى كه به خاطر جلب رضاى پروردگارشان صبر ورزيدند . مراد صبر در مراحل سه گانه است :\r\n1 - صبر در انجام واجبات شرعى و عقلى خود .\r\n2 - صبر بر ترك محرمات .\r\n3 - صبر در هنگام هجوم مصائب دنيوى .\r\nو نماز را برپا داشتند ، يعنى مواظبت بر خواندن آن كردند ، يا آن را در ميان جامعه رواج دادند . و از آنچه ما روزىِ آنها كرديم ، يعنى از مال و جاه و دانش و فن و غير آنها ، در نهان و آشكار به نحو وجوب يا استحباب انفاق نمودند .\r\nوَيَدْرَءُونَ بِالْحَسَنَةِ السَّيِّئَةَ أُولئِكَ لَهُمْ عُقْبَى الدَّارِ\r\nيعنى : و آنها كه پيوسته به وسيلهء كار نيك ، كار زشت را دفع مىكنند .\r\nگناهان خود را به وسيلهء توبه و پشيمانى يا به واسطهء عمل‌هاى نيك پاك مىكنند ، نظير مفاد إِنَّ الْحَسَنَاتِ يُذْهِبْنَ السَّيِّئاتِ [ هود ، 114 
  ] ، و يا گفتار و رفتار بد ديگران را به كلام زيبا و رفتار نيك خويش دفع مىنمايند و يا ظلم و ستم ديگران را قلم عفو مىكشند ؛ آنها هستند كه عاقبت اين خانه از آنِ آنهاست ، يعنى عاقبتى كه محبوب خدا و موافق هدف اصلى خلقت و سكونت در دنياست و آن بهشت و سعادت جاودان است .\r\nو اين جمله يعنى اولئِكَ لَهُمْ عُقْبى الدّارِ خبر « الذين » در صدر آيهء بيست و معطوف‌هاى هشتگانهء اوست ، و حاصل اين است كه : كسانى كه به عهد خدا وفا مىكنند ، و پيمان نمىشكنند ، و صلهء رحم مادّى و معنوى مىنمايند ، و از خداوند بيم دارند ، و از بدى حساب مىترسند ، و براى رضاى خدا صبر مىورزند ، و نماز را برپا مىدارند ، و از روزى خويش انفاق مىنمايند ، و بدى را به نيكى پاسخ مىدهند ، عاقبت نيك اين خانه از آنِ آنهاست .\r\nبايد دانست كه ظاهراً اختلاف در تعبير افعال نه گانهء اولوا الألباب كه شش تاى آنها به صيغهء مضارع و سه تاى آنها به صيغهء ماضى آمده براى تفنّن در عبارت است ، و وجوه ديگر را بايد از تفاسير مبسوط طلبيد .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nجَنَّاتُ عَدْنٍ يَدْخُلُونَهَا وَمَن صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ وَالْمَلائِكَةُ يَدْخُلُونَ عَلَيْهِم مِن كُلِّ بَابٍ « 23 » سَلامٌ عَلَيْكُم بِمَا صَبَرْتُمْ فَنِعْمَ عُقْبَى الدَّارِ « 24 »\r\nلغت و اعراب :\r\nجنّات عدن بدل است از عقبى الدار در آيهء قبل . عدن : بقا و اقامت . سلام عليكم به تقدير « قائلين » . بما صبرتم متعلق است به عليكم يا به خبر « هذِهِ » مقدّر .\r\nتفسير :\r\nجَنَّاتُ عَدْنٍ يَدْخُلُونَهَا وَمَن صَلَحَ مِنْ آبَائِهِمْ وَأَزْوَاجِهِمْ وَذُرِّيَّاتِهِمْ وَالْمَلائِكَةُ يَدْخُلُونَ عَلَيْهِم مِن كُلِّ بَابٍ\r\nيعنى : عقبى الدار كه در آخرت نصيب صاحبان خرد و متّصفان به صفت‌هاى نُه‌گانه مىشود ، عبارت است از بهشت‌هاى اقامت ، كه خود آنها و هركس كه واجد صلاحيت است از پدران و همسران و فرزندانشان وارد آن مىشوند .\r\nمراد از صلاحيت آنها صحت ايمان و تماميت عقايد اصولى آنهاست هرچند در فروع عملى و جنبه‌هاى اخلاقى قاصر يا مقصّر و گنهكار باشند ، كه به احترام اين ارحام بخشوده مىشود . و عبارت آيه شامل غير عمودَيْن « 1 » و غير همسر از ساير خويشان نمىشود . و محتمل است كه اين قسم از احترام يعنى بخشوده شدن گناهان و اذن در ورود به بهشت مخصوص اين سه قسم باشد .\r\nو فرشتگان نيز از هر درى بر آنها وارد مىشوند .\r\nسَلامٌ عَلَيْكُم بِمَا صَبَرْتُمْ فَنِعْمَ عُقْبَى الدَّارِ\r\nيعنى فرشتگان هنگام ورود به حضور آنان مىگويند : سلام بر شما ، اين نعمت و\r\n\r\n\r\n","description":"","footnote":"\r\n( 1 ) . يعنى پدر و مادر و فرزندان .\r\n","page_name":" 115 ","page_number":115},
  {"content":"\r\n\r\nاين بهشت به پاداش شكيبايى شماست ، « 1 » پس چه نيكو و زيباست سرانجام آن خانه‌اى كه گذرانديد .\r\nوَالَّذِينَ يَنقُضُونَ عَهْدَ اللَّهِ مِنْ بَعْدِ مِيثَاقِهِ وَيَقْطَعُونَ مَا أَمَرَ اللَّهُ بِهِ أَن يُوصَلَ وَيُفْسِدُونَ فِي الْأَرْضِ أُولئِكَ لَهُمُ اللَّعْنَةُ وَلَهُمْ سُوءُ الدَّارِ « 25 » اللَّهُ يُبْسُطُ الرِّزْقَ لِمَن‌يَشَاءُ وَيَقْدِرُ وَفَرِحُوا بِالْحَيَاةِ الدُّنْيَا وَمَا الْحَيَاةُ الدُّنْيَا فِي الْآخِرَةِ إِلَّا مَتَاعٌ « 26 »\r\nلغت و اعراب :\r\nالذين مبتدا و جملهء اولئك لهم اللعنة خبر است . أن يوصل تأويل به مصدر ، بدل است از ضمير به . بَسْط : گشايش . قَدَرَ الشىءَ - از باب ضَرَب - : تنگ نمود آن را . فى الآخرة به تقدير « فى جنب الآخرة » است . متاع : كالا و آنچه از مال دنيا قابل استفاده است .\r\nتفسير :\r\nوَالَّذِينَ يَنقُضُونَ عَهْدَ اللَّهِ مِنْ بَعْدِ مِيثَاقِهِ وَيَقْطَعُونَ مَا أَمَرَ اللَّهُ بِهِ أَن يُوصَلَ وَيُفْسِدُونَ فِى الْأَرْضِ أُولئِكَ لَهُمُ اللَّعْنَةُ وَلَهُمْ سُوءُ الدَّارِ\r\nاين آيه در حق غير مؤمن و ذكر اوصاف اوست ، در مقابل فضايلى كه براى مؤمن ذكر شد كه در تقابل ، به دو صفت تصريح شده و در مقابلِ باقى اوصاف مؤمن ، فسادانگيزى آنها ذكر شده است .\r\nمعناى آيه : و كسانى كه عهد خدا را پس از استحكام و استوارى آن مىشكنند ، يعنى اصول اعتقادى خود را كه به واسطهء عقل و قضاوت خرد و تأييد شرع و وحى آسمانى تحكيم شده به شرك و كفر و انكار نقض مىكنند ؛ و نيز آنچه را كه خداوند به وصل و پيوند با آن فرمان داده ، يعنى امورى كه در آيهء 21 گفته شد ، قطع مىنمايند ، و نيز در روى زمين\r\n\r\n\r\n","description":"","footnote":"\r\n( 1 ) . يا : سلام بر شما ، به پاس صبر و شكيبايىتان .\r\n","page_name":" 116 ","page_number":116},
  {"content":"\r\n\r\nفساد برمىانگيزند ، يعنى مردم را در عقايد به انحراف ، و در اعمال به فسق مىكشانند . و ممكن است مراد از افساد در اين‌جا به قرينهء تقابل ، ترك امورى باشد كه در آيهء 22 گذشت از صبر بر امور و برپا داشتن نماز و انفاق از روزى خدادادى در نهان و آشكار ، و دفع سيّئات به وسيلهء حسنات . آنها هستند كه برايشان لعنت و طرد خدا ثابت است و بدى اين خانه از آنِ آنها و نصيب آنهاست . يعنى عاقبت بد دنيا و كيفر گناهانى كه در آن انجام داده‌اند در عالم آخرت آنها را فرا خواهد گرفت .\r\nاللَّهُ يَبْسُطُ الرِّزْقَ لِمَن‌يَشَاءُ وَيَقْدِرُ وَفَرِحُوا بِالْحَيَاةِ الدُّنْيَا وَمَا الْحَيَاةُ الدُّنْيَا فِى الْآخِرَةِ إِلَّا مَتَاعٌ\r\nيعنى : خداوند است كه روزى را در اين جهان براى هركس كه بخواهد وسعت مىدهد و تنگ مىكند . مراد از روزى اعم از مادى و معنوى است . مادى مانند وسايل رفاه زندگى فردى و اجتماعى بشر از اموال و موجودات اين كره ؛ و معنوى مانند علوم و فنون فكرى و حالات و ملكات روحى و ساير توفيقات معنوى . و جهت فراخى و تنگى روزى ممكن است درخواست اشخاص باشد ، يا اقتضاى كوشش و سعى عاملان ، يا آثار و لوازم نظام اتمّ عالم هستى .\r\nو مشركان و كفّار به زندگى اين دنيا خوشحال شدند در حالى كه زندگى دنيا در جنب آخرت جز بهره‌اى ناچيز نيست . اشاره به جهل آنها به دنيا و آخرت است و غفلت از اين‌كه بالاترين ثروت دنيا و كامل‌ترين برخوردارى از آن در مقايسه با عالم آخرت همانند آن است كه انگشت در اقيانوسى فرو برى و بيرون آورى و ترى انگشت را با آن اقيانوس مقايسه نمايى .\r\nوَيَقُولُ الَّذِينَ كَفَرُوا لَوْلَا أُنزِلَ عَلَيْهِ آيَةٌ مِن رَّبِّهِ قُلْ إِنَّ اللَّهَ يُضِلُّ مَن يَشَاءُ وَيَهْدِي إِلَيْهِ مَنْ أَنَابَ « 27 » الَّذِينَ آمَنُوا وَتَطْمَئِنُّ قُلُوبُهُم بِذِكْرِ اللَّهِ أَلَا بِذِكْرِ اللَّهِ تَطْمَئِنُّ الْقُلُوبُ « 28 » الَّذِينَ آمَنُوا وَعَمِلُوا الصَّالِحَاتِ طُوبَى لَهُمْ وَحُسْنُ مَآبٍ « 29 »\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nلغت و اعراب :\r\nأناب : رجوع كرد . الذين آمنوا ى اول بدل است از من أناب در آخر آيهء قبل . طوبى : مؤنث اطيب ، واوش بدل از ياء است ، يعنى پاكيزه‌تر . الذين آمنوا ى دوم مبتدا و طوبى لهم خبر آن است ، و طوبى صفت موصوف محذوف است به تقدير « الحياة الطوبى » . مآب : محل بازگشت .\r\nتفسير :\r\nوَيَقُولُ الَّذِينَ كَفَرُوا لَوْلَا أُنزِلَ عَلَيْهِ آيَةٌ مِن رَّبِّهِ\r\nيعنى : و كسانى كه كفر ورزيدند از مشركان و كفّار مكه ، مىگويند : چرا بر محمّد صلى الله عليه و آله نشانه‌اى از جانب پروردگارش فرود نيامده ؟ !\r\nمرادشان اين است كه ما معجزات محمد صلى الله عليه و آله حتى قرآن او را نمىپذيريم ، بلكه بايد معجزاتى قانع كنندهء همه بياورد ، مانند شتر صالح ، عصاى موسى ، مائدهء عيسى و غير اين‌ها . و يا آن كه چرا معجزات دلخواه و پيشنهادى ما را نمىآورد نظير امورى كه در اواخر سورهء اسراء خواسته‌اند كه مثلًا پاره‌اى از آسمان جدا شود و بر زمين افتد ، يا خدا خود با فرشتگانش بيايند و در برابر ما صف بكشند ، يا محمّد خود به سوى آسمان بالا رود و نوشته‌اى از خدا بياورد كه همه بخوانند .\r\nقُلْ إِنَّ اللَّهَ يُضِلُّ مَن يَشَاءُ وَيَهْدِى إِلَيْهِ مَنْ أَنَابَ\r\nيعنى : بگو اى پيامبر : به يقين ، خداوند هركس را بخواهد گمراه مىكند و كسى را كه به سوى او بازگردد هدايت مىكند .\r\nمراد اين است كه نازل كردن آيه و معجزه در اختيار خداست و هر نوع از معجزه را بخواهد طبق اقتضاى حكمت و مصلحت و بر وفق حال پيامبر و ملت نازل مىكند . و معناى گمراه كردن خدا اين است كه اگر كسى نپذيرد ، او را به حال گمراهى خود رها مىكند . و اما كسى كه طبق استعداد فطرى و حسن سريره پذيرفت ، خدا او را هدايت مىنمايد ، يعنى به مراحل كمالات انسانى پس از ايمان راهنمايى كرده ، مشمول توفيقات خاصه قرار مىدهد .\r\nالَّذِينَ آمَنُوا وَتَطْمَئِنُّ قُلُوبُهُم بِذِكْرِ اللَّهِ أَلَا بِذِكْرِ اللَّهِ تَطْمَئِنُّ الْقُلُوبُ\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nيعنى : آنها كه به سوى خدا بازگشته و مشمول هدايت خاصهء او شده‌اند كسانى هستند كه ايمان آورده‌اند و پيوسته دل‌هايشان به ياد خدا آرام مىيابد . آگاه باشيد كه به ياد خدا دل‌ها همواره آرام مىگيرد .\r\n\r\n[ اطمينان قلب با ياد خدا 
  ]\r\nالَّذِينَ آمَنُوا وَعَمِلُوا الصَّالِحَاتِ طُوبَى لَهُمْ وَحُسْنُ مَآبٍ\r\nيعنى : كسانى كه ايمان آوردند و كارهاى شايسته كردند ، زندگى بسيار پاكيزه در دنيا و عاقبت و سرانجام نيك در آخرت براى آنهاست . زيرا كسى كه واجبات دينى خود را انجام دهد و از محرمات الهى دور باشد طبعاً آلوده به پليدى عقايد و اخلاق و كردار نيست و از اين رو دلش را مأمون از خسران داشته و خود را به ركن وثيق غيب و مبدأ اعلى متّكى نموده است ، پس طبعاً زندگى براى او شيرين و عاقبت امر براى او اميدواركننده است .\r\nكَذلِكَ أَرْسَلْنَاكَ فِي أُمَّةٍ قَدْ خَلَتْ مِن قَبْلِهَا أُمَمٌ لِّتَتْلُوَا عَلَيْهِمُ الَّذِي أَوْحَيْنَا إِلَيْكَ وَهُمْ يَكْفُرُونَ بِالرَّحْمنِ قُلْ هُوَ رَبِّي لَا إِلهَ إِلَّا هُوَ عَلَيْهِ تَوَكَّلْتُ وَإِلَيْهِ مَتَابِ « 30 » وَلَوْ أَنَّ قُرآناً سُيِّرَتْ بِهِ الْجِبَالُ أَوْ قُطِّعَتْ بِهِ الْأَرْضُ أَوْكُلِّمَ بِهِ الْمَوْتَى بِل لِلَّهِ الْأَمْرُ جَمِيعاً أَفَلَم‌ْيَيَأْسِ الَّذِينَ آمَنوا أَن لَوْ يَشَاءُ اللَّهُ لَهَدَي النَّاسَ جَمِيعاً وَلَا يَزَالُ الَّذِينَ كَفَرُوا تُصِيبُهُم بِمَا صَنَعُوا قَارِعَةٌ أَوْ تَحُلُّ قَرِيباً مِن دَارِهِمْ حَتَّى يَأْتِيَ وَعْدُ اللَّهِ إِنَّ اللَّهَ لَا يُخْلِفُ الْمِيعَادَ « 31 »\r\nلغت و اعراب :\r\nكذلك اشاره است به ارسال رسولان مفهوم از سياق كلام . متاب مصدر ميمى است يعنى رجوع ، و ياء تكلّم‌اش حذف شده . و لو أنّ قرآناً جواب شرط مقدّر است قبل از بل للَّه‌الأمر\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nبه‌تقدير « لَما اهتدوا » يا « لَما آمنوا » . قرآناً قرآن عَلَم شخص و تنوينش براى اعراب ، يا اسم كلى و تنوينش براى تنكير است ، يعنى « كتاباً مقروّاً » . ييأس يعنى يَعْلَمُ طبق لغت هوازن .\r\nقارعه : حادثه و مصيبت كوبنده .\r\n\r\n[ اختيارى و محال بودن ايمان كافران 
  ]\r\nتفسير :\r\nكَذلِكَ أَرْسَلْنَاكَ فِى أُمَّةٍ قَدْ خَلَتْ مِن قَبْلِهَا أُمَمٌ لِّتَتْلُوَا عَلَيْهِمُ الَّذِى أَوْحَيْنَا إِلَيْكَ وَهُمْ يَكْفُرُونَ بِالرَّحْمنِ\r\nيعنى : اى پيامبر ، همان گونه كه پيش از تو پيامبرانى در ميان امت‌ها و اقوامشان فرستاديم ، تو را نيز در ميان ملتى فرستاديم كه پيش از آنها امت‌ها و اقوامى آمده و رفته‌اند ، يعنى تو نخستين پيامبرى نيستى كه قومت تعجب كند و نپذيرد ، نظير قُلْ مَا كُنتُ بِدْعاً مِنَ الرُّسُلِ [ احقاف ، 9 
  ] بدين منظور كه آنچه را به سوى تو وحى كرديم از آيات و سوره‌هاى قرآن و از احكام و معارف شريعت ، بر آنها تلاوت كنى ؛ و اين ارسال در حالى است كه آنها به خداوند رحمان كفر مىورزند .\r\nو سوق اين جمله براى تعجب است ، و ذكر « رحمان » از ميان صفات خداوند ، اشاره به جهل و كفران آنهاست كه خدايى را كه رحمت واسعه‌اش همه كس و همه چيز را فرا گرفته ، نمىپذيرند .\r\nقُلْ هُوَ رَبِّى لَا إِلهَ إِلَّا هُوَ عَلَيْهِ تَوَكَّلْتُ وَإِلَيْهِ مَتَابِ\r\nيعنى : اى پيامبر ، تو خود در برابر كفر و انكار آنها آشكارا و به صراحت بگو : او پروردگار من است و جز او معبودى نيست ، من بر او توكل نمودم و بازگشت من پس از مرگ به سوى اوست .\r\nو اين بيان يكى از راه‌هاى عقلايى اثبات مدعاست كه چون طرف دعوا حق را نپذيرد و عناد ورزد ، مدعى خود به مطلب اقرار كند و بر آن تأكيد نمايد .\r\nوَلَوْ أَنَّ قُرآناً سُيِّرَتْ بِهِ الْجِبَالُ أَوْ قُطِّعَتْ بِهِ الْأَرْضُ أَوْكُلِّمَ بِهِ الْمَوْتَى بِل لِلَّهِ الْأَمْرُ جَمِيعاً\r\nيعنى : اى پيامبر ، اگر اين قرآن و يا هر كتاب آسمانى قابل تلاوت ، اين اعجاز از آن برمىآمد كه كوه‌ها به وسيلهء آن از جاى كنده شده و در هوا سير داده مىشد و يا كرهء زمين به\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nوسيلهء خواندن آن قطعه قطعه مىگرديد و يا به وسيلهء آن با مردگان سخن گفته مىشد ، يعنى زندگان با آنان تكلم مىكردند ، باز هم قوم تو ايمان نمىآورند ؛ چرا كه هدايت قلبى و ايمان ، معلول قطعى معجزه نيست ، بلكه امر و فرمان به طور كلى از آنِ خداست . يعنى پس از ردّ ابتدايى دعوت پيامبر ، ايمان آنها همانند ساير اجزاى عالم هستى در تحت ارادهء حتمى خداوند است ، اگر بخواهد اضلال مىكند يعنى در همان حالش رها مىكند ، و اگر بخواهد هدايت مىكند .\r\n\r\n[ سنّت مهلت داده شدن و پاره‌اى از احوال كافران 
  ]\r\nأَفَلَمْ يَيَأْسِ الَّذِينَ آمَنوا أَن لَوْ يَشَاءُ اللَّهُ لَهَدَى النَّاسَ جَمِيعاً\r\nيعنى : پس آيا كسانى كه ايمان آورده‌اند تا به حال ندانسته‌اند كه اگر خدا بخواهد همهء مردم را يكسره هدايت مىكند ؟ يعنى اگر خدا ارادهء حتمى نمايد همه را جبراً و قهراً به سوى ايمان و عمل صالح رهسپار مىسازد كه احدى نتواند تخلّف كند ، ولى هيچ گاه خداوند چنين كارى نمىكند ، زيرا انتخاب دين و هر عمل ديگر مكلّف بايد به اختيار انجام يابد ، پس مؤمنان همچنين ايمانى را از مشركان توقع نداشته باشند .\r\nوَلَا يَزَالُ الَّذِينَ كَفَرُوا تُصِيبُهُم بِمَا صَنَعُوا قَارِعَةٌ أَوْ تَحُلُّ قَرِيباً مِن دَارِهِمْ\r\nاين كلام ، وعدهء عقوبت پياپى براى كفار مكه و حوالى آن و نزول پياپى حوادث بد و مصيبت‌هاست پيش از رسيدن وعدهء عظيم الهى مانند بدر و غيره .\r\nمعناى آيه : و پيوسته به كسانى كه كافر شده‌اند به خاطر آنچه كرده‌اند ( از ردّ دعوت پيامبر اسلام و اصرار بر شرك و كفر و گناهان ) حوادث و مصيبت‌هاى كوبنده‌اى مىرسد و يا به نزديكى خانه و مسكن آنها فرود مىآيد ، مانند هجمه‌ها و قتل و غارت‌هايى كه مشركان بيرون حرم دائماً گرفتار آن بودند و ساكنان حرم را نيز از پيامدها و ناامنىهاى آن مىرسيد و در اطراف مساكن خود مىديدند .\r\nحَتَّى يَأْتِىَ وَعْدُ اللَّهِ إِنَّ اللَّهَ لَا يُخْلِفُ الْمِيعَادَ\r\nيعنى : اين حوادث بر آنها ادامه دارد تا آن گاه كه وعدهء خدا بيايد و بىترديد ، خدا خلف وعده نمىكند .\r\nظاهراً مراد از وعده ، آمدن روز بدر است كه خداوند صولت مشركان را شكست و كمرشان خم شد به گونه‌اى كه ديگر راست نشد و به نابودى آنها از جزيرة العرب انجاميد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nوَلَقَدِ اسْتُهْزِئَ بِرُسُلٍ مِن قَبْلِكَ فَأَمْلَيْتُ لِلَّذِينَ كَفَرُوا ثُمَّ أَخَذْتُهُمْ فَكَيْفَ كَانَ عِقَابِ « 32 » أَفَمَنْ هُوَ قَائِمٌ عَلَى كُلِّ نَفْسٍ بِمَا كَسَبَتْ وَجَعَلُوا لِلَّهِ شُرَكَاءَ قُلْ سَمُّوهُمْ أَمْ تُنَبِّئُونَهُ بِمَا لَا يَعْلَمُ فِي الْأَرْضِ أَم بِظَاهِرٍ مِنَ الْقَوْلِ بَلْ زُيِّنَ لِلَّذِينَ كَفَرُوا مَكْرُهُمْ وَصُدُّوا عَنِ السَّبِيلِ وَمَن يُضْلِلِ اللَّهُ فَمَا لَهُ مِنْ هَادٍ « 33 » لَّهُمْ عَذَابٌ فِي الْحَيَاةِ الدُّنْيَا وَلَعَذَابُ الْآخِرَةِ أَشَقُّ وَمَا لَهُم مِنَ اللَّهِ مِن وَاقٍ « 34 »\r\nلغت و اعراب :\r\nأملى له : مهلت داد به او . أفمن استفهام انكارى ، مَنِ موصوله مبتدا ، خبرش محذوف است به تقدير « كمن ليس كذلك » . قائم على الأمر : مراقب و ناظر كار . أم به ظاهر به تقدير « أم تسمّونهم به ظاهر » است . شَقَّ الأمرُ - از باب نَصَر - : سخت و دشوار شد . من اللَّه به تقدير « من عذاب اللَّه » متعلق است به واق ، و مِنِ دوم زايده است .\r\nتفسير :\r\nوَلَقَدِ اسْتُهْزِئَ بِرُسُلٍ مِن قَبْلِكَ فَأَمْلَيْتُ لِلَّذِينَ كَفَرُوا ثُمَّ أَخَذْتُهُمْ فَكَيْفَ كَانَ عِقَابِ\r\nيعنى : اى پيامبر ، حقيقت اين است كه عده‌اى از فرستادگان پيش از تو نيز استهزا شدند ( يعنى قومشان آنها را در پاسخ به دعوتشان استهزا كردند ، رسالتشان را منكر شدند ، شخصشان را به مسخره گرفتند و كتاب و شريعتشان را استهزا نمودند ) در نتيجه به كسانى كه در برابر آنها كفر ورزيدند زمان ممتدى مهلت دادم . يعنى تا حجت بر آنها تمام شود و تا\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nشايد توبه كنند . سپس آنها را اخذ كردم . يعنى به وسيلهء غرق در دريا و زلزله و باد سموم و سوزان و خسف زمينى و صيحهء آسمانى گرفتار عذاب نمودم . پس چگونه بود كيفر و عذاب من ؟ ! يعنى تعجب‌آور و سخت و فراگير و عبرت‌زا و غيرقابل توصيف بود .\r\nأَفَمَنْ هُوَ قَائِمٌ عَلَى كُلِّ نَفْسٍ بِمَا كَسَبَتْ\r\nيعنى : پس آيا آن كسى كه مسلّط و مراقب و ناظر به حال هر نفس و عمل وى است از بشر و غير بشر ، مانند كسى است كه چنين نيست ؟\r\nمراد از قائم بودن خدا اين است كه هر نفسى تحت اشراف و احاطهء علمى و توانى اوست و زير نظر فرشتگان او كه نگهدارنده و مراقب وجود اويند ، و متصدى امور زندگى و نگارندهء انفاس و حركات و اعمال اويند و بالاخره قبض كنندهء روح او در پايان اجل اويند ، و اين‌ها همه در دنياست و در آخرت قيام و مراقبت ، بالاتر از دنياست . و غرض آن كه آيا خداى با اين اوصاف قابل مقايسه با بت‌هاى جماد است كه به دست بشر تهيه و ساخته شده‌اند ؟ !\r\nوَجَعَلُوا لِلَّهِ شُرَكَاءَ قُلْ سَمُّوهُمْ أَمْ تُنَبِّئُونَهُ بِمَا لَا يَعْلَمُ فِي الْأَرْضِ أَم بِظَاهِرٍ مِنَ الْقَوْلِ\r\nيعنى : آنها براى خدا شريكانى قرار دادند . اى پيامبر ، به آنان بگو : نام آنها را ببريد ( يعنى آنها را معرفى و توصيف كنيد و از كمالات مادى و معنوى آنها بگوييد ، و بىترديد در مقابل اسماء و اوصاف : اللَّه ، الحىّ ، القادر ، الخالق ، العالم ، السميع ، البصير و نظاير اين‌ها جز اسم لات و هبل و عُزّى كمال و جمالى نخواهند گفت ) . آيا خدا را از آنچه در روى زمين سراغ ندارد يعنى از موجوداتى كه شما آنها را مىشناسيد و خدا نمىداند ، خبر مىدهيد و يا آن كه آنها را به نام‌هايى ظاهر و بىمحتوا مىخوانيد ؟\r\nبَلْ زُيِّنَ لِلَّذِينَ كَفَرُوا مَكْرُهُمْ\r\n« بل » اعراض از سخن قبل است ، يعنى : بگذريم از احتجاج و استدلال بر بطلان عقايد و زشتى كردارشان ؛ در نظر كسانى كه كفر ورزيده‌اند مكر و فريبشان آراسته شده است .\r\nمراد ، سران مشركان است كه اصرار آنها به طرفدارى از بتان و تعظيم و تكريم آنها حتماً براى مشاهدهء حقيقت و كمالى در آنها نيست ، بلكه براى حفظ رياست و جاه و مالى است كه از اين ناحيه عايدشان مىشود و اين عمل در نظرشان نيكو و آراسته شده است .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nوَصُدُّوا عَنِ السَّبِيلِ وَمَن يُضْلِلِ اللَّهُ فَمَا لَهُ مِنْ هَادٍ\r\nيعنى : و همهء آنان - سران شرك و تابعان آنها كه فريبكاران و فريب خوردگان‌اند - از راه حق بازداشته شده و محروم‌اند ( يعنى خدا آنها را پس از انكار دعوت پيامبر و ردّ دين و شريعت او ، از توفيق به راه هدايت بازداشته و به حال گمراهيشان رها كرده ) . و هركس را خدا در ضلالتش رها سازد هرگز براى او راهنمايى نخواهد بود .\r\nلَهُمْ عَذَابٌ فِى الْحَيَاةِ الدُّنْيَا وَلَعَذَابُ الْآخِرَةِ أَشَقُّ وَمَا لَهُم مِنَ اللَّهِ مِن وَاقٍ\r\nيعنى : آنها را در زندگى دنيا عذابى است سخت ، مانند قحطىها و بيمارىهاى گوناگون و ناامنى و وحشت اجتماعى و جنگ‌هاى قبيلگى و زنده به گور كردن دختران و بالاخره كشته و اسير شدن در جنگ بدر و غيره . و بىترديد ، عذاب آخرت سخت‌تر خواهد بود و هرگز آنها را از عذاب خدا نگهدارنده‌اى نيست . يعنى كسى را در برابر خدا توان حفظ آنها از عذاب‌هاى دنيا و عقوبت‌هاى آخرت نيست .\r\nمَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِن تَحْتِهَا الْأَنْهَارُ أُكُلُهَا دَائِمٌ وَظِلُّهَا تِلْكَ عُقْبَى الَّذِينَ اتَّقَوا وَعُقْبَى الْكَافِرِينَ النَّارُ « 35 » وَالَّذِينَ آتَيْنَاهُمُ الْكِتَابَ يَفْرَحُونَ بِمَا أُنزِلَ إِلَيْكَ وَمِنَ الْأَحْزَابِ مَن يُنكِرُ بَعْضَهُ قُلْ إِنَّمَا أُمِرْتُ أَنْ أَعْبُدَ اللَّهَ وَلَا أُشْرِكَ بِهِ إِلَيْهِ أَدْعُوا وَإِلَيْهِ مَآبِ « 36 »\r\nلغت و اعراب :\r\nمَثَل يعنى صفت ، مبتداست خبرش محذوف است قبل از تجرى به‌تقدير « هو انّه تجرى » . « 1 » اكُل : ميوه ، خوراكى . عقبى : عاقبت و آخر شىء . الكتاب الف‌لامش عهد است اشاره به قرآن يا تورات و انجيل .\r\n\r\n\r\n","description":"","footnote":"\r\n( 1 ) . يا : أنها تجرى .\r\n","page_name":" 124 ","page_number":124},
  {"content":"\r\n\r\nتفسير :\r\nمَثَلُ الْجَنَّةِ الَّتِى وُعِدَ الْمُتَّقُونَ تَجْرِى مِن تَحْتِهَا الْأَنْهَارُ أُكُلُهَا دَائِمٌ وَظِلُّهَا\r\nيعنى : صفت بهشتى كه به پرهيزگاران وعده داده شده اين است كه همواره از زير آن نهرها جارى مىگردد ، يعنى از زير درختان آن . مراد از « متّقون » كسانى هستند كه عقايد خود را سالم داشته و از كفر و شرك و انحرافات اعتقادى دورى جسته‌اند . و مراد از « نهرها » رودهاى مختلف از انواع مايعات قابل جريان است كه چهار قسم آن در آيهء ( 15 ) نظير اين آيه در سورهء محمّد صلى الله عليه و آله ذكر شده است . ميوهء آن و سايهء آن هميشگى است ؛ زيرا خلودى كه از اوصاف اصل بهشت است وصف ميوه‌جات و سايهء درختان آن هم هست .\r\nتِلْكَ عُقْبَى الَّذِينَ اتَّقَوا وَعُقْبَى الْكَافِرِينَ النَّارُ\r\nيعنى : اين بهشت ، عاقبت كسانى است كه تقوا ورزيده‌اند ؛ يعنى عاقبت زندگى دنيوى آنهاست ، و عاقبت زندگى كافران آتش است .\r\nوَالَّذِينَ آتَيْنَاهُمُ الْكِتَابَ يَفْرَحُونَ بِمَا أُنزِلَ إِلَيْكَ\r\nيعنى : و كسانى كه به آنها كتاب آسمانى داديم ، از آنچه بر تو نازل شده شادمان مىشوند . مراد از « الذين » ياران و اصحاب پيامبرند كه كتاب آسمانى قرآن را دريافت كرده‌اند . و ارجح آن‌كه مراد عده‌اى خاص از احبار يهود و نصارا هستند كه در زمان نزول اين آيات در حبشه و در اطراف مكه مىزيسته‌اند و كتاب تورات و انجيل در دستشان بوده و اسلام را پذيرفته بودند هرچند در ميان كفر بودند كه اينان به هر چه از احكام اسلام و ساير معارف قرآنى بر پيامبر اسلام نازل مىشد خرسند مىگشتند .\r\nوَمِنَ الْأَحْزَابِ مَن يُنكِرُ بَعْضَهُ\r\nيعنى : و از احزاب برخى هستند كه بعضى از كتاب تو را انكار مىكنند .\r\nمراد عدهء خاصى از مشركين و يهود و نصارا هستند كه تجمّع و تحزّب بر ضد پيامبر و مسلمين داشتند و برخى از آيات قرآن را انكار مىكردند ، نظير مشركان كه آنچه در قرآن دربارهء بت‌ها و اثبات عالم آخرت بود منكر بودند ؛ و يهود و نصارا كه مانند نفى بنوّت عُزَير و مسيح بود انكار داشتند . و گفته شده كه آنها برخى از آيات را مانند قصص پيامبران\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nخاصه قصهء يوسف پيامبر قبول داشتند هرچند نبوت پيامبر را نمىپذيرفتند .\r\nقُلْ إِنَّمَا أُمِرْتُ أَنْ أَعْبُدَ اللَّهَ وَلَا أُشْرِكَ بِهِ إِلَيْهِ أَدْعُوا وَإِلَيْهِ مَآبِ\r\nيعنى : اى پيامبر ، بگو : جز اين نيست كه من امر شده‌ام به اين‌كه اللَّه را بپرستم ، يعنى ذات يگانهء واجب الوجود جامع همهء كمالات و برى از هر عيب و نقص را ، و براى او شريك و انبازى قرار ندهم . من همواره جامعهء بشريت را به سوى او دعوت مىكنم ، و بازگشت من هم پس از مرگ به سوى اوست .\r\nوَكَذلِكَ أَنزَلْنَاهُ حُكْماً عَرَبِيّاً وَلَئِنِ اتَّبَعْتَ أَهْوَآءَهُم بَعْدَ مَا جَآءَكَ مِنَ الْعِلْمِ مَالَكَ مِنَ اللَّهِ مِن وَلِيٍّ وَلَا وَاقٍ « 37 » وَلَقَدْ أَرْسَلْنَا رُسُلًا مِّن قَبْلِكَ وَجَعَلْنَا لَهُمْ أَزْوَاجاً وَذُرِّيَّةً وَمَا كَانَ لِرَسُولٍ أَن يَأْتِيَ بِآيَةٍ إِلَّا بِإِذْنِ اللَّهِ لِكُلِّ أَجَلٍ كِتَابٌ « 38 » يَمْحُوا اللَّهُ مَا يَشَاءُ وَيُثْبِتُ وَعِندَهُ أُمُّ الْكِتَابِ « 39 »\r\nلغت و اعراب :\r\nذلك اشاره به كتاب آسمانى است كه در آيهء پيش گذشت . أنزلناه مرجع ضمير قرآنِ مفهوم از كلام است . حكماً مصدر به معناى فاعل است يعنى حاكماً . أجل : مجموع مدت تعيين شده براى چيزى ، آخر مدت . كتاب به تقدير « شىء مكتوب » است .\r\nتفسير :\r\nوَكَذلِكَ أَنزَلْنَاهُ حُكْماً عَرَبِيّاً\r\nيعنى : اى پيامبر ، و همان‌گونه كه به گذشتگان انبيا كتاب آسمانى داديم ، براى تو نيز كتابى فرو فرستاديم كه حاكم و داور است و عربى است .\r\nاما حاكم است براى اين‌كه شأن كتاب آسمانى شامل بودن بر دين و شريعت ، و عمده\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nهدف از انزال آن حكومت و داورى آن در ميان مردم است كه در تمام موارد اختلاف انظار در اصول عقايد و فروع احكام و ساير شئون زندگى بدان مراجعه كنند چنان كه در آيهء 213 سورهء بقره فرموده : وَأَنْزَلَ مَعَهُمُ الْكِتَابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ .\r\nو اما عربى است بدان جهت كه سنّت و طريقت خداوند دربارهء بعثت پيامبران بر اين است كه هر پيامبرى را به زبان قوم خود برانگيزد ، چنان كه در آيهء 4 سورهء ابراهيم عليه السلام فرموده : وَمَا أَرْسَلْنَا مِن رَّسُولٍ إِلَّا بِلِسَانِ قَوْمِهِ . علاوه آن‌كه وسعت زبان عربى و رسايى بيان و توجه به نكات و رعايت شئون فصاحت و فنون بلاغت آن اعجاب‌آور و حيرت‌انگيز است .\r\n\r\nتهديد پيامبر و لزوم پيروى اش از فرمان خدا\r\nوَلَئِنِ اتَّبَعْتَ أَهْوَآءَهُم بَعْدَ مَا جَآءَكَ مِنَ الْعِلْمِ مَالَكَ مِنَ اللَّهِ مِن وَلِىٍّ وَلَا وَاقٍ\r\nيعنى : و حتماً اى پيامبر ، پس از آن‌كه دانش به تو رسيد - و علم به حقانيت كتاب و شريعت خود از ناحيهء وحى و قضاوت خرد برايت حاصل شد - ، اگر از هواهاى نفسانى آنها پيروى كنى ( يعنى دربارهء قداست بت‌ها و مقربيت و شفاعت و ربوبيّت آنها ، و بنوّت مخلوق براى خالق و شركت ممكن با واجب در الوهيت به نحو تثليث و غيره ) هرگز تو را از جانب خداوند سرپرست و نگهدارى نخواهد بود .\r\nوَلَقَدْ أَرْسَلْنَا رُسُلًا مِّن قَبْلِكَ وَجَعَلْنَا لَهُمْ أَزْوَاجاً وَذُرِّيَّةً\r\nيعنى : اى پيامبر ، حقيقت اين است كه پيش از تو پيامبرانى فرستاديم ( مراد فرستادگان خداست از زمان نوح كه نخستين پيامبر مرسل بود تا زمان پيامبر اسلام . و طبق روايت‌هاى متواتر از اهل بيت وحى عليهم السلام عددشان صد و بيست و چهار هزار بوده ، و اولواالعزم آنها يعنى صاحبان كتاب آسمانى حاوى شريعت و شريعت مستقله پنج نفر بودند ) و براى آنها همسران و اولادى قرار داديم .\r\nيعنى همهء آنها از جنس بشر و داراى همسر و زاد و ولد بودند نه از فرشتگان . و از اين آيه ، شرطيت مرد بودن پيامبران استفاده نمىشود ، زيرا ممكن است الفاظ عمومِ مذكر به عنوان تغليب باشد و كلمهء « ازواج » هم هر دو صنف را شامل است .\r\nوَمَا كَانَ لِرَسُولٍ أَن يَأْتِىَ بِآيَةٍ إِلَّا بِإِذْنِ اللَّهِ\r\nيعنى : براى هيچ پيامبرى صحيح و درست نباشد كه نشانه و معجزه‌اى بياورد مگر به\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاذن خداوند . مراد اين است كه اظهار معجزه براى رسولان ، عقلًا ممكن نيست مگر به ارادهء تكوينى خدا ، زيرا معجزه ، تصرف در عالم وجود است به نحو خرق عادت و خارج از توان بشر . و اين كلام ، جواب درخواست كفار است كه مىگفتند پيامبر اسلام طبق خواستهء آنها معجزه بياورد .\r\nلِكُلِّ أَجَلٍ كِتَابٌ\r\nيعنى : براى هر مدت و زمانى نوشته‌اى است .\r\nبراى يكايك قطعه‌هاى زمان از ساعت‌ها و روز و ماه و سال و قرن‌ها ، در لوحى از خداوند ، چيزى از حوادث مطابق حكمت و مصلحت نوشته شده ، و حوادث مانند مدت بقا و دوام موجودات عالم هستى و درازى و كوتاهى عمر هر فرد و نوع از حيوان و انسان و غيره ، و قبايل بشرها و دولت‌هايشان و پيامبران الهى ، و مدت نزول و بقاى كتاب‌ها و شرايع آسمانى ، و اوقات معين معجزات آنها ، همه در لوح مزبور طبق مدت خود ثبت است ، و از اين‌رو پيامبران را نشايد در زمان‌ها و اوقات محدودِ تبليغشان كه طبق اقتضاى صلاح زمان و مكان و امت مقرر شده ، خلاف آن را بياورند .\r\n\r\n[ لوح محفوظ و لوح محو و اثبات 
  ]\r\nيَمْحُو اللَّهُ مَا يَشَاءُ وَيُثْبِتُ وَعِندَهُ أُمُّ الْكِتَابِ\r\nظاهر اين آيه اين است كه خدا را دو قسم لوح است : لوح محو و اثبات ، و لوح اصل و مادر كه لوح محفوظ است . در لوح محو و اثبات همهء حوادث جهان پيش از آفرينش آنها طبق اقتضاى اصل علل وجودى آنها و به نحو لابشرط يعنى بدون قيد و شرط ، مندرج است . و اين لوح است كه در چشم‌انداز سران و مقربان فرشته‌ها و ارواح انبيا از احيا و اموات قرار مىگيرد و گاهى هم از آن خبر مىدهند . و لوح محفوظ آن است كه در آن همهء حوادث بر طبق علل تامهء غيرقابل تخلف مندرج مىگردد ، و از مفاد اين لوح احدى جز خداوند آگاه نيست .\r\nمعناى آيه : خداوند آنچه را بخواهد محو مىكند و ثابت مىدارد ، و اصل و مادر كتاب نزد اوست .\r\nيعنى اگر در زمان فعليت وجود حوادث ، در قيود و شروط شىء تغييرى حاصل شد ، شرطى مفقود يا مانعى موجود شد ، خداوند حكم و مكتوب اولى را محو كرده ، مقتضاى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nعلت تامّه را ثبت مىكند . و اگر قيد و شرطى خلاف اقتضاى اولى پديد نيامد ، خداوند همان اولى را ثابت مىدارد . و طبعاً اين لوح پس از محو و اثبات ، مطابق لوح محفوظ مىگردد كه نزد خدا ثابت است .\r\nبايد دانست كه از مصاديق روشنگر حال مورد ، روايات بسيارى است كه در باب صدقه و صلهء رحم و ابواب ديگر احسان وارد شده ، مانند : الصّدقةُ و بِرُّ الوالدين و اصْطِناعُ المعروف يُحَوّل الشقاوةَ سعادةً ، و يزيد في العمر ، و يقي مصارعَ السُّوء ؛ و صلةُ الرَّحِم تزيدُ في الأعمار . « 1 »\r\nوَإِن مَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِنَّمَا عَلَيْكَ الْبَلاغُ وَعَلَيْنَا الْحِسَابُ « 40 » أَوَ لَمْ يَرَوْا أَنَّا نَأْتِي الْأَرْضَ نَنقُصُهَا مِنْ أَطْرَافِهَا وَاللَّهُ يَحْكُمُ لَا مُعَقِّبَ لِحُكْمِهِ وَهُوَ سَرِيعُ الْحِسَابِ « 41 »\r\nاعراب :\r\nامّا نرينّك « ان » شرطيه و « ما » زائده و نون تأكيد ثقيله براى تأكيد اتصال شرط به جزاست و جزاى شرط محذوف است پيش از فإنّما عليك به‌تقدير « فلا يحزنك فإنّما عليك البلاغ » .\r\nتفسير :\r\nوَإِن مَّا نُرِيَنَّكَ بَعْضَ الَّذِى نَعِدُهُمْ أَوْ نَتَوَفَّيَنَّكَ\r\nيعنى : اى پيامبر ، اگر ما برخى از آنچه را به آنها وعده مىدهيم از عذاب‌هاى دنيوى پيش از آخرت ، نشانت دهيم يا تو را قبض روح كنيم ( و عذاب آنها را نبينى ) ،\r\n\r\n\r\n","description":"","footnote":"\r\n( 1 ) . صدقه و نيكى به پدر و مادر و احسان به ديگران ، شقاوت را به سعادت بدل مىكند و عمر را افزايش مىدهد و از حوادث ناگوار نگاه مىدارد ؛ و صلهء رحم عمر را زياد مىكند .\r\n","page_name":" 129 ","page_number":129},
  {"content":"\r\n\r\nاندوهگين مباش .\r\nتحقق وعيدهاى كفار كه خداوند به پيامبرش نشان داد شكست آنها در جنگ‌هاى متعدد در زمان حيات پيامبر بود ، خاصه در جنگ بدر كبرى و كشته و اسير شدن سران مشركان و فرار مفتضحانهء بقيهء آنها . و اما آنچه پس از رحلت او واقع شد ، فتوحات مسلمين و همهء پيروزىهاى آنها تا امروز است .\r\n\r\n[ حكم خدا و مرگ و مير زمينيان 
  ]\r\nفَإِنَّمَا عَلَيْكَ الْبَلاغُ وَعَلَيْنَا الْحِسَابُ\r\nاين كلام تعليل جزاى شرط جملهء قبل است . يعنى اى پيامبر ، نبايد نسبت به نديدن وعيدهاى مشركان غمناك باشى ، زيرا مشاهدهء شكست آنان و آثار پيروزى خود در ابلاغ دين و عرضهء كتاب و شريعت ، و فتوحاتى كه در راه اين هدف ، تحقق مىيابد جزء وظايف نبوت نيست .\r\nمعناى آيه : اى پيامبر ، جز اين نيست كه آنچه بر عهدهء توست رساندن رسالت الهى است ، يعنى به وسيلهء دعوت و بيان و منطق و برهان ، يا به جنگ و جهاد ابتدايى يا دفاعى . و آنچه بر عهدهء ماست حساب آنهاست ، يعنى حساب عقايد شرك‌آميز و عمل‌هاى فسق‌آور و مقابلهء آنها با دعوت الهى و جنگ با خداوند و دين و كتاب او ، و حساب كيفر دنيوى و اخروى آنها .\r\nأَوَ لَمْ يَرَوْا أَنَّا نَأْتِى الْأَرْضَ نَنقُصُهَا مِنْ أَطْرَافِهَا\r\nاين آيه سوق شده براى هشدار و عبرت كفار از حوادث پس از وعدهء عذاب به آنها .\r\nيعنى آيا آنها نديدند كه ما به سوى اين زمين روى آورده ، پيوسته از اطراف و كرانه‌هاى آن مىكاهيم ؟\r\nمراد توجه ارادهء تكوينى خدا به سوى ساكنان مكلف اين زمين است كه همواره آنها را به انواع مرگ و مير مىكاهد و كم مىكند ؛ بزرگان دين را كه نعمت‌هاى عظيم خدايند از معصومان و عالمان و صالحان به تدريج از ميان مردم مىبرد ، و سلاطين جور و ستمكاران مسلط جامعه را به سزاى ظلمشان مىگيرد ، و ملت‌هاى طغيانگر و نافرمان‌هاى دين و شريعت را به انواع عذاب‌ها مانند و با و طاعون و بيمارىهاى گوناگون و زلزله و طوفان صحرايى و دريايى نابود مىكند .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nو ممكن است مراد از نقص زمين گرفتن كرانه‌هاى خود زمين باشد كه گاهى از دست ساكنانش مىگيرد و به شكل باير در مىآورد ، و يا از فرد يا قبيله يا دولتى مىستاند و نصيب ديگرى مىكند . و اين آيه در معنا نزديك است به آيهء 44 سورهء انبيا عليهم السلام .\r\nوَاللَّهُ يَحْكُمُ لَا مُعَقِّبَ لِحُكْمِهِ\r\nيعنى : و خداوند حكم مىكند در حالى كه هرگز احدى معارض و پس‌زنندهء حكم او نيست .\r\nمراد ، اين است كه دربارهء ساكنان اين زمين به وسيلهء فرستادن پيامبران و شريعت ، حكم تشريعى مىكند ، و در مورد اجزاى عالم هستى و سراسر موجودات ، به واسطهء ارادهء حتمى خود حكم تكوينى مىكند ، و در هيچ مرحله احدى را توان ردّ حكم و عقب زدن فرمان او نيست .\r\nوَهُوَ سَرِيعُ الْحِسَابِ\r\nيعنى : و او حسابرسى سريع است . در دنيا عمل‌هاى اعتقادى و فرعى آنها را به وسيلهء فرشتگان ، به محض صدور ، شماره كرده و پاداش و كيفرش را حساب مىكند . و در آخرت نيز همهء عمل‌ها را در يك محاسبهء سريع اجمالى پيش از حساب تفصيلى علنى حساب مىكند . پس او سريع الحساب در دنيا و آخرت است .\r\nوَقَدْ مَكَرَ الَّذِينَ مِن قَبْلِهِمْ فَلِلَّهِ الْمَكْرُ جَمِيعاً يَعْلَمُ مَا تَكْسِبُ كُلُّ نَفْسٍ وَسَيَعْلَمُ الْكُفَّارُ لِمَنْ عُقْبَى الدَّارِ « 42 » وَيَقُولُ الَّذِينَ كَفَرُوا لَسْتَ مُرْسَلًا قُلْ كَفَى بِاللَّهِ شَهِيداً بَيْنِي وَبَيْنَكُمْ وَمَنْ عِندَهُ عِلْمُ الْكِتَابِ « 43 »\r\nتفسير :\r\nوَقَدْ مَكَرَ الَّذِينَ مِن قَبْلِهِمْ فَلِلَّهِ الْمَكْرُ جَمِيعاً يَعْلَمُ مَا تَكْسِبُ كُلُّ نَفْسٍ وَسَيَعْلَمُ الْكُفَّارُ لِمَنْ عُقْبَى الدَّارِ\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nيعنى : و حقيقت اين است ، كسانى هم كه پيش از آنها بودند ( از مشركان عصر نوح پيامبر و عصرهاى پس از آن تا مشركان مكه و اطراف آن ) با پيامبرانشان مكر كردند ، يعنى دعوت آنها را رد كرده ، در صدد توطئه و فريب براى ابطال شريعت آنها و معارضه با پيروان آنها برآمدند ، و ما همهء مكرهاى آنها را باطل كرديم و هدف رسولانمان را پياده نموديم ، پس مكرها يكسره از آنِ خدا و زير سلطهء اوست . آنچه را هر نفسى كسب مىكند از عمل‌هاى درونى و ظاهرى ، خدا مىداند ، و به زودى كافران ، خواهند دانست كه عاقبت اين خانه از آنِ كيست .\r\nمراد ، آن كه عاقبت اين كره و تسلط و تصرف و حكومت بر سراسر آن بالأخره از آنِ بندگان صالح اوست ، و عاقبت نيك اخروىِ آن كه سعادت و بهشت جاويدان است نيز از آنِ آنهاست چنان كه در آيات ديگر مذكور است .\r\n\r\n[ على ( ع ) عالم علم كتاب 
  ]\r\nوَيَقُولُ الَّذِينَ كَفَرُوا لَسْتَ مُرْسَلًا قُلْ كَفَى بِاللَّهِ شَهِيداً بَيْنِى وَبَيْنَكُمْ\r\nاين آيه كه آخرين آيهء سوره است ناظر به حال اولين آيهء آن است كه در اثبات رسالت پيامبر و ردّ منكر آن بود .\r\nيعنى : اى پيامبر ، كسانى كه كفر ورزيدند از مشركان قريش مىگويند : تو فرستادهء خدا نيستى . بگو : خداوند بر اين كه گواه باشد ميان من و شما كافى است .\r\nيعنى شهادت قولى او كه فرمود : إِنَّكَ لَمِنَ الْمُرْسَلِينَ ، عَلَى صِرَاطٍ مُّسْتَقِيمٍ [ يس ، 3 و 4 
  ] و شهادت فعلى او به وسيلهء دادن منطق قوى و رسا و علم لدنّى و كتاب آسمانى حيرت‌انگيز و فوق قدرت بشرى ، بر يك انسان امّى مثل من ، كفايت مىكند . و اين گفتار و استدلال ، نوعى از استدلال است كه عُقلا پس از يأس از پذيرش و عناد طرف ، انجام مىدهند ، و گرنه استدلال ابتدايى عقلايى و اقامهء برهان و معجزه و اتمام حجت قبلًا انجام يافته است . پس توهّم نشود كه اين استدلال به نحو دَوراست و پيامبر مىخواهد رسالت خود از خدا را به رسالت خود اثبات نمايد .\r\nوَمَنْ عِندَهُ عِلْمُ الْكِتَابِ\r\nيعنى : و نيز كافى است در گواه بودن بر رسالت من ، كسى كه در نزد او علم كتاب است .\r\nعده‌اى از مفسران اهل سنّت گفته‌اند كه مراد از كتاب در اين‌جا تورات و انجيل است ، و\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nمراد از موصول ، ابن سلام يهودى يا غير او از علماى يهود و نصارا هستند كه كتاب تورات و انجيل در نزد آنها بوده است . و اين قول مرجوح است ، زيرا وجههء سخن در اين آيات به مشركان مكه است و تقابل و تعارض با يهود ، در مدينه بوده . پس ظاهر حال و تأييد روايات متواتر از اهل بيت وحى عليهم السلام اين است كه مراد از « من عنده علم الكتاب » على بن ابى طالب عليه السلام است .\r\nپس محصَّل آيه پس از ثبوت شركت على عليه السلام و ساير ائمهء معصومين عليهم السلام در تمام شئون ولايت عامه و امامت امّت ، اين است كه پس از شهادت خداوند ، گواهى على عليه السلام اميرالمؤمنين و فرزندان معصومش كه علم قرآن بتمامه بلكه همهء كتاب‌هاى آسمانى نزد آنهاست ، در اثبات رسالت پيامبر اسلام كافى است ، هر چند كسى نداند و گواهى ندهد .\r\nو صاحب تفسير روح المعانى پس از نقل از محمّد حنفيه و امام محمّد باقر عليه السلام كه مراد از موصول ، على بن ابى طالب عليه السلام است ، گفته : و لَعَمرى إنّ عنده - رضى اللَّه عنه - علم الكتاب كمالًا ، لكنّ الظاهر أنّه - كرّم اللَّه وجهه - غير مراد . ولى علت عدم مراد بودن او را بيان نكرده است .\r\n* * *\r\n\r\n","description":"","footnote":"","page_name":" 133 ","page_number":133},
  {"content":"\r\n . \r\n","description":"","footnote":"","page_name":" 134 ","page_number":134},
  {"content":"\r\n\r\n\r\nسورهء ابراهيم ( ع )\r\nبِسْمِ اللَّهِ الرَّحْمنِ الرَّحِيمِ الر\r\nالر\r\nاز حروف مقطّعه است و دربارهء آن در سوره‌هاى اول قرآن مانند بقره سخن گفتيم .\r\nكِتَابٌ أَنزَلْنَاهُ إِلَيْكَ لِتُخْرِجَ النَّاسَ مِنَ الظُّلُمَاتِ إِلَى النُّورِ بِإِذْنِ رَبِّهِمْ إِلَى صِرَاطِ الْعَزِيزِ الْحَمِيدِ « 1 » اللَّهِ الَّذِي لَهُ مَا فِي السَّماوَاتِ وَمَا فِي الْأَرْضِ وَوَيْلٌ لِّلْكَافِرِينَ مِنْ عَذَابٍ شَدِيدٍ « 2 » الَّذِينَ يَسْتَحِبُّونَ الْحَيَاةَ الدُّنْيَا عَلَى الْآخِرَةِ وَيَصُدُّونَ عَن سَبِيلِ اللَّهِ وَيَبْغُونَهَا عِوَجاً أُولئِكَ فِي ضَلالٍ بَعِيدٍ « 3 »\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nلغت و اعراب :\r\nكتاب خبر مبتداى محذوف است يعنى « هذا القرآن كتاب » . إلى صراط بدل است از إلى النور . عزيز : مقتدر غالب و شكست‌ناپذير . حميد به معناى حامد يا محمود يعنى ستايشگر و ستوده . اللَّه الذى ؛ اللَّه عطف بيان است از العزيز . الذين يستحبّون صفت كافرين در آيهء قبل ، استحبّه على الشىء : او را دوست داشت و بر غيرش برگزيد . صَدَّ عن الشىء : اعراض و امتناع كرد از آن ، جلوگيرى نمود از آن .\r\n\r\n[ نبوت و خروج از ظلمات 
  ]\r\nتفسير :\r\nكِتَابٌ أَنزَلْنَاهُ إِلَيْكَ لِتُخْرِجَ النَّاسَ مِنَ الظُّلُمَاتِ إِلَى النُّورِ بِإِذْنِ رَبِّهِمْ\r\nيعنى : اين قرآن كتابى است كه آن را به سوى تو نازل كرديم - مجموعهء آن را از علم ازلى خويش پس از طى مراحلى بر قلب تو فرود آورديم - تا مردم را از تاريكىها به سوى نور به اذن پروردگارشان بيرون آورى .\r\nيعنى عالم بشريت را از زمان نزول آن تا انقراض نسلش ، از شرك و كفر و فسق به سوى توحيد و دين وارد سازى . و مراد از « اذن » اذن تكوينى است يعنى به توفيقات خاص و يارى او كه پيوسته شامل حال پيامبر ابلاغ كنندهء نور و امت پذيراى آن مىباشد .\r\nگفته شده : وجه آن كه « ظلمات » جمع و « نور » مفرد آمده اين است كه مراد از « نور » هدايت است و هدايت‌هاى الهى همه تحت عنوان حق و از مصاديق حق است و حق يكى است هر چند شعب و مصاديقش متعدد باشد ؛ از مبدأ واحد سرچشمه مىگيرد و به مبدأ واحد بازمىگردد . و مراد از « ظلمات » امور باطل است كه از هواهاى نفسانى متعدد و متغاير و متفاوت سرچشمه مىگيرد و وحدتى ميان افراد و مصاديق آن نيست هر چند شيطان هم در آنها تأثير داشته باشد ، چنان كه فرموده : وَأَنَّ هذَا صِرَاطِى مُسْتَقِيماً فَاتَّبِعُوهُ وَلَاتَتَّبِعُوا السُّبُلَ فَتَفَرَّقَ بِكُمْ عَن سَبِيلِهِ [ انعام ، 153 
  ] .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nإِلى صِرَاطِ الْعَزِيزِ الْحَمِيدِ\r\nيعنى : مراد از « به سوى نور » اين است كه مردم را به سوى راه خداوند مقتدر و ستوده ببرى . يعنى به راه معنوى توحيد و شريعت او كه عبارت است از اصول عقايد حقّه و فضايل نفسانى و فروع عملى آسمانى و علوم و معارف قرآنى . و ذكر دو صفت عزت و ستوده‌خصال بودن حق در اين‌جا براى اين است كه خداوند به اقتضاى قدرت و عزتش خواهد توانست اين كتاب و شريعت محتواى آن را در مجامع بشرى به هرگونه كه بخواهد و در هر زمان كه اراده نمايد پياده كند ، و به اقتضاى صفات حميده‌اش پذيراشدگان كتاب و دين را مشمول توفيق و يارى در دنيا و بهترين پاداش در آخرت قرار دهد .\r\nاللَّهِ الَّذِى لَهُ مَا فِى السَّماوَاتِ وَمَا فِى الْأَرْضِ وَوَيْلٌ لِّلْكَافِرِينَ مِنْ عَذَابٍ شَدِيدٍ\r\nيعنى : مردم را وارد كنى به راه « اللَّه » و ذات يگانهء واجب‌الوجودى كه آنچه در آسمان‌ها و آنچه در زمين است علاوه بر خود آنها از آنِ اوست ، يعنى ملك حقيقى و مالكيت و حاكميت مطلقه‌اش به دست اوست به ملاك آن كه پديدآورندهء همه و حافظ و مدير و فانىكنندهء همه در موعد مقرر اوست . و واى بر كافران از عذابى سخت در دنيا و آخرت .\r\nالَّذِينَ يَسْتَحِبُّونَ الْحَيَاةَ الدُّنْيَا عَلَى الْآخِرَةِ وَيَصُدُّونَ عَن سَبِيلِ اللَّهِ وَيَبْغُونَهَا عِوَجاً أُولئِكَ فِى ضَلالٍ بَعِيدٍ\r\nيعنى : كفارى كه زندگى اين دنيا را دوست دارند و بر آخرت ترجيح مىدهند ، بدين معنا كه از آخرت به كلى اعراض مىكنند . و آنها پيوسته از پذيرش راه خدا اعراض و امتناع مىورزند و نيز مردم را از راه خدا بازمىدارند ، و براى راه خدا كژى و اعوجاج مىطلبند ، يعنى مىكوشند مردم را از راه اسلام به سوى عقايد باطل سوق دهند . و يا آن كه سعى مىكنند پذيرا شدگان را در اصول و فروع آن در شك و ترديد افكنند و آن را منحرف و كهنه و غيرقابل عمل نشان دهند . آنان در ضلالت و گمراهى دور و درازى هستند ، زيرا در دنيا از عقايد حقّه و فضايل نفسانى و كردار نيكو دورند ، و در آخرت از سعادت و رحمت حق و مصاحبت نيكان و بهشت جاودان محروم‌اند .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nوَمَا أَرْسَلْنَا مِن رَّسُولٍ إِلَّا بِلِسَانِ قَوْمِهِ لِيُبَيِّنَ لَهُمْ فَيُضِلُّ اللَّهُ مَن يَشَاءُ وَيَهْدِي مَن يَشَاءُ وَهُوَ الْعَزِيزُ الْحَكِيمُ « 4 » وَلَقَدْ أَرْسَلْنَا مُوسَى بِآيَاتِنَا أَنْ أَخْرِجْ قَوْمَكَ مِنَ الظُّلُمَاتِ إِلَى النُّورِ وَذَكِّرْهُم بِأَيَّامِ اللَّهِ إِنَّ فِي ذلِكَ لَآيَاتٍ لِكُلِّ صَبَّارٍ شَكُورٍ « 5 »\r\nتفسير :\r\nوَمَا أَرْسَلْنَا مِن رَّسُولٍ إِلَّا بِلِسَانِ قَوْمِهِ لِيُبَيِّنَ لَهُمْ\r\nيعنى : و ما هيچ پيامبرى را نفرستاديم مگر به زبان و لغت قوم خودش - مثلًا به قوم يهود موسى و هارون عِبرى زبان ، و به قوم نصارا عيساى سُريانى زبان ، و به قوم عرب محمّد عربى زبان صلى الله عليه و آله را فرستاديم - به خاطر آن كه براى آنها روشن كند ، يعنى بتواند رسالت خود و دين الهى و كتاب آسمانى را براى آنها به راحتى بيان نمايد پس مراد از « قوم خود » ارتباط در نسب نيست ، بلكه آشنايى كامل به زبان و آداب و رسوم و فرهنگ آنهاست .\r\nبايد دانست كه مراد اين است كه ابتداى رسالت هر پيامبر به قومى بايد به زبان آن قوم باشد و ارسال پيامبرى عِبرى به نصارا و سُريانى به عرب و عربى به يهود نشايد . و اما توسعه و گسترش شريعتى از قومى به ملت و قومى ديگر مشروط نيست كه به زبان آن قوم باشد ، بلكه اين امر تابع عموميت آن شريعت است ، و از اين‌رو اسلام ، سرايت شريعت مسيح را به ملت عرب امضا كرد و گسترش شريعت اسلام را به ملت‌هاى غير عرب جهان جزو اهداف خود قرار داد .\r\nفَيُضِلُّ اللَّهُ مَن يَشَاءُ وَيَهْدِى مَن يَشَاءُ\r\nيعنى : پس از آن كه فرستادهء خدا دعوت خود را ابلاغ نمود و اتمام حجت كرد ، خداوند هر كس را بخواهد گمراه و هر كس را بخواهد راهنمايى مىكند . يعنى كسى را كه دعوت\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nپيامبران را رد كرد ، به حال كفر و گمراهيش رها مىنمايد و كسى را كه پذيرفت و ايمان آورد ، به مراحل كمالات بعدى دينى و انسانى ، هدايت مىكند .\r\nوَهُوَ الْعَزِيزُ الْحَكِيمُ\r\nيعنى : و او عزيز است ، يعنى مقتدر و تواناست كه براى مجامع بشرى رسولانى لايق و واجد همهء شرايط رسالت بفرستد و اهداف خود را در برابر هر قدرتى به وسيلهء آنان پياده نمايد . و حكيم است كه همان گونه كه در تدبير و تصرف عالم تكوين ، غايت دقت و حكمت را لحاظ كرده ، در مرحلهء تشريع نيز همهء مصالح و مفاسد و علل تشريع را ملحوظ دارد و بالأخره هر يك از مطيع و عاصى را بر پايهء رحمت و حكمت ، پاداش و كيفر دهد .\r\nوَلَقَدْ أَرْسَلْنَا مُوسَى بِآيَاتِنَا أَنْ أَخْرِجْ قَوْمَكَ مِنَ الظُّلُمَاتِ إِلَى النُّورِ\r\nيعنى : و حقيقت اين است كه ما موسى را همراه آيات خود فرستاديم ( مراد از آيات ، معجزات متعدد و مشهور اوست كه همه نشانهء توحيد ، و دلايل صدق رسالت او و برادرش بود ، مانند عصا ، يد بيضا ، شكافتن دريا ، منّ و سَلوى ، تورات گويا ) و گفتيم كه قوم خود را از تاريكىها به سوى نور درآور . يعنى از تاريكىهاى شرك و كفر و از آنچه زير سلطهء فرعون و قوم مشرك او از فساد عقيده و رذايل اخلاق و كباير گناهانى كه عادت داشتند ، به سوى نور توحيد و حقايق تورات و شريعت موسوى در آور .\r\nوَذَكِّرْهُم بِأَيَّامِ اللَّهِ\r\nيعنى : و آنها را به روزهاى خداوند متذكر ساز .\r\nمراد ، انتساب روز از نظر خلقت نيست و گرنه روز و شب و ماه و سال و قرن و همهء اشيا از آنِ اوست ، بلكه روزهايى است كه انتساب خاصّى به او دارد ، مانند روزهاى شريف دينى و اعياد مذهبى و ايام پيروزى حق بر باطل و شكست دشمنان حق ، بلكه روز مرگ انسان و ورود به عالم آخرت .\r\nإِنَّ فِى ذلِكَ لَآيَاتٍ لِكُلِّ صَبَّارٍ شَكُورٍ\r\nيعنى : به يقين ، در اين يادآورى نشانه‌هايى است براى هر كسى كه بسيار شكيبا و بسيار سپاس گزار است . زيرا كسى كه در بلايا صبور و در نعمت‌ها شكور است از شنيدن ايام بليّات و مصائب و روزهاى نعمت‌ها و رفاه عيش ، بيش از ديگران متوجه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nنشانه‌هاى توحيد مىشود .\r\nوَإِذْ قَالَ مُوسَى لِقَوْمِهِ اذْكُرُوا نِعْمَةَ اللَّهِ عَلَيْكُمْ إِذْ أَنجَاكُم مِنْ آلِ فِرْعَوْنَ يَسُومُونَكُمْ سُوءَ الْعَذَابِ وَيُذَبِّحُونَ أَبْنَاءَكُمْ وَيَسْتَحْيُونَ نِسَاءَكُمْ وَفِي ذلِكُم بَلَاءٌ مِن رَّبِّكُمْ عَظِيمٌ « 6 » وَإِذْ تَأَذَّنَ رَبُّكُمْ لَئِن شَكَرْتُمْ لَأَزِيدَنَّكُمْ وَلَئِن كَفَرْتُمْ إِنَّ عَذَابِي لَشَدِيدٌ « 7 »\r\nلغت و اعراب :\r\nو إذ قال متعلق است به « اذكر » مقدّر . سامه الأمرَ - از باب نَصَر - : كار را بر او تحميل كرد .\r\nيسومون و يذبّحون و يستحيون حال‌اند از آل فرعون . سوء العذاب اضافهء صفت به موصوف است . بلاء : امتحان و آزمايش . و إذ تأذّن به‌تقدير « اذكروا » عطف است به إذ قال در صدر آيهء قبل . تأذَّن و آذن : اعلام نمود .\r\nتفسير :\r\nوَإِذْ قَالَ مُوسَى لِقَوْمِهِ اذْكُرُوا نِعْمَةَ اللَّهِ عَلَيْكُمْ إِذْ أَنجَاكُم مِنْ آلِ فِرْعَوْنَ يَسُومُونَكُمْ سُوءَ الْعَذَابِ وَيُذَبِّحُونَ أَبْنَاءَكُمْ وَيَسْتَحْيُونَ نِسَاءَكُمْ وَفِى ذلِكُم بَلَاءٌ مِن رَّبِّكُمْ عَظِيمٌ\r\nيعنى : و به ياد آوريد هنگامى را كه موسى به قوم خود گفت : نعمت خدا را بر خود يادآور شويد آنگاه كه شما را از دست فرعونيان نجات بخشيد ، كه پيوسته عذاب‌هاى بدى را بر شما تحميل مىكردند ( شما را به بردگى مىگرفتند و به يكديگر مىفروختند و كارهاى سخت از شما مىكشيدند ) و پسران شما را دسته جمعى سر مىبريدند ، و زن‌هاى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشما را براى بردگى زنده نگه مىداشتند ، و در اين امر براى شما از جانب پروردگارتان آزمايشى بزرگ بود .\r\nآرى ، چه آزمايشى سخت‌تر و شديدتر از اين كه طايفه‌اى بزرگ در ميان انبوه دشمنان خود به صورت متلاشى زندگى كنند ؟ ! مردانشان به بردگى گروهى ، و زنانشان به بردگى گروهى ديگر تقسيم شوند ، نسل ذكورشان فردى يا دسته جمعى سر بريده و نابود شوند و دخترانشان بمانند و رشد كنند !\r\n\r\n[ پيوند شكر با افزايش نعمت 
  ]\r\nوَإِذْ تَأَذَّنَ رَبُّكُمْ لَئِن شَكَرْتُمْ لَأَزِيدَنَّكُمْ وَلَئِن كَفَرْتُمْ إِنَّ عَذَابِى لَشَدِيدٌ\r\nاين آيه خطاب به همهء انسان‌هاست . يعنى : و به ياد آوريد هنگامى را كه پروردگارتان اعلام كرد ، اگر سپاس‌گزارى كنيد بىترديد بر شما فزونى نعمت خواهم بخشيد ، و اگر كفران نعمت نماييد به يقين عذاب من سخت است .\r\nمراد از اعلام خدا ابلاغ اين مطلب است به بشر به وسيلهء پيامبران و شرايع آنها و به واسطهء عقل و خردى كه در آنها به وديعت نهاده ، زيرا عقل نيز بر اين حاكم است كه سپاس و اظهار عكس‌العمل نيكو در برابر نعمت كريم مطلق ، سبب زيادى الطاف اوست و كفران نعمت ، زشت و سبب استحقاق كيفر است .\r\nوَقَالَ مُوسَى إِن تَكْفُرُوا أَنتُمْ وَمَن فِي الْأَرْضِ جَمِيعاً فَإِنَّ اللَّهَ لَغَنِيٌّ حَمِيدٌ « 8 » أَلَمْ يَأْتِكُمْ نَبَؤُا الَّذِينَ مِن قَبْلِكُمْ قَوْمِ نُوحٍ وَعَادٍ وَثَمُودَ وَالَّذِينَ مِن بَعْدِهِمْ لَا يَعْلَمُهُمْ إِلَّا اللّهُ جاءَتْهُمْ رُسُلُهُمْ بِالْبَيِّناتِ فَرَدّوا أَيْدِيَهُمْ فِي أَفْوَاهِهِمْ وَقَالُوا إِنَّا كَفَرْنَا بِمَا أُرْسِلْتُم بِهِ وَإِنَّا لَفِي شَكٍّ مِمَّا تَدْعُونَنَا إِلَيْهِ مُرِيبٍ « 9 »\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nلغت و اعراب :\r\nإن تكفروا جواب شرط محذوف است به تقدير « فلن يضرّ اللَّه » ، و فإنّ اللَّه علّت جزا و به جاى جزاست . قوم نوح بدل است از الذين . أراب الرجلُ : ترديد كرد ، أرابه : او را به اضطراب افكند .\r\n\r\n[ تبليغ پيامبران و واكنش مردم 
  ]\r\nتفسير :\r\nوَقَالَ مُوسَى إِن تَكْفُرُوا أَنتُمْ وَمَن فِى الْأَرْضِ جَمِيعاً فَإِنَّ اللَّهَ لَغَنِىٌّ حَمِيدٌ\r\nيعنى : و موسى به قوم خود گفت : اگر شما و كسانى كه در روى كرهء زمين‌اند همگى به خدا كافر شويد ، يعنى توحيد او را انكار كنيد و پيامبران و شرايعش را نپذيريد ، هيچ ضررى به خدا نمىزنيد ، زيرا خداوند غنى است يعنى بالذات بىنياز است ، نه از سپاس كسى سود مىبرد و نه از كفران كسى ضرر مىبيند ، و حميد است يعنى بالذاتِ ستوده‌خصال است ، خواه كسى او را بستايد يا نستايد .\r\nأَلَمْ يَأْتِكُمْ نَبَؤُا الَّذِينَ مِن قَبْلِكُمْ قَوْمِ نُوحٍ وَعَادٍ وَثَمُودَ وَالَّذِينَ مِن بَعْدِهِمْ لَا يَعْلَمُهُمْ إِلَّا اللَّهُ\r\nيعنى : آيا خبر و سرگذشت كسانى كه پيش از شما بودند براى شما نيامده ؟ همانند قوم نوح و عاد قوم هود و ثمود قوم صالح ، و اقوام و ملت‌هايى كه پس از آنها آمده و رفته‌اند ، كه آنها را احدى جز خداوند نمىداند . يعنى شمار اقوام و نفوس و مساكن و زبان و معتقدات آنها و رفتار و كيفيت زندگى و سرگذشت دنيوى و سرنوشت حاكم بر آنها و پيامبران و فرستادگان الهى به سوى آنها و طاعت آنها از رسولان و مخالفت و نافرمانى آنها و حوادث جارى و نحوهء نابودى آنها را جز خدا نمىداند .\r\nجاءَتْهُمْ رُسُلُهُمْ بِالْبَيِّناتِ فَرَدّوا أَيْدِيَهُمْ فِى أَفْوَاهِهِمْ\r\nيعنى : آنها اقوامى بودند كه فرستادگانشان همراه دلايل روشنى به سوى آنها آمدند ، « 1 » پس آنها دست‌هايشان را به دهانشان برگرداندند . محتمل است ضمير جمع « هُم » در هر دو مورد به رسل برگردد ، يا ضمير اول به كفار و دوم به رسل ، يا هر دو به كفار برگردد .\r\n\r\n\r\n","description":"","footnote":"\r\n( 1 ) . يا : فرستادگانشان دلايل روشنى را براى آنها آوردند .\r\n","page_name":" 142 ","page_number":142},
  {"content":"\r\n\r\nيعنى آنها در آغاز پاسخ عملى دادند و دست پيامبران خود را برگردانده روى دهانشان نهادند كه خاموش ! سخن نگوييد و دعوت نكنيد . و يا دست‌هاى خود را روى دهان رسل گذاشتند كه بس ! و يا آن كه دست‌هاى خود را روى دهان خود نهادند و اشاره به رسولان كردند كه ساكت ! « 1 » وَقَالُوا إِنَّا كَفَرْنَا بِمَا أُرْسِلْتُم بِهِ وَإِنَّا لَفِى شَكٍّ مِمَّا تَدْعُونَنَا إِلَيْهِ مُرِيبٍ\r\nيعنى : و پس از آن به صراحت گفتند كه بىترديد ، ما آنچه را كه شما بدان فرستاده شده‌ايد ، يعنى از دين و شريعت و كتاب آسمانى ، انكار مىكنيم و مسلّماً از آنچه بدان دعوت مىكنيد در شكّيم ، شكّى كه ما را در اضطراب افكنده است .\r\nظاهر سخنشان اين است كه دعوت و رسالت رسولان را بدون تحقيق و دليل رد مىكنيم و در مدّعا و آنچه رسولان بدان مىخوانند يعنى توحيد در ربوبيت خدا ، شك و ترديد داريم . و جهت اضطرابشان اين بوده كه مىگفتند : اينان دروغ مىگويند و داعيهء رياست و جاه و مال دارند .\r\nقَالَتْ رُسُلُهُمْ أَفِي اللَّهِ شَكٌّ فَاطِرِ السَّماوَاتِ وَالْأَرْضِ يَدْعُوكُمْ لِيَغْفِرَ لَكُم مِن ذُنُوبِكُمْ وَيُؤَخِّرَكُمْ إِلَى أَجَلٍ مُسَمّىً قَالُوا إِنْ أَنتُمْ إِلَّا بَشَرٌ مِثْلُنَا تُرِيدُونَ أَن تَصُدُّونَا عَمَّا كَانَ يَعْبُدُ آبَاؤُنَا فَأْتُونَا بِسُلْطَانٍ مُبِينٍ « 10 »\r\nتفسير :\r\nقَالَتْ رُسُلُهُمْ أَفِى اللَّهِ شَكٌّ فَاطِرِ السَّماوَاتِ وَالْأَرْضِ\r\nيعنى : رسولان آنها گفتند : آيا در خدا شك و ترديد هست ؟ يعنى نبايد در وجود و\r\n\r\n\r\n","description":"","footnote":"\r\n( 1 ) . يا : دست‌هاى خود را در دهان كرده ، از خشم فشردند .\r\n","page_name":" 143 ","page_number":143},
  {"content":"\r\n\r\nيگانگى و خالقيت و ربوبيت او نسبت به عالم هستى شك كرد ، زيرا او آفرينندهء آسمان‌ها و اين زمين است . يعنى تمام اجزاى عالم وجود ، آفريدهء او و بقا و دوام و اداره و تدبير همه در تحت ارادهء اوست ؛ بنابراين چگونه از مخلوقات او شريك او خواهد بود ؟ !\r\nيَدْعُوكُمْ لِيَغْفِرَ لَكُم مِن ذُنُوبِكُمْ وَيُؤَخِّرَكُمْ إِلَى أَجَلٍ مُسَمّىً\r\nاين كلام جواب انكار پيامبران و بيان اين مطلب است كه سنّت خداوند جارى بر اين است كه همهء موجوداتِ قابل تكامل را در اين جهان به سوى كمال مطلوب هدايت نمايد و از آن جمله انسان است كه همان گونه كه مشمول هدايت تكوينى است بايد مشمول هدايت تشريعى نيز باشد .\r\nمعناى آيه : خدا شما را دعوت مىكند ( يعنى به سوى دين و شريعت و كتاب آسمانى ) تا در نتيجه از برخى گناهان شما درگذرد و در اين دنيا شما را تا آخر مدتى كه در علم ازلى خود و در لوح محفوظ براى شما معين نموده و نام برده ، مهلت دهد و تأخير اندازد تا كمال يابيد .\r\nذكر برخى از گناهان اشاره به اين است كه بشر به طبع‌الحال هر چند از اهل بهشت باشد بايد حداقل در دنيا كيفر بعضى از گناهان خود را ببيند . و حاصل آن‌كه : دعوت مىكند تا شما را در مدت محدود و پيش‌بينى شده تربيت كند و تكامل بخشد و گناهانتان را بزدايد و شما را صالح براى زندگى در جهان ديگر كند .\r\nقَالُوا إِنْ أَنتُمْ إِلَّا بَشَرٌ مِثْلُنَا تُرِيدُونَ أَن تَصُدُّونَا عَمَّا كَانَ يَعْبُدُ آبَاؤُنَا فَأْتُونَا بِسُلْطَانٍ مُبِينٍ\r\nيعنى : مخالفان رسولان الهى در جواب دعوت آنها گفتند : شما جز بشرى همانند ما نيستيد ( به گمان اين‌كه پيامبر مبعوث از جانب خدا بايد فرشته باشد كه جنسى بالاتر از انسان است ) كه مىخواهيد ما را از آنچه پدرانمان مىپرستيدند جلوگيرى كنيد ! پس براى ما حجت و برهانى آشكار بياوريد ، يعنى دليل قاطعى بر صلاحيت بشر به رسالت الهى و برهانى بر امتياز شما از ميان ما . و اين كلام دلالت دارد كه آنها معجزات پيامبران گذشته را باطل و غيرقابل اثبات مىدانستند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\n[ لزوم توكل بر خداوند 
  ]\r\nقَالَتْ لَهُمْ رُسُلُهُمْ إِن نَّحْنُ إِلَّا بَشَرٌ مِّثْلُكُمْ وَلكِنَّ اللَّهَ يَمُنُّ عَلَى مَن يَشَاءُ مِنْ عِبَادِهِ وَمَا كَانَ لَنَا أَن نَّأْتِيَكُم بِسُلْطَانٍ إِلَّا بِإِذْنِ اللَّهِ وَعَلَى اللَّهِ فَلْيَتَوَكَّلِ الْمُؤْمِنُونَ « 11 » وَمَا لَنَا أَلَّا نَتَوَكَّلَ عَلَى اللَّهِ وَقَدْ هَدَانَا سُبُلَنَا وَلَنَصْبِرَنَّ عَلَى مَا آذَيْتُمُونَا وَعَلَى اللَّهِ فَلْيَتَوَكَّلِ الْمُتَوَكِّلُونَ « 12 »\r\nتفسير :\r\nقَالَتْ لَهُمْ رُسُلُهُمْ إِن نَّحْنُ إِلَّا بَشَرٌ مِثْلُكُمْ وَلكِنَّ اللَّهَ يَمُنُّ عَلى مَن يَشَاءُ مِنْ عِبَادِهِ\r\nآيه در پاسخ منكران رسالت بشر است و اثبات اين كه بشر مىتواند رسالت از جانب خدا داشته باشد و شرطش انتخاب خدا از ميان بندگان صالح خويش است .\r\nمعناى آيه : فرستادگانشان به آنها گفتند : آرى ما جز بشرى همانند شما نيستيم ، و لكن خداوند بر هر كس از بندگانش كه بخواهد منّت مىنهد ، يعنى او را براى منصب نبوت و رسالت برمىگزيند و توان ارتباط با خود و فرشتگانش را به وى عنايت مىكند و او را به همراه كتاب و شريعت و معارف مورد نياز بشر مىفرستد .\r\nوَمَا كَانَ لَنَا أَن نَّأْتِيَكُم بِسُلْطَانٍ إِلَّا بِإِذْنِ اللَّهِ وَعَلَى اللَّهِ فَلْيَتَوَكَّلِ الْمُؤْمِنُونَ\r\nيعنى : و هرگز ما را نرسد و نسزد و عقلًا ممكن نباشد كه براى شما از خود معجزه و برهانى بياوريم مگر به اذن خداوند ، يعنى به اذن تكوينى او كه حقيقتش عطا كردن معجزات و يارى نمودن در عرضه داشتن آن است . و مؤمنان بايد بر خدا توكل نمايند .\r\nوَمَا لَنَا أَلَّا نَتَوَكَّلَ عَلَى اللَّهِ وَقَدْ هَدَانَا سُبُلَنَا وَلَنَصْبِرَنَّ عَلى مَا آذَيْتُمُونَا وَعَلَى اللَّهِ فَلْيَتَوَكَّلِ الْمُتَوَكِّلُونَ\r\nيعنى : و ما را چه شده و چه مانعى در پيش است كه بر خدا توكل نكنيم در حالى كه ما را به راه‌هاى خودمان ( يعنى راه‌هاى تكامل ما در عقايد و باورهاى درونى و حالات و\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nصفات روانى و اعمال و كردارهاى انسانى ) هدايت كرده ؟ و بىترديد بر همهء اذيت و آزارهايى كه بر ما وارد كنيد صبر خواهيم كرد . يعنى در برابر ابلاغ دين الهى و اتمام حجت ، همهء توطئه‌ها و عكس‌العمل‌هاى ناروا و استهزا و عناد و فتنه و جنگ را از شما متحمل مىشويم . و متوكلان بايد بر خدا توكل نمايند .\r\n\r\n[ حال و روز كافران در دو عالم 
  ]\r\nوَقَالَ الَّذِينَ كَفَرُوا لِرُسُلِهِمْ لَنُخْرِجَنَّكُم مِنْ أَرْضِنَا أَوْ لَتَعُودُنَّ فِي مِلَّتِنَا فَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ « 13 » وَلَنُسْكِنَنَّكُمُ الْأَرْضَ مِن بَعْدِهِمْ ذلِكَ لِمَنْ خَافَ مَقَامِي وَخَافَ وَعِيدِ « 14 »\r\nلغت و اعراب :\r\nعاد للأمر و فى الأمر : رجوع كرد به آن . « 1 » و عاد فقيراً يعنى صارَ فقيراً . لنخرجنّكم لام براى قسم است . ملت : طريقت و آيين . مقام : مصدر ميمى به معناى قيام ، و يا اسم مكان به معناى مقام و منزلت .\r\nتفسير :\r\nوَقَالَ الَّذِينَ كَفَرُوا لِرُسُلِهِمْ لَنُخْرِجَنَّكُم مِنْ أَرْضِنَا أَوْ لَتَعُودُنَّ فِى مِلَّتِنَا\r\nپس از آن كه كفار در مقابل منطق رسا و معجزات روشن پيامبرانشان عاجز شدند ، قصد توسل به زور كردند .\r\nمعناى آيه : و كسانى كه كفر ورزيدند به پيامبرانشان گفتند : سوگند باد كه شما را از سرزمين خودمان بيرون مىكنيم يا آن كه به كيش و آيين ما يعنى شرك وبت‌پرستى بازگرديد .\r\n\r\n\r\n","description":"","footnote":"\r\n( 1 ) . و وارد آن شد .\r\n","page_name":" 146 ","page_number":146},
  {"content":"\r\n\r\nآوردن لام قسم و نون تأكيد در هر دو فعل و واو تخيير ، دلالت دارد كه آنها را به‌يكى از دو امر مجبور كرده بودند : بيرون شدن از وطن يا انتخاب شرك . و مخاطب كفار در اين‌جا پيامبران و پيروان آنهاست كه از شرك به اسلام وارد شده بودند . و دعوت همه به بازگشتن به حال شرك براى تغليب است « 1 » و گرنه پيامبران سابقهء شرك نداشتند .\r\nفَأَوْحى إِلَيْهِمْ رَبُّهُمْ لَنُهْلِكَنَّ الظَّالِمِينَ وَلَنُسْكِنَنَّكُمُ الْأَرْضَ مِن بَعْدِهِمْ ذلِكَ لِمَنْ خَافَ مَقَامِى وَخَافَ وَعِيدِ\r\nيعنى : در نتيجهء اين رفتار مشركان ، پروردگارِ رسل به آنها وحى كرد كه حتماً ستمكاران را هلاك خواهيم كرد ، و بىترديد شما را در روى اين زمين پس از آنها جا خواهيم داد . اين وعده از آنِ كسى است كه از مقام من بترسد ، يعنى از قيام و تصدى من به امر جهان و تصرف و تدبير من در شراشر عالم وجود كه از آن جمله پاداش مطيعان و كيفر مجرمان است ؛ و يا از مقام و منزلت الوهيت و ربوبيت من ، « 2 » و نيز از وعده‌هاى عذاب من بهراسد .\r\nبايد دانست كه ظاهر اين آيه وعدهء خدا به رسولان گذشته است كه همهء ظالمان و ستمكاران را هلاك كند و آنها را در مساكن آنان ساكن سازد ؛ و اين وعيد دربارهء مرسلين جز در موارد خاصى عملى نشده ، پس مراد اين است كه خدا اين وعده را به مرسلين نسبت به بقاى سلسلهء آنها در جهان به عنوان امامت و ولايت جامعهء بشرى داده است و گويى خطاب به آنها فرموده : روزى خواهد آمد كه همهء ستمكاران روى زمين را هلاك كنم و شما را يعنى آخرين سلسله‌تان را به عنوان امامت در آن ساكن سازم ، و آن آمدن مهدى موعود عليه السلام است كه طبق تأييد و تصريح خود آيات قرآنى و روايات فوق تواتر و قطعىالصدور و الدلالة ، ظهور مىكند و ريشهء ستمكاران را از روى زمين مىكَند و اهداف عاليهء نبوت و رسالت الهى را تحت عنوان دين اسلام و شريعت كامل محمدى صلى الله عليه و آله و ولايت و امامت الهى پياده مىكند . و جملهء « ذلك لمن خاف مقامى » نيز اشاره به اين مطلب است .\r\n\r\n\r\n","description":"","footnote":"\r\n( 1 ) . يا براى صيرورت و شدن است ، يعنى همه بايد دست از توحيد برداريد و با ما هم آيين شويد .\r\n( 2 ) . و يا از مقام و ايستادن خود در پيشگاه عدل من .\r\n","page_name":" 147 ","page_number":147},
  {"content":"\r\n\r\nوَاسْتَفْتَحُوا وَخَابَ كُلُّ جَبَّارٍ عَنِيدٍ « 15 » مِن وَرآئِهِ جَهَنَّمُ وَيُسْقَى مِن مَّاءٍ صَدِيدٍ « 16 » يَتَجَرَّعُهُ وَلَا يَكَادُ يُسِيغُهُ وَيَأْتِيهِ الْمَوْتُ مِن كُلِّ مَكَانٍ وَمَا هُوَ بِمَيِّتٍ وَمِن وَرآئِهِ عَذَابٌ غَلِيظٌ « 17 » مَثَلُ الَّذِينَ كَفَرُوا بِرَبِّهِمْ أَعْمَالُهُمْ كَرَمَادٍ اشْتَدَّتْ بِهِ الِّريحُ فِي يَوْمٍ عَاصِفٍ لَّا يَقْدِرُونَ مِمَّا كَسَبُوا عَلَى شَيْءٍ ذلِكَ هُوَ الضَّلالُ الْبَعِيدُ « 18 »\r\nلغت و اعراب :\r\nو استفتحوا عطف است به فأوحى ، و ضمير جمع راجع است به رُسُل . استفتاح : طلب فتح و پيروزى و گشايش ، داورى خواستن . خاب زيد : محروم و مأيوس شد .\r\nجبّار : متكبّر نافرمان . عنيد : صاحب عناد و دشمنى . وراء الإنسان : پشت سر او ، جلو روى او ( ضد ) . صديد : چرك مخلوط به خون . تجرّع : جرعه جرعه و با زحمت نوشيدن . ساغ الطعام و الشراب : به راحتى از گلو فرو رفت . مثل الذين مبتدا ، أعمالهم بدل از آن ، كرماد خبر . رماد : خاكستر . عاصف : وَزَنده . ذلك هو الضلال اشاره است به مفاد تمثيل .\r\nتفسير :\r\nوَاسْتَفْتَحُوا وَخَابَ كُلُّ جَبَّارٍ عَنِيدٍ\r\nيعنى : فرستادگان الهى پس از جواب رد و اظهار عناد مشركان و بسته شدن راه از هر\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nسو ، استفتاح نمودند يعنى از خداوند طلب فتح و پيروزى و گشايش كار و يا از خدا درخواست داورى كردند . « 1 » و در نتيجه هر متكبّر نافرمان و عنود در برابر حق محروم و نوميد گرديد . يعنى در طول تاريخ به نزول عذاب‌هاى عظيم مانند غرق و صاعقه و صيحه و سنگباران هلاك شد و از رحمت حق محروم گشت .\r\nمِن وَرآئِهِ جَهَنَّمُ وَيُسْقَى مِن مَّاءٍ صَدِيدٍ\r\nيعنى : از پشت سرِ دنياى او جهنم است . « 2 » مراد جهنم برزخ پس از مرگ و جهنم ابدى بعد از قيام رستاخيز است . و پيوسته در آن‌جا از آب صديد به او نوشانده مىشود يعنى از مايعى كه ماهيتش چرك و خون جارى شده از ابدان جهنميان است .\r\nيَتَجَرَّعُهُ وَلَا يَكَادُ يُسِيغُهُ وَيَأْتِيهِ الْمَوْتُ مِن كُلِّ مَكَانٍ وَمَا هُوَ بِمَيِّتٍ وَمِن وَرآئِهِ عَذَابٌ غَلِيظٌ\r\nيعنى : در دوزخ همواره از آب صديد ، جرعه جرعه و به زحمت مىآشامد و هرگز فرو بردن آن به راحتى براى او ميسّر نمىشود . و مرگ از هر جا به او رو مىآورد ، يعنى اسباب و علل مرگ از هر جاى جهنم متوجه او مىشود ، مانند شعله‌هاى جديد و دودهاى غليظ و گزنده‌هاى داخل آتش و خوراك‌هاى اضطرارى و پوشاك‌هاى آتشين و تازيانه‌هاى زَبانيه . « 3 » و او در آن‌جا ميّت نيست ، يعنى قابل مرگ نيست ، بدين معنا كه بيرون شدن روح از جسدهاى اخروى پس از زنده شدن در قيامت ممكن نيست ، و ازدواج و ارتباط نفوس با اجساد در آن روز طبق ارادهء حتمى خدا ابدى و دائمى است و از مسلّمات عالم آخرت است . و پشت سر اين عذاب‌ها « 4 » او را عذابى شديد و غليظ است . و نعوذ باللَّه .\r\nمَثَلُ الَّذِينَ كَفَرُوا بِرَبِّهِمْ أَعْمَالُهُمْ كَرَمَادٍ اشْتَدَّتْ بِهِ الرِّيحُ فِى يَوْمٍ عَاصِفٍ\r\nيعنى : وصف حال كسانى كه به پروردگارشان كفر ورزيدند - وصف حال اعمال خير آنها ، خواه عمل‌هاى قلبى نيكو و درست باشد و خواه عمل‌هاى فرعى مانند انفاق به\r\n\r\n\r\n","description":"","footnote":"\r\n( 1 ) . ممكن است فاعل استفتحوا كفار باشند ، يعنى كفار درخواست حكم نهايى و عذاب خدا را نمودند .\r\n( 2 ) . يا در پيش روى او جهنم است .\r\n( 3 ) . زبانيه : مأموران آتش و عذاب دوزخيان .\r\n( 4 ) . يا : و پيش روى آن كافر .\r\n","page_name":" 149 ","page_number":149},
  {"content":"\r\n\r\nمستمندان ، معالجهء بيماران ، عمران و آبادىهاى قربى ، « 1 » ابتكارات در راه راحتى بشر ، شناخت اقسام دردها و اكتشاف انواع درمان‌ها و غيره - مانند خاكستر نرمى است كه بادى تند در روزى طوفانى ، سخت بر آن بوزد ، يعنى طبعاً تمام آن را در هوا منتشر كرده ، نابود مىسازد .\r\nلَّا يَقْدِرُونَ مِمَّا كَسَبُوا عَلَى شَىْءٍ\r\nيعنى : آنها در آخرت به چيزى از آنچه در دنيا كسب كرده بودند دست نخواهند يافت .\r\nتشبيه عمل‌هاى خير به خاكستر از قبيل تشبيه معقول به محسوس است ، و وجه تشبيه اين است كه همان‌گونه كه خاكستر در مقابل باد شديد منتشر و نابود مىگردد ، عمل‌هاى خير آنها در آخرت نابود و بىاثر است . و ظاهر كلام اين است كه تأثيرى در تخفيف گناه هم ندارد چنان كه فرموده وَقَدِمْنَا إِلى مَا عَمِلُوا مِنْ عَمَلٍ فَجَعَلْنَاهُ هَبَاءً مَّنثُوراً [ فرقان ، 23 
  ] .\r\nبايد دانست كه توهّم شده اين گونه محروميت در آخرت خلاف عدل الهى است .\r\nجواب اين است كه انسان هر عمل خيرى انجام دهد اغلب مقدمات و ابزارها از جانب خداست حتى فكر و اعضا و نيروهاى بدنى ، و اگر چيزى از آنِ اوست پاداش آن را در دنيا مىگيرد از شهرت و نام نيك و احترام و غيره . علاوه آن‌كه پاداش در جايى است كه عامل ، كار را براى پاداش انجام دهد ، در حالى كه منكر خدا يا معاد ، كار را براى پاداش اخروى نمىكند ، علاوه آن كه نعمت‌هايى كه خدا در دنيا به آنها داده از پاداش عملشان بيشتر است ، مضافاً بر اين كه طبق ادلّهء قطعى ، خداوند پاداش اخروى را كه همه ملك اوست مشروط به ايمانِ درست نموده و كافر به شرط عمل نكرده ، پس استحقاقى در كار نيست .\r\nذلِكَ هُوَ الضَّلالُ الْبَعِيدُ\r\nيعنى : اين رقم بطلان و هدر رفتن اعمال ، گمراهى دور و دراز است .\r\nچه گمراهى براى انسان بالاتر از اين است كه به گونه‌اى راه را گم كند كه همهء حسنات عمرش را در عالم جزا بدون پاداش و همهء سيّئاتش را ثابت بيند ؟ !\r\n\r\n\r\n","description":"","footnote":"\r\n( 1 ) . يعنى قربةً الى اللَّه .\r\n","page_name":" 150 ","page_number":150},
  {"content":"\r\n\r\nأَلَمْ تَرَ أَنَّ اللَّهَ خَلَقَ السَّماوَاتِ وَالْأَرْضَ بِالْحَقِّ إِن يَشَأْ يُذْهِبْكُمْ وَيَأْتِ بِخَلْقٍ جَدِيدٍ « 19 » وَمَا ذلِكَ عَلَى اللَّهِ بِعَزيزٍ « 20 » وَبَرَزُوا لِلَّهِ جَمِيعاً فَقَالَ الضُّعَفَاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنتُم مُّغْنُونَ عَنَّا مِنْ عَذَابِ اللَّهِ مِن شَيءٍ قَالُوا لَو هَدَانَا اللَّهُ لَهَدَيْنَاكُمْ سَوَاءٌ عَلَيْنَا أَجَزِعْنَا أَمْ صَبَرْنَا مَا لَنَا مِن مَحِيصٍ « 21 »\r\nلغت و اعراب :\r\nعزيز : مقتدر شكست‌ناپذير . بَرَزَ - از باب نَصَر - : ظاهر شد . مراد از فعل‌هاى ماضى پنجگانه در اين آيات ، مضارع است كه براى محقق‌الوقوع بودن حوادث آخرت به صورت ماضى ذكر شده‌اند و نظيرش در اين كتاب كريم زياد است . لام للَّه‌تعليل است يعنى لِأمرِه أو لِحسابِه . أغنى عنه المرض : دور كرد از او مرض را . محيص : مصدر ميمى يا اسم مكان است يعنى گريز يا گريزگاه . سواء علينا سواءٌ خبر مبتداى محذوف ، و جملهء أجزعنا تا آخر آيه مفسر آن جمله است ، به تقدير « الأمران متساويان لنا » أى جَزَعُنا و صبرُنا غير نافع .\r\nتفسير :\r\nأَلَمْ تَرَ أَنَّ اللَّهَ خَلَقَ السَّماوَاتِ وَالْأَرْضَ بِالْحَقِّ\r\nآيات زير سوق شده براى بيان اين كه آفرينش جهان بر پايهء حق و براى هدفى والاست و زودا كه همهء جهانيان در عالم ديگرى گرد آيند و از حالات يكديگر آگاه شوند ، مؤمنان سعادت جاويد يابند و كافران گرفتار شقاوت ابدى گردند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمعناى آيه : آيا نديدى كه خداوند ، آسمان‌ها و اين زمين را به حق آفريده ؟\r\nمراد از رؤيت در اين‌جا به قرينهء متعلقش رؤيت قلب است ، يعنى علم و يقين . يعنى آيا به واسطهء هدايت و بيان شرايع الهى و قضاوت روشن عقول ، علم پيدا نكردى كه خداوند ، آسمان‌ها و زمين را به حق و درستى و غرض عقلانى و هدف والايى آفريده است ؟ و آن هدف اين است كه مخلوقات ذوىالعقول و مكلّفِ خود را در اين‌جا جا دهد و به وسيلهء فرستادن پيامبران و انزال كتاب‌هاى آسمانى و عرضهء شرايع ، آنها را در مكتب انسانيت تربيت كند تا صلاحيت زندگى در عالم ديگر را پيدا كنند .\r\n\r\n[ حال شيطان و كافران در آخرت 
  ]\r\nإِن يَشَأْ يُذْهِبْكُمْ وَيَأْتِ بِخَلْقٍ جَدِيدٍ وَمَا ذلِكَ عَلَى اللَّهِ بِعَزيزٍ\r\nيعنى : اگر بخواهد همهء شما انسان‌هاى ساكن روى زمين را از بين مىبرد و آفريدهء نوينى در صفحهء وجود پديد مىآورد . مراد اين است كسى كه دستگاه با عظمت هستى را آفريده ، در صورت نافرمانى بشر ، از ميان برداشتن او و آفريدن خلقى ديگر براى او آسان است ، خواه آن پديدهء نو از نوع و صنف او باشد يا از پريان يا از فرشتگان يا نوعى مغاير همه . و اين قسم اعدام و ايجاد بر خداوند دشوار يا غيرممكن نيست ؛ چنان كه فرموده : مَّا خَلْقُكُمْ وَلَا بَعْثُكُمْ إِلَّا كَنَفْسٍ وَاحِدَةٍ [ لقمان ، 28 
  ] .\r\nوَبَرَزُوا لِلَّهِ جَمِيعاً\r\nيعنى : در روز قيامت آنها همگى به امر خدا و براى حساب در پيشگاه خدا ظاهر مىگردند .\r\nكلمهء « جميعاً » شامل همهء انسان‌هاست از نخستين مخلوق تا آخرين فرد از نسل آنان كه همه از قبر خود پس از حلول روح برزخى بيرون آمده ، در محضر خداوند حضور مىيابند ، و اين حضور اختصاص به بشر ندارد ، بلكه همهء پريان و شياطين و فرشتگان و حيوانات اهلى و وحشى را هم شامل مىگردد .\r\nفَقَالَ الضُّعَفَاءُ لِلَّذِينَ اسْتَكْبَرُوا إِنَّا كُنَّا لَكُمْ تَبَعاً فَهَلْ أَنتُم مُّغْنُونَ عَنَّا مِنْ عَذَابِ اللَّهِ مِن شَىْءٍ\r\nيعنى : پس از حضور مردم در پيشگاه خداوند ، ضعفا يعنى كسانى كه در طول تاريخ بشرى در ميان جامعه در ابعاد مختلف فكرى و مالى ناتوان شده‌اند ، در خطابى به مستكبران و طاغيان بشر در دنيا ( از قبيل شاهان ستمگر و علماى سوء و مدعيان نبوت و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nامامت و مخترعان دين و مذهب و همهء انسان‌هايى كه ديگران را به زور و قدرت يا به فريب و خدعت پيرو خود كرده بودند ) مىگويند : بىترديد ، ما در دنيا پيرو شما بوديم ، پس آيا مىتوانيد چيزى از عذاب خدا را از ما دفع كنيد ؟\r\nقَالُوا لَو هَدَانَا اللَّهُ لَهَدَيْنَاكُمْ سَوَاءٌ عَلَيْنَا أَجَزِعْنَا أَمْ صَبَرْنَا مَا لَنَا مِن مَحِيصٍ\r\nيعنى : مستكبران و طاغيان در پاسخ ضعفا مىگويند : اگر خداوند ، ما را در دنيا هدايت مىكرد ، يعنى هدايتش در ما اثرى داشت ، ما نيز در آن‌جا شما را هدايت مىكرديم ( يعنى ما در آن‌جا به اختيار خود راه شقاوت گزيديم و شما نيز به اختيار خود پيرو ما شديد و حال ، همه به اقتضاى عدل الهى مستحق كيفر شديم ) و اكنون دو كار يعنى جزع و فزع يا سكوت و شكيبايى ، بر ما يكسان است ، يعنى خواه ناله و بىتابى كنيم يا صبر و شكيبايى ، راه گريزى نداريم .\r\nوَقَالَ الشَّيْطَانُ لَمَّا قُضِيَ الْأَمْرُ إِنَّ اللَّهَ وَعَدَكُمْ وَعْدَ الْحَقِّ وَوَعَدتُّكُمْ فَأَخْلَفْتُكُمْ وَمَا كَانَ لِيَ عَلَيْكُم مِن سُلْطَانٍ إِلَّا أَن دَعَوْتُكُمْ فَاسْتَجَبْتُمْ لِي فَلَا تَلُومُونِي وَلُومُوا أَنفُسَكُم مَّا أَنَا بِمُصْرِخِكُمْ وَمَا أَنتمُ بِمُصْرِخِيَّ إِنِّي كَفَرْتُ بِمَا أَشْرَكْتُمُونِ مِن قَبْلُ إِنَّ الظَّالِمِينَ لَهُمْ عَذَابٌ أَلِيمٌ « 22 »\r\nتفسير :\r\nوَقَالَ الشَّيْطَانُ لَمَّا قُضِىَ الْأَمْرُ\r\nيعنى : شيطان پس از آن‌كه در روز قيامت كار تمام شد مىگويد . . .\r\nمراد از شيطانِ سخن‌گو در اين‌جا شيطان بزرگ و ابليس ابالسه است كه همهء شيطان‌ها از آغاز آفرينش آنها تا پايان ، كار اغواى جهانيان را زير نظر و مديريت او انجام داده‌اند ، و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاغواى كلى ، منسوب به او و اغواهاى خاص ، مربوط به اتباع و زيردستان اوست . و مراد از تمام شدن امر ، كارهاى قيامت است از اجتماع برانگيخته شدگان و دريافت نامه‌هاى عمل و امر عظيم قضاوت خداوند در اختلافات ميان انواع ذوىالعقول از انسان‌ها و پريان و شياطين و ميان اصناف و افراد هر نوع ، و روشن شدن تكليف بهشتيان و جهنميان و اعرافيان ، و روانه شدن همهء آنها به مقرّ معين خود و بالأخره اجتماع اصناف دوزخيان در دوزخ ، كه ظاهراً سخنرانى شيطان رجيم در محفل اشقياى عالم در اين هنگام و در اين مكان است در مقابل خطبه‌هاى پيامبر اسلام و برخى ديگر از معصومان در محفل سعداى جهان در محشر و در بهشت برين . و محتمل است كه اين گفتار شيطان در صحنهء قيامت باشد .\r\nإِنَّ اللَّهَ وَعَدَكُمْ وَعْدَ الْحَقِّ وَوَعَدتُّكُمْ فَأَخْلَفْتُكُمْ\r\nاين جمله تا آخر آيه سخن شيطان است شامل چند مطلب صحيح و حساس و اعتراف به باطل و دروغ بودن همهء وعده‌ها و القائات خود در افكار بشرى از ابتداى تعلق تكليف تا انتهاى آن هرچند قدرت اجبار و اكراه نداشته ، كه بايد به اين امور در نخستين روز خلقت بشر و دعوت به سجده در برابر او اعتراف مىكرد و تسليم مىشد و آن انبوه اجتماع طاغيان را در جهنم گرد نمىآورد .\r\nمعناى آيه : بىترديد ، خداوند در دنيا به شما وعده داد وعدهء حق و درست ، و من به شما وعده دادم و تخلّف كردم .\r\nمراد از وعدهء خدا اين است كه پس از اين جهان عالم ديگرى است و هر كس در اين‌جا دين و كتاب او را بپذيرد و پياده كند در آن عالم بهترين پاداش‌ها را به دست مىآورد ، و اگر رد كند و انكار نمايد عذابى دردناك نصيبش مىشود . و اين وعده را به وسيلهء پيامبران مرسل و كتاب و شريعت آسمانى و به عقل و خرد به بشر رسانيد . و معناى « وعد الحقّ » اين است كه همهء شما كه از زندگى دنيا تا اين‌جا اين راه را پيموديد ، به نحو علم اليقين و عين اليقين ديديد كه وعده‌ها يكايك حق و درست و صحيح بوده و از هيچ كدام تخلّف نشده است .\r\nو معناى « و وعدتكم فأخلفتكم » اين است كه و من هم به شما وعده دادم كه نه آخرتى\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nهست و نه قبر و برزخ و قيامتى و نه حساب و كتابى و نه پاداش و كيفرى ، و گفتم كه اگر فرضاً باشد در آخر عمر توبه مىكنيد و اگر نشد در قيامت شفاعت هست ؛ و بالأخره هر كسى را به تناسب فكرش وعده مىدادم و همه را تخلّف نمودم ، زيرا حال به عين اليقين مىبينيد كه همهء وعده‌هاى من قابل تخلّف و فريب و دروغ بوده است .\r\nوَمَا كَانَ لِىَ عَلَيْكُم مِن سُلْطَانٍ إِلَّا أَن دَعَوْتُكُمْ فَاسْتَجَبْتُمْ لِى\r\nيعنى : و در دنيا مرا بر شما هيچ تسلطى نبود جز آن‌كه شما را دعوت كردم و شما اجابت نموديد .\r\nحاصل اين است كه شيطان تسلط اجبارى بر مكلف ندارد و نمىتواند او را در اراده مجبور كند ، لكن مىتواند از دريچهء دلِ او القاى وسوسه نمايد ، مانند القائات انسان‌ها به يكديگر ، و با القاء استدلال نمايد و راهنمايى كند و يا گناه را در نظرش ثواب سازد و بد را زيبا جلوه دهد . و به هر حال استقلال ارادهء او باقى است و مىتواند گوش ندهد . لكن ممكن است مكلّف در آغاز به ارادهء خود مطيع او گردد و پس از مدتى طبعاً و قهراً در اختيار او قرار گيرد ، و اين هم در واقع تبعيت اختيارى است .\r\nفَلَا تَلُومُونِى وَلُومُوا أَنفُسَكُم مَّا أَنَا بِمُصْرِخِكُمْ وَمَا أَنتُم بِمُصْرِخِىَّ\r\nيعنى : پس امروز و در اين مكان مرا ملامت و سرزنش نكنيد و نفس خود را ملامت كنيد ( زيرا عقلًا انسان را نرسد به كيفر كردهء اختيارى خود ديگران را توبيخ و سرزنش نمايد ) و حال نه من توان آن را دارم كه به فرياد شما برسم و شما را يارى كنم و نجات دهم و نه شما فريادرس و نجات‌دهندهء من هستيد .\r\nإِنِّى كَفَرْتُ بِمَا أَشْرَكْتُمُونِ مِن قَبْلُ إِنَّ الظَّالِمِينَ لَهُمْ عَذَابٌ أَلِيمٌ\r\nيعنى : و حقيقت اين است كه من امروز به اين‌كه مرا پيش از اين در دنيا در اطاعت امر شريك خدا كرديد كافرم ، يعنى منكرم و زشت مىدانم . و ممكن است مراد اين باشد كه من همان روز هم كه مرا شريك خدا مىكرديد منكر بودم . بىترديد ستمكاران را عذابى دردناك است .\r\nبايد دانست كلام شيطان در اين آيه كه گويى از طرف همهء شياطين به عنوان جواب از سؤال ضعفا گفته شده ، مطلبى است حق و اعترافى است از ناحيهء آنان به گناه بىحدّ و حصر\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nخود در طول تاريخ ، كه در محيط بسيار عظيم و بىسابقه و در حضور همهء سران كفر و شرك و نفاق از شياطين و پريان و انسان‌ها واقع شده و همهء مستمعان آن محيط به نحو عين‌اليقين دانسته‌اند . و ظاهر اين است كه شيطان و ذرّيه‌اش مىخواهند اظهار ندامت كنند ، لكن پس از فوت فرصتى كه طول آن را جز خدا نمىداند !\r\nوَأُدْخِلَ الَّذِينَ آمَنُوا وَعَمِلُوا الصَّالِحَاتِ جَنَّاتٍ تَجْرِي مِن تَحْتِها الْأَنْهَارُ خَالِدِينَ فِيَها بِإِذْنِ رَبِّهِمْ تَحِيَّتُهُمْ فِيهَا سَلَامٌ « 23 » أَلَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُهَا ثَابِتٌ وَفَرْعُهَا فِي السَّماءِ « 24 » تُؤْتِي أُكُلَهَا كُلَّ حِينٍ بِإِذْنِ رَبِّهَا وَيَضْرِبُ اللَّهُ الْأَمْثَالَ لِلنَّاسِ لَعَلَّهُمْ يَتَذَكَّرُونَ « 25 »\r\nتفسير :\r\nوَأُدْخِلَ الَّذِينَ آمَنُوا وَعَمِلُوا الصَّالِحَاتِ جَنَّاتٍ تَجْرِى مِن تَحْتِها الْأَنْهَارُ خَالِدِينَ فِيهَا\r\nپس از ذكر دوزخيان عالم آخرت از شياطين و پريان و آدميان و اعتراف و پشيمانى و تسليم شدنشان در برابر عذاب‌ها و حالات اسفبار ، در اين آيه سخنى از مؤمنان و گروندگان است .\r\nمعناى آيه : و كسانى را كه در دنيا به خدا و پيامبران و شرايع و كتاب‌هاى آسمانى گرويده و عمل‌هاى صالح و شايسته كرده بودند به بهشت‌هايى در مىآورند كه از زير ساختمان‌ها و درختان آنها نهرهايى از هرگونه مايعات آشاميدنى جارى است و آنها در آن‌جا جاودان‌اند .\r\nدر آيهء 15 سورهء محمد صلى الله عليه و آله به چهار قسم از اين نهرها تصريح شده است .\r\nبِإِذْنِ رَبِّهِمْ تَحِيَّتُهُمْ فِيهَا سَلَامٌ\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nيعنى : و اين ورود به بهشت به اذن پروردگار آنهاست ؛ بدين سبب كه آنها را در دنيا توفيق عمل داد و در آخرت دستور ورود به بهشت . پس اذن در اين‌جا اعم از تكوينى و انشايى است . و درود آنها در آن‌جا سلام است . يعنى درود رسمى و متعارف بهشتيان با يكديگر ، و درودى كه از خداوند بلاواسطه تلقّى مىكنند و درودشان با فرشتگان « سلام عليكم » است .\r\nو معناى اين سلام در آن‌جا يا اخبار از سلامت ابدى از هر نقص و عيب و گزند و ناراحتى است كه از آن جمله نقص نعمت يا زوال آن است ، و يا انشاست و دعاى ابدى بر زيادى رحمت و تفضّل خدا زمان به زمان بر بهشتيان .\r\n\r\n[ كلمهء طيبه و كلمهء خبيثه 
  ]\r\nأَلَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ أَصْلُهَا ثَابِتٌ وَفَرْعُهَا فِى السَّماءِ تُؤْتِى أُكُلَهَا كُلَّ حِينٍ بِإِذْنِ رَبِّهَا\r\nمثلًا مفعول ضَرَب ، كلمةً مفعول اول جَعَل يا شَبَّه ى مقدّر و كشجرة مفعول دوم آن است .\r\nيعنى : آيا نديدى كه خداوند چگونه مثل زده ؟ كلمهء طيّبه و پاكيزه را شبيه درخت پاكيزه‌اى كرده كه ريشهء آن ثابت و استوار و شاخهء آن سر در آسمان دارد ، و در هر زمانى ميوهء خود را به ارادهء پروردگارش مىدهد .\r\nبايد دانست كه در اين آيهء كريمه كلمهء طيبة يعنى دين و شريعت آسمانى كه مجموعهء مركبى از اصول عقايد و فروع عملى است تشبيه شده به درختى كه داراى چهار صفت است : پاكيزه است ، ريشه‌اش ثابت است ، شاخه‌اش در آسمان است و پيوسته بارآور است .\r\nاين تشبيه از قبيل تشبيه معقول به محسوس است ، و ظاهر آن است كه تشبيه در همهء اوصاف چهارگانه است .\r\nوجه تشبيه در پاكيزگى درخت كه به معناى زيبايى و خوش‌منظر و بدون عيب و نقص بودن آن در قامت و شاخ و برگ و رنگ و بوست ، اين است كه دين اسلام و همهء شرايع الهى از آغاز تشريعش براى بشر در مقابل عقايد و باورهاى همهء مكاتب و مذاهب ساختهء بشرى ، طيّب معنوى و پاك عقلى و زيبا و داراى طراوت روح‌پرور است ، به شهادت خدا و دين و عقل سليم و خرد سالم .\r\nو وجه تشبيه در ثابت بودن ريشهء درخت اين است كه دين و شريعت در اعماق جان\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nمؤمنان در هر عصر و زمانى ثابت و استوار است .\r\nو وجه شباهت در بالا رفتن شاخهء درخت اين است كه فروع كلمهء طيّبه يعنى احكام فرعيه و واجبات و محرمات فرعى آن كه از اصول عقايد نشأت يافته و از آن نيرو مىگيرد ، رشد معنوى دارد و در مرحلهء كمالات انسانى مقامى و الا و بالا دارد .\r\nو وجه شباهت در دادن حاصل در همه وقت و همهء فصول اين است كه دين و شريعت الهى از آغاز تشريع ، ميوه و بار خود را داده و بعداً هم خواهد داد . و ميوهء دين و شريعت هنگامى كه در ميان مجتمعى پياده شد ، تكامل اخلاق و فضايل روحى بشر و شيرينى زندگى و آرامش دل‌ها و بالأخره تشكّل جامعهء برين و مدينهء فاضله است در هر زمانى به تناسب آن زمان . اين حقيقتِ پاك از آغاز نزول شريعت ، به وسيلهء پيامبران در ميان بشر گاهى در مجتمعى بس اندك و گاهى نسبتاً بزرگ تحقق يافته ، ولى تا حال در ميان اكثريت تحقق نيافته و از وضع فطرى و روحى بشر پيداست كه اكثريت به ارادهء خود آن را تحقق نخواهند بخشيد ، به شهادت إِنَّ الْإِنسَانَ لَفِى خُسْرٍ [ عصر ، 2 
  ] و إِنَّ الْإِنسَانَ لَيَطْغَى [ علق ، 6 
  ] و اين كه او هَلوع و جَزوع و مَنوع است ، « 1 » و خدا بايد آنچه تا حال به ارادهء تشريعى خواسته روزى به ارادهء تكوينى بخواهد كه آن روز معناى تُؤتى اكُلَها كُلَّ حِينٍ تجلى پيدا كند و آن روز ، روز ظهور مهدى موعود عليه السلام است .\r\nوَيَضْرِبُ اللَّهُ الْأَمْثَالَ لِلنَّاسِ لَعَلَّهُمْ يَتَذَكَّرُونَ\r\nيعنى : و خداوند مثل‌ها را براى مردم مىزند ، شايد متذكر شوند . زيرا مثال مطلب را به ذهن نزديك مىكند ، خاصه اگر تشبيه معقول به محسوس باشد .\r\nوَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِن فَوْقِ الْأَرْضِ مَالَهَا مِن قَرَارٍ « 26 » يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِي الْحَيَاةِ الدُّنْيَا وَفِي الْآخِرَةِ وَيُضِلُّ اللَّهُ الظَّالِمِينَ وَيَفْعَلُ اللَّهُ مَا يَشَاءُ « 27 »\r\n\r\n\r\n","description":"","footnote":"\r\n( 1 ) . اشاره به آيات 19 تا 21 معارج .\r\n","page_name":" 158 ","page_number":158},
  {"content":"\r\n\r\nلغت و اعراب :\r\nجَثَّهُ و اجتثّه : او را از ريشه كند ، اجتثَّت يعنى اقتُلعت صفت شجره است ، و ما لَها صفت دوم . بالقول باء سببيه متعلق است به يثبّت . فى الحياة الدنيا و فى الآخرة هر دو ظرف متعلق است به يثبّت .\r\nتفسير :\r\nوَمَثَلُ كَلِمَةٍ خَبِيثَةٍ كَشَجَرَةٍ خَبِيثَةٍ اجْتُثَّتْ مِن فَوْقِ الْأَرْضِ مَا لَهَا مِن قَرَارٍ\r\nيعنى : و مثال كلمه و سخن پليد مانند درخت پليد است كه از روى زمين كنده شده ، يعنى ريشه‌اش در داخل زمين و نزديك سطح آن بوده كه گويى از روى زمين گرفته شده ، و او را ثبات و دوامى نيست .\r\nاين آيه نيز از قبيل تشبيه معقول به محسوس است و كلمهء خبيثه به درختى تشبيه شده كه داراى سه صفت است : پليد ، بدون ريشه و بىثبات . و مراد از كلمهء « خبيثه » عقايد و مذاهب باطل و سنن و رسوم فاسد و بدعت‌ها و خرافات و هرگونه باور غيرواقع و كذب است ، خواه مجموعه‌اى باشد و به صورت دين و مسلك در آيد يا نه . و « شجره » در اين‌جا فرضى است هرچند برخى از مفسران درخت يا بوتهء خاصى را مثال زده‌اند مانند درخت خار يا بوتهء حنظل يا قارچ و غيره . و وجه تشبيه اين است كه كلمهء خبيثه پليد معنوى است و نزد شرع و عقل ، زشت و قبيح و نيز بىپايه و اساس است و مبتنى بر منطق و برهان نيست و دوام و ثبات ندارد .\r\nيُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ فِى الْحَيَاةِ الدُّنْيَا وَ فِى الْآخِرَةِ\r\nيعنى : خداوند كسانى را كه در هر عصرى به دين و شريعت گرويده‌اند به وسيلهء قول ثابت ، در دنيا و در آخرت ثبات و استقرار مىبخشد .\r\nمراد از قول ثابت ، كلمهء طيّبه و دين است كه به محض ايمان ، عنوان ثابت در انسان پيدا مىكند و سپس خداوند آن را در دنيا تثبيت و استحكام مىبخشد ، يعنى يارى مىكند كه رفته رفته در سايهء كوشش در اعمال صالحه در طول عمر ، اصولش در مغز و اخلاقش در جان و فروعش در تن استوار گردد ، و در آخرت نيز در مراحل و عقبات آن عالم از سؤال\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nقبر و مواقف قيامت و دريافت نامهء عمل و مقام حساب و هنگام داورى و بالأخره وقت عبور از صراط ، ثبات و استحكام داشته باشد .\r\nوَيُضِلُّ اللَّهُ الظَّالِمِينَ وَيَفْعَلُ اللَّهُ مَا يَشَاءُ\r\nيعنى : خدا در مقابل تثبيت مؤمنان همواره ستمكاران را گمراه مىكند .\r\nچون كلمهء طيّبه به آنها عرضه شد و اتمام حجت گرديد و نپذيرفتند و گمراهى را انتخاب نمودند ، خدا آنان را در آن گمراهى رها مىكند . و خدا آنچه را مىخواهد انجام مىدهد ، و لكن آن را مىخواهد كه مطابق عدل و حكمت باشد .\r\nأَلَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَأَحَلُّوا قَوْمَهُمْ دَارَ الْبَوَارِ « 28 » جَهَنَّمَ يَصْلَوْنَهَا وَبِئْسَ الْقَرَارُ « 29 » وَجَعَلُوا لِلَّهِ أَندَاداً لِّيُضِلُّوا عَن سَبِيلِهِ قُلْ تَمَتَّعُوا فَإِنَّ مَصِيرَكُمْ إِلَى النَّارِ « 30 »\r\nلغت و اعراب :\r\nرأيتُه : ديدم او را ، و رأيت إليه : نگريستم به سوى او . بَوار : فساد و هلاكت . جهنَّمَ عطف بيان از دارَ البوار . صَلَى النارَ - از باب مَنَع - : چشيد حرارت آتش را .\r\nتفسير :\r\nأَلَمْ تَرَ إِلَى الَّذِينَ بَدَّلُوا نِعْمَتَ اللَّهِ كُفْراً وَأَحَلُّوا قَوْمَهُمْ دَارَ الْبَوَارِ ، جَهَنَّمَ يَصْلَوْنَهَا وَبِئْسَ الْقَرَارُ\r\nيعنى : آيا ننگريستى به سوى كسانى كه نعمت خدا را تبديل به كفر كردند - شكرانهء نعمت‌هاى او را تبديل به كفران نمودند - و قوم و ملت خود را به سراى هلاكت كه جهنّم است در آوردند ، كه در آن‌جا مىسوزند و حرارت آتش آن را مىچشند ، و آن بد قرارگاهى است .\r\nمراد از اين اشخاص ، مشركان مكه‌اند كه پيش از بعثت ، به بركت خانهء خدا در خوشى و\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nراحتى مىزيستند ، و لكن پس از بعثت پيامبر اسلام به جاى پذيرش و تشكر ، با او به مبارزه برخاستند و كفران نعمت كردند و خود و پيروانشان به تدريج در غزوهء بدر و غزوات ديگر از جزيرةالعرب ريشه‌كن شدند و به دوزخ رفتند . و آيه شامل هر ملتى است كه در مقابل دعوت پيامبران الهى ايستادند و خود و پيروانشان را اهل دوزخ كردند .\r\nوَجَعَلُوا لِلَّهِ أَندَاداً لِّيُضِلُّوا عَن سَبِيلِهِ قُلْ تَمَتَّعُوا فَإِنَّ مَصِيرَكُمْ إِلَى النَّارِ\r\nيعنى : و آنها بودند كه براى خداوند همتاها و شريك‌هايى قرار دادند ( از بت‌ها و ستارگان و پريان و برخى از عبّاد انسان‌ها ، و ربوبيت آنها را در مقابل خدا پذيرفتند ) بدين‌جهت كه مردم را از راه توحيد خدا گمراه سازند . بگو : از خوشىهاى زودگذر دنيا برخوردار شويد ، كه بىترديد ، بازگشتتان به سوى آتش است .\r\nقُل لِّعِبَادِيَ الَّذِينَ آمَنُوا يُقِيمُوا الصَّلاةَ وَيُنفِقُوا مِمَّا رَزَقْنَاهُمْ سِرّاً وَعَلَانِيَةً مِن قَبْلِ أَن يَأْتِيَ يَوْمٌ لَابَيْعٌ فِيهِ وَلَا خِلالٌ « 31 » اللَّهُ الَّذِي خَلَقَ السَّماوَاتِ وَالْأَرْضَ وَأَنزَلَ مِنَ السَّماءِ مَاءً فَأَخْرَجَ بِهِ مِنَ الثَّمَرَاتِ رِزْقاً لَّكُمْ وَسَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِهِ وَسَخَّرَ لَكُمُ الْأَنْهَارَ « 32 » وَسَخَّرَ لَكُمُ الشَّمْسَ وَالْقَمَرَ دَائِبَيْنِ وَسَخَّرَ لَكُمُ اللَّيْلَ وَالنَّهَارَ « 33 »\r\nلغت و اعراب :\r\nسرّاً و علانيةً مفعول مطلق‌اند به تقدير « انفاق سرّ و علانيه » . خِلال و مُخالَلَه مصدر باب مفاعله از خِلّت ، به معناى دوستى و مصادقت است . اللَّه الذى مبتدا و خبر است . تسخير : زير سلطه در آوردن . دائبين حال است از شمس و قمر .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\n[ نعمت‌هاى خدا براى بشر 
  ]\r\nتفسير :\r\nقُل لِّعِبَادِىَ الَّذِينَ آمَنُوا يُقِيمُوا الصَّلاةَ وَيُنفِقُوا مِمَّا رَزَقْنَاهُمْ سِرّاً وَعَلَانِيَةً\r\nيعنى : اى پيامبر ، به بندگان من كه ايمان آورده‌اند بگو نماز را برپا دارند . يعنى پيوسته خود نماز بخوانند و يا آن را در مجتمع خود رواج دهند . و از آنچه روزىِ آنها كرده‌ايم پنهان و آشكار انفاق نمايند .\r\nذكر نماز و انفاق پس از ايمان ، اشاره به اهميت عمل صالح پس از اعتقاد است . و نماز اشاره به ساير عبادات بدنى ، و انفاق اشاره به طاعات مالى است .\r\nمِن قَبْلِ أَن يَأْتِىَ يَوْمٌ لَابَيْعٌ فِيهِ وَلَا خِلالٌ\r\nيعنى : پيش از آن كه روزى بيايد كه در آن روز نه داد و ستدى است و نه دوستى و رفاقتى .\r\nمراد اين است كه در آن روز نه تحصيل مال ممكن است كه مجرم نيازش را با آن جبران كند و مثلًا كيفرش را تبديل به جزاى نقدى كند ، و نه دوستىهاى مبنى بر هوا و گناه باقى است ، زيرا آن دوستىها تبديل به دشمنى خواهد شد . لكن دوستىهاى قربى و الهى باقى خواهد بود چنان‌كه فرمود : الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ [ زخرف ، 67 
  ] .\r\nاللَّهُ الَّذِى خَلَقَ السَّماوَاتِ وَالْأَرْضَ وَأَنزَلَ مِنَ السَّماءِ مَاءً فَأَخْرَجَ بِهِ مِنَ الثَّمَرَاتِ رِزْقاً لَّكُمْ\r\nيعنى : خدا كسى است كه آسمان‌ها و اين زمين را آفريده است - آسمان‌هاى هفت‌گانهء طبقاتى به اصطلاح قرآن و روايات را ، و يا اجرام و كرات و ستارگان در ديدگاه بشر را كه همه زينت آسمان اول اصطلاحى است - و از آسمان يعنى ابر بالاى سرتان ، آبى به صورت باران و تگرگ و برف بر زمين فرو ريخته و بدان وسيله از ثمرات براى شما روزى بيرون آورده است . « 1 » مراد از « ثمرات » حاصل گياهان و درختان است از بذرها و حبوب بىشمار و ميوه‌هاى بى حد و حصر كه تأمين كنندهء غذاها و داروها و اغلب پوشاكىهاى بشر است .\r\nوَسَخَّرَ لَكُمُ الْفُلْكَ لِتَجْرِىَ فِى الْبَحْرِ بِأَمْرِهِ وَسَخَّرَ لَكُمُ الْأَنْهَارَ\r\n\r\n\r\n","description":"","footnote":"\r\n( 1 ) . يا : و بدان وسيله براى شما ميوه‌هايى برآورد تا روزىِ شما باشد .\r\n","page_name":" 162 ","page_number":162},
  {"content":"\r\n\r\nتسخير چيزى براى انسان گاهى به اراده است و گاهى تسخير به نفع . قسم اول يعنى چيزى را تحت سلطهء انسان قرار دهند كه طبق ارادهء خود در آن تصرف كند ، مانند كشتى و حيوانات اهلى و برخى نهرها و اموال ديگر . و قسم دوم اين است كه چيزى در تحت سلطهء خداست ولى بر وفق سود بشر در جريان است ، مانند خورشيد و ماه و روز و شب .\r\nمعناى آيه : و خدا براى شما كشتىها را رام نمود تا در دريا به فرمان او جارى گردد ، و نيز نهرها را براى شما مسخر نمود .\r\nمراد از تسخير كشتى و نحو آن براى انسان اين است كه فكر و استعداد ساخت كشتى را به او داده و مواد اوليهء آن را در اختيار وى قرار داده است . و مراد از « امر » در اين‌جا ارادهء تكوينى است كه آب انبوه موّاجى به نام دريا آفريده تا كشتى و نظاير آن بتواند در سطح آن حركت كند .\r\nوَسَخَّرَ لَكُمُ الشَّمْسَ وَالْقَمَرَ دَائِبَيْنِ وَسَخَّرَ لَكُمُ اللَّيْلَ وَالنَّهَارَ\r\nيعنى : و نيز خداوند ، خورشيد و ماه را در حالى كه هر دو كوشا و مستمر در حركت‌اند مسخر و رام شما كرده است ؛ كه خورشيد در حركت مستقيم خود و ماه در حركت مستدير خود نور دهند و تأثيرات وجودى خود را در جوّ حركت به نفع شما فرو پاشند . و نيز خداوند شب و روز را رام شما گردانيد . يعنى به واسطهء حركت‌هاى محدود و تقابل خاص كرات جوّى پر نور و بىنور ، اوقات معينى را به نام شب و روز ايجاد نموده كه با رفت و آمد منظم و زياد و كم شدن تدريجى حالات ، به زندگى شما نظام بخشند و اوقات خواب و بيدارى و كار و كوشش و مطالبات و محاسبات و فراغت و طاعات شما را روشن سازند و براى همهء حوادث و وقايع شما منشأ تاريخ گردند .\r\nوَآتَاكُم مِن كُلِّ مَا سَأَلْتُمُوهُ وَإِن تَعُدُّوا نِعْمَتَ اللَّهِ لَا تُحْصُوهَا إِنَّ الْإِنسَانَ لَظَلُومٌ كَفَّارٌ « 34 » وَإِذْ قَالَ إِبْرَاهِيمُ رَبِّ اجْعَلْ هذَا الْبَلَدَ آمِناً وَاجْنُبْنِي وَبَنِيَّ أَن نَّعْبُدَ الأَصْنَامَ « 35 » رَبِّ إِنَّهُنَّ أَضْلَلْنَ كَثيراً مِنَ النَّاسِ فَمَن تَبِعَنِي فَإِنَّهُ مِنِّي وَمَنْ عَصَانِي فَإِنَّكَ غَفُورٌ رَّحِيمٌ « 36 »\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nلغت و اعراب :\r\nعَدَّ الشىءَ : شمرد آن را . أحصى الشىءَ : همه را شمرد و ضبط كرد . ظَلوم و كَفّار مبالغه در ظلم و كفران . بلد و بلده : مسكن عده‌اى از انسان‌ها مانند شهر و روستا ، و گاهى بر زمين باير هم اطلاق مىشود . جَنَبَهُ - از باب نَصَرَ - : دور كرد او را .\r\nتفسير :\r\nوَآتَاكُم مِن كُلِّ مَا سَأَلْتُمُوهُ\r\nيعنى : و از همهء آنچه خواستيد به شما ارزانى داشته است .\r\nاين آيه اشاره به مصداقى از عرضه و تقاضاى كلى است در زندگى مادى و معنوى انسان . و مراد از « سؤال مردم » تحقق تقاضا در وجود آنهاست از نظر تن و روان . و مراد از « ايتاء خدا » پاسخ همهء تقاضاها از جانب اوست . و حاصل آن كه خداوند همهء نيازهاى جسمى انسان را از خوراك و پوشاك و مسكن و غيره كه تقاضا از جانب تن است در اين كرهء خاكى به او عطا نموده ، و همهء نيازهاى روحى او را از دين و اخلاق و احكام به وسيلهء پيامبران و كتاب‌هاى آسمانى و از معارف و علوم و فنون به واسطهء عقل و خرد در اختيار او قرار داده . و عرضهء خداوند در اين باره بيش از تقاضاست هرچند فعليت تقاضا و عرضه در همه‌جا فعاليت از جانب متقاضى را لازم دارد . و دعا و درخواست لفظى و ايجاد اسباب يعنى درخواست عملى نظير پاشيدن تخم و نشاندن نهال و آبيارى ، و ازدواج ، و خوردن دارو از مصاديق حركت تقاضايى است .\r\nوَإِن تَعُدُّوا نِعْمَتَ اللَّهِ لَا تُحْصُوهَا إِنَّ الْإِنسَانَ لَظَلُومٌ كَفَّارٌ\r\nمراد از « نعمت » جنس است كه شامل نعمت‌هاى مادى و معنوى است .\r\nيعنى : و اگر نعمت‌هاى خدا را بشماريد هرگز نمىتوانيد آنها را تحت شمارش درآوريد و بر آنها احاطه كنيد . به يقين ، انسان سخت ستمگر و كفران كنندهء نعمت است . يعنى ستمگر به نعمت است ، زيرا آن را در غير مورد مصرف مىكند . و ستمگر به خويش است ، زيرا خود را از نتايج آن محروم مىسازد . و كَفّار به منزلهء علت ظلوم است .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\n[ دعاى ابراهيم ( ع ) 
  ]\r\nوَإِذْ قَالَ إِبْرَاهِيمُ رَبِّ اجْعَلْ هذَا الْبَلَدَ آمِناً\r\nابراهيم خليل عليه السلام در نخستين بار كه همسرش هاجر و تنها فرزندش اسماعيل را از بين‌النهرين به سوى مكّه آورد ، مكّه در آن زمان صحرايى سوزان و بى آب و علف بود .\r\nابراهيم همسر و فرزندش را در آن‌جا به خدا سپرد و برگشت . و چون پس از مدتى بازگشت عده‌اى از قبايل عرب را ديد در آن‌جا گرد آمده ، روستايى تشكيل داده‌اند . اين آيه راجع به اين حال است .\r\nمعناى آيه : و به ياد آور هنگامى را كه ابراهيم گفت : پروردگارا ، اين مجتمع انسانى را حرم امنى قرار ده .\r\nمراد ابراهيم ، امنيت تكوينى يا تشريعى است . امنيت تكوينى يعنى فراهم شدن وسيله‌اى كه آنها مصون از وحوش و درندگان و گزندگان و اشرار انسان‌ها باشند . و امنيت تشريعى يعنى خدا حكم به مصونيت محل ، و جعل وجوب احترام و تحريم هتك حرمت آن نمايد . دعوت ابراهيم نسبت به امنيت تشريعى پذيرفته شد و خدا حرم را كه محلى وسيع‌تر از درخواست ظاهرى ابراهيم بود مصونيت تشريعى بخشيد ، يعنى محيط حرم را كه همان حرم فعلى و بيضى شكل است و مكهء معظّمه در اواسط آن قرار دارد به عنوان حرم الهى و مكانى مقدس و لازم الاحترام و محرّم الهتك قرار داد كه تا امروز نيز بحمداللَّه باقى است . و ظاهر اين است كه اين تشريع به وسيلهء خود ابراهيم انجام يافت و مصونيت آن مكان و آنچه در آن باشد از انسان و حيوان اهلى و وحشى حتى درختان و گياهان به واسطهء او تشريع گرديد . و تا حال چندين بار امنيت تكوينى آن مورد هتك طاغيان قرار گرفته و نقض شده است . « 1 » وَاجْنُبْنِى وَبَنِىَّ أَن نَّعْبُدَ الأَصْنَامَ\r\nيعنى : خدايا ، مرا و پسران مرا از اين كه بت‌ها را بپرستيم دور بدار .\r\nاختصاص دعاى ابراهيم به پسران و اولاد ذكورش ممكن است به خاطر اين باشد كه در آن هنگام دختر نداشت . ولى ظاهر اين است كه « ابن » به عنوان تغليب به معناى فرزند اعم از پسر و دختر استعمال شده است .\r\n\r\n\r\n","description":"","footnote":"\r\n( 1 ) . امنيت تكوينى كه نمىتواند مورد هتك قرار گيرد !\r\n","page_name":" 165 ","page_number":165},
  {"content":"\r\n\r\nرَبِّ إِنَّهُنَّ أَضْلَلْنَ كَثيراً مِنَ النَّاسِ\r\nيعنى : پروردگارا ، اين بتان ، بسيارى از مردم را گمراه كرده‌اند .\r\nنسبت گمراهى مردم به بت‌هاى جماد بىاراده ، نسبت شىء به وسيله و سبب است .\r\nيعنى سران قريش و خدمت‌گزاران بت‌ها به وسيلهء آنها مردم را گمراه مىكنند ، زيرا به خاطر حفظ مقام و جاه و عايدات مالى خود پيوسته آنها را ترويج كرده ، نسبت ربوبيت و مقربيت و شفاعت نزد خدا و وساطت در روزى خلق و سبب قضاى حوايج به آنها مىدهند . و گويى ابراهيم عليه السلام مىگويد : اى خدا ، اين اضلال در مقابل من است و در صورتى است كه من مردم را به سوى توحيد و كتاب آسمانى و شريعت تو دعوت مىكنم .\r\nفَمَن تَبِعَنِى فَإِنَّهُ مِنِّى وَمَنْ عَصَانِى فَإِنَّكَ غَفُورٌ رَّحِيمٌ\r\nيعنى : پس اى خداوند ، كسى كه از من پيروى كرد او از من است ، يعنى اسلامش را بپذير . و كسى كه نافرمانيم كرد و دعوتم را نپذيرفت ، او در اختيار توست و تو بىترديد بسيار آمرزنده و مهربانى .\r\nرَبَّنَا إِنِّي أَسْكَنتُ مِن ذُرِّيَّتي بِوَادٍ غَيْرِ ذِي زَرْعٍ عِندَ بَيْتِكَ الْمفحَرَّمِ رَبَّنَا لِيُقِيمُوا الصَّلَاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ وَارْزُقْهُم مِنَ الَّثمَرَاتِ لَعَلَّهُمْ يَشْكُرُونَ « 37 » رَبَّنَا إِنَّكَ تَعْلَمُ مَا نُخْفِي وَمَا نُعْلِنُ وَمَا يَخْفَى عَلَى اللَّهِ مِن شَيْءٍ فِي الْأَرْضِ وَلَا فِي السَّماءِ « 38 » الْحَمْدُ للَّهِ الَّذِي وَهَبَ لِي عَلَى الْكِبَرِ إِسْمَاعِيلَ وَإِسْحَاقَ إِنَّ رَبِّي لَسَمِيعُ الدُّعَاءِ « 39 » رَبِّ اجْعَلْنِي مُقِيمَ الصَّلَاةِ وَمِن ذُرِّيَّتِي رَبَّنَا وَتَقَبَّلْ دُعَاءِ « 40 » رَبَّنَا اغْفِرْ لِي وَلِوَالِدَيَّ وَلِلْمُؤْمِنِينَ يَوْمَ يَقُومُ الْحِسَابُ « 41 »\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nلغت و اعراب :\r\nمِن ذرّيّتى يعنى بعضَ ذرّيّتى . وادى : رودخانه ، صحراى بىآب و علف . عند بيتك متعلّق است به أسكنت . محرّم يعنى محترم و مصون و محرَّم الهتك . ليقيموا مرجع ضمير جمع ، ذرّيّه است به اعتبار شمول و عموم آن بر اولاد ابراهيم نسلًا بعد نسل .\r\nأفئدة : جمع فؤاد يعنى قلب . على الكِبَر « على » به معناى « مع » است و ظرف در موضع حال است به‌تقدير « و أنا كبير » . و من ذريّتّى به‌تقدير « بعض ذرّيّتى » عطف است به ياء « اجعلنى » .\r\nتفسير :\r\nرَبَّنَا إِنِّى أَسْكَنتُ مِن ذُرِّيَّتى بِوَادٍ غَيْرِ ذِى زَرْعٍ\r\nيعنى : پروردگارا ، به يقين ، من برخى از فرزندانم را در درّه‌اى بى كشت و زرع ساكن كردم .\r\nمراد از برخى از اولاد ، بزرگترين فرزندش اسماعيل است كه همراه همسرش هاجر هر دو را در آن مكان ساكن كرد . و مراد از « وادىِ غير ذى زرع » محل كعبه و مسجد و حوالى آنهاست كه همه وسط رودخانهء ممتدى است كه طرف بالاى آن از مقابل ركن حجرالاسود رو به سوى مِنى و از آن‌جا رو به مشعر و عرفات مىرود ، و اين اماكن مقدسه همه در ميان اين دره‌اند كه در برخى از جاها كم عرض و در بعضى عريض است ، نه آب دارد و نه قابل كشت است .\r\nعِندَ بَيْتِكَ الْمُحَرَّمِ\r\nيعنى : خدايا ، من ذرّيّه‌ام را در نزد خانهء محرّم تو - خانهء تو كه مصون است و احترامش واجب و هتك حرمتش حرام است - ساكن كردم .\r\nبايد دانست كه در زمان گفتگوى ابراهيم با خداوند ، اين خانه وجود خارجى نداشته ، پس مراد از « خانه » به اعتبار وجود بعدى است كه به دست خود او بنا خواهد شد ، و يا به اعتبار حالت سابق است كه گفته شده : بناى بيت سابقاً بوده و به مرور\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nزمان محو شده . و محتمل است كه حقيقت بيت ساختمان نباشد بلكه محل بنا و فراغ « 1 » محدود و معين است خواه مشغول به بنا باشد يا نه . پس عندالبيت نسبت حقيقى است . و اين فرض راجح است به گواهى اين‌كه ظاهر كلام ابراهيم اين است كه حكم حرمت و مصونيت بيت در آن حال جعل شده بود ، و احكام بيت مرتب بر نفس بنا و ساختمان نيست ، بلكه اگر - نغوذ باللَّه - بنا به كلى از بين برود ، حكم حرمت و مصونيت و هم‌چنين ساير احكام از قبيل وجوب استقبال در نماز و طواف دور آن باقى است و تنها حكم مرتب بر ساختمان زايل مىگردد ، مانند حرمت تنجيس و وجوب ازالهء نجس از آن .\r\nرَبَّنَا لِيُقِيمُوا الصَّلَاةَ فَاجْعَلْ أَفْئِدَةً مِنَ النَّاسِ تَهْوِى إِلَيْهِمْ وَارْزُقْهُم مِنَ الَّثمَرَاتِ لَعَلَّهُمْ يَشْكُرُونَ\r\nيعنى : پروردگارا ، اين كار من به خاطر اين است كه ذرّيّه و اولاد من نسلى پس از نسلى نماز را برپا دارند ، خود بخوانند و در جامعهء خود رواج دهند . پس اى خداوند ، دل‌هايى را از مردم اين جهان در آيندهء تاريخ چنان كن كه به آنها ميل ورزند و از روى محبت و شوق به سوى آنها بشتابند ، و نيز از انواع ميوه‌جات آنها را روزى كن ، شايد سپاس گزارند .\r\nرَبَّنَا إِنَّكَ تَعْلَمُ مَا نُخْفِى وَمَا نُعْلِنُ\r\nيعنى : پروردگارا ، به يقين آنچه را ما پنهان مىداريم و آنچه را آشكار مىسازيم تو مىدانى . مراد عقايد درونى انسان‌ها از ايمان و اخلاص و كفر و نفاق و حتى خطورات قلبى و حالات و ملكات روانى و عمل‌هاى بدنىاى است كه از خلق پنهان مىداريم .\r\nوَمَا يَخْفَى عَلَى اللَّهِ مِن شَىْءٍ فِى الْأَرْضِ وَلَا فِى السَّماءِ\r\nيعنى : علاوه بر بواطن و اسرار و مضمرات درونى انسان‌ها ، هرگز چيزى بر خدا در اين زمين و در آسمان مخفى و پنهان نمىماند .\r\nاين جمله ممكن است تتمهء كلام ابراهيم باشد كه به عنوان التفات از خطاب به غيبت\r\n\r\n\r\n","description":"","footnote":"\r\n( 1 ) . يعنى فضاى باز و زمين صاف .\r\n","page_name":" 168 ","page_number":168},
  {"content":"\r\n\r\nانجام گرفته ، و يا خطاب خدا در پاسخ خطاب ابراهيم است .\r\nالْحَمْدُ لِلَّهِ الَّذِى وَهَبَ لِى عَلَى الْكِبَرِ إِسْمَاعِيلَ وَإِسْحَاقَ إِنَّ رَبِّى لَسَمِيعُ الدُّعَاءِ\r\nيعنى : حمد و ستايش از آنِ خدايى است كه اسماعيل و اسحاق را در حالى كه من پيرمرد و سالمند شده بودم به من بخشيد ؛ همانا پروردگار من بسيار شنوندهء دعاست .\r\nاين آيه به منزلهء جملهء معترضه است كه خليل‌الرحمان در ضمن مناجات با خداوند يادى از نعمت عظيم دو فرزند مىكند كه پس از گذشت زمان و يأس از تولد اولاد ، به او عنايت فرموده و ظاهراً اسحاق در اين مقام همراه او نبوده است .\r\nرَبِّ اجْعَلْنِى مُقِيمَ الصَّلَاةِ وَمِن ذُرِّيَّتِى رَبَّنَا وَتَقَبَّلْ دُعَاءِ\r\nيعنى : پروردگارا ، مرا پيوسته برپا كنندهء نماز قرار ده ، و از اولاد من نيز برپا كنندهء نماز قرار ده . تعبير « من ذرّيّتى » كه دلالت بر بعض دارد به خاطر اين است كه مىدانست از نسل او در آينده عده‌اى مشرك خواهند بود . پس دعا دربارهء كسانى از اولاد اوست كه دعوت پيامبران را پذيرفته و به شريعت وقت خود گرويده باشند . و اى پروردگار ما ، دعاى مرا اجابت فرما .\r\nرَبَّنَا اغْفِرْ لِى وَلِوَالِدَيَّ وَلِلْمُؤْمِنِينَ يَوْمَ يَقُومُ الْحِسَابُ\r\nيعنى : پروردگارا ، بر من و بر پدر و مادر من و بر همهء مؤمنان ، روزى كه حساب برپا مىشود ببخشاى .\r\nبايد دانست كه بىترديد ، نسب پيامبر اسلام از طرف پدر به ابراهيم خليل و از او به نوح نبى و از او به آدم صفى مىرسد ، و طبق روايات اهل بيت وحى عليهم السلام اجداد پيامبر اسلام يعنى اجداد پدرى در همهء سلسلهء نسب تا آدم صفى مسلمان بودند يعنى موحد و معتقد به شريعت وقت ، و هيچ يك آلوده به پليدى اعتقاد شرك و كفر نبوده‌اند . پس معلوم مىشود كه در زمان صدور اين دعا كه اواخر عمر خليل خدا بود والدينش مسلمان بودند كه براى آنها دعا كردند . و بنا براين اگر از آيهء 46 مريم و 86 شعراء و 114 توبه چنين برمىآيد كه پدر ابراهيم مشرك بوده ، مراد در آن آيات پدر صلبى نيست ، بلكه پدرخوانده يا شوهر مادرش يا عمو يا معلم او بوده كه در آن عصر به اين افراد پدر گفته مىشد ، و تفصيل مسئله بايد در آن آيات بررسى شود .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n\r\n[ احوال مردمان در قيامت 
  ]\r\nوَلَا تَحْسَبَنَّ اللَّهَ غَافِلًا عَمَّا يَعْمَلُ الظَّالِمُونَ إِنَّمَا يُؤَخِّرُهُمْ لِيَوْمٍ تَشْخَصُ فِيهِ الْأَبْصَارُ « 42 » مُهْطِعِينَ مُقْنِعِي رُءُوسِهِمْ لَا يَرْتَدُّ إِلَيْهِمْ طَرْفُهُمْ وَأَفْئِدَتُهُمْ هَوَاءٌ « 43 » وَأَنذِرِ النَّاسَ يَوْمَ يَأْتِيهِمُ الْعَذَابُ فَيَقُولُ الَّذِينَ ظَلَمُوا رَبَّنَا أَخِّرْنَا إِلَى أَجَلٍ قَرِيبٍ نُّجِبْ دَعْوَتَكَ وَنَتَّبِعِ الرُّسُلَ أَوَ لَمْ تَكُونُوا أَقْسَمْتُم مِن قَبْلُ مَا لَكُم مِن زَوَالٍ « 44 »\r\nلغت و اعراب :\r\nشَخَصَ بصرُه - از باب مَنَع - : بازماند و پلك نزد . هطع : ترسناك و شتاب‌زده سرعت نمود . أقنع رأسه : بلند كرد سر خود را . طَرْف : حركت پلك . هواء : خالى و تهى . يوم يأتيهم مفعول دوم أنذِر است به تقدير « هولَ يوم » . أخِّرنا إلى أجل به تقدير « ردَّنا إلى الدنيا و أمهلنا قليلًا » است .\r\nتفسير :\r\nوَلَا تَحْسَبَنَّ اللَّهَ غَافِلًا عَمَّا يَعْمَلُ الظَّالِمُونَ إِنَّمَا يُؤَخِّرُهُمْ لِيَوْمٍ تَشْخَصُ فِيهِ الْأَبْصَارُ\r\nيعنى : واى پيامبر ، خداوند را از آنچه ستمكاران مىكنند غافل مپندار - از گناهان بزرگ و كوچك اصولى و فروعى آنها ، مانند كفر و نفاق و افساد و ظلم به نفس و ديگران - ، جز اين نيست كه خدا آنها را براى روزى كه چشم‌ها در آن خيره مىماند به تأخير مىاندازد . مراد اين است كه در آن روز به هر چيزى از حوادث محشر بنگرند چشم‌هايشان از غايت دهشت به همان چيز دوخته مىشود و توان انتقال از آن يا\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nپلك زدن را پيدا نمىكند .\r\nمُهْطِعِينَ مُقْنِعِى رُءُوسِهِمْ لَا يَرْتَدُّ إِلَيْهِمْ طَرْفُهُمْ وَأَفْئِدَتُهُمْ هَوَاءٌ\r\nيعنى : آنها در آن روز به محض بيرون آمدن از گور خويش مُهطِع خواهند بود ، يعنى به سوى دعوت كننده‌اى ترسان و شتابان حركت مىكنند در حالى كه سر خود را بالا گرفته و پلكشان روى هم نمىافتد و دل‌هايشان تهى است ، يعنى خالى از هر چيز جز ترس و هول و دهشت است .\r\nبايد دانست كه در اين دو آيه براى ظالمان پنج حالت ذكر شده كه چهارم مؤكِّد اول است : خيره‌شدن چشم‌ها ، حركت با شتاب ، كشيدن گردن به بالا ، روى هم نيفتادن پلك‌ها و تهىشدن دل . و اين حالات مربوط است به ما بعد نفخهء سوم ، زيرا چون نفخهء دوم كه نفخهء احيا و قيام است طبق آيهء ثُمَّ نُفِخَ فِيهِ أُخْرَى فَإِذَا هُمْ قِيَامٌ يَنظُرُونَ [ زمر ، 68 
  ] انجام گيرد ، همه از قبر بيرون آمده ، مبهوت مىمانند و به ناگاه با نفخهء سوم كه به شكل صيحه طبق آيهء إِن كَانَتْ إِلَّا صَيْحَةً وَاحِدَةً فَإِذَا هُمْ جَمِيعٌ لَّدَيْنَا مُحْضَرُونَ [ يس ، 53 
  ] صورت مىگيرد ، از محل قيام به سوى حساب و داورى مىروند و در آن مسير اين حالات رخ مىدهد .\r\nوَأَنذِرِ النَّاسَ يَوْمَ يَأْتِيهِمُ الْعَذَابُ فَيَقُولُ الَّذِينَ ظَلَمُوا رَبَّنَا أَخِّرْنَا إِلى أَجَلٍ قَرِيبٍ نُّجِبْ دَعْوَتَكَ وَنَتَّبِعِ الرُّسُلَ\r\nيعنى : واى پيامبر ، مردم را از روزى كه عذاب به آنان روى آورد بيم ده ، يعنى از روز قيامت كه عذاب‌هاى گوناگون خداوند قهّار به سوى همهء مجرمان متوجه مىشود .\r\nپس آنان كه به خود و ديگران ستم كرده‌اند مىگويند : پروردگارا ، ما را تا مدت نزديكى به تأخير انداز ، يعنى ما را به دنيا بازگردان و در آن‌جا اندكى مهلت ده ، تا بتوانيم دعوت تو را اجابت كنيم ، ايمان آوريم و تسليم شويم و فرستادگانت را پيروى نماييم و مطيع و رام باشيم .\r\nأَوَ لَمْ تَكُونُوا أَقْسَمْتُم مِن قَبْلُ مَا لَكُم مِن زَوَالٍ\r\nكلام به تقدير « يقال لهم » پاسخ است از جانب خدا يا فرشتگان به درخواست بازگشت به دنيا . يعنى به آنها به عنوان استهزا و تحقير گفته مىشود : آيا شما نبوديد كه پيش از اين ، يعنى در همان دنيا ، سوگند ياد مىكرديد كه شما را فنا و زوال نيست ؟ يعنى قدرت و شوكت\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nما شكست‌ناپذير است ، در برابر دعوت تسليم نمىشويم و از پيامبران پيروى نمىكنيم .\r\nپس حال چگونه اين درخواست را مىكنيد ؟ !\r\n\r\n[ مكر و انتقام الهى 
  ]\r\nوَسَكَنتُمْ فِي مَسَاكِنِ الَّذِينَ ظَلَمُوا أَنفُسَهُمْ وَتَبَيَّنَ لَكُمْ كَيْفَ فَعَلْنَا بِهِمْ وَضَرَبْنَا لَكُمُ الْأَمْثَالَ « 45 » وَقَدْ مَكَرُوا مَكْرَهُمْ وَعِندَ اللَّهِ مَكْرُهُمْ وَإِن كَانَ مَكْرُهُمْ لِتَزُولَ مِنْهُ الْجِبَالُ « 46 » فَلَا تَحْسَبَنَّ اللَّهَ مُخْلِفَ وَعْدِهِ رُسُلَه إِنَّ اللَّهَ عَزِيزٌ ذُو انتِقَامٍ « 47 »\r\nاعراب :\r\nو سكنتم عطف است به أقسمتم ، و ضربنا عطف است به تبيَّن . و إن كان مكرهم « إن » وصليه است ، و محتمل است نافيه باشد به تقدير « و لم يكن مكرهم لتزول » .\r\nتفسير :\r\nوَسَكَنتُمْ فِى مَسَاكِنِ الَّذِينَ ظَلَمُوا أَنفُسَهُمْ وَتَبَيَّنَ لَكُمْ كَيْفَ فَعَلْنَا بِهِمْ وَضَرَبْنَا لَكُمُ الْأَمْثَالَ\r\nاين آيه ، تكرار توبيخ آنهاست . يعنى : و آيا شما نبوديد كه در مسكن‌هاى كسانى كه بر خود ستم كردند ساكن شديد ؟ ( مراد مساكن ملت‌هاى پيش از آنهاست كه به عذاب شديد ذلّت‌بار و عبرت‌آور خداوند ويران شده بودند و آنها آباد كردند و در آنها مسكن گزيدند ) در حالى كه برايتان روشن شد كه ما با صاحبان آنها چگونه رفتار نموديم ، و در حالى كه براى شما مثال‌ها زديم . يعنى مسكن‌هايشان دليل روشن عقل و سبب تنبّه وجدان بود ، و مثال‌هاى ما در كتاب‌هاى آسمانى بيان پند و اندرز بود .\r\nوَقَدْ مَكَرُوا مَكْرَهُمْ وَعِندَ اللَّهِ مَكْرُهُمْ وَإِن كَانَ مَكْرُهُمْ لِتَزُولَ مِنْهُ الْجِبَالُ\r\nيعنى : و آنها مكر خود را كردند - آنچه مىتوانستند مكر و فريب در برابر دعوت پيامبران انجام دادند - و مكر آنها در نزد خدا بود ، يعنى همهء فكر و نقشهء فريب و كيفيت اجرا و زمان آن\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدر علم ازلى خدا ثابت و در لوح محفوظش مندرج بود و در مرآى و ديدگاهش جارى مىشد .\r\nهرچند مكرشان به گونه‌اى شديد بود كه نزديك مىشد كوه‌ها از جاى خود بركنده شوند !\r\nاين كلام يعنى « عنداللَّه مكرهم » اشاره به اين است كه مكرهاى آنها نسبت به خدا مكر نبود ، زيرا مكر آن است كه طرف ديگر از آن مطلع نباشد . و اگر « و إن كان » جملهء منفى باشد معنا اين است كه مكر آنها چنين نبود كه در برابرش كوه‌ها از جاى كنده شوند . اشاره به اين كه منطق قوى پيامبران و معجزات آنها و كتاب‌هاى آسمانى و رفتار عملى آنان كوه‌هايى بودند كه به مكر آنها از جاى كنده نمىشدند .\r\n\r\n[ جزاى گناهكاران 
  ]\r\nفَلَا تَحْسَبَنَّ اللَّهَ مُخْلِفَ وَعْدِهِ رُسُلَهُ إِنَّ اللَّهَ عَزِيزٌ ذُو انتِقَامٍ\r\nيعنى : اى پيامبر ، هرگز خدا را چنين مپندار كه تخلّف كنندهء وعده خود به فرستادگانش باشد .\r\nمراد از وعده اعم از دنيوى است ، نظير إِنَّا لَنَنصُرُ رُسُلَنَا [ غافر ، 51 
  ] و كَتَبَ اللَّهُ لَأَغْلِبَنَّ أَنَا وَرُسُلِى [ مجادله ، 21 
  ] و أَرْسَلَ رَسُولَهُ بِالْهُدَى وَدِينِ الْحَقِّ لِيُظْهِرَهُ عَلَى الدِّينِ كُلِّهِ [ توبه ، 33 
  ] و إِنَّ جُنْدَنَا لَهُمُ الْغَالِبُونَ [ صافّات ، 173 
  ] و اخروى ، مانند « يؤخّرهم ليوم » و « أنذر الناس » است كه در آيه‌هاى پيش گذشت ؛ وعده‌هايى كه به همهء پيامبران الهى داده شده بود . همانا خداوند ، مقتدرِ شكست‌ناپذير و صاحب انتقام است . يعنى و لازم قدرت مطلقه و وعدهء منجّز ، عدم تخلّف است .\r\nيَوْمَ تُبَدُّلُ الْأَرْضُ غَيْرَ الْأَرْضِ وَالسَّماوَاتُ وَبَرَزُوا لِلَّهِ الْوَاحِدِ الْقَهَّارِ « 48 » وَتَرَى الْمُجْرِمِينَ يَوْمَئِذٍ مُقَرَّنِينَ فِي الْأَصْفَادِ « 49 » سَرَابِيلُهُم مِن قَطِرَانٍ وَتَغْشَى وُجُوهَهُمُ النَّارُ « 50 » لِيَجْزِيَ اللَّهُ كُلَّ نَفْسٍ مَّا كَسَبَتْ إِنَّ اللَّهَ سَرِيعُ الْحِسَابِ « 51 » هذا بَلَاغٌ لِلنَّاسِ وَلِيُنذَرُوا بِهِ وَلِيَعْلَمُوا أَنَّمَا هُوَ إِلهٌ وَاحِدٌ وَلِيَذَّكَّرَ أُولُوا الْأَلْبَابِ « 52 »\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nلغت و اعراب :\r\nيوم متعلق است به ذوانتقام يا به « اذكر » مقدّر . و السمواتُ عطف است به الأرض اول . قهّار مبالغه در غلبه است . قَرَّنَ الشىءَ بالشىءِ : آنها را در يك‌جا جمع كرد و به هم بست . أصفاد : جمع صَفَد ، زنجير . سرابيل : جمع سِربال ، پيراهن . قطران : مايع سياه رنگ بدبو كه به بدن حيوانات مىمالند . تغشى : مىپوشاند . ليجزى اللَّه متعلق است به محذوف ، به تقدير « يفعل اللَّه ذلك ليجزى » . بلاغ : ابلاغ و رساندن ، كافى بودن ، به تقدير « وسيلة للبلاغ » . و ليُنذَروا عطف است به محذوف ، به تقدير « أنزل لمصالح جمّة و لينذروا » .\r\nتفسير :\r\nيَوْمَ تُبَدَّلُ الْأَرْضُ غَيْرَ الْأَرْضِ وَالسَّماوَاتُ\r\nيعنى : انتقام خدا در روزى است كه اين زمين به زمين ديگرى تبديل شود ( نه بدين معنا كه به جاى اين كره ، كرهء ديگرى بيايد بلكه بدين معنا كه تغييراتى عظيم و اساسى در سطح و قشر آن پديد آيد ، همهء كوه‌ها مبدّل به غبار گردد و سپس نابود شود ، درياها و رودها به كلى تبخير گردند ، تپه‌ها و صخره‌ها و جنگل‌ها محو شوند و سطح كرهء خاكى همانند پوستهء تخم مرغ هموار گردد ) و نيز آسمان‌ها تبديل شوند ، يعنى نظم كرات جوّى و كهكشان‌ها دگرگون شود ، ستاره‌ها بىنور گردند و همگى چون مشتى سنگريزه به كنار ريخته شوند يا نابود گردند ، و اين خورشيد و ماه نيز نور خود را از دست بدهند و نزديك به هم در جوار زمين قرار گيرند .\r\nوَبَرَزُوا لِلَّهِ الْوَاحِدِ الْقَهَّارِ\r\nيعنى : و براى خداوندِ يكتا و قهّار بروز نمايند .\r\nهمهء مشركان يا همهء مردگان از انسان‌ها و پريان و شياطين و حيوانات ، از خوابگاه خويش براى حساب خدا و محاكمه و داورى او بيرون آيند و بروز نمايند . و توصيف خدا به يكتا و قهّار در اين‌جا اشاره به اين است كه آن روز ، روز ظهور و تجلّى وحدت خداوند است در مالكيت و سلطنت و حاكميت و محاسبه و داورى و دادن پاداش به گونه‌اى كه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاحدى را توان نفس كشيدن بدون اذن او نباشد ، و روز تجلّى و شدت قهر خدا نسبت به ظالمان و طاغيان و مستكبران است .\r\nوَتَرَى الْمُجْرِمِينَ يَوْمَئِذٍ مُقَرَّنِينَ فِى الْأَصْفَادِ سَرَابِيلُهُم مِن قَطِرَانٍ وَتَغْشَى وُجُوهَهُمُ النَّارُ\r\nيعنى : و تو اى مؤمن كه در سايهء ايمان از هول آن روز در امانى ، گنهكاران را خواهى ديد كه همگى در زنجيرها به يكديگر بسته شده‌اند ؛ پيراهن‌هايشان از قطِران است . يعنى پيراهنى تهيه شده از آن برتن دارند ، يا از آن مايع به قدرى بر بدنشان ماليده‌اند كه همانند پيراهنى شده است . و صورت‌هايشان را آتش مىپوشاند . يعنى علاوه بر بدنشان ، شعله و دود آتش صورتشان را نيز فرا مىگيرد . و نعوذ باللَّه .\r\nلِيَجْزِىَ اللَّهُ كُلَّ نَفْسٍ مَّا كَسَبَتْ إِنَّ اللَّهَ سَرِيعُ الْحِسَابِ\r\nيعنى : خداوند آنان را اين چنين عذاب مىكند به خاطر آن‌كه هر نفسى را به آنچه كسب كرده كيفر دهد ، يعنى در برابر كفر و نفاق و فسقى كه در دنيا به دست آورده كيفر اخروى دهد . و يا آن‌كه عين آنچه را كه كسب كرده برايش در آخرت متبلور كند و مجسم سازد .\r\nهمانا خداوند زودرس به حساب است . يعنى ميان اعمال صادر شده از مكلّفان و محاسبه و مجازات آنها فاصلهء زيادى نمىاندازد ، زيرا به مجرد مرگ ، مجازات شروع مىشود . و يا آن‌كه ميان دنيا و قيامت از ديدگاه ربوبى فاصله‌اى نيست .\r\nهذا بَلَاغٌ لِلنَّاسِ وَلِيُنذَرُوا بِهِ وَلِيَعْلَمُوا أَنَّمَا هُوَ إِلهٌ وَاحِدٌ وَلِيَذَّكَّرَ أُولُوا الْأَلْبَابِ\r\nيعنى : اين كتاب آسمانى ، ابلاغى به مردم است . وسيلهء رساندن هدف و پيام الهى و دين و شريعت اوست . و يا آن‌كه اين كتاب از نظر هدايت جامعهء بشرى به دين كامل و برنامهء حياتى ذات‌الابعاد ، از زمان فرود آمدنش تا انقراض نسلشان كافى است .\r\nو نيز نازل گشته براى مصالحى بىپايان و براى اين كه مردم به وسيلهء آن انذار شده ، تنبّه داده شوند . و نيز براى اين‌كه بدانند كه او خداى يكتاست ، يعنى پس از آشنا شدن به منطق قوى و براهين متقن آن علم پيدا كنند كه او يگانه و بدون شريك است . و نيز براى اين كه هر صاحب عقل و خردى به واسطهء درك معارف آن متذكر شود كه آن حق است و دعوتش سزاوار پذيرش .\r\nبايد دانست كه در اين آيه شش صفت براى قرآن ذكر شده است : اين قرآن\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nابلاغ رسالت الهى است ؛ براى هدايت جامعه كافى است ؛ نزول آن براى مصالح بىشمار است ؛ وسيلهء انذار جامعه است ؛ راه شناخت توحيد ربوبى است و وسيلهء تذكر صاحبان خرد است .\r\nو الحمد للَّه‌رب العالمين\r\n17 / 8 / 1384\r\n* * *\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nسورهء حجر\r\nبِسْمِ اللَّهِ الرَّحْمنِ الرَّحِيمِ الر\r\nاز حروف مقطّعه است و تفسير آن در سوره‌هاى پيشين گذشت .\r\nتِلْكَ آيَاتُ الْكِتَابِ وَقُرْآنٍ مُّبِينٍ « 1 » رُّبَمَا يَوَدُّ الَّذِينَ كَفَرُوا لَوْ كَانُوا مُسْلِمِينَ « 2 » ذَرْهُمْ يَأْكُلُوا وَيَتَمَتَّعُوا وَيُلْهِهِمُ الْأَمَلُ فَسَوْفَ يَعْلَمُونَ « 3 » وَمَا أَهْلَكْنَا مِن قَرْيَةٍ إِلَّا وَلَهَا كِتَابٌ مَّعْلُومٌ « 4 » مَا تَسْبِقُ مِنْ أُمَّةٍ أَجَلَهَا وَمَا يَسْتَأْخِرُونَ « 5 »\r\nلغت و اعراب :\r\nتلك اشاره به آيات اين سوره ، و اسم اشارهء بعيد براى برترى شأن آيات است . رُبَما در اين‌جا براى تكثير است . لو كانوا « لو » براى تمنّى است . ذرهم امر است از مادهء وذر يعنى ترك كن ، و از اين ماده به معناى ترك ، غير از امر و مضارع نيامده است . ألهاه عن كذا : او را از ياد\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nآن منصرف كرد و به خود مشغول نمود . قريه : مجتمع انسانى و محل اجتماع آنان مانند شهر و روستا . اجل : مجموع مدت تعيين‌شده براى شىء و آخر آن مدت .\r\n\r\n[ منع دنياطلبى از ايمان 
  ]\r\nتفسير :\r\nتِلْكَ آيَاتُ الْكِتَابِ وَقُرْآنٍ مُّبِينٍ\r\nيعنى : اين آيات از اين سوره كه شأن بالا و رتبهء والايى دارد آيات اين كتاب آسمانى و آيه‌هاى قرآنى مبين است ، يعنى قرآنى كه خود ظاهر و روشن از حيث الفاظ و معانى است و روشنگر راه هدايت و روشنگر ميان حق و باطل است . و ممكن است مراد از « الكتاب » لوح محفوظ باشد ، يعنى آيات و الا رتبهء اين سوره در لوح محفوظ و در اين قرآن است .\r\nرُبَمَا يَوَدُّ الَّذِينَ كَفَرُوا لَوْ كَانُوا مُسْلِمِينَ\r\nيعنى : چه بسا و چه بسيار است اين كه كسانى كه كفر ورزيده‌اند آرزو كنند اى كاش مسلمان بودند .\r\nوقت اين آرزوها هنگام مشاهدهء پيروزىهاى پى در پى براى مسلمين در پيشبرد اهداف و در غزوه‌ها و جنگ‌هاست . و ممكن است اين تمنّى وقت فرارسيدن مرگشان باشد كه با ديدن علايم مرگ و حضور فرشتگان ، حقانيت دين و دعوت پيامبران بر آنها روشن مىگردد . و ممكن است در عالم قيامت باشد كه همهء حقايق و اسرار براى همهء مكلفان به نحو علم‌اليقين آشكار مىگردد و آرزوى پذيرش اسلام مىكنند .\r\nذَرْهُمْ يَأْكُلُوا وَيَتَمَتَّعُوا وَيُلْهِهِمُ الْأَمَلُ فَسَوْفَ يَعْلَمُونَ\r\nيعنى : اى پيامبر ، آنها را رها كن و به حال خودشان واگذار كه بخورند و برخوردار شوند و آرزوى زندگى آنها را مشغول نمايد ، پس به زودى خواهند دانست .\r\nدر اين كلام دستور است كه پيامبر اسلام و مسلمين پس از يأس از ايمان و گرايش كافران به حال آنها نپردازند و دعوت و استدلال و محاجّه نكنند ، زيرا به زودى خودشان به علم اليقين خواهند دانست كه در طاعت كه بودند و با كه مبارزه داشتند و به چه كيفرى گرفتار شدند ! و اشاره است به اين كه تمام همت آنها در دنيا خوشى زندگى و برخوردارى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nاز لذايذ آن است ، و آنها در واقع نظير حيوانات‌اند كه بايد به حال خودشان رها كرد نه با منطق و برهان برخورد نمود .\r\nوَمَا أَهْلَكْنَا مِن قَرْيَةٍ إِلَّا وَ لَهَا كِتَابٌ مَّعْلُومٌ\r\nيعنى : و ما هيچ مجتمعى را هلاك نكرديم مگر آن‌كه براى آنها نوشته‌اى معلوم بود . در لوح محفوظ پيش از آفرينش آنها همهء حالاتشان مندرج بود از عدد نفوس و مدت بقا و دوام در دنيا و سرنوشت زندگى و ساير حوادث واقعه ، و زمان زوال و انقراضشان .\r\nمَا تَسْبِقُ مِنْ أُمَّةٍ أَجَلَهَا وَمَا يَسْتَأْخِرُونَ\r\nيعنى : هيچ امتى بر مدت محدود عمر خود و يا بر پايان عمرش سبقت نمىجويد و هرگز آن را به تأخير هم نمىاندازد .\r\nمراد از « اجل » مجموع مدتى است كه در علم ازلى الهى براى هر گروه و قبيله و امتى در طول تاريخ زندگى نوع بشر لحاظ شده و در لوح محفوظ مندرج گشته است . و حاصل آيه اين است كه همان‌گونه كه براى هر فردى از آدميان ، در طول تاريخ ، مدتى ملحوظ شده كه مثلًا در فلان عصر به وجود مىآيد و در فلان زمان هلاك مىگردد ، براى امت‌ها نيز در ميان ملل و نحل و سلاطين و امرا مدت و اجلى تعيين شده كه در چه عصرى ظهور كنند و در چه زمانى منقرض شوند . هيچ گروهى نمىتواند مدت خود را از عصر خويش مقدم سازد يا به تأخير اندازد . و يا آن‌كه چون آخر مدتش فرا رسد قدرت تقديم و تأخير از زمان را ندارد .\r\nوَقَالُوا يَا أَيُّهَا الَّذِي نُزِّلَ عَلَيْهِ الذِّكْرُ إِنَّكَ لَمَجْنُونٌ « 6 » لَوْ مَا تَأْتِينَا بِالْمَلائِكَةِ إِن كُنتَ مِنَ الصَّادِقِينَ « 7 » مَا نُنَزِّلُ الْمَلائِكَةَ إِلَّا بِالْحَقِّ وَمَا كَانُوا إِذاً مُّنظَرِينَ « 8 » إِنَّا نَحْنُ نَزَّلْنَا الذِّكْرَ وَإِنَّا لَهُ لَحَافِظُونَ « 9 »\r\nلغت و اعراب :\r\nذكر : يكى از نام‌هاى قرآن . لولا و لوما براى تحريص و ترغيب است . الّا بالحقّ به تقدير « الّا تنزيلًا متلبّساً أو مقروناً بالحقّ » .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\n[ پاسخ به شبههء كافران 
  ]\r\nتفسير :\r\nوَقَالُوا يَا أَيُّهَا الَّذِى نُزِّلَ عَلَيْهِ الذِّكْرُ إِنَّكَ لَمَجْنُونٌ\r\nيعنى : و مشركان در خطابى به پيامبر اسلام گفتند : اى كسىكه اين قرآن بر تو نازل گشته ، به يقين تو ديوانه‌اى .\r\nگفتن كلمهء « مجنون » بر پيامبر اسلام به خاطر آن بود كه در عقيدهء آنها فرود آمدن فرشتهء سماوى و كتاب آسمانى بر بشر زمينى از محالات بود . علاوه آن‌كه انكار قداست بتان و نفى مقام ربوبى آنها و تسفيه و ابلهانه شمردن پرستش آنها و ادعاى وحدت رب در جهان هستى از امور غير معقول و باطل بود كه مدّعىِ آن را عنوانى جز مجنون نبود .\r\nلَوْ مَا تَأْتِينَا بِالْمَلائِكَةِ إِن كُنتَ مِنَ الصَّادِقِينَ\r\nيعنى : چرا براى ما فرشته‌ها را نمىآورى اگر تو از راستگويانى ؟ !\r\nمراد اين است كه حال اگر فرشته‌ها بر تو فرود مىآيند پس چرا عده‌اى از آنها را براى ما ظاهر نمىكنى كه ببينيم و با آنها سخن گوييم و انس گيريم و آنها نبوت تو را تصديق نمايند و مخالفانت را نيز سركوب كنند ؟ !\r\nمَا نُنَزِّلُ الْمَلائِكَةَ إِلَّا بِالْحَقِّ وَمَا كَانُوا إِذاً مُّنظَرِينَ\r\nپاسخ خداوند است به گفتار مشركان . يعنى : ما فرشتگان را جز به حق نازل نمىكنيم - جز براى هدفى صحيح و عقلانى كه اثبات حق مطلوب و داورى بدون مهلت است - و اگر چنين كنيم آنها مهلت داده نمىشوند .\r\nمراد اين است كه سيرهء ما بر اين است كه هر معجزه‌اى را كه به درخواست مردم پديد آوريم ، خواه نزول آشكار فرشتگان باشد يا غير آن ، اگر آنها نپذيرفتند بدون مهلت بر آنها عذاب مىفرستيم ؛ و فعلًا وقت آن نرسيده كه با مشركان چنين كنيم .\r\nإِنَّا نَحْنُ نَزَّلْنَا الذِّكْرَ وَإِنَّا لَهُ لَحَافِظُونَ\r\nيعنى : به يقين ما خود اين قرآن را نازل كرديم ، و بىترديد ما خود نگهدار آنيم .\r\nيعنى اين قرآن را كه سراپا ذكر و يادآورى است - يادآورى از پيامبران گذشته و كتاب‌هاى آسمانى آنها و سرگذشت آنان و ملت‌هايشان و برخورد مردم با مرسلين ، و يادآورى از آيندهء بشر و عوالم برزخى و قيامت و آخرت ابدى ، و از اصول و فروع شريعت\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nو برنامهء زندگى جامعه و معارف بىپايان دينى و دنيوى - ما خود فرستاديم و احدى را دخالت در انشا و تنظيم الفاظ و معانى ، و ابلاغ و ايصال آن به پيامبر اسلام نيست . و ما آن را از تحريف و تغيير و تبديل الفاظ و معانى و نسخ احكام و قوانين و متروك شدن عبارتش از زبان‌ها و حقايقش از دل‌ها و غلبه و پيروزى كتاب ديگرى بر او در معارضهء با او و تمام شدن مدت احكام و معارفش ، نگاه خواهيم داشت .\r\n\r\n[ نقش گناه در كفر به خدا 
  ]\r\nوَلَقَد أَرْسَلْنَا مِن قَبْلِكَ فِى شِيَعِ الْأَوَّلِينَ « 10 » وَمَا يَأْتِيهِم مِّن رَّسُولٍ إِلَّا كَانُوا بِهِ يَسْتَهْزِءُونَ « 11 » كَذلِكَ نَسْلُكُهُ فِى قُلُوبِ الْمُجْرِمِينَ « 12 » لَا يُؤْمِنُونَ بِهِ وَقَدْ خَلَتْ سُنَّةُ الْأَوَّلِينَ « 13 » وَلَوْ فَتَحْنا عَلَيْهِم بَاباً مِّنَ السَّماءِ فَظَلُّوا فِيهِ يَعْرُجُونَ « 14 » لَقَالُوا إِنَّمَا سُكِّرَتْ أَبْصَارُنَا بَلْ نَحْنُ قَوْمٌ مَّسْحُورُونَ « 15 »\r\nلغت و اعراب :\r\nو لقد أرسلنا به تقدير « رسلًا » . شِيَع : جمع شيعه ، گروهى معتقد به يك هدف يا يك مذهب . كذلك اشاره به تكذيب و استهزا . نسلكه : وارد مىكنيم و نفوذ مىدهيم آن را . و ضمير منصوب آن و ضمير بِهِ هر دو راجع است به ذكر . لا يؤمنون به حال يا صفت است براى مجرمين . ظَلَّ از افعال ناقصه است به معناى صارَ . سَكَّر الباب : بست در را .\r\nتفسير :\r\nوَلَقَد أَرْسَلْنَا مِن قَبْلِكَ فِى شِيَعِ الْأَوَّلِينَ ، وَمَا يَأْتِيهِم مِّن رَّسُولٍ إِلَّا كَانُوا بِهِ يَسْتَهْزِءُونَ\r\nيعنى : و به حقيقت پيش از تو پيامبرانى را در ميان فرقه‌ها و طوايف پيشينيان فرستاديم . و هيچ فرستاده‌اى نزد آنها نمىآمد مگر اين‌كه او را استهزا و مسخره مىكردند .\r\nكَذلِكَ نَسْلُكُهُ فِى قُلُوبِ الْمُجْرِمِينَ ، لَا يُؤْمِنُونَ بِهِ وَقَدْ خَلَتْ سُنَّةُ الْأَوَّلِينَ\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nيعنى : اين‌گونه ما اين قرآن را در دل‌هاى آنان وارد مىكنيم و نفوذ مىدهيم در حالى كه بدان ايمان نمىآورند ( مراد اين است كه همان‌گونه كه رسولان گذشته ، رسالت و شريعت خود را عرضه مىداشتند و مواجه با انكار و استهزاى مردم مىشدند ، اين قرآن را بر مجرمان مكه عرضه مىداريم و در دل‌هايشان نفوذ مىدهيم و مواجه با انكار و عدم ايمان آنها مىشويم ) و حقّاً كه طريقت و روش پيشينيان همواره چنين گذشته است .\r\nوَلَوْ فَتَحْنا عَلَيْهِم بَاباً مِّنَ السَّماءِ فَظَلُّوا فِيهِ يَعْرُجُونَ ، لَقَالُوا إِنَّمَا سُكِّرَتْ أَبْصَارُنَا بَلْ نَحْنُ قَوْمٌ مَّسْحُورُونَ\r\nيعنى : و اگر بر روى آنها درى از آسمان مىگشوديم پس همواره در آن عروج مىكردند و بالا مىرفتند ( يعنى و حقايقى را در عالم بالا از قبيل افواج فرشتگان و لوح محو و اثبات و لوح محفوظ و جايگاه صحايف اعمال و كيفيت تقدير امور جهان از حيات و مرگ و روزى و حوادث ديگر مىديدند ) بىترديد مىگفتند : جز اين نيست كه چشمان ما بسته شده ، يعنى حقيقت بر ما پنهان مانده و آنچه ديديم تخيّلات بوده ؛ بلكه مىگفتند : ما گروهى جادو زده‌ايم . يعنى نه تنها چشممان بسته شده و خود آگاهيم كه به جاى حقايق ، موهومات ديديم ، بلكه روانمان جادوزده شده و تخيّلات بر ما غلبه كرده است .\r\nوَلَقَدْ جَعَلْنَا فِى السَّماءِ بُرُوجاً وَ زَيَّنَّاهَا لِلنَّاظِرِينَ « 16 » وَحَفِظْنَاهَا مِن كُلِّ شَيْطَانٍ رَّجِيمٍ « 17 » إِلَّا مَنِ اسْتَرَقَ السَّمْعَ فَأَتْبَعَهُ شِهَابٌ مُّبِينٌ « 18 » وَالْأَرْضَ مَدَدْنَاهَا وَأَلْقَيْنَا فِيهَا رَوَاسِىَ وَأَنبَتْنَا فِيها مِن كُلِّ شَىْءٍ مَوْزُونٍ « 19 » وَجَعَلْنَا لَكُمْ فِيها مَعَايِشَ وَمَن لَّسْتُمْ لَهُ بِرَازِقِينَ « 20 »\r\nلغت و اعراب :\r\nحفظناها يعنى حفظنا السماء . رجيم به معناى مرجوم : رانده شده ، لعن شده . استرق الشىءَ : دزديد آن را . سمع به معناى مسموع . أتبعه و تبعه : دنبال كرد آن را . شهاب : جرقّه يا\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nشعله‌اى از آتش . مدَّ الشىءَ : كشيد و گسترش داد آن را . رواسى : جمع راسيه ، شىء ثابت و استوار ، كوه . موزون : سنجيده شده . و من لستم عطف است به ضمير جعلنا لكم .\r\n\r\n[ نفوذ شيطان به آسمان ممنوع 
  ]\r\nتفسير :\r\nوَلَقَدْ جَعَلْنَا فِى السَّماءِ بُرُوجاً وَ زَيَّنَّاهَا لِلنَّاظِرِينَ\r\nاين آيه تا ده آيهء ديگر در برابر مشركانى است كه قرآن را به اعجاز نپذيرفته و معجزهء ديگرى مانند نزول علنى فرشته را مىخواستند ، و اشاره به آياتى از آسمان و زمين است كه هر يك سرّى از اسرار وجود و دليل روشنى بر توحيد است .\r\nيعنى : حقيقت اين است كه ما در آسمان برج‌هايى قرار داديم و آسمان را براى ناظران و تماشاگران زينت بخشيديم و آراسته كرديم .\r\nمراد از « آسمان » جوّ لايتناهى در انظار است ، و مراد از « بروج » منازل و جايگاه‌هاى دوازده گانهء خورشيد در طول سيرش در مجموع سال شمسى است كه به نام‌هاى : حَمَل ، ثَور ، جَوزا ، سرطان ، اسد ، سنبله ، ميزان ، عقرب ، قوس ، جَدْى ، دَلْو و حوت ناميده مىشوند . و مراد از تزيين و آراستن آسمان ، آرايش آن به واسطهء ستارگانى است كه مشاهده مىشود اعم از برج‌ها و غير آنها ، زيرا برج‌ها عبارت‌اند از ستارگانى كه به شكل آن عناوين از حَمَل تا حوت تنظيم شده‌اند .\r\nو بايد دانست كه اين آرايش براى ناظرانِ به ديدهء عقل و خرد بسى اعجاب‌انگيز و بهت‌آور است و حقّاً كه سؤال‌برانگيز است كه آيا حقيقت اين موجودات چيست ؟ و فاصلهء ميان ما و آنها چقدر است ؟ و آنها از كى به وجود آمده و يا شروع به حركت كرده‌اند ؟ و آيا حركتشان مستقيم است يا مستدير و يا به اختلاف ؟ تند است يا كند ؟ ساكن دارند يا خالى از سَكَنه‌اند ؟ ساكنانشان كيان‌اند ؟ و آيا اين گردش‌ها تا كى ادامه دارد ؟ و آيا امتداد و وسعت اين جوّ محيط كه همهء آن چراغ‌ها در ميان آن افروخته شده تا كجاست ؟ و چون همه ممكن‌اند محدودند ، و چون به آن حد برسيم ما بعد آن چيست ؟ سبحانَ مَن لا يعلم عِظَمَ مُلكهِ الّا هو .\r\nوَحَفِظْنَاهَا مِن كُلِّ شَيْطَانٍ رَّجِيمٍ\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nيعنى : و ما آسمان را از ورود هر شيطان رانده شده و مطرودى نگه داشتيم .\r\nمراد اين است كه شياطين را قدرت دخول در جوّ آسمان نيست هر چند حد فاصل ميان كرهء زمين و حوالى آن كه مسكن انسان‌ها و مقرّ پريان و شياطين است ، و آسمانى كه كرات جوّى و ستارگان در ميان آنها شناورند و مركز سكونت فرشتگان و محل عبادت و فعاليت‌هاى مختلف آنهاست بلكه جايگاه ورود ارواح برخى از برزخيان و پيامبران و صالحان و محفل انس ارواح آنهاست كه زمينيان نسبت به آن نامحرم‌اند ، براى ما روشن نيست .\r\nإِلَّا مَنِ اسْتَرَقَ السَّمْعَ فَأَتْبَعَهُ شِهَابٌ مُّبِينٌ\r\nيعنى : مگر كسى از شياطين كه استراق سمع كند - پنهانى به جوّ بالا نفوذ كند و از مسموعات عالم بالا بدزدد - كه بلافاصله شعلهء آشكارى از آتش او را دنبال مىكند . يعنى قطعه‌اى از برخى كرات فروزان يا از كرات ديگرى كه به واسطهء سرعت سير تبديل به جرقهء آتش شده او را تعقيب مىكند تا از جوّ ممنوع عالم بالا بيرونش سازد .\r\n\r\n[ نعمت‌هاى خدا 
  ]\r\nوَالْأَرْضَ مَدَدْنَاهَا وَأَلْقَيْنَا فِيهَا رَوَاسِىَ وَأَنبَتْنَا فِيها مِن كُلِّ شَىْءٍ مَوْزُونٍ\r\nيعنى : و اين زمين را گسترديم - به منظور سكونت طايفهء بشرى در آن و به تناسب نفوس و نيازشان در مدت محدود اقامتشان در آن ، بدين مقدار از قطر و طول و عرض كه مىبينى آفريديم و گسترش داديم - و در آن كوه‌هايى ثابت و استوار افكنديم ، يعنى در سطوح مختلف آن براى حفظ نظام وجودى و نگهدارى از تزلزل و فروپاشى آن كوه‌هايى محكم و ريشه‌دار در آن قرار داديم . و در آن از هر نبات و روييدنى سنجيده‌شده رويانديم ، يعنى از هر نوع و صنف گياه و درخت كه شمارش از حد و حصر بيرون است و داراى اوصاف و الوان و خواص بىشمارند و همه در نزد ما موزون و سنجيده است ، پديد آورديم .\r\nوَجَعَلْنَا لَكُمْ فِيها مَعَايِشَ وَمَن لَّسْتُمْ لَهُ بِرَازِقِينَ\r\nيعنى : و در آن زمين براى شما انسان‌ها و كسانى كه شما روزىدهندهء آنها نيستيد وسايل زندگى تهيه نموديم .\r\nمراد از « معايش » همهء اسباب زندگى است از اجناس اين گيتى و خارج از آن از آب و هوا و خورشيد و ماه و ستارگان و ابرها و گياهان و حيوانات و غيره . و مراد از « من لستم له\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبرازقين » همهء روزىخواران روى زمين است از اجنّه و پريان و حيوانات و نباتات كه همه به تناسب اقتضاى وجودى خود روزىخوارند .\r\nوَإِن مِّن شَىْءٍ إِلَّا عِنْدَنَا خَزَائِنُهُ وَمَا نُنَزِّلُهُ إِلَّا بِقَدَرٍ مَعْلُومٍ « 21 » وَأَرْسَلْنَا الرِّيَاحَ لَوَاقِحَ فَأَنزَلْنَا مِنَ السَّماءِ مَاءً فَأَسْقَيْنَاكُمُوهُ وَمَا أَنتُمْ لَهُ بِخَازِنِينَ « 22 » وَإِنَّا لَنَحْنُ نُحْيِى وَنُمِيتُ وَ نَحْنُ الْوَارِثُونَ « 23 » وَلَقَدْ عَلِمْنَا الْمُسْتَقْدِمِينَ مِنكُمْ وَلَقَدْ عَلِمْنَا الْمُسْتَأْخِرِينَ « 24 » وَإِنَّ رَبَّكَ هُوَ يَحْشُرُهُمْ إِنَّهُ حَكِيمٌ عَلِيمٌ « 25 »\r\nلغت و اعراب :\r\nخزائن : جمع خِزانه و خزينه ، محل ذخيرهء كالا . لواقح : جمع لاقحه ، حامل و باردار ؛ و جمع لاقحه به معناى مُلقِحه يعنى تلقيح‌كننده ؛ حال مقدّره از رياح است . سقاه و أسقاه الماء : آب به او نوشانيد .\r\nتفسير :\r\nوَإِن مِّن شَىْءٍ إِلَّا عِنْدَنَا خَزَائِنُهُ وَمَا نُنَزِّلُهُ إِلَّا بِقَدَرٍ مَعْلُومٍ\r\nيعنى : و هيچ چيزى نيست مگر آن‌كه گنجينه‌هاى آن نزد ماست و ما آن را جز به اندازه‌اى معين نازل نمىكنيم .\r\nمراد از « شىء » در اين‌جا همهء چيزهايى است كه در اين گيتى به چشم مىخورد از نباتات و حيوانات و آدميان و غير آنها از انواع ماهيّاتى كه قابل وجود است . و مراد از « خزائن » مواد اوليّهء آن است كه در جهان پراكنده است و از اجتماع و تركب آنها آن شىء\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nپديد مىآيد . و مراد از اين‌كه نزد خداست آن است كه تحت ارادهء اوست و مخلوق يا تحت كلمهء « كُن » است . و مراد از « تنزيل » آفريدن يعنى جمع كردن مواد و تركب بخشيدن و فعليت وجودى دادن به آن است كه گويى از مقام والاى واجب‌الوجود به صحنهء امكان ، فرود آمده است . و مراد از « قَدَر معلوم » معيّن بودن حدود آن است از نظر مصداق و كمّ و كِيف آن .\r\nو حاصل آيه اين است كه چيزى از موجودات يا انواع قابل وجود در اين گيتى خواه از ارزاق يا غير آن نيست جز آن‌كه مواد اوليهء آن در نزد خدا و تحت ارادهء اوست ، و هر چند پراكنده در جهان باشد ولى خلق و توليد آن محدود است و ميزان معلومى طبق اقتضاءات و مصالح نظام اتمّ دارد . مثلًا خزاين گندم مواد اوليهء آن است از بذر و قواى زمينى و نزول باران و تابش خورشيد و وزش نسيم و غيره است و تا آن حد كه خدا بخواهد توليد مىشود . و آيهء شريفه را معانى ديگرى گفته‌اند كه ما به اين معنا قناعت كرديم .\r\nوَأَرْسَلْنَا الرِّيَاحَ لَوَاقِحَ\r\nيعنى : و ما بادها و نسيم‌ها را در حالى كه باردار است و تلقيح‌كننده ، فرستاديم .\r\nمراد اين است كه بادها را كه به واسطهء حمل ابرهاى متراكم بارى سنگين بر دوش دارند وزانديم تا ابرها را به وسيلهء توليد سرما و انباشتن روى هم باردار نمايد ، و يا گياهان و درختان را به ريزش باران باردار كند ، و يا آن‌كه به نقل ذرّات تلقيح از ذكور به اناث ، آنها را باردار نمايد .\r\nفَأَنزَلْنَا مِنَ السَّماءِ مَاءً فَأَسْقَيْنَاكُمُوهُ وَمَا أَنتُمْ لَهُ بِخَازِنِينَ\r\nيعنى : پس ما از آسمان و جانب بالاى سرتان آبى نازل كرديم و شما را بدان سيراب نموديم و شما نبوديد كه آن را ذخيره كرده باشيد . يعنى شما نبوديد كه آن همه آب‌ها را در ابرهاى متراكم به صورت باران يا برف يا تگرگ ذخيره كرده باشيد تا صدها فرسخ از محلى به محلى نقل دهيد و فرو ريزيد . و يا آن‌كه آن را در زير سطوح زمين ذخيره كرده باشيد كه پيوسته به صورت چشمه و رود و غدير ظاهر گردد و مورد مصرف قرار دهيد .\r\nوَإِنَّا لَنَحْنُ نُحْيِى وَنُمِيتُ وَنَحْنُ الْوَارِثُونَ\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nيعنى به يقين اين ماييم كه زنده مىكنيم و مىميرانيم ، و اين ماييم كه وارث همه‌ايم .\r\nمراد اين است كه زنده كردن هر موجود قابل حيات در آن حد از حيات كه دارد از نبات و حيوان و انسان به دست ماست ، و نيز ميراندن هر قابل مرگ در حد خويش به ارادهء ماست . و مراد از وارث بودن خدا ، بقاى ذات اقدس او پس از مرگ همه است كه مجموع آنچه ترك كرده‌اند از آنِ خدا خواهد بود هر چند در حال حياتشان نيز حقيقتاً از آنِ خدا بوده است .\r\nوَلَقَدْ عَلِمْنَا الْمُسْتَقْدِمِينَ مِنكُمْ وَلَقَدْ عَلِمْنَا الْمُسْتَأْخِرِينَ\r\nخطاب به موجودين بشر در حال نزول اين آيات است .\r\nيعنى : حقيقت اين است كه ما به گذشتگان شما از پيش علم داشتيم و به آيندگانتان نيز علم داشتيم . مراد اين است كه همهء گذشتگان بشر از آغاز خلقتشان تا حال با تمام خصوصياتشان در علم ازلى ما ثابت و در لوح محفوظ ما مندرج است ، و همهء آيندگانشان نيز با خصوصياتشان نزد ما از پيش معلوم و در لوح مندرج است .\r\nوَإِنَّ رَبَّكَ هُوَ يَحْشُرُهُمْ إِنَّهُ حَكِيمٌ عَلِيمٌ\r\nيعنى : و بىترديد پروردگار تو همهء آنها را ، يعنى پيشينيان و پسينيان را ، در روز رستاخيز گردآورى خواهد نمود . مراد آن‌كه افراد بشر را از نخستين آفريده تا آخرين آنها كه بر حسب طول زمان و بُعد مكان پراكنده‌اند در يك زمان و يك زمين جمع خواهد كرد و آن روز قيامت ، و آن مكان صحنهء محشر است .\r\nزيرا خداوند داراى حكمت و دانش است . حكمتش مقتضى و علمش محيط به همه چيز است . يعنى به لحاظ آن‌كه از ازل تصميم گرفت كه بشر آفريند و كرهء زمين را براى او مسكن موقت قرار دهد و تكاليفى به عنوان آزمايش به آنها متوجه كند ، مطيعان را در محلّى پاداش و عاصيان را كيفر دهد ، اين بساط دنيا را بگسترد . و چون همهء مقدمات تمام شود حكمتش اقتضا دارد كه مسألهء پاداش و كيفر را عملى كند ، و علمش كه نافذ در همه چيز است و به مكلّفان احاطه دارد و تمام خصوصيات و كمّ و كيف اعمال قلبى و بدنى آنها را بدون جهل و شك و خلط و اشتباه مىداند ، راه را براى پياده كردن هدف اصلى هموار نموده است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\n[ داستان سجده بر آدم و طرد شيطان 
  ]\r\nوَلَقَدْ خَلَقْنَا الْإِنسَانَ مِن صَلْصَالٍ مِّنْ حَمَإٍ مَّسْنُونٍ « 26 » وَالْجَانَّ خَلَقْنَاهُ مِن قَبْلُ مِن نَّارِ السَّمُومِ « 27 » وَإِذْ قَالَ رَبُّكَ لِلْمَلائِكَةِ إِنِّى خَالِقٌ بَشَراً مِّن صَلْصَالٍ مِّنْ حَمَإٍ مَّسْنُونٍ « 28 » فَإِذَا سَوَّيْتُهُ وَ نَفَخْتُ فِيهِ مِن رُّوحِى فَقَعُوا لَهُ سَاجِدِينَ « 29 » فَسَجَدَ الْمَلائِكَةُ كُلُّهُمْ أَجْمَعُونَ « 30 » إِلَّا إِبْلِيسَ أَبَى أَن يَكُونَ مَعَ السَّاجِدِينَ « 31 »\r\nلغت و اعراب :\r\nصلصال : گِل خشكيده كه صدا دهد . حَمَأ و حَمْأة : لاى گنديده . من حمأ صفت صلصال .\r\nمسنون : بدبو . يا از سنَّ الطينَ : آن را سفال كرد ، يا آن را صورت‌بندى نمود . سَموم : باد گرم . نار السموم اضافهء موصوف به صفت است . جانّ : اسم جمع جنّ . سَوَّى الشىءَ : درست كرد آن را .\r\nابليس : عَلَم جنس است براى شيطان .\r\nتفسير :\r\nوَلَقَدْ خَلَقْنَا الْإِنسَانَ مِن صَلْصَالٍ مِّنْ حَمَإٍ مَّسْنُونٍ\r\nيعنى : و حقيقت اين است كه ما انسان را از گِل خشكيدهء صدادارِ برگرفته از لاى بد بو آفريديم .\r\nمراد از انسان در اين‌جا نخستين فرد از اين نوع است كه بدون سابقهء مِثل و نمونه و به نحو اعجاز آفريده شده و جدّ اعلاى اين نوع قرار گرفته و به نام آدم و ابوالبشر ناميده شده ، و هر صفتى در كيفيت خلقت براى او ذكر شود همسر وى كه او را حوّا و امّ البشر هم مىنامند\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nدر آن شريك است ، و محتمل است كه در اين‌جا نيز هر دو مراد باشند .\r\nو حاصل آيه اين است كه ما آدم ابوالبشر را در آغاز خلقت از گل و لايى كه به سبب ماندن در زير آب و مرور زمان رنگش تيره و بويش متعفّن شده بود برگرفتيم و اجزاى بدن پيش‌بينىشدهء او را كه همان اعضاى ريز و درشت و ظاهرى و باطنى انسان بالفعل است جدا جدا از آن ساختيم ، و سپس همه را تركيب بخشيده صورت‌بندى كرديم ، و چون خشكيد و مجسمه و تنديس كامل انسان شد و همانند سفال و چينى صدا داد ، از روح خويش يعنى روح مخلوق و منسوب به خود كه از اين جهت شرافت و قداست يافته در آن دميديم تا زنده شد و نخستين مصداق اين نوع به نحو اعجاز و خرق عادت به وجود آمد و به نام انسان و بشر ناميده شد .\r\nوَالْجَانَّ خَلَقْنَاهُ مِن قَبْلُ مِن نَّارِ السَّمُومِ\r\nيعنى : و طايفهء اجنّه و پريان را پيش از انسان از آتشى بدون دود و نافذ در اجزا و درون اشيا آفريديم .\r\nوَإِذْ قَالَ رَبُّكَ لِلْمَلائِكَةِ إِنِّى خَالِقٌ بَشَراً مِّن صَلْصَالٍ مِّنْ حَمَإٍ مَّسْنُونٍ\r\nيعنى : و به يادآور هنگامى را كه پروردگارت به فرشتگان گفت : به يقين تصميم دارم بشرى بيافرينم از گِل خشكى كه همانند سفال صدا دهد و متّخَذ و تركيب‌يافته از لاى بدبو و متعفّن باشد .\r\nبايد دانست كه مراد از فرشتگان در اين‌جا ملأ اعلا و ساكنان عالم بالاست يا همهء موجودين آنها در صفحهء هستى ، و هدف از خطاب آنها اعلان امرى است كه آن را اراده نموده و بر آن تصميم گرفته ، لكن صلاح در اين ديده كه آن را به فرشتگانش نيز ابلاغ نمايد و با آنها مطرح سازد ، چه آنكه آنها نزديك‌ترين موجودات محضر و مقربان درگاه و متصديان امور عالم تكوين و پياده كنندگان ارادهء بالغه‌اش در شراشر اجزاى جهان‌اند .\r\nفَإِذَا سَوَّيْتُهُ وَنَفَخْتُ فِيهِ مِن رُّوحِى فَقَعُوا لَهُ سَاجِدِينَ\r\nيعنى : پس چون او را درست كردم و در آن از روح خويش دميدم ، سجده‌كنان در برابرش بيفتيد .\r\nمراد از درست كردن ، جمع كردن اعضاى پراكندهء ساخته‌شده از لاى بدبو و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nتركيب‌بندى و تكميل تنديس كامل انسانى اوست كه آمادهء نفخ روح گردد . و نسبت دادن خداوند روح او را به خود نسبت تشريفى است ، يعنى روحى كه آن را خود بدون واسطه آفريدم و به گونه‌اى دقيق و رقيق و عجيب و حيرت‌زا قرار دادم كه احدى را توان درك حقيقت آن نيست ، و اثر عجيب حيات به آن دادم كه با هر جسم ناچيزى تماس گيرد آن را حيات مىبخشد و موجودى زنده و پرارج مىسازد .\r\nفَسَجَدَ الْمَلائِكَةُ كُلُّهُمْ أَجْمَعُونَ ، إِلَّا إِبْلِيسَ أَبَى أَن يَكُونَ مَعَ السَّاجِدِينَ\r\nيعنى : پس از صدور فرمان سجده از جانب خدا و حلول روح در آن مجسمه به نفخ الهى و مزيّن‌شدن صفحهء وجود به قدوم نخستين مصداق انسان ، همهء فرشتگان يكسره به سجده افتادند ، جز ابليس ( كه هر چند از جنس آنها نبود لكن از پيش در ميان آنها و مشمول فرمان اسْجُدوا بود ) كه ابا كرد و سر باز زد از اين‌كه همراه سجده‌كنندگان باشد .\r\nاين ابليس جدّ اعلاى همهء شياطين و ابالسه است و مدت مديدى پيش از اين حادثه در عالم بالا داخل فرشتگان مىزيست و به ظاهر با آنها عبادت مىكرد ؛ باطنش سياه و پليد و مملوّ از كبر و استكبار و غرور و بدخواهى بود و تا آن حادثه ، زمينهء بروز خبث درونش پيش نيامده بود و اين دستور ، نخستين امر امتحانى الهى دربارهء او بود .\r\nقَالَ يَا إِبْلِيسُ مَا لَكَ أَلَّا تَكُونَ مَعَ السَّاجِدِينَ « 32 » قَالَ لَمْ أَكُن لِأَسْجُدَ لِبَشَرٍ خَلَقْتَهُ مِن صَلْصَالٍ مِنْ حَمَإٍ مَّسْنُونٍ « 33 » قَالَ فَاخْرُجْ مِنْهَا فَإِنَّكَ رَجِيمٌ « 34 » وَإِنَّ عَلَيْكَ اللَّعْنَةَ إِلَى يَوْمِ الدِّينِ « 35 »\r\nتفسير :\r\nقَالَ يَا إِبْلِيسُ مَا لَكَ أَلَّا تَكُونَ مَعَ السَّاجِدِينَ ، قَالَ لَمْ أَكُن لِأَسْجُدَ لِبَشَرٍ خَلَقْتَهُ مِن صَلْصَالٍ مِنْ حَمَإٍ مَّسْنُونٍ\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nيعنى : خدا فرمود : اى ابليس ، تو را چه شد و چه باعث شد كه همراه سجده‌كنندگان نباشى ؟ ابليس گفت : هرگز مرا نسزد در برابر بشرى كه او را از گِل خشكِ فرا گرفته از لاى بدبو آفريده‌اى سجده كنم . مرادش اين است كه مرا از آتش آفريده‌اى و او را از گِل ، و آتش از گل بهتر است ، پس تولد يافته از بهتر نيز بهتر است ، و بهتر را نشايد در مقابل پست خضوع كند .\r\nبايد دانست كه ابليس مىدانست مراد از سجود فرشتگان بر آدم ، اكرام و احترام اتفاقى به شخص آدم نيست ، بلكه آدم مقدمه بر نوع انسان در ضمن همهء افراد و مصاديق اوست تا آن‌گاه كه نسلش باقى باشد . و امتناعش از سجده و خضوع در برابر نوع بوده نه شخص ، يعنى امتناع و سرباز زدن از اين‌كه او و نسلش همانند فرشتگان زير نظر آنها يا نوع خاصى در مقابل آنها در خدمت اين نوع باشند و پيوسته مسخّر او ، و مأمور به تأمين سعادت او در دنيا و آخرت ، و حافظ او از كودكى تا آخر عمر ، و متكفّل تقسيم روزى ميان اولاد او ، و متصدى آوردن وحى آسمانى و دين و كتاب براى او ، و نوشتن و تنظيم صحايف عمل‌هاى خير و شر او ، و الهام و تشويق او به سوى خيرات و نهى او از ارتكاب شرور ، و يار و ياور بودن براى او در مواقع حساس زندگى و گرفتارىها و جنگ و نبردها ، و دعا و استغفار براى گنهكاران او ، و تصدى امر ميراندن و امور مربوطهء او پس از مرگ در عالم برزخ و خاصه در صحنهء قيامت و غير اينها .\r\nقَالَ فَاخْرُجْ مِنْهَا فَإِنَّكَ رَجِيمٌ ، وَإِنَّ عَلَيْكَ اللَّعْنَةَ إِلَى يَوْمِ الدِّينِ\r\nيعنى : خدا فرمود : پس ، از ميان فرشتگان و از بهشت و از آسمان بيرون رو ، زيرا تو رانده شده و مطرودى و بىترديد لعنت و نفرين براى تو تا روز جزا ثابت و مسلّم است .\r\nبايد دانست كه اجراى امر خداوند به بيرون شدن او بر عهدهء فرشتگان بود كه پس از صدور فرمان « فاخرج منها » انجام يافت . و جملهء « و إنّ عليك اللعنة » و عيد است از جانب خدا ، و مراد لعنت‌هاى انشائى خدا و همهء لعنت‌كنندگان از فرشتگان و آدميان و پريان است . و ظاهر « يوم الدين » روز قيامت و پس از نفخهء دوم صور است كه بعد از آن فعليت لعنت‌ها يعنى عذاب موعود خواهد بود .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nقَالَ رَبِّ فَأَنظِرْنِى إِلَى يَوْمِ يُبْعَثُونَ « 36 » قَالَ فَإِنَّكَ مِنَ الْمُنظَرِينَ « 37 » إِلَى يَوْمِ الْوَقْتِ الْمَعْلُومِ « 38 » قَالَ رَبِّ بِمَا أَغْوَيْتَنِى لَأُزَيِّنَنَّ لَهُمْ فِى الْأَرْضِ وَلْأُغْوِيَنَّهُمْ أَجْمَعِينَ « 39 » إِلَّا عِبَادَكَ مِنْهُمُ الْمُخْلَصِينَ « 40 »\r\nتفسير :\r\nقَالَ رَبِّ فَأَنظِرْنِى إِلَى يَوْمِ يُبْعَثُونَ\r\nيعنى : ابليس گفت : پروردگارا پس مرا مهلت ده تا روزى كه آنها برانگيخته مىشوند .\r\nمرا و ذريّه و اولاد مرا تا نفخهء دوم صور مميران و از مرگ مهلت ده . و ضمير جمع « يُبعَثون » راجع است به آدم و اولاد او هرچند در عبارت نگذشته‌اند ، و ذكر اين ضمير شاهد آن است كه او فهميده بوده متعلَّق سجده و خضوع ، خصوص آدم نيست ، بلكه او و ذريّهء او تا دامنهء قيامت است . و علت اين درخواست چنان كه از تهديد بعدى وى معلوم مىشود سوءقصد نسبت به آنها و شروع به دشمنى و گرفتن انتقام از آنهاست ، و نيز فرار از مرگ است كه اصلًا مرگ را نچشد ، زيرا پس از روز بعث ، مرگ خود مىميرد و احدى را نمىگيرد .\r\nقَالَ فَإِنَّكَ مِنَ الْمُنظَرِينَ ، إِلَى يَوْمِ الْوَقْتِ الْمَعْلُومِ\r\nيعنى : خدا فرمود : تو از مهلت‌يافتگانى ، لكن تا روز وقت معين ( اضافهء روز به وقت ، اضافهء بيانيه است ) .\r\nپس اصل درخواست ابليس پذيرفته شده و انتها و پايان آن روز معلوم در نزد خداست كه ظاهراً مراد نفخهء اول است كه همهء زنده‌ها در آن روز مىميرند و شيطان هم مجال وسوسه پيدا نمىكند .\r\nقَالَ رَبِّ بِمَا أَغْوَيْتَنِى لَأُزَيِّنَنَّ لَهُمْ فِى الْأَرْضِ وَلَأُغْوِيَنَّهُمْ أَجْمَعِينَ\r\nيعنى : ابليس گفت : پروردگارا ، بدين سبب كه مرا گمراه كردى من نيز به يقين براى آنها\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدر روى اين زمين همهء بدىها و زشتىها را مزيّن و آراسته خواهم نمود و آنها را يكسره گمراه خواهم كرد .\r\nمراد ابليس بيرون كردن بشر از راه سعادت و قرار دادن او در راه شقاوت است . و مرادش از مزيّن نمودن اين است كه آنچه را دين و شرايع الهى و عقل سليم به بدى و زشتىِ آن حكم كرده ، من در انظار آنها زيبا و نيكو و آراسته نشان خواهم داد .\r\nإِلَّا عِبَادَكَ مِنْهُمُ الْمُخْلَصِينَ\r\nيعنى : مگر آن بندگان تو را از ميان آنها كه خالص و ناب شده‌اند .\r\nاستثنا مىكنم از اغوا بندگانى را كه در سايهء تلبيه به دعوت تو و پذيرش پيامبران و شرايع تو و پياده كردن احكام تو ، در جميع ابعاد انسانى خالص و ناب شده‌اند . و اين اخلاص را مىتوان به خود آنها بالمباشره نسبت داد و به خدايشان بالتسبيب . و البته استثنا از اغواست نه از تزيين و نه از هر دو ، زيرا اغوا ، افكندن انسان در كفر و فسق است و مخلصان از آن دورند . و « تزيين » ، وسوسه و القائات قلبى است كه دربارهء همه هست .\r\nقَالَ هَذا صِرَاطٌ عَلَىَّ مُسْتَقِيمٌ « 41 » إِنَّ عِبَادِى لَيْسَ لَكَ عَلَيْهِمْ سُلْطَانٌ إِلَّا مَنِ اتَّبَعَكَ مِنَ الْغَاوِينَ « 42 » وَإِنَّ جَهَنَّمَ لَمَوْعِدُهُمْ أَجْمَعينَ « 43 » لَهَا سَبْعَةُ أَبْوَابٍ لِكُلِّ بَابٍ مِّنْهُمْ جُزْءٌ مَّقْسُومٌ « 44 »\r\nتفسير :\r\nقَالَ هَذا صِرَاطٌ عَلَىَّ مُسْتَقِيمٌ\r\nظاهر كلام ابليس در اغوا كه آن را با كلمهء « لُاغوينّهم » به نحو مؤكّد به خود نسبت داد ادعاى دو امر است : استقلال در اغواى اكثريت در مقابل ارادهء خداوند ، و سلطهء تامّ بر مردم كه آنان را قهراً و جبراً اغوا خواهد نمود . و بنابراين « هذا » اشاره به امر هدايت و ضلالت\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبندگان است و « مستقيم » صفت « صراط » و « علىَّ » ظرف مستقرّ متعلّق به ثابتٌ ، صفت ديگر صراط است .\r\nمعناى آيه : خدا فرمود : اين امر ، يعنى راهنمايى بندگان و اعطاى اختيار به آنها ، راهى است درست و مستقيم و بر عهدهء من است . يعنى احدى را توان آن نيست با آن معارضه كند يا آن را تغيير دهد .\r\n\r\n[ هفت در براى جهنم 
  ]\r\nإِنَّ عِبَادِى لَيْسَ لَكَ عَلَيْهِمْ سُلْطَانٌ إِلَّا مَنِ اتَّبَعَكَ مِنَ الْغَاوِينَ\r\nاين آيه به منزلهء تتميم آيهء قبل است . يعنى : بىترديد تو را بر بندگان من تسلّطى در اغوا نيست مگر گمراهانى كه در آغاز به اختيار خود از تو پيروى كرده‌اند . پس نه تو را استقلال در تسلّط است و نه آنها مجبور و مقهورند .\r\nوَإِنَّ جَهَنَّمَ لَمَوْعِدُهُمْ أَجْمَعينَ\r\nيعنى : و حقّاً كه دوزخ وعده‌گاه همگى آنهاست . مراد آن‌كه خدا وعده داده كه پس از اتمام ايّام تكليف در دنيا و حضور در عالم آخرت براى حساب و محكوم شدن به استحقاق عذاب دائم ، آنها را براى چشيدن عذاب‌هاى مورد استحقاقشان در دوزخ گرد آورد .\r\nلَهَا سَبْعَةُ أَبْوَابٍ لِّكُلِّ بَابٍ مِّنْهُمْ جُزْءٌ مَّقْسُومٌ\r\nيعنى : جهنّم را هفت در است و براى هر درى بخشى از آنان تقسيم شده است .\r\nمراد اين است كه از غاويان و گمراهان محكوم به جهنّم ، براى ورود از هر درى عده‌اى تعيين شده‌اند ، يعنى به تناسب نوع گناهشان از كفر و شرك و نفاق و فسق كبيره و صغيره و تضييع حق خدا و حق مردم و نحو اينها . و برخى گفته‌اند : مراد از ابواب در اين‌جا طبقات است ، زيرا مساكن بهشتيان در عرض هم است و در فضاى آزاد ، و مسكن‌هاى دوزخيان طبقه‌هايى روى هم و در طول هم ، و هر چه طبقه پايين‌تر رود عذاب و شكنجه شديدتر است ، و نخستين طبقهء آن اختصاص به گنهكاران مسلمان در هر عصر دارد ، يعنى كسانى كه اصول عقايدشان درست و جرمشان ارتكاب گناه فرعى است ، و خروج از دوزخ تنها براى اين طبقه ممكن است . و آخرين طبقهء آن مختص به منافقان در اصول است ، چنان‌كه فرموده : إِنَّ الْمُنَافِقِينَ فِى الدَّرْكِ الْأَسْفَلِ مِنَ النَّارِ [ نساء ، 145 
  ] . و البته اين طبقه‌بندى مطابق\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nقاعده و حكم عقل است ، زيرا مراتب عصيان و طغيان كه سبب حدوث عذاب است مختلف است ، نظير شرك و نفاق و كفر و گناهان فرعى كبيره و صغيره .\r\n\r\n[ متقين در بهشت 
  ]\r\nإِنَّ الْمُتَّقِينَ فِى جَنَّاتٍ وَعُيُونٍ « 45 » ادْخُلُوهَا بِسَلَامٍ آمِنِينَ « 46 » وَنَزَعْنَا مَا فِى صُدُورِهِم مِنْ غِلٍّ إِخْوَاناً عَلَى سُرُرٍ مُتَقابِلِينَ « 47 » لَا يَمَسُّهُمْ فِيهَا نَصَبٌ وَمَا هُم مِّنْهَا بِمُخْرَجِينَ « 48 »\r\nلغت و اعراب :\r\nادخلوها به تقدير « يقال لهم » . بسلام حال است از فاعل ادخلوا به تقدير « سالمين » يا « مسلَّماً عليكم » . آمنين نيز حال از فاعل است . غِلّ : كينه و غشّ و حسد . اخواناً و متقابلين حال‌اند از ضمير هُم . نَصَب : رنج و خستگى .\r\nتفسير :\r\nإِنَّ الْمُتَّقِينَ فِى جَنَّاتٍ وَعُيُونٍ ، ادْخُلُوهَا بِسَلَامٍ آمِنِينَ\r\nيعنى : بىترديد پرهيزگاران در آن روز در ميان باغ‌ها و بهشت‌ها و چشمه‌سارها استقرار مىيابند . به آنان هنگام اجازهء دخول از جانب خداوند ، گفته مىشود : به سلامتى وارد اين باغ‌ها شويد در حالى كه مورد احترام و سلام فرشتگان قرار گرفته و در حالى كه در امن و امان باشيد . يعنى از همهء حوادث ناگوار و آسيبى كه در دنيا مىرسيد از مرض و فقر و ترس و اندوه و دشمن ، و حوادث آسمانى و مصايب زمينى و خاصه از مرگ و فنا و زوال و ناقص‌شدن نعمت و تمام‌گشتن عمر زندگى و غيره در امان خواهيد بود .\r\nوَنَزَعْنَا مَا فِى صُدُورِهِم مِنْ غِلٍّ إِخْوَاناً عَلَى سُرُرٍ مُتَقابِلِينَ\r\nيعنى : و ما در آن‌جا آنچه در سينه‌هاى آنها از زندگى دنيا مانده بود از كينه و عداوت و حسد بركنده مىزداييم در حالى كه برادرانه بر روى تخت‌ها مقابل هم قرار مىگيرند .\r\nلَا يَمَسُّهُمْ فِيهَا نَصَبٌ وَمَا هُم مِّنْهَا بِمُخْرَجِينَ\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nيعنى : هرگز آنها را در آن محيط ، هيچ رنج و خستگى نمىرسد ، و هيچ‌گاه آنها از آن مكان بيرون رانده نمىشوند .\r\n\r\n[ خوف و رجا 
  ]\r\nنَبِّئْ عِبَادِى أَنِّى أَنَا الْغَفُورُ الرَّحِيمُ « 49 » وَأَنَّ عَذَابِى هُوَ الْعَذَابُ الْأَلِيمُ « 50 » وَنَبِّئْهُمْ عَن ضَيْفِ إِبْرَاهِيمَ « 51 » إِذْ دَخَلُوا عَلَيْهِ فَقَالُوا سَلَاماً قَالَ إِنَّا مِنكُمْ وَجِلُونَ « 52 »\r\nلغت و اعراب :\r\nنبَّأه : خبر داد او را . ضيف : مهمان ، مفرد و جمع و مذكر و مؤنث در آن يكسان است . اذ دخلوا متعلّق به محذوف ، به تقدير « وليذكروا » . وجِلَ - از باب عَلِم - : ترسيد .\r\nتفسير :\r\nنَبِّئْ عِبَادِى أَنِّى أَنَا الْغَفُورُ الرَّحِيمُ ، وَأَنَّ عَذَابِى هُوَ الْعَذَابُ الْأَلِيمُ\r\nيعنى : اى پيامبر ، بندگان مرا خبر ده كه بىترديد من بسيار آمرزنده و مهربانم . و اين‌كه عذاب من همان عذاب دردناك است ، يعنى در دنيا و برزخ و آخرت .\r\nدر اين دو آيه خداوند ابتدا به نحو كلى از غفران و رحمت ، و عذاب و عقاب خويش ياد كرده و سپس در آيات بعد به مصاديقى از غضب و رحمت در ضمن قصهء ابراهيم و لوط اشاره فرموده و ذكرى از قوم شعيب و اصحاب حِجْر و قوم صالح نموده است .\r\n\r\n[ داستان ابراهيم ( ع ) 
  ]\r\nوَنَبِّئْهُمْ عَن ضَيْفِ إِبْرَاهِيمَ ، إِذْ دَخَلُوا عَلَيْهِ فَقَالُوا سَلَاماً قَالَ إِنَّا مِنكُمْ وَجِلُونَ\r\nيعنى : و نيز آنها را آگاه ساز از مهمانان ابراهيم ( از حال عده‌اى از فرشتگان الهى كه به عنوان مهمان او و به منظور مأموريت براى اهلاك و نابود كردن شهرها و روستاهاى قوم لوط اعزام شده بودند و ضمناً مأمور ابلاغ بشارتى براى ابراهيم و همسرش بودند كه خدا آنها را فرزند يا فرزندانى خواهد داد ) كه ياد كنند از هنگامى كه آن مهمانان بر ابراهيم وارد شدند و سلام گفتند ، ابراهيم گفت : ما خانواده از شما بيمناكيم .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nظاهر آيه اين است كه ابراهيم به جاى جواب سلام ، اظهار خوف و ناراحتى كرده به جهت آن‌كه آنها نابهنگام و سر زده و بدون اجازه وارد خانه شده بودند و اين طرز ورود ، رويهء دشمن است .\r\nقَالُوا لَا تَوْجَلْ إِنَّا نُبَشِّرُكَ بِغُلَامٍ عَلِيمٍ « 53 » قَالَ أَبَشَّرْتُمُونِى عَلَى أَن مَسَّنِىَ الْكِبَرُ فَبِمَ تُبَشِّرُونَ « 54 » قَالُوا بَشَّرْنَاكَ بِالْحَقِّ فَلَا تَكُن مِّنَ الْقَانِطِينَ « 55 » قَالَ وَمَن يَقْنَطُ مِن رَّحْمَةِ رَبِّهِ إِلَّا الضَّالُّونَ « 56 »\r\nلغت و اعراب :\r\nعلى أن مسّنى محتمل است عَلى به معناى مَعَ باشد . قَنطَ - از باب نَصَر و عَلِم - : مأيوس شد .\r\nتفسير :\r\nقَالُوا لَا تَوْجَلْ إِنَّا نُبَشِّرُكَ بِغُلَامٍ عَلِيمٍ ، قَالَ أَبَشَّرْتُمُونِى عَلَى أَن مَسَّنِىَ الْكِبَرُ فَبِمَ تُبَشِّرُونَ\r\nيعنى : مهمان‌ها گفتند : هرگز مترس ، ما تو را به پسرى دانا مژده و بشارت مىدهيم .\r\nنام اين فرزند چنان‌كه در آيهء 112 سورهء صافّات آمده اسحاق است : وَبَشَّرْنَاهُ بِإِسْحَاقَ نَبِيّاً مِّنَ الصَّالِحِينَ . و ذكر صفت « عليم » اخبار از اين است كه در آينده داراى مقام نبوت و علم سماوى و دانا به كتاب‌هاى آسمانى پدر خود و ساير پيامبران خواهد بود .\r\nابراهيم گفت : آيا مرا مژده مىدهيد در حالى كه پيرىام در رسيده و وجودم را فراگرفته ! پس چه چيز را بشارت مىدهيد ؟\r\nو اين سخن به لحاظ آن بود كه بر حسب عادت و در آن سن كه قريب صد سال بود ، يأس و نوميدى بر انسان چيره مىشود خاصه آن‌كه همسرش نيز نازا بود ، و از اين رو به نحو استفهام انكارى گفت : به چه چيز مژده مىدهيد ؟\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\n[ داستان لوط ( ع ) 
  ]\r\nقَالُوا بَشَّرْنَاكَ بِالْحَقِّ فَلَا تَكُن مِّنَ الْقَانِطِينَ ، قَالَ وَمَن يَقْنَطُ مِن رَّحْمَةِ رَبِّهِ إِلَّا الضَّالُّونَ\r\nيعنى : مهمان‌ها گفتند : ما تو را مژدهء به حق و بشارت راستين داديم ( زيرا علم آنها فرا گرفته از علم ازلى الهى و مندرج در لوح محفوظ بود و احتمال خلاف در آن محال بود ) پس هرگز از نوميدشدگان مباش . ابراهيم گفت : و چه كسى است جز گمراهان كه از رحمت خدا نوميد گردد !\r\nگويى ابراهيم خليل مىخواست در پاسخ فرشتگان بگويد : تعجب و استفهام انكارى من بر پايهء عرف و عادت و سنّت جاريهء حق در عالم تكوين است نه به لحاظ قدرت بالغهء حق كه مسلّط بر خرق عادت و اعجاز در تكوين است چه رسد به خرق سنّت جاريه .\r\nقَالَ فَمَا خَطْبُكُمْ أَيُّهَا الْمُرْسَلُونَ « 57 » قَالُوا إِنَّا أُرْسِلْنَا إِلَى قَوْمٍ مُّجْرِمِينَ « 58 » إِلَّا آلَ لُوطٍ إِنَّا لَمُنَجُّوهُمْ أَجْمَعِينَ « 59 » إِلَّا امْرَأَتَهُ قَدَّرْنَا إِنَّهَا لَمِنَ الْغَابِرِينَ « 60 »\r\nلغت و اعراب :\r\nخَطْب : كار مهم و بزرگ . الّا آل لوط استثناى منقطع از قوم مجرمين . غَبَرَ - از باب نَصَر - :\r\nمكث كرد و باقى ماند .\r\nتفسير :\r\nقَالَ فَمَا خَطْبُكُمْ أَيُّهَا الْمُرْسَلُونَ ، قَالُوا إِنَّا أُرْسِلْنَا إِلَى قَوْمٍ مُّجْرِمِينَ ، إِلَّا آلَ لُوطٍ إِنَّا لَمُنَجُّوهُمْ أَجْمَعِينَ\r\nابراهيم خليل از اين‌كه واردين ، مرسلون‌اند يعنى گروهى از فرشتگان الهى ، و مناسب با بشارتِ يك فرزند يك نفر است نظير بشارت زكريا و مريم ، دانست كه آنها را مأموريتى است مهم ، از اين‌رو گفت : پس اى فرستادگان خدا ، كار مهم و اصلى شما چيست ؟ گفتند :\r\nحقيقت اين است كه ما به سوى گروهى گنهكار فرستاده شده‌ايم ، مگر خاندان لوط كه همهء\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nآنها را نجات خواهيم داد .\r\nاز استثناى آل لوط معلوم مىشود كه مراد از « مجرمين » ، قوم لوط است و از اخبار به نجات آل لوط معلوم مىگردد كه همهء آن قوم محكوم به هلاكت‌اند .\r\nإِلَّا امْرَأَتَهُ قَدَّرْنَا إِنَّهَا لَمِنَ الْغَابِرِينَ\r\nيعنى : از خاندان لوط استثنا مىكنيم زن او را كه مقدر كرده‌ايم حتماً او از بازماندگان است .\r\nمراد از تقدير فرشتگان در اين‌جا تصميم‌گيرى پيش از مرحلهء اجرا طبق دستور الهى است . يعنى ميان خود چنين نقشه كشيده‌ايم كه خاندان لوط را بيرون بريم و تنها زن او باقى بماند و به هلاكت رسد .\r\nفَلَمَّا جَاءَ آلَ لُوطٍ الْمُرْسَلُونَ « 61 » قَالَ إِنَّكُمْ قَومٌ مُّنكَرُونَ « 62 » قَالُوا بَلْ جِئْنَاكَ بِمَا كَانُوا فِيهِ يَمْتَرُونَ « 63 » وَأَتَيْنَاكَ بِالْحَقِّ وَإِنَّا لَصَادِقُونَ « 64 » فَأَسْرِ بِأَهْلِكَ بِقِطْعٍ مِّنَ الَّيْلِ وَاتَّبِعْ أَدْبَارَهُمْ وَلَا يَلْتَفِتْ مِنكُمْ أَحَدٌ وَامْضُوا حَيْثُ تُؤْمَرُونَ « 65 » وَقَضَيْنَا إِلَيْهِ ذلِكَ الْأَمْرَ أَنَّ دَابِرَ هؤُلآءِ مَقْطُوعٌ مُّصْبِحِينَ « 66 »\r\nلغت و اعراب :\r\nمنكَر : ناشناس . امترى فى الشىء : شك كرد در آن . اسراء : سير دادن در شب . قِطْع : قطعه و پاره‌اى از شىء . أدبار : جمع دُبُر ، پشت سر . دابر : اصل و ريشهء شىء . قضاء : حكم قطعى ، به تقدير « قضينا موحياً اليه » به قرينهء الى « 1 » . جملهء أنّ دابر بدل است از ذلك .\r\n\r\n\r\n","description":"","footnote":"\r\n( 1 ) . و در كتاب‌هاى لغت آمده : قضى الأمر اليه : أبلغه . ( قضينا اليه ذلك الأمر : يعنى به او ابلاغ كرديم ) . پس مىتواند چيزى در تقدير نباشد .\r\n","page_name":" 199 ","page_number":199},
  {"content":"\r\n\r\nتفسير :\r\nفَلَمَّا جَاءَ آلَ لُوطٍ الْمُرْسَلُونَ ، قَالَ إِنَّكُمْ قَومٌ مُّنكَرُونَ\r\nيعنى : پس چون فرستاده‌هاى خدا نزد لوط و خاندانش آمدند ، لوط گفت : شما گروهى ناشناس و بيگانه‌ايد .\r\nاين سخن بدين جهت است كه لوط آنها را در قيافهء پسرانى زيبا و جوان‌هايى با طراوت و خوش‌صورت ديد كه شباهتى به جوان‌هاى قوم خود نداشتند و مشاهدهء چنين افرادى در محيط خانهء خود با فساد اخلاقىاى كه قومش داشتند بسيار سخت بود .\r\nقَالُوا بَلْ جِئْنَاكَ بِمَا كَانُوا فِيهِ يَمْتَرُونَ ، وَأَتَيْنَاكَ بِالْحَقِّ وَإِنَّا لَصَادِقُونَ\r\nيعنى : آنها گفتند : چنين نيست كه نسبت به شما ناشناس و مورد سوء ظن و مظنّهء شر باشيم ، بلكه ما همان را كه آنها در آن شك مىكردند و امرى حق و ثابت و غيرقابل ترديد است براى تو آورديم و حتماً ما راستگوييم .\r\nمرادشان عذاب مقدّرى است كه خدا براى قوم لوط از ازل مقرر كرده و در لوح محفوظ مندرج نموده و آنها پيوسته هنگام اظهار لوط نبى در آن ترديد مىكردند و استهزا مىنمودند .\r\nفَأَسْرِ بِأَهْلِكَ بِقِطْعٍ مِّنَ الَّيْلِ وَاتَّبِعْ أَدْبَارَهُمْ وَلَا يَلْتَفِتْ مِنكُمْ أَحَدٌ وَامْضُوا حَيْثُ تُؤْمَرُونَ\r\nيعنى : پس اى لوط ، خانوادهء خود را چون پاسى از شب گذشت حركت ده و تو خود دنبال آنها روانه شو ، يعنى سرپرستى كن جا نمانند و يا بيراهه نروند ، و كسى از شما التفات و توجه نكند ، يعنى به پشت سر ننگرد كه مبادا حادثهء دهشتناكى بيند و طاقت نياورد ؛ و يا كنايه است از اين كه به مسكن خود بازنگردد . و به هر سو دستورتان دادند روانه شويد .\r\nمراد دستور فرشتگان است كه آنها را به سوى مصر يا شام هدايت كنند .\r\nوَقَضَيْنَا إِلَيْهِ ذلِكَ الْأَمْرَ أَنَّ دَابِرَ هؤُلآءِ مَقْطُوعٌ مُّصْبِحِينَ\r\nيعنى : و ما اين حكم قطعى را به لوط وحى و ابلاغ نموديم و آن اين كه ريشهء اين قوم بدون ترديد هنگامى كه وارد سپيده دم شوند بريده خواهد شد . مراد از دابر و ريشه ، نسل و اولاد و مساكن و باغات و اموال و اعمال آنهاست كه همه منقطع گشت .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nوَجَاءَ أَهْلُ الْمَدِينَةِ يَسْتَبْشِرُونَ « 67 » قَالَ إِنَّ هؤُلآءِ ضَيْفِى فَلَا تَفْضَحُونِ « 68 » وَاتَّقُوا اللَّهَ وَلَا تُخْزُونِ « 69 » قَالُوا أَوَلَمْ نَنْهَكَ عَنِ الْعَالَمِينَ « 70 » قَالَ هؤُلآءِ بَنَاتِى إِن كُنتُمْ فَاعِلِينَ « 71 » لَعَمْرُكَ إِنَّهُمْ لَفِى سَكْرَتِهِمْ يَعْمَهُونَ « 72 »\r\nلغت و اعراب :\r\nاستبشر بالشىء : خوشحال شد از آن . هؤلاء اسم اشاره براى جمع مذكر و مؤنث . ضيف : مهمان ، مفرد و جمع و مذكر و مؤنث در آن يكسان است . خِزْى : خوارى و رسوايى . عَمر و عُمر : زندگى ، و چون لام قسم داخل شود مفتوح خوانده مىشود . عَمهَ زيدٌ - از باب مَنَع و عَلِم - : حيران و سرگردان شد .\r\nتفسير :\r\nوَجَاءَ أَهْلُ الْمَدِينَةِ يَسْتَبْشِرُونَ ، قَالَ إِنَّ هؤُلآءِ ضَيْفِى فَلَا تَفْضَحُونِ ، وَاتَّقُوا اللَّهَ وَلَا تُخْزُونِ\r\nيعنى : و اهل آن شهر در حالى كه خوشحالى مىكردند روى آوردند . آن شهر سدوم بود و مراد اين است كه جمعيتى به خانهء لوط هجوم آوردند كه گويى همهء اهل شهر بودند و دسته‌جمعى اظهار سرور مىكردند . و ظاهر اين است كه وارد حياط و خانهء لوط شدند .\r\nلوط پيامبر به آنها گفت : اين جوانان مهمان من‌اند ، مرا مفتضح و رسوا مكنيد ، و از خدا پروا نماييد و مرا خوار مسازيد . زيرا توهين و ايذاى مهمان توهين و ايذاى ميزبان است .\r\nقَالُوا أَوَلَمْ نَنْهَكَ عَنِ الْعَالَمِينَ ، قَالَ هؤُلآءِ بَنَاتِى إِن كُنتُمْ فَاعِلِينَ\r\nيعنى : قوم لوط گفتند : آيا ما تو را از جهانيان منع نكرده بوديم ؟ ! يعنى از پناه دادن آنها و دفاع از ناموس آنها ، و يا از ورود بيگانگان از هر جاى دنيا . لوط در اصرار بر دفاع و عدم توان از مدافعه گفت : اگر شما اهل شهوتيد و ميل آميزش داريد ، اينان دختران من‌اند ، يعنى با آنها ازدواج كنيد . و ممكن است مراد از « هؤلاء » همسران خود آنها باشد به لحاظ آن‌كه\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nزن‌هاى ملت به حكم دختران پيامبرند ، يعنى برويد با همسرانتان آميزش نماييد .\r\nلَعَمْرُكَ إِنَّهُمْ لَفِى سَكْرَتِهِمْ يَعْمَهُونَ\r\nيعنى : اى پيامبر ، سوگند به جان تو كه آنها در مستى خود حيران و سرگردان بودند .\r\nيعنى در مستى كفر و گناه و شهوترانى در كمال انحراف و غفلت زندگى مىكردند .\r\nفَأَخَذَتْهُمُ الصَّيْحَةُ مُشْرِقِينَ « 73 » فَجَعَلْنَا عَالِيَهَا سَافِلَهَا وَأَمْطَرْنَا عَلَيْهِمْ حِجَارَةً مِن سِجِّيلٍ « 74 » إِنَّ فِى ذلِكَ لَآيَاتٍ لِلْمُتَوَسِّمِينَ « 75 » وَإِنَّهَا لَبِسَبِيلٍ مُّقِيمٍ « 76 » إِنَّ فِى ذلِكَ لَآيَةً لِّلْمُؤْمِنِينَ « 77 »\r\nلغت و اعراب :\r\nأشرَقَ الرجل : وقت طلوع خورشيد وارد شد . « 1 » ضميرهاى مؤنث در عاليها سافلها راجع‌اند به مدينه يا به مدائن و اراضى . سجّيل : سنگ مخصوص يا گِل متحجّر . و در قاموس است : سجّيل حجارة كالمدر معرَّب سنگ گِل . تَوَسَّمَ الشىءَ : به فراست دريافت آن را . مقيم : ثابت و مستمر .\r\nتفسير :\r\nفَأَخَذَتْهُمُ الصَّيْحَةُ مُشْرِقِينَ ، فَجَعَلْنَا عَالِيَهَا سَافِلَهَا\r\nمعناى فاء تفريع كه بر سر أخَذَتْهُم درآمده اين است كه پس از آن‌كه فرستادگان خدا خبر هلاكت قوم را دادند و به لوط و خاندانش دستور بيرون شدن از شهر و ديار را ابلاغ نمودند و آنها از آن شهر و محيط بيرون شدند و اين كار تا نزديكى طلوع خورشيد طول كشيد ، صيحهء آسمانى كه گفته شده به وسيلهء جبرئيل يا به خلق صوت در آن منطقه بوده ، آن قوم را به هنگام ورود روز فرا گرفت . و ظاهراً از شدت صيحه احدى از جانداران باقى نماند .\r\n\r\n\r\n","description":"","footnote":"\r\n( 1 ) . وارد وقت طلوع خورشيد شد ، صبح كرد .\r\n","page_name":" 202 ","page_number":202},
  {"content":"\r\n\r\nو پس از آن صيحه آن شهر را زير و رو كرديم . مراد اين است كه شهر سدوم يا همهء شهرها و روستاهايى را كه گرفتار آن مرض و گناه بودند از عمق نامعلومى بالا برديم و وارونه كرديم كه سطح شهر در زير ، و عمق آن در رو قرار گرفت .\r\nوَأَمْطَرْنَا عَلَيْهِمْ حِجَارَةً مِن سِجِّيلٍ\r\nيعنى : پس از هلاكتِ همه با صيحه و پيش از زير و رو شدن ، پاره‌هاى سنگ بر آنها باريديم . و يا آن‌كه پس از صيحه و زير و رو كردن محل ، سنگ پاره‌ها را بر زمينِ زير و رو شدهء آنها بارانديم . « 1 » إِنَّ فِى ذلِكَ لَآيَاتٍ لِلْمُتَوَسِّمِينَ ، وَإِنَّهَا لَبِسَبِيلٍ مُّقِيمٍ\r\nيعنى : در آن محل و مكان ، بىترديد نشانه‌هايى است براى كسانى كه فكر مىكنند و حقايق را به فراست درمىيابند . و به يقين آن منطقه و شهر و روستا اكنون بر سر راهى است ميان مكه و شام كه مقيم است و پيوسته محل رفت و آمد است . يعنى بايد مردم در آن سير كنند و دقت نمايند و متنبّه شوند .\r\nإِنَّ فِى ذلِكَ لَآيَةً لِّلْمُؤْمِنِينَ\r\nيعنى : و نيز در آن ماجرا و حادثه نشانه‌اى است براى مؤمنان و گروندگان .\r\nظاهراً اسم اشاره در « انَّ فى ذلك » اول ، اشاره به منطقه و مكان‌هاى حادثه است كه علايم و نشانه‌هاى حادثه در آن‌جا زياد است و انسان‌هاى متوسّم و تيزبين درك مىكنند و از اين جهت « آيات » جمع آمده است ، و در « انّ فى ذلك » اين آيه اشاره به وقوع حادثه است كه دلالت بر توحيد و قدرت و عظمت خدا دارد و مؤمنان به نور ايمان بدان پى مىبرند ، از اين جهت مفرد آمده است .\r\nوَإِن كَانَ أَصْحَابُ الْأَيْكَةِ لَظَالِمِينَ « 78 » فَانْتَقَمْنَا مِنْهُمْ وَإِنَّهُمَا لَبِإِمَامٍ مُّبِينٍ « 79 »\r\n\r\n\r\n","description":"","footnote":"\r\n( 1 ) . اين تفسير مبنى بر كلمهء عليها به جاى عليهم است كه در سورهء هود ، آيهء 82 آمده است .\r\n","page_name":" 203 ","page_number":203},
  {"content":"\r\n\r\nلغت و اعراب :\r\nو ان كان ان مخفّفه است به قرينهء دخول لام در خبر كان ، به تقدير « انّ الشأن كان كذا » .\r\nأيِكَ الشجرُ - از باب عَلِم - : انبوه و متراكم و درهم گشت . مرجع ضمير تثنيه در و انّهما لبامام مسكن قوم لوط و ايكهء قوم شعيب است ، و باء به امام به معناى عَلى است ، و امام به معناى راهنما و وسيلهء هدايت و مراد راه و جاده و يا لوح محفوظ است .\r\n\r\n[ قوم شعيب ( ع ) 
  ]\r\nتفسير :\r\nوَإِن كَانَ أَصْحَابُ الْأَيْكَةِ لَظَالِمِينَ ، فَانْتَقَمْنَا مِنْهُمْ وَإِنَّهُمَا لَبِإِمَامٍ مُّبِينٍ\r\nاين آيه اشاره به قوم شعيب پيامبر است كه در سرزمينى پر بركت و مملو از درختان و در ميان جنگلى طبيعى يا مصنوعى زندگى مىكردند . شعيب نبى كه در دعوت ، قوى و در سخن ، خطيب بود ، از دعوت آنها فروگذارى نكرد ، لكن آنها نپذيرفتند و طغيان نمودند .\r\nمعناى آيه : و حقيقت اين است كه اهل ايكه يعنى صاحبان باغ‌هاى انبوه با درختان سر به هم آورده ، سخت ستمكار بودند . يعنى مشرك بودند كه ستم به خدا مىكردند و دعوت پيامبر را رد مىنمودند كه ستم به او و شريعت او و به نفس خويش بود . در نتيجه ما از آنها انتقام گرفتيم . يعنى گرماى شديد طاقت‌فرسايى را هفت شبانه‌روز بر آنها مسلط كرديم ، سپس ابرى بر آنها فرستاديم كه از شدت گرما بدان پناهنده گشتند و به ناگاه آتش‌پاره‌هايى مشابه برف بر آنها بارانديم كه همه خاكستر شدند . و البته هر دو محل و موضع عذاب بر سر راهى روشن و پر تردد قرار دارند .\r\nسدوم شهر لوط ميان مكه و شام و ايكه شهر شعيب ميان مدينه و شام است . و ممكن است مراد از « امام مبين » لوح محفوظ باشد ، يعنى منطقهء هلاكت قوم لوط و قوم شعيب با نقشهء كامل و حوادث و سرگذشت دقيق در لوح محفوظ الهى كه مرجع و رهنما و هدايت‌گر فرشتگان ملأ اعلى است ، ثابت و مندرج است .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\n[ قوم ثمود 
  ]\r\nوَلَقَدْ كَذَّبَ أَصْحَابُ الْحِجْرِ الْمُرْسَلِينَ « 80 » وَآتَيْنَاهُمْ آيَاتِنَا فَكَانُوا عَنْهَا مُعْرِضِينَ « 81 » وَكَانُوا يَنْحِتُونَ مِنَ الْجِبَالِ بُيُوتاً آمِنِينَ « 82 » فَأَخَذَتْهُمُ الصَّيْحَةُ مُصْبِحِينَ « 83 » فَمَا أَغْنَى عَنْهُم مَّا كَانُوا يَكْسِبُونَ « 84 »\r\nلغت و اعراب :\r\nاصحاب حِجر قوم ثمود و امت صالح پيامبرند و حِجر نام شهر آنهاست . نَحَتَ العودَ - از باب ضَرَبَ - : تراشيد چوب را .\r\nتفسير :\r\nوَلَقَدْ كَذَّبَ أَصْحَابُ الْحِجْرِ الْمُرْسَلِينَ ، وَآتَيْنَاهُمْ آيَاتِنَا فَكَانُوا عَنْهَا مُعْرِضِينَ\r\nيعنى : و حقيقت اين است كه اهالى شهر حجر ، مسكن ثمود قوم صالح همهء فرستادگان ما را تكذيب نمودند ( يعنى آنها با تكذيب صالح پيامبر گويى همهء پيامبران را انكار نمودند ، زيرا مرسلين همگى از جانب يك مبدأ و براى ابلاغ يك دين و يك هدف آمده‌اند و انكار يكى به منزلهء انكار همه است . و ممكن است قوم صالح از شدت طغيان همه را منكر شده‌اند ) ، و ما آيات خود را به آنها داديم ولى آنها پيوسته از آيات ما روگردان بودند .\r\nمراد از « آيات » معجزاتى است كه به دست صالح ظهور كرد از تولد شتر به نحو خرق عادت و خوردن قسمت عظيمى از آب چشمه ، و دادن شير براى همهء طايفه . و ممكن است مراد از آيات ، احكام و قوانين آسمانى باشد كه هر يك آيهء الهى بود و مردم از همه اعراض كردند .\r\nوَكَانُوا يَنْحِتُونَ مِنَ الْجِبَالِ بُيُوتاً آمِنِينَ ، فَأَخَذَتْهُمُ الصَّيْحَةُ مُصْبِحِينَ ، فَمَا أَغْنَى عَنْهُم مَّا كَانُوا يَكْسِبُونَ\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nيعنى : و آنها پيوسته در دل كوه‌ها خانه‌هايى براى خود مىتراشيدند و در سكونت و استفادهء از آنها در ايمنى بودند ، يعنى از فروريزى سقف و تأثير زمين‌لرزه و نقب دزدان و تخريب دشمنان آسوده بودند . پس به ناگاه صيحه‌اى از آسمان آنها را در حالى كه وارد صبح مىشدند فرا گرفت ، و آنچه در طول عمر كسب مىكردند ( از اموال و خدم و حشم و سپاه و وسايل دفاعى ) عذابى را از آنها دفع نكرد .\r\n\r\n[ فرامين و آموزش‌هايى به پيامبر 
  ]\r\nوَمَا خَلَقْنَا السَّماوَاتِ وَالْأَرْضَ وَمَا بَيْنَهُمَا إِلَّا بِالْحَقِّ وَإِنَّ السَّاعَةَ لَآتِيَةٌ فَاصْفَحِ الصَّفْحَ الْجَمِيلَ « 85 » إِنَّ رَبَّكَ هُوَ الْخَلَّاقُ الْعَلِيمُ « 86 » وَلَقَدْ آتَيْنَاكَ سَبْعاً مِنَ الْمَثَانِى وَالْقُرْآنَ الْعَظِيمَ « 87 »\r\nلغت و اعراب :\r\nصَفَحَ عنه - از باب مَنَع - : روى گرداند و اعراض نمود از او . مثانى : جمع مثنى ، مصدر ميمى است يعنى مكرّر . من المثانى مِن تبيينيه است يا تبعيضيه ، به تقدير « سبعاً هى المثانى » يا « هى بعض المثانى » .\r\nتفسير :\r\nوَمَا خَلَقْنَا السَّماوَاتِ وَالْأَرْضَ وَمَا بَيْنَهُمَا إِلَّا بِالْحَقِّ\r\nيعنى : و ما آسمان‌ها و اين زمين و آنچه را در ميان آنهاست ( از هوا و فضا و جوّ غيرمتناهى و فرشتگان و آدميان و پريان و غير آنها ) نيافريديم مگر به حق و درستى و هدفى و الا و برتر ، و غرضى صحيح و عقلانى ، و حكمتى بالغ و رسا ، و نه بر باطل و لغو و بىهدف . و ذكر اين مطلب پس از بيان هلاكت طاغيان ، مبيّن اين است كه مهلت دادن به طاغيان و مفسدان پس از يأس از تنبّهشان بر خلاف هدف مقدس اصلى است و مقتضاى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nحكمت بالغهء نابودى آنهاست .\r\nوَإِنَّ السَّاعَةَ لَآتِيَةٌ فَاصْفَحِ الصَّفْحَ الْجَمِيلَ\r\nيعنى : و حتماً روز قيامت خواهد آمد ؛ پس اى پيامبر ، به طرزى نيكو و عاقلانه از آنها روى گردان .\r\nجملهء اول در اين جا به منزلهء تعليل جملهء دوم است . يعنى در برابر كردار ظالمانه و بدشان ، روش خشن و عكس العمل كيفرى نشان مده ، زيرا در قيامت به حسابشان مىرسيم .\r\nإِنَّ رَبَّكَ هُوَ الْخَلَّاقُ الْعَلِيمُ\r\nيعنى : همانا پروردگار تو خلّاق داناست .\r\nخلّاق يعنى توانا در آفرينش ، مخترع بىنظير ، مبتكر بىبديل ، آفرينندهء بدون تقليد و خالق منحصر به فرد و يگانه در ايجاد و خلق جواهر به گونه‌اى كه هر چه ديگران كنند ، از قبيل خلق در اعراض و مونتاژ از خلق اول است . و عليم يعنى داناى مطلق و بدون قيد كه همهء آنچه مىبينى بخشى از آن است وَهُوَ بِكُلِّ شَىْءٍ عَلِيمٌ [ بقره ، 29 
  ] .\r\nوَلَقَدْ آتَيْنَاكَ سَبْعاً مِنَ الْمَثَانِى وَالْقُرْآنَ الْعَظِيمَ\r\nيعنى : اى پيامبر ، حقيقت اين است كه ما تو را هفت تا از تكرار شده‌ها و قرآنى عظيم داديم .\r\nطبق روايات اهل‌بيت وحى عليهم السلام مراد از « سبع » سورهء حمد است كه به اتفاق فريقين هفت آيه است ، و كلمهء « مِن » براى تبيين است يا براى تبعيض ، و حاصل آيه بنابر تبيين چنين است : ما به تو سورهء حمد داديم كه هفت آيه است و خود مثانى است كه در هر نمازى واجب يا مستحب حداقل دوبار بايد خوانده شود و نماز بدون آن نماز نيست . و بنابر تبعيض ، معنا چنين است : ما تو را سورهء حمد داديم كه جزء اين كتاب است كه خود آن نيز مثانى است : كِتَاباً مُتَشَابِهاً مَثَانِيَ [ زمر ، 23 
  ] يعنى سوره‌ها و آيه‌هاى آن بيان يكديگر است كه گويى اعاده و تكرار مىشوند . و نيز تو را قرآنى بزرگ داديم .\r\nو ذكر فاتحة الكتاب كه سوره است و جزء ، و قرآن عظيم كه مجموع است و كلّ ، در مقام امتنان به طايفهء بشرى ، دليل كمال عظمت و قداست و ارتفاع مقام اين دو نعمت است به\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nگونه‌اى كه نتوان تصور كرد .\r\nلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجاً مِّنْهُمْ وَلَا تَحْزَنْ عَلَيْهِمْ وَاخْفِضْ جَنَاحَكَ لِلْمُؤْمِنِينَ « 88 » وَقُلْ إِنِّى أَنَا النَّذِيرُ الْمُبِينُ « 89 » كَمَا أَنزَلْنَا عَلَى الْمُقْتَسِمِينَ « 90 » الَّذِينَ جَعَلُوا الْقُرْآنَ عِضِينَ « 91 » فَوَ رَبِّكَ لَنَسْأَلَنَّهُمْ أَجْمَعِينَ « 92 » عَمَّا كَانُوا يَعْمَلُونَ « 93 »\r\nلغت و اعراب :\r\nمَدَّ بصرَه الى الشىء - از باب نَصَر - : باز كرد به سوى آن چشم خود را و به دقت نگريست . ازواج : جمع زوج ، جفت و صنف . خَفَضَ الشىءَ : پايين آورد آن را . كما أنزلنا متعلق است به فعل محذوف ، به تقدير « ننزّل عليكم العذاب » . مقتسم : قسمت‌كننده . عضين : جمع عِضَة مخفّف عِضوَة ، قطعه و پاره پارهء شىء ، مانند سنين جمع سنة .\r\nتفسير :\r\nلَا تَمُدَّنَّ عَيْنَيْكَ إِلَى مَا مَتَّعْنَا بِهِ أَزْوَاجاً مِّنْهُمْ وَلَا تَحْزَنْ عَلَيْهِمْ\r\nيعنى : اى پيامبر ، هرگز چشمان خود را مدوز و خيره‌خيره منگر به سوى آنچه به اصناف و گروه‌هايى از آنها يعنى مشركان و كفّار ، داده‌ايم . مراد ثروت‌هاى دنيوى آنهاست كه ديگران بدان چشم مىدوختند و آرزو مىكردند از چارپايان و باغات و مزارع و فرزندان . و نيز هيچ‌گاه بر حال آنها اندوهگين مباش . يعنى غم مخور كه چرا دعوت حق را نمىپذيرند و اصرار بر انكار دارند و دين و وسايل كمال انسانى را از دست مىدهند و براى روز واپسين ، عذاب بىپايان فراهم مىكنند ؟ !\r\nوَاخْفِضْ جَنَاحَكَ لِلْمُؤْمِنِينَ\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nيعنى : و اى پيامبر ، در مقابل مؤمنان و گروندگان به دين و كتابت تواضع كن و بال فرود آر .\r\nاين تعبير كنايه است ، زيرا مرغ در برابر جوجه‌هاى خود براى جمع‌آورى آنها زير پر و بال ، بال‌هاى خود را پايين مىاندازد . و غرض آن‌كه براى جذب مؤمنان و تعليم و تربيت آنها فروتنى كامل انجام ده .\r\nوَقُلْ إِنِّي أَنَا النَّذِيرُ الْمُبِينُ ، كَمَا أَنزَلْنَا عَلَى الْمُقْتَسِمِينَ ، الَّذِينَ جَعَلُوا الْقُرْآنَ عِضِينَ\r\nيعنى : و اى پيامبر ، به مشركانِ وقت نزول اين آيه بگو كه من به يقين بيم‌دهندهء آشكارم و خدايم مىگويد كه ما بر شما عذاب مىفرستيم همانند آن كه بر قسمت‌كنندگان فرستاديم ، آنها كه اين قرآن را پاره پاره كردند .\r\nمراد از آنها مشركان مكه در اوايل بعثت است كه به عنوان ردّ و استهزا قرآن را به چند قسمت تقسيم مىكردند و مىگفتند : قسمتى از آن جادو ، و قسمتى افسانه‌هاى پيشينيان و پاره‌اى شعر ، و پاره‌اى كهانت و برخى دروغ و خلاف واقع است . و يا آن‌كه آنها برخى را پذيرفته و برخى را انكار مىكردند . و همهء اين اشخاص به تدريج در مرأى و منظر سايرين به عذاب‌هاى مختلف هلاك شدند . و اين تهديد و انذار دربارهء پيروان آنهاست .\r\nفَوَ رَبِّكَ لَنَسْأَلَنَّهُمْ أَجْمَعِينَ ، عَمَّا كَانُوا يَعْمَلُونَ\r\nيعنى : پس اى پيامبر ، سوگند به پروردگارت كه بىترديد همگىِ آنها را در روز واپسين از آنچه مىكردند مورد سؤال و بازجويى قرار خواهيم داد . يعنى از آنها به سؤال توبيخى و تحقيرى و اهانتى از همهء آنچه در دنيا مىكرده‌اند خواهيم پرسيد ، از شرك و كفر و نفاق و عناد درونى ، و فسق و كباير عملى ، و از آنچه عليه دعوت خدا و رسول او و مسلمين توطئه و فعاليت و نبرد نموده‌اند .\r\nفَاصْدَعْ بِمَا تُؤْمَرُ وَأَعْرِضْ عَنِ الْمُشْرِكِينَ « 94 » إِنَّا كَفَيْنَاكَ الْمُسْتَهْزِئِينَ « 95 » الَّذِينَ يَجْعَلُونَ مَعَ اللَّهِ إِلهاً آخَرَ فَسَوْفَ يَعْلَمُونَ « 96 »\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nتفسير :\r\nفَاصْدَعْ بِمَا تُؤْمَرُ وَأَعْرِضْ عَنِ الْمُشْرِكِينَ\r\nكلمه فاء دلالت بر تفريع آيه بر امور گذشته دارد ، يعنى لزوم ابلاغ توحيد و اعراض از درگيرى با آنها و انذارشان از عذاب موعود .\r\nمعناى آيه : پس اى پيامبر ، آنچه را كه بدان مأمور مىشوى آشكارا بيان كن و به جامعه برسان ، يعنى توحيد ذاتى و ربوبى را و نفى شرك در ابعاد مختلف را و دعوت به پذيرش شريعت الهى و كتاب آسمانى را . و نيز اعراض كن و روى برتاب از مشركان ، يعنى از ستيزه و نبرد با آنها ، زيرا اين شهر فعلًا جاى مبارزه و اين زمان فعلًا وقت مبارزه و اين گروندگان را فعلًا توان مبارزه نيست . و اين آيه به منزلهء تأكيد بر صفح در آيهء 85 است .\r\nإِنَّا كَفَيْنَاكَ الْمُسْتَهْزِئِينَ ، الَّذِينَ يَجْعَلُونَ مَعَ اللَّهِ إِلهاً آخَرَ فَسَوْفَ يَعْلَمُونَ\r\nيعنى : اى پيامبر ، ما بدون شك ، شر و فساد استهزاكنندگان را كه به پيروى از سران خود انجام مىدهند از تو دور ساختيم ، همانها كه با وجود خداوند معبود ديگرى براى خود قرار مىدهند ، پس آنها به زودى خواهند دانست .\r\nوَلَقَدْ نَعْلَمُ أَنَّكَ يَضِيقُ صَدْرُكَ بِمَا يَقُولُونَ « 97 » فَسَبِّحْ بِحَمْدِ رَبِّكَ وَكُن مِّنَ السَّاجِدِينَ « 98 » وَاعْبُدْ رَبَّكَ حَتَّى يَأْتِيَكَ الْيَقِينُ « 99 »\r\nتفسير :\r\nوَلَقَدْ نَعْلَمُ أَنَّكَ يَضِيقُ صَدْرُكَ بِمَا يَقُولُونَ\r\nيعنى : در حقيقت مىدانيم كه تو بىترديد سينه‌ات به خاطر آنچه آنها مىگويند ، تنگ مىشود . يعنى آنچه كفّار و مشركان قريش و اهل مكه مىگويند ، نظير سخنان كفرآميز ، تعريف و توصيف بت‌هاى معبود خود ، دادن شعارهاى باطل به نفع آنها ، انكار و تكذيب معجزات و كتاب آسمانى تو . و اين كلام ، تسليت و تشفّى قلب پيامبر اسلام است كه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنظيرش در سوره‌هاى مكى بسيار است ، زيرا فشار روحى بر آن حضرت در مكه زياد بود .\r\nفَسَبِّحْ بِحَمْدِ رَبِّكَ وَكُن مِّنَ السَّاجِدِينَ\r\nيعنى : پس اى پيامبر ، پروردگارت را همراه حمد تسبيح كن و از سجده‌كنندگان باش .\r\nتوأم با اثبات همهء صفات جلال و جمال براى پروردگار در مرحلهء اعتقاد و گفتار ، و اثبات همهء عمل‌هاى خير در جهان تكوين براى او ، هر عيب و نقص را از حيث اعتقاد و گفتار از او دور كن و او را منزه و مقدس بدان و به تناسب مقام او در برابرش خضوع تكوينى و سجدهء تشريعى كن .\r\nوَاعْبُدْ رَبَّكَ حَتَّى يَأْتِيَكَ الْيَقِينُ\r\nيعنى : و پروردگار خود را تا آن‌گاه كه برايت يقين بيايد پرستش نما .\r\nمراد از يقين ، امر متيقّن و حتمى است يعنى مرگى كه همهء صاحبان حيات را درخواهد يافت ؛ فرد فرد انسان‌ها را به تدريج و مجتمع آنها را در خاتمهء جهان دفعتاً و يك جا .\r\n7 / 9 / 84\r\n* * *\r\n\r\n","description":"","footnote":"","page_name":" 211 ","page_number":211},
  {"content":"\r\n . \r\n","description":"","footnote":"","page_name":" 212 ","page_number":212},
  {"content":"\r\n\r\n\r\nسورهء نحل\r\nبِسْمِ اللَّهِ الرَّحْمنِ الرَّحِيمِ أَتَى أَمْرُ اللَّهِ فَلَا تَسْتَعْجِلُوهُ سُبْحَانَهُ وَتَعَالَى عَمَّا يُشْرِكُونَ « 1 » يُنَزِّلُ الْمَلَائِكَةَ بِالرُّوحِ مِنْ أَمْرِهِ عَلَى مَن يَشَاءُ مِنْ عِبَادِهِ أَنْ أَنذِرُوا أَنَّهُ لَا إِلهَ إِلَّا أَنَا فَاتَّقُونِ « 2 » خَلَقَ السَّماوَاتِ وَالْأَرْضَ بِالْحَقِّ تَعَالَى عَمَّا يُشْرِكُونَ « 3 »\r\nلغت و اعراب :\r\nفلاتستعجلوه ضمير منصوب راجع است به امر يا به اللَّه . روح موجودى است به غايت لطيف و نورانى و سماوى كه با هر جسمى تماس گيرد آن را حيات مىبخشد . بالروح باء معيّت است . من أمره يعنى بِأمرِه و لِأجْلِ أمرِه . مَن موصوله منطبق بر پيامبران است . أن أنذروا به تقدير « يوصيهم أن أنذروا » . سماء : آنچه بالاى سر است .\r\n\r\n[ بشارت به پيروزى در جنگ بدر 
  ]\r\nتفسير :\r\nأَتَى أَمْرُ اللَّهِ فَلَا تَسْتَعْجِلُوهُ\r\nصدر اين سوره تا آيهء 41 نشان مىدهد كه در مكه در اواخر اقامت پيامبر اسلام صلى الله عليه و آله\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nنازل شده به قرينهء وعده به نزديك‌شدن شكست مشركان كه اشاره به غزوهء بدر است كه در اوايل هجرت در مدينه واقع شد . و از آيهء 41 به بعد دلالت دارد كه در مدينه نازل شده به قرينهء اين كه از حال كسانى كه هجرت كرده‌اند و جهاد مىكنند سخن گفته است و اين پس از هجرت است . پس صدر سوره مكّى و باقى مدنى است .\r\nمعناى آيه : امر و فرمان خدا فرا رسيد ، پس شتاب در آمدن آن نكنيد .\r\nاين خطاب به مشركان است و مراد رسيدن فرمان خدا به جنگ بدر و شكست فاحش و تاريخى مشركان است ، و خبر از نزديكى آن مىدهد به نحوى كه گويى فرارسيده و مشركان به عنوان استهزا تعجيل در آمدن آن داشتند .\r\n\r\n[ سخنى با مشركان 
  ]\r\nسُبْحَانَهُ وَتَعَالَى عَمَّا يُشْرِكُونَ\r\nاين جمله مستأنفه و به عنوان التفات از خطاب به غيبت است و اشاره به اين كه توهم نشود بتان قريش مىتوانند از آنچه خدا وعده داده جلوگيرى كنند ، بلكه خداوند منزه و برتر است از آنچه براى او شريك قرار مىدهند .\r\nيُنَزِّلُ الْمَلَائِكَةَ بِالرُّوحِ مِنْ أَمْرِهِ عَلَى مَن يَشَاءُ مِنْ عِبَادِهِ أَنْ أَنذِرُوا أَنَّهُ لَا إِلهَ إِلَّا أَنَا فَاتَّقُونِ\r\nيعنى : خداوند ، فرشتگان خود را همراه روح به دستور خويش بر هر كس از بندگانش كه بخواهد فرومىفرستد و آنها را توصيه مىكند كه به مردم ابلاغ و تعليم نماييد كه معبودى جز من وجود ندارد ، پس از من پروا كنيد و تقوا ورزيد .\r\nمراد از روح در اين‌جا دين و شريعت و كتاب آسمانى است ، زيرا همان‌گونه كه روح ، بدن را زنده مىكند آنها هم به پيكر جامعهء بشرى حيات مىبخشند و مجتمع انسانى را از نظر عقايد و باورها و حالات و ملكات و آداب و رفتار ، زنده و با طراوت مىسازند . و مراد از « من يشاء » پيامبران و رسولان الهى است .\r\nخَلَقَ السَّماوَاتِ وَالْأَرْضَ بِالْحَقِّ تَعَالَى عَمَّا يُشْرِكُونَ\r\nيعنى : خدايى كه آسمان‌ها و اين زمين را به حق و هدفى درست و و الا آفريده است . مراد از آسمان‌ها ستارگان و كرات فوق است كه هر يك سماء است ، يا طبقات هفتگانه به اصطلاح شرع است . و الف لام « الأرض » عهد حضورى و اشاره به اين زمين ، يا جنس است بنابراين كه كرهء زمين نيز متعدد است . و خداوند برتر است از آنچه براى او\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nشريك قرار مىدهند .\r\n\r\n[ نعمت‌هاى خدا براى بشر 
  ]\r\nخَلَقَ الْإِنسَانَ مِن نُّطْفَةٍ فَإِذَا هُوَ خَصِيمٌ مُّبِينٌ « 4 » وَالْأَنْعَامَ خَلَقَهَا لَكُمْ فِيهَا دِفْءٌ وَمَنَافِعُ وَمِنْهَا تَأْكُلُونَ « 5 » وَلَكُمْ فِيهَا جَمَالٌ حِينَ تُرِيحُونَ وَحِينَ تَسْرَحُونَ « 6 »\r\nلغت و اعراب :\r\nانعام : جمع نَعَم ، چهارپايان چهارگانهء اهلى و وحشى « 1 » يعنى شتر و گاو و گوسفند و بز .\r\nدَفِئَ الشىءُ - از باب عَلِم - : گرم شد ، دِفْء : گرما . أراحَ الدابّةَ : حيوان را از صحرا به مُراح يعنى خوابگاه خود آورد . سَرَحَ الماشيةَ - از باب مَنَع - : حيوان را از خوابگاه به صحرا برد .\r\nتفسير :\r\nخَلَقَ الْإِنسَانَ مِن نُّطْفَةٍ فَإِذَا هُوَ خَصِيمٌ مُّبِينٌ\r\nيعنى : خداوند انسان را از نطفه آفريد . مراد آفريدن نسل دو انسان اولى است كه جدّ و جدّهء اعلاى او هستند ، از مايع مخصوصى كه در صلب پدر و رحم مادر او پديد مىآيد و از امتزاج آنها پس از طى مراحلى از حركت تكاملى جنين پيدا مىشود و پس از تولد و سير حالات و كمالاتى به رتبهء بلوغ مىرسد . « فاذا هو خصيم مبين » يعنى پس به ناگاه مىبينى كه او در مقام دفاع از حقوق خود ، ستيزه‌گرى قوى و مجادله‌كننده‌اى آشكار مىگردد .\r\nوَالْأَنْعَامَ خَلَقَهَا لَكُمْ فِيهَا دِفْءٌ وَمَنَافِعُ وَمِنْهَا تَأْكُلُونَ\r\nيعنى : و نيز خداوند ، چهارپايان را آفريد كه براى شما در آفرينش آنها گرمى است ، گرمى بدن به وسيلهء پشم و كرك آنها ، و گرمى زندگى به خاطر نگهدارى و استفادهء متنوع از\r\n\r\n\r\n","description":"","footnote":"\r\n( 1 ) . يا نر و ماده .\r\n","page_name":" 215 ","page_number":215},
  {"content":"\r\n\r\nآنها . و شما را نيز در آنها سودهايى است از شير و پشم و موى و كرك و فضولات و گوشت و پوست و انواع ديگر استفاده‌ها . و نيز از آنها مىخوريد ، يعنى يكى از مهم‌ترين قسمت‌هاى غذاى شما گوشت آنهاست . و مراد از « انعام » چهارپايان هشت‌گانه است :\r\nوَأَنزَلَ لَكُم مِنَ الْأَنْعَامِ ثَمَانِيَةَ أَزْوَاجٍ [ زمر ، 6 
  ] يعنى شتر و گاو و گوسفند و بز از اهلى و وحشى . « 1 » وَلَكُمْ فِيهَا جَمَالٌ حِينَ تُرِيحُونَ وَحِينَ تَسْرَحُونَ\r\nيعنى : و براى شما روستاييان و دامداران هنگامى كه آنها را شامگاهان از صحرا بازمىگردانيد و صبحگاهان به چراگاه مىفرستيد ، جمال و آرايش و شكوه در زندگى است .\r\nوَتَحْمِلُ أَثْقَالَكُمْ إِلَى بَلَدٍ لَّمْ تَكُونُوا بَالِغِيهِ إِلَّا بِشِقِّ الْأَنفُسِ إِنَّ رَبَّكُمْ لَرَؤُوفٌ رَّحِيمٌ « 7 » وَالْخَيْلَ وَالْبِغَالَ وَالْحَمِيرَ لِتَرْكَبُوهَا وَزينَةً وَيَخْلُقُ مَا لَا تَعْلَمُونَ « 8 »\r\nلغت و اعراب :\r\nشِقّ : مشقّت . خيل اسم جمع اسب است . بغال : جمع بَغْل ، استر . حمير : جمع حمار . و نصب اين سه كلمه به تقدير « خَلَق » است . زينةً مفعولٌ له و عطف است به محل لتركبوها به تقدير « لركوبكم و للزينة » .\r\nتفسير :\r\nوَتَحْمِلُ أَثْقَالَكُمْ إِلَى بَلَدٍ لَّمْ تَكُونُوا بَالِغِيهِ إِلَّا بِشِقِّ الْأَنفُسِ إِنَّ رَبَّكُمْ لَرَؤُوفٌ رَّحِيمٌ\r\nيعنى : و آن چهارپايان - نوع شتر از ميان آنها - كالاهاى سنگين شما را به سوى شهر و روستايى برمىدارد و مىرساند كه اگر خود به پاى خويش آن‌جا مىرفتيد جز با مشقّت و\r\n\r\n\r\n","description":"","footnote":"\r\n( 1 ) . يا نر و ماده .\r\n","page_name":" 216 ","page_number":216},
  {"content":"\r\n\r\nتحمل دشوارى نمىرسيديد . به يقين پروردگار شما بسيار رئوف و مهربان است .\r\nوَالْخَيْلَ وَالْبِغَالَ وَالْحَمِيرَ لِتَرْكَبُوهَا وَزِينَةً وَيَخْلُقُ مَا لَا تَعْلَمُونَ\r\nيعنى : و خداوند اسبان و استران و خران را نيز آفريد تا سوار شويد و براى شما زينت و آرايش و تجمل زندگى باشد ، و خدا در آينده چيزهايى خواهد آفريد كه نمىدانيد .\r\nاين جمله اشاره است به وسايط نقليهء موتورى از زمينى و دريايى و هوايى كه در عصر نزول آيه نبوده و تا امروز انواع مختلفى پيدا شده و نيز پيدا خواهد شد . و نسبت آفرينش آنها به خدا به تسبيب است كه مواد اوليهء آنها را در زمين قرار داده و فكر و ابتكار ساختن آنها را به بشر عنايت كرده كه مباشرتاً انجام دهد .\r\nوَعَلَى اللَّهِ قَصْدُ السَّبِيلِ وَمِنْهَا جَائِرٌ وَلَوْ شَاءَ لَهَدَاكُمْ أَجْمَعِينَ « 9 » هُوَ الَّذِى أَنزَلَ مِنَ السَّماءِ مَاءً لَكُم مِّنْهُ شَرَابٌ وَمِنْهُ شَجَرٌ فِيهِ تُسِيمُونَ « 10 » يُنبِتُ لَكُم بِهِ الزَّرْعَ وَالزَّيْتُونَ وَالنَّخِيلَ وَالْأَعْنَابَ وَمِن كُلِّ الثَّمَرَاتِ إِنَّ فِى ذلِكَ لَآيَةً لِقَوْمٍ يَتَفَكَّرُونَ « 11 »\r\nلغت و اعراب :\r\nقصْد : استقامت ، مصدر به معناى فاعل است و اضافهء آن به سبيل اضافهء صفت به موصوف است . جائر : منحرف از حق و عدالت . لكم منه شراب جار و مجرورها خبر و شراب مبتداست . شجر : گياه و درخت . أسامَ الماشيةَ : حيوان را به چراگاه برد .\r\nتفسير :\r\nوَعَلَى اللَّهِ قَصْدُ السَّبِيلِ وَمِنْهَا جَائِرٌ وَلَوْ شَاءَ لَهَدَاكُمْ أَجْمَعِينَ\r\nيعنى : و ارائه و نشان دادن راه مستقيم بر عهدهء خداوند است ( مراد راه معنوى در عقايد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nو اخلاق و رفتار است كه طبق قاعدهء لطف بر او واجب است مجتمع بشرى را بدان راهنمايى نمايد ، و اين آيه نظير إِنَّ عَلَيْنَا لَلْهُدَى [ ليل ، 12 
  ] است . ) و برخى از راه‌ها جائر و منحرف است ، يعنى در همهء ابعاد انسانى نظير شرك و كفر كه انحراف در اصول ، و فسق و گناهان كبيره كه انحراف در اعمال است . و اگر خدا مىخواست ، همهء شما بشرها را بدون استثنا به ارادهء حتمى و به نحو جبر و اكراه هدايت مىكرد . يعنى و لكن خداوند بنا ندارد بشر را در كارهاى ارادى خويش چه در ماديات و چه در معنويات در اعمال قلبى يا بدنى مجبور نمايد ، بلكه دنيا خانهء اختيار است .\r\nهُوَ الَّذِى أَنزَلَ مِنَ السَّماءِ مَاءً لَكُم مِّنْهُ شَرَابٌ وَمِنْهُ شَجَرٌ فِيهِ تُسِيمُونَ\r\nيعنى : خدا كسى است كه از آسمان ، يعنى از بالاى سرتان ، آبى نازل كرد به صورت باران و برف و تگرگ ، كه از آن براى شما آب‌هاى آشاميدنى است ( اشاره به اين كه در هر جاى زمين آب بنوشيد خواه از چشمه و رود و نهر بزرگ و خواه از چاه‌هاى عميق و غيرعميق ، از همان آبى است كه از بالاى سرتان فرو ريخته است ) و از آن آب ، درخت و گياهى است كه در ميان آن ، يعنى در ميان انبوه درختان و چمن‌ها و علفزارها و فضاهاى سرسبزى كه همه به بركت آن آب پديد آمده ، حيوانات و مواشى خود را مىچرانيد .\r\nيُنبِتُ لَكُم بِهِ الزَّرْعَ وَالزَّيْتُونَ وَالنَّخِيلَ وَالْأَعْنَابَ وَمِن كُلِّ الثَّمَرَاتِ إِنَّ فِى ذلِكَ لَآيَةً لِقَوْمٍ يَتَفَكَّرُونَ\r\nيعنى : به وسيلهء آن آب براى شما كشت و زرع و درخت زيتون و درختان خرما و انگور ، و ميوهء زيتون و خرما و انگور ، و از هر نوع ميوه‌جات و حاصل گياهان مىروياند .\r\nحقيقت اين است كه در اين كار نشانه‌اى است براى گروهى كه فكر مىكنند و مىانديشند .\r\nكلمهء « ذلك » در جملهء اخير اشاره است به انزال آب و استفادهء بشر و گياه از آن و يافتن حيات به وسيلهء آن كه هر يك نشانهء روشنى بر توحيد و قدرت و حكمت و رحمت اوست . و « يتفكرون » اشاره است به اين كه مىانديشند كه اين همه آب از كجا سرچشمه گرفته ، و چگونه از دريايى شور برخاسته و مسافت‌هايى بس دراز پيموده ، و كجا و كى شيرين شده ، و چگونه به مناطق نيازمند اين كره عادلانه قسمت\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nشده ، و چگونه از يك نوع آب و يك قطعه زمين درختان مختلف و نباتات گوناگون با اختلاف رنگ و بو و طعم و هيئت و خواص و آثار روييده ، و چرا و به چه حكمتى گاهى در جريان ابرها و تقسيم آب‌ها و كيفيت ريزش آنها و در تقسيم حاصل‌ها و ثمرات ، اختلال و خلاف نظم رخ داده و جريانى ناروا و خلاف صلاح و زيانبار و فسادآور پيش آمده است !\r\nوَسَخَّرَ لَكُمُ الَّيْلَ وَالنَّهَارَ وَالشَّمْسَ وَالْقَمَرَ وَالنُّجُومُ مُسَخَّرَاتٌ بِأَمْرِهِ إِنَّ فِى ذلِكَ لَآيَاتٍ لِقَوْمٍ يَعْقِلُونَ « 12 » وَمَا ذَرَأَ لَكُمْ فِى الْأَرْضِ مُخْتَلِفاً أَلْوَانُهُ إِنَّ فِى ذلِكَ لَآيَةً لِقَوْمٍ يَذَّكَّرُونَ « 13 » وَهُوَ الَّذِى سَخَّرَ الْبَحْرَ لِتَأْكُلُوا مِنْهُ لَحْماً طَرِيّاً وَتَسْتَخْرِجوا مِنْهُ حِلْيَةً تَلْبَسُونَهَا وَتَرَى الْفُلْكَ مَوَاخِرَ فِيهِ وَلِتَبْتَغُوا مِن فَضْلِهِ وَلَعَلَّكُمْ تَشْكُرُونَ « 14 »\r\nلغت و اعراب :\r\nوالنجوم مسخّرات مبتدا و خبر است . ذَرَأَ الشىءَ : آفريد آن را . الوان : جمع لون ، رنگ ، نوع و صنف شىء . و ما ذرأ عطف است به الليل در آيهء قبل . « 1 » طرىّ : تر و تازه . حِلية : وسيلهء آرايش از فلزات و احجار كريمه و غيره . مَخَرَ الماءَ - از باب نَصَر و مَنَع - : شكافت آن را .\r\nمواخر : جمع ماخر و ماخرة ، شكافنده . ولتبتغوا عطف است به محذوف ، به تقدير « لتنتفعوا بها و لتبتغوا » .\r\n\r\n\r\n","description":"","footnote":"\r\n( 1 ) . در مجمع البيان آمده است : ما ذرأ منصوب است به فعل مقدر ، به تقدير « و خلق ما ذرأ » .\r\n","page_name":" 219 ","page_number":219},
  {"content":"\r\n\r\nتفسير :\r\nوَسَخَّرَ لَكُمُ الَّيْلَ وَالنَّهَارَ وَالشَّمْسَ وَالْقَمَرَ وَالنُّجُومُ مُسَخَّرَاتٌ بِأَمْرِهِ\r\nيعنى : و براى شما شب و روز و خورشيد و ماه را مسخر و رام نمود . او كرهء زمين و مسكن اصلى شما را در برابر خورشيد به حركت وضعى درآورد تا شب و روز پديد آيد و به نفع شما رام گردد ، و نيز خورشيد و ماه را به ارادهء حتمى خود رام نمود كه حركت مستقيم و مستدير كنند و به تناوب در روز و شب شما را نور دهند و از تابش خود اجساد شما و هوا و خاك و گياه و حيوانات را نيرو بخشند و تربيت كنند . و نيز همهء ستارگان نزديك و دور كه در منظومه‌هاى شمسى و كهكشان‌ها قرار دارند مسخّر فرمان و رام ارادهء اويند .\r\nإِنَّ فِى ذلِكَ لَآيَاتٍ لِقَوْمٍ يَعْقِلُونَ\r\nيعنى : در اين تسخير نشانه‌هايى است براى گروهى كه مىانديشند . زيرا تسخير اين امور در ضمن تسخير شراشر اجزاى عالم هستى است كه بسيار عظيم و عجيب و بهت‌آور و فوق توان درك بشر است ، و جملگى آيه و نشانه است بر توحيد ذات و عظمت و علم و قدرت و سلطهء تام و حكمت خداوند در نزد كسانى كه مىانديشند .\r\nوَمَا ذَرَأَ لَكُمْ فِى الْأَرْضِ مُخْتَلِفاً أَلْوَانُهُ إِنَّ فِى ذلِكَ لَآيَةً لِقَوْمٍ يَذَّكَّرُونَ\r\nيعنى : و نيز مسخّر و رام كرد [ يا آفريد 
  ] و در اختيار شما گذاشت آنچه را كه در اين زمين به خاطر شما آفريده از انواع « 1 » نعم دنيوى و الوان مختلف و اقسام بىپايان وسايل زندگى ؛ كه بىترديد در اين امر نشانه‌اى است براى كسانى كه اهل تذكرند .\r\nيعنى در رام كردن و تحت اختيار قرار دادن يكايك نعمت‌ها و مواهب و عطاياى خدا در روى زمين براى ساكنان آن كه وسيلهء بقا و تكامل موجودات زندهء آن است ، نشانهء توحيد و عظمت و رحمت و حكمت او براى اهل تذكر است .\r\nوَهُوَ الَّذِى سَخَّرَ الْبَحْرَ لِتَأْكُلُوا مِنْهُ لَحْماً طَرِيّاً وَتَسْتَخْرِجوا مِنْهُ حِلْيَةً تَلْبَسُونَهَا\r\n\r\n\r\n","description":"","footnote":"\r\n( 1 ) . و آفريد براى شما انواع . . . .\r\n","page_name":" 220 ","page_number":220},
  {"content":"\r\n\r\nو اوست كسى كه دريا را مسخر و رام تكوينى شما كرد ، يعنى انبوه آبى مواج و متراكم ناپيدا كرانهء راكد و ثابت را قابل تسلط و تصرف شما و مهيّاى سوارى و بهره‌بردارى و مسافرت در سطح وسيع آن قرار داد كه محفوظ از طغيان غيرعادى و تلاطم و توفان غيرطبيعى باشد و به راحتى بر آن تسلط يابيد و استفاده كنيد . اين چنين كرد براى اين‌كه از آن گوشتى تر و تازه خواه ماهى يا ساير خوراكىهاى حلال آن بخوريد و از اعماق آن وسايل زينت و آرايش زندگى كه مىپوشيد استخراج نماييد .\r\nوَتَرَى الْفُلْكَ مَوَاخِرَ فِيهِ وَلِتَبْتَغُوا مِن فَضْلِهِ وَلَعَلَّكُمْ تَشْكُرُونَ\r\nيعنى : و كشتىها را هنگام حركت در سطح آن مىبينى در حالى كه مقدّمشان سينهء دريا را مىشكافد و پيش مىرود . و اين به خاطر آن است كه شما انواع استفاده را بكنيد و براى آن‌كه از فضل و رحمت خدا و ارزاق مختلف و وسايل گوناگون زندگى به وسيلهء كسب و تجارت جستجو نماييد ، و شايد شما سپاسگزار باشيد .\r\nوَأَلْقى فِى الْأَرْضِ رَوَاسِىَ أَن تَمِيدَ بِكُمْ وَأَنْهَاراً وَسُبُلًا لَعَلَّكُمْ تَهْتَدُونَ « 15 » وَعَلَامَاتٍ وَبِالنَّجْمِ هُمْ يَهْتَدُونَ « 16 » أَفَمَن يَخْلُقُ كَمَن لَّا يَخْلُقُ أَفَلَا تَذَكَّرُونَ « 17 » وَإِن تَعُدُّوا نِعْمَةَ اللَّهِ لَا تُحْصُوهَا إِنَّ اللَّهَ لَغَفُورٌ رَّحِيمٌ « 18 » وَاللَّهُ يَعْلَمُ مَا تُسِرُّونَ وَمَا تُعْلِنُونَ « 19 »\r\nلغت و اعراب :\r\nرواسى : جمع راسية ، شىء ثابت و استوار ، كوه . مادَ الشىءُ - از باب ضَرَب - : متحرك و مضطرب شد . أن تميد بهم به تقدير « كراهة أن تميد » . و أنهاراً و سبلًا به تقدير « و جعل » يا « و خلق » . عدَّ الشىءَ - از باب نَصَر - : شمرد آن را . أحصى الشىءَ : شمار آن را به دست آورد و بدان احاطه نمود .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nتفسير :\r\nوَأَلْقى فِى الْأَرْضِ رَوَاسِىَ أَن تَمِيدَ بِكُمْ وَأَنْهَاراً وَسُبُلًا لَعَلَّكُمْ تَهْتَدُونَ\r\nيعنى : و نيز خداوند در روى كرهء زمين كوه‌هايى ثابت و استوار و ريشه‌دار بيفكند .\r\nمحتمل است مراد از « افكندن » اين باشد كه كوه‌ها از كرات ديگر به سوى اين كره پرت شده‌اند تا در محل خود جا باز كنند و مستقر گردند . و اين گونه كرد كه مبادا اين زمين شما را متزلزل و مضطرب كند ، يعنى به واسطهء زلزله و حركت‌هاى مختلف ، ساكنانش را در خطر اندازد . و نيز براى شما در اين زمين نهرهاى آب روان از كوچك و بزرگ و همانند دريا و نيز راه‌هايى مختلف كوتاه و دراز ، مستقيم و منحنى ، كم‌عرض و پهن ، در صحراهاى هموار و كوه و دره قرار داد ، شايد شما به سوى هدفتان هدايت يابيد .\r\nوَعَلَامَاتٍ وَبِالنَّجْمِ هُمْ يَهْتَدُونَ\r\nيعنى : و نيز براى شما علامت‌ها و نشانه‌هايى قرار داد ، يعنى نشانه‌ها براى هدايت و رسيدن به اهدافتان درروى اين كره از قبيل سمت خاور و باختر و شمال و جنوب و جهت وزش بادها ، و كوه و دره‌ها و جريان آب‌ها و جاذبهء قطب و غير آنها . و نيز آنها به وسيلهء ستاره ره‌يابى دارند . مراد طايفهء عرب آن عصر است كه مشهور به درايت در حالات نجوم بودند و به وسيلهء ستارهء قطبى جَدْى و ستاره‌هاى ديگر راه صحرا و دريا را ره‌يابى مىكردند .\r\nأَفَمَن يَخْلُقُ كَمَن لَّا يَخْلُقُ أَفَلَا تَذَكَّرُونَ\r\nاين آيه متفرع بر شمارش نعمت‌هاى بىپايان عالم هستى است كه از آيهء چهار تا اين‌جا بدانها اشاره شده است . يعنى : پس آيا كسى كه پيوسته در اين جهان موجود مىآفريند و همهء موجودات آفريدهء اوست همانند كسى است كه هيچ‌گونه آفرينشى ندارد ؟\r\nمانند بتان و ساير معبودات مشركان كه خود جمادى بيش نيستند . پس آيا متذكر نمىشويد ؟ خطاب به مشركان است يا به مؤمنان .\r\nوَإِن تَعُدُّوا نِعْمَةَ اللَّهِ لَا تُحْصُوهَا إِنَّ اللَّهَ لَغَفُورٌ رَّحِيمٌ\r\nيعنى : و اگر نعمت‌هاى خدا را بر شماريد هرگز احصا نمىكنيد . زيرا از كثرتشان\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nنمىتوانيد همه را بشماريد و بر آنها احاطه كنيد . و لازم مطلب اين است كه بشر در انجام شكر آنها نيز عاجز و قاصر است ، و از اين رو فرمود : خداوند بسيار آمرزنده و مهربان است .\r\nوَاللَّهُ يَعْلَمُ مَا تُسِرُّونَ وَمَا تُعْلِنُونَ\r\nيعنى : و خداوند آنچه را پنهان مىداريد و آنچه را آشكار مىكنيد مىداند .\r\nاو آنچه را پنهان مىداريد از خطورات قلبى و تصميمات درونى و باورهاى نيك و بد اعتقادى و حالات و ملكات روانى و كارهاى بدنى و غيره ، و آنچه را آشكار مىكنيد از ضمايرتان و اعمال و كردارتان مىداند .\r\n\r\n[ بطلان شرك 
  ]\r\nوَالَّذِينَ يَدْعُونَ مِن دُونِ اللَّهِ لَا يَخْلُقُونَ شَيْئاً وَهُمْ يُخْلَقُونَ « 20 » أَمْوَاتٌ غَيْرُ أَحْيَاءٍ وَمَا يَشْعُرُونَ أَيَّانَ يُبْعَثُونَ « 21 » إِلهُكُمْ إِلهٌ وَاحِدٌ فَالَّذِينَ لَا يُؤْمِنُونَ بِالْآخِرَةِ قُلُوبُهُم مُنكِرَةٌ وَهُم مُسْتَكْبِرُونَ « 22 » لَا جَرَمَ أَنَّ اللَّهَ يَعْلَمُ مَا يُسِرُّونَ وَمَا يُعْلِنُونَ إِنَّهُ لَا يُحِبُّ الْمُسْتَكْبِرِينَ « 23 »\r\nلغت و اعراب :\r\nوالذين يدعون أى يدعونهم . و ما يشعرون أيّان يبعثون هر دو ضمير جمع راجع است به بتان ، و ممكن است دومى راجع باشد به مشركان . لاجرم غلبهء استعمال پيدا كرده در معناى تحقيق ، به تقدير « حقٌّ أنّ اللَّه يعلم » .\r\nتفسير :\r\nوَالَّذِينَ يَدْعُونَ مِن دُونِ اللَّهِ لَا يَخْلُقُونَ شَيْئاً وَهُمْ يُخْلَقُونَ\r\nيعنى : و كسانى كه مشركان ، آنها را به جز خدا و به جاى خداوند مىخوانند ، همانند بتان و ستارگان ، آنها چيزى را نمىآفرينند و آنها خود مخلوق‌اند كه آفريده مىشوند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nأَمْوَاتٌ غَيْرُ أَحْيَاءٍ وَمَا يَشْعُرُونَ أَيَّانَ يُبْعَثُونَ\r\nيعنى : آن بتان مردگان‌اند و از آغاز نيز بىروح‌اند و خود نمىدانند كى برانگيخته مىشوند . يا و نمىدانند پرستندگانشان كى برانگيخته مىشوند . يعنى ربّ و معبود انسان‌ها بايد چنين علمى را داشته باشد .\r\nإِلهُكُمْ إِلهٌ وَاحِدٌ فَالَّذِينَ لَا يُؤْمِنُونَ بِالْآخِرَةِ قُلُوبُهُم مُنكِرَةٌ وَهُم مُسْتَكْبِرُونَ\r\nيعنى : خداى شما خدايى است يكتا ، پس كسانى كه به روز واپسين ايمان نمىآورند دل‌هايشان منكر و خود مستكبرند . يعنى عدم ايمان آنها به آخرت با اعتراف به توحيد بدين سبب است كه دل‌هايشان به وسيلهء عناد و تقليد كوركورانه منكر شده و خود در برابر دعوت پيامبران الهى و قضاوت عقل سليم ، سخت در تكبر و خودبينى قرار دارند .\r\nلَا جَرَمَ أَنَّ اللَّهَ يَعْلَمُ مَا يُسِرُّونَ وَمَا يُعْلِنُونَ إِنَّهُ لَا يُحِبُّ الْمُسْتَكْبِرِينَ\r\nيعنى : حقّ است و برگشت ندارد كه خداوند هر چه را آنها پنهان مىدارند و آشكار مىسازند مىداند . و تفصيل اين دو جمله در آيهء 19 گذشت . و بىترديد خداوند مستكبران را دوست ندارد ؛ استكبار در برابر هر حقّى كه در رأس آنها استكبار در مقابل پيامبران الهى و دعوت به توحيد و دين و شرايع است .\r\nوَإِذَا قِيلَ لَهُم مَّاذَا أَنزَلَ رَبُّكُمْ قَالُوا أَسَاطِيرُ الْأَوَّلِينَ « 24 » لِيَحْمِلُوا أَوْزَارَهُمْ كَامِلَةً يَوْمَ الْقِيَامَةِ وَمِنْ أَوْزَارِ الَّذِينَ يُضِلُّونَهُم بِغَيْرِ عِلْمٍ أَلَا سَاءَ مَا يَزِرُونَ « 25 » قَدْ مَكَرَ الَّذِينَ مِن قَبْلِهِمْ فَأَتَى اللَّهُ بُنْيَانَهُم مِنَ الْقَوَاعِدِ فَخَرَّ عَلَيْهِمُ السَّقْفُ مِن فَوْقِهِمْ وَأَتَاهُمُ الْعَذَابُ مِنْ حَيثُ لَا يَشْعُرُونَ « 26 »\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nلغت و اعراب :\r\nاساطير : جمع اسطوره ، افسانه و تُرّهات و اباطيل . ليحملوا لام عاقبت است . به غير علم حال است از ضمير هُم در يضلّونهم . أتى المكانَ : آمد به آن مكان ، و نيز خراب و ويران نمود آن مكان را . من القواعد يعنى از اساس و پايه‌هايش . خَرَّ السقفُ : فرو ريخت .\r\n\r\n[ سرانجام كفر ، مكر با خدا ، تقوا 
  ]\r\nتفسير :\r\nوَإِذَا قِيلَ لَهُم مَّاذَا أَنزَلَ رَبُّكُمْ قَالُوا أَسَاطِيرُ الْأَوَّلِينَ\r\nيعنى : و چون به مشركان مكه و قريش گفته شود - هرگاه برخى از افراد خودشان يا برخى از مؤمنان از آنها دربارهء آيات و سوره‌هاى قرآنى بپرسند - كه پروردگارتان چه چيزى نازل كرده ؟ آنها در جواب از روى استهزا و انكار وحى بودن آن مىگويند : آنچه مىخواند افسانه‌هاى پيشينيان است .\r\nلِيَحْمِلُوا أَوْزَارَهُمْ كَامِلَةً يَوْمَ الْقِيَامَةِ وَمِنْ أَوْزَارِ الَّذِينَ يُضِلُّونَهُم بِغَيْرِ عِلْمٍ أَلَا سَاءَ مَا يَزِرُونَ\r\nيعنى : اين گفتار آنها دربارهء قرآن براى اين است كه در روز قيامت بار گناهان خود را به طور كامل بر دوش گيرند و نيز از گناهان كسانى كه آنها را در دنيا از روى جهل و نادانى گمراه مىكردند بر دوش كشند ( يعنى عاقبت كار آنها اين شد نه آن‌كه در حال عمل چنين قصدى داشتند . و مراد از حمل گناه آنها اين است كه گناه گمراه شدگان هرچند نسبت مباشرى به خودشان دارد ولى به نسبت تسبيبى و روى قاعدهء « مَن سنَّ سُنّةً سيّئةً فله وزرُ مَن عمل بها » آنها نيز مثل آن گناهان را خواهند داشت . و اطلاق عنوان « به غير علم » بر گمراه شدگان بدين جهت است كه مُضلّان غالباً سران جامعه و علماى سوء و سلطه‌گران جور هستند ، و گمراه شدگان ، نادان‌ها و جاهل‌هاى آنها ) . آگاه باشيد كه بسى زشت و بد است آنچه از گناه بر دوش مىكشند .\r\nقَدْ مَكَرَ الَّذِينَ مِن قَبْلِهِمْ فَأَتَى اللَّهُ بُنْيَانَهُم مِنَ الْقَوَاعِدِ فَخَرَّ عَلَيْهِمُ السَّقْفُ مِن فَوْقِهِمْ وَأَتَاهُمُ الْعَذَابُ مِنْ حَيثُ لَا يَشْعُرُونَ\r\nيعنى : به حقيقت كسانى كه پيش از آنها بودند از طغيانگران ملت و مخالفان پيامبران\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nخدا مكر و فريب كردند ، پس خداوند بناها و ساختمان‌هاى آنها را از پايه و اساس ويران كرد ، يعنى در حالى كه در مساكن خود آرميده بودند به وسيلهء زلزله يا سيل يا صاعقه‌اى بنيان خانه‌ها را در هم شكست ، و به ناگاه سقف خانه از بالاى سرشان بر آنها فرو ريخت ، و عذاب خداى قهّار بر آنها از راهى كه نمىدانستند و گمان نمىكردند فرا رسيد .\r\nثُمَّ يَوْمَ الْقِيَامَةِ يُخْزِيهِمْ وَيَقُولُ أَيْنَ شُرَكَائِىَ الَّذِينَ كُنتُمْ تُشَاقُّونَ فِيهِمْ قَالَ الَّذِينَ أُوتُوا الْعِلْمَ إِنَّ الْخِزْىَ الْيَوْمَ وَالسُّوءَ عَلَى الْكَافِرِينَ « 27 » الَّذِينَ تَتَوَفَّاهُمُ الْمَلَائِكَةُ ظَالِمِى أَنفُسِهِمْ فَأَلْقَوُا السَّلَمَ مَا كُنَّا نَعْمَلُ مِن سُوءٍ بَلَى إِنَّ اللَّهَ عَلِيمٌ بِمَا كُنتُم تَعْمَلُونَ « 28 » فَادْخُلُوا أَبْوَابَ جَهَنَّمَ خَالِدِينَ فِيها فَلَبِئْسَ مَثْوَى الْمُتَكَبِّرينَ « 29 »\r\nلغت و اعراب :\r\nأخزاه : او را خوار و رسوا كرد . شاقَّه : با او دشمنى و عداوت نمود . الذين تتوفّاهم صفت كافرين در آيهء قبل است . سَلَم : انقياد و تسليم شدن . تكبَّرَ زيدٌ : كبر را پذيرفت و بدان متصف شد . خالدين فيها حال مقدّره است از فاعلِ ادخلوا .\r\nتفسير :\r\nثُمَّ يَوْمَ الْقِيَامَةِ يُخْزِيهِمْ وَيَقُولُ أَيْنَ شُرَكَائِىَ الَّذِينَ كُنتُمْ تُشَاقُّونَ فِيهِمْ\r\nيعنى : سپس خداوند روز رستاخيز آنها را خوار و رسوا خواهد كرد - به وسيلهء آشكار كردن كفر و طغيان و نفاق و خبث درونى و گناهان عملى آنها - و نيز به آنها خواهد گفت :\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nكجايند شريكان من ، يعنى بتان و ستارگان و معبودات ديگر كه آنها را شريك من مىخوانديد و دربارهء آنها با من دشمنى مىكرديد ؟ ! « 1 » قَالَ الَّذِينَ أُوتُوا الْعِلْمَ إِنَّ الْخِزْىَ الْيَوْمَ وَالسُّوءَ عَلَى الْكَافِرِينَ\r\nيعنى : كسانى كه به آنها علم و دانش داده شده ، در آن‌جا مىگويند : به يقين امروز خوارى و بدى بر كافران است . مراد اين است كه پس از محكوميت و خوارى مشركان در صحنهء محشر و در منظر و ديدگاه فرشتگان و اهل محشر ، آنان كه در دنيا به آنها علم دين و معارف الهى اعطا شده بود ، خاصه متصديان دعوت آنها كه مرارت مخالفت و ستيزه‌هاى آنها را چشيده بودند ، به عنوان اظهار انزجار و تحقير و اهانت آنها و شعار عليه هر باطلى ، در ميان انبوه اهل محشر خواهند گفت : حقّاً كه امروز رسوايى و خوارى و بدى و وخامت عاقبت بر كافران است . بنابراين مراد از كافران در اين جمله اعم از مشركان است هرچند صدر آيه مربوط به مشركان است .\r\nالَّذِينَ تَتَوَفَّاهُمُ الْمَلَائِكَةُ ظَالِمِى أَنفُسِهِمْ فَأَلْقَوُا السَّلَمَ مَا كُنَّا نَعْمَلُ مِن سُوءٍ\r\nيعنى : كفّار همان‌ها هستند كه فرشتگان مرگ آنها را در حالى كه ستمكار به نفس خويش‌اند قبض روح مىكنند ( مراد اين كه آنها تا دم مرگ هم از كفر برنگشتند و بدان اعتقاد تسليم مرگ شدند ) ، پس آنها در آن روز بعد از مشاهدهء جلال و قدرتِ مالكِ آن روز و دستگاه محاكمه و دقت محاسبه ، و فزونى و صداقت شهود ، و علم و متانت و درايت داوران ، سر تسليم فرود مىآورند و از هول جان و دهشت منظره و عجز خود چنين مىگويند : ما هرگز كار زشت نمىكرديم .\r\nبَلَى إِنَّ اللَّهَ عَلِيمٌ بِمَا كُنتُم تَعْمَلُونَ\r\nيعنى : آرى خداوند به آنچه در دنيا مىكرديد داناست .\r\nاين خطابى است از جانب خدا يا از فرشتگان به آنها . و معناى « عليم » آن است كه عمل‌هاى قلبى و بدنى شما پيش از آن‌كه آفريده شويد ، در علم ازلى الهى ثابت بود و الآن هم هست .\r\n\r\n\r\n","description":"","footnote":"\r\n( 1 ) . اين ترجمه بنابر قرائت تشاقّونِ به كسر نون است ، اما بنابر فتح نون چنان‌كه در قرآن كريم آمده ترجمه‌اش اين است : . . . دربارهء آنها با من يا با مؤمنان دشمنى مىكرديد .\r\n","page_name":" 227 ","page_number":227},
  {"content":"\r\n\r\nفَادْخُلُوا أَبْوَابَ جَهَنَّمَ خَالِدِينَ فِيها فَلَبِئْسَ مَثْوَى الْمُتَكَبِّرينَ\r\nيعنى : پس از محكوميت آنها و ردّ و بدل گفتار و پاسخ ، به آنها خطاب مىشود :\r\nوارد درهاى جهنم شويد . يعنى همهء شما بايد از اين هفت در وارد دوزخ شويد .\r\nو اين آيه مبيّن اصل انقسام است و كيفيت تقسيم و دخول در آن محوّل به روايات است كه برحسب اقسام كفر و شدت و ضعف آن و انضمام و عدم انضمام فعاليت‌هاى ضد دينى در برابر رسل الهى و گناهان كبيرهء ديگر و زيادى و كمى اتباع و پيروان تقسيم مىشوند . و در حالى وارد شويد كه در آن جاودان باشيد ، و به يقين بد جايى است جايگاه متكبّران .\r\nوَقِيلَ لِلَّذِينَ اتَّقَوْا مَاذَا أَنزَلَ رَبُّكُمْ قَالُوا خَيْراً لِلَّذِينَ أَحْسَنُوا فِى هذِهِ الدُّنْيَا حَسَنَةٌ وَ لَدَارُ الْآخِرَةِ خَيْرٌ وَلَنِعْمَ دَارُ الْمُتَّقِينَ « 30 » جَنَّاتُ عَدْنٍ يَدْخُلُونَهَا تَجْرِى مِن تَحْتِهَا الْأَنْهَارُ لَهُمْ فِيهَا مَا يَشَاءُونَ كَذلِكَ يَجْزِى اللَّهُ الْمُتَّقِينَ « 31 » الَّذِينَ تَتَوَفَّاهُمُ الْمَلَائِكَةُ طَيِّبِينَ يَقُولُونَ سَلَامٌ عَلَيْكُمُ ادْخُلُوا الْجَنَّةَ بِمَا كُنتُم تَعْمَلُونَ « 32 »\r\nتفسير :\r\nوَقِيلَ لِلَّذِينَ اتَّقَوْا مَاذَا أَنزَلَ رَبُّكُمْ قَالُوا خَيْراً\r\nيعنى : و به كسانى كه تقوا ورزيدند ، يعنى ايمان آورده و عمل صالح كردند ، گفته شود :\r\nپروردگارتان چه نازل كرده ؟ گويند : خداوند خير نازل كرده است .\r\nمحتمل است كه پرسش‌كننده در اين‌جا مشركان يا جاسوسان آنها باشند كه پيوسته از مسلمين به عنوان امتحان پرسش داشتند ، و مسئولٌ عنه يعنى مورد سؤال ، هر آيه و سوره و حكم تازه‌اى است كه براى توطئه عليه آن تحقيق مىكردند . و ممكن است راجع به اصل\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nدين و كتاب و شريعت اسلام باشد كه مسلمين را در عقايدشان بيازمايند . و پاسخ مؤمنان اظهار پذيرش و اذعان به خير بودن آن است .\r\nلِلَّذِينَ أَحْسَنُوا فِى هذِهِ الدُّنْيَا حَسَنَةٌ وَلَدَارُ الْآخِرَةِ خَيْرٌ وَلَنِعْمَ دَارُ الْمُتَّقِينَ\r\nاين كلام بيان اجمالى خير بودن چيزى است كه نازل شده است .\r\nيعنى : روح آنچه نازل شده اين است : براى كسانى كه در اين دنيا كار خير اعتقادى و عملى انجام داده‌اند ، به تناسب كار و گنجايش دنيا پاداشى نيكوست ، و البته خانهء آخرت خير و بهتر است ، زيرا وضع آن‌جا براى پاداش عمل‌هاى صالح و كيفر كارهاى شر است . و حقّاً كه نيكو خانه‌اى است خانهء پرهيزكاران .\r\nجَنَّاتُ عَدْنٍ يَدْخُلُونَهَا تَجْرِى مِن تَحْتِهَا الْأَنْهَارُ لَهُمْ فِيهَا مَا يَشَاءُونَ كَذلِكَ يَجْزِى اللَّهُ الْمُتَّقِينَ\r\nيعنى : خانهء آخرت متقين بهشت‌ها و باغ‌هاى جاودانى است كه پس از پايان يافتن روز قيامت بدان‌جا وارد مىشوند ، از زير ساختمان‌ها و درختان آنها نهرهايى در جريان است ، يعنى از همهء انواع مايعات كه در رأس آنها چهار نهر عظيم مذكور در آيهء 15 سورهء محمد است . در آن بهشت‌ها هر چيزى كه بخواهند براى آنها حاضر و آماده است ، و اين گونه خداوند پرهيزكاران را پاداش مىدهد .\r\nالَّذِينَ تَتَوَفَّاهُمُ الْمَلَائِكَةُ طَيِّبِينَ يَقُولُونَ سَلَامٌ عَلَيْكُمُ ادْخُلُوا الْجَنَّةَ بِمَا كُنتُم تَعْمَلُونَ\r\nيعنى : متقين كسانى هستند كه فرشتگان مرگ ، آنها را در حالى كه پاكيزه‌اند قبض روح مىكنند ، يعنى پاكيزه از پليدى كفر و نفاق و رذايل اخلاق و آلودگى گناهان فرعى .\r\nفرشتگان در آن هنگام به آنها مىگويند : سلام بر شما ، داخل بهشت شويد به سزاى آنچه انجام مىداديد .\r\nاين سلام پس از خروج روح از جسد و پيش از ورود به بهشت در نخستين ملاقات و برخورد فرشتگان با روح مؤمن است ، و الف لام « الجنّة » عهد حضورى است و اشاره به بهشت برزخ است كه بدون فصل زيادى پس از مرگ شروع مىشود و در فاصلهء ميان مرگ و قيامت در آن‌جا خواهند بود .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nهَلْ يَنظُرُونَ إِلَّا أَن تَأْتِيَهُمُ الْمَلَائِكَةُ أَوْ يَأْتِىَ أَمْرُ رَبِّكَ كَذلِكَ فَعَلَ الَّذِينَ مِن قَبْلِهِمْ وَمَا ظَلَمَهُمُ اللَّهُ وَلكِن كَانُوا أَنفُسَهُمْ يَظْلِمُونَ « 33 » فَأَصَابَهُمْ سَيِّئَاتُ مَا عَمِلُوا وَحَاقَ بِهِم مَّا كَانُوا بِهِ يَسْتَهْزِءُونَ « 34 »\r\nلغت و اعراب :\r\nنَظَرَ الشىءَ - از باب نَصَر - : نگاه كرد به آن ، و نيز منتظر آن شد . سيئاتُ ما عملوا يعنى جزاؤُها يا نفسُها . حاق به - از باب ضَرَب - : احاطه كرد به آن ، و حاق به الأمر : لازم و واجب شد . و اين كلمه هميشه در شر استعمال مىشود .\r\nتفسير :\r\nهَلْ يَنظُرُونَ إِلَّا أَن تَأْتِيَهُمُ الْمَلَائِكَةُ أَوْ يَأْتِىَ أَمْرُ رَبِّكَ كَذلِكَ فَعَلَ الَّذِينَ مِن قَبْلِهِمْ وَمَا ظَلَمَهُمُ اللَّهُ وَلكِن كَانُوا أَنفُسَهُمْ يَظْلِمُونَ\r\nآيه بازگشت به حال مشركان مكه و بيان استكبار و عناد آنها در برابر دعوت پيامبر اسلام است . يعنى : آيا كفّار قريش با اصرار به ردّ دعوت خداوند جز انتظار اين را دارند كه به ناگاه فرشتگان عذاب بيايند و جان همه را بستانند ، و يا آن‌كه فرمان پروردگارت برسد ؟ ! يعنى دستور نزول عذاب دسته‌جمعى نظير قوم نوح و هود و لوط صادر كند . و آنها كه پيش از اينها بودند اين چنين كردند ، يعنى اقوام طغيان‌گر گذشته اصرار كردند تا فرشته‌ها يا فرمان حق فرا رسيد . و هرگز خدا بر آنها ستم نكرد ، و لكن آنها خود به نفس خويش ستم مىنمودند .\r\nفَأَصَابَهُمْ سَيِّئَاتُ مَا عَمِلُوا وَحَاقَ بِهِم مَّا كَانُوا بِهِ يَسْتَهْزِءُونَ\r\nيعنى : و سرانجام كيفر گناهانى كه كرده بودند به آنها رسيد . و يا آن‌كه خودِ گناهان\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاعتقادى و عملى دنيوى در آخرت به نحو تجسم به عذاب و تبلور به عقوبت‌هاى اخروى ، آنها را فرا گرفت ، و آنچه بدان استهزا مىكردند ، يعنى آتش و دوزخ و عذاب‌هاى آخرت ، آنها را احاطه نمود .\r\n\r\n[ جبرگرايى مشركان 
  ]\r\nوَقَالَ الَّذِينَ أَشْرَكُوا لَوْ شَاءَ اللَّهُ مَا عَبَدْنَا مِن دُونِهِ مِن شَىْءٍ نَحْنُ وَلَا آبَاؤُنَا وَلَا حَرَّمْنَا مِن دُونِهِ مِن شَىءٍ كَذلِكَ فَعَلَ الَّذِينَ مِن قَبْلِهِمْ فَهَلْ عَلَى الرُّسُلِ إِلَّا الْبَلَاغُ الْمُبِينُ « 35 »\r\nتفسير :\r\nوَقَالَ الَّذِينَ أَشْرَكُوا لَوْ شَاءَ اللَّهُ مَا عَبَدْنَا مِن دُونِهِ مِن شَىْءٍ نَحْنُ وَلَا آبَاؤُنَا وَلَا حَرَّمْنَا مِن دُونِهِ مِن شَىءٍ\r\nاين آيه در بطلان استدلال مشركانى است كه بت مىپرستيدند و حلال‌هاى خدا را مانند بَحيره ، سائبه ، وصيله و حام كه در آيهء 103 مائده ذكر شده ، حرام كرده بودند و مىخواستند اثبات كنند خدا خود به اين پرستش و تحريم راضى است .\r\nمعناى آيه : و كسانى كه شرك ورزيدند ( در مقام اعتذار از بت‌پرستى و تحريم حلال ) گفتند : اگر خدا مىخواست كه ما بت نپرستيم هرگز ما و پدرانمان جز او چيزى را نمىپرستيديم و هرگز بدون حكم و رضاى او چيزى را حرام نمىكرديم .\r\nو غرضشان اين است كه تخلّف ارادهء خدا از مراد ، محال است ، پس اگر خدا اراده داشت كه ما مرتكب بت‌پرستى و تحريم حلال نشويم قهراً و جبراً ما نمىكرديم و حال كه ما بت مىپرستيم و حلال و حرام مىنماييم پس ارادهء ترك ندارد و بدان راضى است !\r\nكَذلِكَ فَعَلَ الَّذِينَ مِن قَبْلِهِمْ\r\nيعنى : كسانى از مشركان كه پيش از اينان گذشته‌اند نيز اين‌گونه عمل كردند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآنها بت پرستيدند و حلال خدا را حرام كردند و خواستند همه را به خدا نسبت دهند به دليل اين قاعدهء باطل كه هر عملى را انجام داديم معلوم مىشود خداوند ترك آن را نخواسته و گرنه واقع نمىشد ، پس بدان راضى است !\r\nفَهَلْ عَلَى الرُّسُلِ إِلَّا الْبَلَاغُ الْمُبِينُ\r\nيعنى : پس آيا بر فرستادگان خداوند وظيفه‌اى جز رساندن آشكار است ؟\r\nمراد آن كه پيامبران و فرستادگان خداوند بايد حقايق را به نحو آشكار به مردم برسانند ، و از آن جمله فساد سفسطه و بطلان گفتار مشركان در اين مورد است ، زيرا مراد از اين كه خداوند بت‌پرستى و بدعت و تحريم حلال را نمىخواهد اين است كه از آنها نهى انشائى تشريعى نموده ، نه آن‌كه ارادهء حتمى بر ترك و عدم تحقق آنها در خارج دارد ، بلكه خدا در باب تكاليف و در مرحلهء امتثال آن ، بندهء خود را آزاد گذاشته است ، و تخلّف ارادهء خدا از مراد در ارادهء تشريعى ممكن است .\r\nوَلَقَدْ بَعَثْنَا فِى كُلِّ أُمَّةٍ رَسُولًا أَنِ اعْبُدُوا اللَّهَ وَاجْتَنِبُوا الطَّاغُوتَ فَمِنْهُم مَّنْ هَدَى اللَّهُ وَمِنْهُم مَنْ حَقَّتْ عَلَيْهِ الضَّلَالَةُ فَسِيرُوا فِى الْأَرْضِ فَانظُرُوا كَيْفَ كَانَ عَاقِبَةُ الْمُكَذِّبِينَ « 36 » إِن تَحْرِصْ عَلَى هُدَاهُمْ فَإِنَّ اللَّهَ لَا يَهْدِى مَن يُضِلُّ وَمَا لَهُم مِّن نَّاصِرِينَ « 37 »\r\nلغت و اعراب :\r\nأن اعبدوا اللَّه متعلّق است به محذوف ، به تقدير « و قلنا لهم بلسانه أن اعبدوا اللَّه » . طاغوت : متجاوز از حد در طغيان ، و هر چيزى غير خدا كه پرستش شود ؛ مفرد و جمع در آن يكسان است . فان اللَّه لايهدى به جاى جزاى شرط است به تقدير « لم ينفعهم حرصك » . من يضلّ ضمير فاعل به اللَّه برمىگردد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\n[ هدايت در دست خداوند 
  ]\r\nتفسير :\r\nوَلَقَدْ بَعَثْنَا فِى كُلِّ أُمَّةٍ رَسُولًا أَنِ اعْبُدُوا اللَّهَ وَاجْتَنِبُوا الطَّاغُوتَ\r\nيعنى : و حقيقت اين است كه ما در ميان هر امت و ملتى رسولى برانگيختيم و روح اين بعثت و برانگيختن پيامبران اين بود كه به مردم به زبان انبيا مىگفتيم كه خدا را پرستش كنيد و از طغيانگران جنّى و انسى دورى جوييد .\r\nبايد دانست كه كلمهء « كلّ امّة » عام است و شامل انسان‌هايى از نسل آدم مىشود كه در مناطق دور از نوع انسانى در سلسله تاريخ ما زندگى مىكردند ، و نيز انسان‌هايى اگر فرض شود پيش از خلقت آدم جدّ ما در روى كرهء زمين زيست داشتند ، و هم‌چنين اگر فرض شود در كرات ديگر بودند . و اگر صحت و اعتبار آنچه نقل مىشود كه خلق اللَّهُ ألفَ ألفِ عالَم و ألفَ ألفِ آدم ثابت شود و چنين عوالمى بوده باشد ، اين آيه دلالت دارد كه همهء آن امت‌ها رسولى برانگيخته از خودشان داشته‌اند و دعوت به توحيد ذات و صفات مىكرده‌اند . و حاصل آيه اين است كه سنّت جاريهء الهى بر اين است كه از آغاز اجتماع مكلّفان در صحنهء وجود كه عنوان امت بر آنها صادق باشد خدا آنها را از نعمت بعث رسول و دعوت به عبادت حق و ترك طاغوت محروم نكرده است .\r\nو مراد از « طاغوت » شيطان و پيروان اوست از پيشوايان مذاهب باطله و سلاطين جور و علماى سوء .\r\nفَمِنْهُم مَّنْ هَدَى اللَّهُ وَمِنْهُم مَنْ حَقَّتْ عَلَيْهِ الضَّلَالَةُ\r\nيعنى : پس از بعثت رسولان به سوى ملت‌ها ، برخى از آنها را خداوند هدايت نمود و برخى از آنها گمراهى در حقّشان ثابت شد ، يعنى دعوت را نپذيرفتند و گمراهيشان ادامه يافت .\r\nدر اين جملات ، هدايت به خداوند نسبت داده شده است ، زيرا هدايت مخصوص اوست و غير او از پيامبران و غير آنها هدايتى ندارند جز به واسطهء او ، و اما ضلالت نه ، زيرا پس از اتمام حجت ، ضلالت به اختيار و ارادهء خود شخص است . ولى به خاطر آن‌كه خدا او را در آن گمراهى رها مىكند به خدا هم نسبت داده مىشود چنان‌كه در آيات ديگر است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nفَسِيرُوا فِى الْأَرْضِ فَانظُرُوا كَيْفَ كَانَ عَاقِبَةُ الْمُكَذِّبِينَ\r\nيعنى : پس در روى اين زمين سير كنيد و بنگريد عاقبت و سرانجام كار انكاركنندگان در ادوار و اعصار گذشته چگونه شد . يعنى به ويرانه‌هاى ديار فراعنه و اكاسره و عاد و ثمود و قوم لوط و آثار و خرابه‌هاى همهء طاغوت‌ها و ستمگران عصرها و مصرها ( شهرها ) سر زنيد و عبرت گيريد .\r\nإِن تَحْرِصْ عَلَى هُدَاهُمْ فَإِنَّ اللَّهَ لَا يَهْدِى مَن يُضِلُّ وَمَا لَهُم مِّن نَّاصِرِينَ\r\nيعنى : اى پيامبر ، اگر به هدايت آنها كه ضلالت در حقّشان ثابت شده حرص ورزى سودى ندارد ، زيرا خداوند كسى را كه خود گمراه مىكند ، يعنى او گمراهى را انتخاب مىكند و خدا اراده مىكند كه او را در ضلالتش رها كند ، هدايت نمىكند .\r\nزيرا علاوه بر آن‌كه تناقض در اراده لازم مىآيد ، اكراه و اجبار در هدايت مىشود . و هرگز آنها را ياورانى نيست ، يعنى ياورانى كه در برابر ارادهء حق آنها را در دنيا و از عذاب آخرت يارى بخشند .\r\nوَأَقْسَمُوا بِاللَّهِ جَهْدَ أَيْمَانِهِمْ لَا يَبْعَثُ اللَّهُ مَن يَمُوتُ بَلَى وَعْداً عَلَيْهِ حَقّاً وَلكِنَّ أَكْثَرَ النَّاسِ لَا يَعْلَمُونَ « 38 » لِيُبَيِّنَ لَهُمُ الَّذِى يَخْتَلِفُونَ فِيهِ وَلِيَعْلَمَ الَّذِينَ كَفَروُا أَنَّهُمْ كَانُوا كَاذِبِينَ « 39 » إِنَّمَا قَوْلُنَا لِشَىْءٍ إِذَا أَرَدْنَاهُ أَن نَّقُولَ لَهُ كُن فَيَكُونُ « 40 »\r\nلغت و اعراب :\r\nجهْد مصدر است به معناى اجتهاد و كوشش ، و حال است از فاعلِ أقسموا به تقدير « جاهدين فى أيمانهم » . بلى وعداً به تقدير « بلى يبعث اللَّه من يموت و وَعَد ذلك وعداً » .\r\nعليه و حقّاً هر دو صفت وعداً است . ليبيّن متعلّق است به « يبعث اللَّه » مقدّر .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\n[ پاسخ به انكار قيامت 
  ]\r\nتفسير :\r\nوَأَقْسَمُوا بِاللَّهِ جَهْدَ أَيْمَانِهِمْ لَا يَبْعَثُ اللَّهُ مَن يَمُوتُ\r\nيعنى : و كفّار مكه به خداوند سوگند ياد كردند در حالى كه سعى در تحكيم سوگندهايشان داشتند كه هرگز خداوند كسى را كه مىميرد برنخواهد انگيخت . يعنى پس از مرگ ، زندگى ديگر و تجديد حياتى در كار نيست . و اين گفتار منافات ندارد با آنچه بدانها نسبت داده‌اند كه قائل به تناسخ بوده‌اند ، زيرا مرادشان از تناسخ اين است كه روان انسانى پس از مرگ دوباره در همين جهان به بدن انسان يا حيوان ديگر وارد مىشود و ادامهء زندگى مىدهد نه آن‌كه در عالم آخرت در بدنى حلول كند . هرچند تناسخ نيز باطل است .\r\nبَلَى وَعْداً عَلَيْهِ حَقّاً وَلكِنَّ أَكْثَرَ النَّاسِ لَا يَعْلَمُونَ\r\nيعنى : چنين نيست كه آنها مىگويند ، بلكه خداوند هر مرده‌اى را مبعوث خواهد كرد و برخواهد انگيخت ، و اين مطلب را خدا وعده داده وعده‌اى كه برعهدهء اوست و حقّ و ثابت و مسلّم است . و كيفيت آن وعده اين است كه پس از تعلّق علم ازلى و ارادهء حتمى بر اقامهء قيامت ، آن را در لوح محفوظ مندرج نمود و به ملأ اعلى و فرشتگان و ارواح ساذجهء « 1 » عالم بالا اعلام كرد و سپس در كتاب‌هاى آسمانى به صراحت آن را تكرار نمود و پيامبران خود را مأمور ابلاغ آن ساخت و در همهء شرايع آسمانى ، ركن ركين اصول عقايد قرار داد .\r\nو لكن بيشتر مردم نمىدانند . يعنى از اين امر عظيم غفلت دارند و نمىدانند كه روز موعود از وعده‌هاى غيرقابل تخلّف و جزء اصول عقايد بشرى و به اقتضاى حكمت بالغه و قطعى الهى و لازم عقلى گذشت جهانِ مقدّمىِ تكليف است كه پس از آن بايد عالم اصلى و ذىالمقدّمى و جهان وسيع ابدى بيايد .\r\nلِيُبَيِّنَ لَهُمُ الَّذِى يَخْتَلِفُونَ فِيهِ وَلِيَعْلَمَ الَّذِينَ كَفَروُا أَنَّهُمْ كَانُوا كَاذِبِينَ\r\nيعنى : خداوند مردگان را برمىانگيزد تا براى آنها آنچه را كه در دنيا در آن اختلاف داشتند روشن كند . مراد روشن شدن همهء موارد اختلاف در دنياست خواه اختلاف در الوهيت باشد كه ميان موحدان و نصاراست ، يا اختلاف در ربوبيت در ميان يكتاپرستان و انواع مختلف مشركان و بت‌پرستان ، يا اختلاف در رسالت در ميان معتقدان و منكران و\r\n\r\n\r\n","description":"","footnote":"\r\n( 1 ) . يعنى ساده و بىآلايش .\r\n","page_name":" 235 ","page_number":235},
  {"content":"\r\n\r\nاختلاف ميان يهود و نصارا و مسلمين در باب رسالت ، و اختلاف ميان اديان و مذاهب مختلف ، و در فروع احكام و جزئيات آن ، و اختلاف در امور دنيوى مانند اختلاف سلاطين در سلطه‌ها و كشورها و اراضى و حدود و ثغور ، و اختلاف قبايل تا اختلاف ميان دو نفر بر سر سوزنى ؛ كه همه بايد در آن روز روشن گردد و همهء شك و ترديدها در هر موضوعى تبديل به علم و يقين شود و علم‌هاى عادى مبدّل به علم اليقين گردد . كَلَّا سَوْفَ تَعْلَمُونَ ، ثُمَّ كَلَّا سَوْفَ تَعْلَمُونَ [ تكاثر ، 3 و 4 
  ] تا ميان آنها به عدل و قسط قضاوت و داورى شود .\r\nو نيز خداوند مرده‌ها را برمىانگيزد تا همهء پيروان راه كفر و شرك و نفاق و هر راه باطل كه شمارشان در آن روز از حيطهء تصور بشر بيرون است ، بدانند كه همه دروغ مىگفته يا راه خطا مىرفته‌اند .\r\nإِنَّمَا قَوْلُنَا لِشَىْءٍ إِذَا أَرَدْنَاهُ أَن نَّقُولَ لَهُ كُن فَيَكُونُ\r\nيعنى : جز اين نيست كه سخن ما دربارهء چيزى كه وجود آن را بخواهيم اين است كه به او مىگوييم : باش ؛ پس مىباشد .\r\nاين آيه نظير آيهء 117 بقره است : وَإِذَا قَضَى أَمْراً فَإِنَّمَا يَقُولُ لَهُ كُنْ فَيَكُونُ زيرا مراد از « قَضى » قول قطعى و مراد از « امر » شىء است . و نظير آيهء 82 يس است : إِنَّمَا أَمْرُهُ إِذَا أَرَادَ شَيْئاً أَن يَقُولَ لَهُ كُن فَيَكُونُ . زيرا مراد از « امر » در اين‌جا همان قول است . و مراد از آيات سه‌گانه اين است كه ايجاد هر شىء براى ما در غايت سهولت و سرعت است . و سوق اين آيه براى رفع توهم كفّار است كه خيال كردند برانگيختن تمام جانداران كه در دنيا مرده‌اند از ابتداى خلقت آنها تا انقراض دنيا محال است و قابل قبول نيست . و جواب اين است كه زنده كردن آنها همانند زنده كردن يك مگس با گفتن كلمهء « كُن » تحقق مىيابد . لكن مىتوان گفت كه در تحقق و پيدايش اشيا به ارادهء خداوند ، گفتن كلمهء « كُن » هم لازم نيست بلكه به محض تعلّق ارادهء خدا به وجود شىء ، موجود مىشود . و گويى اين آيه به اين تعبير است : « اذا أردنا شيئاً يكون » . بلكه اگر آفرينش هر چيزى نياز به ايجاد كلمهء « كُن » داشته باشد مستلزم تسلسل مىشود ، زيرا خود « كُن » نيز شىء است كه نياز به كلمهء ديگر دارد .\r\nپس ادراج اين كلمه براى بيان تسهيل امر و تقريب به ذهن بشر است و يا از باب أبَى اللَّهُ أن يُجرى الامور الّا بأسبابها است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\n[ پاداش مهاجرت در راه خدا 
  ]\r\nوَالَّذِينَ هَاجَرُوا فِى اللَّهِ مِن بَعْدِ مَا ظُلِمُوا لَنُبَوِّئَنَّهُم فِى الدُّنْيَا حَسَنَةً وَلَأَجْرُ الْآخِرَةِ أَكْبَرُ لَوْ كَانُوا يَعْلَمُونَ « 41 » الَّذِينَ صَبَرُوا وَعَلَى رَبِّهِمْ يَتَوَكَّلُونَ « 42 » وَمَا أَرْسَلْنَا مِن قَبْلِكَ إِلَّا رِجَالًا نُوحِى إِلَيْهِمْ فَسْأَلُوا أَهْلَ الذِّكْرِ إِن كُنتُم لَا تَعْلَمُونَ « 43 » بِالْبَيِّنَاتِ وَالزُّبُرِ وَأَنزَلْنَا إِلَيْكَ الذِّكْرَ لِتُبَيِّنَ لِلنَّاسِ مَا نُزِّلَ إِلَيْهِمْ وَلَعَلَّهُمْ يَتَفَكَّرُونَ « 44 »\r\nلغت و اعراب :\r\nبوّأه المكان : مهيّا كرد براى او مكان را « 1 » . حسنة صفت محذوف است به تقدير « بلدة حسنة » يا « مباءَة حسنة » . فاسألوا خطاب به مشركان عصر يا همهء مسلمين است . اهل الذكر مراد از « ذكر » تورات و انجيل يا قرآن است . بالبيّنات جمع بيّنه ، دليل روشن و روشنگر ، متعلّق است به « أرسلناهم » مقدّر . زبر : جمع زبور ، كتاب و هر گونه نوشته .\r\nتفسير :\r\nوَالَّذِينَ هَاجَرُوا فِى اللَّهِ مِن بَعْدِ مَا ظُلِمُوا لَنُبَوِّئَنَّهُم فِى الدُّنْيَا حَسَنَةً وَلَأَجْرُ الْآخِرَةِ أَكْبَرُ لَوْ كَانُوا يَعْلَمُونَ\r\nاين آيه و آيهء بعد در توصيف هجرت و حال مهاجران و وعدهء جميل به آنها در دنيا و آخرت است .\r\nمعناى آيه : و كسانى كه پس از كشيدن ستم ، از وطن خويش در راه رضاى خدا هجرت كردند ، بىترديد ما براى آنها در دنيا جايگاه و مسكن نيكو مهيّا مىكنيم « 2 » ، و البته پاداش\r\n\r\n\r\n","description":"","footnote":"\r\n( 1 ) . و نيز : او را در آن مكان جا داد .\r\n( 2 ) . يا : بىترديد ما آنها را در دنيا در جايگاه و مسكنى نيكو جاى مىدهيم .\r\n","page_name":" 237 ","page_number":237},
  {"content":"\r\n\r\nآخرت ، بزرگ‌تر و والاتر است اگر بدانند .\r\nمصداق و الا و بزرگ از اين گروه پيامبر اسلام و ياران او هستند در صدر اسلام كه در نتيجهء ظلم و ستم قريش عده‌اى از مكه به سوى حبشه و عده‌اى به سوى مدينه هجرت نمودند و آيه معناى عام دارد ، يعنى هر كس كه به خاطر حفظ اصول و فروع دين خود مورد تعدى قرار گيرد و از وطن به جاى ديگر هجرت نمايد اين پاداش را دارد .\r\nالَّذِينَ صَبَرُوا وَعَلَى رَبِّهِمْ يَتَوَكَّلُونَ\r\nيعنى : همان‌ها كه صبر ورزيدند و بر پروردگارشان توكل مىكنند .\r\nگفته شده : در توصيف مهاجران به اين دو صفت ، اشاره است به اين كه كسانى كه در راه دين خود متحمل زحمات مىشوند و صبر و توكل مىكنند پاداش فوق را دارند هر چند هجرت ننمايند .\r\nوَمَا أَرْسَلْنَا مِن قَبْلِكَ إِلَّا رِجَالًا نُوحِى إِلَيْهِمْ\r\nيعنى : اى پيامبر ، ما پيش از تو نيز نفرستاديم جز مردانى را كه به سوى آنها وحى مىكرديم .\r\nمراد اين است كه از ابتداى خلقت بشر و تصميم بر ايجاد روابط حسّى و ظاهرى ميان خود و آنها به وسيلهء رسولان و كتاب‌هاى آسمانى ، تنها مردانى را فرستاديم كه به سوى آنها وحى مىكرديم ، نه فرشتگان و پريان را كه تماس بشر و انسش با آنها مشكل است ، و نه زنان از بشر را كه حال آنان به خاطر ضعف قواى جسمى و برخى عوارض طبيعى و سختى ادارهء امور جامعه و نياز آن به نيروى مقاومت با افراد مختلف و اشرار و طغيانگران و حضور در مواضع سخت جدال و نبرد ، تناسب با اين منصب و مقام نداشت و تكليف مالايطاق بود .\r\nبايد دانست كه از اين آيه استفاده نمىشود كه بايد پيامبر رجل باشد ، يعنى انسانِ به سنّ بلوغ رسيده ، پس غير بالغ نمىتواند نبوت داشته باشد ، زيرا حصر مستفاد از نفى و استثنا حصر اضافى است نه حقيقى ، يعنى غرض نفى نبوت از سه طايفه است نه اثبات نبوت براى شخص بالغ و عاقل .\r\nفَسْأَلُوا أَهْلَ الذِّكْرِ إِن كُنتُم لَا تَعْلَمُونَ\r\nيعنى : اگر نمىدانيد از اهل ذكر بپرسيد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nمحتمل است اين جمله خطاب به مشركان مكه و اطراف آن در عصر نزول آيه باشد كه منكر نبوت بشر بودند و مىگفتند پيامبر بايد از جنس فرشتگان باشد . پس مراد از « اهل ذكر » علماى تورات و انجيل است كه مشركان با آنها تماس داشتند و در برخى از مسائل دينى و معنوى به آنها اعتماد مىكردند و خدا امرشان مىكند كه در اين مطلب رجوع به اهل كتاب كنند . و محتمل است خطاب به همهء مسلمين و پيروان قرآن باشد و مراد از « اهل ذكر » خصوص اهل‌بيت وحى و ائمهء معصومين باشد كه اهل ذكر و عالم به معارف قرآن‌اند ؛ يعنى در اين مسألهء كلامى ( و به طور كلى هر مسأله‌اى كه ) همه بايد از اهل‌بيت وحى بپرسند .\r\nبِالْبَيِّنَاتِ وَالزُّبُرِ وَأَنزَلْنَا إِلَيْكَ الذِّكْرَ لِتُبَيِّنَ لِلنَّاسِ مَا نُزِّلَ إِلَيْهِمْ وَلَعَلَّهُمْ يَتَفَكَّرُونَ\r\nيعنى : و همهء آن رسولان را همراه بيّنات و زُبُر فرستاديم . « بيّنات » يعنى دلايل روشن و حجت بالغه و معجزات قانع كننده ، و « زبر » يعنى كتاب‌هاى آسمانى .\r\nو اى پيامبر ، به سوى تو هم اين قرآن را كه ذكر است ، يعنى سراپا يادآورى از معارف دينى و اصول عقايد و ملكات نفسانى و فروع عملى و آداب و سنن عقلى و الهى است ، فرو فرستاديم تا آن‌كه براى مردم آنچه را كه به سوى آنها نازل شده است بيان كنى ، و تا شايد آنها فكر كنند و بينديشند .\r\nأَفَأَمِنَ الَّذِينَ مَكَرُوا السَّيِّئَاتِ أَن يَخْسِفَ اللَّهُ بِهِمُ الْأَرْضَ أَوْ يَأْتِيَهُمُ الْعَذَابُ مِنْ حَيْثُ لَا يَشْعُرُونَ « 45 » أَوْ يَأْخُذَهُمْ فِى تَقَلُّبِهِمْ فَمَا هُم بِمُعْجِزِينَ « 46 » أَوْ يَأْخُذَهُمْ عَلَى تَخَوُّفٍ فَإِنَّ رَبَّكُمْ لَرَءُوفٌ رَّحِيمٌ « 47 »\r\nلغت و اعراب :\r\nمَكَرَ الشىءَ : عَمِلَه ، يا به تقدير « مكروا المكرات السيّئات » . خَسَفَ به - از باب ضَرَب - :\r\nفرو برد او را . يأخذهم فاعلش خدا يا عذاب است . تقلُّب : تردد و رفت و آمد . تخوَّفَ : ترسيد . و تخوَّف الشىءَ : به تدريج كم كرد آن را .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\n[ تهديد توطئه‌گران 
  ]\r\nتفسير :\r\nأَفَأَمِنَ الَّذِينَ مَكَرُوا السَّيِّئَاتِ أَن يَخْسِفَ اللَّهُ بِهِمُ الْأَرْضَ أَوْ يَأْتِيَهُمُ الْعَذَابُ مِنْ حَيْثُ لَا يَشْعُرُونَ\r\nيعنى : پس آيا كسانى كه گناهانى را به عنوان مكر و توطئه عليه پيامبر و اسلام مرتكب شدند ايمن و خاطر جمع شدند از اين كه خداوند آنها را همانند قارون و اموالش در زمين فرو برد ؟ يا عذاب ديگر الهى به آنها را در حالى كه غافل‌اند فرا رسد ؟\r\nأَوْ يَأْخُذَهُمْ فِى تَقَلُّبِهِمْ فَمَا هُم بِمُعْجِزِينَ\r\nيعنى : يا آن‌كه خداوند آنها را در حال تردد و رفت و آمد روزانهء خود بگيرد و مؤاخذه كند ؟ يعنى به عذاب‌هاى ناگهانى از بالاى سر يا زير پاها مانند تگرگ و صاعقه و گرما و سرماى سوزان و زلزله و غرق گرفتار سازد ؛ و آنها عاجزكننده نيستند . يعنى پس ببينند كه توان مقابله با خدا را به دفع بلاها و فرار از زير سلطهء او و ناتوان كردن او ندارند .\r\nأَوْ يَأْخُذَهُمْ عَلَى تَخَوُّفٍ فَإِنَّ رَبَّكُمْ لَرَءُوفٌ رَّحِيمٌ\r\nيعنى : يا آن‌كه آنها را در حالى كه از ديدن يا شنيدن عذاب ديگران در هراس‌اند گرفتار همان عذاب‌ها كند ؟ و يا آنها را به تدريج از حيث نفوس و اموال بكاهد تا نابود گردند ؟\r\nزيرا پروردگارتان رئوف و مهربان است . يعنى تهديد اهل گناه به انواع عذاب و يا تدريج در نابودى و ترك تعجيل در اخذ و تعذيب ، مبنى بر رأفت و رحمت است .\r\nأَوَ لَم يَرَوْا إِلَى مَا خَلَقَ اللَّهُ مِن شَىْءٍ يَتَفَيَّؤُا ظِلالُهُ عَنِ الْيَمِينِ وَالشَّمَائِلِ سُجَّداً للَّهِ وَهُمْ دَاخِرُونَ « 48 » وَللَّهِ يَسْجُدُ مَا فِى السَّماوَاتِ وَمَا فِى الْأَرْضِ مِن دَابَّةٍ وَالْمَلَائِكَةُ وَهُمْ لَا يَسْتَكْبِرُونَ « 49 » يَخَافُونَ رَبَّهُم مِّن فَوْقِهِمْ وَيَفْعَلُونَ مَا يُؤْمَرُونَ « 50 »\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nلغت و اعراب :\r\nرأى يَرى رؤيةً - از باب مَنَع - : ديدن به چشم يا به دل و عقل ، و چون با الى متعدّى شود به معناى نظر و نگريستن باشد . تفيَّأ الظِّلُّ : بازگشت سايه . ظلال : جمع ظلّ ، سايه . شمائل : جمع شمال ، طرف چپ شىء ، و جمع آن به لحاظ افراد و مصاديق است . سُجّد : جمع ساجد . داخر : ذليل و رام . و هم لايستكبرون مرجع ضمير جمع هُم و فاعل چهار فعلِ آتى ملائكه است . من فوقهم متعلّق به « كائناً » كه حال است از ربّهم .\r\n\r\n[ سجده و خوف موجودات از خدا 
  ]\r\nتفسير :\r\nأَوَ لَم يَرَوْا إِلَى مَا خَلَقَ اللَّهُ مِن شَىْءٍ يَتَفَيَّؤُا ظِلالُهُ عَنِ الْيَمِينِ وَالشَّمَائِلِ سُجَّداً للَّهِ وَهُمْ دَاخِرُونَ\r\nيعنى : آيا به سوى آنچه خداوند از اشيا آفريده است ننگريسته‌اند ( يعنى چرا كفار قريش كه در توحيد و ربوبيت خدا ترديد يا ردّ و انكار دارند به اعيان و اجناس سايه‌دار اين جهان نگاه نكرده‌اند ) كه چگونه سايهء آنها هنگام مقابله با خورشيد در اوقات پس از زوال ، از جانب راست و از اطراف و جوانب چپ بازمىگردد ؟\r\nيعنى : مثلًا اگر انسانى پشت به آفتاب بايستد ، پس از ظهر سايهء او از مقابل رويش به سمت راست مىچرخد و اگر روى به خورشيد بايستد سايه‌اش از جانب پشت سر رو به طرف چپ مىچرخد . و اين مثال مربوط به محيط ماست كه در طرف قطب شمال قرار گرفته‌ايم و گرنه نقاط مختلف كرهء زمين و ايّام فصول در اين فرضيه فرق مىكند . و سجدهء سايه در آيهء 15 سورهء رعد نيز ذكر شده است . و غرض اين است كه همه بايد فكر كنند كه چگونه سايه‌هاى اجرام در كرهء زمين در طرف صبح رو به جانبى است و در طرف عصر رو به جانب ديگر و بايد از اين مطلب پى ببرند به سبب حركت‌هاى اظلال و سايه‌ها كه نشأت يافته از چرخش وضعى كرهء بزرگى در برابر كرهء بزرگ‌ترى است كه پيوسته دور او مىچرخد ، و پس از انديشه در عظمت اين دو كره و مأموريت تكوينى آنها به سير مستقيم و مستدير به گونه‌اى كه ميليون‌ها سال اين حركت‌هاى منظم باقى است و اندك خللى در كارشان پيدا نشده ، خدا را بهتر بشناسند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n« سُجَّداً للَّهِ وَهُمْ دَاخِرُونَ » اين دو جمله هر دو حال‌اند از « ظِلال » يعنى آن سايه‌ها همه در حال سجدهء به خداوند و در برابر او رام و ذليل‌اند ، و همان‌گونه كه خود سايه‌اند و وجودشان تابع صاحب سايه ، خضوعشان نيز تابع است و همه در تحت ارادهء خداوند قرار دارند .\r\nوَللَّهِ يَسْجُدُ مَا فِى السَّماوَاتِ وَمَا فِى الْأَرْضِ مِن دَابَّةٍ\r\nآيهء قبل در بيان سجدهء سايهء جمادات بود و اين آيه دربارهء سجدهء جانداران است . يعنى و نيز به خدا سجده مىكند آنچه در آسمان‌ها و آنچه در اين زمين است از هر جنبنده‌اى .\r\nظاهراً كلمهء « دابّة » شامل انسان‌ها و پريان نيز مىشود . و مراد از سجده در اين‌جا اعم از سجدهء تكوينى و تشريعى است . يعنى آنها كه از صاحبان خرد و تكليف‌اند سجدهء تشريعى و اختيارى مىكنند و غير آنها هم هر يك اظهار خضوع در حدّ استعداد خويش دارند . و اين اخبار نسبت به انسان و طايفهء پريان به نحو فىالجمله و موجبهء جزئيه است نه استغراق . و ظاهر آيه اين است كه در آسمان‌ها نيز غير از فرشتگان ، جنبنده و حيواناتى موجود است . و محتمل است كه مراد از سماوات ، كرات جوّى باشد نه طبقات آسمان‌هاى اصطلاحى .\r\nوَالْمَلَائِكَةُ وَهُمْ لَا يَسْتَكْبِرُونَ ، يَخَافُونَ رَبَّهُم مِّن فَوْقِهِمْ وَيَفْعَلُونَ مَا يُؤْمَرُونَ\r\nظاهر اين است كه اين جملات در بيان حال فرشتگان است . يعنى : و فرشتگان نيز خدا را سجده مىكنند و هرگز تكبر نمىورزند ، و آنها پيوسته از پروردگارشان كه بالاى سرشان است مىترسند ، و آنچه را كه بدانها دستور داده شود انجام مىدهند .\r\nوَقَالَ اللَّهُ لَا تَتَّخِذُوا إِلهَيْنِ اثْنَيْنِ إِنَّمَا هُوَ إِلهٌ وَاحِدٌ فَإِيَّايَ فَارْهَبُونِ « 51 » وَلَهُ مَا فِى السَّماوَاتِ وَالْأَرْضِ وَلَهُ الدِّينُ وَاصِباً أَفَغَيْرَ اللَّهِ تَتَّقُونَ « 52 » وَمَا بِكُم مِّن نِّعْمَةٍ فَمِنَ اللَّهِ ثُمَّ إِذَا مَسَّكُمُ الضُّرُّ فَإِلَيْهِ تَجْأَرُونَ « 53 » ثُمَّ إِذَا كَشَفَ الضُّرَّ عَنكُمْ إِذَا فَرِيقٌ مِّنكُم بِرَبِّهِمْ يُشْرِكُونَ « 54 » لِيَكْفُرُوا بِمَا آتَيْنَاهُمْ فَتَمَتَّعُوا فَسَوْفَ تَعْلَمُونَ « 55 »\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nلغت و اعراب :\r\nرَهِبَه - از باب عَلِم - : ترسيد از او . وَصَبَ - از باب ضَرَب - : دائم و ثابت شد . دين : طاعت ، جزا ، مجموعهء قوانين منسوب به خداوند . و ما بكم باء ملابسه به تقدير « ما يلابسكم و يتّصل بكم » . جَأَرَ اليه - از باب مَنَع - : او را با صداى بلند خواند ، زارى كرد به او .\r\nليكفروا لام غايت و متعلّق به يشركون در آيهء قبل است . و محتمل است لام امر غايب باشد به عنوان تهديد .\r\n\r\n[ كفران نعمت بندگان 
  ]\r\nتفسير :\r\nوَقَالَ اللَّهُ لَا تَتَّخِذُوا إِلهَيْنِ اثْنَيْنِ إِنَّمَا هُوَ إِلهٌ وَاحِدٌ فَإِيَّاىَ فَارْهَبُونِ\r\nيعنى : و خداوند گفت كه دو خدا اتخاذ مكنيد ، جز اين نيست كه او خداى يكتاست ، پس تنها از من بترسيد .\r\nاين آيه اشاره به عقيده است و عادتى كه برخى از طوايف بشرى در آن عصر داشتند .\r\nآنها معتقد به دو نوع خدا بودند : خداى ايجاد و آفرينش كه كارش آفريدن و پديد آوردن وجود از كتم عدم بود ، و خداى رب كه كارش تربيت و تكميل خلق‌شده‌ها و تدبير و نظم امور آنها بود . و اين قسم دوم در نظر آنها از فرشتگان و پريان و بتان و ستارگان بودند كه مىگفتند : هؤُلَاءِ شُفَعَاؤُنَا عِندَ اللَّهِ [ يونس ، 18 
  ] و مىگفتند : مَا نَعْبُدُهُمْ إِلَّا لِيُقَرِّبُونَا إِلَى اللَّهِ زُلْفَى [ زمر ، 3 
  ] و آنان خداى اول را خداى خدايان و خالق اشيا ، و خداى دوم را خداى عبادت مىگفتند و معتقد بودند كه علم و دانش ما به خداى ايجاد نمىرسد و ما را نسزد كه او را عبادت كنيم ، بلكه چون زندگى ما و ادارهء امور عالم به دست ارباب رتبهء دوم است ، بايد آنها را عبادت كنيم تا جلب رضاى آنها يا دفع غضب و مضارّ آنها را بكنيم . و اين قسم بر حسب اختلاف مربوباتِ ارباب ، مختلف بودند و نام‌هاى جداگانه داشتند .\r\nوَلَهُ مَا فِى السَّماوَاتِ وَالْأَرْضِ وَلَهُ الدِّينُ وَاصِباً أَفَغَيْرَ اللَّهِ تَتَّقُونَ\r\nيعنى : و آنچه در آسمان‌ها و اين زمين است همه از آنِ اوست ، يعنى آنچه در آنهاست علاوه بر خود آنها . و معناى لام در « له » در اين‌جا اين است كه ملكيت حقيقى ، همه از آنِ\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاوست ، زيرا او آفريده و او حفظ مىكند و تدبير و تصرف دائم از آنِ اوست ، و اوست كه در وقت موعود فانى خواهد كرد .\r\nو نيز هميشه و پيوسته دين از آنِ اوست . يعنى مجموعهء دين و شريعت آسمانى كه تأمين‌كنندهء سعادت بشرى در دو جهان است ، در هر عصرى از اعصار بايد از جانب او باشد و غير او را نسزد و نرسد كه تشريع دين كند و احداث شرع نمايد و اگر مرتكب آن شد حرام بزرگ انجام داده و پذيرش آن بر همه حرام است . و دين به معناى طاعت نيز از آنِ اوست و طاعت هيچ بشرى بر بشر ديگر واجب نيست جز آن‌كه او لازم و واجب نمايد ، مانند پيامبران و معصومان و اشخاص خاصى كه در شرع ثابت شده است . و دين به معناى جزا نيز از آنِ اوست ، زيرا مجازات مجرمان در دنيا و كيفر و پاداش مكلّفان در آخرت غير او را نشايد و نسزد و نرسد .\r\nو مفاد جملهء أَفَغَيْرَ اللَّهِ اين است كه آيا پس از درك اين حقايق كه ملكيت همه چيز از آنِ او و تشريع دين به دست او و طاعت و انقياد ، تنها از آنِ اوست ، باز هم از غير خدا مىترسيد ؟ ! يعنى بت‌ها و ستارگان را داراى تأثير مىدانيد و موجود ديگرى را در مقابل او مؤثر در سود و زيان مىبينيد ؟ !\r\nوَمَا بِكُم مِّن نِّعْمَةٍ فَمِنَ اللَّهِ\r\nخطاب به همهء انسان‌هاست با اختلاف مراتب كفر و ايمان و عمل .\r\nيعنى : و آنچه به شما مىرسد از نعمت‌ها از جانب خداوند است ، خواه نعمت وجود و آفرينش جسم و جان ، يا نعمت عوارض وجود كه نِعَم مادى حافظ جسم ، و معنوى حافظ روان است ، زيرا هر چه در محيط اين كره مىبينى همه وسايل بقا و تربيت تن است ، و آنچه پيامبران الهى به ارمغان آورده‌اند از دين و كتاب و معارف ، همه وسايل بقا و تكامل روان است و همه از جانب خداوند است .\r\nثُمَّ إِذَا مَسَّكُمُ الضُّرُّ فَإِلَيْهِ تَجْأَرُونَ ، ثُمَّ إِذَا كَشَفَ الضُّرَّ عَنكُمْ إِذَا فَرِيقٌ مِّنكُم بِرَبِّهِمْ يُشْرِكُونَ\r\nيعنى : سپس آن‌گاه كه شما را ضرر و آسيبى رسد هرچند به واسطهء زوال برخى از نعمت‌ها ، تنها به سوى او داد و فرياد به دعا بلند مىكنيد . ( مراد اين است كه هنگام گرفتارى و ضرر و اضطرار به سوى خدا به نحو خاصى رو مىآوريد نه به سوى غير او از بت‌ها و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nغير بت‌ها . اشاره به اين كه طبع اولى بشر - هر چند در اعتقاد منحرف و در عمل متّكى به غير او باشد - اين است كه در حال اضطرار متوجه به معبود حقيقى و فطرى خود شود . ) سپس چون خداوند ضرر و آسيب از شماها بزدود آن‌گاه گروهى از شما كه غرق در نعمت حق‌ّاند به پروردگارشان شرك مىورزند . مراد شرك هر گروهى بر حسب حال و اعتقاد و مسلك خويش است از شرك در الوهيت و ربوبيت و عبادت و طاعت .\r\nلِيَكْفُرُوا بِمَا آتَيْنَاهُمْ\r\nوجههء خطاب در جملهء اولِ اين آيه مؤمنان و در جملات بعد كفّار است .\r\nيعنى : عاقبت كسانى كه پس از دريافت نعمت‌هاى خدا شرك ورزيدند اين است كه نعمت‌هايى را كه به آنها داديم كفران كنند . و ممكن است تهديد كفّار به نحو امر غايب باشد ، يعنى آنها به نعمت‌هايى كه داديم كفران كنند . مراد اين كه ما نيز آنها را مجازات مىكنيم .\r\nفَتَمَتَّعُوا فَسَوْفَ تَعْلَمُونَ\r\nيعنى : پس اى مشركان ، از نعمت‌هايى كه در دنيا به شما داديم برخوردار باشيد - بخوريد و در شهوات غوطه خوريد - كه به زودى خواهيد دانست . و اين امر تهديد است .\r\n\r\n[ دختر دانستن فرشتگان و زنده به گور كردن دختران ! 
  ]\r\nوَيَجْعَلُونَ لِمَا لَا يَعْلَمُونَ نَصِيباً مِمَّا رَزَقْنَاهُمْ تَاللَّهِ لَتُسْأَلُنَّ عَمَّا كُنتُمْ تَفْتَرُونَ « 56 » وَيَجْعَلُونَ للَّهِ الْبَنَاتِ سُبْحَانَهُ وَلَهُم مَّا يَشْتَهُونَ « 57 » وَإِذَا بُشِّرَ أَحَدُهُم بِالْأُنثَى ظَلَّ وَجْهُهُ مُسْوَدّاً وَهُوَ كَظِيمٌ « 58 » يَتَوَارَى مِنَ الْقَوْمِ مِن سُوءِ مَا بُشِّرَ بِهِ أَيُمْسِكُهُ عَلَى هُونٍ أَمْ يَدُسُّهُ فِى التُّرَابِ أَلَا سَاءَ مَا يَحْكُمُونَ « 59 »\r\nلغت و اعراب :\r\nلايعلمون ضمير فاعل راجع است به بتان يا مشركان . لتسئلنّ خطاب خداست به مشركان ، يا به تقدير « قل لهم » . ظَلَّ يعنى صارَ . كَظَمَ الشىءَ و على الشىء - از باب ضَرَب - :\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nحبس كرد آن را . توارى : پنهان شد . هون : خوارى و ذلّت . دسَّه فى التراب - از باب نَصَر - :\r\nپنهان كرد آن را زير خاك .\r\nتفسير :\r\nوَيَجْعَلُونَ لِمَا لَا يَعْلَمُونَ نَصِيباً مِمَّا رَزَقْنَاهُمْ تَاللَّهِ لَتُسْأَلُنَّ عَمَّا كُنتُمْ تَفْتَرُونَ\r\nسخن دربارهء مشركان مكه است و مراد از موصولِ « لِما » بت‌ها و فاعل « لايعلمون » نيز بت‌ها يا مشركان است . يعنى : اى پيامبر ، مشركان قريش براى بتانى كه دانشى ندارند و جمادى بيش نيستند ، ( و يا خودشان دربارهء آنها به علمى نرسيده‌اند و هر چه در حقّ آنها ادعا مىكنند كه حاجت مىدهند و شفيع نزد خدايند و مقرب به اللَّه‌اند همه ظنّ و گمان و يا جهل مركب است ) از آنچه ما روزىِ آنها كرده‌ايم بهره و نصيبى قرار مىدهند . يعنى از كشت و زرع و درخت و ميوه‌جات و چهارپايان كه مثلًا يك پنجم يا يك دهم از آنِ آنها باشد ، بلكه از فرزندانشان نيز براى خدمت آنها يا قربانى در راه آنها بهره‌اى تعيين مىكردند .\r\nاى مشركان ، به خدا سوگند در روز قيامت از آنچه افترا مىبستيد بازجويى مىشويد .\r\nوَيَجْعَلُونَ للَّهِ الْبَنَاتِ سُبْحَانَهُ وَلَهُم مَّا يَشْتَهُونَ\r\nيعنى : و آنها براى خداوند دختران را قرار مىدهند ، يعنى معتقد مىشوند كه برخى از فرشتگان ، دختران خدايند - منزه است خدا از اين نسبت‌ها - و براى خود آنچه دوست دارند .\r\nاين آيه به عنوان تعجب و تحقير كار مشركان است كه دختران را چون دوست ندارند و سبب ننگ عائله مىدانند و گاهى زنده‌به‌گورشان مىكنند ، به خدا نسبت مىدهند و پسران را كه دوست دارند و پر ارج مىدانند سزاوار و لايق خود مىشمارند .\r\nگفته شده اين عقيده كه در ميان مشركان عرب رواج يافته از وثنيين هند و مصر و بابل و روم و يونان است كه فرشتگان را دختران خدا مىدانستند به لحاظ آن‌كه پيوسته در حجاب‌اند و در مرأى و ديدگاه مردم قرار نمىگيرند .\r\nوَإِذَا بُشِّرَ أَحَدُهُم بِالْأُنثَى ظَلَّ وَجْهُهُ مُسْوَدّاً وَهُوَ كَظِيمٌ\r\nيعنى : و چون يكى از آنها را به تولد دخترى بشارت دهند صورتش سياه شود در حالى\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nكه از شدت غيظ و غضب ، خشم خود را فرومىخورد . اين مطلب از رسوم زشت آنها بود و خشمشان راجع به زن خود يا به بت‌ها بود .\r\nيَتَوَارَى مِنَ الْقَوْمِ مِن سُوءِ مَا بُشِّرَ بِهِ أَيُمْسِكُهُ عَلَى هُونٍ أَمْ يَدُسُّهُ فِى التُّرَابِ أَلَا سَاءَ مَا يَحْكُمُونَ\r\nيعنى : از مردم خويش به خاطر بدى و زشتى خبرى كه به او داده شده پنهان گردد و در نزد خود متحيّر و سرگردان باشد كه آيا مولود را روى خوارى و با تحمل سرافكندگى نگه دارد و يا آن‌كه او را زنده در ميان خاك پنهان سازد . آگاه باشيد كه بسى زشت است آنچه حكم مىكنند .\r\nيعنى بسى زشت است آن‌كه حادثه‌اى را كه بايد مژده تلقّى كنند و خوشحال شوند ، به شنيدن آن رنگشان سياه شود و پر از خشم گردند و ميان دو كار سخت و ننگين متحيّر مانند .\r\nلِلَّذِينَ لَا يُؤْمِنُونَ بِالْآخِرَةِ مَثَلُ السَّوْءِ وَللَّهِ الْمَثَلُ الْأَعْلَى وَهُوَ الْعَزِيرُ الْحَكِيمُ « 60 » وَلَوْ يُؤَاخِذُ اللَّهُ النَّاسَ بِظُلْمِهِم مَا تَرَكَ عَلَيْهَا مِن دَابَّةٍ وَلكِن يُؤَخِّرُهُمْ إِلَى أَجَلٍ مُسَمّىً فَإِذَا جَاءَ أَجَلُهُمْ لَا يَسْتَأْخِرُونَ سَاعَةً وَلَا يَسْتَقْدِمُونَ « 61 » وَيَجْعَلُونَ للَّهِ مَا يَكْرَهُونَ وَتَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنَى لَا جَرَمَ أَنَّ لَهُمُ النَّارَ وَأَنَّهُم مُفْرَطُونَ « 62 »\r\nلغت و اعراب :\r\nسَوء - به فتح - مصدر است يعنى بد كردن ؛ و به ضم ، اسم مصدر است يعنى بدى . مَثَل : صفت ، و كلام داير و ساير در زبان‌ها . عليها من دابّة ضمير عليها راجع است به أرض كه از\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكلمهء النّاس معلوم مىشود . دابّة - به تاء وحدت - : هر جاندار متحرك ، مذكّر و مؤنّث در آن يكسان است . ساعت : مدت اندك . ولايستقدمون جملهء استينافيه است . جَرَم به معناى « ثَبَت » و لا زايده ، و مجموع مانند « لا اقسم » مفيد اثبات است ، لكن غالباً به معناى « حقّاً » و « لا محالة » است . أفرَطَ الشىءَ : مقدم داشت آن را .\r\nتفسير :\r\nلِلَّذِينَ لَا يُؤْمِنُونَ بِالْآخِرَةِ مَثَلُ السَّوْءِ وَللَّهِ الْمَثَلُ الْأَعْلَى وَهُوَ الْعَزِيرُ الْحَكِيمُ\r\nيعنى : براى كسانى كه به روز واپسين ايمان نمىآورند صفت‌هاى زشت است مانند كفر و شرك و نفاق و استكبار و حسد و بخل و غير اينها ، و از اين قبيل است سنن جارى در ميانشان نظير خضوع در برابر جمادات ، انزجار از ولادت دختر ، زنده به گور كردن او و غارت اموال يكديگر . و براى خداوند صفت‌هاى برتر و والاست مانند اتصاف به وحدت و احديّت و وجوب وجود و ازليت ، و متّصف شدن در هر وصفى از اوصاف جلال و جمال به حد اعلى و مرتبهء كمال آن ؛ و در اخبار اهل‌بيت وحى عليهم السلام خاصّه در ادعيه و اذكار مانند جوشن‌كبير قسمت وافرى از آن وارد شده است . و اوست كه مقتدر غالب و با حكمت است .\r\n\r\n[ رحم خدا به جنبندگان 
  ]\r\nوَلَوْ يُؤَاخِذُ اللَّهُ النَّاسَ بِظُلْمِهِم مَا تَرَكَ عَلَيْهَا مِن دَابَّةٍ\r\nيعنى : و اگر خداوند مردم را در برابر ستمشان مؤاخذه مىكرد ، در روى اين زمين جنبنده‌اى را زنده نمىگذاشت .\r\nمراد از ستم اعم از ستم به خويش و ديگران و ستم در اعتقادات و عمل است . و توهم شده كه عذاب مذكور در اين آيه شامل بىگناهان نيز مىشود نظير انبيا و معصومين و طفلان غير مكلّف و حيوانات ، و هلاك نمودن آنها به گناه مجرمان ، خلاف عدل الهى و مخالف آيهء وَلَا تَزِرُ وَازِرَةٌ وِزْرَ أُخْرَى [ فاطر ، 18 
  ] است .\r\nدر جواب گفته شده كه چون همهء گنهكاران هلاك شوند انبيا و كودكان هم به وجود نمىآيند و همچنين حيوانات ، چون آنها براى بشر آفريده شده‌اند . پس گناه بشرهاى مجرم نسبت به گنهكاران عنوان رفع دارد و نسبت به بىگناهان عنوان دفع .\r\nو ممكن است گفته شود كه طبع دنيا اين است كه گناه بزرگ تأثير در نابودى غيرمجرم\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nاز انسان و حيوان و نبات را دارد ، و رواياتى در اين باب نيز وارد است ، پس مانعى نيست كه گناه مجرم سبب هلاكت غيرمجرم نيز باشد ، لكن خداوند ، هلاكت بىگناهان را جبران مىكند ، و اين معنا مقتضاى عدل الهى و حكمت در رعايت نظام اتمّ خلقت است .\r\nوَلكِن يُؤَخِّرُهُمْ إِلَى أَجَلٍ مُسَمّىً فَإِذَا جَاءَ أَجَلُهُمْ لَا يَسْتَأْخِرُونَ سَاعَةً وَلَا يَسْتَقْدِمُونَ\r\nيعنى : و لكن آنها را تا مدّت معيّن و زمان نامبرده‌اى تأخير مىاندازد ( و فاصلهء ميان جرم مقتضى اهلاك ، و اجلِ نامبرده زمان امهال است ، و مراد از مدت معيّن مدتى است كه در لوح محفوظ براى افراد و گروه‌ها و قبايل و نسل‌ها به لحاظ مصالح اجتماعى و اقتضاى نظام تعيين گرديده ) پس چون آخر مدت معيّن فرا رسيد اندك زمانى هم تأخير نمىكنند ، يعنى توان تأخير ندارند ؛ و توان پيش افتادن از اجل معيّن را هم ندارند .\r\n\r\nدختر دانستن فرشتگان و زنده به گور كردن دختران !\r\nوَيَجْعَلُونَ للَّهِ مَا يَكْرَهُونَ وَتَصِفُ أَلْسِنَتُهُمُ الْكَذِبَ أَنَّ لَهُمُ الْحُسْنَى لَا جَرَمَ أَنَّ لَهُمُ النَّارَ وَأَنَّهُم مُفْرَطُونَ\r\nيعنى : و مشركان آنچه را نمىپسندند و مبغوض آنهاست براى خدا قرار مىدهند .\r\nچنان‌كه فرشتگان را دختران خدا مىخوانند كه خود از آنها بيزارند ، و به هنگام انفاق پست‌ترين مال خود را در راه خدا مىدهند . و زبان‌هايشان پيوسته دروغ مىپردازد كه حتماً عاقبت نيكو از آنِ آنهاست . مرادشان اين است كه فرزندان ذكورمان به زودى رشد مىكنند و زندگى مرفّهى پيدا مىكنيم . و اگر آخرتى باشد آن‌جا نيز ما بهتر برخوردار خواهيم بود ، وَلَئِن رُجِعْتُ إِلَى رَبِّى إِنَّ لِى عِندَهُ لَلْحُسْنَى [ فصلت ، 50 
  ] .\r\nيعنى : اى پيامبر ، حقّاً و بدون برگشت ، آتش دوزخ برايشان ثابت است و آنها مفرَطاند .\r\nبه واسطهء اين رفتار دنيويشان ، در آخرت جلوتر از همه راهىِ جهنّم خواهند بود .\r\nتَاللَّهِ لَقَدْ أَرْسَلْنَا إِلَى أُمَمٍ مِّن قَبْلِكَ فَزَيَّنَ لَهُمُ الشَّيْطَانُ أَعْمَالَهُمْ فَهُوَ وَلِيُّهُمُ الْيَوْمَ وَلَهُمْ عَذَابٌ أَلِيمٌ « 63 » وَمَا أَنزَلْنَا عَلَيْكَ الْكِتَابَ إِلَّا لِتُبَيِّنَ لَهُمُ الَّذِى اخْتَلَفُوا فِيهِ وَهُدىً وَرَحْمَةً لِقَوْمٍ يُؤْمِنُونَ « 64 »\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nتفسير :\r\nتَاللَّهِ لَقَدْ أَرْسَلْنَا إِلَى أُمَمٍ مِّن قَبْلِكَ فَزَيَّنَ لَهُمُ الشَّيْطَانُ أَعْمَالَهُمْ فَهُوَ وَلِيُّهُمُ الْيَوْمَ وَلَهُمْ عَذَابٌ أَلِيمٌ\r\nيعنى : به خدا سوگند حقيقت اين است كه ما به سوى امّت‌ها و ملّت‌هاى پيش از تو رسولان خود را فرستاديم نظير نوح و ابراهيم و موسى و عيسى و پيامبران ديگرى كه در فواصل زمانى ميان آنها و پيرو شرايع آنها بودند . و نتيجه در تمام اعصار اين شد كه شيطان كارهاى زشت و باطل آنها مانند كفر و شرك و رسوم جاهلى را در نظرشان مزيّن و آراسته نمود ، يعنى تا آن‌جا كه رسولان ما را نپذيرفتند و شرايع ما را رد كردند . و هم امروز نيز شيطان ياور و سرپرست آنهاست ، و آنها را عذاب دردناكى در پيش است .\r\nوَمَا أَنزَلْنَا عَلَيْكَ الْكِتَابَ إِلَّا لِتُبَيِّنَ لَهُمُ الَّذِى اخْتَلَفُوا فِيهِ وَهُدىً وَرَحْمَةً لِقَوْمٍ يُؤْمِنُونَ\r\nيعنى : اى پيامبر ، ما اين كتاب يعنى قرآن را بر تو فرونفرستاديم مگر براى اين‌كه آنچه را كه در آن اختلاف دارند براى آنها روشن كنى . يعنى اختلاف در امور دينى نظير اختلاف مشركان با مسلمين در توحيد ربوبى و رسوم جاهلى ؛ و اختلاف يهود در نبوت عيسى و پيامبر اسلام و شريعتشان ؛ و اختلاف نصارا در الوهيت و توحيد و تثليث و شريعت اسلامى و نبوت محمّد صلى الله عليه و آله ؛ و هر اختلاف و نزاعى در دين و دنيا كه نياز به قضاوت دينى دارد . و نيز اين كتاب را نفرستاديم مگر براى آن‌كه هدايت باشد براى عموم انسان‌ها از زمان نزول آن تا دامنهء قيامت و براى آن‌كه رحمت باشد براى گروهى كه به آن ايمان مىآورند .\r\nوَاللَّهُ أَنْزَلَ مِنَ السَّماءِ مَاءً فَأَحْيَا بِهِ الْأَرْضَ بَعْدَ مَوْتِهَا إِنَّ فِى ذلِكَ لَآيَةً لِقَوْمٍ يَسْمَعُونَ « 65 » وَإِنَّ لَكُمْ فِى الْأَنْعَامِ لَعِبْرَةً نُسْقِيكُم مِمَّا فِى بُطُونِهِ مِن بَيْنِ فَرْثٍ وَدَمٍ لَّبَناً خَالِصاً سَائِغاً لِلشَّارِبِينَ « 66 » وَمِن ثَمَرَاتِ النَّخِيلِ وَالْأَعْنَابِ تَتَّخِذُونَ مِنْهُ سَكَراً وَرِزْقاً حَسَناً إِنَّ فِى ذلِكَ لَآيَةً لِقَوْمٍ يَعْقِلُونَ « 67 »\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nلغت و اعراب :\r\nانعام : جمع نَعَم ، چهارپايان چهارگانه : شتر و گاو و گوسفند و بز ، اهلى و وحشى ، و در ضمير عايد به اسم جمع ، مفرد و جمع جايز است چنان‌كه اين‌جا مفرد و در آيهء 21 مؤمنون جمع آمده است . نسقيكم جملهء مستأنفه و توضيح مفاد جملهء قبل است . ممّا فى بطونه « مِن » تبعيضيه و ضمير مفرد عايد به انعام است . من بين فرث متعلّق به نسقيكم . فرث : غذاى حيوان در حالى كه در شكم و روده‌هاست . سائغ : گوارا و چيزى كه به راحتى به حلقوم رود . و من ثمرات متعلّق است به « رَزَقَكم » مقدّر . نخيل : درختان خرما ، ميوهء خرما . اعناب : درختان تاك و ميوهء انگور . تتّخذون به حذف موصول يعنى « ما تتّخذون » مفعول « رزقكم » . سَكِرَ زيدٌ - از باب عَلِم - : عقلش زايل شد .\r\nتفسير :\r\nوَاللَّهُ أَنْزَلَ مِنَ السَّماءِ مَاءً فَأَحْيَا بِهِ الْأَرْضَ بَعْدَ مَوْتِهَا إِنَّ فِى ذلِكَ لَآيَةً لِقَوْمٍ يَسْمَعُونَ\r\nيعنى : و خداوند از آسمان - از ابرهاى متراكم بالاى سرتان - آبى نازل نمود ، گاهى به صورت باران و گاهى به شكل برف و تگرگ ، پس بدان وسيله روى زمين را پس از مرگش حيات بخشيد . مرگ زمين عبارت است از ركود و خمود آن كه علف و گياه و درخت نروياند ، نظير فصل زمستان و ايام خشكسالى . و زنده شدن آن حركت نامرئى و بالا آمدن تدريجى و رشد و رويش گياه و درخت در آن است . بىترديد در اين كار نشانه‌اى است براى گروهى كه مىشنوند . يعنى در فرود آمدن باران از ابرها و رويش و سرسبز شدن زمين ، نشانهء توحيد و قدرت و حكمت و رحمت اوست براى ملتى كه گوش سرشان سخنان خدا و گوش دلشان نداهاى ذرّات عالم هستى را مىشنود .\r\nوَإِنَّ لَكُمْ فِى الْأَنْعَامِ لَعِبْرَةً\r\nيعنى : و بىترديد براى شما انسان‌ها در چهارپايان عبرتى است .\r\nدر آفرينش هشت قسم از چهارپايان كه عبارت‌اند از شتر و گاو و گوسفند و بز ، اهلى و وحشى آنها « 1 » و در لحاظ عظمت اين نعمت‌ها و منافع و بركات وجودى آنها آگاهى و تنبّه و\r\n\r\n\r\n","description":"","footnote":"\r\n( 1 ) . يا نر و مادهء آنها .\r\n","page_name":" 251 ","page_number":251},
  {"content":"\r\n\r\nعبرت است يعنى فكر انسانى از مشاهده و تأمل در آثار و خواص آنها عبور مىكند به قدرت و حكمت و رحمت خداوند ، زيرا تمام اجزاى وجودشان از موى و كرك گرفته تا پوست و گوشت و شير و دنبه و پيه و استخوان و توالد و تناسل تا فضولاتشان ، سود و نفع و بركت در تأمين زندگى بشر است و گويى هر يك كارخانه‌اى است مولد انواع وسايل زندگى وى .\r\nنُسْقِيكُم مِمَّا فِى بُطُونِهِ مِن بَيْنِ فَرْثٍ وَدَمٍ لَّبَناً خَالِصاً سَائِغاً لِلشَّارِبِينَ\r\nاين آيه اشاره به بخشى از عجايب خلقت و آثار وجودى انعام است و آن شير چهارپايان است كه دنياى امروز بيش از گذشته به اهميت و منافع و خواص آن پى برده و قدم‌هايى در كيفيت استحصال و نگهدارى و توزيع و مصرف آن برداشته است .\r\nمعناى آيه : از طرق عبرت بودن آنها اين است كه به شما از آنچه در درون شكم‌هاى آنهاست ، از ميان غذاهاى نيمه هضم آنها كه در مسير معده و روده در حركت است و خون‌هاى جارى در رگ‌هاى آنان ، شيرى ناب و خالص مىنوشانيم كه هيچ‌گونه آلودگى و بويى از مجاورت با فرث ، و تأثّر و تلوّنى از نزديكى با خون نداشته باشد ؛ شيرى كه براى كسانى كه آن را مىآشامند گوارا و سهل التناول است .\r\nوَمِن ثَمَرَاتِ النَّخِيلِ وَالْأَعْنَابِ تَتَّخِذُونَ مِنْهُ سَكَراً وَرِزْقاً حَسَناً\r\nيعنى : شما را روزى كرد از ميوه‌هاى درخت خرما و انگور چيزى را يعنى عصاره‌هايى را كه از آنها شىء مست‌كننده و روزى نيكويى اتّخاذ مىكنيد .\r\nمراد اين است كه خداوند اين دو قسم ميوهء مهم و پرسود و پربركت را مانند ساير ميوه‌جات روزىِ شما كرده ، لكن شما همان‌گونه كه از آنها روزى حلال و نافع و نيروبخش به دست مىآوريد اجناس مستىآور نيز به اشكالى مختلف در نوع و صنف و نحوهء استعمال اتّخاذ مىكنيد .\r\nبايد دانست كه توهم شده كه اين آيه دلالت دارد بر جواز خوردن و استفاده كردن از مسكرات و اعيان مستىآور متَّخذ از خرما و انگور ، زيرا آيات مورد ، در مقام امتنان به نعمت‌هاست و مسكر نيز در رديف آنها ذكر شده است . لكن اين توهم باطل است ، زيرا اولًا اگر سياق آيات ظهور در جواز داشته باشد تقابل سَكَر با رزق حَسَن ظهور در بدى و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمبغوضيت آن دارد . ثانياً اگر فرضاً در آيه ظهور ضعيفى در حلّيت باشد ، در چندين آيه از اين كتاب كريم تصريح بر حرمت و رجس و عمل شيطانى بودن آن شده است مانند آيهء 219 بقره و آيات 90 و 91 مائده .\r\nإِنَّ فِى ذلِكَ لَآيَةً لِقَوْمٍ يَعْقِلُونَ\r\nيعنى : بدون ترديد در خلقت درختان خرما و انگور و كيفيت ارتزاق بشر از آنها نشانه‌اى است از قدرت و حكمت و رحمت و روابط نظام اتمّ جهان ، براى گروهى كه مىانديشند .\r\nوَأَوْحَى رَبُّكَ إِلَى النَّحْلِ أَنِ اتَّخِذِى مِنَ الْجِبَالِ بُيُوتاً وَمِنَ الشَّجَرِ وَمِمَّا يَعْرِشُونَ « 68 » ثُمَّ كُلِى مِن كُلِّ الثَّمَرَاتِ فَاسْلُكِى سُبُلَ رَبِّكِ ذُلُلَاً يَخْرُجُ مِن بُطُونِهَا شَرَابٌ مُخْتَلِفٌ أَلْوَانُهُ فِيهِ شِفَاءٌ لِلنَّاسِ إِنَّ فِى ذلِكَ لَآيَةً لِقَوْمٍ يَتَفَكَّرُونَ « 69 »\r\nلغت و اعراب :\r\nوحى : القاى معنا از غيب در قلب كسى يا در مغز حيوانى به نحو پنهانى . نحل : زنبور عسل ، مذكّر و مؤنث در آن يكسان است . عَرَشَ البيت - از باب ضَرَب و نَصَر - : سقف زد بر خانه ، عَرَشَ الكَرْم : شاخه‌هاى تاك را بر روى داربست سقف زد . ثمر : حاصل و بذر گياه و ميوهء درخت . سَلَكَ المكانَ - از باب نَصَر - : داخل شد در آن ، و سَلَكَ الطريقَ : روانه شد در آن . و سلكه المكانَ : وارد كرد او را در آن و روانه نمود در آن . ذُلُل : جمع ذَلول ، رام و منقاد .\r\nتفسير :\r\nوَأَوْحَى رَبُّكَ إِلَى النَّحْلِ أَنِ اتَّخِذِى مِنَ الْجِبَالِ بُيُوتاً وَمِنَ الشَّجَرِ وَمِمَّا يَعْرِشُونَ\r\nيعنى : و اى پيامبر ، پروردگار تو به زنبور عسل وحى كرد ( يعنى به وحى تكوينى بدين\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمعنا كه در وجود او غريزه و نيرويى قرار داد كه او را به سوى اين هدف ناخودآگاه تحريك كند و روانه نمايد . و ممكن است مراد اين باشد كه شعور و ادراكى در وجود او قرار داد كه الهامات غيبى را درك كند و عمل نمايد و آن وحى غريزى و الهام غيبى اين است ) كه از كوه‌ها و درخت جنگل‌ها و باغ‌هاى روى زمين و از درختان تاك كه بر روى داربست سقف مىسازند ، براى خود خانه‌هايى اتخاذ كن .\r\nمراد از كوه‌ها شكاف سنگ‌ها در آن و ارتفاعات قلّه‌ها و پرتگاه‌هاى درّه‌ها و مواضع ديگر قابل سكونت اوست ، و مراد از خانه‌ها محل متناسب براى تعبيهء شانه‌هاى موم است كه جايگاه عسل است .\r\nثُمَّ كُلِى مِن كُلِّ الثَّمَرَاتِ\r\nيعنى : سپس از همهء ميوه‌جات بخور .\r\nگفتيم از خانهء خود به سوى صحرا و گياهان روانه شو و از حاصل همهء روييدنىها و گل‌ها و شكوفه‌ها و برگ درخت‌ها و از هر مواد غذايى و دوايىِ پاكيزه استفاده كن .\r\nفَاسْلُكِى سُبُلَ رَبِّكِ ذُلَلًا\r\nيعنى : پس راه‌هاى پروردگارت را به آرامى و تواضع بپيماى .\r\nپس از تهيهء مواد مطلوب ، در برگشت خويش راه‌هاى هوايى خود را كه پروردگارت الهام كرده به آرامى و بدون اذيت و آزار به جاندارى بپيماى .\r\nو ممكن است مراد از راه‌ها اين باشد كه پس از تهيهء مواد اوليّهء خام ، آن را در اثناى زمان بازگشت در راه‌هاى تجزيه و تصفيه قرار ده تا هنگام رسيدن به خانه تبديل به عسل مصفّا شود ، و در اين پالايش مهم ، رام و تسليم الهامات فطرى خويش باش .\r\nيَخْرُجُ مِن بُطُونِهَا شَرَابٌ مُخْتَلِفٌ أَلْوَانُهُ فِيهِ شِفَاءٌ لِلنَّاسِ\r\nيعنى : از درون شكم او نوعى از آشاميدنى كه داراى رنگ‌هاى مختلف است بيرون مىآيد . پس از فعاليت نحل در تصفيهء مواد اوليه ، عسلى كه قابل آشاميدن با مايعات و داراى رنگ‌هاى مختلف سفيد و زرد و سرخ و سياه بر حسب اختلاف سنّ زنبورهاست از آن به دست مىآيد ، كه در آن براى مردم شفاست .\r\nإِنَّ فِى ذلِكَ لَآيَةً لِقَوْمٍ يَتَفَكَّرُونَ\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nيعنى : حقّاً كه در اين امر مهم - در آفرينش حيوانى بدين شكل خاص ، و بخشيدن شعور غريزى به او كه يك زندگى اجتماعى سلطنتى منظّم و حيرت‌آور را در داخل محيط محدود خود تشكيل دهد ، و براى فرد فرد آن در داخل وجودش كارگاه توليد معجون غذايى و دوايى تعبيه كند تا آن‌كه توليدات بىنظير خود را كه وسيلهء شفاى امراض مختلف است در بسته‌بندىهاى خاص عجيبى تحويل جامعهء بشرى دهد - نشانه‌اى است براى گروهى كه تفكر و تعقّل مىورزند .\r\n\r\n[ آلزايمر در كهنسالى 
  ]\r\nوَاللَّهُ خَلَقَكُمْ ثُمَّ يَتَوَفَّاكُمْ وَمِنكُم مَن يُرَدُّ إِلَى أَرْذَلِ الْعُمُرِ لِكَىْ لَا يَعْلَمَ بَعْدَ عِلْمٍ شَيْئاً إِنَّ اللَّهَ عَلِيمٌ قَدِيرٌ « 70 » وَاللَّهُ فَضَّلَ بَعْضَكُمْ عَلَى بَعْضٍ فِى الرِّزْقِ فَمَا الَّذِينَ فُضِّلُوا بِرَادِّى رِزْقِهِمْ عَلَى مَا مَلَكَتْ أَيْمَانُهُمْ فَهُمْ فيهِ سَوَاءٌ أَفَبِنِعْمَةِ اللَّهِ يَجْحَدُونَ « 71 »\r\nلغت و اعراب :\r\nتوفَّى : قبض روح . أرذل : حقير و پست . عمر - به سكون و ضمّ ميم - : زندگى و مدت بقاى هر شىء . كَى حرف تعليل است كه بر مضارع داخل مىشود و غالباً با لام تعليل و عاقبت جمع مىشود . فَهُم فيه سواءٌ جملهء اسميه است به جاى جملهء فعليهء جواب نفى ، به تقدير « لم‌يردّوه عليهم فيستووا فيه » . جَحَدَ الشىءَ - از باب مَنَع - :\r\nانكار كرد آن را .\r\nتفسير :\r\nوَاللَّهُ خَلَقَكُمْ ثُمَّ يَتَوَفَّاكُمْ وَمِنكُم مَن يُرَدُّ إِلَى أَرْذَلِ الْعُمُرِ لِكَىْ لَا يَعْلَمَ بَعْدَ عِلْمٍ شَيْئاً إِنَّ اللَّهَ عَلِيمٌ قَدِيرٌ\r\nخطاب به انسان‌هاى موجود در حال نزول آيه است با اشاره به اين‌كه روش ما در\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nگذشته و آينده اين است .\r\nمعناى آيه : و خداوند شما را آفريد ، سپس شما را قبض روح خواهد نمود ، و برخى از شما به پست‌ترين دوران عمر بازگردانده مىشود تا پس از علم و دانش چيزى را نداند ( يعنى عاقبت اين مرحله از عمر اين است كه به حال طفوليت بازگردد و نيروى فكرى و مغزى و نيروهاى بدنى را از دست بدهد تا آن‌جا كه پس از تحصيل دانش وافر و كمالات فراوان ، چيزى را درك نكند ) . بىترديد خداوند دانا و تواناست . يعنى دانا به علت اين كه چرا آفريد و چرا مىميراند و چرا ابتدا همهء دانش‌ها را داد و بعد به ارذل عمر آورد و همه را پس گرفت ؛ و توانا به اجراى اين برنامه در تمام افراد بشر از نخستين فرد تا آخرين آنهاست .\r\nوَاللَّهُ فَضَّلَ بَعْضَكُمْ عَلَى بَعْضٍ فِى الرِّزْقِ\r\nيعنى : و خداوند برخى از شما را بر برخى ديگر در روزى برترى و فزونى بخشيده .\r\nظاهر روزى اعم است و شامل روزى مادى مانند مال و ثروت و اولاد و خدم و حشم ، و معنوى نظير عقل و دانش و كمالات روحى مىشود ، لكن مراد به قرينهء ما بعد آيه ثروت و مال مادى است .\r\nفَمَا الَّذِينَ فُضِّلُوا بِرَادِّى رِزْقِهِمْ عَلَى مَا مَلَكَتْ أَيْمَانُهُمْ فَهُمْ فيهِ سَوَاءٌ\r\nيعنى : پس كسانى كه به آنها برترى داده شده و داراى مال و ثروت‌اند چنين نيست كه روزى خودشان را بر مِلك يمين‌ها يعنى برده‌هاى خود بدهند تا همگى يعنى سيّد و برده در ملكيت مال و سلطهء بر تصرف مساوى باشند .\r\nمراد اين است كه هيچ‌گاه مالك‌ها پاره‌اى از اموالشان را به بردهء خود نمىدهند كه هر دو در مجموع شريك در مال شوند و در عرض هم مالكيت و سلطهء بر تصرف پيدا كنند در صورتى كه بردگان نيز صلاحيت مالكيت و تصرف دارند . پس چگونه مشركان بت‌ها را در ربوبيت خدا و سلطهء بر تصرف موجودات ، شريك خدا مىكنند در صورتى كه آنها صلاحيت اين اوصاف را هم ندارند و اين صفت‌ها درخور آنها نيست ؟ !\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nأَفَبِنِعْمَةِ اللَّهِ يَجْحَدُونَ\r\nيعنى : پس آيا نعمت خدا را انكار مىكنند ؟ استفهام انكارى و توبيخى است ، زيرا هر چه براى بت‌ها از قداست و قدرت بر قضاى حاجت‌ها و تصرف در عالم هستى قائل هستند نعمت خداست كه از خدا انكار كرده و سلب مىكنند و به آنها نسبت مىدهند .\r\nوَاللَّهُ جَعَلَ لَكُم مِّنْ أَنفُسِكُمْ أَزْوَاجاً وَجَعَلَ لَكُم مِّنْ أَزْوَاجِكُم بَنِينَ وَحَفَدَةً وَرَزَقَكُم مِّنَ الطَّيِّبَاتِ أَفَبِالْباطِلِ يُؤْمِنُونَ وَبِنِعْمَتِ اللَّهِ هُمْ يَكْفُرُونَ « 72 » وَيَعْبُدُونَ مِن دُونِ اللَّهِ مَا لَا يَمْلِكُ لَهُمْ رِزْقاً مِنَ السَّماوَاتِ وَالْأَرْضِ شَيْئاً وَلَا يَسْتَطِيعُونَ « 73 » فَلَا تَضْرِبُوا للَّهِ الْأَمْثَالَ إِنَّ اللَّهَ يَعْلَمُ وَأَنتُمْ لَا تَعْلَمُونَ « 74 »\r\nلغت و اعراب :\r\nحفدة : جمع حافد ، خادم شتابان در خدمت ، ياور ، نوهء پسرى و دخترى . ما لايملك مراد از « ما » ى موصوله بت‌هاست كه رجوع ضمير مفرد لايملك به اعتبار لفظ و ضمير جمع لايستطيعون به اعتبار معناست . شيئاً بدل است از رزقاً . من السموات متعلّق است به رزقاً .\r\nلايستطيعون به حذف مفعول يعنى « شيئاً » .\r\nتفسير :\r\nوَاللَّهُ جَعَلَ لَكُم مِّنْ أَنفُسِكُمْ أَزْوَاجاً وَجَعَلَ لَكُم مِّنْ أَزْوَاجِكُم بَنِينَ وَحَفَدَةً\r\nيعنى : و خداوند براى شما از جنس خودتان همسرانى قرار داد . اين همسران نه از اجنّه و پريان و نه از حوريان و غلمان‌ها بودند ، زيرا انس نزديك و دائمى با غير نوع ، غيرممكن يا مشكل‌زاست و هيچ نوعى براى انسان همانند نوع خود او نيست كه انيس وحدت و\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nشريك عيش و لذّت و محرم اسرار و ياور مستمر زندگى او باشد . و نيز براى شما از همسرانتان فرزندان و نوه‌ها قرار داد ، يعنى تا از نوع خود و متناسب با اهداف تكوينى و تشريعى خودتان باشد . و اگر همسرتان از نوع ديگرى بود ، در كيفيت تبعيت اولاد از پدر يا از مادر يا از نوع سوم در ناراحتى بوديد .\r\nوَرَزَقَكُم مِّنَ الطَّيِّبَاتِ أَفَبِالْباطِلِ يُؤْمِنُونَ وَبِنِعْمَتِ اللَّهِ هُمْ يَكْفُرُونَ\r\nيعنى : و شما انسان‌ها را از پاكيزه‌ها روزى بخشيد . مراد از « طيّب » هر پاكيزه و طبع پسند و حلال و شرع‌پسند است از انواع روزىهاى دنيا كه صالح براى استفادهء بشر است ، خواه مادى مانند خوراكى و پوشاكى و مسكن ، يا معنوى مانند علوم و معارف .\r\nو استفهام در « أفبالباطل » انكارى و توبيخى است . يعنى اى پيامبر ، آيا اين كفّار به باطل نظير پرستش بت‌ها و آداب و سنن جاهلى مىگروند ، و به نعمت خدا مانند كتاب آسمانى و معارف الهى ، كفر مىورزند ؟\r\nوَيَعْبُدُونَ مِن دُونِ اللَّهِ مَا لَا يَمْلِكُ لَهُمْ رِزْقاً مِنَ السَّماوَاتِ وَالْأَرْضِ شَيْئاً وَلَا يَسْتَطِيعُونَ\r\nيعنى : و آنها به جز خدا و به جاى او چيزهايى را مىپرستند كه آن چيزها مالك آن نيستند و توان آن را هم ندارند كه از آسمان‌ها و زمين براى آنها چيزى از روزى تهيه كنند .\r\nمراد اين است كه وسايل تهيه و توليد روزى از باران و تابش خورشيد و نسيم وزان كه منسوب به بالا و آسمانى است و استعداد روياندن خاك و مواد اوليهء تغذيه و آب و شرايط ديگر كه زمينى است هيچ يك در تحت اراده و اختيار آنها نيست . « وَلَا يَسْتَطِيعُونَ » يعنى و اصلًا آنها قدرت بر هيچ چيز ندارند چه رسد به روزى بشر .\r\nفَلَا تَضْرِبُوا للَّهِ الْأَمْثَالَ إِنَّ اللَّهَ يَعْلَمُ وَأَنتُمْ لَا تَعْلَمُونَ\r\nيعنى : پس از توجه به پستى و عجز معبودانتان ، براى خداوند مثال‌ها نزنيد . مراد اين كه براى او اشباه و نظايرى از مخلوقات او مثل بت‌ها و ستارگان و غير آنها قرار ندهيد كه\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتكلّم به مثال كنيد . بىترديد خدا مىداند و شما نمىدانيد .\r\nيعنى : او مىداند كه يگانه و واجب الوجود و بدون شريك است ، همه چيز مخلوق او و همه زير سلطهء اوست و هيچ شباهتى ميان او و مخلوق او نيست ، و شما غفلت داريد .\r\n\r\n[ دو مثال در تفاوت بندگان 
  ]\r\nضَرَبَ اللَّهُ مَثَلًا عَبْداً مَّمْلُوكاً لَايَقْدِرُ عَلَى شَىْءٍ وَمَن رَّزَقْنَاهُ مِنَّا رِزْقاً حَسَناً فَهُوَ يُنفِقُ مِنْهُ سِرّاً وَجَهْراً هَلْ يَسْتَوُونَ الْحَمْدُ للَّهِ بَلْ أَكْثَرُهُمْ لَا يَعْلَمُونَ « 75 » وَضَرَبَ اللَّهُ مَثَلًا رَجُلَيْنِ أَحَدُهُمَا أَبْكَمُ لَا يَقْدِرُ عَلَى شَىْءٍ وَهُوَ كَلٌّ عَلَى مَوْلَاهُ أَيْنَما يُوَجِّهْهُ لَا يَأْتِ بِخَيرٍ هَلْ يَسْتَوِي هُوَ وَمَن يَأْمُرُ بِالْعَدْلِ وَهُوَ عَلَى صِرَاطٍ مُّسْتَقِيمٍ « 76 »\r\nتفسير :\r\nضَرَبَ اللَّهُ مَثَلًا عَبْداً مَّمْلُوكاً لَايَقْدِرُ عَلَى شَىْءٍ وَمَن رَّزَقْنَاهُ مِنَّا رِزْقاً حَسَناً فَهُوَ يُنفِقُ مِنْهُ سِرّاً وَجَهْراً هَلْ يَسْتَوُونَ\r\nدر اين آيه خداوند در مقام مقايسهء خود با شركايى كه براى او قرار داده‌اند و تفهيم مشركان و تعليم بندگان خود و ابطال شرك در ربوبيت مثالى زده است .\r\nمعناى آيه : خداوند مثالى زده و آن اين است كه آيا بردهء مملوكى كه بر هيچ چيزى قدرت ندارد ، نه بر نفس خويش و نه بر اموال خود و نه بر اموال مولاى خود ، و شخص آزادى كه ما او را روزى خوبى داديم يعنى مفصل و فراوان ، و او طبق سلطهء مطلقه‌اش\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nپيوسته از آن مال پنهانى و آشكارا انفاق مىكند ، آيا اينان با هم برابرند ؟ استفهام انكارى است ، يعنى بىترديد برابر نيستند . شركاى خدا همانند آن برده و خداوند همانند آن آزاد است .\r\nالْحَمْدُ للَّهِ بَلْ أَكْثَرُهُمْ لَا يَعْلَمُونَ\r\nيعنى : همهء ستايش‌ها از آنِ اوست . زيرا همهء كمالات از آنِ اوست و شريكان او هيچ ندارند . بلكه بيشتر آنها نمىدانند . يعنى چنين نيست كه همهء آنها جاهل به اين حقايق باشند ، بلكه سران و دانشمندانشان مىدانند و انكارشان از روى عناد و هوا و حبّ رياست است ، و بيشترشان نمىدانند .\r\nوَضَرَبَ اللَّهُ مَثَلًا رَجُلَيْنِ أَحَدُهُمَا أَبْكَمُ لَا يَقْدِرُ عَلَى شَىْءٍ وَهُوَ كَلٌّ عَلَى مَوْلَاهُ أَيْنَما يُوَجِّهْهُ لَا يَأْتِ بِخَيرٍ\r\nاين آيه تمثيل ديگرى است در مقام مقايسهء خداوند با شريكانش .\r\nمعناى آيه : و خداوند مثال ديگرى زده ، يعنى مثال دو نفر مرد را كه يكى از آنها گنگ مادرزاد بوده و بر هيچ چيزى قادر نيست ( زيرا گنگ مادرزاد غالباً معلول ناشنوايى مادرزادى است و چنين شخصى جز معلومات محدودى حاصل از راه ديد ندارد و محروم از ادراكات از راه گوش است كه اكثريت قاطع معلومات بشرى از آن راه است ) و بار سنگينى بر دوش سرپرست خويش است ، زيرا نه توان فهميدن دارد و نه توان فهمانيدن ، به گونه‌اى كه به هر سو روانه‌اش كند خيرى نمىآورد .\r\nهَلْ يَسْتَوِي هُوَ وَمَن يَأْمُرُ بِالْعَدْلِ وَهُوَ عَلَى صِرَاطٍ مُّسْتَقِيمٍ\r\nيعنى : آيا او با كسى كه به عدل فرمان مىدهد و بر راه مستقيم است يكسان است ؟\r\nاين كلام سؤال است از تساوى آن گنگ عاجز از هر فعاليت درست با انسانى گويا و قادر بر نطق و بيان كه پيوسته فرمان به عدل مىدهد و همهء امور را عادلانه اجرا مىكند و خود در عقيده و رفتار بر راه راست است . غرض آن‌كه بىترديد جواب اين سؤال نفى تساوى است ؛ و كار آنها در مقايسه با خدا چنين است و مشركان ، ناگزير از اعتراف به عدم تساوى ميان خدا و بت‌هايشان هستند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nوَللَّهِ غَيْبُ السَّماوَاتِ وَالْأَرْضِ وَمَا أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ إِنَّ اللَّهَ عَلَى كُلِّ شَيْءٍ قَدِيرٌ « 77 » وَاللَّهُ أَخْرَجَكُم مِّن بُطُونِ أُمَّهَاتِكُمْ لَا تَعْلَمُونَ شَيْئاً وَجَعَلَ لَكُمُ السَّمْعَ وَالْأَبْصَارَ وَالْأَفْئِدَةَ لَعَلَّكُمْ تَشْكُرُونَ « 78 » أَلَمْ يَرَوْا إِلَى الطَّيْرِ مُسَخَّرَاتٍ فِي جَوِّ السَّماءِ مَا يُمْسِكُهُنَّ إِلَّا اللَّهُ إِنَّ فِي ذلِكَ لَآيَاتٍ لِقَوْمٍ يُؤْمِنُونَ « 79 »\r\nلغت و اعراب :\r\nغيب : مصدر به معناى فاعل ، آنچه از حواس انسان و غيره غايب است و بنابراين امر نسبى است . ساعة : مدت كوتاهى از زمان شامل كمتر از ساعت‌اصطلاحى نيز مىشود ، و در اصطلاح شرع غلبه دارد در روز قيامت . لَمْح و لَمْحة - مانند تمر و تمره - : افتادن پلك بالا روى پلك پايين ، به تقدير « كوقوع الطرف الأعلى على الأسفل من البصر » . امّهات : جمع امّ با اضافهء هاء زائده . سمع : عضو گوش ، نيروى شنوايى . أبصار : جمع بصر ، چشم ، نيروى بينايى . أفئدة : جمع فؤاد ، قلب .\r\nتفسير :\r\nوَللَّهِ غَيْبُ السَّماوَاتِ وَالْأَرْضِ وَمَا أَمْرُ السَّاعَةِ إِلَّا كَلَمْحِ الْبَصَرِ أَوْ هُوَ أَقْرَبُ إِنَّ اللَّهَ عَلَى كُلِّ شَىْءٍ قَدِيرٌ\r\nيعنى : و غيب آسمان‌ها و اين زمين از آنِ خداست - هر چه در آنها از احساس و ادراك هر صاحب حواسى بيرون است خدا بدان احاطهء وجودى و توانى و علمى دارد ، زيرا همه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمخلوق او و پايبند به او و زير تدبير و تصرف اويند - و كار قيامت كه از مصاديق روشن غيب است در نزد او جز مانند بر هم زدن چشم نيست و يا از آن هم نزديك‌تر است . يعنى برپا كردن قيامت كه عبارت است از بر هم زدن نظام هستى از ثوابت و سيّارات و كهكشان‌ها گرفته تا اجزاى اتم‌ها و زنده كردن همهء انسان‌ها و جانداران و احضار همه در يك محيط براى محاسبه ، در برابر قدرت و ارادهء خداوند در سهولت و سرعت مانند چشم بر هم زدن در نزد شماست . و حقّاً كه خداوند بر همه چيز تواناست .\r\nوَاللَّهُ أَخْرَجَكُم مِّن بُطُونِ أُمَّهَاتِكُمْ لَا تَعْلَمُونَ شَيْئاً وَجَعَلَ لَكُمُ السَّمْعَ وَالْأَبْصَارَ وَالْأَفْئِدَةَ لَعَلَّكُمْ تَشْكُرُونَ\r\nيعنى : و خداوند شما را از شكم مادرانتان بيرون آورد - به جز جدّ و جدّهء اعلايتان كه آنها را بدون پيمودن راه طبيعى آفرينش انسان ، به نحو اعجاز از گِل خشك به وجود آورد - و شما در آن حال چيزى نمىدانستيد . و در همان رحم مادر براى شما گوش و قوهء شنوايى و ديدگان و نيروى بينايى و دل‌ها پديد آورد ، يعنى دل‌هايى كه حواس ظاهرى جسمتان در استخدام او و وسيلهء ادراك اوست خاصّه حاسهء شنوايى و بينايى كه مدركات جزئى را تحويل او مىدهند تا استفادهء كليّات كند و پى به مجهولاتش برد . و خداوند چنين نعمت‌ها را به شما داد شايد سپاس گزاريد .\r\nأَلَمْ يَرَوْا إِلَى الطَّيْرِ مُسَخَّرَاتٍ فِى جَوِّ السَّماءِ مَا يُمْسِكُهُنَّ إِلَّا اللَّهُ\r\nيعنى : آيا اين مردم به سوى پرندگان ننگريستند كه در جوّ بالا مسخّر و رام‌اند ، يعنى با جسدهاى سبك و سنگين همه بر ضد جاذبهء زمين در جوّى ميان آسمان و زمين مسخّر و رام‌اند و به هر سو در تكاپو و طيران . آنها را جز ارادهء تكوينى خدا در آن‌جا نگه نمىدارد ، زيرا اوست كه با تعبيهء دستگاه پرواز در وجود آنها ( از طرز ساختمان بدن و بال‌ها و دم و پاهاى خاص ، و الهام كيفيت پرواز ) آنها را به جوّ بالا برده است .\r\nإِنَّ فِى ذلِكَ لَآيَاتٍ لِقَوْمٍ يُؤْمِنُونَ\r\nيعنى : حقيقت اين است كه در اين خلقت - در آفرينش اين نوع از جانداران كه مسير حركت آنها هوا باشد نه آب و خشكى ، و در تهيهء بهترين غذا براى انسان از آنها - نشانه‌هايى است بر توحيد و علم و قدرت و حكمت او براى گروهى كه ايمان مىآورند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nوَاللَّهُ جَعَلَ لَكُم مِّن بُيُوتِكُمْ سَكَناً وَجَعَلَ لَكُم مِن جُلُودِ الْأَنْعَامِ بُيُوتاً تَسْتَخِفُّونَهَا يَوْمَ ظَعْنِكُمْ وَيَوْمَ إِقَامَتِكُمْ وَمِنْ أَصْوَافِهَا وَأَوْبَارِهَا وَأَشْعَارِهَا أَثَاثاً وَمَتَاعاً إِلَى حِينٍ « 80 » وَاللَّهُ جَعَلَ لَكُم مِمَّا خَلَقَ ظِلالًا وَجَعَلَ لَكُم مِنَ الْجِبَالَ أَكْنَاناً وَجَعَلَ لَكُمْ سَرَابِيلَ تَقِيكُمُ الْحَرَّ وَسَرَابيلَ تَقِيكُم بَأْسَكُمْ كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ « 81 » فَإِن تَوَلَّوْا فَإِنَّمَا عَلَيْكَ الْبَلَاغُ الْمُبِينُ « 82 » يَعْرِفُونَ نِعْمَتَ اللَّهِ ثُمَّ يُنكِرُونَهَا وَأَكْثَرُهُمُ الْكَافِرُونَ « 83 »\r\nلغت و اعراب :\r\nسَكَن : وسيلهء انس و آرامش . ظعن : سفر كردن ، گردش در صحرا . أوبار : جمع وَبَر ، كرك حيوان . من بيوتكم « من » تبعيضيه يا تبيينيه است . ظِلال : جمع ظلّ ، سايه و سايبان . أكنان : جمع كِنّ ، خانه ، پوشش هر چيزى . سرابيل : جمع سِربال ، پيراهن و هر قسم لباس . بأس : عذاب ، آسيب ، ترس . تقيكم الحَرّ به تقدير « والبرد » حذفش براى اختصار و روشن بودن محذوف است .\r\nتفسير :\r\nوَاللَّهُ جَعَلَ لَكُم مِّن بُيُوتِكُمْ سَكَناً وَجَعَلَ لَكُم مِن جُلُودِ الْأَنْعَامِ بُيُوتاً تَسْتَخِفُّونَهَا يَوْمَ ظَعْنِكُمْ وَيَوْمَ إِقَامَتِكُمْ\r\nيعنى : و خداوند براى شما از خانه‌هايتان وسيلهء آرامش و انس با يكديگر قرار داد ،\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nيعنى از خانه‌هاى گلى و آجرى و مانند آنها . و نيز براى شما از پوست چهارپايان اهلى :\r\nشتر و گاو و گوسفند و بز ، خانه‌ها يعنى خيمه‌هايى قرار داد كه آنها را در روز سفر و سير در صحرا و روز اقامت موقت در حال سفر و اقامت در حالى كه ايلات و خانه به دوش هستيد به راحتى و آسانى حمل مىكنيد .\r\nوَمِنْ أَصْوَافِهَا وَأَوْبَارِهَا وَأَشْعَارِهَا أَثَاثاً وَمَتَاعاً إِلَى حِينٍ\r\nيعنى : و نيز خداوند از پشم‌ها و كرك‌ها و موهاى آن چهارپايان اثاث خانه و وسايل انتفاع و برخوردارى تا مدتى را قرار داد . يعنى از پشم شتر و گوسفند و از كرك آنها و از موى و كرك بز ، زير اندازهاى مختلف و اثاث خانه و پوشاك‌هاى متنوع پر ارج ساخت . و مراد از قرار دادن خدا تعليم راه‌هاى اين استفاده‌ها و توفيق پياده كردن آنهاست .\r\nوَاللَّهُ جَعَلَ لَكُم مِمَّا خَلَقَ ظِلالًا وَجَعَلَ لَكُم مِنَ الْجِبَالَ أَكْنَاناً\r\nيعنى : و خدا براى شما از آفريده‌هاى خود سايه‌ها و سايبان‌ها ساخت - انواع درختان مرتفع رويانيد كه در زير سايه‌اش بياراميد . و سايبان‌هايى از چوب و شاخه‌هاى پربرگ آنها بسازيد - و نيز براى شما از كوه‌ها وسيلهء پوشش ساخت ، يعنى خانه‌هاى نقبى براى سكونت خود و ذخيره كردن وسايل زندگى از آذوقه و حيوانات و وسايط نقليهء روز و وسايل جنگى و غيره .\r\nوَجَعَلَ لَكُمْ سَرَابِيلَ تَقِيكُمُ الْحَرَّ وَسَرَابيلَ تَقِيكُم بَأْسَكُمْ كَذلِكَ يُتِمُّ نِعْمَتَهُ عَلَيْكُمْ لَعَلَّكُمْ تُسْلِمُونَ\r\nيعنى : و نيز براى شما لباس‌هايى قرار داد كه شما را از گرما و سرما نگه مىدارد ، و لباس‌هايى كه شما را از ضرر و آسيب وارده بر يكديگر حفظ مىكند ( مانند زره‌هاى آهنى ، جليتقه‌هاى ضد گلوله ، جليتقه‌هاى فرود از هواپيما يا افتادن در آب و دريا ) . اين گونه خداوند نعمت‌هاى خود را بر شما تمام مىكند ، شايد شما تسليم ارادهء حق شويد ، يعنى دعوت پيامبرانش را تلبيه گوييد ، كتاب‌هاى آسمانيش را بپذيريد و شريعتش را در جامعهء خود پياده كنيد .\r\nفَإِن تَوَلَّوْا فَإِنَّمَا عَلَيْكَ الْبَلَاغُ الْمُبِينُ\r\nيعنى : پس اگر اعراض كردند ، جز اين نيست كه بر تو رساندنِ آشكار است و بس .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمراد اين است اگر با اين همه اصرار در دعوت و اتمام حجت و شمارش نعمت و وعدهء رحمت و بيم از عقوبت ، قوم تو روى برتابند ، در اين صورت وظيفهء تو تنها ادامهء ابلاغ آشكار است ، و اما اجبار آنها بر اعتقاد قلبى صحيح نيست ، زيرا اجبار بر ايمان غير ممكن است ، و جنگ و جهاد با آنان كه تسليم حكومت اسلامى شوند زمانش نرسيده ، و مجازات دنيوى و كيفر اخروى بر عهدهء خداوند است .\r\nيَعْرِفُونَ نِعْمَتَ اللَّهِ ثُمَّ يُنكِرُونَهَا وَأَكْثَرُهُمُ الْكَافِرُونَ\r\nيعنى : نعمت خدا را مىشناسند سپس انكار مىكنند .\r\nمراد از اين نعمت خود پيامبر اسلام است كه مشركان او را مىشناختند ، يعنى از راه اخبار و توصيف اهل كتاب ، او را همانند فرزندان خود مىشناختند و هم‌چنين كتاب آسمانى و شريعت او را ، و لكن روى هوا و حبّ جاه و مال انكار مىكردند . و ممكن است مراد از اين نعمت ، نعمت‌هايى باشد كه در آيات گذشته به آنها اشاره شد از نزول باران ، زنده شدن زمين ، منافع چهارپايان ، عوايد گياهان و درختان ، شهد شفابخش زنبوران ، و همسران و فرزندان كه مىدانستند همه نعمت و مخلوق خدا هستند ، لكن از خدا سلب مىكردند و به بت‌ها و رب‌هاى واسطه نسبت مىدادند . و بيشتر آنها كافرند ، يعنى در كفر خود سرسخت و مستحكم‌اند .\r\nوَيَوْمَ نَبْعَثُ مِن كُلِّ أُمَّةٍ شَهِيداً ثُمَّ لَا يُؤْذَنُ لِلَّذِينَ كَفَرُوا وَلَا هُمْ يُسْتَعْتَبُونَ « 84 » وَإِذَا رَأَى الَّذِينَ ظَلَمُوا الْعَذابَ فَلَايُخَفَّفُ عَنْهُمْ وَلَا هُمْ يُنْظَرُونَ « 85 » وَإِذَا رَأَى الَّذِينَ أَشْرَكُوا شُرَكَاءَهُمْ قَالُوا رَبَّنَا هؤُلَاءِ شُرَكَاؤُنَا الَّذِينَ كُنَّا نَدْعُوا مِن دُونِكَ فَأَلْقَوْا إِلَيْهِمُ الْقَوْلَ إِنَّكُمْ لَكَاذِبُونَ « 86 » وَأَلْقَوْا إِلَى اللَّهِ يَوْمَئِذٍ السَّلَمَ وَضَلَّ عَنْهُم مَّا كَانُوا يَفْتَرُونَ « 87 »\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nلغت و اعراب :\r\nيوم متعلّق به « اذكر » مقدّر است . استعتبه : استرضاه أو أرضاه ، يعنى رضاى او را طلبيد يا او را راضى نمود . فلايخفَّف به تقدير « فعلموا أنّه لايخفّف » . ألقى اليه القول : سخن را به او رساند . فألقوا يعنى شركاء ، اليهم يعنى الى المشركين . سَلَم : تسليم و انقياد ، و القاء سَلَم كنايه از اظهار تسليم است .\r\n\r\n[ احوال قيامت 
  ]\r\nتفسير :\r\nوَيَوْمَ نَبْعَثُ مِن كُلِّ أُمَّةٍ شَهِيداً\r\nيعنى : و به يادآور روزى را كه ما از هر امتى گواهى برمىانگيزيم .\r\nمراد از امت در اين‌جا مانند عنوان يهود و نصارا نيست كه هر يك امت پيامبرى محسوب مىشوند ، بلكه چون طبق ارادهء الهى هيچ عصر و زمانى خالى از پيامبر يا حجت معصوم نمىشود . پس مراد از امت ، مردم معاصر هر پيامبر يا حجت معصوم است . و مراد از شهيد هم همان پيامبر يا معصوم است . بنابراين معاصرين هر پيامبرى از پيامبران الهى ، امت اوست و در فواصل زمانى ميان پيامبران ، امام و حجت از ناحيهء آنها هستند . بنابراين ، معاصرين پيامبر اسلام از جامعهء بشرى ، امت او و معاصرين هر يك از امامان معصوم پس از او امت او هستند ، و اگر چند پيامبر يا حجت در يك عصر بوده امتياز امت به واسطهء پيامبر يا حجت متبوع است نه تابع هرچند ممكن است شاهد ، هر دو يا بيشتر باشند چون كلمهء شهيد ، مطلق است .\r\nو بايد دانست كه شهادت و گواهى در هر واقعه‌اى دو مرحله دارد : مرحلهء تحمّل و مرحلهء ادا . و در مورد آيه تحمّل در دنياست و ادا در آخرت ، و آيه اشاره به مرحلهء اداست كه شهيد در روز محشر به ايمان و كفر و طاعت و فسق امت معاصر خود شهادت خواهد داد . و كيفيت تحمّل و اطلاع او از حالات امت در دنيا طبق روايات اهل‌بيت وحى عليهم السلام اين است كه فرشتگانِ نويسندگان اعمال ، هفته‌اى دوبار عمل‌هاى آنها را از اعتقادى و فرعى به معصوم وقت مىرسانند و همه به تفصيل در ذهن او منتقش مىگردند تا آن‌گاه كه در محكمهء الهى ادا كند .\r\nثُمَّ لَا يُؤْذَنُ لِلَّذِينَ كَفَرُوا وَلَا هُمْ يُسْتَعْتَبُونَ\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nيعنى : سپس به كسانى كه كفر ورزيده‌اند اجازهء سخن داده نمىشود و هرگز رضايت آنها جلب نمىگردد . « 1 » مستفاد از آيه اين است كه اين قضيه در حالى است كه امت‌ها در محكمهء الهى حضور يافته و مورد محاكمه قرار گرفته‌اند و طبق كتابِ عمل خاص و كتاب عظيم عام ، همهء عمل‌ها بررسى شده و نوبت به اقامهء شهود رسيده و زمان گواهى شهداى الهى و معصومان وقت رسيده و طبعاً در حال شهادت آنها يا پس از آن به كفّار اجازهء سخن نمىدهند كه مطلبى ادعا كنند يا عذرى بخواهند ، زيرا همهء مراحل ، طى شده است . و اينجاست كه جايى براى جلب رضاى آنها نيست ، زيرا راه آن عفو است و آن ممكن نيست ، و آنها هم نمىتوانند خدا را راضى كنند ، زيرا مستلزم اين است كه به دنيا بازگردند و دعوت انبيا را بپذيرند و دين را در جامعهء خود پياده كنند .\r\nوَإِذَا رَأَى الَّذِينَ ظَلَمُوا الْعَذابَ فَلَا يُخَفَّفُ عَنْهُمْ وَلَا هُمْ يُنْظَرُونَ\r\nمراد از ظالمين در اين‌جا به قرينهء سياق ، كفّار است كه به وسيلهء شهادت گواهان محكوم به عذاب دوزخ شده‌اند .\r\nمعناى آيه : و چون كسانى كه در دنيا ستم كردند عذاب دوزخ را ببينند ، يعنى در شُرُف ورود به آن قرار گيرند ، براى آنها علم‌اليقين پيدا مىشود كه هرگز عذاب از آنها تخفيف داده نخواهد شد و به آنها مهلت هم داده نمىشود . يعنى مهلت مدتى پيش از ورود يا توقف موقت عذاب در خلال مكث دائم . و سبب حصول اين علم براى آنها آگاه شدنشان از كفر و فسق و استحقاق عقاب خودشان است .\r\nوَإِذَا رَأَى الَّذِينَ أَشْرَكُوا شُرَكَاءَهُمْ قَالُوا رَبَّنَا هؤُلَاءِ شُرَكَاؤُنَا الَّذِينَ كُنَّا نَدْعُو مِن دُونِكَ\r\nيعنى : و چون كسانى كه در دنيا مشرك شدند شريكان خود را در آن روز ببينند - بت‌هاى دنيوى خود را كه در عبادت شريك خدا كرده بودند همه را در آن‌جا حاضر بينند - در خطابى به خداى خود مىگويند : پروردگارا ، اينها هستند شريكانى كه ما در دنيا به جز تو و به جاى تو آنها را به خدايى و ربوبيت مىخوانديم . و سبب اين گفتار ، اظهار پشيمانى و اعتراف به خطا و گناه و تحقير بت‌هاست .\r\n\r\n\r\n","description":"","footnote":"\r\n( 1 ) . و نيز : هرگز از آنها نمىخواهند كه رضاى خدا را جلب كنند ( زيرا راهى براى آن نيست ) .\r\n","page_name":" 267 ","page_number":267},
  {"content":"\r\n\r\nفَأَلْقَوْا إِلَيْهِمُ الْقَوْلَ إِنَّكُمْ لَكَاذِبُونَ\r\nيعنى : پس از صدور آن كلام از مشركان ، بت‌ها به سوى مشركان اين‌گونه القاى سخن مىكنند يعنى پاسخ مىدهند كه شما جدّاً دروغگوييد .\r\nمراد اين است كه خداوند به بت‌هاى جماد در آن روز قدرت نطق مىدهد كه اين‌گونه پاسخ دهند و آنها را دروغگو شمارند به لحاظ اين كه اعتقاد و عمل آنها خطا و خلاف واقع بوده هرچند به آن معتقد بودند . و محتمل است مراد از مخاطب بتان سران مشركان باشد كه بطلان بت‌ها را مىدانستند و به دروغ و براى هوا و هوس و حبّ جاه و مال ، آنها را مىپرستيدند .\r\nوَأَلْقَوْا إِلَى اللَّهِ يَوْمَئِذٍ السَّلَمَ وَضَلَّ عَنْهُم مَّا كَانُوا يَفْتَرُونَ\r\nيعنى : و آنها در آن روز تسليم خدا مىشوند - مشركانى كه پيوسته در دنيا در مقابل خداوند طغيان و استكبار داشتند ، در آن روز اظهار انقياد و تسليم مىكنند - و آنچه به خدا افترا مىبستند از معتقدات باطل نظير اذعان به قداست و ربوبيت بت‌ها و مقام قرب و شفاعت آنها و قضاى حاجت‌هاى پرستندگان ، همه از آنها گم مىشود ، يعنى بطلان و فساد و تباهى آنها روشن مىگردد .\r\nالَّذِينَ كَفَرُوا وَصَدُّوا عَن سَبِيلِ اللَّهِ زِدْنَاهُمْ عَذَاباً فَوْقَ الْعَذَابِ بِمَا كَانُوا يُفْسِدُونَ « 88 » وَيَوْمَ نَبْعَثُ فِى كُلِّ أُمَّةٍ شَهِيداً عَلَيْهِم مِنْ أَنفُسِهِمْ وَجِئْنَا بِكَ شَهِيداً عَلَى هؤُلَاءِ وَنَزَّلْنَا عَلَيْكَ الْكِتَابَ تِبْيَاناً لِكُلِّ شَيْءٍ وَهُدىً وَرَحْمَةً وَبُشْرَى لِلْمُسْلِمِينَ « 89 »\r\nتفسير :\r\nالَّذِينَ كَفَرُوا وَصَدُّوا عَن سَبِيلِ اللَّهِ زِدْنَاهُمْ عَذَاباً فَوْقَ الْعَذَابِ بِمَا كَانُوا يُفْسِدُونَ\r\nيعنى : كسانى كه كفر ورزيدند و ديگران را نيز از راه خدا يعنى از دين و شريعت و كتاب\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nآسمانى و احكام اصولى و فروعى الهى ، بازداشتند ، در آخرت به خاطر آن‌كه اين‌گونه افساد مىكردند عذابى بر عذابشان مىافزاييم . پس جملهء « بِمَا كَانُوا يُفْسِدُونَ » اشاره به منع ديگران است .\r\nوَيَوْمَ نَبْعَثُ فِى كُلِّ أُمَّةٍ شَهِيداً عَلَيْهِم مِنْ أَنفُسِهِمْ وَجِئْنَا بِكَ شَهِيداً عَلَى هؤُلَاءِ\r\nيعنى : و متذكر روزى باشيد كه در ميان هر امتى گواهى را بر آنها از خودشان برمىانگيزيم و اى پيامبر ، تو را هم بر اينان يعنى بر امت خود گواه مىآوريم .\r\nمراد از اين كه گواه هر ملتى از خودشان خواهد بود يعنى اكتفا به فرشتگان نمىكنيم و از پريان هم گواه نمىآوريم . و صدر اين آيه تكرار و تأكيد صدر آيهء 84 است ، لكن ذكرش در آن آيه براى اين است كه پس از شهادت جايى براى سخن و اعتذار كفار نمىماند و راهىِ دوزخ مىشوند . و در اين آيه براى اين است كه پيامبر اسلام هم گواه ملت خود خواهد بود .\r\nو ممكن است كلمهء « هؤلاء » اشاره به شهداى امت‌ها باشد كه مفهوم از كلمهء شهيد است .\r\nيعنى اى پيامبر ، تو را هم به عنوان شاهد و گواه بر گواهان امت‌ها از پيامبران و معصومان و غير آنها حاضر خواهيم كرد تا بر نبوت و عدالت آنها و بر صدق گواهى آنان دربارهء امتشان گواهى دهى ، يا اگر اشتباه و فروگذارى شده تكميل نمايى . و كيفيت تحمل اين شهادت يعنى راه اطلاع پيامبر اسلام از حوادث واقع شده در امم گذشته و علم به حال شاهدها و مشهودٌ عليهم ، اخبار جبرئيل است در حال حيات پيامبر اسلام يا در برزخ يا همان عالم قيامت .\r\nو بايد دانست كه هر چند ممكن است خداوند در روز قيامت پس از آن‌كه مكلّفان را از قبر بيرون آورد ، طبق علم محيط ازلى خويش بهشتيان را به پاداش حسنات دنيوى روانهء بهشت و دوزخيان را به كيفر گناهانشان در دنيا روانهء دوزخ نمايد و سؤال و حساب و كتاب و محكمه و اقامهء شهود پيش نياورد ، لكن چنين اراده نكرده كه كفايت به صرف تعبّد كند و عمل به علم خود نمايد ، بلكه مشيّت تامّهء بالغه‌اش بر اين تعلّق گرفته كه صحنه‌اى پيش آورد كه همهء باطن‌ها ظاهر گردد و حال همه بر همه روشن شود و مكلّفان جهان از جنّ و انس و شياطين از جزئيات اعمال يكديگر آگاه شوند و مفاد « تُبْلَى السرائر » تحقق يابد و كسى را ابهام و اعتراض در پاداش و كيفر كسى نماند ، و از عظمت امر و حكمت\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nحكيم مطلق و از گواهان مختلف آن روز كه عبارت‌اند از فرشتگان كاتب اعمال ، و خود عمل‌هاى تجسّم يافته ، و اعضايى كه اعمال از آنها سرچشمه گرفته ، و زمان و مكان ظرف اعمال و بالاخره پيامبران و معصومان و غير آنها آگاه و باخبر گردند تا در نتيجه نوبت مسألهء شفاعت برسد و مراتب شهدا و مقام محمود آنان ظاهر گردد ؛ مضافاً بر عجايب بهت‌آور ديگرى كه از شئون آن روز است و ما را قدرت درك آنها نيست .\r\nوَنَزَّلْنَا عَلَيْكَ الْكِتَابَ تِبْيَاناً لِكُلِّ شَىْءٍ وَهُدىً وَرَحْمَةً وَبُشْرَى لِلْمُسْلِمِينَ\r\nيعنى : و اين كتاب را بر تو به تدريج - در مدت 23 سال - فرو فرستاديم كه مبيّن و روشنگر همه چيز باشد ، يعنى از علوم و معارف دينى ، و احكام اصولى و فروعى شريعت اسلام ، و علوم بىپايانى از اخلاق انسانى و ملكات نفسانى ، و فنون مورد احتياج بشرى و مجامع انسانى و آنچه بدان نيازمندند يعنى بخش عمده‌اى از حالات امت‌هاى گذشتهء تاريخ و شهيدان آنها كه در آخرت بدان گواهى خواهى داد . و اين كتاب سراپا هدايت و رحمت و بشارت و مژده است « 1 » به پاداش‌هاى بىنهايت اخروى براى كسانى كه تسليم حق شوند و آن را بپذيرند .\r\nإِنَّ اللَّهَ يَأْمُرُ بِالْعَدْلِ وَالْإِحْسَانِ وَإِيتَاءِ ذِي الْقُرْبَى وَيَنْهَى عَنِ الْفَحْشَاءِ وَالْمُنكَرِ وَالْبَغْيِ يَعِظُكُمْ لَعَلَّكُمْ تَذَكَّرُونَ « 90 » وَأَوْفُوا بِعَهْدِ اللَّهِ إِذَا عَاهَدتُّمْ وَلَا تَنقُضُوا الْأَيْمَانَ بَعْدَ تَوْكِيدِهَا وَقَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ مَا تَفْعَلُونَ « 91 »\r\nلغت و اعراب :\r\nعدل : استقامت در امور و اجتناب از افراط و تفريط ، و ميانه‌روى و تساوى . فحشاء : هر گفتار و كردار بسيار زشت و هر منكَر و ناروا از گفتار و كردار . بَغْى : تعدّى به حقوق غير . ايفاء و\r\n\r\n\r\n","description":"","footnote":"\r\n( 1 ) . هدىً و رحمةً و بشرى عطف است به تبياناً ، يعنى و نيز اين كتاب را فرستاديم كه هدايت و رحمت و بشارت باشد . . . .\r\n","page_name":" 270 ","page_number":270},
  {"content":"\r\n\r\nوفاء : عمل بر طبق گفتار . بعهد اللَّه اضافه به سوى مفعول . توكيد : تأكيد . كفيل : ضامن ، مراقب .\r\nتفسير :\r\n\r\n[ فرمان‌هايى از خداوند 
  ]\r\nإِنَّ اللَّهَ يَأْمُرُ بِالْعَدْلِ وَالْإِحْسَانِ وَإِيتَاءِ ذِى الْقُرْبَى\r\nيعنى : حقيقت اين است كه خداوند به عدالت و نيكى و بخشش به خويشان فرمان مىدهد .\r\nمتعلَّق امر و فرمان ، همهء مجامع بشرى است از موجودين در حال نزول آيه تا آخرين فرد از نسل بشر در دنيا . و مراد از عدل ، استقامت و حد اعتدال و عدم انحراف است ، خواه در عقايد باطنى به اجتناب از نفى مطلق إله و اثبات آلههء متعدد ، و يا در اخلاق و ملكات نفسانى به احتراز از جانب افراط و تفريط صفات ، و يا در افعال و كردار شخصى ، و يا در ارتباط با مجامع بشرى . و تعيين مصداق عدل و استقامت و تشخيص از انحراف محوَّل به قضاوت خرد و بيان شرع است .\r\nو مراد از احسان ، نيكى به ديگران است در انواع مختلف آن ؛ و مصاديق آن نيز محوَّل به شرع و عقل است . و مراد از ايتاء ذى القربى ، صلهء رحم است نسبت به ارحام و خويشان نزديك يا دور در موارد وجوب نظير انفاق به عمودَينْ « 1 » ، يا غير آن . و از روايات اهل‌بيت وحى عليهم السلام استفاده مىشود كه مراد از ذىالقربى اعمّ است از خويشان شخص و خويشان پيامبر اسلام يعنى دوازده نفر معصوم خليفهء او ، به مراعات حقوق شرعى آنها از اعتقاد قلبى به امامت الهى آنها و اطاعت فرامين ولايى آنها و اخراج و بذل حقوق مالى آنها .\r\nوَيَنْهَى عَنِ الْفَحْشَاءِ وَالْمُنكَرِ وَالْبَغْىِ يَعِظُكُمْ لَعَلَّكُمْ تَذَكَّرُونَ\r\nيعنى : و خداوند نهى مىكند از فحشا يعنى هر پندار و گفتار و كردار بسيار زشت ، و از منكَر يعنى هر عملى كه شرع يا عقل آن را ناروا مىشمارد كه شامل هر حرام شرعى و قبيح عقلى مىشود . و نيز خدا نهى مىكند از بَغْى يعنى ظلم و تعدّى به حقوق ديگران . و حاصل اين سه امر دور داشتن بشر از گناهان كبيره و از هر گناهى نسبت به خود و از تعدّى نسبت به حقوق ديگران است .\r\nخدا شما را به وسيلهء اين‌گونه امر و نهى موعظه مىكند و متنبّه مىسازد به معارف دينى\r\n\r\n\r\n","description":"","footnote":"\r\n( 1 ) . پدر و مادر و فرزندان .\r\n","page_name":" 271 ","page_number":271},
  {"content":"\r\n\r\nو وظايف آسمانى ، شايد متذكر شويد .\r\nوَأَوْفُوا بِعَهْدِ اللَّهِ إِذَا عَاهَدتُّمْ وَلَا تَنقُضُوا الْأَيْمَانَ بَعْدَ تَوْكِيدِهَا\r\nيعنى : و به عهدتان با خداوند هر زمان كه معاهده كرديد وفا كنيد . مراد از عهد در اين‌جا عهد شرعى است ، نظير آن‌كه بگويد : عهد مىكنم با خدايم كه فلان عمل نيك را به جا آورم ، يا فلان كار زشت را ترك كنم . و سوگندهاى خود را پس از آن‌كه محكم كرديد هرگز نشكنيد . مراد از سوگند ، قسم شرعى است و مراد از توكيد ، اين است كه در قصد جدّى باشد و نام خدا را نيز در آن ببرد ، نظير آن‌كه بگويد : وَاللَّهِ لَافْعَلَنَّ كَذا ، يعنى به خدا سوگند كه فلان كار نيك را به‌جا آورم .\r\nوَقَدْ جَعَلْتُمُ اللَّهَ عَلَيْكُمْ كَفِيلًا إِنَّ اللَّهَ يَعْلَمُ مَا تَفْعَلُونَ\r\nيعنى : و چگونه سوگندها را مىشكنيد در حالى كه خدا را بر خودتان ضامن و مراقب قرار داده‌ايد !\r\nيعنى مثلًا اگر كسى بگويد : وَاللَّهِ لَاصومَنَّ غَداً ، گويى روزهء فردا را به نحوى متعلّق به خدا كرده و او را ضامن و مراقب خويش نموده ، پس بر اوست در صورت مخالفت ، طبق ضمانت و مراقبت كيفر دهد . و حقّاً كه خداوند آنچه را انجام مىدهيد مىداند .\r\nاين آيه از ادلّهء كلّى و اجمالى صحت عهد و يمين است كه هر يك در فقه كتابى داراى مسائل بسيار است . در آيهء 89 سورهء مائده حكم يمين مفصل‌تر ذكر شده است .\r\nوَلَا تَكُونُوا كَالَّتِي نَقَضَتْ غَزْلَهَا مِن بَعْدِ قُوَّةٍ أَنكَاثاً تَتَّخِذُونَ أَيْمَانَكُمْ دَخَلًا بَيْنَكُمْ أَن تَكُونَ أُمَّةٌ هِيَ أَرْبَى مِنْ أُمَّةٍ إِنَّما يَبْلُوكُمُ اللَّهُ بِهِ وَلَيُبَيِّنَنَّ لَكُمْ يَوْمَ الْقِيَامَةِ مَا كُنتُمْ فِيهِ تَخْتَلِفُونَ « 92 » وَلَوْ شَاءَ اللَّهُ لَجَعَلَكُمْ أُمَّةً وَاحِدَةً وَلكِن يُضِلُّ مَن يَشَاءُ وَيَهْدِي مَن يَشَاءُ وَلَتُسْأَلُنَّ عَمَّا كُنتُم تَعْمَلُونَ « 93 »\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nلغت و اعراب :\r\nنقض : شكستن چوب و مانند آن ، باز كردن گره و شىء تاب‌خورده . غَزْل : مصدر است به معناى مغزول و رشته شده . قوّة : مصدر است يعنى تقويت و تحكيم . انكاث : جمع نِكْث به كسر اول ، يعنى باز شده ، منصوب است به فعل مقدّر به تقدير « فَجَعَلَتْهُ أَنكاثاً » . تتّخذون أيمانكم يعنى « نقضَ أيمانكم » . دَخَل : فساد و خيانت . ان تكون به تقدير « لأجل أن تكون » .\r\nأربى : بالاتر و بيشتر . يبلوكم اللَّه به ، مرجع ضمير مجرور ايجاب عمل به قسم و عهد است .\r\nتفسير :\r\nوَلَا تَكُونُوا كَالَّتِى نَقَضَتْ غَزْلَهَا مِن بَعْدِ قُوَّةٍ أَنكَاثاً\r\nسوق اين آيه براى تقبيح شكستن سوگند و آوردن مثالى براى آن است و ملاك حكم ، شامل غير سوگند از عهد و نذر و ساير قراردادهاى عقدى و ايقاعى است . « 1 » و مثال آيه اشاره به حال زن ثروتمند كم شعورى به نام ريطه يا خرقاء مكه است كه كنيزان خود را هر روز دستور مىداد مقدارى از پشم يا پنبه را از بامداد تا زوال آفتاب با دوك مىرشتند و مهيّاى بافتن مىكردند و پس از ظهر دستور مىداد همهء رشته‌ها را بر خلاف بتابند كه دوباره همه به صورت پشم و پنبه درآيد و شايد عمل آن زن اين بود كه نخ‌ها و رشته‌هاى نازك را در مدتى به هم مىتابيد و رشته‌هاى قطور و محكم‌ترى درست مىكرده و سپس همه را بر خلاف ، مىتابيده و به صورت نخ‌هاى نازك اولى در مىآورده است .\r\nمعناى آيه : و هيچ‌گاه همانند آن زن نباشيد كه رشتهء خود را پس از تابيدن و محكم كردن ( يعنى از حالت پشم و پنبه به صورت رشته‌هاى نخ در آوردن ) واتابيده ، باز مىنمود و همه را به صورت قطعه‌هايى از پشم و پنبه در مىآورد .\r\nحاصل آن‌كه به هم زدن قراردادهاى شخصى يا اجتماعى پس از آن‌كه به وسيلهء ايقاع يا عقدى ، مستحكم و واجب الوفا شد ، در حكم عقل و خرد و نزد عرف كارى عبث و غيرعقلايى است و حرمتش هم از نهى خود آيه استفاده مىشود .\r\nتَتَّخِذُونَ أَيْمَانَكُمْ دَخَلًا بَيْنَكُمْ أَن تَكُونَ أُمَّةٌ هِىَ أَرْبَى مِنْ أُمَّةٍ\r\n\r\n\r\n","description":"","footnote":"\r\n( 1 ) . عقد ، قرارداد دو طرفه است و ايقاع ، قرارداد يك طرفه .\r\n","page_name":" 273 ","page_number":273},
  {"content":"\r\n\r\nسوق اين جملهء استينافيه براى بيان مفسدهء ديگرى است كه بر نقض قسم و قراردادهاى ديگر مترتب مىشود .\r\nمعناى آيه : و نيز شما سوگندهاى خود را وسيلهء فساد و خيانت ميان خود قرار مىدهيد بدين جهت كه گروهى از گروهى ديگر برتر است . اشاره به اين كه مثلًا گروهى كه از نظر نفوس بيشتر و از حيث مال و ثروت برتر بوده با قبيله‌اى پايين‌تر و ضعيف‌تر قراردادى به نحو سوگند و عهد و غيره مىبستند ، سپس به اتّكاى برترى و قدرت خويش آن را مىشكستند و سبب فساد و خيانت دربارهء طرف ضعيف مىشدند . پس مراد از « امت أربى » مخاطبان آيه و از « غير أربى » طرف ضعيف است .\r\nو ممكن است اشارهء آيه به حادثهء ديگرى باشد و آن اين كه دو قبيله غير از مخاطبان آيه يكى قوىتر و ديگرى ضعيف‌تر بوده ، ميانشان اختلاف و درگيرى پيدا شده بود و مخاطبان آيه را سابقهء قراردادى نظير كمك به يكديگر يا فروش سلاح به يكديگر در اوقات لزوم با قبيلهء ضعيف بوده ، ولى به خاطر ضعف آنها و قدرت و برترى ديگرى قرارداد خود را نقض كرده و سبب ورود فساد و خيانت دربارهء ضعيف شده بودند . پس مراد از « أربى » قبيلهء قوىتر و « غير أربى » قبيلهء ضعيف‌تر است .\r\nإِنَّما يَبْلُوكُمُ اللَّهُ بِهِ وَلَيُبَيِّنَنَّ لَكُمْ يَوْمَ الْقِيَامَةِ مَا كُنتُمْ فِيهِ تَخْتَلِفُونَ\r\nيعنى : جز اين نيست كه خدا شما را بدين سبب مىآزمايد - يعنى به سبب تشريع وجوب عمل به سوگند و هر قراردادى و تشبيه نقض آن به عمل سفيهانهء زن حَمقاء ، شما را مىآزمايد - و بىترديد براى همهء شما در روز قيامت آنچه را كه در دنيا پيوسته در آن اختلاف داشتيد بيان خواهد كرد . يعنى حق و باطلِ مورد اختلافتان را خواه در امور مهمّه مانند توحيد و اصول عقايد ، يا غير آن نظير فروعات دينى و مذهبى و موضوعات خارجى به گونه‌اى روشن مىكند كه همه چيز بر همه كس به نحو علم‌اليقين آشكار گردد .\r\nوَلَوْ شَاءَ اللَّهُ لَجَعَلَكُمْ أُمَّةً وَاحِدَةً\r\nيعنى : و اگر خدا مىخواست بىترديد شما را يك امت مىكرد .\r\nمراد از مخاطب در اين‌جا همهء انسان‌ها هستند و مراد از وحدت ، وحدت در دين و شريعت است . يعنى اگر خدا به ارادهء حتمى تكوينى مىخواست ، همهء شما قهراً و جبراً\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمسلمان و مؤمن مىگشتيد ، بدين طرز كه استعداد فكرى و ملكات روحى شما را به گونه‌اى يكسان مىآفريد كه طبعاً و بدون اختيار ، همگى يك راه صحيح انتخاب مىكرديد . و يا بر فرض اختلاف در فكر و خصال و اقتضائات روانى ، ارادهء شما را جبراً و قهراً به يك سو معطوف مىنمود كه همانند فرشتگان ، بدون اختيار مريد به ارادهء خدا بوديد .\r\nوَلكِن يُضِلُّ مَن يَشَاءُ وَيَهْدِى مَن يَشَاءُ\r\nيعنى : و لكن هر كس را كه بخواهد گمراه مىكند و هر كس را بخواهد هدايت مىكند .\r\nمراد اين است كه آن گونه وحدت اجبارى را دربارهء شما مكلّفان نخواست ، بلكه طبق ارادهء ازلى خود دربارهء انسان‌ها و همهء مكلّفان چنين خواست كه طبايع و فطرت‌ها را مختلف بيافريند تا به سوى خير و شر ميل كنند و پس از عرضهء تكليف و اتمام حجت ، آنان را در انتخاب راه اصولى و فروعى مختار و آزاد گذارد ، سپس كسى را كه از دعوت سرپيچيد و راه شر اختيار كرد به بازگشت اجبار نكند ، بلكه او را در ضلالت و گمراهيش رها سازد ( كه معناى گمراه كردن خداوند همين است ) و كسى را كه دعوت را پذيرفت و راه خير را انتخاب نمود به توفيق خويش او را به سوى كمالات بعدى هدايت نمايد .\r\nوَلَتُسْأَلنَّ عَمَّا كُنتُم تَعْمَلُونَ\r\nيعنى : و البته از آنچه عمل مىكرديد بازخواست مىشويد . در عالم آخرت طبق آنچه در دنيا انجام مىداديد از ايمان و كفر و طاعت و فسق ، سؤال و بازخواست خواهيد شد .\r\nوَلَا تَتَّخِذُوا أَيْمَانَكُمْ دَخَلًا بَيْنَكُمْ فَتَزِلَّ قَدَمٌ بَعْدَ ثُبُوتِهَا وَتَذُوقُوا السُّوءَ بِمَا صَدَدتُّمْ عَن سَبِيلِ اللَّهِ وَلَكُمْ عَذَابٌ عَظِيمٌ « 94 » وَلَا تَشْتَرُوا بِعَهْدِ اللَّهِ ثَمَناً قَلِيلًا إِنَّمَا عِندَ اللَّهِ هُوَ خَيْرٌ لَّكُمْ إِن كُنتُمْ تَعْلَمُونَ « 95 » مَا عِندَكُمْ يَنفَدُ وَمَا عِندَ اللَّهِ بَاقٍ وَلَنَجْزِيَنَّ الَّذِينَ صَبَرُوا أَجْرَهُم بِأَحْسَنِ مَا كَانُوا يَعْمَلُونَ « 96 »\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nلغت و اعراب :\r\nدَخَل : فساد و عيب و خيانت . صَدَّ عنه - از باب نَصَر - : اعراض كرد از آن ، جلوگيرى نمود از آن . اشتراء : خريدن و فروختن ، از اضداد است . و نيز به معناى مطلق به دست آوردن چيزى . انّ ما عند اللَّه « ما » ى موصوله اسم انّ و « خيرٌ » خبر آن . نَفِدَ المالُ - از باب عَلِم - : تمام شد و فانى گشت . بأحسن ماكانوا باء براى مقابله ، و اضافهء أحسن به موصول اضافهء صفت به موصوف است به تقدير « بما يعملون الأحسن » .\r\nتفسير :\r\nوَلَا تَتَّخِذُوا أَيْمَانَكُمْ دَخَلًا بَيْنَكُمْ فَتَزِلَّ قَدَمٌ بَعْدَ ثُبُوتِهَا\r\nيعنى : و هيچ‌گاه سوگندهاى خود را وسيلهء فساد و خيانت در ميان خود قرار ندهيد ( نهى سابق از سوگند مربوط به شكستنِ آن بود و مراد در اين آيه نهى مؤمنان است از اين‌كه از ابتدا سوگند و عهد و قراردادها را به قصد غدر و فريب انجام دهند ) كه در نتيجه قدم برخى از شما پس از ثبوت و استحكام بلغزد . يعنى پس از آن‌كه اسلام آورديد و قدم‌هايتان در مراحل ايمان استوار گشت به خاطر اين‌گونه معاصى بلغزيد و به گناه درافتيد .\r\nوَتَذُوقُوا السُّوءَ بِمَا صَدَدتُّمْ عَن سَبِيلِ اللَّهِ وَلَكُمْ عَذَابٌ عَظِيمٌ\r\nيعنى : و نيز در نتيجهء آن براى اين‌كه از راه خداى خود اعراض كرديد و ديگران را نيز بازداشتيد ، بدى و تلخى عذاب را در دنيا بچشيد ، و در آخرت نيز شما را عذابى بزرگ باشد .\r\nوَلَا تَشْتَرُوا بِعَهْدِ اللَّهِ ثَمَناً قَلِيلًا\r\nيعنى : و هرگز به وسيلهء شكستن پيمان خداوند بهاى اندكى به دست نياوريد .\r\nمراد از پيمان در اين‌جا اعمّ است از پيمان‌هايى كه خدا با خلق مىبندد ، مانند همهء احكام آسمانى كه خداوند از بشر پيمان محكمى بر عمل به آنها گرفته است ( نظير آيهء 60 و 61 يس ) پس گويى هر يك از انشائات و احكام اللَّهِ متعلّق به عمل‌هاى مكلّفان ، پيمانى است متعلّق به آن عمل ، و عصيان هر حكمى به طمع دنيا نقض آن پيمان است در برابر بهايى اندك ؛ همچنين است پيمان‌هايى كه مردم با يكديگر مىبندند ، نظير عقود و ايقاعات\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nواجب و مستحب ميان آنها كه همه به منزلهء پيمان خداست ، زيرا كه گويى مقتضاى فرمان أَوْفُوا بِالْعُقُودِ [ مائده ، 1 
  ] اين است كه هر عقد و ايقاعى پيمانى است از جانب خداوند به هر دو طرف عقد ؛ و نقض هر يك به خاطر منافع دنيوى ، به دست آوردن مال بىارزش دنيا به بهاى شكستن پيمان است .\r\nإِنَّمَا عِندَ اللَّهِ هُوَ خَيْرٌ لَّكُمْ إِن كُنتُمْ تَعْلَمُونَ\r\nيعنى : بدون شك آنچه در نزد خداست براى شما بهتر است اگر بدانيد .\r\nمراد اين است كه پاداشى كه از خداوند در برابر وفا به پيمان‌ها دريافت خواهيد نمود بهتر از اين چيزى است كه با عهدشكنى به دست مىآوريد اگر اهل اين دانشيد كه پاداش اخروى هر طاعت را با منافع دنيوى مخالفت آن مىسنجيد .\r\nمَا عِندَكُمْ يَنفَدُ وَمَا عِندَ اللَّهِ بَاقٍ وَلَنَجْزِيَنَّ الَّذِينَ صَبَرُوا أَجْرَهُم بِأَحْسَنِ مَا كَانُوا يَعْمَلُونَ\r\nيعنى : آنچه در نزد شماست - از اموال و كالاهاى دنيا خاصه آنچه به وسيلهء نقض عهد به دست مىآوريد - تمام و فانى مىشود ؛ و آنچه در نزد خداست يعنى از نعمت‌هاى آخرت كه پاداش كارهاى نيك است ، باقى و ثابت است ، زيرا هيچ نعمتى در عالم آخرت زوال و فنا ندارد و همهء اجزاى آن جهان مانند ساكنان آن‌جا جاودانه است . و به يقين كسانى را كه صبر كرده‌اند - در پذيرش دين الهى در مرحلهء اعتقاد و عمل - پاداششان را در برابر عمل‌هاى بسيار نيكشان كه در دنيا انجام مىدادند حتماً پرداخت خواهيم نمود .\r\n\r\n[ حيات طيبه 
  ]\r\nمَنْ عَمِلَ صَالِحاً مِن ذَكَرٍ أَوْ أُنثَى وَهُوَ مُؤْمِنٌ فَلَنُحْيِيَنَّهُ حَيَاةً طَيِّبَةً وَلَنَجْزِيَنَّهُمْ أَجْرَهُم بِأَحْسَنِ مَا كَانُوا يَعْمَلُونَ « 97 » فَإِذَا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطَانِ الرَّجِيمِ « 98 » إِنَّهُ لَيْسَ لَهُ سُلْطَانٌ عَلَى الَّذِينَ آمَنُوا وَعَلَى رَبِّهِمْ يَتَوَكَّلُونَ « 99 » إِنَّمَا سُلْطَانُهُ عَلَى الَّذِينَ يَتَوَلَّوْنَهُ وَالَّذِينَ هُم بِهِ مُشْرِكُونَ « 100 »\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nلغت و اعراب :\r\nمن عمل صالحاً « مَن » موصوله در لفظ ، مفرد و در معنا جمع است و از اين‌رو سه ضمير نزديك‌تر آن مفرد و سه ضمير دور تر جمع آمده است و اين روش در اين كتاب كريم زياد به كار رفته است . لنجزينَّهم يعنى لَنُعطينَّهم از قبيل تجريد است . بأحسن باء براى مقابله و اضافهء أحسن از قبيل اضافهء صفت به موصوف است . فاذا قرأت به تقدير « أردت قرأءَته » .\r\nفاستعذ باللَّه گفته شده تقديرش « قل أعوذ باللَّه » است . تولّاه : دوست داشت و سرپرست خود نمود او را . مرجع ضمير مفرد بِهِ مشركون ، اللَّه است .\r\nتفسير :\r\nمَنْ عَمِلَ صَالِحاً مِن ذَكَرٍ أَوْ أُنثَى وَهُوَ مُؤْمِنٌ فَلَنُحْيِيَنَّهُ حَيَاةً طَيِّبَةً وَلَنَجْزِيَنَّهُمْ أَجْرَهُم بِأَحْسَنِ مَا كَانُوا يَعْمَلُونَ\r\nيعنى : هر كس از مرد يا زن عملى شايسته و نيك به جا آورد در حالى كه مؤمن باشد ، به يقين او را به زندگى پاكيزه‌اى زنده خواهيم داشت .\r\nمراد از « ايمان » اين است كه اصول عقايد و باورهاى مذهبى درونيش آلوده به پليدى كفر و شرك و نفاق نباشد . و مراد از « حيات طيّبه » اين است كه زندگى چنين شخصى طبعاً توأم با توكل بر حقّ و آرامش خاطر و رضا و اطمينان به وعده‌هاى الهى ، و مقرون به حسن معاشرت با عائله و اجتماع بزرگ جامعه خواهد بود .\r\nو بايد دانست كه در اين آيه بشارتى به طايفهء زن‌هاست كه در تمام شئون زندگى و پاداش اعمال ، مساوى با مردها ملحوظ شده‌اند .\r\nو نيز در اين آيه همهء عمل‌هاى نيك ، مشروط به مقارنت با ايمان است و گرنه حبط است چنان‌كه اين آيات دلالت دارد : وَالَّذِينَ كَفَرُوا أَعْمَالُهُمْ كَسَرَابٍ بِقِيعَةٍ يَحْسَبُهُ الظَّمْآنُ مَاءً [ نور ، 39 
  ] و أَعْمَالُهُمْ كَرَمَادٍ اشْتَدَّتْ بِهِ الِّريحُ فِي يَوْمٍ عَاصِفٍ [ ابراهيم ، 18 
  ] و وَمَن يَكْفُرْ بِالْإِيمَانِ فَقَدْ حَبِطَ عَمَلُهُ [ مائده ، 5 
  ] . و البته اجر و پاداش آنها را در دنيا و آخرت در برابر عمل‌هاى بسيار نيكى كه به جا مىآورده‌اند خواهيم داد .\r\nفَإِذَا قَرَأْتَ الْقُرْآنَ فَاسْتَعِذْ بِاللَّهِ مِنَ الشَّيْطَانِ الرَّجِيمِ\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nيعنى : و چون خواستى قرآن بخوانى ، از شيطان رانده شده به خدا پناه بر .\r\nظاهر آيه اين است كه مراد از استعاذه توجه باطنى و التجا و پناهندگى قلبى به خداست . يعنى متوسل به حق شو تا شيطان ، تو را در فهم معناى عبادت نلغزاند و خلاف مراد را القا نكند و از تدبر و تفكر در معانى و بطون آن باز ندارد و تأثير آن را در مرحلهء عمل خنثى نسازد . و برخى گفته‌اند كه مراد از استعاذه گفتن أعوذ باللَّه من الشيطان الرجيم است هنگام شروع به قرائت . و اين معنا خلاف ظاهر و مرجوح است ، و امر « فاستعذ » در اين‌جا استحبابى است مانند إِذَا قُرِئَ الْقُرْآنُ فَاسْتَمِعُوا لَهُ وَأَنْصِتُوا [ اعراف ، 204 
  ] كه اجماع ، قائم است بر عدم وجوب .\r\n\r\n[ شرط تسلط شيطان 
  ]\r\nإِنَّهُ لَيْسَ لَهُ سُلْطَانٌ عَلَى الَّذِينَ آمَنُوا وَعَلَى رَبِّهِمْ يَتَوَكَّلُونَ\r\nيعنى : حقيقت اين است كه او را ، يعنى شيطان را ، تسلّطى نيست بر كسانى كه ايمان آورده‌اند و بر پروردگار خود توكل مىكنند .\r\nمرادازتسلّط ، اين‌است كه او قدرت تكوينى بر اجبار مؤمن ندارد ، بلكه فقط وسوسه مىكند يعنى امر و نهى و راهنمايى به سوى شرور دارد و مؤمن هم بدان اعتنا نمىكند هر چند احياناً مىلغزد و صغيره يا لَمَمى از او صادر مىگردد كه آن را هم با توبه و استغفار جبران مىكند .\r\nإِنَّمَا سُلْطَانُهُ عَلَى الَّذِينَ يَتَوَلَّوْنَهُ وَالَّذِينَ هُم بِهِ مُشْرِكُونَ\r\nيعنى : جز اين نيست كه تسلّط او بر كسانى است كه همواره او را دوست و ياور و سرپرست خود اتخاذ مىكنند يعنى در نتيجهء تبعيت‌هاى تدريجى كارشان به جايى مىرسد كه بر آنها سلطنت مىيابد و امر و نهيش به آسانى در آنها نافذ مىگردد هر چند مسلمان باشند . و نيز سلطهء او بر كسانى است كه مشرك‌اند .\r\nوَإِذَا بَدَّلْنَا آيَةً مَّكَانَ آيَةٍ وَاللَّهُ أَعْلَمُ بِمَا يُنَزِّلُ قَالُوا إِنَّمَا أَنتَ مُفْتَرٍ بَلْ أَكْثَرُهُمْ لَا يَعْلَمُونَ « 101 » قُلْ نَزَّلَهُ رُوحُ الْقُدُسِ مِن رَّبِّكَ بِالْحَقِّ لِيُثَبِّتَ الَّذِينَ آمَنُوا وَهُدىً وَبُشْرَى لِلْمُسْلِمِينَ « 102 »\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nلغت و اعراب :\r\nنزّله ضمير منصوب راجع به ناسخ و منسوخ است كه از كلام استفاده مىشود و يا به مجموع قرآن . بدّلنا : تغيير داديم . روح موجودى است عِلوى و نورانى و حيات‌بخش كه با هر جسمى تماس گيرد آن را زنده مىسازد . قُدس - به ضم دال و سكون آن - مصدر به معناى فاعل است يعنى پاكيزه ، و اضافهء آنها از قبيل اضافهء موصوف به صفت است مانند مسجد الجامع و حاتم الجود به تقدير « الروح القادس » . هدى به تقدير « هو هدى » .\r\n\r\n[ پيرامون قرآن 
  ]\r\nتفسير :\r\nوَإِذَا بَدَّلْنَا آيَةً مَّكَانَ آيَةٍ وَاللَّهُ أَعْلَمُ بِمَا يُنَزِّلُ قَالُوا إِنَّمَا أَنتَ مُفْتَرٍ\r\nاين آيه دربارهء جواز نسخ حكم شرع است كه مشركان آن عصر آن را باطل مىدانستند و ظاهراً آنها هم مطلب را از يهود گرفته بودند كه جدّاً با نسخ احكام مخالف بودند ، زيرا مشركان از قديم با اهل كتاب رابطه داشتند و مطالبى از آنها فرامىگرفتند .\r\nمعناى آيه : اى پيامبر ، چون آيه‌اى را به جاى آيه‌اى بگذاريم ، يعنى لفظ اول را برداريم و معنا را هم نسخ كنيم و يا معنا را نسخ نماييم و لفظ را باقى بگذاريم و حكم ديگرى به جاى آن قرار دهيم نظير تغيير وجوب استقبال بيت‌المقدس به استقبال كعبه - و البته خدا خود داناتر است به آنچه نازل مىكند - مىگويند : جز اين نيست كه تو افتراگرى .\r\nمرادشان اين است كه حكم الهى قابل تغيير نيست و چون اين عمل از تو چند نوبت سر زده پس عادت تو افتراى به خداست ، زيرا يا حكم اول باطل است يا دوم . و جملهء « واللَّه أعلم » اشاره به جواب ادعاى آنهاست و اين‌كه نسخ در احكام صحيح است و ممكن است حكم نسخ شده و نسخ كننده هر دو صحيح باشد ، زيرا زمان جعل حكم و قانون و مكان و محيط آن و حالات و صفات مكلّفان ، دخالت در مصالح و مفاسدى كه ملاك تشريع احكام است دارد و هر دو حكم در زمان خود داراى صلاح بوده و هيچ يك افترا نيست . و منشأ اشتباه آنها اين است كه خيال كرده‌اند لازم تشريع ناسخ اين است كه براى حاكم كشف مىشود كه جعل حكم اولى از راه خطا و جهل بوده يا دومى از روى جهل و خطاست .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nبَلْ أَكْثَرُهُمْ لَا يَعْلَمُونَ\r\nمعناى « بل » اين است كه چنين نيست كه آنها با علم به كيفيت تشريع حكم و جواز تبدل احكام ، از روى عناد انكار كنند ، بلكه بيشتر آنها روى جهل و تقليد كوركورانه از سران و علماى سوءشان چنين مىگويند .\r\nقُلْ نَزَّلَهُ رُوحُ الْقُدُسِ مِن رَّبِّكَ بِالْحَقِّ لِيُثَبِّتَ الَّذِينَ آمَنُوا وَهُدىً وَبُشْرَى لِلْمُسْلِمِينَ\r\nيعنى : اى پيامبر ، در پاسخ آنها بگو : آيه و حكم ناسخ و منسوخ و يا مجموع اين قرآن اعم از احكام ثابت و منسوخش را روح‌القدس از جانب پروردگارت به حق فرود آورده تا كسانى را كه ايمان آورده‌اند استوارى قدم و استحكام روح و ثبات ايمان بخشد .\r\nروح‌القدس يعنى موجود زنده و مخلوق به ارادهء حق و پاكيزه از هر عيب و نقص غير امكانى ( غير از امكان ) « 1 » . و به حق‌بودن نزول يعنى درست و براى غرضى صحيح و هدفى و الا و عقلانى و صلاح مجامع انسانى است . و اين قرآن سراپا هدايت و مژده و بشارت براى مسلمين است .\r\nوَلَقَدْ نَعْلَمُ أَنَّهُمْ يَقُولُونَ إِنَّمَا يُعَلِّمُهُ بَشَرٌ لِّسَانُ الَّذِي يُلْحِدُونَ إِلَيْهِ أَعْجَمِيٌّ وَهذَا لِسَانٌ عَرَبِيٌّ مُبِينٌ « 103 » إِنَّ الَّذِينَ لَا يُؤْمِنُونَ بِآيَاتِ اللَّهِ لَا يَهْدِيهِمُ اللَّهُ وَلَهُمْ عَذَابٌ أَلِيمٌ « 104 » إِنَّمَا يَفْتَرِي الْكَذِبَ الَّذِينَ لَا يُؤْمِنُونَ بِآيَاتِ اللَّهِ وَأُولئِكَ هُمُ الْكَاذِبُونَ « 105 »\r\nلغت و اعراب :\r\nالحاد : ميل كردن و منحرف كردن « 2 » . أعجمى : منسوب به عُجمت و ابهام يعنى غير فصيح و نارسا چه عربى باشد چه عجمى .\r\n\r\n\r\n","description":"","footnote":"\r\n( 1 ) . نقص امكانى - ظ\r\n( 2 ) . و نسبت دادن .\r\n","page_name":" 281 ","page_number":281},
  {"content":"\r\n\r\nتفسير :\r\nوَلَقَدْ نَعْلَمُ أَنَّهُمْ يَقُولُونَ إِنَّمَا يُعَلِّمُهُ بَشَرٌ\r\nيعنى : حقيقت اين است كه ما مىدانيم كه مشركان مىگويند : جز اين نيست كه اين قرآن را بشرها به محمّد صلى الله عليه و آله ياد مىدهند .\r\nمفسران نوشته‌اند كه مراد از « بشر » در اين‌جا چند نفر رومى و نصرانى هستند كه در مكه بودند و آشنايى به تورات و انجيل داشتند و گاهى آن دو كتاب را مىخواندند و پيامبر اسلام در نزد آنها مىنشست و گوش مىداد و چون از آنها سؤال مىشد : محمّد را شما مىآموزد ؟ مىگفتند : محمّد ما را مىآموزد . و برخى از آنها بعداً اسلام آوردند و اسلامشان نيكو بود .\r\nلَسَانُ الَّذِى يُلْحِدُونَ إِلَيْهِ أَعْجَمِىٌّ وَهذَا لِسَانٌ عَرَبِىٌّ مُبِينٌ\r\nاين كلام جواب آنهاست . يعنى : اى پيامبر ، جواب آنها اين است كه زبان كسى كه قرآن را به او منسوب مىكنند غير فصيح و نارسا و نامفهوم است ، زيرا ذاتاً عبرى يا سُريانى است و عربى را بعداً ياد گرفته‌اند ، و اين قرآن زبان عربى آشكار است ، يعنى در فصاحت كلام و زيبايى بيان ، فصحاى عرب از معارضهء با آن عاجزند .\r\nبايد دانست كه مشركان دربارهء قرآن چند قسم افترا به پيامبر اسلام مىبستند : اول آن‌كه اين مجموعه مركب از الفاظ و معانى ساختهء بشر فراگرفته از آدميان است و محمّد صلى الله عليه و آله آن را به جبرئيل و خدا نسبت مىدهد ؛ و ظاهر آيه اشاره به اين قسم است . دوم آن‌كه مجموع قرآن را محمّد صلى الله عليه و آله خود انشاء و تأليف و تنظيم نموده و به خدا نسبت مىدهد . سوم آن‌كه مفاد و معانى را از بشرهاى فهميده و دانشمند آموخته و در قالب عربى ساختهء خود ريخته و مجموع را به خدا نسبت مىدهد . « 1 » إِنَّ الَّذِينَ لَا يُؤْمِنُونَ بِآيَاتِ اللَّهِ لَا يَهْدِيهِمُ اللَّهُ وَلَهُمْ عَذَابٌ أَلِيمٌ\r\nيعنى : بىترديد كسانى كه به آيات خدا ايمان نمىآورند ، خداوند هرگز آنها را هدايت نمىكند . مراد از آيات آيه‌هاى قرآن است يا همهء نشانه‌هاى توحيد و ادّلهء دعوت پيامبر از\r\n\r\n\r\n","description":"","footnote":"\r\n( 1 ) . پاسخ آنها در همين آيه و آيهء 105 آمده است .\r\n","page_name":" 282 ","page_number":282},
  {"content":"\r\n\r\nكتاب آسمانى و معجزات ديگر . و غرض اين است كه خداوند پس از اتمام حجت و ردّ انكارشان آنها را به حال خود رها مىكند و توفيقات را از آنان سلب مىنمايد . و براى آنها در دنيا و آخرت عذابى دردناك است .\r\nإِنَّمَا يَفْتَرِى الْكَذِبَ الَّذِينَ لَا يُؤْمِنُونَ بِآيَاتِ اللَّهِ وَأُولئِكَ هُمُ الْكَاذِبُونَ\r\nاين آيه پاسخ هر سه قسم از افتراى آنهاست ، و ممكن است پاسخ دو قسم اخير باشد ، چون پاسخ اول در ذيل آيهء 103 داده شد .\r\nمعناى آيه : جز اين نيست كه دروغ را كسانى به خدا مىبندند كه به آيات و نشانه‌هاى او ايمان نمىآورند و خود دروغگو و تكامل يافته در دروغ‌اند . يعنى بنابراين ، پيامبرى كه حتى به تصديق آنها به آنچه آورده از كتاب و احكام شريعت خود ايمان دارد و كردارش پيوسته كاشف از صدق گفتار اوست و آيه‌ها و سوره‌هايى آورده كه مملوّ از نكوهش از دروغ و افتراست ، چگونه مىشود او چنين افترايى را به خدا ببندد !\r\nمَن كَفَرَ بِاللَّهِ مِن بَعْدِ إِيمَانِهِ إِلَّا مَنْ أُكْرِهَ وَقَلْبُهُ مُطْمَئِنٌّ بِالْإِيمَانِ وَلكِن مَّن شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَلَهُمْ عَذَابٌ عَظِيمٌ « 106 » ذلِكَ بِأَنَّهُمُ اسْتَحَبُّوا الْحَيَاةَ الدُّنْيَا عَلَى الْآخِرَةِ وَأَنَّ اللَّهَ لَا يَهْدِي الْقَوْمَ الْكَافِرِينَ « 107 » أُولئِكَ الَّذِينَ طَبَعَ اللَّهُ عَلَى قُلُوبِهِمْ وَسَمْعِهِمْ وَأَبْصَارِهِمْ وَأُولئِكَ هُمُ الْغَافِلُونَ « 108 » لَا جَرَمَ أَنَّهُمْ فِي الْآخِرَةِ هُمُ الْخَاسِرُونَ « 109 »\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nلغت و اعراب :\r\nمَن كفر مبتدا ، خبرش مقدّر است و از خبر موصول سوم معلوم مىشود ، و تقدير « فعليه غضبٌ » است . شَرَحَ صدرَه للشىءِ و بالشىءِ : سينهء خود را گشود و وسعت داد . ذلك بأنّهم ذلك اشاره به غضب و عذاب است . استحبّ الشىءَ على الشىءِ : ترجيح داد آن را . طَبَعَ على الشىء - از باب مَنَع - : مهر زد بر آن . سمْع : گوش و نيروى شنوايى . بصر : چشم و نيروى بينايى . لاجرم : لامحالة ، حقّاً ، و گاهى « لا » زائد و « جَرَم » به معناى ثَبَتَ استعمال مىشود نظير لااقسم .\r\n\r\n[ فرجام كافران 
  ]\r\nتفسير :\r\nمَن كَفَرَ بِاللَّهِ مِن بَعْدِ إِيمَانِهِ\r\nيعنى : كسى يا كسانى كه پس از ايمان به خداوند كفر ورزيدند ، غضب خداوند شامل حال آنهاست .\r\nمراد از ايمان ، اعتقاد به توحيد و همهء اصول عقايد واجبه است و مراد از كفر ، انكار همه يا برخى از آنهاست . و اين آيه ناظر به حكم ارتداد است از جنبهء اخروى آن كه مرتد جايش دوزخ و عذابش بزرگ است . و اما آثار و احكام شرعى دنيوى آن بسيار است و از جمله آن‌كه در آغاز ، موضوع ارتداد به دو قسم منقسم مىشود : فطرى و ملّى ، و هر دو قسم در اغلب آثار شرعى تكليفى و وضعى يكسان‌اند و همهء احكام اسلام از آنها برداشته مىشود ، و تفصيل مطلب در فقه اسلامى است .\r\nإِلَّا مَنْ أُكْرِهَ وَقَلْبُهُ مُطْمَئِنٌّ بِالْإِيمَانِ\r\nيعنى : غضب و عذاب اخروى همانند آثار دنيوى شامل حال همهء مرتدهاست مگر مرتدى كه به ظاهر مُكَره و مجبور شود و در دل صفت ايمانش محفوظ و قلبش مطمئن و آرام باشد .\r\nمراد اين است كه حقيقت ارتداد عبارت است از تغيير اعتقاد قلبى از اسلام به كفر و ظهور آثار آن از گفتار و كردار باطل ، مانند انكار اصول به زبان و انجام عمل‌هاى كفرآميز .\r\nو كسى كه در مورد اكراه و ترس از قتل و جرح و ضرر قرار مىگيرد اكراه قلبى ندارد ، زيرا\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nباطن اكراه‌پذير نيست ، و گفتار و كردار كفرآميز نيز آثار حرمت و كفر و ارتداد را ندارد ، به خاطر آن‌كه عنوان اكراه و اضطرار نظير خطا و نسيان و جهل ، از عناوين ثانويه‌اند و بر هر فعلى كه به عنوان اولى حرام باشد عارض و منطبق شوند حرمت آن را برمىدارند ؛ مثلًا خوردن مال يتيم و آشاميدن مسكر حرام است و اگر از روى اشتباه يا خطا و فراموشى و اكراه و اضطرار واقع شد حرمت آن برداشته مىشود . بنابراين اگر كلمات كفر و كارهاى كفرآور از روى اكراه واقع شود اثر كفرى و حكم ارتدادى آن برداشته مىشود .\r\nوَلكِن مَّن شَرَحَ بِالْكُفْرِ صَدْراً فَعَلَيْهِمْ غَضَبٌ مِنَ اللَّهِ وَلَهُمْ عَذَابٌ عَظِيمٌ\r\nاين جمله به منزلهء بيان حال مستثنىمنه است و گويى مىفرمايد : مرادم از « مَن كفر باللَّه » مُكرَه مورد استثنا نيست ، بلكه كسى است كه سينهء خود را پس از ايمان ، به كفر گشوده و دلش به عقايد فاسد وسعت يافته است ، پس بر چنين اشخاصى غضبى شديد از خداوند در دنيا و براى آنها عذابى بزرگ در آخرت است .\r\nذلِكَ بِأَنَّهُمُ اسْتَحَبُّوا الْحَيَاةَ الدُّنْيَا عَلَى الْآخِرَةِ وَأَنَّ اللَّهَ لَا يَهْدِى الْقَوْمَ الْكَافِرِينَ\r\nيعنى : آن غضب و عذابى كه شامل حال مرتدان و صاحبان انشراح صدر به كفر مىشود به خاطر اين است كه آنها زندگى دنيا را بر آخرت ترجيح دادند . يعنى زندگى پست و موقت و توأم با كفر و فسق دنيا را بر زندگى و الا و برتر و دائم آخرت برگزيدند و لازم اين انتخاب دخول در غضب و عذاب خداست . و نيز براى اين است كه خدا گروه كافران را هدايت نمىكند . يعنى مشيّت الهى بر اين نيست كه كافران مصرّ و عنود را به ارادهء تكوينى و جبر از آن راه منصرف كند و به راه راست بكشاند . و حاصل آن‌كه دربارهء آنها مقتضى غضب و عذاب ، موجود و مانع از جانب خداوند مفقود است .\r\nأُولئِكَ الَّذِينَ طَبَعَ اللَّهُ عَلَى قُلُوبِهِمْ وَسَمْعِهِمْ وَأَبْصَارِهِمْ وَأُولئِكَ هُمُ الْغَافِلُونَ\r\nيعنى : آنهايند كسانى كه خدا بر دل‌ها و نيروى شنوايى و بصيرت و بينايى آنها طبع كرده و مهرزده است . تعبير طبع در اين اعضا كنايه از اين است كه انسان را در سايهء اصرار بر كفر و گناهان حالت خاصى در دل پيدا مىشود كه او را از راه شنيدن دلايل روشن شرع و خرد ، و ديدن مناظر تنبّه‌آور و عبرت‌زا در جهان هستى و نگاه به آفاق و انفس در صفحهء وجود ، تنبّهى حاصل نمىگردد و از اين روست كه فرمود : و آنهايند كه در\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nكمال غفلت به سر مىبرند .\r\nلَا جَرَمَ أَنَّهُمْ فِى الْآخِرَةِ هُمُ الْخَاسِرُونَ\r\nيعنى : نتيجهء اين حالات نفسانى و رفتار عملى آنها آن است كه لامحاله و بدون برگشت آنها در عالم آخرت زيانكارند . زيرا سرمايهء عمر و زندگى را كه عبارت از مجموع نيروها و فعاليت‌هاى اوست و بايد همه در راه تحصيل خير دنيا و سعادت آخرت مصرف شود همه را هدر داده و چيزى به دست نياورده‌اند ، بلكه در عوض ، شقاوت و عذاب ابدى تحصيل كرده‌اند ، و به اين اعتبار است كه در آيهء 22 هود تعبير به « أخسرون » نموده است .\r\nثُمَّ إِنَّ رَبَّكَ لِلَّذِينَ هَاجَرُوا مِن بَعْدِ مَا فُتِنُوا ثُمَّ جَاهَدُوا وَصَبَرُوا إِنَّ رَبَّكَ مِن بَعْدِهَا لَغَفُورٌ رَّحِيمٌ « 110 » يَوْمَ تَأْتِي كُلُّ نَفْسٍ تُجَادِلُ عَن نَّفْسِهَا وَتُوَفَّى كُلُّ نَفْسٍ مَّا عَمِلَتْ وُهُمْ لَا يُظْلَمُونَ « 111 »\r\nلغت و اعراب :\r\nثم براى تفريع كلام به ما قبل . فتن الذهبَ : طلا را آب كرد تا ميزان خلوصش را بيازمايد ، و كنايه مىشود از آزمايش يا از تعذيب . ان ربّك دوم تأكيد اول است . من بعدها مرجع ضمير مؤنّث امور مذكور از عذاب ، هجرت ، جهاد و صبر است . يوم متعلّق به « اذكر » . نفسها مرجع ضمير مضافٌ اليه نيز نفس است . توفيه : به تمام معنا پرداختن حق و مانند آن . ما عملت به تقدير « جزاء ما عملت » يا « نفس ما عملت » .\r\nتفسير :\r\nثُمَّ إِنَّ رَبَّكَ لِلَّذِينَ هَاجَرُوا مِن بَعْدِ مَا فُتِنُوا ثُمَّ جَاهَدُوا وَصَبَرُوا إِنَّ رَبَّكَ مِن بَعْدِهَا لَغَفُورٌ رَّحِيمٌ\r\nاين آيه دربارهء كسانى است كه در صدر اسلام در مكه اسلام آوردند و در نتيجهء\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nشكنجه‌هاى سخت مشركان و پس از كشته‌شدن برخى ، به سوى مدينه هجرت كردند .\r\nيعنى پس مىگوييم كه بىترديد پروردگار تو نسبت به كسانى كه پس از چشيدن طعم امتحان و ديدن شكنجه‌ها هجرت كرده ، سپس جهاد نموده و صبر كردند ، بىشك پروردگار تو پس از آن همه عذاب و هجرت و شكنجه و صبر ، بسيار آمرزنده و مهربان است .\r\nيَوْمَ تَأْتِى كُلُّ نَفْسٍ تُجَادِلُ عَن نَّفْسِهَا وَتُوَفَّى كُلُّ نَفْسٍ مَّا عَمِلَتْ وُهُمْ لَا يُظْلَمُونَ\r\nيعنى : متذكر شويد روزى را كه هر نفسى از مكلّفان به صحنهء محشر مىآيد در حالى كه دفاع از خود مىكند . مراد آن‌كه از هول محشر و دهشت اوضاع محيط ، همه چيز را فراموش مىكند و به حال خويش مىپردازد كه چگونه از مسئوليت‌ها و جرم‌ها نجات يابد . و در آن روز به هر نفسى ، يعنى به هر فردى از جنّ و انس ، جزاى آنچه از ايمان و كفر و اعمال بدنى در دنيا انجام داده به نحو كامل پرداخت مىشود . و يا به هر نفس آنچه در دنيا كرده ، به نحو تجسم در نفوس و تبلور در نعمت و عذاب داده مىشود ، و هرگز آنها مورد ستم قرار نمىگيرند . يعنى محروم از پاداش خير نمىشوند و بيش از استحقاقِ شر كيفر نمىبينند .\r\nوَضَرَبَ اللَّهُ مَثَلًا قَرْيَةً كَانَتْ آمِنَةً مُّطْمَئِنَّةً يَأْتِيهَا رِزْقُهَا رَغَداً مِن كُلِّ مَكَانٍ فَكَفَرَتْ بِأَنْعُمِ اللَّهِ فَأَذَاقَهَا اللَّهُ لِبَاسَ الْجُوعِ وَالْخَوْفِ بِمَا كَانُوا يَصْنَعُونَ « 112 » وَلَقَدْ جَاءَهُمْ رَسُولٌ مِنْهُمْ فَكَذَّبُوهُ فَأَخَذَهُمُ الْعَذَابُ وَهُمْ ظَالِمُونَ « 113 »\r\nلغت و اعراب :\r\nقريه : مجتمع انسانى ، محل اجتماع آنها از شهر و روستا ، و آن بدل است از مثلًا . رَغَد : وسعت و فراوانى . اذاقه كنايه از رساندن و پوشاندن ، و اطلاق اذاقه و لباس اشاره به احاطهء\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nذوق است و تقدير « جعل الجوع و الخوف محيطين بها لتذوق مرارتهما » .\r\n\r\n[ عاقبت كفران نعمت 
  ]\r\nتفسير :\r\nوَضَرَبَ اللَّهُ مَثَلًا قَرْيَةً كَانَتْ آمِنَةً مُّطْمَئِنَّةً يَأْتِيهَا رِزْقُهَا رَغَداً مِن كُلِّ مَكَانٍ\r\nيعنى : و خداوند مثلى زده است - براى هر اجتماع داراى نعمت فراوان كه كُفران ورزند - مجتمعى را كه در حال امن و امان و آرامش دل بودند و روزىِ آنها فراوان از همه جا مىرسيد . يعنى از سه نعمت عظيم الهى برخوردار بودند : ايمنى از حملات دشمن خارجى و طغيان مخالف داخلى ، آرامش از امراض و آفات و آسيب‌هاى محيط ، و برخوردارى از روزىهاى فراوان كه از هر سوى گيتى به آن‌جا جلب مىشد .\r\nفَكَفَرَتْ بِأَنْعُمِ اللَّهِ فَأَذَاقَهَا اللَّهُ لِبَاسَ الْجُوعِ وَالْخَوْفِ بِمَا كَانُوا يَصْنَعُونَ\r\nيعنى : پس آن اجتماع به نعمت‌هاى خدا كفران ورزيدند ، به اين معنا كه نعمت‌هاى دنيوى خود را در مصارف فاسد و ناروا از نظر شرع و عقل مصرف نمودند و نعمت‌هاى اخروى مانند اصول عقايد حقّه را به كفر و شرك ، و فضايل اخلاقى را به رذايل مبدّل نمودند و كردار و آداب و رسوم نيك را به فساد در گفتار و كردار تبديل كردند . پس خداوند بر آن مجتمع لباس گرسنگى و ترس پوشانيد ، يعنى اين دو صفت را همانند لباسى بر پيكر آن مجتمع پوشانيد به گونه‌اى كه تلخى آن را با ذائقهء روح چشيدند . و اينها همه به خاطر جرم‌هايى بود كه پيوسته مرتكب مىشدند .\r\nوَلَقَدْ جَاءَهُمْ رَسُولٌ مِنْهُمْ فَكَذَّبُوهُ فَأَخَذَهُمُ الْعَذَابُ وَهُمْ ظَالِمُونَ\r\nاين آيه در بيان اين است كه آنها همان گونه كه نعمت‌هاى مادى را كفران كردند نعمت‌هاى معنوى را كه در رأس آنها آمدن رسول و شريعت است كفران نمودند .\r\nيعنى : و حقيقت اين است كه براى آنها فرستاده‌اى از خودشان آمد ، يعنى بشرى از جنس خودشان نه از فرشتگان و نه از اجنّه و پريان ؛ پس او را تكذيب نمودند ، يعنى دعوت او را رد كردند و كتاب و شريعت عرضه شدهء او را نپذيرفتند ، و در نتيجه عذاب خدا آنها را در حالى كه ظالم بودند فرا گرفت . يعنى نقصى در دعوت و كتاب و شريعت نبود ، آنها بودند كه در ردّ و انكار آن ستمكار بودند .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\n[ حلال و حرام خدا 
  ]\r\nفَكُلُوا مِمَّا رَزَقَكُمُ اللَّهُ حَلَالًا طَيِّباً وَاشْكُرُوا نِعْمَتَ اللَّهِ إِن كُنتُم إِيَّاهُ تَعْبُدُونَ « 114 » إِنَّمَا حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنزِيرِ وَمَا أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ بَاغٍ وَلَا عَادٍ فَإِنَّ اللَّهَ غَفُورٌ رَحِيمٌ « 115 »\r\nلغت و اعراب :\r\nاكل : خوردن با دهان ، تصرف در هر چيزى به تناسب حال آن . حلالًا طيّباً حال‌اند از « ما » ى موصول . ميته در لغت مردار است و در اصطلاح شرع حيوانى است كه روحش از بدن بدون تذكيهء شرعى بيرون رود . أهلَّ زيدٌ الهلالَ : صداى خود را به ديدن ماه بلند كرد . بَغْى : طلب ، باغى : جستجو كننده . عادى : تجاوزگر . غيرَ باغ ولا عاد هر دو حال‌اند از فاعل اضطرّ . فان اللَّه غفور علت جزاى شرط است كه به جاى آن است ، به تقدير « لايؤخَذُ به فانّ اللَّه غفورٌ » .\r\nتفسير :\r\nفَكُلُوا مِمَّا رَزَقَكُمُ اللَّهُ حَلَالًا طَيِّباً وَاشْكُرُوا نِعْمَتَ اللَّهِ إِن كُنتُم إِيَّاهُ تَعْبُدُونَ\r\nفاء تفريع اشاره به اين است كه چون كفران نعمت الهى ، سبب عذاب است ، پس برخوردار شويد و سپاس گزاريد .\r\nمعناى آيه : پس اى انسان‌ها و مكلّفان ، در آنچه خدا روزى شما كرده در حالى كه حلال و پاكيزه باشد تصرف كنيد و از آن برخوردار شويد ، و اگر شما كسانى هستيد كه خدا را مىپرستيد نعمت‌هاى او را سپاس گزاريد .\r\nبايد دانست كه « ما » ى موصول در « مما رزقكم » در اين آيه شامل همهء نعمت‌هاى مادّى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nو معنوى است كه بايد از همه با دو شرط استفاده كرد : نخست آن‌كه حلال باشد يعنى شريعت وقت آن را جايز شمرده باشد . دوم آن‌كه طيّب باشد يعنى نيروى جسمى انسان آن را پاكيزه داند و خبيث نشمارد .\r\nإِنَّمَا حَرَّمَ عَلَيْكُمُ الْمَيْتَةَ وَالدَّمَ وَلَحْمَ الْخِنزِيرِ وَمَا أُهِلَّ لِغَيْرِ اللَّهِ بِهِ\r\nآيه اشاره به اين است كه مقتضاى عموم موصول در آيهء قبل هر چند شمول تحليل و فراگير بودن حلّيت به همهء خوراكىهاى بشر است ، لكن در باب خوردنىها موارد خاصى متعلّق تحريم است ولو اين‌كه نسبت به موارد تحليل اندك است .\r\nمعناى آيه : جز اين نيست كه خداوند بر شما مردار و خون و گوشت خوك و آنچه را از حيوانات هنگام تذكيه نام غير خدا بر آن برده شده ، حرام نموده است . يعنى مثل ذبيحهء مشركان كه نام بت‌ها را بر آن مىبرند و ذبيحهء مسيحيان كه نام ابن ، امّ و روح‌القدس را بر آن مىبرند و هم‌چنين ذبيحهء كفّار ديگر حرام است و اين قسم اخير از مصاديق ميته است كه براى تأكيد تحريم آن مستقلّاً ذكر شده است .\r\nبايد دانست كه ظاهر آيه اين است كه محرمات خوراكى در اسلام منحصر به اين سه عنوان است ، لكن كلام از قبيل حصر اضافى است ، يعنى در حيواناتِ خوراكى آنچه مشركان به نام بَحيره ، سائبه ، وصيله و حام حرام كرده‌اند « 1 » آنها حرام نيست بلكه اين اقسام حرام است . و ممكن است تعبير حصر براى بيان موارد عمدهء خوراكى حرام از حيوانات باشد و يا آن‌كه مراد حصر محرّمات قرآنى باشد يعنى آنچه در اين كتاب مجيد ذكر شده است و باقى محرّمات در سنّت اسلامى است .\r\nفَمَنِ اضْطُرَّ غَيْرَ بَاغٍ وَلَا عَادٍ فَإِنَّ اللَّهَ غَفُورٌ رَحِيمٌ\r\nيعنى : پس اگر كسى گرفتار تصرف و استفاده در اين موارد شد در حالى كه نه باغى باشد و نه عادى ، مؤاخذه ندارد ، زيرا خداوند بسيار آمرزنده و مهربان است .\r\nمراد از اين دو عنوان اين است كه در مقام تصرف و استفاده جستجوى بيش از حد ضرورت نكند و از آن حد تجاوز ننمايد . بنابراين جواز خوردن در موارد اضطرار يك شرط بيشتر ندارد و آن اين است كه از حد ضرورت تجاوز ننمايد طبق قانون عام :\r\n\r\n\r\n","description":"","footnote":"\r\n( 1 ) . در تفسير اين عناوين به تفسير آيهء 103 از سورهء مائده مراجعه شود .\r\n","page_name":" 290 ","page_number":290},
  {"content":"\r\n\r\n« الضرورات تتقدّر بقدرها » يعنى هر حرام اضطرارى به اندازهء اضطرار حلال مىشود چنان‌كه هر ترك واجب اضطرارى به اندازهء اضطرار است ، لكن در روايات اهل‌بيت وحى عليهم السلام آمده است كه مراد از باغى اهل بغى اصطلاحى است يعنى كسى كه بر امام وقت و ولىّ امر شرعى مسلمين خروج كرده باشد ، و عادى كسى است كه از حد ضرورت تجاوز نمايد . بنابراين اگر باغى بر امام در جايى مضطر به خوردن ميته شد حلال نمىشود ، زيرا جواز خوردن در مورد اضطرار ، حكم ارفاقى و امتنانى است و باغى و محاربِ عليه امامِ منصوب از جانب خدا استحقاق ارفاق ندارد .\r\nو بايد دانست كه اين چهار عنوان حرام در اين آيه ، به همين طرز در چهار مورد از اين كلام الهى ذكر گرديده و در همه ابتدا حكم به تحريم عناوين چهارگانه ، سپس بيان اباحه در موارد اضطرار با دو قيد مذكور شده است : 1 ) در آيهء 145 انعام كه از اوايل سوره‌هاى نازل شده در مكه است . 2 ) در اين سورهء مورد بحث كه از آخرين سوره‌هاى مكى است . 3 ) در آيهء 173 بقره كه اوايل سوره‌هاى مدنى است . 4 ) در آيهء 3 مائده كه آخرين سورهء مدنى است .\r\nوَلَا تَقُولُوا لِمَا تَصِفُ أَلْسِنَتُكُمُ الْكَذِبَ هَذا حَلَالٌ وَهَذا حَرَامٌ لِّتَفْتَرُوا عَلَى اللَّهِ الْكَذِبَ إِنَّ الَّذِينَ يَفْتَرُونَ عَلَى اللَّهِ الْكَذِبَ لَا يُفْلِحُونَ « 116 » مَتَاعٌ قَليلٌ وَلَهُمْ عَذَابٌ أَلِيمٌ « 117 » وَعَلَى الَّذِينَ هَادُوا حَرَّمْنَا مَا قَصَصْنَا عَلَيْكَ مِن قَبْلُ وَمَا ظَلَمْنَاهُمْ وَلكِن كَانُوا أَنفُسَهُمْ يَظْلِمُونَ « 118 »\r\nلغت و اعراب :\r\nلما تصف « ما » مصدريه است به تقدير « لوصف ألسنتهم » . الكذب مفعول تصف . هذا حلال و هذا حرام هر دو مفعول لا تقولوا . لتفتروا متعلّق به لا تقولوا و لامش لام عاقبت است .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nهادَ الى الشىء : رجوع كرد به سوى آن ، و هادَ فلانٌ : يهودى شد .\r\nتفسير :\r\nوَلَا تَقُولُوا لِمَا تَصِفُ أَلْسِنَتُكُمُ الْكَذِبَ هَذا حَلَالٌ وَهَذا حَرَامٌ لِّتَفْتَرُوا عَلَى اللَّهِ الْكَذِبَ\r\nيعنى : و هرگز به خاطر آنچه زبان‌هايتان به دروغ توصيف مىكند نگوييد اين چيز حلال است و اين چيز حرام است ، تا در نتيجه بر خدا دروغ بنديد و افترا گوييد .\r\nحاصل اين است كه حكم به حلال و حرام بودن چيزى نظير ساير احكام دين و شرايع آسمانى در هر موضوعى به پيروى از گفته‌ها و نوشته‌هاى بىاعتبار جايز نيست ، بلكه بايد مستند به كتاب الهى و سنّت پيامبران و اهل‌بيت وحى باشد . و از مصاديق اين كبراى كلّى ، تحليل‌ها و تحريم‌هاى گذشته است كه حكم به حلّيت ميته و خون مىكردند و حكم به حرمت بحيره و سائبه و غيره . و اين آيه شامل اغلب احكام اصولى و فروعى است كه مندرج در كتب آسمانى منسوخ است و آنچه در مذاهب و مكاتب مختلف باطل به خدا نسبت مىدهند .\r\nإِنَّ الَّذِينَ يَفْتَرُونَ عَلَى اللَّهِ الْكَذِبَ لَا يُفْلِحُونَ\r\nيعنى : بدون ترديد كسانى كه بر خداوند دروغ مىبندند هرگز رستگار نمىشوند .\r\nمَتَاعٌ قَليلٌ وَلَهُمْ عَذَابٌ أَلِيمٌ\r\nيعنى : برخوردارى اندكى است و آنان را عذابى دردناك است .\r\nطبعاً تمام اين گناهان و افتراها براى طمع مال و جاه و برخوردارى از دنياست ، پس هر چه باشد و هر قدر باشد در برابر آخرت متاعى است كم يا عذابى است بسيار .\r\nوَعَلَى الَّذِينَ هَادُوا حَرَّمْنَا مَا قَصَصْنَا عَلَيْكَ مِن قَبْلُ وَمَا ظَلَمْنَاهُمْ وَلكِن كَانُوا أَنفُسَهُمْ يَظْلِمُونَ\r\nاين آيه گويى پاسخ از سؤالى مضمر است و گوينده‌اى مىگويد : اگر محرمات خوراكى منحصر به اين چند قسم است ، پس مقدار زيادى از خوراكىها كه بر يهود حرام شده چيست ؟\r\nمعناى آيه : اى پيامبر ما ، به طايفهء يهود آنچه را كه از پيش بر تو بازگو كرديم حرام نموديم . يعنى درست است كه براى آنها اضافه بر ديگران حرام نموديم ، لكن در اين تحريم ما بر آنها ظلم نكرديم و بىجهت نبود بلكه آنها پيوسته به خويشتن ستم مىكردند . پس\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nتحريم ، كيفر جرمشان بوده ، چنان‌كه فرمود : فَبِظُلْمٍ مِنَ الَّذِينَ هَادُوا حَرَّمْنَا عَلَيْهِمْ . . . [ نساء ، 160 
  ] . و مراد از آنچه بازگو كرده مفاد آيهء 146 انعام است كه پيش از نحل نازل شده و در ذيلش اشاره به علت تحريم شده است . و حاصل جواب آن است كه امور چهارگانه ، محرَّم به عناوين اوليه‌اند و حكم حرمت نشأت يافته از مفاسد فعل و مضارّ اعيان است ، و محرمات اضافى بر يهود حرام به عناوين ثانويه‌اند و حرمت جزايى و كيفرى دارند .\r\n\r\n[ شرط پذيرش توبه 
  ]\r\nثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهَالَةٍ ثُمَّ تَابُوا مِن بَعْدِ ذلِكَ وَأَصْلَحُوا إِنَّ رَبَّكَ مِن بَعْدِهَا لَغَفُورٌ رَّحِيمٌ « 119 » إِنَّ إِبْرَاهِيمَ كَانَ أُمَّةً قَانِتاً للَّهِ حَنِيفاً وَلَمْ يَكُ مِنَ الْمُشْرِكِينَ « 120 » شَاكِراً لأَنْعُمِهِ اجْتَبَاهُ وَهَدَاهُ إِلَى صِرَاطٍ مُسْتَقِيمٍ « 121 » وَآتَيْنَاهُ فِي الدُّنْيَا حَسَنَةً وَإِنَّهُ فِي الْآخِرَةِ لَمِنَ الصَّالِحِينَ « 122 » ثُمَّ أَوْحَيْنَا إِلَيْكَ أَنِ اتَّبِعْ مِلَّةَ إِبْرَاهِيمَ حَنِيفاً وَمَا كَانَ مِنَ الْمُشْرِكِينَ « 123 »\r\nلغت و اعراب :\r\nجهالة : عدم علم ، و غالباً استعمال مىشود در سفاهت و نادانى ، يعنى آن‌جا كه مكلّف ، علم فىالجمله‌اى كه منجِّز تكليف باشد دارد ولى توجه كامل به حقيقت تكليف و مقام مولا و عواقب مخالفت و اثر سوء عصيان ندارد . ان ربك دوم بدل از اول است .\r\nتفسير :\r\nثُمَّ إِنَّ رَبَّكَ لِلَّذِينَ عَمِلُوا السُّوءَ بِجَهَالَةٍ ثُمَّ تَابُوا مِن بَعْدِ ذلِكَ وَأَصْلَحُوا إِنَّ رَبَّكَ مِن بَعْدِهَا لَغَفُورٌ رَّحِيمٌ\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nيعنى پس از اشاره به حرام و اقسام آن مىگوييم : بىترديد پروردگار تو نسبت به كسانى كه گناه را به نادانى مرتكب شده‌اند ، سپس بعد از ارتكاب آن توبه كرده‌اند و صالح شده‌اند ، يعنى كمبودها و نقايص خود را از جنبهء اعتقاد و اخلاق و عمل اصلاح نموده‌اند ، به يقين پروردگار تو پس از توبهء آنها بسيار آمرزنده و مهربان است .\r\nبدان كه مراد از جهالت در اين آيه عدم علم به حرمت نيست ، زيرا در اين فرض جاهل معذور است و گناهى حاصل نشده كه توبه نمايد ، بلكه مراد جهل به مقام ربوبى و عظمت خداوند و غفلت از قبح جرأت به حق و مفاسد گناه است و اين را نادانى گويند كه منافات با علم به حرمت ندارد و عامهء مردم گناهشان از اين طريق است .\r\n\r\n[ اسلام دين ابراهيم 
  ]\r\nإِنَّ إِبْرَاهِيمَ كَانَ أُمَّةً قَانِتاً للَّهِ حَنِيفاً وَلَمْ يَكُ مِنَ الْمُشْرِكِينَ .\r\nسوق اين آيه و سه آيهء آتى ، مبيّن اين است كه خدا پس از ذكر امت موسى و احكام اصلى و كيفرى آنها اشاره‌اى به عنوان تجليل ، به ابراهيم دارد و پيامبر اسلام را به پيروى از آيين او توصيه مىكند . .\r\nمعناى آيه : به يقين ابراهيم يك امت بود ، يعنى يك فرد بود لكن از نظر كمال اوصاف انسانى و استوارى و استحكام عقيده و توان و اخلاص عمل مانند يك امت بود ، و يا آن‌كه مدتى از عصر زندگى خود به تنهايى مصداق موحد ، مسلمان و مؤمن بود و كسى به دو نگرويده بود . قانت بود يعنى مطيع و فرمانبر كامل خداى خود بود . متواضع در پيشگاه او و نمازگزار بود . حنيف ، حق‌گرا و مايل به حق بود يعنى در تمام دوراهىهاى مراحل اعتقاد و اخلاق و عمل جانب حق را مىگرفت و به سوى باطل ميل نمىكرد . و او هرگز از مشركان نبود ، يعنى حتى در ايام كودكى و اوايل جوانى كه خويشان او همانند ديگران غرق در شرك و كفر بودند ، او با بت‌پرستىها و آداب و سنن شرك مبارزه مىكرد و تسليم قلبى نمىشد و در هر مبارزه راه نوى به افق توحيد مىيافت .\r\nشَاكِراً لِأَنْعُمِهِ اجْتَبَاهُ وَهَدَاهُ إِلَى صِرَاطٍ مُسْتَقِيمٍ\r\nيعنى : سپاسگزار نعمت‌هاى خدا بود - به تناسب هر نعمتى از نعم مادى و معنوى او به زبان و قلب و اعضا سپاس مىگزاشت - خدا او را برگزيد و به سوى راهى راست هدايت نمود . برگزيد يعنى در آغاز جوانى ، او را از ميان مردم عصر خويش به نبوت و رسالت و سپس به امامت جامعه و خُلّت خود انتخاب نمود . و مراد از راه راست راه مستقيم توحيد\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nو عقايد و اعمال است . و به عبارت ديگر او را به راه شريعت و كتاب آسمانى خود راهنمايى كرد .\r\nوَآتَيْنَاهُ فِى الدُّنْيَا حَسَنَةً وَإِنَّهُ فِى الْآخِرَةِ لَمِنَ الصَّالِحِينَ\r\nيعنى : و او را در دنيا حسنه عطا كرديم . اين كلمه عام است و شامل هر نعمت و صفت و مَلَكه و عمل نيك مىشود مانند عمر دراز و اولاد صالح كه هر يك از آنِ پيامبران مشهور تاريخ است ، و شريعت مستقل و كتاب شريعت آسمانى ، و بناى خانه‌اى براى خدا و خلق ، و نام نيك در ميان ملل مختلف جهان ، و مبارزهء بىسابقه با بت‌پرستى تا خوض در آتش و آزمايش سخت در قربانى فرزند در حج الى اللَّه . و بىترديد او در آخرت نيز از صالحان و نيكان است .\r\nثُمَّ أَوْحَيْنَا إِلَيْكَ أَنِ اتَّبِعْ مِلَّةَ إِبْرَاهِيمَ حَنِيفاً وَمَا كَانَ مِنَ الْمُشْرِكِينَ\r\nكلمهء « ثم » براى تراخى است . يعنى : پس از گذشت چندين قرن از زمان ابراهيم ، به سوى تو وحى كرديم كه بايد از آيين و شريعت ابراهيم حق‌گرا پيروى كنى . مراد اين است كه هر چند ميان شريعت ابراهيم و پيامبر اسلام فاصلهء زمانى طولانى است به وسيلهء بعثت دو پيامبر اولواالعزم و عرضهء دو شريعت مستقل براى مجتمع بشرى كه هر يك ناسخ ديگرى بوده مانند شريعت موسى و عيسى ، لكن ما به محمّد صلى الله عليه و آله وحى كرديم كه پيروى از آيين ابراهيم كن ، يعنى در خصوص روش مبارزه با شرك و بت‌پرستى ، زيرا منطقهء حجاز در آن روز همانند عصر نمرود در بين‌النهرين شده بود .\r\nو يا آن‌كه مراد پيروى كردن در اصل شريعت ابراهيمى و احكام آن است بنابر اين‌كه شريعت اسلام محمّدى صلى الله عليه و آله مكمّل شريعت ابراهيم خليل است و ناسخ بودن شريعت محمّدى نسبت به آن به واسطهء بعضى از احكام فرعى آن است ، يا نسبت به شريعت موسى و عيسى است .\r\nو نيز وحى كرديم به سوى تو كه هرگز ابراهيم از مشركان نبوده است . اين جمله تكرار و تأكيد بر كمال توحيدى مقام ابراهيم و نفى انتساب شرك به اوست در حالى كه او اسوهء موحدان جهان بود .\r\nإِنَّمَا جُعِلَ السَّبْتُ عَلَى الَّذِينَ اخْتَلَفُوا فِيهِ وَإِنَّ رَبَّكَ لَيَحْكُمُ بَيْنَهُمْ يَوْمَ الْقِيَامَةِ فِيَما كَانُوا فِيهِ يَخْتَلِفُونَ « 124 » ادْعُ إِلَى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُم بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَن ضَلَّ عَن سَبِيلِهِ وَهُوَ أَعْلَمُ بِالْمُهْتَدِينَ « 125 »\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nلغت و اعراب :\r\nسبت : قطع كردن ، روز شنبه . جعل السبت به تقدير « جعل تعظيم السبت » يا « جعل و بال السبت » . اختلفوا فيه يعنى « تردّدوا الى نبيّهم فيه » يا « تفرّقوا فيه » . حكمت : كلام حقّ و متقن و منطقى ، وصول به عقل و دانش .\r\n\r\n[ هتك حكم روز شنبه 
  ]\r\nتفسير :\r\nإِنَّمَا جُعِلَ السَّبْتُ عَلَى الَّذِينَ اخْتَلَفُوا فِيهِ\r\nيعنى : جز اين نيست كه تعظيم روز شنبه و بار كردن آثار عيد بر آن ، تكليف بر كسانى است كه دربارهء آن به نزد پيامبرشان تردد كردند . بدين معنا كه چون موساى كليم به آنها پيشنهاد تعظيم روز جمعه نمود آنها نپذيرفتند و به جاى آن روز شنبه را پيشنهاد كردند و رفت و آمد نمودند تا تعظيم آن روز تشريع شد و به عنوان روز تعطيلى و فراغت از كار و اشتغال به عبادت تعيين گرديد . و اين معنا مبتنى بر اين است كه مراد از اختلاف تردد باشد .\r\nو ممكن است مراد از آيه اين باشد كه و بال و كيفر دنيوى هتك روز شنبه بر كسانى است كه در آن اختلاف نمودند و پس از تشريع حكم تعظيم آن ، در پذيرش اختلاف كردند ، عده‌اى نپذيرفتند و پذيرندگان نيز در امتثال و عمل تخلّف نمودند و راه نيرنگ پيش گرفتند . و كيفر موعود اين بود كه خداوند همه را به صورت بوزينه مسخ نمود و وسيلهء عبرت ديگران كرد و مورد لعن در تاريخ شدند . در آيهء 26 بقره و 47 نساء نيز اشاره به اين كيفرها شده است .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\n[ تبليغ ، مقابله به مثل و شكيبايى 
  ]\r\nوَإِنَّ رَبَّكَ لَيَحْكُمُ بَيْنَهُمْ يَوْمَ الْقِيَامَةِ فِيما كَانُوا فِيهِ يَخْتَلِفُونَ\r\nيعنى : بىترديد پروردگار تو در ميان آنها روز قيامت دربارهء آنچه در آن اختلاف مىكردند داورى خواهد نمود . يعنى درخصوص ترددشان به نزد پيامبر و تبديل تشريع عيد اول به دوم ، و يا تخلّف از حكم سَبت و اعمال نيرنگ در مخالفت با خدا .\r\nادْعُ إِلَى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُم بِالَّتِى هِىَ أَحْسَنُ\r\nيعنى : اى پيامبر ، مردم را به راه پروردگارت به وسيلهء حكمت يعنى كلام حكيمانه‌اى كه فكر و مغز طرف را به تسليم در برابر حق وا دارد ، و با موعظهء نيكو يعنى پند و اندرزى كه دل او را به حقايق دينى متنبّه كند و بيدار و رام سازد دعوت كن ، و با آنها در مقابل محاجّه و جدالشان ، با دليل و برهان به جدالى نيكوتر برخيز .\r\nإِنَّ رَبَّكَ هُوَ أَعْلَمُ بِمَن ضَلَّ عَن سَبِيلِهِ وَهُوَ أَعْلَمُ بِالْمُهْتَدِينَ\r\nيعنى : به‌يقين پروردگار تو داناتر است به حال كسى كه از راه او گم گشته و او داناتر است به هدايت‌يافتگان . مراد اين است كه خداوند اهل ضلالت را كه قابل هدايت نيستند و آنها را كه استعداد هدايت دارند ، مىشناسد و روى اين زمينه تأثيرات دعوت تو را نيز در دل آنها مىداند .\r\nوَإِنْ عَاقَبْتُمْ فَعَاقِبُوا بِمِثْلِ مَا عُوقِبْتُم بِهِ وَلَئِن صَبَرْتُمْ لَهُوَ خَيْرٌ لِلصَّابِرِينَ « 126 » وَاصْبِرْ وَمَا صَبْرُكَ إِلَّا بِاللَّهِ وَلَا تَحْزَنْ عَلَيْهِمْ وَلَا تَكُ فِي ضَيْقٍ مِّمَّا يَمْكُرُونَ « 127 » إِنَّ اللَّهَ مَعَ الَّذِينَ اتَّقَوْا وَالَّذِينَ هُم مُحْسِنُونَ « 128 »\r\nتفسير :\r\nوَإِنْ عَاقَبْتُمْ فَعَاقِبُوا بِمِثْلِ مَا عُوقِبْتُمْ بِهِ\r\nيعنى : و اگر خواستيد عقوبت كنيد ، به مانند آنچه عقوبت شده‌ايد عقوبت كنيد .\r\nخطاب به مسلمين است به منظور اشتراط مماثلت در مورد استيفاى حقّ مجازات از مسلمين يا همهء مردم به نحو قانون كلّى اعم از قصاص در نفس ، يا در قصاص اعضا و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nجوارح مانند بريدن دست و پا ، يا قصاص در ازالهء منافع مانند كر و كور و لال كردن يا در جرح‌هاى ديگر . و محتمل است شامل موارد استيفاى ديه و ساير اموال و حقوق مالى نيز باشد . و بنابر اشتراط مماثلت ، بايد در مورد قصاص نفس ، كشتن ، مماثل كشتن باشد و در موارد قصاص اعضا و ازالهء منافع ، قصاص مجازاتى مشابه جرح و ضرر اصلى باشد و بالأخره در نوع مجازات و كيفيت آن از محدودهء شرع و عقل تجاوز نشود ، و در موارد اموال و حقوق نيز رعايت مماثلت شرع و عرف بشود .\r\nوَلَئِن صَبَرْتُمْ لَهُوَ خَيْرٌ لِلصَّابِرِينَ\r\nيعنى : و اگر صبر كنيد حتماً اين صبر براى صابران و شكيبايان نيكوتر است .\r\nاگر در موارد قصاص و مجازات بر خلاف خواستهء نفس ، از قاتل يا قاطع اعضا يا جارح و آسيب‌رسان بدن بگذريد و عفو بلاعوض كنيد يا تنزّل به ديه نماييد بهتر است ، زيرا انتقام تشفّى نفس است و عفو طلب رضاى حق .\r\nوَاصْبِرْ وَمَا صَبْرُكَ إِلَّا بِاللَّهِ وَلَا تَحْزَنْ عَلَيْهِمْ وَلَا تَكُ فِى ضَيْقٍ مِّمَّا يَمْكُرُونَ\r\nيعنى : اى پيامبر ، در همهء امور ، خاصه در ابلاغ رسالت خود ، بر فشارها و زحمات صبر كن و صبر تو جز به توفيق خدا نيست . يعنى شكيبايى تو در همه جا به حول و قوهء خدا و بخشيدن نيروى استقامت نفس است به شهادت تهيّهء اسباب و وسايل خارجيه . و نيز هرگز بر آنها اندوهگين مباش . مراد آن‌كه بر مشركان و كفّارى كه در مخالفت تو به هر نوع مبارزه برمىخيزند غصه مخور كه چرا چنين شده‌اند ؟ و نيز از آنچه مكر و فريب و توطئه مىكنند در مضيقهء روحى قرار مگير .\r\nإِنَّ اللَّهَ مَعَ الَّذِينَ اتَّقَوْا وَالَّذِينَ هُم مُحْسِنُونَ\r\nيعنى : به حقيقت خدا با كسانى است كه تقوا ورزيده‌اند و كسانى كه نيكوكارند ، يعنى با كسانى كه در محوطهء مغزشان از عقايد و باورهاى پليد ، و در داخل روانشان از رذايل اخلاق ، و در اندام‌ها و جوارحشان از كردار ناپسند پرهيز نموده‌اند ، و كسانى كه با ديگران نيز در معاشرت نيكى كرده‌اند . و معناى معيّت خدا با اينان ادامهء توفيق و الهام باطنى و تهيهء اسباب تكامل ظاهرى است .\r\nو الحمد للَّه‌ربّ العالمين\r\n11 / 11 / 84\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nسورهء اسراء\r\nبِسْمِ اللَّهِ الرَّحْمنِ الرَّحِيمِ سُبْحَانَ الَّذِي أَسْرَى بِعَبْدِهِ لَيْلًا مِنَ الْمَسْجِدِ الْحَرَامِ إِلَى الْمَسْجِدِ الْأَقْصَى الَّذِي بَارَكْنَا حَوْلَهُ لِنُرِيَهُ مِنْ آيَاتِنَا إِنَّهُ هُوَ السَّمِيعُ الْبَصِيرُ « 1 »\r\nلغت و اعراب :\r\nسبحان مصدر « 1 » ، به معناى تنزيه و تقديس انشائى است و غالباً مفعول مطلق فعلى است كه به تناسب محل ، مقدّر است و به معناى آن فعل و مصدرش استعمال مىشود ، مثلًا معناى سبحان ربّى اسبِّحُ تسبيحاً ربّى ، و معناى سبحان الّذى أسرى سَبِّح الّذى أسرى تسبيح ، يا لِيُسَبَّح الّذى أسرى تسبيحاً است . و ممكن است در نتيجهء كثرت استعمال در مقام اظهار تعجب و تجليل و تبرئهء از عيوب ، به عنوان خبر مقدم و مابعدش مبتداى مؤخر شود به تقدير « منزَّهٌ الّذى أسرى » . أسراه و أسرى به : در شب او را سير داد . و چون « ليل » ذكر شود تجريد مىگردد و به معناى مطلق سير مىشود . أقصى : دور تر . بارَكَه : پربركت كرد آن را .\r\n\r\n\r\n","description":"","footnote":"\r\n( 1 ) . سبحان مصدر ثلاثى مجرد از باب مَنَع است ، گويند : سَبَح سبحاناً يا سَبَّح تسبيحاً يعنى سبحان‌اللَّه گفت .\r\n","page_name":" 299 ","page_number":299},
  {"content":"\r\n\r\n\r\n[ معراج از مسجد الاقصى 
  ]\r\nتفسير :\r\nسُبْحَانَ الَّذِى أَسْرَى بِعَبْدِهِ لَيْلًا مِنَ الْمَسْجِدِ الْحَرَامِ إِلَى الْمَسْجِدِ الْأَقْصَى\r\nيعنى : تنزيه و تقديس كن كسى را كه - يا منزّه است كسى كه - بندهء خود را در شبى از مسجدالحرام به سوى مسجدالاقصى سير داد .\r\nاين آيه بيانى صريح از سفر اعجازى پيامبر اسلام است كه در حدود يك سال پيش از هجرت ، از مكهء معظّمه از حِجر اسماعيل اتفاق افتاد و طبق روايات ، جبرئيل امين و انبوهى از فرشتگان ، پيامبر اسلام را پس از اقامهء نماز مغرب و عشا از مسجدالحرام تا مسجدالاقصى كه در آن عصر دورترين مسجد از مكه و فاصلهء ميان آنها 2200 كيلومتر بود ، سير دادند . مَركب او از جنس مركب‌هاى زمينى نبوده ، بلكه مركب خاص آسمانى و داراى درك و شعور و كيفيت سيرش پرش در فضا بود .\r\nو ظاهر كلمهء « عبده » اين است كه اين سفر در حال بيدارى نه در خواب ، و با بدن زندهء ذىروح نه روح بدون بدن واقع شده است . اين سفر به نحو غير عادى و به طريق معجزه بوده است به شهادت ظهور كلام در اعجاب و تسبيح و تنزيه خدا در انجام يافتن آن ، و اصرار كفّار قريش بر انكار ، و وقوع رفت و برگشت در يك شب .\r\nالَّذِى بَارَكْنَا حَوْلَهُ\r\nيعنى : مسجد الاقصايى كه اطراف و جوانب آن را مبارك كرديم .\r\nمراد سرزمين شامات و دمشق و اردن و فلسطين است كه همه پر خير و بركت است به بركت مادى و معنوى ، زيرا آن‌جا از زمان‌هاى قديم مركز نزول وحى و محل بعثت پيامبران الهى بوده و همهء منطقه ، سرسبز و خرم و پر باران و داراى زمين و خاك مستعد و حاصلخيز و درختان انبوه پرحاصل است .\r\nلِنُرِيَهُ مِنْ آيَاتِنَا\r\nيعنى : ما او را اين‌گونه سير عجيب داديم و به سفر خارق‌العاده برديم و به سوى اللَّه عروج بىسابقه داديم ، تا از آيات و نشانه‌هاى خود به او نشان دهيم ، زيرا اين سفر از آغاز تا پايان آن مملوّ از علايم توحيد و آثار قدرت و مالكيت و ملك و جبروت و عظمت و\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nحكمت خدا بود ، از آمدن بُراق ، مركبى كه نظير آن را كسى سوار نشده ، و يارى فرشتگان مقرب و عظيم الشأن الهى توام با تكبير و تحميد و تهليل ، و مشاهدهء مناطقى از كرهء زمين به روشنى در ميان شب تار ، و فرود آمدن پس از لحظاتى در مسجدالاقصى ، و ملاحظهء سوابق مسجد و آثار باقيهء سليمان بن داود و علايم و صنايع لشكريان او از انس و جنّ و پريان و طبعاً زيارت قبور پيامبران آن سامان و اطلاع از قبر موسى بن عمران ، و سر زدن به اصحاب كهف و تماس اعجازآميز و تاريخى با آنها .\r\nو محتمل است كه مراد از نشان دادن آيات ، معراج معروف پيامبر اسلام باشد بنابراين كه در همان شب از مسجدالاقصى به سوى آسمان‌ها سفر كرده و عجايبى از خلقت آسمان‌ها و ساكنان آنها ديده است هر چند از اين آيه بيش از سفر تا مسجدالاقصى استفاده نمىشود و بايد به اوايل سورهء نجم و مانند آن مراجعه نمود .\r\nإِنَّهُ هُوَ السَّمِيعُ الْبَصِيرُ\r\nظاهر اين است كه هر دو ضمير راجع به خداست .\r\nيعنى : چنين كرامت از خدا براى اين است كه او شنوا به گفتارها و خطورات و درخواست‌هاى قلبى بندهء خود ، و بينا به حالات و كمالات و استحقاق كرامت اوست .\r\nوَآتَيْنَا مُوسَى الْكِتَابَ وَجَعَلْنَاهُ هُدىً لِّبَني إِسْرَائِيلَ أَلَّا تَتَّخِذُوا مِن دُونِي وَكِيلًا « 2 » ذُرِّيَّةَ مَنْ حَمَلْنَا مَعَ نُوحٍ إِنَّهُ كَانَ عَبْداً شَكُوراً « 3 »\r\nلغت و اعراب :\r\nجعلناه مرجع ضمير منصوب موسى يا الكتاب . ألّا تتّخذوا أن مفسّره با نفى ، تفسير هدايت است به تقدير « أى لاتتّخذوا » و يا آن‌كه كلام به تقدير « أمرهم ألّا تتّخذوا » است . ذرّيّة - به تثليث ذال - اسم جمع است به معناى اولاد صغار ، و گاهى بر يك فرد و بر اولاد كبار نيز اطلاق مىشود و نصب آن به تقدير « أعنى » است .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n\r\n[ بنىاسرائيل و آينده‌اش 
  ]\r\nتفسير :\r\nوَآتَيْنَا مُوسَى الْكِتَابَ وَجَعَلْنَاهُ هُدىً لِّبَنى إِسْرَائِيلَ أَلَّا تَتَّخِذُوا مِن دُونِى وَكِيلًا\r\nيعنى : و به موسى كتاب داديم ( مراد تورات است كه سومين كتاب آسمانى و مفصل‌ترين و مشروح‌ترين آنها و شامل احكام شريعتى مستقل است ) و آن را هدايت‌كننده و راهنماى بنىاسرائيل قرار داديم ، و حاصل و روح هدايتش اين بود كه جز من وكيلى اتخاذ نكنيد . يعنى مرا متكفّل امور تشريعى و متصدى امور تكوينى خويش بدانيد ؛ دين و شريعتى جز از ناحيهء من نپذيريد و توكل و اعتماد در زندگى جز به من نكنيد ، زيرا شراشر عالم وجود در تحت تكفّل و ارادهء من است .\r\nذُرِّيَّةَ مَنْ حَمَلْنَا مَعَ نُوحٍ إِنَّهُ كَانَ عَبْداً شَكُوراً\r\nيعنى : بنىاسرائيل اولاد كسانى هستند كه آنها را همراه نوح در كشتى سوار كرديم ( مراد اولاد نوح و اصحاب او از مؤمنان است . بنابراين تعبير ممكن است بنىاسرائيل از اولاد نوح نباشند ) حقّاً كه او بندهء شكرگزارى بود . اشاره به اين كه به خاطر سپاس‌گزارى او همه را از خطر غرق و طوفان عالمگير نجات داديم . و ممكن است مراد از « ذرّيّه » خود موسى باشد .\r\nوَقَضَيْنَا إِلَى بَنِي إِسْرَائِيلَ فِي الْكِتَابِ لَتُفْسِدُنَّ فِي الْأَرْضِ مَرَّتَيْنِ وَلَتَعْلُنَّ عُلُوّاً كَبِيراً « 4 » فَإِذَا جَاءَ وَعْدُ أُولَاهُمَا بَعَثْنَا عَلَيْكُمْ عِبَاداً لَنَا أُولِي بَأْسٍ شَدِيدٍ فَجَاسُوا خِلَالَ الدِّيَارِ وَكَانَ وَعْداً مَّفْعُولًا « 5 »\r\nلغت و اعراب :\r\nقضى اليه : وحى قطعى كرد به او . بأس : شجاعت و قوّت . جاسَ الشىءَ - از باب نَصَر - :\r\nبه شدت و تا آخرين فرصت طلب كرد او را . وعْد مصدر به معناى مفعول است يعنى موعود . مرجع ضمير أولاهما مرّتين است با حذف مضاف ، به تقدير « جاء وعد عقاب\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاولَى المرّتين » .\r\nتفسير :\r\nوَقَضَيْنَا إِلَى بَنِى إِسْرَائِيلَ فِى الْكِتَابِ لَتُفْسِدُنَّ فِى الْأَرْضِ مَرَّتَيْنِ وَلَتَعْلُنَّ عُلُوّاً كَبِيراً\r\nاين آيه و چهار آيهء بعد در شأن بنىاسرائيل و مبيّن مطالبى است غير از آنچه در سورهء بقره و غير آن ذكر شده و اشاره است به دو نوبت از فساد انگيزىهاى آنها در روى زمين كه در تورات ذكر شده است و اين كه در هر نوبت كيفر متناسب طغيان خود را مىچشند .\r\nمعناى آيه : و ما به بنىاسرائيل در كتاب تورات وحى جزمى و ابلاغ حتمى كرديم كه بىترديد در آيندهء تاريخ در سرزمين فلسطين دو بار فساد برمىانگيزيد و سركشى بزرگ و طغيان عظيمى برپا مىكنيد . ( يعنى ما هم در هر بار ، كيفر دنيوى شديدى متناسب طغيانتان دربارهء شما جارى مىكنيم ) .\r\nطبق تواريخ براى بنىاسرائيل از روزى كه سلطهء فرعونيان از آنها بريده شد ، در طول سال‌هاى متمادى حوادث بسيارى رخ داده و در فراز و نشيب‌هاى عجيبى قرار گرفته‌اند ، گاهى قدرت و استقلال و رفاه حال و گاهى سقوط و ذلّت و فقر شديد . و تاريخ در شرح حالشان مبهم و غير قابل اعتماد است . ولى معلوم مىشود كه طغيانشان در هر بار غير عادى و شديد بوده ، احكام تورات را زير پا مىگذاشتند ، حلال آن را حرام و حرام آن را حلال مىكردند و پيامبران حافظ و مبلّغ آن را مىكشتند چنان‌كه گفته‌اند : در بار اول دو پيامبر خود شعيا و ارميا ، و در بار دوم دو پيامبر ديگر زكريا و يحيى را كشتند و پس از آنها براى قتل عيسى بن مريم توطئه چيدند و به گمان خود او را نيز كشتند .\r\nفَإِذَا جَاءَ وَعْدُ أُولَاهُمَا بَعَثْنَا عَلَيْكُمْ عِبَاداً لَنَا أُولِى بَأْسٍ شَدِيدٍ فَجَاسُوا خِلَالَ الدِّيَارِ وَكَانَ وَعْداً مَّفْعُولًا\r\nيعنى : پس چون وعدهء نخستين يعنى زمان مجازات و كيفر نخستينِ آن دو افساد فرارسد ، بر شما برانگيزيم بندگانى را كه از آنِ ما و تحت ارادهء مايند ، آنهايى كه نيرومندان قوى و جنگاوران سخت‌اند ؛ آنها بر شما حمله مىآورند و در داخل خانه‌هايتان به جستجو مىپردازند ، يعنى همه را طعمهء مرگ مىسازند . و اين عذاب و ذلّت براى شما\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nوعدهء الهى است كه بايد انجام يابد .\r\nبدان كه در روايات و تواريخ دربارهء اين دو افساد بنىاسرائيل اختلاف بسيار است و طبق برخى از تواريخ ، حادثهء سركوب آنها در افساد اول به دست بخت نصر از شاهان بابِل در حدود سيصد سال پيش از ميلاد مسيح بوده است . وى از شاهان پرقدرت و جبّاران مشهور عصر خود بوده و بنىاسرائيل در آغاز تحت حمايت او مىزيستند و پس از مدتى بر ضد او شورش كردند . او شهرها و روستاهاى آنها را محاصره نمود و به قهر بگشود و خانه به خانه به تجسس پرداخت و خراب نمود و بيت‌المقدس را ويران كرد و مسجدالاقصى را به صورت مخروبه‌اى درآورد ، و نسخه‌هاى تورات و هر كتاب آسمانى را كه در مسجدالاقصى و جاهاى ديگر بود طعمهء حريق نمود ، و اكثريت بنىاسرائيل را از دم شمشير گذراند و بقيه‌اى اندك از زنان و كودكان و سالمندان را به اسارت به سوى بابل برد و تا بخت نصر زنده بود همه در اسارت و ذلّت به سر مىبردند ، تا آن‌گاه كه كورش از شاهان ايران به بابل حمله برد و آن‌جا را فتح كرد و بنىاسرائيل را مورد عنايت و ملاطفت قرار داد و به آنها اجازهء بازگشت به وطن خود يعنى ارض مقدس داد و آنها را در تعمير مسجدالاقصى پس از هفتاد سال ويرانى و در تجديد بناى خانه‌هاى خود يارى كرد و عزراء را كه از كاهنان آنها بود اجازه داد تورات را از نو بنويسد ، و همهء اين امور در حدود چهارصد و پنجاه سال پيش از ميلاد مسيح اتفاق افتاد .\r\nثُمَّ رَدَدْنَا لَكُمُ الْكَرَّةَ عَلَيْهِمْ وَأَمْدَدْنَاكُم بِأَمْوالٍ وَبَنِينَ وَجَعَلْنَاكُمْ أَكْثَرَ نَفِيراً « 6 » إِنْ أَحْسَنتُمْ أَحْسَنتُمْ لأَنفُسِكُمْ وَإِنْ أَسَأْتُمْ فَلَهَا فَإِذَا جَاءَ وَعْدُ الْآخِرَةِ لِيَسوءُوا وُجُوهَكُمْ وَلِيَدْخُلُوا الْمَسْجِدَ كَمَا دَخَلُوهُ أَوَّلَ مَرَّةٍ وَلِيُتَبِّرُوا مَا عَلَوْا تَتْبِيراً « 7 » عَسَى رَبُّكُمْ أَن يَرْحَمَكُمْ وَإِنْ عُدتُّمْ عُدْنَا وَجَعَلْنَا جَهَنَّمَ لِلْكَافِرِينَ حَصِيراً « 8 »\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nلغت و اعراب :\r\nكَرّة : حمله‌كردن در جنگ ، و مراد در اين‌جا حملهء با غلبه و پيروزى است . نفير و نَفْر : جمعى است كه همراه انسان كوچ كنند . لأنفسكم لام براى نفع يا براى اختصاص و لام در اسأتم فلها براى مجرد انتساب و اختصاص است . وعد الآخرة يعنى وعدُ مجازاة المرّة الآخرة من الافساد . ساءَ وجهه : بد و زشت نمود صورت او را ، كنايه از تشديد عذاب است كه آثارش در قيافه و صورت ظاهر گردد . ليسوءُوا و ليتبّروا متعلّق‌اند به بعثنا رجالًا مقدّر مفهوم از بَعَثنا عليكمِ اوّل . تبّره : هلاك نمود او را . عسى ربُّكم استعمال كلمهء عَسى كه ملازم با شك است به لحاظ حال مخاطبان است نه خطاب‌كننده . حَصَرَ الشىءَ - از باب ضَرَب و نَصَر - :\r\nاحاطه كرد و تنگ گرفت بر او . « 1 » تفسير :\r\nثُمَّ رَدَدْنَا لَكُمُ الْكَرَّةَ عَلَيْهِمْ وَأَمْدَدْنَاكُم بِأَمْوالٍ وَبَنِينَ وَجَعَلْنَاكُمْ أَكْثَرَ نَفِيراً\r\nيعنى : پس از سپرى شدن مدت مديدى از عمر شما در اسارت ، حمله و پيروزى بر آنها را به شما باز گردانيم و به وسيلهء اموال و فرزندان ، بسيارى شما را تقويت كنيم ، و از حيث نفوس و نفرات فزونى بخشيم .\r\nبايد دانست كه ظاهر آيه اين است كه بنىاسرائيل به كسانى كه در افساد اول ، آنها را شكست داده و سركوب نمودند حمله كرده و پيروز شده‌اند ، لكن اين مطلب با وقايع خارجى مطابقت ندارد ، پس ممكن است مراد حمله و پيروزى نسل آنها باشد بر دشمن كلى ، و غرض دست يافتن به استقلال و قدرت و نيل به هدف دينى و پياده كردن آن در مجتمع خويش باشد .\r\nإِنْ أَحْسَنتُمْ أَحْسَنتُمْ لأَنفُسِكُمْ وَإِنْ أَسَأْتُمْ فَلَهَا\r\nيعنى : اگر نيكى به ديگران كرديد به نفس خود و به نفع خود كرديد ، يا از آنِ شما و مختص به شماست و به خودتان بازخواهد گشت . و اگر بدى كرديد آن نيز از آنِ خودتان\r\n\r\n\r\n","description":"","footnote":"\r\n( 1 ) . و حصير : محل تنگ ، زندان .\r\n","page_name":" 305 ","page_number":305},
  {"content":"\r\n\r\nاست و مجازات و كيفرش به خودتان بازمىگردد .\r\nاين كلام ادامهء خطاب به بنىاسرائيل و به عنوان اندرزى است به آنها كه سيرهء جاريهء الهى ، مجازات برخى از اعمال در دنيا و آخرت است و مقتضاى طبع جهان هستى نيز انعكاس آثار عمل‌ها به خود عامل است : ان خيراً فخيراً ، و ان شرّاً فشرّاً . و ممكن است اين كلام جملهء معترضه باشد و خطاب به مسلمين براى تنبيه و هشدار از كارهاى زشت و گناهان باشد .\r\nفَإِذَا جَاءَ وَعْدُ الْآخِرَةِ لِيَسوءُوا وُجُوهَكُمْ وَلِيَدْخُلُوا الْمَسْجِدَ كَمَا دَخَلُوهُ أَوَّلَ مَرَّةٍ وَلِيُتَبِّرُوا مَا عَلَوْا تَتْبِيراً\r\nيعنى : و چون وعدهء آخر - زمان كيفر و مجازات بار دوم از افسادتان - فرا رسد ، برمىانگيزيم بر ضد شما گروهى را تا صورت‌هاى شما را بد و زشت و غمگين و اندوه‌بار سازند . كنايه از اين‌كه آن‌چنان بر شما بتازند و قتل و غارت و شكنجه و آزار كنند كه آثارش در صورت و قيافه‌هاى شما ظاهر گردد . و داخل مسجدالأقصى شوند همان‌گونه كه در بار اول داخل شدند ، و نيز بر هر چيزى دست يابند و مسلّط شوند نابود گردانند .\r\nمراد اين‌كه ورودشان توأم با فزونى سپاه رزمنده و عِدّه و عُدّه و فتح و پيروزى باشد و عملكردشان ويرانى بيت‌المقدس و تخريب خانه‌ها و كشتار نفوس اقويا و اسارت ضعفا و اتلاف و به آتش كشيدن اموال غير منقول و غارت كالاهاى منقول باشد .\r\nگفته شده : در اين بار از شكست ، مجتمع بنىاسرائيل به كلى از هستى و عنوان و تشكل ساقط شدند و تبديل به عده‌اى اسيران جنگى و ملتى ذليل و متفرق در جهان گشتند . و اين حادثه در حدود يك قرن پيش از ميلاد مسيح عليه السلام واقع شد و آنها تا زمان ظهور اسلام و پس از آن نيز در همان حال ذلّت و تفرقه باقى ماندند .\r\nعَسَى رَبُّكُمْ أَن يَرْحَمَكُمْ وَإِنْ عُدتُّمْ عُدْنَا وَجَعَلْنَا جَهَنَّمَ لِلْكَافِرِينَ حَصِيراً\r\nخطاب به بنىاسرائيل است براى دميدن اميد رحمت و رجاء نجات از ذلّت و رسيدن به تشكل و قدرت پس از اسارت و تفرق دوم . يعنى : اميد است كه پروردگارتان بر شما ترحم كند و به حال قدرت و رفاهتان بازگرداند . و اگر پس از آن نيز به حال طغيانتان برگرديد ما\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nنيز به حال غضب و انتقام در دنيا برمىگرديم و در آخرت دوزخ را براى همهء كافران حصير قرار داده‌ايم يعنى حبسى محيط و فراگيرِ همه و حصارى تنگ .\r\n\r\n[ رسالت قرآن 
  ]\r\nإِنَّ هذَا الْقُرْآنَ يَهْدِي لِلَّتي هِيَ أَقْوَمُ وَيُبَشِّرُ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْراً كَبِيراً « 9 » وَأَنَّ الَّذِينَ لَا يُؤْمِنُونَ بِالْآخِرَةِ أَعْتَدْنَا لَهُمْ عَذَاباً أَلِيماً « 10 » وَيَدْعُ الْإِنسَانُ بِالشَّرِّ دُعَاءَهُ بِالْخَيْرِ وَكَانَ الْإِنْسَانُ عَجُولًا « 11 »\r\n\r\n[ دعاى شر وعجله 
  ]\r\nتفسير :\r\nإِنَّ هذَا الْقُرْآنَ يَهْدِى لِلَّتى هِىَ أَقْوَمُ وَيُبَشِّرُ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْراً كَبِيراً\r\nآيات گذشته از آيهء دوم تا هشتم راجع به جريان سنّت الهى است دربارهء فرستادن كتاب آسمانى و ارسال پيامبران گذشته و سرگذشت طاغيان و مطيعان تاريخ و كيفر و پاداش آنان . و اين آيه و آياتى پس از اين ، راجع است به قرآن مجيد و احوال امت اسلامى در طاعت و عصيان و مطالبى در اين رابطه .\r\nمعناى آيه : حقيقت اين است كه اين قرآن به راهى يا به شريعت و آيينى هدايت مىكند كه پايدارتر و استوارتر است و مؤمنانى را كه پيوسته كارهاى صالح و نيك انجام مىدهند مژده و بشارت مىدهد كه بىترديد براى آنها در دنيا و آخرت پاداشى بزرگ است .\r\nبدان كه اگر مراد از موصوف مقدّر « الّتى » مطلق طريقت و راه باشد ، شامل همهء موارد مىشود . يعنى اين قرآن بشر را در هر موردى به حكم حق و استوار آن خواه در نقليات و خواه در نقليات هدايت مىكند . لكن ظاهراً مراد از موصوف مقدّر ، شريعت و آيين است يعنى شريعت اسلام ، و توصيف آن به « اقوم » به لحاظ اين است كه اين شريعت پايدار و استوار و باقى و غير منسوخ تا ابد است و همانند شرايع گذشته محكوم به نسخ نيست و\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nاصول و فروعش محكم و استوار و مطابق عقل سليم و تأمين‌كنندهء همهء مصالح فردى و اجتماعى جامعهء بشرى است .\r\nوَأَنَّ الَّذِينَ لَا يُؤْمِنُونَ بِالْآخِرَةِ أَعْتَدْنَا لَهُمْ عَذَاباً أَلِيماً\r\nو « انّ » عطف است به « انَّ لهم » در آيهء قبل .\r\nيعنى : و نيز اين قرآن بشارت مىدهد مؤمنان را به اين كه كسانى كه به نشأهء آخرت و زندگى واپسين ايمان نمىآورند ، ما براى آنها عذابى دردناك تهيّه و آماده كرده‌ايم .\r\nپس براى مؤمنان دو بشارت است : پاداشى بزرگ براى خودشان ، و عذابى دردناك براى كفّار و دشمنانشان . و منحصر كردن عذاب آخرت به عدم ايمان به معادِ تنها در صورتى كه عدم تحقق ايمان به هر يك از اصول عقايد سه‌گانه يا پنج‌گانه همانند عدم مجموع ، سبب كفر و استحقاق عذاب اخروى است ، به لحاظ اهميت اعتقاد به معاد و تأثير به‌سزاى آن در پذيرش ساير اصول عقايد و عمل به احكام فرعيه است .\r\nوَيَدْعُ الْإِنسَانُ بِالشَّرِّ دُعَاءَهُ بِالْخَيْرِ وَكَانَ الْإِنْسَانُ عَجُولًا\r\nيعنى : و انسان شر خود را مىخواهد و درخواست مىكند بدان گونه كه خير خود را مىطلبد ! و همواره انسان شتاب‌زده است .\r\nمراد از دعا در اين‌جا اعم است از دعاى لفظى نظير طلب حاجت از خداوند ، و دعاى عملى نظير زراعت به قصد حاصل و مانند آن . و غرض اين است كه انسان گاهى با درخواست لفظى از خداوند شر و ضرر و بدى خود را مىخواهد ، مثل حال غضب و عصبانيت و مانند آنها و يا از روى جهل و عدم اطلاع از عواقب امور ، و گاهى با درخواست عملى نظير آن كه اسباب و وسايلى را به قصد رسيدن به مسبَّبات شر و ضرر به شدت تعقيب مىكند و فراهم مىسازد و در اطراف و جوانب كار دقت نمىكند و عقل خود را هر چند از راه مشورت و غيره به كار نمىاندازد .\r\nو در كلمهء « و كان الانسان » كانَ براى ربط است ، يعنى انسان طبعاً شتاب‌زده است . و ممكن است براى سبق زمانى باشد ، يعنى از آغاز خلقتش اين صفت و استعداد در وى وديعت است . و ضعيفاً گفته شده « 1 » كه مراد از انسان آدم ابوالبشر عليه السلام است و عجلهء وى اين\r\n\r\n\r\n","description":"","footnote":"\r\n( 1 ) . يعنى به قولى ضعيف .\r\n","page_name":" 308 ","page_number":308},
  {"content":"\r\n\r\nاست كه هنگام دميده شدن روح از ناحيهء سر به همهء بدن نرسيده عجله كرد و خواست برخيزد و نتوانست .\r\n\r\n[ كاركرد شب و روز 
  ]\r\nوَجَعَلْنَا اللَّيْلَ وَالنَّهَارَ آيَتَيْنِ فَمَحَوْنَا آيَةَ اللَّيْلِ وَجَعَلْنَا آيَةَ النَّهَارِ مُبْصِرَةً لِّتَبْتَغُوا فَضْلًا مِن رَبِّكُمْ وَلِتَعْلَمُوا عَدَدَ السِّنِينَ وَالْحِسَابَ وَكُلَّ شَيْءٍ فَصَّلْنَاهُ تَفْصِيلًا « 12 »\r\nلغت و اعراب :\r\nاضافهء آية به الليل و النهار هر دو اضافهء بيانيه است ، يعنى آيةٌ هى اللّيلُ و آية هى النَّهارُ . و ممكن است هر دو اضافهء لاميه باشد . مبصرة : روشن و روشنىبخش . لتبتغوا متعلّق است به جعلنا ى دوم ، و لتعلموا متعلّق است به جعلنا ى اول .\r\nتفسير :\r\nوَجَعَلْنَا اللَّيْلَ وَالنَّهَارَ آيَتَيْنِ فَمَحَوْنَا آيَةَ اللَّيْلِ وَجَعَلْنَا آيَةَ النَّهَارِ مُبْصِرَةً\r\nيعنى : و ما شب و روز را دو نشانه قرار داديم ، پس شب را كه نشانهء اول است محو و تاريك و بىنور كرديم ، و روز را كه نشانهء دوم است روشن و نوربخش نموديم .\r\nتوضيح آن‌كه شب عبارت است از ظلمت و سايهء مخروطى شكلى دوّار به دور كرهء زمين كه معلول تقابل زمين با خورشيد و حركت وضعى آن است ، و روز عبارت است از روشنى و تابش مستقيم خورشيد به كرهء زمين ، و اين دو صفت انتزاع مىشوند از وجود دو كرهء مختلف در حجم و بزرگى و تاريكى و روشنى و حركت مستقيم و استداره‌اى كه همه به نظمى دقيق و عجيب در گردش و چرخش و حركت‌اند و دلالت بر توحيد و عظمت و قدرت و علم و حكمت و رحمت خالق و صانع آنها دارند . بنابراين اين دو جمله در آيه ، هر دو ناظر به حال شب و روز است كه در جملهء اول نشانه بودن آنها ، و در دوم صفت و ماهيت آنها بيان شده است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nو ممكن است اضافهء آية به اللّيل و النهار لاميه باشد و مراد از « آيةاللّيل » قرص ماه و از « آيةالنهار » قرص خورشيد باشد . پس دو جمله با هم متباين‌اند و غرض اين است كه هر يك از دو آيه خود آيت و نشانه دارد ، و ما آيت شب را محو كرديم يعنى جمادى تاريك و بىنور آفريديم ، و آيت روز را روشن و پرتو افكن ساختيم .\r\nلِتَبْتَغُوا فَضْلًا مِن رَبِّكُمْ وَلِتَعْلَمُوا عَدَدَ السِّنِينَ وَالْحِسَابَ\r\nجملهء « لتبتغوا » تعليل جعل دوم است ، يعنى : بدين‌جهت روز را روشن يا خورشيد را كه نشانهء روز است روشنگر كرديم كه شما به راحتى در طلب فضل و رحمت و در جستجوى روزى از جانب پروردگارتان باشيد . و جملهء « لتعلموا » متعلّق به جعل اول است ، يعنى آفريدن شب و روز با صفت‌هاى خاص ، و يا آفريدن آيه‌هاى آنها هر يك با وصف خاص ، براى اين است كه شمار سال‌ها و حساب را بدانيد . يعنى از شب و روز ، ماه‌ها را درآوريد و از ماه‌ها سال‌ها را استخراج نماييد و بدان‌وسيله حساب حوادث زندگى را از اعمار و احوال و افعال و نيازهاى مختلف بدانيد .\r\nوَكُلَّ شَىْءٍ فَصَّلْنَاهُ تَفْصِيلًا\r\nيعنى : و همه چيز را بيان كرديم و تفصيل داديم بيانى كامل و تفصيلى روشن و وافى .\r\nمراد از همه چيز ، علوم مورد نياز بشر است راجع به ماديات و معنويات ، خاصه علوم شريعت و احكام آخرت و عوالم ماوراى دنيا . و البته درك و استخراج همه از كتاب اللَّه مطلق نيست و نيازمند شرايط است .\r\nوَكُلَّ إِنسَانٍ أَلْزَمْنَاهُ طَائِرَهُ فِي عُنُقِهِ وَنُخْرِجُ لَهُ يَوْمَ الْقِيَامَةِ كِتَاباً يَلْقَاهُ مَنشُوراً « 13 » اقْرَأْ كِتَابَكَ كَفَى بِنَفْسِكَ الْيَوْمَ عَلَيْكَ حَسِيباً « 14 » مَنِ اهْتَدَى فَإِنَّمَا يَهْتَدِي لِنَفْسِهِ وَمَن ضَلَّ فَإِنَّما يَضِلُّ عَلَيْهَا وَلَا تَزِرُ وَازِرَةٌ وِزْرَ أُخْرَى وَمَا كُنَّا مُعَذِّبِينَ حَتَّى نَبْعَثَ رَسُولًا « 15 »\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nلغت و اعراب :\r\nطائر : پرنده ، مراد كارهاى اختيارى انسان است . اقرأ كتابك به تقدير « يُقال له » . بنفسك باء زائده است . وَزَرَ الشىءَ - از باب ضَرَب - : برداشت آن را . وِزْر : مصدر ، بار سنگين و گناه .\r\nوازرة به تقدير « نفس وازرة » . وِزر اخرى به تقدير « وزر نفس اخرى » .\r\n\r\n[ نامهء اعمال 
  ]\r\nتفسير :\r\nوَكُلَّ إِنسَانٍ أَلْزَمْنَاهُ طَائِرَهُ فِى عُنُقِهِ\r\nيعنى : و هر انسانى پرنده‌اش را به گردن او بسته‌ايم .\r\nمراد از پرنده عمل‌هاى اختيارى شخص مكلّف است ، خواه قلبى و باطنى يا بدنى و ظاهرى ، و خواه عمل‌هاى نيك يا بد . و اطلاق پرنده بر عمل بدين لحاظ است كه عمل‌هاى هر انسانى از ازل براى او پيش‌بينى شده و به عنوان سعادت و شقاوت براى او مقدر گشته و گويى در دنيا آنها از مركز غيب و منبع تقديرات الهى به سوى او مىپرند و به او لاحق مىشوند ، و يا بدين لحاظ كه از او سرچشمه مىگيرند و صادر مىشوند ، گويى كه از وجودش بيرون مىپرند . و مراد از بسته شدن به گردن او اين است كه همه از آنِ اوست و او مسئول نيك و بد و پاداش و كيفر آن است ، و جملهء بعدى مفسر اين الزام است .\r\nوَنُخْرِجُ لَهُ يَوْمَ الْقِيَامَةِ كِتَاباً يَلْقَاهُ مَنشُوراً\r\nيعنى : و براى او در روز قيامت نوشته‌اى بيرون مىآوريم كه آن را گشوده در جلو خويش ملاقات مىكند . يعنى همهء اعمالى كه به گردنش بسته بود به صورت كتابى گشوده در برابرش قرار مىگيرد .\r\nاقْرَأْ كِتَابَكَ كَفَى بِنَفْسِكَ الْيَوْمَ عَلَيْكَ حَسِيباً\r\nيعنى : به او خطاب مىشود : بخوان كتاب عمل خود را ، امروز اين نوشته تو را كفايت مىكند كه خود به ضرر خويش حسابرس باشى .\r\nمعلوم نيست كه كتاب مزبور همانند كتاب‌هاى دنيوى تنها الفاظ حاكى از معانى است\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nيا طرز ديگرى است و مثلًا توأم با تصاوير و اشكالى است كه همهء اوضاع و احوال جوّ عمل را نيز نشان مىدهد .\r\nو ظاهر اين كه خواندن كتاب كفايت در حسابگرى شخص مىكند اين است كه كتاب به گونه‌اى است كه خواندنش براى شخص ابهامى نمىگذارد و اطلاعى حاصل مىشود كه خود مىتواند به كمّيّت همه و حقّ و باطل و حسن و قبح و استحقاق ثواب و عقاب تمام آن يقين حاصل كند و قضاوت نمايد .\r\n\r\n[ سه قانون در حسابرسى و كيفر الهى 
  ]\r\nمَنِ اهْتَدَى فَإِنَّمَا يَهْتَدِى لِنَفْسِهِ وَمَن ضَلَّ فَإِنَّما يَضِلُّ عَلَيْهَا\r\nاين آيه در حكم نتيجهء مسئوليت انسان نسبت به اعمال خويش و مختار بودن اوست .\r\nيعنى : كسى كه هدايت يابد جز اين نيست كه به سود خويش هدايت مىيابد ، و كسى كه گمراه گردد جز اين نيست كه او نيز به ضرر خويش گمراه مىگردد .\r\nوَلَا تَزِرُ وَازِرَةٌ وِزْرَ أُخْرَى وَمَا كُنَّا مُعَذِّبِينَ حَتَّى نَبْعَثَ رَسُولًا\r\nيعنى : و هيچ باربردارى بار گناه ديگرى را برنمىدارد . استحقاق ثواب يا كيفر كسى بر ديگرى در دنيا نوشته نمىشود ، زيرا خلاف عدالت است ، و پاداش و كيفر كسى در آخرت دربارهء ديگرى اجرا نمىشود ، زيرا كه ظلم است . و اگر در موارد اضلال و فريب و غيره گناهِ تابعان بر متبوعان تحميل مىشود مراد اين است كه نظير و مماثل آن گناه است نه خود آن به گونه‌اى كه تابع بىگناه محسوب شود .\r\nو ما هرگز عذاب‌كننده نبوديم تا آن‌كه رسولى برانگيزيم . يعنى عادت ديرين و سنّت جاريهء ما بر اين است كه هيچ ملت و قومى را عذاب نمىكنيم مگر آن‌كه پيامبرى مبعوث گردانيم كه ابلاغ شريعت و اتمام حجّت نمايد و مردم رد كنند و طغيان ورزند . پس آيه دربارهء عذاب دسته‌جمعى ملت‌هاى طغيان‌گر و ريشه‌كن كردن آنهاست نظير قوم نوح و هود و صالح و لوط و موسى . و ممكن است بعث رسول كنايه از بلوغ حكم الزامى الهى به مكلّف و تماميت حجّت باشد ، خواه فرد باشد يا اجتماع . پس آيه در مقام تأييد اين قاعدهء عقلى كلّى است كه عقاب بلا بيان جايز نيست .\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nوَإِذَا أَرَدْنَا أَن نُّهْلِكَ قَرْيَةً أَمَرْنَا مُتْرَفِيهَا فَفَسَقُوا فِيهَا فَحَقَّ عَلَيْهَا الْقَوْلُ فَدَمَّرْنَاهَا تَدْمِيراً « 16 » وَكَمْ أَهْلَكْنَا مِنَ الْقُرُونِ مِن بَعْدِ نُوحٍ وَكَفَى بِرَبِّكَ بِذُنُوبِ عِبَادِهِ خَبِيراً بَصِيراً « 17 »\r\nلغت و اعراب :\r\nقريه : مجتمع انسانى ، و محل اجتماع انسان‌ها مانند شهر و روستا . أمرْنا مترفيها به تقدير « أمرناهم بالطاعة يا بالفسق » . مترَف : كسى كه نعمت واسع و فراوان دارد . دمّره : هلاك كرد او را . قرْن : گروه‌هايى از انسان كه در يك زمان زندگى مىكنند . بذنوب عباده متعلّق است به خبير و بصير به نحو تنازع .\r\nوَإِذَا أَرَدْنَا أَن نُّهْلِكَ قَرْيَةً أَمَرْنَا مُتْرَفِيهَا فَفَسَقُوا فِيهَا\r\nيعنى : و چون اراده كنيم ملت و مجتمعى از انسان‌ها را هلاك نماييم - به خاطر سوابق طغيان و كفرانشان - اعيان و خوشگذران‌هاى آنان را امر مىكنيم ، پس در آن محيط نافرمانى مىكنند . مراد امر تشريعى است و متعلّقش « بالطاعة والتسليم » است ، و غرض آن‌كه دوباره آنها را به منظور تكرار و تأكيد در اتمام حجت ، فرمان تسليم و طاعت مىدهيم ، پس باز نافرمانى مىكنند و از طاعت خارج مىشوند .\r\nو ممكن است مراد از « أمرنا » در اين‌جا امر تكوينى و متعلّقش « بالفسق » باشد ، يعنى دربارهء آنها استدراج مىكنيم و به وسيلهء افزودن نعمت و اموال و رفاه حالشان بر مقدمات فسق و طغيانشان مىافزاييم پس آنها فسق و طغيان بيشتر مىكنند .\r\nفَحَقَّ عَلَيْهَا الْقَوْلُ فَدَمَّرْنَاهَا تَدْمِيراً\r\nيعنى : پس از آن ، قول و حكم ما به ضرر و زيان آنها ثابت و مسلّم و منجّز مىگردد ( مراد از قول ، حكم و وعدهء حتمى او از ازل است كه در لوح محفوظ نيز نگاشته شده كه بايد طغيان‌گران در دنيا پيش از آخرت به كيفر طغيانشان نابود گردند ) پس آنها را هلاك و نابود مىسازيم . « تدميراً » مفعول مطلق است ، يعنى به شديدترين طرز هلاكت يا هلاكتى كه\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمتناسب طغيان آنها باشد .\r\nوَكَمْ أَهْلَكْنَا مِنَ الْقُرُونِ مِن بَعْدِ نُوحٍ وَكَفَى بِرَبِّكَ بِذُنُوبِ عِبَادِهِ خَبِيراً بَصِيراً\r\nاين آيه بيان مصاديق كبراى كلّى در آيهء قبل است . يعنى و چه بسيارى از قرن‌ها و مجتمعات انسانى پس از نوح كه در يك عصر با هم زندگى داشتند و ما آنها را هلاك نموديم ، و كافى است پروردگار تو در آگاهى و بينايى به گناهان بندگان خود ( يعنى آگاهى از گناهان باطنى و سرّى ، و بينايى به گناهان آشكار و ظاهرى ) . غرض آن‌كه اهلاك آنها با علمى محيط و ديدى گسترده به همهء نهان‌ها و آشكارها از گناهان آنها و استحقاق عذاب آنان انجام گرفته ، وَلَا يَظْلِمُ رَبُّكَ أَحَداً [ كهف ، 49 
  ] .\r\nمَن كَانَ يُرِيدُ الْعَاجِلَةَ عَجَّلْنَا لَهُ فِيهَا مَا نَشَاءُ لِمَن نُّرِيدُ ثُمَّ جَعَلْنَا لَهُ جَهَنَّمَ يَصْلَاهَا مَذْمُوماً مَّدْحُوراً « 18 » وَمَنْ أَرَادَ الْآخِرَةَ وَسَعَى لَهَا سَعْيَهَا وَهُوَ مُؤْمِنٌ فَأُولئِكَ كَانَ سَعْيُهُم مَّشْكُوراً « 19 » كُلّاً نُّمِدُّ هؤُلَاءِ وَهؤُلَاءِ مِنْ عَطَاءِ رَبِّكَ وَمَا كَانَ عَطَاءُ رَبِّكَ مَحْظُوراً « 20 »\r\nلغت و اعراب :\r\nعاجلة : دنيا . صَلِىَ النارَ - از باب عَلِم - : چشيد حرارت آن را . مدحور : طرد شده . كلًاّ مفعول فعل بعدى ، و تنوين آن بدل از واحد است يعنى « كلَّ واحد من الفريقين » و هؤلاءِ و هؤلاءِ بدل از تنوين كلّاً است ، حَظَرَ الشىءَ و على الشىءِ - از باب نَصَر - : منع نمود آن را از او .\r\nتفسير :\r\nمَن كَانَ يُرِيدُ الْعَاجِلَةَ عَجَّلْنَا لَهُ فِيهَا مَا نَشَاءُ لِمَن نُّرِيدُ ثُمَّ جَعَلْنَا لَهُ جَهَنَّمَ يَصْلَاهَا مَذْمُوماً مَّدْحُوراً\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nيعنى : كسى كه تنها عاجله را يعنى دنياى زودگذر « 1 » را مىطلبد و كارى با آخرت ندارد ، ما هم براى او در اين دنيا تعجيل مىكنيم ، يعنى خواستهء دنيويش را مىدهيم ، لكن آن مقدار كه مىخواهيم و براى آن كس كه اراده مىكنيم ؛ سپس دوزخ را براى او آماده و مهيّا مىسازيم كه پس از مرگ حرارت آن را خواهد چشيد در حالى كه مذموم است ، يعنى مورد ملامت و مذمت نفس خويش و فرشتگان و صالحان عالم آخرت است ؛ و مدحور است ، يعنى دور از رحمت خداوند است .\r\nبايد دانست كه خواستن دنيا و ترك آخرت گاهى به گفتار و عمل است ، مانند كفّار و غير معتقدها ؛ و گاهى تنها به عمل است با اعتقاد قلبى به دين و شريعت ، مانند مسلمان‌هاى منغمر در دنيا و غافل از آخرت . و تهديد آيه شامل هر دو قسم است هر چند در دوم امكان شمول عفو و شفاعت است و بر فرض عدم آنها دخول موقت در جهنم است .\r\n\r\n[ يارى همگانى خدا 
  ]\r\nوَمَنْ أَرَادَ الْآخِرَةَ وَسَعَى لَهَا سَعْيَهَا وَهُوَ مُؤْمِنٌ فَأُولئِكَ كَانَ سَعْيُهُم مَّشْكُوراً\r\nيعنى : و كسى كه آخرت را بخواهد و كوشش خود را به آن متوجه سازد در حالى كه مؤمن است يعنى اصول عقايدش صحيح و كامل است ، پس آنها هستند كه كوشش و سعيشان مورد تقدير و سپاس خواهد بود . يعنى در آخرت تشكر قولى و عملى از او مىشود و پاداش به‌سزايى دريافت مىكند .\r\nبدان كه در اين آيه به مَنِ موصوله در صدر آيه سه ضمير و يك اشاره برگشته است . سه ضمير به لحاظ لفظ موصول و قرب مرجع ، مفرد آمده و اشاره به لحاظ معنا و بُعد مرجع ، جمع آمده و امثال آن در اين كتاب شريف زياد است .\r\nكُلّاً نُّمِدُّ هؤُلَاءِ وَهؤُلَاءِ مِنْ عَطَاءِ رَبِّكَ وَمَا كَانَ عَطَاءُ رَبِّكَ مَحْظُوراً\r\nيعنى : هر يك از آنان و اينان را يارى مىدهيم ( هر يك از طالبان دنيا و طالبان آخرت را در محدودهء خواسته‌اش يارى مىدهيم ، و محدودهء خواستهء اهل دنيا نعمت‌هاى دنيا و رفاه حال تا انتهاى زندگى مقدّر او ، و محدودهء خواستهء اهل آخرت جهان ابدى است كه به او وعده داده شده ) و هر دو از عطاى پروردگار توست و هرگز عطاى پروردگارت از احدى ممنوع نيست .\r\n\r\n\r\n","description":"","footnote":"\r\n( 1 ) . زودرس .\r\n","page_name":" 315 ","page_number":315},
  {"content":"\r\n\r\nحاصل اين است كه : كافر با اين‌كه مورد غضب خدا و تمام عقايد كفرى و عمل‌هاى فسقىاش مبغوض اوست و براى همه مستحق مجازات بد است ، در دنيا از هيچ نعمت مادى و معنوى خداوند ممنوع نيست ، زيرا نعمت ارسال رسولان و عرضهء دين و شريعت و كتاب آسمانى از آنِ همه است و نعمت‌هاى مادى نيز در اختيار همگان است كه طبق تقديرات ازلى به همه مىرسد .\r\n\r\n[ درجات بىشمار آخرت 
  ]\r\nانُظرْ كَيْفَ فَضَّلْنا بَعْضَهُمْ عَلَى بَعْضٍ وَلَلْآخِرَةُ أَكْبَرُ دَرَجَاتٍ وَأَكْبَرُ تَفْضِيلًا « 21 » لَاتَجْعَلْ مَعَ اللَّهِ إِلهاً آخَرَ فَتَقْعُدَ مَذْمُوماً مَّخْذُولًا « 22 »\r\nتفسير :\r\nانُظرْ كَيْفَ فَضَّلْنا بَعْضَهُمْ عَلَى بَعْضٍ وَلَلْآخِرَةُ أَكْبَرُ دَرَجَاتٍ وَأَكْبَرُ تَفْضِيلًا\r\nيعنى : بنگر كه چگونه برخى از آنها را بر برخى ديگر برترى داديم - در اسباب و ملاكات تفاضل دنيوى نظير اوصاف روانى و صفات جسمى و اموال و اولاد و اقوام و قبايل و جاه‌ها و مناصب - و بىترديد آخرت از نظر درجات و تفاضل بزرگ‌تر است . زيرا درجات مردم در دنيا بر پايهء خصوصيات نفسانى و جسمانى و اختلاف اموال و اولاد و غيره است كه همه حقير و اندك و محدود است ، و آخرت درجاتش براساس كمالات روحى و فضايل معنوى و نعمت‌هاى گوناگون بهشتى و جهان ابدى است و برترى درجات و تفاضل برحسب آن درجات است .\r\nلَاتَجْعَلْ مَعَ اللَّهِ إِلهاً آخَرَ فَتَقْعُدَ مَذْمُوماً مَّخْذُولًا\r\nيعنى : هرگز با خداوند معبود ديگرى قرار مده و اتخاذ مكن - خواه از بتان و ستارگان باشد يا از عباد و صالحان و يا از پريان و خواه عيسى و مريم و روح‌القدس يا غير آنها از آنچه بشر گمراه پيدا كند كه پست‌ترين آنها هواى نفس است - تا مذموم و مخذول بنشينى ، يعنى مورد مذمت و ملامت نفس خود و فرشتگان الهى و نيكان و صالحان در عالم آخرت\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nقرارگيرى ، و بىيار و ياور و رسوا و خوار گردى . و كلمهء قَعَد به معناى صارَ استعمال مىشود كه مناسب اين مقام است .\r\n\r\n[ احسان به والدين 
  ]\r\nوَقَضَى رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَاناً إِمَّا يَبْلُغَنَّ عِندَكَ الْكِبَرَ أَحَدُهُمَا أَوْ كِلَاهُمَا فَلَا تَقُل لَهُمَا أُفٍّ وَلَا تَنْهَرْهُمَا وَقُل لَهُمَا قَوْلًا كَرِيماً « 23 » وَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُل رَّبِّ ارْحَمْهُمَا كَمَا رَبَّيَانِي صَغِيراً « 24 »\r\nلغت و اعراب :\r\nقضى : حكم قطعى و حتمى نمود . و بالوالدين متعلّق است به قَضى ، و احساناً مفعول آن است و تقدير كلام : « قضى بعدم العبادة « 1 » و بالاحسان » و يا آن‌كه تقدير : « و أحسنوا بالوالدين احساناً » . امّا يبلغنّ « ان » شرطيه و « ما » زايده است به تقدير « ان يبلغنّ » . افّ اسم فعل است به معناى اظهار ناراحتى . نَهَرَهُ - از باب مَنَع - : داد زد بر او و پرخاش كرد و راند او را . خَفَضَ - از باب ضَرَب - : پايين آورد .\r\nتفسير :\r\nوَقَضَى رَبُّكَ أَلَّا تَعْبُدُوا إِلَّا إِيَّاهُ وَبِالْوَالِدَيْنِ إِحْسَاناً\r\nيعنى : اى پيامبر ، يا اى مخاطب ، پروردگار تو حكم قطعى كرده - به جامعهء بشرى و مكلّفان تاريخ از زمان خطاب تا انقراض نسلشان - كه احدى را جز او پرستش نكنيد و به پدر و مادر خود نيكى كنيد .\r\nبايد دانست كه مسألهء توحيد نخستين حكم عقلى و نقلى و اصل اعتقادى الهى و\r\n\r\n\r\n","description":"","footnote":"\r\n( 1 ) . بعدم عبادة غيره صحيح است .\r\n","page_name":" 317 ","page_number":317},
  {"content":"\r\n\r\nمهم‌ترين دستور خداوندى براى بشر است و پس از القا و عرضهء آن به فرشتگان پيش از خلقت آدميان در رأس دعوت انبيا و سرلوحهء افتتاح كتاب‌هاى آسمانى قرار گرفته است و در اين كتاب حكيم نيز بيش از همه چيز بر آن تأكيد و اصرار شده است ، و در اين سورهء شريفه از اين آيه تا آيهء 39 در ضمن 16 آيه ، 14 يا 20 حكم مهم اصولى و فروعى وجوبى و تحريمى ذكر شده كه در صدر آنها مسألهء توحيد و در آخر آنها مسألهء شرك بيان شده و در ميان اين مبدأ و منتهى اشاره به احكام زير شده است چون : وجوب احسان به والدين ( يعنى اف نگفتن ، نراندن ، وجوب قول كريم ، خفض جناح و دعا براى آنها و گفتار ميسور و ليّن ) و وجوبِ دادن حقّ ذىالقربى ، و حرمت تبذير ، و حرمت بخل ، و حرمت اسراف ، و حرمت قتل اولاد از ترس فقر ، و حرمت زنا ، و حرمت قتل نفس و ثبوت قصاص ، و حرمت تعدّى در مقام استيفاى حق ، و حرمت خوردن مال يتيم ، و وجوب وفاى به عهد و توفيه و پر دادن كيل و وزن ، و حرمت تبعيت از شك و جهل ، و حرمت تكبر و تبختر در مشى ، و شرك به خداوند .\r\nإِمَّا يَبْلُغَنَّ عِندَكَ الْكِبَرَ أَحَدُهُمَا أَوْ كِلَاهُمَا فَلَا تَقُل لَهُمَا أُفٍّ وَلَا تَنْهَرْهُمَا وَقُل لَهُمَا قَوْلًا كَرِيماً\r\nيعنى : و اگر يكى از آن دو يا هر دوى آنها در نزد تو به سنّ پيرى رسند ، به آنها اف مگو - اگر روى گذشت سنّ و سالمندى آنها متحمل زحماتى شدى از جهت انفاق و سرپرستى و تحمل گفتار زشت و رفتار خشن آنها ، اظهار ناراحتى بر آنها مكن حتى به گفتن اف يا عبارت‌هاى مشابه - و بر آنها داد مزن و پرخاش مكن و آنها را از خود مران ، و به آنها سخنى شايسته و نيكو و محترمانه بگو .\r\nوَاخْفِضْ لَهُمَا جَنَاحَ الذُّلِّ مِنَ الرَّحْمَةِ وَقُل رَّبِّ ارْحَمْهُمَا كَمَا رَبَّيَانِى صَغِيراً\r\nيعنى : در مقابل آنها از روى ترحم و مهربانى ، بال‌هاى ذلّت فرود آر و پرهاى تواضع بگستر ، و بگو : پروردگارا ، هر دو را مورد رحمت و احسانت قرار ده همان‌گونه كه آنها مرا در حال خوارى و كودكى تربيت نمودند .\r\nظاهر آيه شمول آن به حال حيات و پس از مرگ آنهاست . و ظاهر امر به دعا استجابت آن است در هر دو حال . و توصيهء اولاد به دعا براى ابوين و عدم توصيهء ابوين به دعا براى فرزند كاشف از اين است كه شفقت اولاد نسبت به ابوين كمتر است و نياز به امر دارد ، و\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nفزونى مهر ابوين خود محرك به دعاست .\r\n\r\n[ تبذير شيطانى است 
  ]\r\nرَبُّكُمْ أَعْلَمُ بِمَا فِي نُفُوسِكُمْ إِن تَكُونُوا صَالِحِينَ فَإِنَّهُ كَانَ لِلْأَوَّابِينَ غَفُوراً « 25 » وَآتِ ذَا الْقُرْبَى حَقَّهُ وَالْمِسْكِينَ وَابْنَ السَّبِيلِ وَلَا تُبَذِّرْ تَبْذِيراً « 26 » إِنَّ الْمُبَذِّرِينَ كَانُوا إِخْوَانَ الشَّيَاطِينِ وَكَانَ الشَّيْطَانُ لِرَبِّهِ كَفُوراً « 27 »\r\nتفسير :\r\nرَبُّكُمْ أَعْلَمُ بِمَا فِى نُفُوسِكُمْ إِن تَكُونُوا صَالِحِينَ فَإِنَّهُ كَانَ لِلْأَوَّابِينَ غَفُوراً\r\nآيه در مورد اين فرض است كه گويى امرى ناروا و ايذا و آزارى از فرزند نسبت به ابوين رخ داده و بعد پشيمان شده و به صلاح گراييده است .\r\nمعناى آيه : پروردگار شما به آنچه در دل‌هاى شماست داناتر است - از خودتان و حتى از فرشتگان رقيب و عتيدتان ، زيرا خطورات مغزتان و تصورات ذهنتان را پيش از آن‌كه به مرحلهء تصديق و جزم و عزم و اراده برسد مىداند و بنابراين پشيمانى و بازگشت به خدا را كه در دل داريد مىداند - اگر شما نيكوكار باشيد ، بىترديد او نسبت به رجوع كنندگان به سوى حق بسيار آمرزنده است .\r\nاطلاق صيغهء مبالغه براى سرعت به توبه است كه مصداق يَتُوبُونَ مِن قَرِيبٍ [ نساء ، 17 
  ] باشند . يا اشاره به تكرّر است يعنى هر گناهى صادر شد بايد توبه‌اى پشت سر آن صورت گيرد .\r\nوَآتِ ذَا الْقُرْبَى حَقَّهُ وَالْمِسْكِينَ وَابْنَ السَّبِيلِ وَلَا تُبَذِّرْ تَبْذِيراً\r\nيعنى : و حق خويشاوند را بپرداز . و طبق روايات اهل‌بيت وحى عليهم السلام عنوان خويشاوند در اين‌جا همان گونه كه شامل خويشان نسبى شخص از عمودين واجب النفقه « 1 » و ساير\r\n\r\n\r\n","description":"","footnote":"\r\n( 1 ) . عمودَين : پدر و مادر و اولاد .\r\n","page_name":" 319 ","page_number":319},
  {"content":"\r\n\r\nنزديكان است ، شامل خويشان پيامبر اسلام نيز هست يعنى معصومين از ارحام او كه ذىالقرباى معنوى با مؤمنان‌اند ، و حقّ ذىالقرباى نسبى شخص ، صلهء رحم و انفاقات واجب و مستحب است ، و حق ذىالقرباى معنوى حقوق شرعى ولايى آنهاست نظير خمس از اصناف هفتگانه و انفال و فىءها .\r\nو نيز حقّ فقير و در راه‌مانده را بپرداز . و مراد از سبيل در اين جا اعم است از حسّى و معنوى ، پس ابن سبيل هر مؤمنى است كه در مسافرت هزينهء سفرش تمام شده و دسترسى به اموال خود در وطن ندارد ، و هر مؤمنى كه در راه هدفى حلال ، واجب يا مستحب قدم برداشته و هزينه‌اش وفا نمىكند مانند شاغلان به تحصيل علوم دينى واجب يا مستحب و علوم دنيوى مورد نياز جامعهء مسلمين .\r\nو هيچ‌گاه تبذير مكن . يعنى مصارف ناروا و باطل نظير صرف مال در راه حرام و يا تجاوز از حد عقلى و عرفى در صرف حلال كه به اسراف بكشد انجام مده .\r\nإِنَّ الْمُبَذِّرِينَ كَانُوا إِخْوَانَ الشَّيَاطِينِ وَكَانَ الشَّيْطَانُ لِرَبِّهِ كَفُوراً\r\nيعنى : به حقيقت تبذيركنندگان برادران شياطين‌اند - نظير و شبيه آنهايند در ارتكاب پياپى گناه و كفران نعمت ، زيرا پول‌داران و ثروتمندان دنيا هستند كه پيوسته خود منغمر در گناه و رواج‌دهندهء گناه و مرتكب بالاترين كفران نعمت‌اند - و شيطان پيوسته در مقابل پروردگارش بسيار كافر و ناسپاس بوده است . مراد از شيطان كَفور در اين‌جا ابليس ، شيطان اول است كه براى نخستين‌بار در ملأ اعلى مرتكب بزرگ‌ترين گناه و كفران شد . و ممكن است جنس شامل همهء افراد شيطان باشد .\r\nوَإِمَّا تُعْرِضَنَّ عَنْهُمُ ابْتِغَاءَ رَحْمَةٍ مِن رَّبِّكَ تَرْجُوهَا فَقُل لَّهُمْ قَوْلًا مَّيْسُوراً « 28 » وَلَا تَجْعَلْ يَدَكَ مَغْلُولَةً إِلَى عُنُقِكَ وَلَا تَبْسُطْهَا كُلَّ الْبَسْطِ فَتَقْعُدَ مَلُوماً مَّحْسُوراً « 29 » إِنَّ رَبَّكَ يَبْسُطُ الرِّزْقَ لِمَن يَشَاءُ وَيَقْدِرُ إِنَّهُ كَانَ بِعِبَادِهِ خَبِيراً بَصِيراً « 30 »\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nلغت و اعراب :\r\nامّا تعرضنَّ « ان » شرطيه و « ما » زايده است . قَعَدَ : صار . حَسَرَ زيدٌ - از باب نَصَر و ضَرَب - : ضعيف و خسته شد ، و منكشف و عريان شد . غَلَّهَ - از باب نَصَر - : به دست يا گردن او زنجير گذاشت .\r\n\r\n[ حسن معاشرت و ميانه‌روى در هزينه كردن 
  ]\r\nتفسير :\r\nوَإِمَّا تُعْرِضَنَّ عَنْهُمُ ابْتِغَاءَ رَحْمَةٍ مِن رَّبِّكَ تَرْجُوهَا فَقُل لَّهُمْ قَوْلًا مَّيْسُوراً\r\nيعنى : و اگر به خاطر فقر و تنگدستى از آنها اعراض نمايى و به ناچار انفاق آنها را قطع كنى در حالى كه طالب رحمت و روزى از پروردگار خود هستى و پيوسته بدان اميد دارى ، پس به آنها سخنى نرم و ملايم و محبت‌آميز بگو . يعنى چنين كن تا شايد آثار سوء اعراض و قطع انفاق جبران شود و رضايتشان مخدوش نگردد .\r\nوَلَا تَجْعَلْ يَدَكَ مَغْلُولَةً إِلَى عُنُقِكَ وَلَا تَبْسُطْهَا كُلَّ الْبَسْطِ فَتَقْعُدَ مَلُوماً مَّحْسُوراً\r\nاين آيه در مقام نهى از افراط و تفريط است و بيان اين‌كه اين دو صفت در انفاق نيز همانند ساير اعمال قبيح است .\r\nيعنى : و هرگز دست خود را به گردن خويش زنجير مكن ؛ كنايه از اين كه در مورد اموال خود بخل مورز كه دست احسانت به سوى كسى دراز نشود . و نيز هرگز دست خود را يكسره مگشاى ؛ كنايه از اين‌كه آنچه دارى همه را به كلّى انفاق منما ، تا ملامت‌زده و خسته و عريان بنشينى . « 1 » يعنى ملامت‌زده در نزد خود و عقلا و فرشتگان ، و محسور يعنى وامانده و بريده يا عريان .\r\nظاهر اين است كه « ملوماً » قيد هر دو كار است ، زيرا افراط و تفريط و بخل و اسراف را هر عاقلى حتى خود عامل مذمت مىكند . و قيد « محسوراً » متعلّق به بسط يد است كه در نتيجهء آن شخص ، وامانده و بريده از اجتماع مىگردد و يا همانند عريان ، غير قادر به ظهور در ميان اجتماع مىشود .\r\n\r\n\r\n","description":"","footnote":"\r\n( 1 ) . عريان گردى .\r\n","page_name":" 321 ","page_number":321},
  {"content":"\r\n\r\n\r\n[ روزى دست خداست 
  ]\r\nإِنَّ رَبَّكَ يَبْسُطُ الرِّزْقَ لِمَن يَشَاءُ وَيَقْدِرُ إِنَّهُ كَانَ بِعِبَادِهِ خَبِيراً بَصِيراً\r\nيعنى : بىترديد پروردگار تو روزى را براى هر كس بخواهد بسط و توسعه مىدهد و يا سخت مىگيرد ، زيرا او به حال بندگان خود آگاه و بيناست . غرض اين است كه خدا روى علم به حال فردى و اجتماعىِ بندگان و اطلاع از مصالح و مفاسد كار آنها روزى آنها را در حد اعتدال كم و زياد مىكند و قبض و بسطش به نحو عدل و قسط است ، پس شما بشرها نيز در انفاقات خود چنين باشيد .\r\n\r\n[ چند حكم واجب و حرام 
  ]\r\nوَلَا تَقْتُلُوا أَوْلَادَكُمْ خَشْيَةَ إِمْلَاقٍ نَّحْنُ نَرْزُقُهُمْ وَإِيَّاكُمْ إِنَّ قَتْلَهُمْ كَانَ خِطْئاً كَبِيراً « 31 » وَلَا تَقْرَبُوا الزِّنَى إِنَّهُ كَانَ فَاحِشَةً وَسَاءَ سَبِيلًا « 32 »\r\nلغت و اعراب :\r\nاملاق : فقر ، انفاق مال تا آن كه تمام شود . خِطأ : خطا و انحراف ، الخِطأ كَالإثم لفظاً و معنىً . فاحشة : هر چيزى كه از حد تجاوز كند ، ظاهرة القبح و زائدةُ القبح .\r\nتفسير :\r\nوَلَا تَقْتُلُوا أَوْلَادَكُمْ خَشْيَةَ إِمْلَاقٍ نَّحْنُ نَرْزُقُهُمْ وَإِيَّاكُمْ إِنَّ قَتْلَهُمْ كَانَ خِطْئاً كَبِيراً\r\nيعنى : و هرگز فرزندان خود را از بيم فقر و تنگدستى نكشيد ، ما هستيم كه آنها و شما را روزى مىدهيم ، حقّاً كه كشتن آنها خطا و گناهى بزرگ است ، يعنى به قضاوت عقل و خرد و تحريم شرايع آسمانى .\r\nاين آيه نهى است از آنچه در جاهليت پيش از اسلام مرسوم بوده كه هرگاه از اوضاع محيط علايم خشكسالى و گرانى را حس مىكردند برخى از نانخواران را كه نان‌آور نبودند مىكشتند . و اين مسأله غير از وَأْد بَنات يعنى زنده به گور كردن دختران براى ترس از اسير شدن آنهاست .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nوَلَا تَقْرَبُوا الزِّنَى إِنَّهُ كَانَ فَاحِشَةً وَسَاءَ سَبِيلًا\r\nيعنى : و هرگز به زنا نزديك نشويد ، زيرا آن عملى بسيار بد و راهى زشت است .\r\nتعبير از حرمت زنا به اين‌كه به آن نزديك نشويد يعنى مقدمات آن را نيز از قبيل القاى روابط و دوستى و شوخى در گفتار و خلوت در يك مكان و تقبيل و غيره به جا نياوريد . و هم‌چنين استعمال كلمهء « فاحشة » و « ساء سبيلًا » مفيد اين معناست كه اين عمل قبيح است و راهى است منتهى به فساد اجتماع و زوال معنويت از دل‌ها و رغبت جامعه به هر امر قبيح و اختلال نظام دينى اجتماع ، و شاهد است بر شدت حرمت اين كار . و خداوند در صفات مؤمنين مىفرمايد : وَلَا يَزْنُونَ وَمَن يَفْعَلْ ذلِكَ يَلْقَ أَثَاماً . يُضَاعَفْ لَهُ الْعَذَابُ يَوْمَ الْقِيَامَةِ وَيَخْلُدْ فِيهِ مُهَاناً [ فرقان ، 68 و 69 
  ] .\r\nوَلَا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ وَمَن قُتِلَ مَظْلُوماً فَقَدْ جَعَلْنَا لِوَلِيِّهِ سُلْطَاناً فَلا يُسْرِف فِي الْقَتْلِ إِنَّهُ كَانَ مَنصُوراً « 33 » وَلَا تَقْرَبُوا مَالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَأَوْفُوا بِالْعَهْدِ إِنَّ الْعَهْدَ كَانَ مَسْؤولًا « 34 »\r\nتفسير :\r\nوَلَا تَقْتُلُوا النَّفْسَ الَّتِى حَرَّمَ اللَّهُ إِلَّا بِالْحَقِّ\r\nيعنى : و هرگز نفسى را كه خدا حرام نموده نكشيد مگر آن‌كه به حق باشد .\r\nحرام كردن نفس عبارت است از مصونيت بخشيدن و محترم شمردن آن ، كه از آثارش حرمت توهين و هتك احترام و اذيت و آزار و كشتن اوست . و اين حكم دربارهء نفس انسانى ، اصل اولى و قاعدهء كلّى عقلى و عقلايى است كه در همهء شرايع الهى و كتاب‌هاى آسمانى ، ثابت و مندرج است ، و انشاء نهى در اين‌جا امضاى آن كلّى و تأكيد بر ثبوت و دوام آن در اسلام است . بنابراين ، جواز كشتن انسان\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدر هر موردى نياز به دليل خاصّى دارد كه استثناى آيه مبيّن آن است ، نظير موارد ارتداد از اسلام و قصاص و حدود شرعى و مقدّميت آن بر امرى مهم‌تر از آن ، و هكذا .\r\nوَمَن قُتِلَ مَظْلُوماً فَقَدْ جَعَلْنَا لِوَلِيِّهِ سُلْطَاناً\r\nيعنى : و كسى كه مظلوم كشته شود ، ما براى ولىّ دم و صاحب خون او سلطنت تشريع كرديم .\r\nمراد از ولىّ دم اعمّ است از اولياى شخصى نظير وارثان شرعى مقتول ، و ولىّ عام نظير حاكم اسلامى و ولىّ امر شرعى در فرض نبود وارث نسبى و سببى . و مراد از سلطان ، جعل حكم وضعى است يعنى سلطه و قدرت بر اين‌كه قاتل را عفو كند يا قصاص نمايد يا قصاص را در فرض رضايت طرف تبديل به ديه كند .\r\nفَلا يُسْرِف فِى الْقَتْلِ إِنَّهُ كَانَ مَنصُوراً\r\nكلام به عنوان نهى غايب است . يعنى پس نبايد ولىّ دم در مقام اجراى حكم قصاص اسراف كند و از حد تجاوز نمايد و مثلًا در قتل يك نفر ، دو نفر يا بيشتر را بكشد . و هم‌چنين در مقام استيفاى قصاص اعضا يا قصاص منافع از حد تجاوز نمايد . و اين بدان جهت است كه او يارىشده از جانب خداوند است . يعنى به واسطهء آن‌كه خدا قصاص را تشريع نموده و نيروى قضايى اسلامى او را در مقدمات اجرا كمك كرده است ، پس نبايد از اين ارفاق سوء استفاده كند .\r\nوَلَا تَقْرَبُوا مَالَ الْيَتِيمِ إِلَّا بِالَّتِى هِىَ أَحْسَنُ\r\nيعنى : و هرگز به مال يتيم نزديك نشويد مگر از راهى كه نيكوتر است .\r\nمراد از قرب ، تمام تصرفات است و تعبير به قرب ، كنايه از شدت حرمت آنهاست . و مراد از راه نيكوتر ، تصرفاتى است كه شرع يا عقل آن را جايز مىشمارد ، نظير تصرفات ولىّ يتيم از جدّ پدرى و حاكم يا وصىّ پدر و جد ، و تصرفات حسبى هر انسان خيرخواهى در صورت عدم وجود ولى و وصى .\r\nحَتَّى يَبْلُغَ أَشُدَّهُ\r\nيعنى : تا آن‌گاه كه به بلوغ برسد .\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاشُدّ جمع شُدّ - به ضم - به معناى قوه و نيرو است . « 1 » و مراد از رسيدن يتيم به نيروها بالغ شدن اوست ، زيرا بلوغ عبارت از اين است كه نيروهاى جسمى و روحى انسان و ساير حيوانات از حيث نمو و رشد به مرحلهء كمال برسد ، و از علايم آن در انسان ، بلوغ سن به حدّ خاص و قدرت آميزش جنسى و روييدن موهاى خشن در عانه است .\r\nوَأَوْفُوا بِالْعَهْدِ\r\nيعنى : و به پيمان و قرارداد وفا كنيد .\r\nمراد از « عهد » در اين‌جا اعم از عهد و پيمانى است كه خدا با انسان در مورد احكام دين مىبندد به لحاظ آن‌كه عَرضه داشتن شريعت از جانب حق به بشر و پذيرفتن او پيمانى است كه خدا با او دربارهء يكايك احكام آن مىبندد ؛ و پيمانى كه بشرها با يكديگر مىبندند ، نظير معاهدات مالى و تجارى و غيره ؛ و پيمان‌هايى كه انسان با خود مىبندد ، مانند عهد و نذر و قسمِ اصطلاحى كه همه معاهدهء با نفس و واجب‌الوفاء است .\r\nإِنَّ الْعَهْدَ كَانَ مَسْؤولًا\r\nاگر تقدير كلام « كان مسئولًا عنه » است ، معناى عبارت اين است كه در روز قيامت از صاحب عهد و پيمان دربارهء پيمانش سؤال خواهد شد كه آيا وفا كردى يا نه ؟ و اگر كلام تقدير ندارد ، معنا اين است كه از خود عهد پس از تجسّم و تبلور مىپرسند كه آيا مورد وفا قرار گرفتى يا نه ؟\r\nوَأَوْفُوا الْكَيْلَ إِذَا كِلْتُمْ وَزِنُوا بِالْقِسْطَاسِ الْمُسْتَقِيمِ ذلِكَ خَيْرٌ وَأَحْسَنُ تَأْوِيلًا « 35 » وَلَا تَقْفُ مَا لَيْسَ لَكَ بِهِ عِلْمٌ إِنَّ الْسَّمْعَ وَالْبَصَرَ وَالْفُؤادَ كُلُّ أُوْلئِكَ كَانَ عَنْهُ مَسْؤُولًا « 36 » وَلَا تَمْشِ فِي الْأَرْضِ مَرَحاً إِنَّكَ لَن تَخْرِقَ الْأَرْضَ وَلَن تَبْلُغَ الْجِبَالَ طُولًا « 37 »\r\n\r\n\r\n","description":"","footnote":"\r\n( 1 ) . در مجمع البيان ذيل آيهء 152 انعام چنين فرموده ، ولى در المنجد گويد : أشدّ جمعى است كه واحد ندارد ، يا واحدى است‌كه بر وزن جمع آمده است .\r\n","page_name":" 325 ","page_number":325},
  {"content":"\r\n\r\nلغت و اعراب :\r\nأوفوا : پر و تمام دهيد . قسطاس : ترازو ، كلمهء رومى دخيل است و يا عربى است و گفته شده مركب است از قسط به معناى عدل ، و طاس كفّهء ترازو با حذف مكرر . تأويل : مآل و عاقبت هر امرى . قَفَى الشىءَ - از باب نَصَر - : دنبال كرد آن را . اولئك اشاره به اعضاى سه‌گانه است . كان عنه مسئولًا مرجع ضمير « كان » قافى يعنى صاحب اعضا ، و مرجع ضمير « عنه » « كلّ » است و يا آن‌كه هر دو ضمير به « كلّ » برمىگردد و « عنه » نايب فاعل « مسئولًا » است . مَرِحَ الرجلُ - از باب عَلِم - : در خوشحالى از حد تجاوز كرد ، و تكبر و تبختر نمود .\r\nتفسير :\r\nوَأَوْفُوا الْكَيْلَ إِذَا كِلْتُمْ وَزِنُوا بِالْقِسْطَاسِ الْمُسْتَقِيمِ ذلِكَ خَيْرٌ وَأَحْسَنُ تَأْوِيلًا\r\nيعنى : و چون در مقام اداى حق ، مالى را كيل نماييد پيمانه را به كمال پردازيد ، و با ترازوى مستقيم يعنى درست و بىعيب ، اجناس را وزن كنيد . اين كار يعنى امانت در كيل و وزن ، خير و صلاح است و از نظر عاقبت امر مجتمع بسيار نيكو است . زيرا سبب پرهيز ملت از خيانت و دستبرد به اموال يكديگر ، و وسيلهء وثوق به همديگر است .\r\nوَلَا تَقْفُ مَا لَيْسَ لَكَ بِهِ عِلْمٌ إِنَّ الْسَّمْعَ وَالْبَصَرَ وَالْفُؤادَ كُلُّ أُولئِكَ كَانَ عَنْهُ مَسْؤُولًا\r\nيعنى : و هرگز از آنچه تو را بدان علم نيست پيروى مكن - چه در مرحلهء عقايد و گفتار و چه در مرحلهء اعمال و كردار - زيرا هر يك از گوش و چشم و دل است كه صاحبش از آن بازپرسى خواهد شد . به وى گفته مىشود كه گوش را كه يك نعمت الهى و وسيلهء درك اشيا و تحويل به دل بود در چه مصرف كردى ؟ چه شنيدى و چرا شنيدى ؟ و چشم را در چه مصرف كردى ؟ و مراد ، همهء حواس ظاهرى است كه وسيلهء ادراك مغز است . و هم‌چنين راجع به دل سؤال مىشود . و ممكن است معناى اين جمله اين باشد كه گوش و چشم و دل ، هر يك خود مسئولٌ عنه است و از او پرسيده مىشود كه چه شنيدى و چه ديدى و چه درك كردى ؟ تا به نفع يا ضرر صاحبش شهادت دهد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nو حاصل آيه اين است كه پيروى از غير علم در دنيا و ملاك قرار دادن شك و ظن ، يعنى جهل و غير علم در تشخيص حلال و حرام در روز قيامت مورد قبول نخواهد بود ، و عذر شخص در ارتكاب گناهان روى تكيه بر جهل پذيرفته نخواهد شد .\r\nوَلَا تَمْشِ فِى الْأَرْضِ مَرَحاً إِنَّكَ لَن تَخْرِقَ الْأَرْضَ وَلَن تَبْلُغَ الْجِبَالَ طُولًا\r\nيعنى : و در روى زمين به حال تكبر و نخوت و سرمستى راه مرو ، زيرا تو هرگز نمىتوانى زمين را بشكافى و در طول و بلندى به كوه‌ها برسى .\r\nكُلُّ ذلِكَ كَانَ سَيِّئُهُ عِندَ رَبِّكَ مَكْرُوهاً « 38 » ذلِكَ مِمَّا أَوْحَى إِلَيْكَ رَبُّكَ مِنَ الْحِكْمَةِ وَلَا تَجْعَلْ مَعَ اللَّهِ إِلهاً آخَرَ فَتُلْقَى فِي جَهَنَّمَ مَلُوماً مَّدْحُوراً « 39 » أَفَأَصْفَاكُمْ رَبُّكُم بِالْبَنِينَ وَاتَّخَذَ مِنَ الْمَلَائِكَةِ إِنَاثاً إِنَّكُمْ لَتَقوُلُونَ قَوْلًا عَظِيماً « 40 »\r\nلغت و اعراب :\r\nسيِّئ : بد و زشت . حكمت : علم شريعت ، مستقلّات عقلى . دَحَرهُ - از باب مَنَع - : طرد كرد و دور نمود او را . أصفاه بالوُدّ : دوستى را مخصوص او نمود .\r\nتفسير :\r\nكُلُّ ذلِكَ كَانَ سَيِّئُهُ عِندَ رَبِّكَ مَكْرُوهاً\r\nيعنى : همهء آنچه ذكر شد - همهء افعالى كه موضوع و متعلّق احكام الهى است - بد و ناپسند آنها نزد پروردگار تو ناروا و مبغوض است .\r\nكلمهء « كلّ ذلك » اشاره است به آنچه از آيهء 23 تا اين‌جا از افعال مكلّفان ذكر شده كه مجموعاً 26 عمل است ، سيزده تا متعلّق امر ، و سيزده تا متعلّق نهى به قرار زير : متعلّق امر : عبادت خدا ، احسان والدين ، قول كريم به والدين ، خفض جناح براى آنها ، دعا براى\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nوالدين ، اداى حقّ ذىالقربى ، اداى حقّ مسكين ، اداى حقّ ابن‌سبيل ، قول ميسور به والدين ، تسلّط ولىّ دم بر قصاص ، وفاى به عهد ، ايفاء در كيل ، ايفاء در وزن .\r\nو متعلّق نهى : عبادت غير خدا ، اف گفتن به والدين ، نهر و راندن والدين ، تبذير در اموال ، بخل به مال ، اسراف در اموال ، كشتن اولاد از ترس فقر ، زنا كردن ، قتل نفس ، اسراف در مقام قصاص ، قرب ناحق به مال يتيم ، پيروى از غير علم ، رفتار متكبرانه .\r\nبايد دانست كه طبق فقه اسلامى ، افعال مكلّفان داراى جهات سه گانه است : واجديت مصلحت و مفسدهء فردى و اجتماعى ، محبوبيت و مبغوضيت نزد خدا و تعلّق امر يا نهى به آنها . پس معناى جملهء « كان سيّئه عند ربّك مكروهاً » اين است كه آنچه داراى مفسده است ، در نزد خدا مبغوض و طبعاً متعلّق نهى است .\r\n\r\n[ نهى از شرك و مؤنث انگاشتن فرشتگان 
  ]\r\nذلِكَ مِمَّا أَوْحَى إِلَيْكَ رَبُّكَ مِنَ الْحِكْمَةِ وَلَا تَجْعَلْ مَعَ اللَّهِ إِلهاً آخَرَ فَتُلْقَى فِى جَهَنَّمَ مَلُوماً مَّدْحُوراً\r\n« ذلك » در آيهء سابق اشاره به افعال يعنى موضوعات ، و در اين آيه اشاره به احكام آنهاست . يعنى : آن ايجاب و تحريم‌هاى بيست و شش‌گانه ، حكمت و احكام آسمانى شريعت است كه پروردگارت به سوى تو وحى نموده است . و هرگز همراه خداوند معبودى اتخاذ مكن ، مبادا در روز قيامت در جهنم افكنده شوى در حالى كه مورد ملامت قرار گيرى و طرد و تبعيد شوى . يعنى ملامت زده در نزد وجدان خود و فرشتگان و صالحان ، و طرد شده از قرب حق‌تعالى و زمرهء نيكان و صالحان .\r\nو اين آيه تكرار آيهء 22 است كه ذكر امور فوق از آن شروع شد و براى تأكيد بر اهميت توحيد و نفى شرك به لحنى ديگر بيان شده است .\r\nأَفَأَصْفَاكُمْ رَبُّكُم بِالْبَنِينَ وَاتَّخَذَ مِنَ الْمَلَائِكَةِ إِنَاثاً إِنَّكُمْ لَتَقُولُونَ قَوْلًا عَظِيماً\r\nخطاب به مشركان و استفهام انكارى است ، يعنى انكار آن كه دختران را بد و سبب ننگ و عار مىدانند و با اين حال مىگويند همهء فرشتگان يا عدّهء خاصى از آنها دختران خدايند !\r\nمعناى آيه : آيا خداوند ، شما را به داشتن پسران مخصوص كرده و برگزيده و خود از فرشتگان دخترانى اتخاذ نموده است ؟ حقّاً كه شما گفتارى بزرگ در زشتى و شناعت مىگوييد . زيرا اولًا به خداوند نسبت فرزند مىدهيد . ثانياً فرشته‌ها را كه بهترين\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nآفريده‌هايند دختر مىشماريد . ثالثاً آنچه را كه بد مىدانيد و وسيلهء ننگ و عار مىشماريد به خدا نسبت مىدهيد .\r\n\r\n[ دو دليل در نفى شرك 
  ]\r\nوَلَقَدْ صَرَّفْنَا فِي هذَا الْقُرْآنِ لِيَذَّكَّرُوا وَمَا يَزِيدُهُمْ إِلَّا نُفُوراً « 41 » قُل لَّوْ كَانَ مَعَهُ آلِهَةٌ كَمَا يَقُولُونَ إِذاً لَابْتَغَوْا إِلَى ذِي الْعَرْشِ سَبِيلًا « 42 » سُبْحَانَهُ وَتَعَالَى عَمَّا يَقُولُونَ عُلُوّاً كَبِيراً « 43 » تُسَبِّحُ لَهُ السَّماوَاتُ السَّبْعُ وَالْأَرْضُ وَمَن فِيهِنَّ وَإِن مِن شَيْءٍ إِلَّا يُسَبِّحُ بِحَمْدِهِ وَلكِن لَّاتَفْقَهُونَ تَسْبِيحَهُمْ إِنَّهُ كَانَ حَلِيماً غَفُوراً « 44 »\r\nلغت و اعراب :\r\nصَرْف و تصريف : تبديل يك شىء به شىء ديگر ، چيزى را از حالى به حالى ديگر برگرداندن . نَفْر و نفور : ترس و نفرت و فرار از شىء .\r\nتفسير :\r\nوَلَقَدْ صَرَّفْنَا فِى هذَا الْقُرْآنِ لِيَذَّكَّرُوا وَمَا يَزِيدُهُمْ إِلَّا نُفُوراً\r\nيعنى : و حقيقت اين است كه ما در اين قرآن ( راجع به امر توحيد و نفى شريك و نفى وجود دخترانى براى خود ) كلمات گوناگون گفتيم و مطالب مختلف آورديم تا آنها متذكر شوند و حق برايشان آشكار گردد ، ولى گفتارها براى آنها چيزى جز نفرت و گريز نمىافزايد . « 1 » قُل لَّوْ كَانَ مَعَهُ آلِهَةٌ كَمَا يَقُولُونَ إِذاً لَابْتَغَوْا إِلَى ذِى الْعَرْشِ سَبِيلًا\r\nيعنى : اى پيامبر ، به آنان بگو : اگر همراه خداوند ، خدايان ديگرى بود آن‌گونه\r\n\r\n\r\n","description":"","footnote":"\r\n( 1 ) . زيرا روح‌هاشان پليد و دل‌هاشان بيمار است ، و غذاى سالم به مزاج ناسالم نمىسازد و موجب بيمارى بيشتر آن مىشود .\r\n","page_name":" 329 ","page_number":329},
  {"content":"\r\n\r\nكه آنها مىگويند ، بىترديد آنها در اين هنگام راهى به سوى خداوند عرش جستجو مىكردند .\r\nتعبير به صاحب عرش ، بدين جهت است كه در اين صورت آنها خدا را صاحب تخت و تاج و سلطنت و ملك مىپنداشتند و به سوى او به طمع ساقط كردن او و تصرفِ ملك و سلطنتش حمله مىبردند ، و يا براى آن‌كه با او در سلطنت شريك شوند و يا حداقل از مقربان درگاهش گردند و بر ديگران برترى جويند ، به سوى او راهى مىجستند .\r\nسُبْحَانَهُ وَتَعَالَى عَمَّا يَقُولُونَ عُلُوّاً كَبِيراً\r\nيعنى : منزه است خداوند و برترى دارد از آنچه آنها مىگويند برترى بزرگى . زيرا او واجب الوجود و مقتدر شكست‌ناپذير است و عرش او همانند ساير اجزاى عالم هستى ، مخلوق او و تحت اراده و تدبير و ادارهء اوست . پس حمله و غلبهء موجوداتى كه او آفريده و حافظ آنهاست و شركتشان در ادارهء عالم هستى و تقرب در نزد او بدون طاعت و تسليم و پذيرش او ، همه محال است .\r\nتُسَبِّحُ لَهُ السَّماوَاتُ السَّبْعُ وَالْأَرْضُ وَمَن فِيهِنَّ\r\nيعنى : همهء آسمان‌هاى هفتگانه و اين زمين و كسانى كه در ميان آنها هستند او را تسبيح مىگويند و به پاكى مىستايند .\r\nمراد از آسمان‌ها طبقات هفتگانه‌اى است كه از روايات اهل‌بيت وحى عليهم السلام استفاده مىشود كه جوّ مورد مشاهدهء بشر با همهء ستارگانش در احاطهء آسمان اول و زينت آن است . و مراد از تسبيح نسبت به غير صاحبان عقل و شعور ، تنزيه و تقديس تكوينى است يعنى عظمت خلقت و دقت و متانت آن گواهى به قدرت و علم و حكمت و پاكى و قداست او از هر نقص و عيبى مىدهد .\r\nوَإِن مِن شَىْءٍ إِلَّا يُسَبِّحُ بِحَمْدِهِ\r\nيعنى : و هيچ چيز از ذرّات اجزاى جهان هستى نيست جز آن‌كه خدا را تسبيحى توأم با حمد و ستايش مىگويد .\r\nمراد از تسبيح و حمد در اين‌جا تنزيه و ستايش تكوينى به زبان حال است ، زيرا نقص\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nامكانى و نقايص ديگر موجودات به زبان تكوين ، تنزيه و تقديس حق از هر نقص دارد ، و كمالات موجودش ستايش تكوينى از كمال و جمال او دارد . و در جملهء قبل ، تنها تسبيح گفته شده و در اين جمله حمد نيز اضافه شده براى بيان اين‌كه همهء ذرّات عالم وجود همان گونه كه تسبيح مىگويند ، حمد و ثنا و ستايش نيز دارند .\r\nوَلكِن لَّاتَفْقَهُونَ تَسْبِيحَهُمْ\r\nيعنى : و لكن شما تسبيح و تقديس آنها را نمىدانيد .\r\nگفته شده كه خطاب به مشركان است ، زيرا آنها تسبيح تكوينى را نمىدانند . و ممكن است مراد بشر باشد به عنوان غالب ، و گرنه اين معنا از تسبيح را عدهء زيادى از انسان‌ها مىدانند . و ممكن است مراد از تسبيح و تحميد اجزاى جهان ، تسبيح و حمد انشائى نشأت يافته از ادراك باشد بنابراين كه همهء موجودات حتى جمادات را نصيبى از درك توحيد و جلال و جمال اوست و همه داراى حظّى از كلام و ادوات خاص انشاء ، غير از الفاظ و كلمات موضوعهء بشرى هستند چنان‌كه گاهى در ميان خود ما نيز تفهيم معانى به غير الفاظ صورت مىگيرد .\r\nو جملهء آخر اشاره به جهل عامّه به اين قسم از تسبيح است جز آنان‌كه خدا به ايشان بفهماند .\r\nإِنَّهُ كَانَ حَلِيماً غَفُوراً\r\nيعنى : حقّاً كه او حليم و بردبار است . و از اين رو به مجرمان و طاغيان مهلت فراوان مىدهد كه علامت حلم و منزه بودن او از بيم فوت است . و او بسيار آمرزنده است و از اين ناحيه ضرر و آسيبى به او نمىرسد .\r\n\r\n[ بىادراكى كافران 
  ]\r\nوَإِذَا قَرَأْتَ الْقُرْآنَ جَعَلْنَا بَيْنَكَ وَبَيْنَ الَّذِينَ لَا يُؤْمِنُونَ بِالْآخِرَةِ حِجَاباً مَسْتُوراً « 45 » وَجَعَلْنَا عَلَى قُلُوبِهِمْ أَكِنَّةً أَن يَفْقَهُوهُ وَفِي آذَانِهِمْ وَقْراً وَإِذَا ذَكَرْتَ رَبَّكَ فِي الْقُرْآنِ وَحْدَهُ وَلَّوْا عَلَى أَدْبَارِهِمْ نُفُوراً « 46 »\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nلغت و اعراب :\r\nأكِنَّه : جمع كِنّ - به كسر - : حافظ و ساتر شىء . وقْر : سنگينى . ولَّى : روگردانيد و پشت كرد . نفَرْ و نُفور : اعراض كردن و فرار نمودن .\r\nتفسير :\r\nوَإِذَا قَرَأْتَ الْقُرْآنَ جَعَلْنَا بَيْنَكَ وَبَيْنَ الَّذِينَ لَا يُؤْمِنُونَ بِالْآخِرَةِ حِجَاباً مَسْتُوراً\r\nيعنى و چون اين قرآن را بخوانى ، ميان تو و كسانى كه به آخرت ايمان نمىآورند حجاب و پرده‌اى ناپيدا قرار مىدهيم . مراد پردهء نامرئى معنوى است كه مانع مىشود از اين‌كه قلب آنها معارف قرآنى را درك كند و پيامبرِ آورندهء آن و مقام جلال و عظمت و صدق او را بشناسند .\r\nوَجَعَلْنَا عَلَى قُلُوبِهِمْ أَكِنَّةً أَن يَفْقَهُوهُ وَفِى آذَانِهِمْ وَقْراً\r\nيعنى و ما بر دل‌هاى آنها پوشش‌ها و پرده‌ها قرار داده‌ايم كه مانع است از اين كه آن را درست درك كنند ، و در گوش‌هاى آنها سنگينى ايجاد كرده‌ايم . مراد اين است كه كفر و عناد و فسق آنها سبب شد بر دل‌هايشان پردهء غرور و حبّ جاه و مال و فرو رفتن در شهوات قرار دهيم و در گوش‌هايشان سنگينى از درك معارف و تأثّر از وعظ و اندرز ايجاد كنيم .\r\nوَإِذَا ذَكَرْتَ رَبَّكَ فِى الْقُرْآنِ وَحْدَهُ وَلَّوْا عَلَى أَدْبَارِهِمْ نُفُوراً\r\nيعنى : و چون پروردگار خود را در قرآن به يگانگى ياد كنى - و نامى از شريكان ساختگى آنها همراه خدا نياورى و يا آياتى كه دلالت بر توحيد و نفى شريك دارد بخوانى - روى برمىتابند و اعراض مىكنند و در حالى كه نفرت دارند پشت مىكنند .\r\nنَحْنُ أَعْلَمُ بِمَا يَسْتَمِعُونَ بِهِ إِذْ يَسْتَمِعُونَ إِلَيْكَ وَإِذْ هُمْ نَجْوَى إِذْ يَقُولُ الظَّالِمُونَ إِن تَتَّبِعُونَ إِلَّا رَجُلًا مَسْحُوراً « 47 » انظُرْ كَيْفَ ضَرَبُوا لَكَ الْأَمْثَالَ فَضَلُّوا فَلَا يَسْتَطِيعُونَ سَبِيلًا « 48 »\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nلغت و اعراب :\r\nبما يستمعون به كلمهء بِهِ متعلّق است به محذوف به تقدير « متلبّسين به » . اذ يستمعون متعلّق است به أعلم و هم‌چنين اذ هم نجوى ، و نجوى حال است يعنى متناجين ، و تقدير جملات اين است « انّا حين ما يستمعون اليك أعلم بما تلبّسوا به حين الاستماع من نيّة الشرور و الافساد و أعلم بنجواهم حين يتناجون بعد الاستماع » . اذ يقول بدل است از اذ هم نجوى و شرح آن است .\r\nتفسير :\r\nنَحْنُ أَعْلَمُ بِمَا يَسْتَمِعُونَ بِهِ إِذْ يَسْتَمِعُونَ إِلَيْكَ وَإِذْ هُمْ نَجْوَى إِذْ يَقُولُ الظَّالِمُونَ إِن تَتَّبِعُونَ إِلَّا رَجُلًا مَسْحُوراً\r\nمراد از موصول « بما يستمعون » نيّت‌هاى شرّ و فاسد مشركان است كه هنگام استماع سخنان پيامبر در ذهن خود داشتند از استهزا و ردّ و انكار و توطئه عليه اهداف او .\r\nيعنى : اى پيامبر ، هنگامى كه آنها در مجلس تو به سخنانت گوش مىدهند ، ما به آنچه در وقت استماع در فكر آن هستند داناتريم ، و نيز داناتريم هنگامى كه آنها پس از جلسه در حال نجوى و تبادل اسرار هستند ، يعنى آن‌گاه كه آن ستمكاران با يكديگر مىگويند : اگر به محمّد ايمان آوريد جز اين نيست كه از مردى كه جادوگر « 1 » يا جادو شده است پيروى مىكنيد . و تعبير به « ستمكاران » به جاى ضمير ، بدين لحاظ است كه در اين كارشان ستم علنى به خدا و پيامبر و كتاب الهى مىكنند .\r\nانظُرْ كَيْفَ ضَرَبُوا لَكَ الْأَمْثَالَ فَضَلُّوا فَلَا يَسْتَطِيعُونَ سَبِيلًا\r\nيعنى : اى پيامبر ، بنگر كه چگونه براى تو مثال‌ها مىزنند ، يعنى بنگر به اوصافى كه تو را بدانها توصيف مىكنند مانند : ساحر ، شاعر ، مجنون ، و كاهن . آنها گمراه شده‌اند و توان راهىشدن به راه راست را ندارند ، يا توان پيدا كردن طعن و ايراد درست را ندارند .\r\n\r\n\r\n","description":"","footnote":"\r\n( 1 ) . مسحور را جادوگر ( ساحر ) معنا كرده‌اند همانگونه كه مستور را در حجاباً مستوراً حجاباً ساتراً معنا مىكنند .\r\n","page_name":" 333 ","page_number":333},
  {"content":"\r\n\r\n\r\n[ قيامت شناسى 
  ]\r\nوَقَالُوا أَءِذَا كُنَّا عِظَاماً وَرُفَاتاً أَءِنَّا لَمَبْعُوثُونَ خَلْقاً جَدِيداً « 49 » قُلْ كُونُوا حِجَارَةً أَوْ حَدِيداً « 50 » أَوْ خَلْقاً مِّمَّا يَكْبُرُ فِي صُدُورِكُمْ فَسَيَقُولُونَ مَن يُعِيدُنَا قُلِ الَّذِي فَطَرَكُمْ أَوَّلَ مَرَّةٍ فَسَيُنْغِضُونَ إِلَيْكَ رُؤُوسَهُمْ وَيَقُولُونَ مَتَى هُوَ قُلْ عَسَى أَن يَكُونَ قَرِيباً « 51 » يَوْمَ يَدْعُوكُمْ فَتَسْتَجِيبُونَ بِحَمْدِهِ وَتَظُنُّونَ إِن لَّبِثْتُمْ إِلَّا قَلِيلًا « 52 »\r\nلغت و اعراب :\r\nرَفَتَ الشىءَ : شكست و خُرد كرد آن را . نَغَضَ الشىءَ : حركت داد آن را . أنغض رأسه :\r\nحرّكه كالمتعجب أوالمستهزئ ، يعنى سر خود را مانند شخص شگفت‌زده يا مسخره‌كننده تكان داد .\r\nتفسير :\r\nوَقَالُوا أَءِذَا كُنَّا عِظَاماً وَرُفَاتاً أَءِنَّا لَمَبْعُوثُونَ خَلْقاً جَدِيداً\r\nمشركان مكه منكر بعث و معاد بودند ، بعثى كه اثبات آن يكى از مهم‌ترين اهداف قرآن مجيد و مورد تأكيد همهء كتاب‌ها و شرايع آسمانى و قضاوت عقل سليم است ، و آنها براى انكار آن جز استبعاد ، دليلى نداشتند .\r\nمعناى آيه : مشركان در مقام تعجب و استبعاد و ردّ و انكار ، گفتند : آيا هنگامى كه ما پس از مرگ و مرور زمان در زير خاك ، مشتى استخوان و اجزاى شكسته و خرد شده گشتيم ، آيا به راستى به خلقت نوينى برانگيخته خواهيم شد ؟\r\nمراد بيان اين حالت است كه از بدن غير از استخوانش خرد و با خاك مخلوط شود و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاستخوانش باقى بماند . و اين حالت بهترين تمثيل براى بيان تغيير و تلاشى بدن است نه آن‌كه تمام بدن سالم باشد يا استخوان‌ها هم بپوسد و بدنى نماند .\r\nقُلْ كُونُوا حِجَارَةً أَوْ حَدِيداً أَوْ خَلْقاً مِّمَّا يَكْبُرُ فِى صُدُورِكُمْ\r\nيعنى : اى پيامبر ، به آنها كه تبديل استخوان و اجزاى پوسيده را به بدن كامل مستبعد مىدانند بگو : خواه شما پاره‌هاى سنگ يا آهن باشيد يا مخلوقى كه در اذهان شما بزرگ و مستحكم است . يعنى جسم دنيوى شما به هر موجود غيرقابل تغيير در نظر شما مبدل شده باشد ، خدا آن را به اين جسم دنيوى تبديل خواهد نمود و روح شما را در آن خواهد دميد .\r\nفَسَيَقُولُونَ مَن يُعِيدُنَا قُلِ الَّذِى فَطَرَكُمْ أَوَّلَ مَرَّةٍ فَسَيُنْغِضُونَ إِلَيْكَ رُؤُوسَهُمْ وَيَقُولُونَ مَتَى هُوَ قُلْ عَسَى أَن يَكُونَ قَرِيباً\r\nيعنى : پس به زودى خواهند گفت : چه كسى ما را به حال نخستين بازمىگرداند ؟ بگو :\r\nآن كسى كه شما را نخستين‌بار آفريده و حيات بخشيده است و آنها پس از قرار گرفتن در برابر حجت قوى و مستحكم قدرت خداوند و ارائهء مثال در دنيا ، سرهايشان را به سوى تو از راه استهزا و ناباورى حركت مىدهند و مىگويند : اين حادثه كى خواهد بود ؟ بگو : اميد آنكه نزديك باشد . يعنى بگو : علم به وقت و تعيين زمان آن مخصوص ذات احديت است و كسى را بر آن اطلاعى نيست ولى از راه كلُّ ما هُوَ آتٍ قريبٌ نزديك است ، يا از نظر خداوند كه إِنَّ يَوْماً عِندَ رَبِّكَ كَأَلْفِ سَنَةٍ مِمَّا تَعُدُّونَ [ حج ، 47 
  ] نزديك است .\r\nيَوْمَ يَدْعُوكُمْ فَتَسْتَجِيبُونَ بِحَمْدِهِ\r\nيعنى تعيين وقت حدوث و قيام آن روز از اسرار الهى است و غير او كسى مطّلع نيست ، لكن از اوصاف آن روز اين است كه خداوند شما را از خوابگاه‌هاى مختلفتان فرا مىخواند . يعنى : به وسيلهء دميده شدن نفخهء دوم صور اسرافيل ، ارواح برزخى شما را دعوت مىكند كه با اجساد جديدالخلقهء برانگيخته از قبر خود تلاقى كنند تا مصداق وَإِذَا النُّفُوسُ زُوِّجَتْ [ تكوير ، 7 
  ] تحقّق يابد ، و شما به مجرد زنده شدن ، دعوت خدا را توأم با ستايش لبّيك مىگوييد . يعنى مثلًا مىگوييد : لبّيك يا قادر يا خالق يا باعث يا مميت يا محيى يا حكيم يا حسيب و غيره ، زيرا در آن روز همهء حقايق بر مؤمن و كافر آشكار مىگردد و اعتقاد قهرى به توحيد و جلال و جمال خداوند و خصوصيات عالم برزخ و\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمعاد ، براى همه حاصل مىگردد هر چند فايده‌اى به حال كفّار ندارد .\r\nوَتَظُنُّونَ إِن لَّبِثْتُمْ إِلَّا قَلِيلًا\r\nيعنى : و در آن روز گمان مىكنيد جز اندك زمانى در دنيا يا در عالم برزخ درنگ نكرده‌ايد . زيرا زندگى دنيا هر چند عمر طولانى كرده باشند و هم‌چنين مكث در عالم برزخ هر چند ميليون‌ها سال طول كشيده باشد ، در نظر آنها بسيار كم و ناچيز خواهد نمود .\r\nآرى زندگى دنيا نسبت به طول قيامت ، و عالم برزخ نسبت به خلود و ابديت جهانى كه در پيش دارند ، بسيار اندك است .\r\n\r\n[ عفت كلام 
  ]\r\nوَقُل لِعِبَادِي يَقُولُوا الَّتِي هِيَ أَحْسَنُ إِنَّ الشَّيْطَانَ يَنزَغُ بَيْنَهُمْ إِنَّ الشَّيْطَانَ كَانَ لِلْإِنسَانِ عَدُوّاً مُبِيناً « 53 » رَبُّكُمْ أَعْلَمُ بِكُمْ إِن يَشَأْ يَرْحَمْكُمْ أَوْ إِن يَشَأْ يُعَذِّبْكُمْ وَمَا أَرْسَلْنَاكَ عَلَيْهِمْ وَكِيلًا « 54 » وَرَبُّكَ أَعْلَمُ بِمَن فِي السَّماوَاتِ وَالْأَرْضِ وَلَقَدْ فَضَّلْنَا بَعْضَ النَّبِيِّينَ عَلَى بَعْضٍ وَآتَيْنَا دَاوُدَ زَبُوراً « 55 »\r\nلغت و اعراب :\r\nنَزَغَ بين القوم - از باب مَنَع - : ميان آنها فساد افكند . الّتى هى أحسن به تقدير « الكلمة الّتى هى أحسن » .\r\nتفسير :\r\nوَقُل لِعِبَادِى يَقُولُوا الَّتِى هِىَ أَحْسَنُ إِنَّ الشَّيْطَانَ يَنزَغُ بَيْنَهُمْ إِنَّ الشَّيْطَانَ كَانَ لِلْإِنسَانِ عَدُوّاً مُبِيناً\r\nاين آيه و دو آيهء بعد خطاب تشريفى خداوند به بندگان مؤمن خويش است دربارهء گفتار و رفتارشان در محيط مكه با مشركان و كفّار كه در ميان آنها در اقليت بودند و مأمور\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبه جنگ هم نبودند .\r\nمعناى آيه : اى پيامبر ، به بندگان من بگو در برخورد با مردم حتى با مشركان ، سخنانى نيكوتر بگويند كه سبب آرامش افكار و اطمينان باشد و دور از خشونت و ناسزا و سبّ و استهزا و تحريك بر ستيزه و جنگ باشد ، زيرا شيطان به واسطهء سخنان خشن در ميانشان فساد ايجاد مىكند ، و بىترديد شيطان از پيش با انسان دشمن آشكار است .\r\nرَبُّكُمْ أَعْلَمُ بِكُمْ إِن يَشَأْ يَرْحَمْكُمْ أَوْ إِن يَشَأْ يُعَذِّبْكُمْ\r\nظاهر آيه اين است كه مسلمين دربارهء كفّار و مشركان قضاوت‌هاى قطعى داشته‌اند كه مثلًا همه شقاوتمند و اهل جهنّم‌اند ، در صورتىكه عدهء زيادى از آنها پس از فتح مكه و بعد از آن به اسلام گرويدند . و خطاب در اين آيه اعم از فريقين است .\r\nمعناى آيه : پروردگار شما به حال همهء شما داناتر است ، يعنى حتى از فرشتگان حافظ اعمال و خودتان . اگر بخواهد شما را مورد ترحم قرار مىدهد و وسايل غفران شما را طبق اقتضاى حكمت بالغه فراهم مىكند ، و يا اگر بخواهد شما را به اقتضاى اعمالتان عذاب مىكند .\r\nوَمَا أَرْسَلْنَاكَ عَلَيْهِمْ وَكِيلًا\r\nيعنى : و اى پيامبر ، ما تو را بر آنها وكيل نفرستاديم . يعنى متكفّل و سرپرست و كارساز امور آنها قرار نداديم ، زيرا يگانه وظيفهء تو ابلاغ احكام شريعت و اتمام حجت است . و اما اجبار قلبى آنها بر ايمان و اعتقاد از قدرت غير خدا خارج است و اكراه و اجبارشان به تسليم و پذيرش حكومت اسلامى هنوز وقتش نرسيده ، زيرا آيه و سوره مكيه‌اند ، و كيفر طغيان و كفر و فسقشان در دنيا و آخرت از وظايف و شئون خداوند است .\r\nوَرَبُّكَ أَعْلَمُ بِمَن فِى السَّماوَاتِ وَالْأَرْضِ وَلَقَدْ فَضَّلْنَا بَعْضَ النَّبِيِّينَ عَلَى بَعْضٍ وَآتَيْنَا دَاوُدَ زَبُوراً\r\nيعنى : و اى پيامبر ، چگونه خداوند به حال شما مردم دانا نباشد در حالى كه پروردگار تو به حال همهء صاحبان خرد و شعور كه در آسمان‌ها و اين زمين‌اند از فرشتگان و پريان و شياطين داناتر است يعنى حتى از خود آنها . و حقيقت اين است كه ما برخى از پيامبران را بر برخى برترى داديم ، يعنى در كمالات ذاتى و نفسانى و علم و معارف و در انواع معجزات\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nو انزال كتاب‌هاى آسمانى و تماميت دين و شريعت و خاتميت نبوت و عدم نسخ شرع و كتاب . و ما به داود كتاب زبور عطا كرديم ( كه در لطافت سخن و زيبايى بيان و آداب تخاطب و حسن گفتار برترى داشت . و ذكر زبور تأييد « يقولوا التى هى احسن » است ) .\r\n\r\n[ ناتوانى شريكان خدا 
  ]\r\nقُلِ ادْعُوا الَّذِينَ زَعَمْتُم مِن دُونِهِ فَلَا يَمْلِكُون كَشْفَ الضُّرِّ عَنكُمْ وَلَا تَحْوِيلًا « 56 » أُولئِكَ الَّذِينَ يَدْعُونَ يَبْتَغُونَ إِلَى رَبِّهِمُ الْوَسِيلَةَ أَيُّهُمْ أَقْرَبُ وَيَرْجُونَ رَحْمَتَهُ وَيَخَافُونَ عَذَابَهُ إِنَّ عَذَابَ رَبِّكَ كَانَ مَحْذُوراً « 57 »\r\nلغت و اعراب :\r\nزعمتم من دونه به تقدير « زعمتموهم أرباباً من دونه » . اولئك مبتدا ، يبتغون خبر ، أيّهم أقرب بدل است از فاعل يبتغون ، به تقدير « أى يبتغى أقربهم فضلًا عن غيره » . محذور يعنى « ما ينبغى أن يحذر و يخاف منه » .\r\nتفسير :\r\nقُلِ ادْعُوا الَّذِينَ زَعَمْتُم مِن دُونِهِ فَلَا يَمْلِكُونَ كَشْفَ الضُّرِّ عَنكُمْ وَلَا تَحْوِيلًا\r\nيعنى : به مشركان بگو : آنهايى را كه به ربوبيت آنها جز خداوند و در برابر خدا اعتقاد داريد ( يعنى از جمادات مانند بتان و ستارگان ، و از ذوىالعقول مانند فرشتگان و برخى عُبّاد و صالحان از آدميان كه مشركان به ربوبيت آنها معتقد بودند ) بخوانيد كه خواهيد ديد نه مالك بر طرف كردن ضررى بالاستقلال از شما هستند كه آسيبى را زايل كنند يا مرضى را بهبود بخشند ، و نه قادر به تحويل‌اند يعنى حالى را به حال ديگرى تغيير دهند ، قحطى را تبديل به رفاه و خوف را تبديل به امن نمايند ، و يا حال ملتى را منتقل به ملت ديگر كنند .\r\nأُولئِكَ الَّذِينَ يَدْعُونَ يَبْتَغُونَ إِلَى رَبِّهِمُ الْوَسِيلَةَ أَيُّهُمْ أَقْرَبُ وَيَرْجُونَ رَحْمَتَهُ وَيَخَافُونَ عَذَابَهُ إِنَّ\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nعَذَابَ رَبِّكَ كَانَ مَحْذُوراً\r\n« اولئك » اشاره به ذوىالعقول از خدايان مشركان است مانند فرشتگان يا عُبّاد و صالحان از بشر ، و فاعل « يدعون » مشركان است .\r\nيعنى آنهايى كه مشركان آنان را در خدايى شريك خداوند مىخوانند خود در تقرب به سوى پروردگارشان وسيله مىجويند « أيّهم اقرب » يعنى مقرب‌ترين آنها وسيله مىطلبد كه به وسيلهء چه كسى و يا چه عملى به او نزديك شود و حاجت گيرد ، چه رسد به غير او ، و همهء آنان به رحمت خدا اميد مىورزند و از عذاب او مىترسند . آرى بىترديد عذاب پروردگار تو سزاوار اين است كه همه از آن بترسند حتى فرشتگان و پيامبران مرسل چه رسد به ديگران . يعنى پس چگونه مىتواند مخلوقى كه اميد رحمت خدا را دارد و بيمناك از عذاب اوست در عرض خالق خود در تصرفات عالم وجود شركت كند ؟\r\n\r\n[ عذاب براى همهء شهرها 
  ]\r\nوَإِن مِن قَرْيَةٍ إِلَّا نَحْنُ مُهْلِكُوهَا قَبْلَ يَوْمِ الْقِيَامَةِ أَوْ مُعَذِّبُوهَا عَذَاباً شَدِيداً كَانَ ذلِكَ فِي الْكِتَابِ مَسْطُوراً « 58 » وَمَا مَنَعَنَا أَن نُرْسِلَ بِالْآيَاتِ إِلَّا أَن كَذَّبَ بِهَا الْأَوَّلُونَ وَآتَيْنَا ثَمُودَ النَّاقَةَ مُبْصِرَةً فَظَلَمُوا بِهَا وَمَا نُرْسِلُ بِالْآيَاتِ إِلَّا تَخْوِيفاً « 59 »\r\nتفسير :\r\nوَإِن مِن قَرْيَةٍ إِلَّا نَحْنُ مُهْلِكُوهَا قَبْلَ يَوْمِ الْقِيَامَةِ أَوْ مُعَذِّبُوهَا عَذَاباً شَدِيداً\r\nاين آيه مربوط به امت‌هاى گذشته است كه در برابر پيامبران خود و شريعت معروضهء آنها مخالفت كرده و رد نموده و مبارزه كردند كه كيفر برخى از آنها استيصال و ريشه‌كن شدن بود مانند قوم نوح و هود و لوط و موسى ، و كيفر ديگران عذاب شديد مانند قحطى ، گرانى ، و با ، طاعون و غيره .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمعناى آيه : و هيچ مجتمعى از مجتمعات بشرى نبوده مگر آن‌كه ما هلاك‌كنندهء آنها در دنيا پيش از روز قيامت و يا عذاب‌كنندهء آنها به عذابى سخت بوديم .\r\nو ممكن است آيه شامل اعم از زمان‌هاى گذشته و آينده باشد و مراد بيان كلّى حال هر مجتمعى باشد كه دين حق و شريعت وقت بر آنها عرضه شود و آنها نپذيرند ، كه عذاب‌هاى استيصال آنها مانند زلزله و طوفان و طغيان دريا و آتشفشانى كوه‌هاست كه مجتمع عظيمى را نابود مىسازد و عذاب‌هاى سخت آنها مانند گرانى ، قحطى ، و با ، و بيمارىهاى صعب‌العلاج است .\r\nو ممكن است آيه اشاره به مقدمهء قيامت باشد ، يعنى و از علايم قيامت آن كه هيچ مجتمعى نخواهد ماند جز آن‌كه پيش از قيامت و در شُرُف قيام آن ، صالحان آنها را به مرگ طبيعى مىميرانيم و طالحان و طاغيان را به هلاكت دسته‌جمعى يا پس از عذاب شديد مىكشيم تا دنيا به كلّى خالى گردد . و مؤيّد اين احتمال آن‌كه در آخر دنيا و در آستانهء قيام رستاخيز ، اكثريت اهل دنيا رو به جاهليت مىآورند كه جاهليت اخيره است مقابل جاهليت اولى كه پيش از بعثت نبى اسلام صلى الله عليه و آله و جاهليت وسطى كه پيش از ظهور مهدى موعود بوده و در روايات نيز آمده است : لاتقوم الساعة الّا على شرار الناس . و بالأخره به دو نوع و صورت كشته مىشوند .\r\nكَانَ ذلِكَ فِى الْكِتَابِ مَسْطُوراً\r\nيعنى : اين سنّت الهى در آن كتاب نوشته شده است .\r\nاين دو كيفر خاص طبق اقتضاى طغيان‌هاى بشر همانند ساير كيفرهاى اعمال و ساير پاداش‌ها از علم ازلى الهى گذشته و در لوح محفوظ نگاشته شده است و بر وفق آن فعليت و عينيت پيدا مىكند .\r\nوَمَا مَنَعَنَا أَن نُرْسِلَ بِالْآيَاتِ إِلَّا أَن كَذَّبَ بِهَا الْأَوَّلُونَ\r\nاين آيه پاسخ برخى از اعتراضات كفّار و مشركان است كه چرا محمّد صلى الله عليه و آله از پذيرش درخواست آيه و معجزهء ما امتناع مىورزد ، مانند آن‌كه درخواست مىكردند كه كوه صفا را مبدّل به طلا كند و از فلان نقطه چشمه‌هايى بيرون آورد و نظير آنچه در آيهء 90 اين سوره خواهد آمد .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمعناى آيه : و ما را از فرستادن آيات و معجزاتى كه طبق خواستهء آنها باشد جلوگيرى نكرد جز آن‌كه كفّار گذشته آنها را تكذيب كردند . مراد اين است كه سنّت الهى بر اين جارى است كه چون ملتى آيات مورد اقتراح و پيشنهاد خود را رد كند عذابى مستعجل بر آنها نازل شود و نابودشان سازد ، و حالات اينها و سوابق كار اجداد و نياكانشان شهادت مىدهد كه اينان نيز چنان‌اند و خدا نمىخواهد به زودى نابودشان نمايد .\r\nوَآتَيْنَا ثَمُودَ النَّاقَةَ مُبْصِرَةً فَظَلَمُوا بِهَا وَمَا نُرْسِلُ بِالْآيَاتِ إِلَّا تَخْوِيفاً\r\nيعنى : مؤيّد مطلب فوق اين است كه قوم ثمود را آيتى بزرگ داديم ، يعنى شتر ماده‌اى كه نشانهء روشن الهى بود و كيفيت حدوث و زاييدن فصيل « 1 » و صدا و رفتار و بركات وجوديش همه معجزهء آشكار و روشن بود . پس آنان با كشتن آن به او و خود ستم كردند و آن را پى كردند و كشتند . يعنى و سرانجام به خاطر اين كارشان بىدرنگ عذاب استيصال را چشيدند . و ما آيات آسمانى و معجزات را جز براى بيم دادن نمىفرستيم .\r\nيعنى وسيله‌اى باشد براى پذيرش دعوت رسولان ما و قبولى شريعت و كتاب آنها نه براى اهلاك مردم .\r\nوَإِذْ قُلْنَا لَكَ إِنَّ رَبَّكَ أَحَاطَ بِالنَّاسِ وَمَا جَعَلْنَا الرُّؤْيَا الَّتِي أَرَيْنَاكَ إِلَّا فِتْنَةً لِّلنَّاسِ وَالشَّجَرَةَ الْمَلْعُونَةَ فِي الْقُرْآنِ وَنُخَوِّفُهُمْ فَمَا يَزِيدُهُمْ إِلَّا طُغْيَاناً كَبِيراً « 60 »\r\nلغت و اعراب :\r\nو اذ قلنا به تقدير « و اذكر اذ قلنا » . شجرة اصل شىء را گويند كه از آن فروعى رشد كند ، مانند درخت و شاخه‌ها و انسانى كه نسلش فزون گردد ، يا منشأ ظهور و بقاى مسلك و مذهبى باشد . و الشجرة عطف است به الرؤيا به نحو عطف تفسيرى .\r\n\r\n\r\n","description":"","footnote":"\r\n( 1 ) . يعنى كره شتر .\r\n","page_name":" 341 ","page_number":341},
  {"content":"\r\n\r\n\r\n[ شجرهء ملعونه 
  ]\r\nتفسير :\r\nوَإِذْ قُلْنَا لَكَ إِنَّ رَبَّكَ أَحَاطَ بِالنَّاسِ\r\nيعنى : و اى پيامبر ، به ياد آور زمانى را كه به تو گفتيم - وحى كرديم - كه بىترديد پروردگار تو به مردم احاطه دارد .\r\nمراد ، مردم عصر پيامبر و اعصار پس از آن است . و مراد از « احاطه » در اين‌جا احاطهء وجودى و توانى و رحمتى نيست ، بلكه احاطهء علمى است . يعنى پروردگار تو از حال همهء حاضران و آيندگان اطلاع دارد از نظر ايمان و كفر و نفاق آنها در حال حيات تو ، و از نظر بقاى آنها در ايمان و بقاى وحدت و انسجام در صفوفشان يا عروض اختلاف و تفرقه و تولد فرقه‌هاى مختلف پس از ارتحال تو .\r\nوَمَا جَعَلْنَا الرُّؤْيَا الَّتِى أَرَيْنَاكَ إِلَّا فِتْنَةً لِّلنَّاسِ وَالشَّجَرَةَ الْمَلْعُونَةَ فِى الْقُرْآنِ\r\nيعنى : و آن خوابى را كه به تو ارائه كرديم يعنى آن درخت را كه در قرآن مورد لعنت قرار گرفته به تو نشان داديم ، جز فتنه و امتحانى براى مردم قرار نداديم .\r\nمعلوم باد خوابى كه در اين آيه بدان اشاره شده مبهم و مجهول است و در اين كتاب كريم مورد ذكر قرار نگرفته ، و لكن بر طبق نقل فريقان ، مراد همان است كه پيامبر فرمود :\r\nدر خواب ديدم كه پس از من بنىاميه بر منبر من مسلّط مىشوند و همانند بوزينگان صعود و نزول مىكنند . پس مراد از شجرهء ملعونه در اين‌جا بىترديد همان سلسلهء بنىاميه است كه معروف به ظلم و متّصف به نفاق بودند و در قرآن كريم ظالمان و منافقان به صراحت و مكرراً ذكر و لعن شده‌اند . و حاصل آيه اين است كه اين دو امر يعنى خواب و تعبير و تأويل خارجى آن يعنى تشكيل حكومت اموى به نام اسلام ، سبب آزمايش مسلمين و جهان بشريت شد كه به حكومت آن شجرهء خبيثه تن در دادند و بدين سبب انحراف در سير اسلام راستين و تبدل آن به سلطنت جائرانه و حكومت فرعونى ظاهر گرديد و حقّاً كه امتحان بدى دادند .\r\nوَنُخَوِّفُهُمْ فَمَا يَزِيدُهُمْ إِلَّا طُغْيَاناً كَبِيراً\r\nيعنى : اى پيامبر ، ما آنها را مىترسانيم ، ولى تخويف و بيم دادن ما جز طغيانى بزرگ بر\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nآنان نمىافزايد .\r\nمراد اين است كه خواب خطرناك و هشياردهندهء پيامبر اسلام به نام شجرهء ملعونه تأثيرى در حال گروه معاصر پيامبر نداشت ، بلكه اثرى معكوس داد . و گويى اين آيه به عنوان تسليت پيامبر است .\r\n\r\n[ داستان سجده بر آدم 
  ]\r\nوَإِذْ قُلْنَا لِلْمَلَائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ قَالَ ءَأَسْجُدُ لِمَنْ خَلَقْتَ طِيناً « 61 » قَالَ أَرَأَيْتَكَ هذَا الَّذِي كَرَّمْتَ عَلَيَّ لَئِنْ أَخَّرْتَنِ إِلَى يَوْمِ الْقِيَامَةِ لَأَحْتَنِكَنَّ ذُرِّيَّتَهُ إِلَّا قَلِيلًا « 62 »\r\nلغت و اعراب :\r\nخلقت طيناً به تقدير « حالكونه طيناً ، أومن طين » . أرأيتك يعنى « أخبرنى » و كاف آخر تأكيد خطاب است . هذا الذى مبتداست خبرش محذوف است ، به تقدير « لِمَ كرّمته علىّ » . لئن أخّرتن لام قسم و جواب شرط لأحتنكنّ است . احتَنَكَه : مسلّط شد بر او ، لجام زد بر دهانش .\r\nتفسير :\r\nوَإِذْ قُلْنَا لِلْمَلَائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ\r\nيعنى : و به ياد آور زمانى را كه به فرشتگان گفتيم : به آدم سجده كنيد .\r\nيعنى پس از آن كه پيكر او را از لجن متعفّن و گل خشكيده مانند فخّار « 1 » ساختيم و آمادهء حيات كرديم ، به آنها امر كرديم كه به مجرد حلول روح در وى و زنده شدنش همگى در برابر او به سجده افتند . مراد سجدهء اصطلاحى و نهادن پيشانى به خاك است به عنوان\r\n\r\n\r\n","description":"","footnote":"\r\n( 1 ) . يعنى سفال .\r\n","page_name":" 343 ","page_number":343},
  {"content":"\r\n\r\nخضوع در مقابل او و اداى احترام و تقديس مخلوق جديدالخلقه . و در حقيقتِ اين قسم از خضوع ، اعتقاد به الوهيت يا ربوبيت مسجودٌ لَه اخذ نشده است . و ممكن است مراد خضوع لغوى يعنى مطلق فروتنى باشد .\r\nپس همهء فرشتگان سجده كردند جز ابليس كه در ميان فرشتگان بود و فرمان سجده شامل حال او هم بود .\r\nقَالَ ءَأَسْجُدُ لِمَنْ خَلَقْتَ طِيناً\r\nيعنى : ابليس پس از آن‌كه امتناع او از امر خداوند و نافرمانى او براى همهء فرشتگان ملأ اعلى ظاهر شد و خدا از وى پرسيد چرا سجده نكردى ؟ گفت : آيا من بر كسى سجده كنم كه او را از گل آفريدى ؟ يعنى مرا از آتش و او را از گل آفريدى و آتش بر گل شرافت و برترى دارد ، پس من بر او برترى دارم و سجدهء راجح بر مرجوح قبيح است .\r\nقَالَ أَرَأَيْتَكَ هذَا الَّذِى كَرَّمْتَ عَلَىَّ لَئِنْ أَخَّرْتَنِ إِلَى يَوْمِ الْقِيَامَةِ لَأَحْتَنِكَنَّ ذُرِّيَّتَهُ إِلَّا قَلِيلًا\r\nيعنى : ابليس پس از آن كه از سجده امتناع كرد و مورد لعن و طرد واقع شد و از خداوند تا روز قيامت مهلت ادامهء حيات خواست و تا روز معيّن يعنى نفخهء اول صور اسرافيل مهلت يافت ، گفت : اى خدا ، به من خبر ده اين شخصى كه او را بر من برترى بخشيدى و گرامى داشتى ، چرا گرامى داشتى ؟ سوگند به عزتت ، اگر مرا مهلت دهى و تا روز قيامت مرگم را به تأخير اندازى بر همهء ذرّيّهء او جز اندكى از آنان ، مسلّط خواهم شد و آنها را لجام خواهم كرد ، يعنى آنها را در عقايد و اخلاق و كردار به هر سو منحرف خواهم نمود .\r\nقَالَ اذْهَبْ فَمَن تَبِعَكَ مِنْهُمْ فَإِنَّ جَهَنَّمَ جَزَاؤُكُمْ جَزَاءً مَّوْفُوراً « 63 » وَاسْتَفْزِزْ مَنِ اسْتَطَعْتَ مِنْهُم بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ وَشَارِكْهُمْ فِي الْأَمْوَالِ وَالْأَوْلَادِ وَعِدْهُمْ وَمَا يَعِدُهُمُ الشَّيْطَانُ إِلَّا غُرُوراً « 64 » إِنَّ عِبَادِي لَيْسَ لَكَ عَلَيْهِمْ سُلْطَانٌ وَكَفَى بِرَبِّكَ وَكِيلًا « 65 »\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nلغت و اعراب :\r\nفان جهنّم : مجموع جمله جزاى شرط است . وَفَر المالَ - از باب ضَرَب - : زياد كرد مال را ، الموفور : الكامل التامّ . استفزَّه : سبكش شمرد و از جا حركتش داد . أجلَبَ على الفرَس : صيحه زد بر اسب و تحريك كرد آن را به رفتن . خيل : جمع اسبان و جمع سواران ، مفرد ندارد . رَجِل : پيادگان .\r\nتفسير :\r\nقَالَ اذْهَبْ فَمَن تَبِعَكَ مِنْهُمْ فَإِنَّ جَهَنَّمَ جَزَاؤُكُمْ جَزَاءً مَّوْفُوراً\r\nيعنى : خدا فرمود : برو - برو به بيرون از ملأ اعلى و آسمان‌ها ، يا برو به سراغ هدف خبيثى كه در سر دارى - و در نتيجه كسانى از آنها كه از تو پيروى كنند ، بىترديد جهنّم پاداش شما يعنى تابعان و متبوعان است پاداشى كامل و تام .\r\n« اذهَب » ترخيص تكوينى است ، يعنى من جلوگيرى از اغوا نخواهم كرد . و معناى « موفور » داراى وفور در كيفيت و كمّيّت و مدت است .\r\nوَاسْتَفْزِزْ مَنِ اسْتَطَعْتَ مِنْهُم بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ وَشَارِكْهُمْ فِى الْأَمْوَالِ وَالْأَوْلَادِ\r\nيعنى : و هر كس از آنان را بتوانى به آواى خود به سوى گناه برانگيز ، و نيز صيحه بزن و برانگيز از آنها هر كس را كه بتوانى به وسيلهء سواران و پيادگانت ، يعنى به وسيلهء وسوسه و مكر و فريب خود و سپاهيان سواره و پياده‌ات آنها را به سوى گناه اعتقادى و عملى تحريك كن و سوق بده . و مراد از سواره و پياده ، قوىّ در مكر و فريب ، و ضعيف و كار آزموده و تازه كار است .\r\nو با آنها در اموال و اولادشان شريك باش . معناى شركت در اموال اين است كه همهء شركا از منافع آن برخوردار شوند . و شركت شيطان با انسان در اموال بدين طرز محقّق مىشود كه تحصيل آن از حرام يا صرف آن در حرام به وسوسه و امر او باشد تا انسان از منافع دنيوى آن برخوردار گردد و شيطان در تحقّق گناه به هدف رسد . و مراد از شركت در اولاد اين است كه به وسوسهء او ازدواجى باطل و حرام انجام گيرد و اولاد نامشروعى تولد\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nيابند . سهم والدين انتساب اولاد به آنها و برخوردارى از آنها در دنياست ، و سهم شيطان تحقّق گناهان كبيره است كه تأمين‌كنندهء اهداف اوست .\r\nوَعِدْهُمْ وَمَا يَعِدُهُمُ الشَّيْطَانُ إِلَّا غُرُوراً\r\nيعنى : و وعده ده آنها را ، و هرگز شيطان جز غرور و فريب به آنها وعده نمىدهد .\r\nمراد وعده‌هايى است كه به تناسب اشخاص و موارد مختلف گناه مىدهد كه همه صفت و عنوان غرور دارد ، يعنى همه خطا و باطل و گناهانِ به ظاهر آراسته است مانند تحريص به شفاعت بتان در امور دنيا و نزديك كردن آنان به خداوند ، و وعدهء توبه پيش از گناه ، و وسوسهء تأخير توبه پس از گناه ، و تزيين محرّمات در نظر انسان .\r\nإِنَّ عِبَادِى لَيْسَ لَكَ عَلَيْهِمْ سُلْطَانٌ وَكَفَى بِرَبِّكَ وَكِيلًا\r\nيعنى : حقيقت اين است كه تو را بر بندگان من تسلّطى نيست . مراد از نسبت اين بندگان به خودش نسبت تشريفى نشأت يافته از پذيرش دعوت او و تسليم و طاعت اوست ، يعنى بندگانِ با ايمان و عمل صالح . و مراد اين است كه شيطان را جز القاى وسوسه تسلّطى بر اغواى آنها نيست . و پروردگار تو در وكالت كافى است . يعنى در تكفّل امور مادى و معنوى آنها كافى است ، زيرا اوست كه حيات بخشيده و امور دنيايش را اداره مىكند ، و دين را عرضه داشته و توفيق پياده كردن مىدهد .\r\nرَبُّكُمُ الَّذِي يُزْجِي لَكُمُ الْفُلْكَ فِي الْبَحْرِ لِتَبْتَغُوا مِن فَضْلِهِ إِنَّهُ كَانَ بِكُمْ رَحِيماً « 66 » وَإِذَا مَسَّكُمُ الضُّرُّ فِي الْبَحْرِ ضَلَّ مَن تَدْعُونَ إِلَّا إِيَّاهُ فَلَمَّا نَجَّاكُمْ إِلَى الْبَرِّ أَعْرَضْتُمْ وَكَانَ الْإِنسَانُ كَفُوراً « 67 » أَفَأَمِنتُمْ أَن يَخْسِفَ بِكُمْ جَانِبَ الْبَرِّ أَوْ يُرْسِلَ عَلَيْكُمْ حَاصِباً ثُمَّ لَا تَجِدُوا لَكُمْ وَكِيلًا « 68 » أَمْ أَمِنتُمْ أَن يُعِيدَكُمْ فِيهِ تَارَةً أُخْرَى فَيُرْسِلَ عَلَيْكُمْ قَاصِفاً مِنَ الرِّيحِ فَيُغْرِقَكُم بِمَا كَفَرْتُمْ ثُمَّ لَا تَجِدُوا لَكُمْ عَلَيْنَا بِهِ تَبِيعاً « 69 »\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nلغت و اعراب :\r\nأزجاه : او را به آرامش راند و حركت داد . لتبتغوا متعلّق به يُزجى است . نجّاكم الى البرّ به تقدير « نجّاكم و ردَّكم الى البرّ » . أفأمنتم به تقديم استفهام بر عاطف به خاطر صدارت .\r\nخَسَفَ الشىءَ : در زمين فرو برد آن را « 1 » . حاصب : بادى كه سنگريزه مىبارد . قاصف : شكننده ، بادى كه درختان و امثال آن را مىشكند .\r\n\r\n[ ذكر نعمت‌ها و تهديد 
  ]\r\nتفسير :\r\nرَبُّكُمُ الَّذِى يُزْجِى لَكُمُ الْفُلْكَ فِى الْبَحْرِ لِتَبْتَغُوا مِن فَضْلِهِ إِنَّهُ كَانَ بِكُم‌ْرَحِيماً\r\nيعنى : پروردگار شما كسى است كه كشتىها را در دريا به سود شما مىراند و سير مىدهد تا شما از فضل و رحمت او جستجو كنيد ؛ حقّاً كه او هميشه به شما مهربان است .\r\nنسبت خداوند سير كشتى را به خويشتن نظير نسبت فعل فرشتگان به خويش به لحاظ آن است كه مقدمات همهء افعال بشرى به ارادهء اوست . مثلًا در اين مقام ، قدرت فكرى ساختن كشتى ، آفريدن لوازم ساخت آن ، مايع كردن آب و آفريدن هوا همه كار خداوند است ، پس گويى اوست كه كشتى را ساخته و راه انداخته است . و مراد از جستجوى فضل ، مسافرت‌هاى تجارى با آن است براى تحصيل معاش ، و اينها همه از شئون رحمت واسعهء اوست .\r\nوَإِذَا مَسَّكُمُ الضُّرُّ فِى الْبَحْرِ ضَلَّ مَن تَدْعُونَ إِلَّا إِيَّاهُ فَلَمَّا نَجَّاكُمْ إِلَى الْبَرِّ أَعْرَضْتُمْ وَكَانَ الْإِنسَانُ كَفُوراً\r\nيعنى : و چون شما را در دريا ضرر و آسيبى رسد ، يعنى اسباب بيم و دهشت حاصل گردد ، نظير تلاطم امواج ، بادهاى خطرناك ، گم كردن هدف و نهنگ‌هاى خطرزا ، همهء كسانى كه در خشكى آنها را مىخوانديد مانند بت‌ها و ساير موارد اميد و اعتمادتان از خاطرتان گم و محو مىشوند به جز خداوند ، و چون نجاتتان بخشد و به\r\n\r\n\r\n","description":"","footnote":"\r\n( 1 ) . خَسَفَ اللَّهُ الأرضَ بفلان : غيَّبه فيها ، خدا او را در زمين فرو برد .\r\n","page_name":" 347 ","page_number":347},
  {"content":"\r\n\r\nخشكى رساند اعراض مىكنيد ، يعنى از اطاعت فرامينش سرباز مىزنيد . و انسان ذاتاً ناسپاس است .\r\nاطلاق كلمهء مَنِ موصول كه از الفاظ ذوىالعقول است ، به بت‌هاى آنها استعمال بر طبق عقيدهء آنهاست .\r\nأَفَأَمِنتُمْ أَن يَخْسِفَ بِكُمْ جَانِبَ الْبَرِّ أَوْ يُرْسِلَ عَلَيْكُمْ حَاصِباً ثُمَّ لَا تَجِدُوا لَكُمْ وَكِيلًا\r\nيعنى : پس آيا ايمن شديد از اين‌كه خداوند ، ساحل خشكى را كه ساكن آن هستيد همراه شما به زمين فرو برد و شما را نابود سازد ، و يا آن‌كه به سوى شما در خشكى باد تندى بفرستد كه سنگريزه ببارد و همه را هلاك نمايد ، سپس براى دفع آن براى خود متكفّل نجاتى نيابيد ؟ !\r\nأَمْ أَمِنتُمْ أَن يُعِيدَكُمْ فِيهِ تَارَةً أُخْرَى فَيُرْسِلَ عَلَيْكُمْ قَاصِفاً مِنَ الرِّيحِ فَيُغْرِقَكُم بِمَا كَفَرْتُمْ ثُمَّ لَا تَجِدُوا لَكُمْ عَلَيْنَا بِهِ تَبِيعاً\r\nيعنى : و يا مگر ايمن گشتيد از آن‌كه شما را دوباره به دريا بازگرداند و بر شما در حالى كه سوار كشتى هستيد ، باد شكننده‌اى بفرستد كه كشتى شما را بشكند و شما را به خاطر كفرتان به خدا و كفرانتان از نعمت او غرق نمايد ؟ سپس براى خود عليه ما پىگير و دنبال‌كننده‌اى نيابيد . يعنى كسى را كه قدرت تعقيب حادثه و توان آن را داشته باشد كه ما را مؤاخذه كند و چرا بگويد پيدا نكنيد .\r\nوَلَقَدْ كَرَّمْنَا بَنِي آدَمَ وَحَمَلْنَاهُمْ فِي الْبَرِّ وَالْبَحْرِ وَرَزَقْنَاهُم مِنَ الطَّيِّبَاتِ وَفَضَّلْنَاهُمْ عَلَى كَثِيرٍ مِمَّنْ خَلَقْنَا تَفْضِيلًا « 70 » يَوْمَ نَدْعُوا كُلَّ أُنَاسٍ بِإِمَامِهِمْ فَمَنْ أُوتِيَ كِتَابَهُ بِيَمِينِهِ فَأُولئِكَ يَقْرَءُونَ كِتَابَهُمْ وَلَا يُظْلَمُونَ فَتِيلًا « 71 » وَمَن كَانَ فِي هذِهِ أَعْمَى فَهُوَ فِي الْآخِرَةِ أَعْمَى وَأَضَلُّ سَبِيلًا « 72 »\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nلغت و اعراب :\r\nكرّمه : عظّمه و نزّهه . طيِّب : پاكيزه ، عقل‌پسند و طبع‌پسند . يومَ ندعو به‌تقدير « اذكر » . فتيل : رشتهء باريك در شكاف دانهء خرما .\r\nتفسير :\r\nوَلَقَدْ كَرَّمْنَا بَنِى آدَمَ\r\nيعنى : و حقيقت اين است كه ما اولاد آدم را گرامى داشتيم ، به اين معنا كه مورد برترى و عظمت و كمال قرار داديم و از حيث جسم و هيكل ، قيافهء او را ممتاز از ساير حيوانات نموديم ؛ مستقيم‌القامه كرديم ؛ هر حيوان غذاى خود را به دهان خود برمىگيرد و او به دست برمىدارد ؛ او را از هم‌جنسان خود به عقل و خرد و فهم كليات متمايز نموديم ؛ او را قادر به نطق و گفتار و عالم به قلم و نوشتار كرديم ، و از حيث فعاليت مسلّط بر تحصيل معاش خود از طرق مختلف تجارات و صناعات و زراعت و خدمات نموديم ، و به او توان تنوع و تكامل در فنون زندگى و ترقى در شئون حيات مادى داديم ، و او را متمكّن از فراگيرى معارف و دين و شريعت و كتاب‌هاى آسمانى و هضم آنها و پياده كردن آنها در خويش و مجتمع خويش كرديم و امتيازات ديگرى كه قابل حصر نيست .\r\nوَحَمَلْنَاهُمْ فِى الْبَرِّ وَالْبَحْرِ\r\nيعنى : و آنها را در خشكى و دريا حمل كرديم . در خشكى بر مراكب مختلف زمينى به تناسب زمانشان مانند اسب و استر و شتر و درازگوش تا خودروهاى موتورى و قطار سوار كرديم ، و در دريا به كشتىهاى متناسب هر عصرى حمل نموديم . و سفر جوّى در حين نزول آيه نبود لكن اطلاق كلمهء برّ به دقت شامل مراكب جوّى نيز مىشود ، يعنى آنها را در سفر برّى جوّى بر مراكبى كه نمىدانند حمل مىكنيم .\r\nوَرَزَقْنَاهُم مِنَ الطَّيِّبَاتِ\r\nيعنى : و از پاكيزه‌هاى جهان روزىِ آنها كرديم . .\r\nمراد از روزى ، اعم از روزى مادى و معنوى است . مراد آن‌كه از هر چيزى كه وسيلهء\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nزندگى آنهاست و خرد با آن موافق است و طبع آن را مىپسندد از خوراكى و پوشاكى و مسكن و مركب و همسر و غير آنها به آنان عطا نموديم . .\r\nوَفَضَّلْنَاهُمْ عَلَى كَثِيرٍ مِمَّنْ خَلَقْنَا تَفْضِيلًا\r\nيعنى : و آنها را بر بسيارى از كسانى كه آفريده‌ايم برترى كامل داديم .\r\nظاهر موصول « ممّن خلقنا » ذوىالعقول و صاحبان خرد از مخلوقات است و لازم برترى بر آنها برترى بر همهء غير ذوىالعقول نيز هست و طبق ادلّهء قطعيه ، بنىآدم بر اجنّه و پريان و بر اغلب فرشتگان نيز برترى ذاتى دارند و كلمهء « كثير » در آيه شامل آنها هم مىشود ، و لكن اين كلمه مفيد اين معناست كه بر برخى از مخلوقات برترى ندارند و ممكن است آنها گروه خاصى از فرشتگان باشند مانند روح و چهار ملك معروف از سران فرشتگان يعنى جبرائيل و ميكائيل و اسرافيل و عزرائيل ، و حاملان عرش الهى و نظاير آنها . و اين بيان منافات ندارد با آن كه برخى از بنىآدم به واسطهء كمالات خاصى بر آنها نيز برترى داشته باشند ، مانند سلسلهء انبيا و رسولان الهى و ائمهء معصومين و يا برخى از صالحان تالى مرتبهء معصومين .\r\nبدان كه خداوند در اين آيه در مقام ذكر مواهب انسانى دو عنوان تكريم و تفضيل را ذكر نموده كه ممكن است مراد از هر دو يكى باشد و « فضّلنا » عطف تفسير « كرّمنا » باشد ، و ممكن است مراد از كرّمنا مواهب نوعى انسان باشد كه در انواع ديگر نيست ، مانند عقل و تفكر و منطق و خط ؛ و مراد از فضّلنا برترى او در صفات مشترك ميان او و حيوانات ديگر باشد ، مانند انتخاب غذا و تنوع در آن و كيفيت لباس و خصوصيات مسكن و طرز ازدواج و كيفيت آن و مسافرت و اغلب كارهاى مشترك كه انسان را در همه برترى آشكار است . و ذكر مفعول مطلق « تفضيلًا » اشاره به اين خصوصيات است .\r\nيَوْمَ نَدْعُو كُلَّ أُنَاسٍ بِإِمَامِهِمْ\r\nبايد دانست كه كلمهء امام در قرآن مجيد به امورى اطلاق شده است : 1 ) پيشواى انسانى مؤمن نظير وَجَعَلْنَاهُمْ أَئِمَّةً يَهْدُونَ بِأَمْرِنَا [ انبياء ، 73 
  ] . 2 ) پيشواى انسانى كافر و جائر نظير فَقَاتِلُوا أَئِمَّةَ الْكُفْرِ [ توبه ، 12 
  ] . 3 ) كتاب آسمانى مانند وَمِن قَبْلِهِ كِتَابُ مُوسَى إِمَاماً وَ رَحْمَةً [ هود ، 17 
  ] . و ظاهر آن است كه همهء كتاب‌هاى آسمانى ، امام‌اند .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nمعناى آيه : به ياد آور از آن روز كه هر گروهى از مردم را همراه پيشوايشان مىخوانيم ، يعنى به سوى محكمه و حساب و محاكمه و داورى . پس مراد از « امام » در اين‌جا خصوص امام عدل نيست ، بلكه پيشواى انسانى هر گروه است كه در دنيا از نظر اعتقاد و عمل از وى پيروى داشته خواه حق يا باطل ، مؤمن يا كافر ، عادل يا جائر . و محتمل است مراد از « امام » كتاب دينى باشد ، يعنى هر گروهى را همراه كتاب دينىاش فرامىخوانيم .\r\nمعلوم باد طبق ظاهر آيه و اطلاق كلمهء امام ، اين كلمه در طرف ائمهء عدل شامل همهء پيامبران و امامان معصوم و همهء منصوبان آنها كه امامت بر مردم داشته‌اند مىگردد ، لكن ائمهء فرع در هر عصرى با تابعان مأموم خود ملحق به امام اصل مىشوند ، مثلًا منصوبان از جانب على عليه السلام در عصر خود مانند مالك اشتر و سلمان و ابن‌عباس و سايرين در روز قيامت به على عليه السلام مىپيوندند و پيرو او مىگردند ، و هم‌چنين ساير امامان معصوم ، و در زمان غيبت مهدى موعود ( عج ) همهء منصوبان از جانب او به او لاحق مىگردند . و در ائمهء كفر و جور نيز چنين است .\r\nفَمَنْ أُوتِىَ كِتَابَهُ بِيَمِينِهِ فَأُولئِكَ يَقْرَءُونَ كِتَابَهُمْ وَلَا يُظْلَمُونَ فَتِيلًا\r\nمراد اين است كه كسانى كه امامشان امام عدل بوده و اعمالشان طبق هدايت او واقع شده كتابشان به دست راستشان داده مىشود و اينها هستند كه كتاب خود را مىخوانند و هرگز به اندازهء فتيلى يعنى كوچك‌ترين چيزى در جهان ، ظلم و ستم نخواهند ديد . نه چيزى از پاداش استحقاقى آنها كسر مىشود و نه چيزى بر كيفرشان افزوده مىگردد .\r\nمعلوم باد كه ظاهر ادلّه از كتاب و سنّت و عقل اين است كه همهء كتاب‌ها و صحايف اعمال بشرى در روز قيامت به عربى است و زبان رسمى اهل محشر نيز از هر فرقه و ملت و اهل و زبانى باشند عربى است و همهء مكلّفان حتى آنان كه بىسواد مادرزاد مرده‌اند آشنا به خط و خواندن خواهند بود .\r\nوَمَن كَانَ فِى هذِهِ أَعْمَى فَهُوَ فِى الْآخِرَةِ أَعْمَى وَأَضَلُّ سَبِيلًا\r\nمراد از « اعمى » ىِ اول كورى دل ، و از دوم كورى دل يا چشم يا هر دو است .\r\nيعنى : و كسى كه در اين دنيا از شناخت امام عدل و پيشواى منصوب از جانب خداوند ، كوردل و محروم باشد پس او در آخرت نيز از يافتن راه سعادت و مصاحبت دوستان حق و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nپيوستن به جرگهء بهشتيان ، كوردل و نابيناست و گمراه‌تر از گمراهيش در دنيا خواهد بود ، زيرا در دنيا استعداد هدايت در وجود همه موجود و راه آن باز و وسايل آن فراهم است ، ولى در آخرت قضاى حتمى الهى قابل تغيير نيست و چنين استعدادى وجود ندارد .\r\n\r\n[ تهديد پيامبر 
  ]\r\nوَإِن كَادُوا لَيَفْتِنُونَكَ عَنِ الَّذِي أَوْحَيْنَا إِلَيْكَ لِتَفْتَرِيَ عَلَيْنَا غَيْرَهُ وَإِذاً لَاتَّخَذُوكَ خَلِيلًا « 73 » وَلَوْلَا أَن ثَبَّتْنَاكَ لَقَدْ كِدتَّ تَرْكَنُ إِلَيْهِمْ شَيْئاً قَلِيلًا « 74 » إِذاً لَأَذَقْنَاكَ ضِعْفَ الْحَيَاةِ وَضِعْفَ الْمَمَاتِ ثُمَّ لَا تَجِدُ لَكَ عَلَيْنَا نَصِيراً « 75 »\r\nلغت و اعراب :\r\nو ان كادوا ان مخفّفه از مثقّله است به قرينهء لام در خبر ، به تقدير « انّ الشأن كادوا » . لَيَفتنونك : تو را بلغزانند و منحرف كنند . ركن اليه - از باب نَصَر و عَلِم - : ميل كرد و مطمئن گرديد .\r\nتفسير :\r\nوَإِن كَادُوا لَيَفْتِنُونَكَ عَنِ الَّذِى أَوْحَيْنَا إِلَيْكَ لِتَفْتَرِىَ عَلَيْنَا غَيْرَهُ وَإِذاً لَاتَّخَذُوكَ خَلِيلًا\r\nآيه دربارهء پيشنهادهاى مختلف مشركان است ، مثلًا مىگفتند : اى محمّد ، تو از بدگويى و استهزا و تحقير خدايان ما دست بردار ، و يا آن‌كه چون استلام حجر كنى دستى هم به عنوان تبرك به بت‌هاى ما بكش ، و يا برده‌هايى كه به تو ايمان آورده‌اند و دور تو را گرفته‌اند از طبقه‌هاى پايين و محروم جامعه‌اند آنها را از خود دور كن ، و يا آن‌كه آيهء رحمتى مربوط به ما به جاى آيهء عذابى قرار ده ، و يا عقايد ما را سفيهانه و خرافى مخوان ، و يا اگر مسلمان شويم ما را از خم شدن در ركوع معاف دار ، و يا آن‌كه يك بت از همهء بت‌ها را بگذار در كعبه يا در مسجد بماند ، و يا آن‌كه\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nيك سال ديگر مهلت ده بت‌هاى ما در مسجد بماند تا نذورات آنها را دريابيم و يا حداقل اجازه ده بت‌ها را به دست خود مؤدبانه بشكنيم تا ما با تو جلسه كنيم و در دعوتت بينديشيم .\r\nمعناى آيه : اى پيامبر ، حقيقت اين است كه نزديك بود تو را از آنچه به تو وحى كرده‌ايم بلغزانند و منحرف و منصرف سازند تا به جاى آن غير آن را بر ما افترا بندى ، يعنى مثلًا به جاى ابلاغ توحيد و ابطال شرك و تحقير بت‌ها از آنها تجليل كنى و به جاى پذيرش گروندگان ، آنها را برانى . و اگر چنين مىكردى حتماً آنها تو را دوست خويش اتخاذ مىكردند .\r\nوَلَوْلَا أَن ثَبَّتْنَاكَ لَقَدْ كِدتَّ تَرْكَنُ إِلَيْهِمْ شَيْئاً قَلِيلًا\r\nآيهء پيشين در مقام اين است كه ارادهء تحريف كفار قوى و جدّى بود به گونه‌اى كه نزديك بود تو را بلغزانند و اگر چنين اتفاقى مىافتاد آنها تو را دوست و خليل خود قرار مىدادند ، و اين آيه در صدد بيان اين است كه ما بوديم كه قلب تو را ثبات بخشيديم و گرنه تو به آنها ميل مىكردى و ما هم تو را مورد عذاب شديد قرار مىداديم .\r\nمعناى آيه : اى پيامبر ، اگر نبود اين‌كه ما تو را به واسطهء مقام نبوت و عصمت ثبات قدم و استحكام روح و استوارى در ايمان و اجراى اهداف ربوبى بخشيديم بىترديد نزديك بود كه اندكى به سوى آنان ميل كنى . يعنى لكن به واسطهء تثبيت ما آن ميل اندك نيز تحقق نيافت .\r\nإِذاً لَأَذَقْنَاكَ ضِعْفَ الْحَيَاةِ وَضِعْفَ الْمَمَاتِ ثُمَّ لَا تَجِدُ لَكَ عَلَيْنَا نَصِيراً\r\nيعنى : اگر چنين مىشد و تو به سوى آنها هر چند به پذيرش برخى از خواسته‌هاى آنها ميل مىكردى آن هنگام ما دو برابر حيات و ممات را ، يعنى دو برابر عذاب كفار در حياتشان در دنيا و دو برابر عذاب آنها پس از مرگ و مماتشان در عالم آخرت ، را به تو مىچشانديم ( زيرا اين امر مقتضاى خطاى صاحب چنين مقام است ) و پس از آن هرگز براى خود عليه ما ياورى نمىيافتى . و اين جمله تأكيد و تشديد در كيفر آن خطاست .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\n[ نعمت حضور پيامبران 
  ]\r\nوَإِن كَادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْهَا وَإِذاً لَّا يَلْبَثُونَ خِلَافَكَ إِلَّا قَلِيلًا « 76 » سُنَّةَ مَن قَدْ أَرْسَلْنَا قَبْلَكَ مِن رُّسُلِنَا وَلَا تَجِدُ لِسُنَّتِنَا تَحْوِيلًا « 77 »\r\nلغت و اعراب :\r\nو ان كادوا ان مخفّفه است به قرينهء لام در خبر ، به تقدير « ان الشأن كادوا » . استفزّه : او را از جاى خود كند و متزلزل نمود . خلافَك : بعدَك . قليلًا صفت محذوف است به‌تقدير « زماناً قليلًا » . سنّة من قد أرسلنا به تقدير « كسنّة من » و يا به تقدير « كسنّتنا فيمن قد أرسلنا » و جار و مجرور « 1 » متعلق است به لايلبثون .\r\nتفسير :\r\nوَإِن كَادُوا لَيَسْتَفِزُّونَكَ مِنَ الْأَرْضِ لِيُخْرِجُوكَ مِنْهَا وَإِذاً لَّا يَلْبَثُونَ خِلَافَكَ إِلَّا قَلِيلًا\r\nيعنى : اى پيامبر ، حقيقت امر اين است كه نزديك بود آنها يعنى مشركان ، تو را از اين سرزمين - يعنى مكه - بر كَنند و متزلزل سازند تا از آن بيرون كنند و در اين صورت ، يعنى اگر تو را به جبر بيرون كنند ، پس از تو در آن شهر جز زمانى اندك درنگ نمىكنند ، يعنى هلاك يا متلاشى مىگردند . و نزول اين آيه پيش از آن است كه پيامبر اسلام مجبور به خروج از مكه شود .\r\nسُنَّةَ مَن قَدْ أَرْسَلْنَا قَبْلَكَ مِن رُّسُلِنَا وَلَا تَجِدُ لِسُنَّتِنَا تَحْوِيلًا\r\nاين رويّه و رفتار - هلاكت و متلاشىشدن ملتى كه پيامبر خود را از ميان خود بيرون كنند - سنّت رسولانى است كه ما آنها را پيش از تو فرستاديم ، يعنى سنّت جاريهء ماست كه به خاطر رسولان خود انجام مىدهيم و هيچگاه براى سنّت ما ، يعنى قانون كلى و عام ما كه به اقتضاى حكمت بالغهء خود در ادارهء نظام اتمّ آفرينش در مواردى و موضوعاتى جارى\r\n\r\n\r\n","description":"","footnote":"\r\n( 1 ) . مراد از جار و مجرور « كسنته » يا « كسنّتنا » است .\r\n","page_name":" 354 ","page_number":354},
  {"content":"\r\n\r\nمىكنيم ، تغيير و تحويلى نمىيابى .\r\nدر اين آيه اشاره به وعيد الهى دربارهء اهل مكه است ، زيرا چون پيامبر را بيرون كردند و آن حضرت پس از فرار از خانهء خود و چند شب پنهان شدن در غار ثور به سوى مدينه حركت كرد ، پس از يك‌سال وعيد خداوند دربارهء آنها به وسيلهء جنگ بدر تحقق يافت و اغلب آنان كه با پيامبر در ستيز بودند از مكه به قصد جنگ بدر بيرون شدند و در آن جنگ كشته يا اسير گشتند .\r\n\r\n[ نافلهء شب و قرائت قرآن 
  ]\r\nأَقِمِ الصَّلَاةَ لِدُلُوكِ الشَّمْسِ إِلَى غَسَقِ اللَّيْلِ وَقُرْآنَ الْفَجْرِ إِنَّ قُرْآنَ الْفَجْرِ كَانَ مَشْهُوداً « 78 » وَمِنَ الَّيْلِ فَتَهَجَّدْ بِهِ نَافِلَةً لَّكَ عَسَى أَن يَبْعَثَكَ رَبُّكَ مَقَاماً مَّحمُوداً « 79 »\r\nلغت و اعراب :\r\nدلوك : زوال خورشيد ، يعنى عبور آن از خط نصف‌النهار ، و لام جارّه بر سر آن به معناى « عند » است . غَسَق : تاريكى نيمه شب يا اول شب . قرآن يعنى نماز به لحاظ وجود قرائت در آن . قرآن الفجر اول عطف است به صلاة . تهجَّد زيد : بيدار شد از خواب ، و ضمير بِهِ راجع است به قرآن . نافله : زايد و اضافه .\r\nتفسير :\r\nأَقِمِ الصَّلَاةَ لِدُلُوكِ الشَّمْسِ إِلَى غَسَقِ اللَّيْلِ\r\nيعنى : اى پيامبر يا اى مخاطب ، نماز را از هنگام زوال خورشيد يعنى عبور آن از خط نصف‌النهار نسبت به هر نقطه از زمين ، تا نيمه شب برپا دار . طبق روايات اهل‌بيت وحى عليهم السلام اين آيه دربارهء نمازهاى يوميه ، و مراد از غسق نيمه شب است ، پس مقصود از نماز در اين‌جا نمازهاى ظهر و عصر و مغرب و عشا چهار قسم از نمازهاى پنجگانه است .\r\nو اگر مراد از غسق اول شب باشد اشاره به دو قسم از نمازها يعنى ظهر و عصر است . و\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nحاصل آن‌كه در فاصلهء ميان دو حد كه نيمى از آن روز و نيمى شب است و از نظر ساعت گاهى متساوى و گاهى مختلف است بايد چهار قسم نماز برپا دارى : ظهر و عصر و مغرب و عشا ، و يا از زوال تا غروب دو قسم نماز به جا آورى : ظهر و عصر .\r\nوَقُرْآنَ الْفَجْرِ إِنَّ قُرْآنَ الْفَجْرِ كَانَ مَشْهُوداً\r\nيعنى : و نيز قرآن فجر - نماز صبح - را اقامه كن ، زيرا نماز صبح مورد مشاهده است .\r\nبنا به معناى اول غسق و با عطف اين كلمه دلالت آيه بر نمازهاى يوميهء پنجگانه تمام مىشود . و اطلاق قرآن به نماز مجاز و از قبيل استعمال اسم جزء در كل است ، زيرا بخش بزرگى از اجزاى قولى نماز قرآن است به لحاظ لزوم قرائت سورهء حمد و يك سورهء كامل در دو ركعت اول تعييناً و در ركعات ديگر تخييراً . و مشهود بودن نماز صبح به لحاظ اين است كه فرشتگان موكَّل به اعمال شب انسان ، نماز صبح اول وقت او را مشاهده مىكنند و مىنويسند و به عنوان ختام مِسكِ اعمال شب او قرار داده ، عروج مىكنند و فرشتگان موظف به اعمالِ روز او در اول وقت حضور ، نماز صبح را مىبينند و آنها هم آن را مىنويسند و فال نيك عمل‌هاى روزش قرار مىدهند .\r\nوَمِنَ الَّيْلِ فَتَهَجَّدْ بِهِ نَافِلَةً لَّكَ عَسَى أَن يَبْعَثَكَ رَبُّكَ مَقَاماً مَّحمُوداً\r\nيعنى : و در پاره‌اى از شب براى اقامهء نماز بيدار شو و اين دستور تكليف زايدى است براى تو ، اميد آن‌كه پروردگارت تو را به مقام پسنديده‌اى « 1 » برانگيزد .\r\nمراد از نماز پس از بيدار شدن ، نماز شب است كه سيزده ركعت است يا مطلق نماز در شب است ، و مراد از تكليف زايد اين است كه علاوه بر واجبات ، نماز شب را مستحب كرديم . يا علاوه بر واجبات امّت ، نماز شب را بر تو واجب نموديم .\r\nو معناى مقام پسنديده « 2 » اين است كه هر كه بدان توجه كند آن را نيكو شمارد و تحسين كند و بستايد . و اين مقام غير از مقام و منصب نبوت و رسالت يا امامت است كه در حال خطاب ، واجد بود بلكه طبق روايات ، مقام والاى شفاعت در آخرت است كه برترين مقام آن روز است ، مقامى كه اولين و آخرين از بشر و فرشتگان غبطهء آن را خواهند خورد ،\r\n\r\n\r\n","description":"","footnote":"\r\n( 1 ) . ستوده‌اى .\r\n( 2 ) . ستوده .\r\n","page_name":" 356 ","page_number":356},
  {"content":"\r\n\r\nمقامى كه چون جامعهء مكلّفان و فريقين انس و جن پس از سال‌ها ايستادن در گرماى محشر و خسته شدن روى به آدم عليه السلام آورند و شفاعت طلبند او حواله به نوح عليه السلام دهد و او حواله به ابراهيم عليه السلام و او به موسى عليه السلام حواله دهد و او به سوى عيسى عليه السلام هدايت كند و همه اظهار عجز نمايند و چاره را منحصر به محمّد صلى الله عليه و آله بينند و چون به پيشگاه محمّد صلى الله عليه و آله روند بگويد : « أنَا لَها » يعنى اين كار از آنِ من است و از من ساخته است . آن‌گاه رو به سوى اللَّه كند و به سجده افتد تا آن‌كه خطاب آيد اى محمّد ، سر از سجده بردار ، شفاعت كن تا پذيرفته شوى ، و بخواه تا اعطا شوى . و آن‌چنان شفاعت گسترده نمايد كه حتى عده‌اى را كه مدتى در جهنم سوخته‌اند نيز درآورد . و در روايات اهل‌بيت عليهم السلام از اين مقام محمود زياد ياد شده است . و خطابات آيه ظاهرش خاص و مقصود واقعىاش عام و شامل همهء مكلّفان بشر است .\r\nوَقُل رَّبِّ أَدْخِلْنِي مُدْخَلَ صِدْقٍ وَأَخْرِجْنِي مُخْرَجَ صِدْقٍ وَاجْعَل لِي مِن لَدُنكَ سُلْطَاناً نَصِيراً « 80 » وَقُلْ جَاءَ الْحَقُّ وَزَهَقَ الْبَاطِلُ إِنَّ الْبَاطِلَ كَانَ زَهُوقاً « 81 » وَنُنَزِّلُ مِنَ الْقُرْآنِ مَا هُوَ شِفَاءٌ وَرَحْمَةٌ لِلْمُؤْمِنِينَ وَلَا يَزِيدُ الظَّالِمِينَ إِلَّا خَسَاراً « 82 »\r\nلغت و اعراب :\r\nمُدخَل و مُخرَج مصدر ميمىاند به معناى ادخال و اخراج . نصير فعيل است به معناى فاعل يا مفعول . زَهَقَ الشىءُ - از باب مَنَع - : مضمحل و نابود شد . من القرآن بيان « ما » ى موصولهء بعدى است به‌تقدير « و ننزّل القرآن الذى هو شفاء » .\r\nتفسير :\r\nوَقُل رَّبِّ أَدْخِلْنِى مُدْخَلَ صِدْقٍ وَأَخْرِجْنِى مُخْرَجَ صِدْقٍ وَاجْعَل لِى مِن لَدُنكَ سُلْطَاناً نَصِيراً\r\nيعنى : اى پيامبر ، بگو : پروردگارا ، مرا به صدق و راستى وارد كن و به صدق و راستى\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nبيرون آر . مراد اين است كه در هر كارى و هدفى يا در هر منصب و مقامى يا در هر مجتمعى يا در هر مكان و زمانى كه مىخواهم وارد شوم و خارج شوم حتى ورود به قبر و عالم برزخ و خروج از آن‌جا به صحنهء قيامت ، ورود و خروجم را به صدق و درستى قرار ده ، يعنى به حق و حلال و عقلانى و پرسود و با مصلحت و خوش‌عاقبت كن . و به من صفت تسلّط و توانى از جانب خويش بخش كه پيوسته يارى شده از جانب تو و يارى كنندهء من باشد .\r\nوَقُلْ جَاءَ الْحَقُّ وَزَهَقَ الْبَاطِلُ إِنَّ الْبَاطِلَ كَانَ زَهُوقاً\r\nيعنى : و اى پيامبر ، در مقابل دسايس دشمنان و عقايد اشراكى و منشأ عقايد و آداب و سنن و رسومشان بگو : حق آمد - اسلام و قرآن آمد - ، و باطل محو و نابود شد و البته باطل هميشه نابودشدنى و از بين‌رفتنى است . يعنى اعلام قطعى ده كه اسلام ظهور كرد و شرك و شئون آن از مكه و حوالى آن و سپس از جزيرةالعرب و سپس از همهء جهان خواهد رفت .\r\nوَنُنَزِّلُ مِنَ الْقُرْآنِ مَا هُوَ شِفَاءٌ وَرَحْمَةٌ لِلْمُؤْمِنِينَ\r\nيعنى : اى پيامبر ، از قرآن آنچه را كه شفا و رحمت براى مؤمنان است ( و همهء آن شفا و رحمت است ) فرومىفرستيم . مراد آن‌كه همان‌گونه كه دارو شفابخش جسم است ، آيات قرآنى نيز شفاى روح انسانى از رذايل صفات و اخلاق ، و شفابخش روان او از بيمارىهاى كفر و شرك و هرگونه انحرافات اعتقادى است ؛ و رحمت است به خاطر آن‌كه تحصيل معارف و اعتقاد به اصول و عمل به فروع آن سبب نيل به همهء سعادت‌ها و خيرات است .\r\nوَلَا يَزِيدُ الظَّالِمِينَ إِلَّا خَسَاراً\r\nيعنى : و اين قرآن ، ستمكاران را جز خسارت و زيان نمىافزايد . زيرا توجه هر حكمى از آن به آنان سبب مخالفتى است ، و هر مخالفتى سبب زيان و عذابى است .\r\nوَإِذَا أَنْعَمْنَا عَلَى الْإِنسَانِ أَعْرَضَ وَنَأى بِجَانِبِهِ وَإِذَا مَسَّهُ الشَّرُّ كَانَ يَئُوساً « 83 » قُلْ كُلٌّ يَعْمَلُ عَلَى شَاكِلَتِهِ فَرَبُّكُمْ أَعْلَمُ بِمَنْ هُوَ أَهْدَى سَبِيلًا « 84 »\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nلغت و اعراب :\r\nنأى عن زيد - از باب مَنَع - : دور شد از او . و باء بجانبه براى تعديه است . شَكَل و شَكَّل الكتابَ : مقيّد كرد نوشته را به حركت و اعراب . و شاكلهء انسان ، طبيعت و سجيّهء اوست ، زيرا او را مقيّد مىكند كه طبق آن حركت نمايد .\r\n\r\n[ نقش شاكله در رفتار بشر 
  ]\r\nتفسير :\r\nوَإِذَا أَنْعَمْنَا عَلَى الْإِنسَانِ أَعْرَضَ وَنَأى بِجَانِبِهِ وَإِذَا مَسَّهُ الشَّرُّ كَانَ يَئُوساً\r\nيعنى : و چون به انسان نعمت ارزانى داريم ، مانند صحّت بدن و اموال و اولاد و جاه و مقام و رفاه عيش و غيره ، روى برتابد و خود را از ما دور سازد . و چون شرّى به او رسد ، مثل مصيبت و مرض و فقر ، يأس و نوميدى شديد او را فراگيرد .\r\nبدان كه اين حالت‌ها حالت انسان غافل از حق و محكوم به عادات محيط و وابسته به اسباب ظاهرى است كه چون با او موافقت كند به كلى از خداى مسبّب الاسباب غفلت نمايد ، و چون از وى بريده شود و مورد اتكايش منقطع گردد مسبّب را نبيند و به كلى مأيوس گردد . در صورتى كه بايد انسان بيدار در هر دو حال متوجه خدا باشد ، نعمت را از او ببيند و به او اتكا نمايد و شكر گويد ، و عذاب و مصيبت را از امتحان او داند و صبر كند و اميدوار باشد .\r\nقُلْ كُلٌّ يَعْمَلُ عَلَى شَاكِلَتِهِ\r\nپس از ذكر آن‌كه قرآن دربارهء مؤمن اثر شفا و رحمت ، و دربارهء ظالم اثر زيان و خسران دارد ، و نيز در نفس انسانى نعمت اثر اعراض ، و ضرر اثر يأس دارد ، در اين آيه به سبب اين امور اشاره مىكند كه اين‌ها معلول غرايز و فطرت‌هاى نهفتهء انسان‌هاست .\r\nمعناى آيه : اى پيامبر ، بگو : هر كس بر طبق طبع و اقتضاى ساختار وجوديش عمل مىكند . يعنى مؤمن طبق غريزهء ايمان ، عمل صالح مىكند و كافر طبق غريزهء كفر ، عمل زشت انجام مىدهد .\r\nو بايد دانست كه طبع و ملكه در انسان دو نوع است : ذاتى و اكتسابى . يعنى برخى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nاز غرايز در خميرهء وجودش توديع شده ، كه ملكهء شجاعت و جُبن و سخاوت و بخل و حسد و تكبر غالباً از اين قبيل‌اند . و برخى هم اكتسابى است نظير كفر و نفاق و فسق و غيره . و نيز بايد دانست كه تأثير همهء غرايز طبيعى موهوبى و كسبى در اراده و عمل انسان به نحو عليّت تامّه نيست به گونه‌اى كه عمل او از ارادى و اختيارى بودن بيرون رود ، بلكه به نحو اقتضا و سببيت ناقصه است و وجود عقل و خرد در انسان يعنى نيرويى كه مىتواند حسن و قبح را تشخيص دهد و اصلح را انتخاب نمايد مانع از تحقق جبر در اعمال اوست .\r\nفَرَبُّكُمْ أَعْلَمُ بِمَنْ هُوَ أَهْدَى سَبِيلًا\r\nفاء مفيد تراخى در ذكر است و مراد از « أهدى » تفضيل هدايت كامل بر ناقص نيست بلكه تفضيل هدايت بر ضلالت است . يعنى : بدانيد كه پروردگار شما داناتر است به حال كسى كه از حيث راه هدايت يافته و به سوى ضلالت نرفته است .\r\nوَيَسْأَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّى وَمَا أُوتِيتُم مِّنَ الْعِلْمِ إِلَّا قَلِيلًا « 85 » وَلَئِن شِئْنَا لَنَذْهَبَنَّ بِالَّذِي أَوْحَيْنَا إِلَيْكَ ثُمَّ لَا تَجِدُ لَكَ بِهِ عَلَيْنَا وَكِيلًا « 86 » إِلَّا رَحْمَةً مِن رَّبِّكَ إِنَّ فَضْلَهُ كَانَ عَلَيْكَ كَبِيراً « 87 »\r\nتفسير :\r\nوَيَسْأَلُونَكَ عَنِ الرُّوحِ قُلِ الرُّوحُ مِنْ أَمْرِ رَبِّى وَمَا أُوتِيتُم مِّنَ الْعِلْمِ إِلَّا قَلِيلًا\r\nبدان كه روح ، جان و مايهء زندگى هر جاندار است كه با تعلّق آن به جسم او نيروى اراده و همهء حواس ظاهرى و باطنى او به كار مىافتند و با قطع علاقه از آن همه از كار مىافتند ، و مذكر و مؤنث در آن يكسان است . و گاهى مجازاً در هر چيزى كه داراى آثار نيك باشد استعمال مىشود ، مانند وحى و قرآن و علم .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nمعناى آيه : اى پيامبر ، از تو راجع به روح سؤال مىكنند ، در پاسخ بگو : روح از فرمان پروردگار من است ، و شما از دانش جز اندكى داده نشده‌ايد .\r\nظاهر كلام اين است كه سؤال از حقيقت روح است به گونه‌اى كه جنس و فصل آن را درك نمايند ، و يا از حالات و صفات غالب آن است به مقدارى كه عامه به فهم آن قناعت كنند ، نه از قِدَم و حدوث زمانى آن ، يا از تقدم آفرينش آن بر جسم يا حدوث و تولد آن از جسم . و ظاهر جواب ، پاسخى به نحو اجمال است كه موجودى است نشأت يافته از امر خداوند . يعنى همان گونه كه خداوند موجودات جهان را با امر « كُن » به وجود مىآورد ، روح را نيز با كلمهء كُن ايجاد كرده است . و اين جواب از ماهيت روح نيست ، و از جملهء بعدى نيز استفاده مىشود كه درك حقيقت آن از استعداد بشرهاى آن روز يا هر بشرى ، بيرون است .\r\nوَلَئِن شِئْنَا لَنَذْهَبَنَّ بِالَّذِى أَوْحَيْنَا إِلَيْكَ\r\nاين آيه در مقام امتنان به نعمت دين و قرآن و بيان قدرت خداوند بر استرداد و بازپس‌گرفتن آنچه داده ، و اشاره به لزوم سپاس‌گزارى و ادامهء آن است .\r\nمعناى آيه : و اگر بخواهيم آنچه را كه به تو وحى كرديم از بين مىبريم . مراد مجموع آنچه نازل شده از قرآن است . و غرض آن‌كه خدا مىتواند الفاظ قرآن را از ذهن تو و اذهان همهء حافظان آن و كتابت آن را از همهء مصاحف محو كند . و ممكن است مراد از « الذى أوحينا » اعم از قرآن و شريعت و معارف ديگر باشد ، يعنى خدا همه را از دل‌هاى شما بزدايد و به جاهليت اولى باز گرديد .\r\nثُمَّ لَا تَجِدُ لَكَ بِهِ عَلَيْنَا وَكِيلًا إِلَّا رَحْمَةً مِن رَّبِّكَ إِنَّ فَضْلَهُ كَانَ عَلَيْكَ كَبِيراً\r\nيعنى : سپس هرگز براى خود به منظور بازپس‌گرفتن آنچه ما از تو سلب كرديم وكيل مدافع و متكفّل امرى نمىيابى ، جز رحمتى از جانبِ پروردگارت ، يعنى مگر آن‌كه رحمتى از جانب پروردگارت باشد كه هر چه ستاده بازپس دهد ، زيرا فضل و رحمت او از ازل بر تو بزرگ بوده و يا پيوسته فضل او بر تو بزرگ است . و اين ترديد مبنى بر اين است كه كلمهء « كان » دلالت بر ماضى دارد يا براى صِرف ربط است .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n\r\n[ اعجاز قرآن 
  ]\r\nقُل لَّئِنِ اجْتَمَعَتِ الْإِنسُ وَالْجِنُّ عَلَى أَن يَأْتُوا بِمِثْلِ هذَا الْقُرْآنِ لَا يَأْتُونَ بِمِثْلِهِ وَلَوْ كَانَ بَعْضُهُمْ لِبَعْضٍ ظَهِيراً « 88 » وَلَقَدْ صَرَّفْنَا لِلنَّاسِ فِي هذَا الْقُرْآنِ مِن كُلِّ مَثَلٍ فَأَبَى أَكْثَرُ النَّاسِ إِلَّا كُفُوراً « 89 »\r\nتفسير :\r\nقُل لَّئِنِ اجْتَمَعَتِ الْإِنسُ وَالْجِنُّ عَلَى أَن يَأْتُوا بِمِثْلِ هذَا الْقُرْآنِ لَا يَأْتُونَ بِمِثْلِهِ وَلَوْ كَانَ بَعْضُهُمْ لِبَعْضٍ ظَهِيراً\r\nيعنى : اى پيامبر ، به مشركان و معارضان قرآن بگو : بىترديد اگر همهء انس و جن اجتماع كنند بر اين كه همانند اين قرآن را بياورند هرگز همانند آن را نمىتوانند بياورند هر چند برخى از آنها ياور و پشتيبان برخى ديگر باشند .\r\nمراد از اجتماع انس و جن اين است كه اولًا لوازم اختلاف در جنس و طبيعت را كنار گذارند تا صعوبت ارتباط و تنافر و وحشت از بين رود و تفاهم ممكن گردد . ثانياً در كيفيت تأليف و تنظيم كتابى اجتماعى هر يك از دو طايفه يك كتاب مستقل تأليف كند يا هر يك از گروه‌هاى هر طايفه كتابى مستقل بياورد سپس توافق نمايند بر انتخاب يا تأليف يكى براى معارضه . و يا آن‌كه هر دو طايفه در مجمع خاصى گرد آيند و يك كتاب با تبادل نظر در الفاظ و معانى همانند قانون اساسى كشورها تنظيم كنند و براى معارضه در الفاظ و معارف قرآن الهى ، عرضه دارند .\r\nوَلَقَدْ صَرَّفْنَا لِلنَّاسِ فِى هذَا الْقُرْآنِ مِن كُلِّ مَثَلٍ فَأَبَى أَكْثَرُ النَّاسِ إِلَّا كُفُوراً\r\nيعنى : و حقيقت اين است كه ما از هر مطلبى نيكو و بديع و جالب‌توجه كه همانند مَثَل ، قابل تكرار باشد براى مردم در اين قرآن تصريف كرديم ، يعنى مكرر و گوناگون و با اسلوب‌هاى مختلف و بيان‌هاى متنوع آورديم به منظور اين‌كه هدايت شوند و اطاعت كنند\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nو سپاس گزارند ، لكن در نتيجه بيشتر مردم از همه چيز جز تنفّر و انزجار و انكار حقايق و كفران نعمت‌ها ابا ورزيدند و امتناع كردند .\r\nمراد از تفصيل اين است كه مثلًا خلقت آسمان‌ها و زمين ، آفرينش بشر و فرشتگان و اجنّه ، قصص و داستان‌هاى پيامبران ، سرنوشت بشرها اعم از مؤمنان و كفار و حالات آنها ، پاداش اعمال ، عدم انتفاع كفار از عمل‌هاى خيرشان ، پند و اندرز ، تشويق به خيرات ، تهديد از گناهان و شرور ، امر و انگيزش به سوى معروف ، نهى و زجر از منكر ، مرگ و جهان برزخ و عالم قيامت و حوادث دهشت‌زا و حيرت‌انگيز روز واپسين و غير اينها را با زبان‌هاى مختلف بيان كرديم .\r\nوَقَالُوا لَن نُؤْمِنَ لَكَ حَتَّى تَفْجُرَ لَنَا مِنَ الْأَرْضِ يَنْبُوعاً « 90 » أَوْ تَكُونَ لَكَ جَنَّةٌ مِن نَّخِيلٍ وَعِنَبٍ فَتُفَجِّرَ الْأَنْهَارَ خِلَالَهَا تَفْجِيراً « 91 » أَوْ تُسْقِطَ السَّماءَ كَمَا زَعَمْتَ عَلَيْنَا كِسَفاً أَوْ تَأْتِيَ بِاللَّهِ وَالْمَلَائِكَةِ قَبِيلًا « 92 » أَوْ يَكُونَ لَكَ بَيْتٌ مِن زُخْرُفٍ أَوْ تَرْقَى فِي السَّماءِ وَلَن نُّؤْمِنَ لِرُقِيِّكَ حَتَّى تُنَزِّلَ عَلَيْنَا كِتَاباً نَّقْرَؤُهُ قُلْ سُبْحَانَ رَبِّي هَلْ كُنتُ إِلَّا بَشَراً رَسُولًا « 93 »\r\nلغت و اعراب :\r\nفَجَرَ الماءَ : روان ساخت آن را . ينبوع : چشمه . نخيل و عنب اسم جمع درخت خرما و انگور . خلال : وسط شىء « 1 » . كِسَف جمع كِسفه : مثل قِطَع و قطعه در لفظ و معنا . قبيل : مقابل و\r\n\r\n\r\n","description":"","footnote":"\r\n( 1 ) . خلال جمع خَلَل : فاصلهء ميان دو چيز .\r\n","page_name":" 363 ","page_number":363},
  {"content":"\r\n\r\nروبه‌رو ، ضامن و كفيل ، حال است از اللَّه و ملائكه . زخرف : طلا ، زينت و زيور . رقى - از باب مَنَع - : بالا رفت .\r\n\r\n[ ماديگرى منكران 
  ]\r\nتفسير :\r\nوَقَالُوا لَن نُؤْمِنَ لَكَ حَتَّى تَفْجُرَ لَنَا مِنَ الْأَرْضِ يَنْبُوعاً\r\nعده‌اى از سران قريش و مشركان مكه كه در مقابل دعوت و منطق و معجزات روشن پيامبر اسلام عاجز مانده بودند و قرآن را هم به عنوان معجزه نمىپذيرفتند ، به قصد ناتوان ساختن پيامبر و عذرتراشى بر انكار خويش شش نوع و يا هشت نوع پيشنهاد تخييرى كردند به ترتيب آتى به گمان آن‌كه برخى از آنها شدنى نيست و پيامبر عاجز مىماند ، و برخى هم اگر محقّق شود به ضرر نخواهد بود . آيات چهارگانهء ذيل مربوط به اين موضوع است .\r\nمعناى آيه : و آنها گفتند : هرگز ما به تو ايمان نخواهيم آورد تا آن‌گاه كه از اين سرزمين يعنى مكه يا اطراف آن كه خشك و بىآب و سنگلاخ است چشمه‌اى جوشان و پرآب و پايدار كه هيچگاه خشك نگردد بيرون آرى و روان سازى .\r\nأَوْ تَكُونَ لَكَ جَنَّةٌ مِن نَّخِيلٍ وَعِنَبٍ فَتُفَجِّرَ الْأَنْهَارَ خِلَالَهَا تَفْجِيراً\r\nيعنى : و يا آن‌كه تو را باغى از درختان خرما و انگور باشد - باغى كه اطراف آن درخت خرما و داخل آن درخت انگور ، و يا باغى از درخت خرما و باغى از درخت انگور باشد ، باغ‌هايى كه سايهء آنها سطح زمين را بپوشاند - و پس از آن براى سيرابى آنها چشمه‌هايى همانند رود از همان زمين جارى سازى .\r\nأَوْ تُسْقِطَ السَّماءَ كَمَا زَعَمْتَ عَلَيْنَا كِسَفاً\r\nيعنى : و يا آن‌كه همان‌گونه كه گمان دارى آسمان را در حالى كه قطعه قطعه باشد بر ما فرو افكنى - به منظور اين‌كه از حقيقت آسمان‌هاى بالاى سر خويش اطلاع يابيم - و « كما زعمت » اشاره است به آنچه در آيهء 9 سورهء سبا نازل شده كه فرموده : اگر بخواهيم قطعه‌هايى از آسمان را بر آنها فرو مىريزيم .\r\nأَوْ تَأْتِىَ بِاللَّهِ وَالْمَلَائِكَةِ قَبِيلًا\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nيعنى : و يا آن‌كه خودِ خدا و فرشته‌هايش را در حالى كه قبيل باشند بياورى .\r\nخدا را همراه فرشتگانِ دربار و مقربان درگاه و خدمهء خاصش و يا همهء آنچه از جنس فرشته آفريده است بياورى در حالى كه در برابر ما صف كشيده باشند و يا شاهد صدق ادعاهاى تو و يا ضامن تخلّفات تو باشند .\r\nأَوْ يَكُونَ لَكَ بَيْتٌ مِن زُخْرُفٍ\r\nيعنى : و يا آن‌كه تو را خانه‌اى از طلا باشد . خانهء مجلّلى كه پيكره‌اش از طلا يا مزيّن به طلا باشد كه در آن ساكن شوى و در پيش چشم ما از فقر و تنگدستى بيرون آيى و از اعيان و ثروتمندان گردى .\r\nأَوْ تَرْقَى فِى السَّماءِ وَلَن نُّؤْمِنَ لِرُقِيِّكَ حَتَّى تُنَزِّلَ عَلَيْنَا كِتَاباً نَّقْرَؤُهُ\r\nيعنى : و يا آن كه به آسمان بالا روى - در جلو چشم ما مسافت رو به بالا را همانند نردبانى بپيمايى تا آن‌جا كه از ديدگاه ما پنهان شوى ، سپس فرود آيى - و هرگز به صِرف رفت و برگشتت ايمان نمىآوريم مگر آن‌كه بر ما نوشته‌اى فرود آورى كه ما آن را بخوانيم .\r\nمرادشان نامه‌اى است كه نبوت و رسالت و كتاب آسمانى پيامبر در آن تصديق شده و به امضاى فرشتگان ملأ اعلى رسيده باشد .\r\nقُلْ سُبْحَانَ رَبِّى هَلْ كُنتُ إِلَّا بَشَراً رَسُولًا\r\nكلمهء سبحان اللَّه و سبحان ربّى غالباً در انشاء تعجب و انشاء تنزيه و تقديس استعمال مىشوند . معناى آيه : اى پيامبر ، با كمال تعجب از درخواست‌هاى آنها و از انحطاط فكرى آنها به آنها نيز با تنزيه و تقديس مقام ربوبى بگو : آيا جز اين است كه من بشرى فرستادهء خدا هستم ؟ يعنى اين درخواست‌ها نه از شئون بشريت است و نه از وظايف رسالت . زيرا بشر را قدرت آن‌گونه تصرف در عالم تكوين و زمين و آسمان نيست خاصه در مبدأ اعلى و واجب تعالى كه حاكم بر همهء هستى است و از حيطهء زمين و زمان بيرون است و قرار گرفتن او در مكان و انتقال از مكانى به مكان ديگر محال است ، و وظيفهء رسالت هم جز ادعاى نبوت و عرضه داشتن معجزى كه به او اعطا شده نيست و انتخاب معجز در اختيار خداست نه رسولان او و نه مردم ، زيرا اقامهء دليل برعهدهء مدّعى است نه مدّعى عليه و نه ديگران .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nوَمَا مَنَعَ النَّاسَ أَن يُؤْمِنُوا إِذْ جَاءَهُمُ الْهُدَى إِلَّا أَن قَالُوا أَبَعَثَ اللَّهُ بَشَراً رَسُولًا « 94 » قُل لَوْ كَانَ فِي الْأَرْضِ مَلَائِكَةٌ يَمْشُونَ مُطْمَئِنِّينَ لَنَزَّلْنَا عَلَيْهم مِنَ السَّماءِ مَلَكاً رَسُولًا « 95 » قُلْ كَفَى بِاللَّهِ شَهِيداً بَيْنِي وَبَيْنَكُمْ إِنَّهُ كَانَ بِعِبَادِهِ خَبِيراً بَصِيراً « 96 »\r\nتفسير :\r\nوَمَا مَنَعَ النَّاسَ أَن يُؤْمِنُوا إِذْ جَاءَهُمُ الْهُدَى إِلَّا أَن قَالُوا أَبَعَثَ اللَّهُ بَشَراً رَسُولًا\r\nاين آيه در رد اعتقاد مشركان مكه است كه به پيروى از عقايد وثنيّين مىگفتند فرستادگان خدا براى بشر بايد فرشته باشند و افراد بشر صلاحيت اصلاح حال خود را ندارند چه رسد به حال جامعه .\r\nمعناى آيه : و چيزى مردم را از گذشتهء زمان تا حال جلوگير از ايمان به پيامبران نشد جز آن‌كه با تعجب و انكار گفتند : آيا خداوند بشرى را به عنوان رسالت فرستاده است ؟ ! يعنى معتقد بودند كه رسول بايد مَلَك باشد .\r\nقُل لَوْ كَانَ فِى الْأَرْضِ مَلَائِكَةٌ يَمْشُونَ مُطْمَئِنِّينَ لَنَزَّلْنَا عَلَيْهم مِنَ السَّماءِ مَلَكاً رَسُولًا\r\nيعنى : اى پيامبر ، در پاسخ به شبههء آنها بگو : اگر در روى زمين فرشتگانى بودند كه آن‌جا را مسكن گزيده با آرامش رفت و آمد داشتند ، البته براى آنها فرشته‌اى به رسالت مىفرستاديم . غرض آن‌كه فرستادهء الهى بايد از جنس سكنهء زمين باشد ، خواه فرشته باشند يا بشر ، تا انس و تفاهم و تعليم و تربيت ممكن و آسان باشد و چون ساكنان زمين بشرند ما هم بشر فرستاديم . و اين جواب مبنى بر لزوم تجانس است .\r\nو ممكن است غرض از آيه اين باشد كه بر خداست كه سكنهء زمين را هدايت نمايد و هدايت آنها جز از راه آسمان نيست كه بايد آن را فرشته بياورد ، زيرا زندگى زمينى مادى\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nپيوسته محتاج هدايت آسمانى الهى به وسيلهء فرشتگان است . و معناى آيه چنين است : بگو : اگر در روى زمين همه فرشته بودند و همانند بشر زندگى زمينى و مادى داشتند و با اطمينان مشغول رفت و آمد بودند باز ما براى هدايت آنها فرشتهء آسمانى مىفرستاديم . و اين جواب مبنى بر لزوم نزول فرشته است مجانس باشد يا نه .\r\nو ضمناً لازم نيست در صورت عدم تجانس ، فرشتهء وحى بر همه نازل شود بلكه نزول او بر فرد صالح و منتخبى از آنها كه روح بزرگ و نيروى قوى داشته باشد تا با فرشته تماس گيرد و به مردم ابلاغ نمايد كافى است . و بايد دانست كه اين آيه و دو آيهء پيش از آن داراى يك سجع‌اند ، يعنى در آخر هر سه ، كلمه « رسولًا » آمده و در غير اين مورد در اين كتاب نظير ندارد .\r\nقُلْ كَفَى بِاللَّهِ شَهِيداً بَيْنِى وَبَيْنَكُمْ إِنَّهُ كَانَ بِعِبَادِهِ خَبِيراً بَصِيراً\r\nاين يك حقيقتى است كه اگر خصم پس از اتمام حجت و تكرار برهان و روشن شدن حق ، عناد ورزد و انسان ، مأمور فيصلهء مطلب به شمشير نباشد بايد اعلام ترك مخاصمه كند و خدا را شاهد قرار دهد .\r\nمعناى آيه : اى پيامبر ، بگو : خداوند براى گواهى ميان من و شما در روز قيامت كافى است كه من از جانب او رسالت خود را ابلاغ نمودم و اتمام حجت كردم « 1 » زيرا او پيوسته به حال بندگان خود آگاه و بيناست .\r\nوَمَن يَهْدِ اللَّهُ فَهُوَ الْمُهْتَدِ وَمَن يُضْلِلْ فَلَن تَجِدَ لَهُمْ أَوْلِيَاءَ مِن دُونِهِ وَنَحْشُرُهُمْ يَوْمَ الْقِيَامَةِ عَلَى وُجُوهِهِمْ عُمْياً وَبُكْماً وَصُمّاً مَأْوَاهُمْ جَهَنَّمُ كُلَّمَا خَبَتْ زِدْنَاهُمْ سَعِيراً « 97 » ذلِكَ جَزَاؤُهُم بِأَنَّهُمْ كَفَرُوا بِآيَاتِنَا وَقَالُوا أَءِذَا كُنَّا عِظَاماً وَرُفَاتاً أَءِنَّا لَمَبْعُوثُونَ خَلْقاً جَدِيداً « 98 »\r\n\r\n\r\n","description":"","footnote":"\r\n( 1 ) . و شما هم كفر و انكار ورزيديد و زير بار حق نرفتيد .\r\n","page_name":" 367 ","page_number":367},
  {"content":"\r\n\r\nلغت و اعراب :\r\nمن يضلل ضمير مفرد موصول دوم به اعتبار لفظ و ضمير جمع به اعتبار معناست « 1 » . عُمى جمع اعمى : نابينا . بُكم جمع ابكم : گنگ و لال . صُم جمع اصم : كر و ناشنوا . خَبَتِ النارُ - از باب نَصَر - : خاموش شد . سعير : شعله . كلّما خبت جملهء مستأنفه ، و زدناهم سعيراً يعنى زدنا لأجلهم سعير النار . رَفَتَ الشىءَ - از باب نَصَر و ضَرَب - : شكست و خرد كرد آن را .\r\n\r\n[ هدايت و گمراهى الهى 
  ]\r\nتفسير :\r\nوَمَن يَهْدِ اللَّهُ فَهُوَ الْمُهْتَدِ وَمَن يُضْلِلْ فَلَن تَجِدَ لَهُمْ أَوْلِيَاءَ مِن دُونِهِ\r\nيعنى : و كسى را كه خدا هدايت كند در هر طريق مادى و معنوى ، اوست كه حقيقتاً هدايت‌يافته است ، و كسى را كه گمراه نمايد يعنى در ضلالت و گمراهى كه خود انتخاب كرده رها سازد ، هرگز براى او جز خداوند « 2 » سرپرست و ياور و كمك پيدا نمىكنى . غرض اين‌كه مشركان را خدا اضلال كرده پس در فكر آنها مباش و از آنها ببُر و به طمع هدايتشان گام برندار .\r\n\r\n[ كيفر و پاسخ به شبههء گمراهان 
  ]\r\nوَنَحْشُرُهُمْ يَوْمَ الْقِيَامَةِ عَلَى وُجُوهِهِمْ عُمْياً وَبُكْماً وَصُمّاً مَأْوَاهُمْ جَهَنَّمُ كُلَّمَا خَبَتْ زِدْنَاهُمْ سَعِيراً\r\nيعنى : و در روز قيامت آنها را گرد مىآوريم - همه را از قبورشان از سراسر كرهء زمين به سوى مركز حساب و دادگاه الهى جمع مىكنيم - لكن بدين طرز كه همه را در حالى كه كور و گنگ و كرند بر روى صورت بدان سو مىكشيم ، و جايگاه آنها پس از محاكمه دوزخ است ، همان آتش شعله‌ورى كه هرگاه به خاموشى گرايد و فرو نشيند بر اشتعال و فروزش آن مىافزاييم .\r\nذلِكَ جَزَاؤُهُم بِأَنَّهُمْ كَفَرُوا بِآيَاتِنَا وَقَالُوا أَءِذَا كُنَّا عِظَاماً وَرُفَاتاً أَءِنَّا لَمَبْعُوثُونَ خَلْقاً جَدِيداً\r\nيعنى : اين عذاب ، كيفر آنهاست و بدين جهت است كه آنها به آيات ما كفر ورزيدند ، يعنى در برابر آيه‌ها و سوره‌هاى ما در كتاب تدوين و در برابر نشانه‌هاى ما در كتاب تكوين و آفاق و انفس تسليم نشدند و آنها را رد كردند ، و در حال تعجب و ردّ و انكار و\r\n\r\n\r\n","description":"","footnote":"\r\n( 1 ) . ضمير مفرد مربوط به موصول اول « من يهد » به اعتبار لفظ و ضمير جمع مربوط به موصول دوم « من يضلل » به اعتبارمعناست .\r\n( 2 ) . در برابر خداوند .\r\n","page_name":" 368 ","page_number":368},
  {"content":"\r\n\r\nتمسخر گفتند : آن‌گاه كه ما مشتى استخوان و مشتى اجزاى پوسيده گشتيم آيا به راستى به صورت آفريدهء نوينى برانگيخته مىشويم ؟ !\r\nأَوَ لَم يَرَوْا أَنَّ اللَّهَ الَّذِي خَلَقَ السَّماوَاتِ وَالْأَرْضَ قَادِرٌ عَلَى أَن يَخْلُقَ مِثْلَهُمْ وَجَعَلَ لَهُمْ أَجَلًا لَّا رَيْبَ فِيهِ فَأَبَى الظَّالِمُونَ إِلَّا كُفُوراً « 99 » قُل لَوْ أَنتُمْ تَمْلِكُونَ خَزَائِنَ رَحْمَةِ رَبِّي إِذاً لَأَمْسَكْتُمْ خَشْيَةَ الِأَنفَاقِ وَكَانَ الْإِنسَانُ قَتُوراً « 100 »\r\nلغت و اعراب :\r\nأولم به‌تقدير « وألم » است كه همزهء استفهام براى صدارت مقدم شده است . رَأَى الشىءَ - از باب مَنَع - : به چشم يا به دل ديد آن را . أجل : تمام مدت عمر يك موجود يا آخر مدت آن . كُفور : جحود و انكاركردن .\r\nتفسير :\r\nأَوَ لَم يَرَوْا أَنَّ اللَّهَ الَّذِى خَلَقَ السَّماوَاتِ وَالْأَرْضَ قَادِرٌ عَلَى أَن يَخْلُقَ مِثْلَهُمْ\r\nيعنى : و آيا به ديدهء دل نديدند و ندانستند كه بىترديد آن خدايى كه آسمان‌ها و اين زمين را آفريده قادر و تواناست كه مثل آنها را بيافريند ؟\r\nيعنى كسى كه قدرت آفرينش آسمان‌هاى باعظمت از كهكشان‌ها تا كرات كوچك را دارد و توان خلق كرهء پهناور زمين با تمام اجناس و اشياء و جانداران آن را دارد كه خود آنها هم جزء آن موجودات هستند مىتواند بدن متلاشىشدهء آنها را از ميان خاك گرد آورد و پيكرى خلق نمايد كه مواد تركيبىاش عين اول و از نظر تجدد صورت پس از انعدام مثل اوست . و اين راجع به جسم اوست و گرنه روان او عين روان دنيوى است كه در عالم برزخ مستقلًا يا در قالب مثالى زندگى مىكرده و در آخرت به قالب اصلى پيوسته است .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\n[ بخل شديد بشر 
  ]\r\nوَجَعَلَ لَهُمْ أَجَلًا لَّا رَيْبَ فِيهِ فَأَبَى الظَّالِمُونَ إِلَّا كُفُوراً\r\nيعنى : و خداوند براى آنها وقتى قرار داده كه شكى در آن نيست ، و لكن اين ستمكاران از همه چيز جز ردّ و انكار امتناع ورزيده‌اند .\r\nمراد تهديد آنها به مرگ است ، يعنى حال كه نمىپذيرند بدانند براى همهء آنها مانند ساير جانداران عمرى معين كرده‌ايم كه شكى در انقضاى آن نيست . زيرا از علم ازلى الهى گذشته و در لوح محفوظ مندرج گشته است . و ممكن است مراد از اجل در اين‌جا مدت درنگ در عالم برزخ يا روز قيامت باشد هر چند آنها قبول نداشته باشند .\r\nقُل لَوْ أَنتُمْ تَمْلِكُونَ خَزَائِنَ رَحْمَةِ رَبِّى إِذاً لَأَمْسَكْتُمْ خَشْيَةَ الأنفَاقِ وَكَانَ الْإِنسَانُ قَتُوراً\r\nآيه در جواب اين است كه در ضمن معجزاتى كه از آيهء 90 به بعد ، مشركان براى پيامبر پيشنهاد نمودند اين بود كه براى ما چشمهء جوشانى در سرزمين مكه درآور يا براى خود خانه‌اى مملو از طلا احداث كن تا ثروتمند شويم و انفاق كنيم و زكات دهيم .\r\nمعناى آيه : اى پيامبر ، به آنان بگو : اگر شما همهء خزاين رحمت پروردگار مرا مالك مىشديد آن هنگام نيز حتماً از ترس آن‌كه تمام گردد و فقير شويد امساك مىكرديد .\r\nمراد از خزاين رحمت ، روزىهاى گنجينه‌شده براى بشر نيست ، زيرا خداوند مانند بشر ارزاق را انبار نمىكند ، بلكه مراد روزىها و انبارهاى ارزاق موجود در تحت كلمهء « كُن » است كه بلافاصله « فيكون » آن در پى است . يعنى اگر چنين هم مىشديد بخيل بوديد .\r\nو آدمى ذاتاً بخيل است . يعنى فقر امكانى و نياز طبيعى مقتضاى ذات اوست كه وادارش مىكند به بخل ، هر چند اقتضاى خرد و ايمان و محبت خدا در بندگان صالح او بر اقتضاى طبع غلبه دارد وَيُؤْثِرُونَ عَلَى أَنفُسِهِمْ وَلَوْ كَانَ بِهِمْ خَصَاصَةٌ [ حشر ، 9 
  ] .\r\nوَلَقَدْ آتَيْنَا مُوسَى تِسْعَ آيَاتٍ بَيِّنَاتِ فَسْأَلْ بَنِي إِسْرائِيلَ إِذْ جَاءَهُمْ فَقَالَ لَهُ فِرْعَوْنُ إِنِّي لَأَظُنُّكَ يَا مُوسَى مَسْحُوراً « 101 » قَالَ لَقَدْ عَلِمْتَ مَا أَنزَلَ هؤُلاءِ إِلَّا رَبُّ السَّماوَاتِ وَالْأَرْضِ بَصَائِرَ وَإِنِّي لَأَظُنُّكَ يَا فِرْعَوْنُ مَثْبُوراً « 102 »\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nلغت و اعراب :\r\nاذ جاءهم متعلق است به « قلنا » ى مقدّر بعد از بيّنات ، و فاسأَل مقول آن است و تقدير « و قلنا له لمّا جاء بنىاسرائيل : اسأل يا موسى عنهم » و يا متعلق است به فاسأل يعنى « اسأل يا محمّد عنهم اذ جاءهم موسى » . بصائر جمع بصيرة : حجّة و ما يبصر به ، حال است از هؤلاء .\r\nمثبور : طرد شده ، هلاك شده .\r\n\r\n[ داستان موسى ( ع ) 
  ]\r\nتفسير :\r\nوَلَقَدْ آتَيْنَا مُوسَى تِسْعَ آيَاتٍ بَيِّنَاتٍ\r\nيعنى : و حقيقت اين است كه ما به موسى نُه آيه و نشانهء روشن داديم .\r\nنُه قسم معجزه كه هر يك برهانى بر توحيد و عظمت خدا و حجت و دليلى آشكار بر صدق دعوى نبوت او بود . و اين معجزات عبارت بودند از : عصا ، يد بيضا ، طوفان ، قُمّل ، ملخ ، قورباغه ، خون ، قحطى و كم شدن ميوه‌جات .\r\nو بايد دانست كه خداوند علاوه بر اينها نشانه‌ها و معجزه‌هاى عجيب و عظيم و روشنى به موسى و قومش عطا كرده بود ، مانند شكافتن رود نيل ، حَجَر معروف مركز انفجار دوازده چشمه ، زنده كردن مردى كشته شده به تماس با اجزاى گاو مذبوح ، زنده كردن هفتاد مدهوش مرده به صاعقهء تجلّى رب‌ّالعالمين بر كوه ، آوردن كتاب عظيم‌الشأن تورات ، بالا بردن كوه بر سر آنها و نازل كردن منّ و سَلوى در مدت مديدى در تيه « 1 » ، و غير اينها .\r\nفَسْئَلْ بَنِى إِسْرائِيلَ إِذْ جَاءَهُمْ\r\nيعنى : به موسى هنگامى كه به سوى بنىاسرائيل آمد گفتيم كه سؤال و پرس و جو كن از حال آنها يعنى از وضع زندگى و ايام اسارتشان در دست فرعونيان و از وضع دينى و توفيق عمل به شريعت ابراهيمى .\r\nو ممكن است اين جمله مستأنفه و خطاب به پيامبر اسلام باشد . يعنى اى محمّد ، از علماى بنىاسرائيل راجع به زمانى كه موسى به سوى بنىاسرائيل آمد سؤال كن كه مثلًا موسى براى آنها چه آورد و با آنان چه رفتار كرد و با فرعونيان چه رفتار داشت ؟\r\n\r\n\r\n","description":"","footnote":"\r\n( 1 ) . يعنى بيابان .\r\n","page_name":" 371 ","page_number":371},
  {"content":"\r\n\r\nفَقَالَ لَهُ فِرْعَوْنُ إِنِّى لَأَظُنُّكَ يَا مُوسَى مَسْحُوراً\r\nيعنى : پس چون موسى رسالت الهى خود را عرضه داشت ، فرعون به او گفت : اى موسى ، همانا من تو را چنين گمان مىكنم كه جادو شده‌اى . يعنى جادوگران در عقل و خردت تصرف كرده‌اند كه چنين ادعايى را مطرح مىكنى . و گفته‌اند كه مسحور در اين‌جا به معناى ساحر است كه گاهى در زبان عربى مفعول به جاى فاعل استعمال مىشود ، يعنى تو جادوگرى .\r\nقَالَ لَقَدْ عَلِمْتَ مَا أَنزَلَ هؤُلاءِ إِلَّا رَبُّ السَّماوَاتِ وَالْأَرْضِ بَصَائِرَ وَإِنِّى لَأَظُنُّكَ يَا فِرْعَوْنُ مَثْبُوراً\r\nموسى از روش فرعون و سخنان او كشف كرده بود كه فرعون به صدق نبوت او پى برده و به حجت و برهان‌بودن يكايك معجزات او علم دارد و انكارش جز از راه عناد ، و جحودش نسبت به حق از روى علم و دانش نيست ، از اين‌رو چنين گفت : اى فرعون ، بىترديد تو دانسته‌اى كه اين آيات و معجزات روشن را جز پروردگار آسمان‌ها و زمين به عنوان بصائر يعنى حجت‌هاى واضح و برهان‌هاى روشنگر نازل نكرده است . و اطلاق كلمهء « هؤلاء » كه اشاره به ذوىالعقول است بر آيات و بصائر مبيّن اين است كه هر يك از آنها به خاطر روشنى دلالت و گويايى از صدق دعوا ، گويى موجودى صاحب عقل است . و من اى فرعون ، گمان مىكنم كه تو رانده شدهء درگاه حق و مورد غضب او و هلاك شده‌اى .\r\nفَأَرَادَ أَن يَسْتَفِزَّهُم مِنَ الْأَرْضِ فَأَغْرَقْناهُ وَمَن مَعَهُ جَمِيعاً « 103 » وَقُلْنَا مِن بَعْدِهِ لِبَنِي إِسْرائِيلَ اسْكُنُوا الْأَرْضَ فَإِذَا جَاءَ وَعْدُ الْآخِرَةِ جِئْنَا بِكُمْ لَفِيفاً « 104 »\r\nلغت و اعراب :\r\nاستفزّه : حركت داد آن را و دور انداخت « 1 » . لفيف : جمعيت‌هاى مختلف گرد هم آمده .\r\n\r\n\r\n","description":"","footnote":"\r\n( 1 ) . حركت داد آن را و برشوراند .\r\n","page_name":" 372 ","page_number":372},
  {"content":"\r\n\r\nتفسير :\r\nفَأَرَادَ أَن يَسْتَفِزَّهُم مِنَ الْأَرْضِ فَأَغْرَقْناهُ وَمَن مَعَهُ جَمِيعاً\r\nفاء تفريع مبيّن اين است كه پس از آن‌كه فرعون در برابر منطق قوى موسى و معجزات استوار و مكرر او عاجز شد تصميم گرفت كه بنىاسرائيل را به كلى از سرزمين مصر حركت دهد و بيرون سازد ( يعنى همه را تبعيد كند يا به واسطهء كشتن فرزندان آنها نسلشان را از آن‌جا برچيند ) . پس ما او را و همهء كسانى را كه با او بودند در آب فرو برديم . يعنى ما هم در برابر تصميم او طبق سنّت جاريهء وَمَكَرُوا وَمَكَرَ اللَّهُ وَاللَّهُ خَيْرُ الْمَاكِرِينَ [ آل‌عمران ، 54 
  ] آنها را از مسكنشان حركت داديم و در نيل فرو ريختيم و غرق كرديم . و مراد از همراهان ، لشكريان و سران كشور و كسانى هستند كه در تعقيب بنىاسرائيل از مصر بيرون آمده بودند .\r\nوَقُلْنَا مِن بَعْدِهِ لِبَنِى إِسْرائِيلَ اسْكُنُوا الْأَرْضَ فَإِذَا جَاءَ وَعْدُ الْآخِرَةِ جِئْنَا بِكُمْ لَفِيفاً\r\nيعنى : و پس از هلاكت او و يارانش به بنىاسرائيل گفتيم : در روى زمين ساكن شويد .\r\nظاهر آيه اين است كه مراد از ارض همان مصر است كه فرعون مىخواست آنها را به كلى از آن‌جا بيرون نمايد ، لكن طبق تواريخ ، قوم موسى به مصر برنگشتند هرچند مصر تحت سيطرهء آنها قرار گرفت . پس ممكن است مراد از ارض ، اردن و شامات باشد كه پس از چهل سال سرگردانى در تيه « 1 » در آن‌جاها اقامت گزيدند .\r\nو چون وعدهء آخرت فرا رسد ؛ اين جمله خطاب ديگرى است به آنها براى بيم‌دادن از گناه و طغيان . يعنى چون نفخهء دوم صور دميده شود همهء شما را از فرعون و لشكريان و همراهان و موسى و هارون و گروندگان ، در حالى كه گروه‌هاى به هم آميخته و طوايف مخلوط هستيد به صحنهء محشر خواهيم آورد . يعنى و پس از آن همه را به وسيلهء ايمان و كفر و پيروى از امام عدل و امام جور و نامه‌هاى عمل در دست جدا مىكنيم و به محكمهء حساب مىبريم .\r\nوَبِالْحَقِّ أَنزَلْنَاهُ وَبالْحَقِّ نَزَلَ وَمَا أَرْسَلْنَاكَ إِلَّا مُبَشِّراً وَنَذِيراً « 105 » وَقُرْآناً فَرَقْنَاهُ لِتَقْرَأَهُ عَلَى النَّاسِ عَلَى مُكْثٍ وَنَزَّلْنَاهُ تَنْزِيلًا « 106 »\r\n\r\n\r\n","description":"","footnote":"\r\n( 1 ) . يعنى بيابان .\r\n","page_name":" 373 ","page_number":373},
  {"content":"\r\n\r\nلغت و اعراب :\r\nقرآناً منصوب است به فرقناه به نحو اشتغال . مكْث به ضم ميم به معنى درنگ است .\r\n\r\n[ مراحل نزول قرآن و لزوم تواضع در برابر آن 
  ]\r\nتفسير :\r\nوَبِالْحَقِّ أَنزَلْنَاهُ وَبالْحَقِّ نَزَلَ\r\nيعنى : و به حق اين قرآن را نازل كرديم و به حق بر پيامبر و جامعه فرود آمده است .\r\nبايد دانست كه مراحل نزول قرآن شش مرحله است : 1 - نزول از مبدأ اعلى و علم ازلى الهى بر قلم يعنى موجود زنده‌اى كه الفاظ و محتواى قرآن را مىدانست و در خود جاى مىداد . 2 - نزول از قلم به لوح محفوظ به واسطهء جريان قلم بر صفحهء آن . 3 - نزول از لوح به وسيلهء خواندن بر نفس جبرئيل امين . 4 - نزول به واسطهء تلاوت جبرئيل و استماع پيامبر ، بر قلب مطهّر پيامبر اسلام . 5 - نزول از قلب پيامبر به وسيلهء تلاوت او بر اذهان عامّه و صفحات مصحف‌ها ، و اين مراحل همه مقدماتى است . 6 - نزول در ميان جامعه يعنى پياده‌شدن اصول و فروع و معارف و حقائق آن در متن مجامع بشرى به گونه‌اى كه جامعه را تبديل به مدينهء فاضله كند . و غرض از آيه آن‌كه نزول آن در هر مرحله توأم با حقانيت و درستى و هدفى و الا و غرضى برتر و بالا بوده و منزه از هر باطل و انحراف و دور از دخالت شياطين و ارواح خبيثه است ، پس نزولش نزول رحمت از جانب حق ، و ورودش شمول نعمت به جامعهء بشرى است ، و حق و حقيقتى بالاتر از اين نيست .\r\nوَمَا أَرْسَلْنَاكَ إِلَّا مُبَشِّراً وَنَذِيراً\r\nيعنى : و اى پيامبر ، تو را جز مژده‌دهنده و بيم‌دهنده نفرستاديم . پس وظيفهء تو تنها ابلاغ رسالت‌هاى الهى است توأم با بشارت گروندگان در دنيا و آخرت و بيم‌دادن منكران و طاغيان . و اما اجراى احكامِ ابلاغ شده و پياده‌كردن شريعت در مجامع ، از وظايف ولايت و امامت است و آن در مكه ممكن نيست « 1 » ، و پاداش مطيعان در دنيا و آخرت و كيفر طاغيان هم از شئون ربوبى است .\r\nوَقُرْآناً فَرَقْنَاهُ لِتَقْرَأَهُ عَلَى النَّاسِ عَلَى مُكْثٍ وَنَزَّلْنَاهُ تَنْزِيلًا\r\n\r\n\r\n","description":"","footnote":"\r\n( 1 ) . يعنى در مكه پيش از هجرت پيامبر صلى الله عليه و آله به مدينه .\r\n","page_name":" 374 ","page_number":374},
  {"content":"\r\n\r\nيعنى : و اين قرآن را متفرق و جداجدا نموديم . مراد اين است كه الفاظ و عبارت‌هاى قرآن را متفرق و به صورت آيه‌هاى كوتاه و دراز و سوره‌هاى كوچك و بزرگ برحسب اختلاف علل و زمان و مكان نزول درآورديم و هم‌چنين معانى و محتواى آن را مختلف و منقسم به احكام دين و شريعت و اصول و فروع آن و قصص و پند و اندرز و امثال و حِكَم و غيره كرديم ، تا آن را با تأنّى بخوانى تا شنوندگان به راحتى درك كنند و در دل آنها بنشيند .\r\nو ما آن را به طرز خاصى نازل كرديم . يعنى به دو قسم از نزول : نزول تدريجى در مدت بيست و سه سال ، و نزول دفعى در يك‌جا و يك‌دفعه در آغاز نبوتت و نخستين شب قدر از بعثتت كه زمان عرضهء آن براى جامعهء بشرى بود كه گويى گفته : اى محمد ، اين مجموع كتابى است كه بايد در طول نبوتت عرضه دارى . و يا در پايان مدت و شُرُف انقضاى نبوتش فرموده كه اى محمّد ، اين است مجموع آنچه در اين مدت به جامعه عرضه داشتى .\r\nقُلْ آمِنُوا بِهِ أَوْ لَا تُؤْمِنُوا إِنَّ الَّذِينَ أُوتُوا الْعِلْمَ مِن قَبْلِهِ إِذَا يُتْلَى عَلَيْهِمْ يَخِرُّونَ لِلْأَذْقَانِ سُجَّداً « 107 » وَيَقُولُونَ سُبْحَانَ رَبِّنَا إِن كَانَ وَعْدُ رَبِّنَا لَمَفْعُولًا « 108 » وَيَخِرُّونَ لِلْأَذْقَانِ يَبْكُونَ وَيَزِيدُهُمْ خُشُوعاً « 109 »\r\nلغت و اعراب :\r\nخَرَّ لِلذَّقَن - از باب ضَرَب - : به رو در افتاد . و لام به معناى عَلى است و اين تعبير غالباً كنايه از سجده بر پيشانى است ، و ضمائر مفرد در آيه راجع به قرآن است . سُجّداً جمع ساجد ، حال مؤكّده از فاعل يخرّون است ، و يا به معناى « خاضعين » است . ان كان ان مخفّفه است به‌تقدير « انّ الشأن كان كذا » .\r\nتفسير :\r\nقُلْ آمِنُوا بِهِ أَوْ لَا تُؤْمِنُوا إِنَّ الَّذِينَ أُوتُوا الْعِلْمَ مِن قَبْلِهِ إِذَا يُتْلَى عَلَيْهِمْ يَخِرُّونَ لِلْأَذْقَانِ سُجَّداً\r\nيعنى : اى پيامبر ، به مشركان بگو : خواه شما به اين قرآن ايمان بياوريد و يا ايمان\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nنياوريد ، كسانى كه به آنها پيش از نزول اين قرآن علم و دانش الهى داده شده ( مراد برخى از علما و عبّاد تورات و انجيل و شرايع پيشين است كه در متن اين دو كتاب از پيش ، خبر بعثت پيامبر اسلام و اوصاف و اخلاق و خصوصيات شخصى او و نزول قرآن و شريعت مستقل بر او ، به آنان داده شده ) هنگامى كه اين كتاب بر آنها تلاوت مىشود سجده‌كنان به‌رو درمىافتند ؛\r\nوَيَقُولُونَ سُبْحَانَ رَبِّنَا إِن كَانَ وَعْدُ رَبِّنَا لَمَفْعُولًا\r\nيعنى : و مىگويند : منزّه است پروردگار ما از هر عيب و نقص ، مخصوصاً از آنچه اصحاب تثليث و بت‌پرستان مىگويند . حقيقت اين است كه وعدهء پروردگار ما حتماً شدنى است . مراد وعدهء معاد و حيات پس از مرگ است در مقابل اصرار مشركان بر نفى معاد .\r\nوَيَخِرُّونَ لِلْأَذْقَانِ يَبْكُونَ وَيَزِيدُهُمْ خُشُوعاً\r\nيعنى : و آنها در حالى كه گريه مىكنند به سجده مىافتند ، و پيوسته خواندن اين قرآن ، آنها را خشوع تن و دل مىافزايد .\r\nقُلِ ادْعُوا اللَّهَ أَوِ ادْعُوا الرَّحْمَانَ أَيّاً مَا تَدْعُوا فَلَهُ الْأَسْماءُ الْحُسْنَى وَلَا تَجْهَرْ بِصَلَاتِكَ وَلَا تُخَافِتْ بِهَا وَابْتَغِ بَيْنَ ذلِكَ سَبيلًا « 110 » وَقُلِ الْحَمْدُ للَّهِ الَّذِي لَمْ يَتَّخِذْ وَلَداً وَلَمْ يَكُن لَّهُ شَرِيكٌ فِي الْمُلْكِ وَلَمْ يَكُن لَهُ وَلِيٌّ مِنَ الذُّلِّ وَكَبِّرْهُ تَكْبِيرَاً « 111 »\r\nلغت و اعراب :\r\nدَعاه زيداً : او را به نام زيد ناميد . مفعول اولِ ادعوا در هر دو مورد محذوف است ، به تقدير « ادعوه اللَّه أو ادعوه الرحمان » . أيّاً متضمن معناى شرط و « ما » ى موصول بيان است ، فله الاسماء جانشين جواب است و تقدير : « فهو حسن لأنّ له الاسماء » . تخافُت و مخافته : آهسته خواندن . ملْك به ضم غالباً در سلطه ، و به كسر غالباً در شىء مملوك استعمال مىشود .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\n[ ادب دعا و ادب نماز 
  ]\r\nتفسير :\r\nقُلِ ادْعُوا اللَّهَ أَوِ ادْعُوا الرَّحْمَانَ أَيّاً مَا تَدْعُوا فَلَهُ الْأَسْماءُ الْحُسْنَى\r\nيعنى : اى پيامبر ، به مشركان بگو : اللَّه او را بخوانيد يا رحمان بخوانيد ، به هر نامى كه او را بخوانيد نيكوست ، زيرا او را نام‌هاى بسيار زيبا و نيك است .\r\nغرض آن‌كه به هر نامى كه بخوانيد اشاره به آن وجود يكتاست و حكايت از يك موجود واجب عظيم‌الشأن دارد . و نام‌هاى خداوند اقسامى است ، برخى دلالت بر نفس ذات مقدس دارد ، مانند اللَّه كه عَلَم است براى ذات يكتاى واجب‌الوجود مستجمع جميع صفات جلال و جمال . و برخى دلالت بر اوصاف ذاتى او دارد ، مانند حىّ و ازلى و ابدى و قادر و سميع و بصير و عالم . و برخى دلالت بر صفات فعل دارد ، نظير خالق و رازق و رحمان و رحيم . و ميان زبان عربى و غير آن فرقى نيست .\r\nوَلَا تَجْهَرْ بِصَلَاتِكَ وَلَا تُخَافِتْ بِهَا وَابْتَغِ بَيْنَ ذلِكَ سَبيلًا\r\nيعنى : و هرگز نمازهايت را به جهر شديد ( داد زدن ) مخوان و بسيار آهسته هم ( كه خود نيز نشنوى ) به جا مياور ، و ميان اين دو راهى معتدل اتخاذ كن .\r\nمراد آن‌كه جهر و اخفات شديد ، نمازها را باطل مىكند ، خواه در تكبيرات آنها باشد يا در قرائت يا اذكار واجب و مستحب ؛ و خواه در نمازهاى واجب باشد يا مستحب ، زيرا اين دو صفت ، افراط و تفريط است و نماز را از عنوان مأمورٌ به خارج مىكند . و بنابراين از عنوان راه معتدلِ مفهوم از آيه ، جهر و اخفات شرعى نمازها معلوم نمىشود . « 1 » و ممكن است مراد از جهر و اخفات ، معناى متعارف آنها و مراد از « صلاتك » مجموع نمازهاى واجب يوميه باشد . يعنى همهء نمازهاى يوميه را جهراً و يا همه را اخفاتاً به جا مياور بلكه راهى ميان اين دو انتخاب كن كه برخى را مانند صبح و مغرب و عشا جهراً ، و برخى را مانند ظهر و عصر اخفاتاً به جا آور . پس اين قسمت از آيه اشاره به حكم شرعى نمازهاى يوميه از نظر جهر و اخفات است .\r\n\r\n\r\n","description":"","footnote":"\r\n( 1 ) . بلكه از طريق سنّت به دست مىآيد .\r\n","page_name":" 377 ","page_number":377},
  {"content":"\r\n\r\nوَقُلِ الْحَمْدُ للَّهِ\r\nيعنى : و اى پيامبر ، بگو : حمد و ستايش همه از آنِ خداست . زيرا همهء محسّنات و زيبايىها كه منشأ ستايش است در اوست و غير او در برابر او قابل ستايش نيست . و يا آن‌كه ستايش از هر چيزى در واقع ستايش از اوست و به او بازمىگردد ، زيرا همهء نيكىها از اوست . و يا آن‌كه ستايش واقعى و ارزنده آن است كه او بكند و ستايش ديگران بىارج و ارزش است .\r\nالَّذِى لَمْ يَتَّخِذْ وَلَداً وَلَمْ يَكُن لَّهُ شَرِيكٌ فِى الْمُلْكِ وَلَمْ يَكُن لَهُ وَلِىٌّ مِنَ الذُّلِّ\r\nيعنى : خدايى كه فرزندى اتخاذ نكرده ( زيرا اتخاذ فرزند معلول نياز به آن و مقدمات آن است كه در خداوند محال است ) و هرگز او را شريكى در مُلك و مِلك نبوده و نيست .\r\nيعنى شريكى در سلطه و حاكميت بر اجزاى عالم هستى و شريكى در مِلكيت جهان ندارد .\r\nو هرگز او را ياور و دوست و سرپرستى از ناحيهء عجز و ذلّت و نياز نبوده است .\r\nوَكَبِّرْهُ تَكْبِيراً\r\nيعنى : و او را به فنون تكبير ، تكبير كن . در اعتقاد ، او را بزرگ‌تر از همهء موجودات ، و واجب‌الوجود عظيم‌الشأن و برتر بدان ، و به زبان نيز او را تكبيرى رسا و بليغ بگو ، و در انظار و افكار جامعه نيز او را به عظمت و بزرگى و جلال ياد كن و بگو : هو أكبر من أن تَنالَ ألاوهامُ كُنهَه ، و من أن يُعرَفَ حقَّ معرفته ، و من أن يُعبَدَ حقَّ عبادته ، و من أن يَصِفَه الواصفون .\r\nو الحمد للَّه‌رب العالمين\r\n4 / 5 / 85\r\n* * *\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nسورهء كهف\r\n\r\n[ رسالت قرآن 
  ]\r\nبِسْمِ اللَّهِ الرَّحْمنِ الرَّحِيمِ الْحَمْدُ للَّهِ الَّذِي أَنزَلَ عَلَى عَبْدِهِ الْكِتَابَ وَلَمْ يَجْعَل لَّهُ عِوَجا « 1 » قَيِّماً لِّيُنذِرَ بَأْساً شَدِيداً مِن لَّدُنْهُ وَيُبَشِّرَ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْراً حَسَناً « 2 » مَاكِثِينَ فِيهِ أَبَداً « 3 »\r\nلغت و اعراب :\r\nالحمد للَّه الف‌لام براى استغراق يا جنس است . عِوَج : كژى و انحراف در امور مادى و معنوى . قيّم : مستقيم ، متولّى امر ، حال است از كتاب ، يا مفعولِ وَ جَعَلَه‌ُى مقدّر . لينذر متعلّق است به أنزل . بأس : عذاب .\r\nتفسير :\r\nالْحَمْدُ للَّهِ الَّذِى أَنزَلَ عَلَى عَبْدِهِ الْكِتَابَ وَلَمْ يَجْعَل لَّهُ عِوَجاً\r\nيعنى : ستايش از آنِ خدايى است كه بر بندهء خود محمّدبن عبداللَّه صلى الله عليه و آله اين كتاب را\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nفرو فرستاد و در آن هيچ‌گونه كژى و اعوجاجى قرار نداد .\r\nهيچ انحرافى در بُعدى از ابعاد آن از حيث لفظ و معنا و محتوا ننهاد ، بلكه آن را به كمال زيبايىها آراسته داشت چون فصاحت لفظ و عبارات ، بلاغت معنا ، متانت محتوا ، حسن نظم ، سلاست بيان ، سلامت اسلوب ، مصونيت از اختلاف و تعارض و تناقض و دستبرد اجنّه و شياطين انسى و جنّى .\r\nقَيِّماً لِّيُنذِرَ بَأْساً شَدِيداً مِن لَّدُنْهُ وَيُبَشِّرَ الْمُؤْمِنِينَ الَّذِينَ يَعْمَلُونَ الصَّالِحَاتِ أَنَّ لَهُمْ أَجْراً حَسَناً ، مَاكِثِينَ فِيهِ أَبَداً\r\nيعنى : در حالى كه اين كتاب قيّم است ، يعنى قائم به امر دينى بشر و متكفّل امور معنوى اوست از اصول و فروع و اخلاق و معارف الهى . و يا آن‌كه اين كتاب قائم و ناظر و نگهبان و مُهَيمن بر همهء كتاب‌هاى آسمانى گذشته است . و نازل كرد اين كتاب را تا جامعهء بشرى را از عذابى سخت از جانب خود بيم دهد ، و مؤمنانى را كه پيوسته عمل‌هاى صالح و شايسته انجام مىدهند مژده دهد كه آنها را در آخرت پاداشى نيكوست ، يعنى بهشتى كه براى هميشه و جاويدان در آن ماندگارند .\r\nوَيُنْذِرَ الَّذِينَ قَالُوا اتَّخَذَ اللَّهُ وَلَداً « 4 » مَا لَهُم بِهِ مِنْ عِلْمٍ وَلَا لِآبَائِهِمْ كَبُرَتْ كَلِمَةً تَخْرُجُ مِنْ أَفْوَاهِهِمْ إِن يَقُولُونَ إِلَّا كَذِباً « 5 » فَلَعَلَّكَ بَاخِعٌ نَّفْسَكَ عَلَى آثَارِهِم إِن لَّمْ يُؤْمِنُوا بِهذَا الْحَدِيثِ أَسَفاً « 6 »\r\nلغت و اعراب :\r\nكلمةً تميز است از فاعل كبرت . بَخَعَ نفسَه - از باب مَنَع - : نزديك شد بكشد خود را از جهت غصّه و غضب . على آثارهم : به دنبال كارهاى آنها .\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nتفسير :\r\nوَيُنْذِرَ الَّذِينَ قَالُوا اتَّخَذَ اللَّهُ وَلَداً\r\nيعنى : و نيز اين كتاب را نازل كرد تا بيم دهد كسانى را كه گفتند : خدا براى خود فرزندى اتخاذ كرده است . مراد از آنها مشركان اند كه گفتند : فرشتگان آسمان و برخى از پريان و برخى از صالحان بشر دختران خدايند ؛ و يهوديان كه گفتند : عُزَير پسر خداست ؛ و عده‌اى از نصارا كه گفتند : مسيح بن مريم فرزند خداوند است .\r\nمَا لَهُم بِهِ مِنْ عِلْمٍ وَلَا لِآبَائِهِمْ كَبُرَتْ كَلِمَةً تَخْرُجُ مِنْ أَفْوَاهِهِمْ إِن يَقُولُونَ إِلَّا كَذِباً\r\nيعنى : آنها را هرگز به اين گفتار و اين ادعا علم نيست و پدرانشان را نيز به اين ادعا علم نبود . يعنى هيچ‌يك از راه حجت و برهان نمىگفتند ، بلكه از روى ظن و گمان و تقليد كور از گذشتگان بود . بزرگ است سخنى كه از دهان آنها بيرون مىآيد . زيرا جرأت بزرگ بر خداوند است كه براى او شريك ادعا كنند و نسبت تجسم و نقص به او دهند و او را به نياز به فرزند و انحطاط از مقام الوهيت رَمْى كنند . آنها جز دروغ نمىگويند .\r\nفَلَعَلَّكَ بَاخِعٌ نَّفْسَكَ عَلَى آثَارِهِم إِن لَّمْ يُؤْمِنُوا بِهذَا الْحَدِيثِ أَسَفاً\r\nيعنى اى پيامبر ، شايد تو مىخواهى به دنبال اعراض و بىاعتنايى آنها كه مبادا به اين حديث الهى - يعنى قرآن - ايمان نياوردند ، از غايت تأسف و غصه خود را هلاك نمايى ؟ !\r\nإِنَّا جَعَلْنَا مَا عَلَى الْأَرْضِ زِينَةً لَّهَا لِنَبْلُوَهُمْ أَيُّهُمْ أَحْسَنُ عَمَلًا « 7 » وَإِنَّا لَجَاعِلُونَ مَا عَلَيْهَا صَعِيداً جُرُزاً « 8 » أَمْ حَسِبْتَ أَنَّ أَصْحَابَ الْكَهْفِ وَالرَّقِيمِ كَانُوا مِنْ آيَاتِنَا عَجَباً « 9 »\r\nلغت و اعراب :\r\nزينت : آرايش . صعيد : روى زمين اعم از خاك و شن و سنگ . جُرُز : زمين بدون آب و گياه . كهف : غار بزرگ ، و غار در عربى غار كوچك است . رقيم نام لوحى است كه اسامى اصحاب كهف در آن حك شده بود ، يا اسم آن كوهى است كه آن غار در آن قرار دارد .\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\n[ داستان اصحاب كهف 
  ]\r\nتفسير :\r\nإِنَّا جَعَلْنَا مَا عَلَى الْأَرْضِ زِينَةً لَّهَا لِنَبْلُوَهُمْ أَيُّهُمْ أَحْسَنُ عَمَلًا\r\nيعنى : به حقيقت كه ما آنچه در روى اين زمين است ، مانند آب‌ها و رودها و درياها و معدن‌ها و نباتات و درختان و حيوانات و هوا و فضاهاى محيط و غيره ، همه را به عنوان زينت و آرايش اين كره قرار داديم . يعنى اين آرايش را براى اين تنظيم كرديم كه بشر از آن برخوردار باشد و براى برخوردارى وى قوانين عقلى و برنامه‌هاى شرعى آسمانى متين و محكم و متقن تهيه نموديم تا آنها را در كيفيت استفادهء دسته‌جمعى و پيروى از هدايت‌هاى الهى آزمايش كنيم كه كدام‌يك در عمل نيكوترند .\r\nوَإِنَّا لَجَاعِلُونَ مَا عَلَيْهَا صَعِيداً جُرُزاً\r\nيعنى : و بىترديد ما آنچه را در روى آن است از زينت و آرايش ، همه را به خاكى بىآب و گياه تبديل خواهيم كرد . و اين در مقدمهء قيامت است كه همهء كوه‌ها و آب‌ها و فراز و نشيب‌هاى زمين نابود مىشود و زمين هموارى خالى از همه چيز باقى مىماند چنان‌كه فرموده : فَيَذَرُهَا قَاعاً صَفْصَفاً [ طه ، 106 
  ] .\r\nأَمْ حَسِبْتَ أَنَّ أَصْحَابَ الْكَهْفِ وَالرَّقِيمِ كَانُوا مِنْ آيَاتِنَا عَجَباً\r\nيعنى : اى پيامبر ، يا اى مخاطب ، آيا گمان كردى كه اصحاب كهف و رقيم - ياران آن غار بزرگ و كسانى كه از ترس دقيانوس ، ديكتاتور وقت خود ، بدان‌جا پناهنده شدند و سرنوشتى اعجاب‌انگيز و خارق‌العاده براى آنها رخ داد و هنوز هم دامنهء اعجازشان باقى است - از آيات و نشانه‌هاى توحيد و عظمت و قدرت خيلى شگفت‌انگيز ما هستند ؟ يعنى چنين است و لكن ما را نشانه‌هاى توحيد بسيارى است كه از آن عجيب‌تر است ، زيرا پر كردن روى زمين پهناور از زينت و زيور ، و قرار دادن همه را در اختيار بشر از آغاز آفرينش آنها تا انقراض نسلشان ، و همه را طبق حكمت بالغه و به اندازهء اقتضاى نظام اتمّ تكوين بهره‌ور كردن ، و سپس همه را از صفحهء گيتى زدودن و زمينى قَفر و فلات ساختن ، از حادثهء اصحاب كهف و رقيم عجيب‌تر است .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nإِذْ أَوَى الْفِتْيَةُ إِلَى الْكَهْفِ فَقَالُوا رَبَّنَا آتِنَا مِن لَّدُنكَ رَحْمَةً وَهَيِّئْ لَنَا مِنْ أَمْرِنَا رَشَداً « 10 » فَضَرَبْنَا عَلَى آذَانِهِمْ فِي الْكَهْفِ سِنِينَ عَدَداً « 11 » ثُمَّ بَعَثْنَاهُمْ لِنَعْلَمَ أَيُّ الْحِزْبَيْنِ أَحْصَى لِمَا لَبِثُوا أَمَداً « 12 »\r\nلغت و اعراب :\r\nاذ أوى متعلّق است به « اذكر » . و أوى البيتَ و الىالبيت : وارد خانه شد و در آن جاى گزيد .\r\nفتيه جمع فَتى : جوان نيرومند و قوى و جوانمرد . رَشَد : هدايت و نجات . فضربنا مفعولش محذوف است يعنى حجاباً . فى الكهف و سنين ظرف مكان و زمان متعلّق‌اند به ضربنا . عدداً صفت سنين ، أى ذوات عدد . أحصى فعل ماضى يا اسم تفضيل است . أمد : انتهاى مدت يا مجموع مدت ، متعلّق به لِما لبثوا .\r\nتفسير :\r\nإِذْ أَوَى الْفِتْيَةُ إِلَى الْكَهْفِ فَقَالُوا رَبَّنَا آتِنَا مِن لَّدُنكَ رَحْمَةً وَهَيِّئْ لَنَا مِنْ أَمْرِنَا رَشَداً\r\nدقيانوس شاه خونخوار روم و ديكتاتور معروف عصر خود ، ملت خويش را به سوى بت‌پرستى دعوت مىكرد و اين كار را آن‌چنان جدى مىگرفت كه متخلّفان را هر جا مىيافت گردن مىزد . قريب هفت نفر از مقربان دربارش از پيروان مسيح عليه السلام با او مخالفت كردند و او همه را از مقامشان عزل نمود و اموالشان را مصادره كرد و مهلت محدودى به آنها داد تا اطاعت كنند . آنها مجتمعى در نهان تشكيل دادند و تصميم گرفتند كه فرار كنند و از قلمرو حكومت طاغوت خارج شوند ، تا آن‌كه با توكل بر خداى بزرگ و توسل به حضرت مسيح از مركز به سوى كوهى فرار كردند و به غارى بزرگ پناهنده شدند . جاى آن غار تا حال معلوم نشده است . برخى برآن‌اند\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nكه در ايليا نزديك بيت‌المقدس است . و برخى گفته‌اند : نزديك نينوا و موصل عراق است .\r\nو محتمل است كه در كوه آرال در خاك تركيه باشد ، و هيچ‌يك از اين موارد فراتر از احتمال نيست .\r\nمعناى آيه : به ياد آريد زمانى را كه آن جوانمردان به سوى غار بزرگ رفتند و آن‌جا را مسكن گزيدند « 1 » و پس از استقرار در آن چنين گفتند : پروردگارا ، به ما از جانب خود رحمتى عطا كن و براى ما در كارمان راه هدايت و نجاتى مهيّا ساز .\r\nفَضَرَبْنَا عَلَى آذَانِهِمْ فِى الْكَهْفِ سِنِينَ عَدَداً\r\nيعنى : پس ما بر گوش‌هاى آنان در آن غار سال‌هايى چند پرده زديم . يعنى خواب سنگينى بر آنها مسلّط نموديم كه صداهاى مادى بشرى و غيربشرى در آنها اثر نكند . و گوش در آيه از باب مثال است يعنى همهء راه‌هاى انتباه روح كه از جملهء آنها لامسه « 2 » و شامّه بود را هم بستيم .\r\nثُمَّ بَعَثْنَاهُمْ لِنَعْلَمَ أَىُّ الْحِزْبَيْنِ أَحْصَى لِمَا لَبِثُوا أَمَداً\r\nيعنى : سپس آنها را همانند مردگان عالم برزخ از خواب سنگين سيصد ساله برانگيختيم تا بدانيم كدام يك از دو گروه مدتى را كه در خواب گذرانده‌اند حساب كرده است . يا كدام يك بهتر و درست‌تر حساب كرده است .\r\nو لكن علت حقيقى بعث آنها ، پس از مبادلات پرسش و پاسخ و انكشاف اين‌كه خوابشان يك روز يا نصف روز نبوده بلكه سيصد و نُه سال بوده ، روشن شدن امر توحيد خداوند و ربوبيت او و قدرت و عظمت و حاكميت او بر همهء موجودات است . و مراد از تعبير به اين‌كه « بدانيم » اين است كه علم ازلى ما منطبق بر خارج شود و تحقق عينى پيدا كند ، و يا آن‌كه براى فرشتگان و مردم روشن شود . و مراد از حزبين ، دو گروه طرف اختلاف در مدت خواب آنهاست از خودشان يا از افراد خارج .\r\n\r\n\r\n","description":"","footnote":"\r\n( 1 ) . و در آن‌جا پناه گرفتند .\r\n( 2 ) . ظاهراً سامعه درست است .\r\n","page_name":" 384 ","page_number":384},
  {"content":"\r\n\r\nنَحْنُ نَقُصُّ عَلَيْكَ نَبَأَهُم بِالْحَقِّ إِنَّهمْ فِتْيَةٌ آمَنُوا بِرَبِّهِمْ وَزِدْنَاهُمْ هُدىً « 13 » وَرَبَطْنَا عَلَى قُلُوبِهِمْ إِذْ قَامُوا فَقَالُوا رَبُّنَا رَبُّ السَّماوَاتِ وَالْأَرْضِ لَن نَدْعُوَا مِن دُونِهِ إِلهاً لَقَدْ قُلْنَا إِذاً شَطَطاً « 14 » هؤُلاءِ قَوْمُنَا اتَّخَذُوا مِن دُونِهِ آلِهَةً لَّوْ لَا يَأْتُونَ عَلَيْهِم بِسُلْطَانٍ بَيِّنٍ فَمَنْ أَظْلَمُ مِمَّنِ افْتَرَى عَلَى اللَّهِ كَذِباً « 15 »\r\nلغت و اعراب :\r\nرَبَطَ على قلبه : دل او را قوى و محكم و صبور نمود . شَطَّ - از باب ضَرَب - : تجاوز كرد و دور شد از حق . هؤلاء مبتدا ، قومنا عطف بيان ، اتّخذوا خبر مبتداست .\r\nتفسير :\r\nنَحْنُ نَقُصُّ عَلَيْكَ نَبَأَهُم بِالْحَقِّ إِنَّهمْ فِتْيَةٌ آمَنُوا بِرَبِّهِمْ وَزِدْنَاهُمْ هُدىً\r\nيعنى : اى پيامبر ، ما سرگذشت آنها را - اصحاب كهف و ياران آن غار را - به حق و درستى و مطابق آنچه در گذشته تحقق يافته بر تو بازگو مىكنيم . بىترديد آنها جوانمردانى بودند ( از پيروان عيسى بن مريم كه در عين حال كه از مقربان دربار دقيانوس طاغوت زمان و در عصر كفر و شرك تحميلى وى بودند ) به پروردگارشان در پنهانى و نهانخانهء دل گرويده بودند ، و ما نيز بر هدايتشان افزوديم . يعنى طبق سنّت جاريهء خويش كه پذيراشدگان هدايت اولى - يعنى ارسال رسول و عرضهء شريعت - را مشمول توفيقات ديگر و راهنمايى غيبى به سوى كمالات انسانى و معنوى\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nمىكنيم ، آنها را يارى كرديم .\r\nوَرَبَطْنَا عَلَى قُلُوبِهِمْ إِذْ قَامُوا فَقَالُوا رَبُّنَا رَبُّ السَّماوَاتِ وَالْأَرْضِ لَن نَدْعُوَا مِن دُونِهِ إِلهاً لَقَدْ قُلْنَا إِذاً شَطَطاً\r\nيعنى : و ما دل‌هاى آنها را قوى و نيرومند كرديم چنان‌كه بار را با بندها محكم سازند ، آن‌گاه كه آنها عليه تحميل طاغوت كه مردم را به ربوبيت بت‌هاى ساختهء خود دعوت مىكرد و بر آن تحميل مىنمود ، قيام كردند و ( در فكر خود و نيروى عقل و خرد و در ميان انجمن‌هاى پنهانى خويش چنين ) گفتند : پروردگار ما همان پروردگار آسمان‌ها و اين زمين است و هرگز به جز او خدايى را به ربوبيت نخواهيم خواند ، و اگر چنين كنيم و غير او را به خدايى و ربوبيت بخوانيم از حق و حقيقت تجاوز كرده‌ايم و بىترديد كلامى باطل و ناروا گفته‌ايم .\r\nو برخى گفته‌اند اين سخن از آنها در مجتمعى از مردم كه طاغوت وقت آنها را امر به عبادت بت‌ها مىكرد صادر شده و علناً در مقابل او به مخالفت قيام كرده‌اند .\r\nهؤُلاءِ قَوْمُنَا اتَّخَذُوا مِن دُونِهِ آلِهَةً لَّوْ لَا يَأْتُونَ عَلَيْهِم بِسُلْطَانٍ بَيِّنٍ فَمَنْ أَظْلَمُ مِمَّنِ افْتَرَى عَلَى اللَّهِ كَذِباً\r\nيعنى : آنها با يكديگر راجع به حال ملت خويش مىگفتند : اين قومِ ما ، جز خداوند و به جاى او خدايانى انتخاب كرده‌اند ( مانند بتان و فرشتگان و برخى از پريان و عباد بشرى ) ، چرا براى اثبات قداست و ربوبيت و صلاحيت پرستش آنان دليل و حجت روشنى نمىآورند ؟ زيرا همهء احكام شريعت از اصلى و فرعى بايد مستند به دليلى محكم و استوار باشد ، پس چه كسى ظالم‌تراست از آن‌كه به خدا دروغ بندد ؟ !\r\nبايد دانست كه مشركان و بت‌پرستان آن عصر بلكه همهء اعصار گذشته خداى اصل را معتقد بودند و او را خالق همهء اشياء مىدانستند و شأن او را بالاتر از اين مىديدند كه عبادت شود و عبادت را مخصوص بتان و همهء ارباب انواع مانند امور فوق مىدانستند كه آنها منصوب از جانب خداى اصل‌اند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nوَإِذِ اعْتَزَلْتُمُوهُمْ وَمَا يَعْبُدُونَ إِلَّا اللَّهَ فَأْووا إِلَى الْكَهْفِ يَنشُرْ لَكُمْ رَبُّكُم مِن رَّحْمَتِهِ وَيُهَيِّئْ لَكُم مِن أَمْرِكُم مِرْفَقاً « 16 » وَتَرَى الشَّمْسَ إِذَا طَلَعَت تَزَاوَرُ عَن كَهْفِهِمْ ذَاتَ الْيَمِينِ وَإِذَا غَرَبَت تَقْرِضُهُمْ ذَاتَ الشِّمالِ وَهُمْ فِي فَجْوَةٍ مِنْهُ ذلِكَ مِنْ آيَاتِ اللَّهِ مَن يَهْدِ اللَّهُ فَهُوَ الْمُهْتَدِ وَمَن يُضْلِلْ فَلَن تَجِدَ لَهُ وَلِيّاً مُرْشِداً « 17 »\r\nلغت و اعراب :\r\nاعتزال : دورىكردن و كناره‌گيرى . أوَى البيتَ و الى البيت : وارد خانه شد و در آن جاى گزيد . مرفق : ما يُنتَفَع بِه يعنى وسيلهء راحتى و آسايش . زَوَر عن الشىء : ميل كرد و منحرف شد از آن . تقرضهم : از آنها مىبريد و دور مىشد . فَجْوَه : جاى وسيع ، وسعت و فراخى . ذلك اشاره به حال و سرگذشت آنها .\r\nتفسير :\r\nوَإِذِ اعْتَزَلْتُمُوهُمْ وَمَا يَعْبُدُونَ إِلَّا اللَّهَ فَأْووا إِلَى الْكَهْفِ يَنشُرْ لَكُمْ رَبُّكُم مِن رَّحْمَتِهِ وَيُهَيِّئْ لَكُم مِن أَمْرِكُم مِرْفَقاً\r\nيعنى : پس از آن‌كه مخالفتشان با طاغوت آشكار شد و تصميم به فرار از ديار خود گرفتند ، با يكديگر گفتند ، و يا بزرگشان تمليخا به ديگران گفت ، و يا آن‌كه خداوند به الهام درونى به آنان گفت : و چون از اين قوم و از آنچه به جز خداوند و به جاى او پرستش مىكنند عزلت گزيديد به آن غار درآييد - اشاره به غار بزرگى كه شناخته بودند - و آن‌جا را مأوى و مسكن خويش قرار دهيد ، و اگر چنين كرديد پروردگارتان براى شما از رحمت\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nواسعهء خويش مىگسترد و براى شما راجع به كارتان وسيلهء راحت زندگى و محل آسايش مهيّا مىسازد .\r\nوَتَرَى الشَّمْسَ إِذَا طَلَعَت تَزَاوَرُ عَن كَهْفِهِمْ ذَاتَ الْيَمِينِ\r\nاز اين آيه كه به منظور معرفى جايگاه آن جوان‌هاى « 1 » موحّد سوق شده و كلمهء كهف سابق اشاره بدان‌جاست چنين استفاده مىشود كه غار در طرف شمال خط استواى زمين و در ناحيهء جنوب كوهى قرار داشته و دهانهء غار رو به جنوب بوده است .\r\nمعناى آيه : و تو اى مخاطب ، خورشيد را هنگامى كه طلوع كند مىبينى كه از غارشان به سمت راست ميل مىكند . يعنى اگر در آن‌جا بودى و مثلًا در دهانهء غار نشسته بيرون را تماشا مىكردى ، مىديدى كه خورشيد از ناحيهء چپ درآمد و رو به حركت و ارتفاع گذاشت و از جلو رويت به سمت راست ميل كرد ، زيرا غارشان در طرف شمال خط استوا و در جانب راست كوه بوده است .\r\nوَإِذَا غَرَبَت تَقْرِضُهُمْ ذَاتَ الشِّمالِ وَهُمْ فِى فَجْوَةٍ مِنْهُ\r\nيعنى : و چون خورشيد رو به غروب مىرفت و نورش به سمت چپ غار مىافتاد ، هر چه رو به افول مىرفت نورش را از سمت چپ آنها كم مىكرد و قطع مىنمود ، و آنها به خاطر بزرگى و فراخى غار در وسعت و آسايش و برخوردار از هواى مناسب و نور خورشيد بودند .\r\nذلِكَ مِنْ آيَاتِ اللَّهِ مَن يَهْدِ اللَّهُ فَهُوَ الْمُهْتَدِ وَمَن يُضْلِلْ فَلَن تَجِدَ لَهُ وَلِيّاً مُرْشِداً\r\nيعنى : اين حادثه از آيات و نشانه‌هاى خداوند است ( كه چگونه عده‌اى به ناگاه الهام غيبى يافتند و عليه طاغوت مقتدرى قيام كردند و راه فرار و نجات در پيش گرفته ، در مسكن كذايى آرميدند و به جاى چند ساعت صدها سال خسبيدند و پس از بيدارى به خوابى طولانىتر فرورفتند ؛ اينها همه از نشانه‌هاى قدرت و حكمت و رحمت خداوند است ، و نيز بازگو كردن چنين سرگذشتى براى تو كه مرور سال‌ها و قرن‌ها آن را به فراموشى سپرده از نشانه‌هاى نبوت توست ) . هر كس را خدا هدايت نمايد او هدايت‌يافتهء حقيقى است ، و هر كس را گمراه سازد يعنى پس از هدايت ابتدايى و اتمام حجت از جانب\r\n\r\n\r\n","description":"","footnote":"\r\n( 1 ) . جوانمردان .\r\n","page_name":" 388 ","page_number":388},
  {"content":"\r\n\r\nخدا و رد و طغيان از سوى وى ، او را به حال خود رها سازد و توفيقش را ببرد ، هرگز براى او ياور و سرپرست هدايت‌گرى نخواهى يافت .\r\nوَتَحْسَبُهُمْ أَيْقَاظاً وَهُمْ رُقُودٌ وَنُقَلِّبُهُمْ ذَاتَ الْيَمِينِ وَذَاتَ الشِّمَالِ وَكَلْبُهُمْ بَاسِطٌ ذِرَاعَيْهِ بِالْوَصِيدِ لَوِ اطَّلَعْتَ عَلَيْهِمْ لَوَلَّيْتَ مِنْهُمْ فِرَاراً وَلَمُلِئْتَ مِنْهُمْ رُعْباً « 18 »\r\nلغت و اعراب :\r\nايقاظ جمع يَقِظ : بيدار . رُقود جمع راقد : خفته . ذات : طرف . ذراع : از آرنج دست تا سرانگشتان . وصيد : آستانه .\r\nتفسير :\r\nوَتَحْسَبُهُمْ أَيْقَاظاً وَهُمْ رُقُودٌ وَنُقَلِّبُهُمْ ذَاتَ الْيَمِينِ وَذَاتَ الشِّمَالِ وَكَلْبُهُمْ بَاسِطٌ ذِرَاعَيْهِ بِالْوَصِيدِ\r\nيعنى : و اگر آنها را در آن غار مىديدى گمان مىبردى كه همه بيدارند ، زيرا چشمان همه باز و جسدها و دست‌ها گاهى متحرك بود ، در حالى كه همه در خواب بودند . و پيوسته آنها را به جانب راست و جانب چپ برمىگردانديم تا خاك غار ، اطراف بدن آنها را نپوساند ، و سگ آنها كه در وسط راه بدانها پيوسته بود هر دو ذراع خود را در آستانهء غار گسترده بود .\r\nگفته شده آن سگى بوده كه در حال فرارشان به الهام الهى دنبال آنها افتاد و هر چه كوشيدند او را جدا سازند جدا نشد و گويى چنين مىگفت : من مأمورم رفيق همراه و نگهبان غار و حافظ اسرار و مانع اغيار باشم .\r\nلَوِ اطَّلَعْتَ عَلَيْهِمْ لَوَلَّيْتَ مِنْهُمْ فِرَاراً وَلَمُلِئْتَ مِنْهُمْ رُعْباً\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nيعنى : اى پيامبر ، اگر برآنان در آن حال اطلاع مىيافتى ، به خاطر هيبت و وحشت و رعبى كه خدا در آن غار به واسطهء بزرگى اجساد و باز بودن چشمان و بلندى ناخن‌ها و موهاى سر و بدن و وحشت‌زا بودن صداى نفس و ظلمانى و هولناك بودن غارشان قرار داده ، گريزان از آنها پشت بدان‌ها مىكردى و بىترديد از ناحيهء آنها وجودت پر از رعب و وحشت مىشد .\r\nوَكَذلِكَ بَعَثْنَاهُمْ لِيَتَسَاءَلُوا بَيْنَهُمْ قَالَ قَائِلٌ مِنْهُمْ كَمْ لَبِثْتُمْ قَالُوا لَبِثْنَا يَوْماً أَوْ بَعْضَ يَوْمٍ قَالُوا رَبُّكُمْ أَعْلَمُ بِمَا لَبِثْتُمْ فَابْعَثُوا أَحَدَكُم بِوَرِقِكُمْ هذِهِ إِلَى الْمَدِينَةِ فَلْيَنظُرْ أَيُّهَا أَزْكَى طَعَاماً فَلْيَأْتِكُم بِرِزْقٍ مِنْهُ وَلْيَتَلَطَّفْ وَلَا يُشْعِرَنَّ بِكُمْ أَحَداً « 19 » إِنَّهُمْ إِن يَظْهَرُوا عَلَيْكُمْ يَرْجُمُوكُمْ أَوْ يُعِيدُوكُمْ فِي مِلَّتِهِمْ وَلَن تُفْلِحُوا إِذاً أَبَداً « 20 »\r\nلغت و اعراب :\r\nو كذلك به‌تقدير « كما أنمناهم بعثناهم » . وَرِق : درهم ، نقرهء سكه‌دار . بورقكم باء مصاحبه است . أيُّها أزكى به تقدير « أىّ أهلها » . برزق منه يعنى من الأزكى . تلطُّف : به رفق و نرمش رفتاركردن . أشعَرَه به : خبر داد آن را به او .\r\nتفسير :\r\nوَكَذلِكَ بَعَثْنَاهُمْ لِيَتَسَاءَلُوا بَيْنَهُمْ\r\nيعنى : و همان‌گونه كه آنها را در آغاز ورود به غار به نحو اعجاز چند صد سال\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nخوابانديم ، آنان را به نحو اعجاز بيدار كرديم تا از يكديگر پرسش كنند . يعنى بيدار كرديم كه به پرس و جو پردازند و در نتيجه اثر مرور زمان را بر جسمشان ببينند و سقوط طاغوت‌ها و تبادل دولت‌ها را مشاهده كنند تا حقايقى از توحيد و قدرت و عظمت حق بر آنها و قومشان و مجامع ديگرى از آيندگان روشن گردد .\r\n\r\n[ حلال‌خورى كهفيان 
  ]\r\nقَالَ قَائِلٌ مِنْهُمْ كَمْ لَبِثْتُمْ قَالُوا لَبِثْنَا يَوْماً أَوْ بَعْضَ يَوْمٍ قَالُوا رَبُّكُمْ أَعْلَمُ بِمَا لَبِثْتُمْ\r\nيعنى : گوينده‌اى از آنها كه محتمل است رئيسشان تمليخا باشد گفت : چند مدت درنگ كرده‌ايد ؟ يعنى از وقتى كه وارد غار شديد و خوابيديد زمان خواب تا حال چقدر بوده ؟\r\nگفتند : يك روز يا مقدارى از يك روز . و اين ترديد از آن رو بود كه اول روز وارد غار شدند و خوابيدند و چون بيدار شدند به گمان آن‌كه نزديك غروب است گفتند يك روز ، و چون ديدند از خورشيد چيزى باقى است گفتند پاره‌اى از روز . و بالأخره گفتند :\r\nپروردگارتان داناتر به مدت درنگتان است .\r\nيعنى از حدس‌هاى خويش در شك و ترديد افتادند و آن بدين‌جهت بود كه غار را غبارآلود و خاكى و مملوّ از حشرات و تارهاى عنكبوت يافتند و چون به وضع جسمى خود متوجه شدند ناخن‌ها را دراز ، موها را بلند و ژوليده و حال خود را فرسوده ديدند و قهراً مقدار مكث را حواله به علم خدا كردند .\r\nفَابْعَثُوا أَحَدَكُم بِوَرِقِكُمْ هذِهِ إِلَى الْمَدِينَةِ فَلْيَنظُرْ أَيُّهَا أَزْكَى طَعَاماً فَلْيَأْتِكُم بِرِزْقٍ مِنْهُ وَلْيَتَلَطَّفْ وَلَا يُشْعِرَنَّ بِكُمْ أَحَداً\r\nيعنى : به يكديگر گفتند ، يا تمليخا به آن‌ها گفت : يكى از خودتان را با اين درهم يعنى پول‌هاى نقرهء مسكوكى كه همراه خود داشتند به اين شهر بفرستيد ( يعنى شهرى كه از آن گريخته بودند يا شهرى كه از داخل غار ديده مىشد و نامش طرسوس و اكثريت اهلش مجوسى بود ) و بايد بنگرد كدام يك از اهالى آن‌جا از نظر غذا ازكى است يعنى غذايش حلال‌تر يا پاكيزه‌تر است كه روزىتان را از او تهيه كند ، و البته بايد طعام‌آور با مردم ملاطفت و ملايمت نشان دهد و حتماً احدى را از محل شما آگاه نسازد .\r\nإِنَّهُمْ إِن يَظْهَرُوا عَلَيْكُمْ يَرْجُمُوكُمْ أَوْ يُعِيدُوكُمْ فِى مِلَّتِهِمْ وَلَن تُفْلِحُوا إِذاً أَبَداً\r\nيعنى : بىترديد اگر آنها بر شما آگاه شوند و چيره گردند سنگسارتان مىكنند و يا به\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nكيش و آيين خود بازمىگردانند و در اين صورت هرگز رستگار نمىشويد . مراد اين نيست كه مجبور مىكنند ، تا گفته شود كه اكراه و اجبار در اعتقاد قلبى ممكن نيست ، بلكه غرض اين است كه به تدريج و به لطايف‌الحيل دل‌هايتان را به سوى بت‌ها بازمىگردانند .\r\nوَكَذلِكَ أَعْثَرْنَا عَلَيْهِمْ لِيَعْلَمُوا انَّ وَعْدَ اللَّهِ حَقٌّ وَأَنَ السَّاعَةَ لَا رَيْبَ فِيهَا إِذْ يَتَنَازَعُونَ بَيْنَهُمْ أَمْرَهُمْ فَقَالُوا ابْنُوا عَلَيْهِمْ بُنْيَاناً رَبُّهُمْ أَعْلَمُ بِهِمْ قَالَ الَّذِينَ غَلَبُوا عَلَى أَمْرِهِمْ لَنَتَّخِذَنَ عَلَيْهِم مَّسْجِداً « 21 »\r\nلغت و اعراب :\r\nأعثَرَه على الشىءِ : مطلع ساخت او را بر آن ، به‌تقدير « أعثَرْنا الناس عليهم » . ساعة : مقدار معينى از زمان ، قيامت . اذ يتنازعون متعلّق است به « اذكر » مقدّر ، ضميرهاى جمع يتنازعون و بينهم راجع است به مردم ، ضمير أمرهم راجع است به اصحاب كهف ، به‌تقدير « فى أمرهم » .\r\nفقالوا ابنوا عليهم يعنى قال الناس : ابنوا على أصحاب الكهف .\r\nتفسير :\r\nوَكَذلِكَ أَعْثَرْنَا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَأَنَ السَّاعَةَ لَا رَيْبَ فِيهَا\r\nبر طبق تاريخ ، پس از مرگ دقيانوس طاغوت زمان ، نسيم آزادى بر مردم وزيد و مردم توانستند به پيروى از دعوت انبيا مسلك دينى خود را انتخاب كنند ، و اين آيه در مقام بيان دليل بعث به نفع مؤمنان است ، يعنى : و همان‌گونه كه آنها را صدها سال خوابانديم سپس بيدار نموديم تا در ميان خود گفتگو كنند و حقايقى بر آنها روشن گردد ، مردم را به حال آنها آگاه ساختيم تا بدانند كه وعدهء رستاخيز خداوند حق است و اين‌كه در روز قيامت ترديدى نيست . يعنى تفكر نمايند و از اين‌كه چگونه ارواح آن عده را در مدتى بس طولانى از\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nاجسادشان گرفتيم و جسدها را از فعاليت انداختيم و پس از گذشت قرن‌ها دوباره به كالبد بازگردانديم ، علم‌اليقين به رستاخيز پيدا كنند .\r\nإِذْ يَتَنَازَعُونَ بَيْنَهُمْ أَمْرَهُمْ\r\nبايد دانست كه از روايات اهل‌بيت عليهم السلام و تواريخ راجع به حالِ پس از بيدارى آنها و اطلاع مردم از وضعشان چيزى استفاده نمىشود و ظاهراً خداوند دوباره خواب را بر آنها مسلط نموده كه تا ظهور مهدى موعود ( أرواحنا فداه ) بخوابند و هنگام ظهور بيدار شوند و به يارى آن‌حضرت بشتابند ، و يا بدان حال بمانند تا با نفخهء اول صور بميرند . و به هر حال معلوم نيست كه دوباره خوابگاهشان پنهان شد و هر بنايى احداث كردند به ظن و گمان بوده و يا آن كه - چنان‌كه گفته شده - مردم اجساد آنها را در صندوق‌هاى زرين نهاده و سقفى بر آن زدند .\r\nمعناى آيه : اى پيامبر ، به ياد آر زمانى را كه مردم در ميان خودشان دربارهء كار آنها و حالشان گفتگو و نزاع لفظى مىنمودند .\r\nمراد از نزاع و مشاجره - چنان‌كه مفسران گفته‌اند - اختلاف نظر آنها در اين بوده كه خواب دوم آنها خواب بوده يا مرگ ؟ و يا آن‌كه حشر آنها در عالم آخرت ، آمدن روح خواهد بود يا جسم و روح هر دو ؟ و يا نزاعشان در محل دفن و كيفيت اخفاى جسد و يا كيفيت بنا و ساختمان بر روى آنها بوده است .\r\nفَقَالُوا ابْنُوا عَلَيْهِمْ بُنْيَاناً\r\nيعنى : پس از بحث و گفتگو چنين گفتند كه بر روى خوابگاه آنها بنايى بسازيد . مراد آن‌كه از ديدگاه و معرض دستبرد مردم و حيوانات مصون بمانند .\r\nرَبُّهُمْ أَعْلَمُ بِهِمْ\r\nيعنى : پروردگارشان به آنان داناتر است .\r\nاين جملهء معترضه است از كلام خداوند ، اشاره به علم او به واقع امر در مطلق موارد اختلاف . و محتمل است از سخنان مردم باشد كه مثلًا منكر بعث گفته : اين امر خداوند است كه تا حال زنده مانده‌اند بعداً هم معلوم نيست دربارهء آنها چه خواهد خواست . اشاره به اين كه حشرى در كار نيست و اين حادثهء خاصى در دنياست .\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nقَالَ الَّذِينَ غَلَبُوا عَلَى أَمْرِهِمْ لَنَتَّخِذَنَ عَلَيْهِم مَّسْجِداً\r\nيعنى : كسانى كه بر كار آنها مسلط بودند از دولت وقت يا اكثريت مسلمين شهر گفتند كه حتماً بر روى خوابگاه آنها مسجدى بنا مىنهيم . يعنى مسجد مزبور در جلو غار بنا شود تا غار پنهان ماند . و يا چون جسدها از نظر پنهان گشت بر روى محلّ احتمال بنا كردند . در تواريخ دربارهء حال پس از انكشاف آنها مطلب متقنى نيست و ظاهراً خداوند دوباره آنها را به حال اول بازگردانيد و محلشان را مخفى نمود .\r\nسَيَقُولُونَ ثَلَاثَةٌ رَابِعُهُمْ كَلْبُهُمْ وَيَقُولُونَ خَمْسَةٌ سَادِسُهُمْ كَلْبُهُمْ رَجْماً بِالْغَيْبِ وَيَقُولُونَ سَبْعَةٌ وَثَامِنُهُمْ كَلْبُهُمْ قُل رَبِّي أَعْلَمُ بِعِدَّتِهِم مَا يَعْلَمُهُمْ إِلَّا قَلِيلٌ فَلَا تُمَارِ فِيهِمْ إِلَّا مِرَاءً ظَاهِراً وَلَا تَسْتَفْتِ فِيهِم مِنْهُمْ أَحَداً « 22 »\r\nلغت و اعراب :\r\nثلاثة خبر مبتداى محذوف است به‌تقدير « هم ثلاثة » . و هم‌چنين كلمهء خمسة وسبعة .\r\nرَجَمه : او را با سنگ زد ، و رجم به‌غيب يعنى خبر غير معلوم گفتن ، و رجماً حال است از فاعل يقولون يعنى راجمين ، و يا مفعول مطلق است يعنى يَرجُمون بالغيب رجماً .\r\nتفسير :\r\nسَيَقُولُونَ ثَلَاثَةٌ رَابِعُهُمْ كَلْبُهُمْ وَيَقُولُونَ خَمْسَةٌ سَادِسُهُمْ كَلْبُهُمْ رَجْماً بِالْغَيْبِ وَيَقُولُونَ سَبْعَةٌ وَثَامِنُهُمْ كَلْبُهُمْ قُل رَبِّى أَعْلَمُ بِعِدَّتِهِم مَا يَعْلَمُهُمْ إِلَّا قَلِيلٌ\r\nيعنى : اى پيامبر ، كسانى كه دربارهء اصحاب كهف در جستجويند از مسلمين و مشركان به زودى عده‌اى از آنها خواهند گفت كه آنها سه نفرند چهارمشان سگ آنهاست . و عده‌اى خواهند گفت كه آنها پنج نفرند ششمى آنها سگشان است . و هر دو گروه تير به تاريكى\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمىاندازند ، يعنى به ظنّ و گمان سخن مىگويند . و گروهى خواهند گفت كه آنها هفت نفرند و هشتمى آنها سگشان است . بگو كه پروردگار من به شمار آنها داناتر است ؛ عدد آنها را جز اندكى كسى نمىداند . مراد از اندك ممكن است عده‌اى از متخصصين تورات و انجيل باشند كه از ملاحم آن دو كتاب به دست آورده‌اند ، و نيز برخى از مسلمين باشند كه از پيامبر اسلام فرا گرفته‌اند .\r\nبايد دانست كه اين آيه ظهور دارد - هر چند به ظهور ضعيف - در اين كه قول سوم نزديك به صحت است ، زيرا ظهور دارد كه محتملات و اقوال ، بيش از سه تا نيست ، و چون دو قول اول رجم به غيب است ، پس قول اخير درست است .\r\nفَلَا تُمَارِ فِيهِمْ إِلَّا مِرَاءً ظَاهِراً وَلَا تَسْتَفْتِ فِيهِم مِنْهُمْ أَحَداً\r\nيعنى : اى پيامبر ، دربارهء اصحاب كهف با آنان گفتگو و جدال مكن مگر جدال ظاهرى .\r\nيعنى به مقدارى كه قرآن مىگويد بسنده كن و به تعمق و تحقيق بيشترى نپرداز . و دربارهء اصحاب كهف از احدى از مشركان نظرخواهى مكن ، زيرا آنها جز حدس و گمان و تقليد باطل از گذشتگان حرفى ندارند .\r\nوَلَا تَقُولَنَّ لِشَيْءٍ إِنِّي فَاعِلٌ ذلِكَ غَداً « 23 » إِلَّا أَن يَشَاءَ اللَّهُ وَاذْكُر رَّبَّكَ إِذَا نَسِيتَ وَقُلْ عَسَى أَن يَهْدِيَنِ رَبِّي لِأَقْرَبَ مِنْ هَذَا رَشَداً « 24 »\r\nلغت و اعراب :\r\nلشىء به‌تقدير « لأجل فعل تقصده » . الّا أن يشاء اللَّه ، استثناى از لا تقولنّ است ، به تقدير « لا تقولنّ فى حالٍ الّا مقروناً « 1 » بقول ان شاء اللَّه » . لأقرب من هذا رشداً « هذا » اشاره است به تذكر پس از نسيان . و « رشداً » مفعول مطلق است به معناى هدايت و دلالت . « 2 »\r\n\r\n\r\n","description":"","footnote":"\r\n( 1 ) . الّا حالًا مقروناً .\r\n( 2 ) . يا تميز است براى أقرب .\r\n","page_name":" 395 ","page_number":395},
  {"content":"\r\n\r\nتفسير :\r\nوَلَا تَقُولَنَّ لِشَىْءٍ إِنِّى فَاعِلٌ ذلِكَ غَداً إِلَّا أَن يَشَاءَ اللَّهُ\r\nيعنى : و هرگز دربارهء كارى كه قصد انجام آن را دارى مگو كه حتماً فردا آن را به جا مىآورم مگر آن‌كه بگويى : اگر خدا خواهد . زيرا همهء حوادث جهان هستى كه از آن جمله اعمال متعلّق به ارادهء مردم است تحت حكومت و مشيّت خداست و نسبت مطلقِ كارى به خود منافى با نسبت مطلق آن به حق است .\r\nوَاذْكُر رَّبَّكَ إِذَا نَسِيتَ وَقُلْ عَسَى أَن يَهْدِيَنِ رَبِّى لِأَقْرَبَ مِنْ هَذَا رَشَداً\r\nيعنى : و اگر احياناً ياد خدا را هنگام ارادهء كار فراموش كردى و ان شاء اللَّه نگفتى ، به مجرد توجه ، پروردگارت را به ياد آر « 1 » ، و بگو : اميد است كه پروردگارم مرا به امرى نزديك‌تر و بهتر از اين هدايت نمايد . مراد از « هذا » تذكر پس از نسيان است و اقرب از آن تذكر دائم بدون نسيان است . يعنى بگو : اميد است پروردگارم مرا به امرى بهتر كه تذكر و توجه دائم است هدايت فرمايد . و يا آن‌كه بگو : اميد است مرا به حقايق و امورى كه از حيث هدايت و دلالت بر نبوتم نزديك‌تر از اين قصه باشد راهنمايى كند ، مانند قصص پيامبران گذشته و سرنوشت شريعت و كتابشان .\r\nوَلَبِثُوا فِي كَهْفِهِمْ ثَلَاثَ مِائَةٍ سِنِينَ وَازْدَادُوا تِسْعاً « 25 » قُلِ اللَّهُ أَعْلَمُ بِمَا لَبِثُوا لَهُ غَيْبُ السَّماوَاتِ وَالْأَرْضِ أَبْصِرْ بِهِ وَأَسْمِعْ مَا لَهُم مِن دُونِهِ مِن وَلِيٍّ وَلَا يُشْرِكُ فِي حُكْمِهِ أَحَداً « 26 » وَاتْلُ مَا أُوحِيَ إِلَيْكَ مِن كِتَابِ رَبِّكَ لَا مُبَدِّلَ لِكَلِمَاتِهِ وَلَن تَجِدَ مِن دُونِهِ مُلْتَحَداً « 27 »\r\n\r\n\r\n","description":"","footnote":"\r\n( 1 ) . يعنى نام خدا را به زبان آور و ان شاء اللَّه بگو .\r\n","page_name":" 396 ","page_number":396},
  {"content":"\r\n\r\nلغت و اعراب :\r\nسنين جمع سنة ، بدل « 1 » از ثلاث مائة است . أبصر به و أسمع فعل تعجب‌اند ، يعنى چه بينا و چه شنواست ! حكم : قضاوت ، حاكميت . ملتحد : پناهگاه از التحد الى اللَّه : پناهنده شد به خدا .\r\nتفسير :\r\nوَلَبِثُوا فِى كَهْفِهِمْ ثَلَاثَ مِائَةٍ سِنِينَ وَازْدَادُوا تِسْعاً\r\nيعنى : و آنها در غارشان سيصد سال ( در خواب گرانى كه بر آنها مسلّط نموديم ) درنگ كردند و نُه سال نيز بر آن افزودند . يعنى آنها سيصد سال قمرى در خواب بودند و نُه سال قمرى ديگر بر آن افزودند تا سيصد سال شمسى شود . و نسبت افزودن به آنها مَجاز است و گرنه فزونى به اراده و اختيار خدا بود . و اين جمله اشاره به بيان واقع سرگذشت است در مقابل اختلاف اهل كتاب كه برخى سيصد سال و برخى سيصد و نه سال گفته‌اند ، و نيز اشاره به اختلاف ميان سال‌هاى قمرى و شمسى است .\r\nقُلِ اللَّهُ أَعْلَمُ بِمَا لَبِثُوا لَهُ غَيْبُ السَّماوَاتِ وَالْأَرْضِ أَبْصِرْ بِهِ وَأَسْمِعْ\r\nيعنى : اى پيامبر ، خداوند به مقدار درنگ آنها در غار از همه كس داناتر است . زيرا به هدايت او بدان‌جا آمدند و به مشيّت حتمى او در آن‌جا آرميدند و به ارادهء تكوينى او آن مدت مديد را در خواب گران خفتند ، پس چگونه عالم‌تر نباشد ؟ ! غيب آسمان‌ها و اين زمين از آنِ اوست . يعنى آنچه از اجزاى آسمان‌ها و زمين كه عالم بزرگ و جهان ناميده مىشود در پردهء غيب است و از حواس ظاهرى و باطنى هر ذىشعورى نهان است همانند حاضرها از آنِ خداست ، يعنى در تحت سلطه و احاطهء وجودى و توانى و علمى اوست . وه كه خداوند چه بينا و چه شنواست !\r\nمَا لَهُم مِن دُونِهِ مِن وَلِىٍّ وَلَا يُشْرِكُ فِى حُكْمِهِ أَحَداً\r\n\r\n\r\n","description":"","footnote":"\r\n( 1 ) . يا عطف بيان .\r\n","page_name":" 397 ","page_number":397},
  {"content":"\r\n\r\nيعنى : و هرگز مشركان را بلكه همهء ذوىالعقول جهانيان را چه رسد به غير آنها ، جز خداوند و در برابر او ولىّ امر و سرپرستى نيست . زيرا ادارهء امر اين جهان در شراشر وجود و ذرات اجزاى آن جز به دست او نيست و ادارهء امور عالم آخرت نيز از برزخ تا قيامت و مابعد آن ، تحت اراده و حكومت اوست و او در اين حكومت احدى را شريك خويش قرار نمىدهد .\r\nو ممكن است مراد از حكم ، احكام دينى مجعول براى جوامع بشرى باشد يعنى احكام شرايع آسمانى كه همه بايد از جانب او باشد ، يا خصوص قضاوت و داورى در محكمهء عدل عام روز رستاخيز .\r\nوَاتْلُ مَا أُوحِىَ إِلَيْكَ مِن كِتَابِ رَبِّكَ\r\nيعنى : اى پيامبر ، آنچه را از كتاب پروردگارت به سوى تو وحى شده براى مردم بخوان .\r\nمراد از « كتاب » لوح محفوظ است ، لوحى كه همهء شرايع الهى و كتاب‌هاى آسمانى در آن مندرج است و از آن به وسيلهء جبرئيل ، امين وحى ، به قلب مبارك پيامبر اسلام نازل مىگردد . و ممكن است مراد از كتاب ، قرآن مجيد باشد كه اين آيه دستور تلاوت آن براى جامعهء بشرى است ، زيرا آنچه از عالم بالا و مبدأ اعلى به تو مىرسد حقايقى است ثابت و معارفى است الهى .\r\nلَا مُبَدِّلَ لِكَلِمَاتِهِ وَلَن تَجِدَ مِن دُونِهِ مُلْتَحَداً\r\nيعنى : بدون ترديد كلمات او را تبديل‌كننده‌اى نيست ، و هرگز غير او ملجأ و پناهى نخواهى يافت . مراد از « كلمات » عبارت‌هاى مندرج در لوح محفوظ است كه احدى را توان رسيدن به آن‌جا نيست چه رسد به تبديل آن ! و يا « كلمات » آيات و سور قرآن مجيد است ، پس آيه وعده‌اى است از جانب پروردگار كه احدى توان تصرف در آن نخواهد داشت و الفاظ و كلماتش دستخوش تحريف و حذف و نسخ و زوال نخواهد شد و معانى و معارفش از مسير حقيقى خود منحرف نخواهد گشت تا آن‌جا كه جامعهء بشرى در موارد شك و ترديد متوسل به حاملان وحى و معصومان اهل‌بيت طهارت بشوند ، آنان كه قرآن در خاندان آنها نزول يافته و ثَقَل اصغرِ تعيين شده از جانب پيامبر اسلام‌اند .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n\r\n[ لطف خدا به ذكرگويان 
  ]\r\nوَاصْبِرْ نَفْسَكَ مَعَ الَّذِينَ يَدْعُونَ رَبَّهُم بِالْغَدَاةِ وَالْعَشِيِّ يُرِيدُونَ وَجْهَهُ وَلَا تَعْدُ عَيْنَاكَ عَنْهُمْ تُرِيدُ زِينَةَ الْحَيَاةِ الدُّنْيَا وَلَا تُطِعْ مَنْ أَغْفَلْنَا قَلْبَهُ عَن ذِكْرِنَا وَاتَّبَعَ هَوَاهُ وَكَانَ أَمْرُهُ فُرُطاً « 28 »\r\nلغت و اعراب :\r\nصَبَرَه - از باب ضَرَب - : حبس كرد و نگه‌داشت او را . غداة : بامدادان و اوايل روز . عشىّ : شامگاهان و اوايل شب . وجه : ذات ، رضا ، تقرب . عدا عنه - از باب نَصَر - : ترك كرد او را و تجاوز كرد از او به غير او . فُرُط : مصدر است به معناى افراط و تجاوز .\r\nتفسير :\r\nوَاصْبِرْ نَفْسَكَ مَعَ الَّذِينَ يَدْعُونَ رَبَّهُم بِالْغَدَاةِ وَالْعَشِىِّ يُرِيدُونَ وَجْهَهُ\r\nخطاب به پيامبر اسلام و امت اوست به منظور اين‌كه مبادا از گروندگان و مؤمنان و صالحان به خاطر فقر و انحطاط طبقه و ژوليدگى هيئت و لباس ، تحت فشار سران شرك و اغنيا و مترَفين چشم بپوشند و به سوى آنان به طمع ايمان آوردنشان ، ميل كنند .\r\nمعناى آيه : و البته نفس خويش را به همراهى كسانى وادار كه بامدادان و شامگاهان پروردگارشان را مىخوانند در حالى كه پيوسته رضايت او را مىطلبند .\r\nذكر بامداد و شامگاه كنايه از دوام توجه آنها به خداوند است ، و يا اشاره به برپا كردن نمازهاى پنجگانهء يوميه است كه در دو طرف روز يعنى پيش از ظهر و پس از ظهر انجام مىگيرد . و ممكن است مراد از « وجه » كه صالحان آن را مىخواهند اسماء عظام الهى و صفات جلال و جمال او باشد ، مانند رحمان ، رحيم ، رازق ، كريم ، عظيم و غيره كه خوانندهء\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nخدا متوجه آنها مىشود و به وسيلهء آنها به سوى ذات اقدس تقرب مىجويد ، چنان‌كه فرموده : وَللَّهِ الْأَسْماءُ الْحُسْنَى فَادْعُوهُ بِهَا [ اعراف ، 180 
  ] .\r\nوَلَا تَعْدُ عَيْنَاكَ عَنْهُمْ تُرِيدُ زِينَةَ الْحَيَاةِ الدُّنْيَا\r\nيعنى : و هرگز دو تا چشمت از آنها به ديگران ، يعنى به سوى اغنيا و مترَفين و سران شرك و نفاق ، به قصد رسيدن به زينت و آرايش دنيا تجاوز نكند .\r\nوَلَا تُطِعْ مَنْ أَغْفَلْنَا قَلْبَهُ عَن ذِكْرِنَا وَاتَّبَعَ هَوَاهُ وَكَانَ أَمْرُهُ فُرُطاً\r\nيعنى : و هيچ‌گاه از كسى كه دل او را از ياد خويش غافل كرده‌ايم - غفلت و نسيان را در اثر گناهانش بر قلب او مسلّط نموده‌ايم - و از هواى نفس خويش پيروى كرده و كارش افراط و تجاوز است اطاعت مكن و فرمان مبر .\r\nاين دو جملهء اخير عطف تفسير از جملهء قبل است ، زيرا كسى كه قلبش از توجه به حق و فرامين او غافل گشت طبعاً پيروى از نفس مىكند و كردارش همه افراط و تجاوز از مرز حق است .\r\nوَقُلِ الْحَقُّ مِن رَبِّكُمْ فَمَن شَاءَ فَلْيُوْمِن وَمَن شَاءَ فَلْيَكُفُرْ إِنَّا أَعْتَدْنَا لِلظَّالِمِينَ نَاراً أَحَاطَ بِهِمْ سُرَادِقُهَا وَإِن يَسْتَغِيثُوا يُغَاثُوا بِمَاءٍ كَالْمُهْلِ يَشْوِي الْوُجُوهَ بِئْسَ الشَّرَابُ وَسَاءَتْ مُرْتَفَقاً « 29 »\r\nلغت و اعراب :\r\nسُرادق مفرد است ، يعنى خيمه و سراپردهء بزرگ كه بر روى حياط و غيره مىزنند ، و به غبار شديد و دود برخاسته هم گفته مىشود . مُهل : مس گداخته . شَوَى اللَّحمَ « 1 » - از باب ضَرَب - : كباب كرد آن را با آتش . مرتفق : جايگاه آرامش .\r\n\r\n\r\n","description":"","footnote":"\r\n( 1 ) . شوى اللَّحمَ .\r\n","page_name":" 400 ","page_number":400},
  {"content":"\r\n\r\n\r\n[ فرجام ستمكاران 
  ]\r\nتفسير :\r\nوَقُلِ الْحَقُّ مِن رَبِّكُمْ فَمَن شَاءَ فَلْيُؤْمِن وَمَن شَاءَ فَلْيَكْفُرْ\r\nيعنى : اى پيامبر ، در مقابل ردّ حق و عدم پذيرش دين از طرف مشركان اندوهگين مباش و براى اتمام حجت به آنان بگو : حق از جانب پروردگار شماست . يعنى واقع و حقيقت در تمام مسائل و معارف معنوى همان است كه از جانب خداوند آمده نه آنچه از هواى نفس شما مشركان نشأت يافته و نه آنچه از سنن باطل و آداب و رسوم خرافى كه از گذشتگان داريد . پس هر كس كه بخواهد بگرود ، و هر كس كه بخواهد نگرود و انكار و كفر اختيار كند .\r\nمراد آن‌كه دنيا خانهء اختيار است و اكراه و اجبار حتى در انتخاب دين و مذهب در آن نيست ، بلكه جاى عرضه داشتن دين و شرع و كتاب است و اتمام حجت در اثبات آنها .\r\nإِنَّا أَعْتَدْنَا لِلظَّالِمِينَ نَاراً أَحَاطَ بِهِمْ سُرَادِقُهَا وَإِن يَسْتَغِيثُوا يُغَاثُوا بِمَاءٍ كَالْمُهْلِ يَشْوِى الْوُجُوهَ بِئْسَ الشَّرَابُ وَسَاءَتْ مُرْتَفَقاً\r\nيعنى : حقيقت اين است كه ما براى ستمكاران - چه ستم با كفر و انكار توحيد و اصول شريعت باشد ، و چه ستم با فسق و مخالفت در فروع احكام الهى ، و چه ستم به نفس باشد يا به غير - آتشى مهيّا كرده‌ايم كه دود غليظ آن همانند سراپرده‌اى بر آنها احاطه خواهد كرد ، و هرگاه درآن‌جااز شدت عذاب‌وتشنگى يارى طلبند ، به دادن آبى كه مايعى همانند مس گداخته است يارى مىشوند به گونه‌اى كه چون ظرف آن را جلو خود آرند صورت‌ها را كباب و بريان مىسازد . وه چه بد آبى است آب آشاميدنى آنها ، و چه بد جايگاهى است محل آرامش آنها !\r\nإِنَّ الَّذِينَ آمَنُوا وَعَمِلُوا الصَّالِحَاتِ إِنَّا لَا نُضِيعُ أَجْرَ مَنْ أَحْسَنَ عَمَلًا « 30 » أُولئِكَ لَهُمْ جَنَّاتُ عَدْنٍ تَجْرِي مِن تَحْتِهِمُ الْأَنْهَارُ يُحَلَّوْنَ فِيهَا مِنْ أَسَاوِرَ مِن ذَهَبٍ وَيَلْبَسُونَ ثِيَاباً خُضْراً مِن سُندُسٍ وَإِسْتَبْرَقٍ مُتَّكِئِينَ فِيهَا عَلَى الْأَرَائِكِ نِعْمَ الثَّوَابُ وَحَسُنَتْ مُرْتَفَقاً « 31 »\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nلغت و اعراب :\r\nانّا لا نضيع خبر انّ الذين است . عَدَنَ بالمكان - از باب ضَرَب و نَصَر - : اقامت گزيد در آن .\r\nحَلَّى الشىءَ : آراسته و مزيّن ساخت آن را . أساور جمع سوار به كسر و فتح : دستبند زينتى .\r\nسندس : بافتهء نازك از ابريشم . أرائك جمع اريكه : تخت مزيّن و فاخر ، به‌تقدير « ثابتين عليها يا جالسين عليها » . مرتَفَق : جايگاه آرامش .\r\nتفسير :\r\n\r\n[ سرانجام نيكان 
  ]\r\nإِنَّ الَّذِينَ آمَنُوا وَعَمِلُوا الصَّالِحَاتِ إِنَّا لَا نُضِيعُ أَجْرَ مَنْ أَحْسَنَ عَمَلًا\r\nيعنى : همانا كسانى كه ايمان آوردند و عمل‌هاى نيكو و شايسته كردند - به اصول شريعت خود معتقد شدند و فروع آن را به كار بستند - بىترديد پاداش كسى را كه كار نيكو انجام داده است ضايع نمىكنيم . يعنى در دنيا بر حسب اقتضاى صلاح و حكمت نظام آفرينش پاداش مىدهيم ، و در آخرت توفيه در پاداشش مىكنيم و حسناتش را چند برابر مىدهيم .\r\nأُولئِكَ لَهُمْ جَنَّاتُ عَدْنٍ تَجْرِى مِن تَحْتِهِمُ الْأَنْهَارُ\r\nيعنى : آنها هستند كه برايشان باغ‌ها و بهشت‌هايى براى اقامت دائمى و سكونت جاودانى آفريده شده است ( زيرا نه ساكنان آنها پير و فرسوده مىشوند و نه مساكنشان كهنه و خراب مىگردد و نه درختان و ميوه‌جاتشان پژمرده و خزان‌زده مىشود ) از زير پاى آنها نهرهايى پيوسته در جريان است . يعنى از سطح زمينشان كه عرفاً زير پا گفته مىشود ، و يا از زير ساختمان و غرفه‌هاى آنها ، يا از زير قدمشان ، كه در مواردى سطح زمين را همانند صَرْحٌ مُمَرَّدٌ من قَوارير « 1 » ساخته‌اند .\r\nيُحَلَّوْنَ فِيهَا مِنْ أَسَاوِرَ مِن ذَهَبٍ وَيَلْبَسُونَ ثِيَاباً خُضْراً مِن سُندُسٍ وَإِسْتَبْرَقٍ مُتَّكِئِينَ فِيهَا عَلَى الْأَرَائِكِ نِعْمَ الثَّوَابُ وَحَسُنَتْ مُرْتَفَقاً\r\nيعنى : در آن‌جا آنان را به دستبندهاى طلا آرايش مىدهند و لباس‌هاى سبز رنگ\r\n\r\n\r\n","description":"","footnote":"\r\n( 1 ) . يعنى صحنى صاف و هموار از بلور كه آب از زير آن جارى و نمايان است .\r\n","page_name":" 402 ","page_number":402},
  {"content":"\r\n\r\nنازك و ضخيم بافته شده از ابريشم مىپوشند ( زيرا آنها در دنيا از اين دو محروم بودند طبق اطاعت حكم شرع كه مردان را آرايش به طلا و پوشيدن ابريشم خالص حرام است ) و آنها هنگام نشستن ، پيوسته در حال تكيه بر روى تخت‌ها مىباشند . وه چه پاداش نيكويى و چه جايگاه آرامش زيبايى !\r\nوَاضْرِبْ لَهُم مَثَلًا رَجُلَيْنِ جَعَلْنَا لِأَحَدِهِمَا جَنَّتَيْنِ مِنْ أَعْنَابٍ وَحَفَفْنَاهُمَا بِنَخْلٍ وَجَعَلْنَا بَيْنَهُمَا زَرْعاً « 32 » كِلْتَا الْجَنَّتَيْنِ آتَتْ أُكُلَهَا وَلَمْ تَظْلِم مِنْهُ شَيئاً وَفَجَّرْنَا خِلَالَهُمَا أَنْهَاراً « 33 » وَكَانَ لَهُ ثَمَرٌ فَقَالَ لِصَاحِبِهِ وَهُوَ يُحَاوِرُهُ أَنَا أَكْثَرُ مِنكَ مَالًا وَأَعَزُّ نَفَراً « 34 » وَدَخَلَ جَنَّتَهُ وَهُوَ ظَالِمٌ لِّنَفْسِهِ قَالَ مَا أَظُنُّ أَن تَبِيدَ هذِهِ أَبَداً « 35 » وَمَا أَظُنُّ السَّاعَةَ قَائِمَةً وَلَئِن رُّدِدتُّ إِلَى رَبِّي لَأَجِدَنَّ خَيْراً مِنْهَا مُنقَلَباً « 36 »\r\nلغت و اعراب :\r\nمَثَل كلامى است رايج حاكى از قضيه‌اى مشهور كه براى تشبيه و توضيح مورد خاص ذكر مىشود . مثلًا مفعول دوم و رجلين مفعول اوّلِ اضرب است . وجعلنا تا آخر آيه صفت رَجُلَين است . أعناب : تاك‌ها كه به اسم ميوه‌اش ناميده مىشود . اكُل : ميوه و آنچه صالح براى خوردن است . ظَلَمه حقَّه : كم گذاشت از حقّ او . ثَمَرَ مالُه - از باب نَصَر - : زياد و فراوان شد « 1 » . حاوَره : با او گفتگو و سؤال و جواب نمود . بادَ - از باب ضَرَب - : فانى و نابود شد .\r\nمنقلَب : مصدر و اسم زمان و مكان .\r\n\r\n\r\n","description":"","footnote":"\r\n( 1 ) . ثَمَرَ الرجلُ : مالش زياد و فراوان شد .\r\n","page_name":" 403 ","page_number":403},
  {"content":"\r\n\r\n\r\n[ داستان باغدار بىايمان 
  ]\r\nتفسير :\r\nوَاضْرِبْ لَهُم مَثَلًا رَجُلَيْنِ جَعَلْنَا لِأَحَدِهِمَا جَنَّتَيْنِ مِنْ أَعْنَابٍ وَحَفَفْنَاهُمَا بِنَخْلٍ وَجَعَلْنَا بَيْنَهُمَا زَرْعاً كِلْتَا الْجَنَّتَيْنِ آتَتْ أُكُلَهَا وَلَمْ تَظْلِم مِنْهُ شَيئاً وَفَجَّرْنَا خِلَالَهُمَا نَهَراً\r\nيعنى : اى پيامبر ، براى تنبيه مشركان مكه دو مرد را مثل بزن ، يكى كافر و يكى مؤمن .\r\nيعنى به عنوان كلى و فرض ، و يا سرگذشت دو مردى در گذشته كه حادثهء مذكور براى آنها اتفاق افتاده ، يكى مؤمن فقير و ديگرى كافر ثروتمند . كه به يكى از آنها يعنى كافر ، دو باغ مملوّ از درختان انگور داديم و دور هر دو باغ را با درخت خرما حصار مانند پوشانديم و فاصلهء ميان آن دو را كشت و زرع كرديم تا از همهء انواع ميوه‌جات و حبوبات و سبزيجات برخوردار شود . هر دو باغ در فصل محصول ، ميوهء خود را به نحو كامل مىآوردند و از ميوه و نتايج درخت كم و كسر نمىكردند ، و براى تكميل استعداد ريشه‌ها و فزونى محصول ، ميان دو باغ به وسيلهء شكافتن چشمه نهرى روان ساختيم .\r\nوَكَانَ لَهُ ثَمَرٌ فَقَالَ لِصَاحِبِهِ وَهُوَ يُحَاوِرُهُ أَنَا أَكْثَرُ مِنكَ مَالًا وَأَعَزُّ نَفَراً وَدَخَلَ جَنَّتَهُ وَهُوَ ظَالِمٌ لِّنَفْسِهِ قَالَ مَا أَظُنُّ أَن تَبِيدَ هذِهِ أَبَداً\r\nيعنى : و آن مرد كافر را به جز اين دو باغ حاصل و درآمدهاى فراوانى بود . پس به همراهش كه با وى مشغول گفت و گو بود گفت : من از تو از نظر مال بيشتر و از نظر اعوان يا اولاد و خويشان قوىتر و نيرومندترم . و او در حالى كه به واسطهء كفر باطنى و تردد در مسألهء معاد و عُجب و فخرفروشىاش ستمكار به نفس خود بود وارد باغش شده ، به همراه خود گفت : گمان نمىكنم اين باغ هيچ‌گاه زوال پذيرد و نابود گردد . ( اين سخن را از فرط غرور به مال و فرزند و غفلت از قدرت و غضب خدا و به عنوان انكار يا ترديد در امر بعث و رستاخيز در مقابل عقايد همراه خويش كه معتقد به معاد و روز واپسين بود ، مىگفت ) .\r\nوَمَا أَظُنُّ السَّاعَةَ قَائِمَةً وَلَئِن رُّدِدتُّ إِلَى رَبِّى لَأَجِدَنَّ خَيْراً مِنْهَا مُنقَلَباً\r\nيعنى : و من گمان نمىكنم ساعت و قيامتى كه مىگويند برپا شود ، و اگر فرضاً درست باشد و من پس از مرگ به سوى پروردگارم بازگردانده شوم بىترديد در آن‌جا نيز بازگشتى بهتر از وضع حالى و مالى امروز خود پيدا مىكنم .\r\nاين سخن را بدان‌جهت مىگفت كه معتقد بود هر چه خداوند در دنيا به وى تمليك\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nنموده به خاطر لياقت و حسن استعدادش بوده و او بدون قيد و شرطى مالك مستقل آنهاست ، با غفلت از اين‌كه در عين ملكيت فرعى و ظلّى او مالك اصلى خداوند است و اين تمليك به جهت امتحان و آزمايش اوست و در صورت سقوط از امتحان ، در روز رستاخيز محروم از همه چيز و مستحق عذاب خواهد بود .\r\nقَالَ لَهُ صَاحِبُهُ وَهُوَ يُحَاوِرُهُ أَكَفَرْتَ بِالَّذِي خَلَقَكَ مِن تُرَابٍ ثُمَّ مِن نُطْفَةٍ ثُمَّ سَوَّاكَ رَجُلًا « 37 » لكِنَّ هُوَ اللَّهُ رَبِّي وَلَا أُشْرِكُ بِرَبِّي أَحَداً « 38 »\r\nلغت و اعراب :\r\nسوَّى الشىءَ : ساخت و درست كرد آن را . لكنَّا اصلش لكِن أنَا است ، همزهء وسط حذف شده و دو نون در هم ادغام گرديده و الف آخر در تلفظ ساقط و در كتابت ثابت مانده است .\r\nهو اللَّه ربّى « هو » ضمير شأن و مبتداست و اللَّه ربى خبر است و تقدير « لكن أنَا موحِّدٌ » است .\r\nتفسير :\r\nقَالَ لَهُ صَاحِبُهُ وَهُوَ يُحَاوِرُهُ أَكَفَرْتَ بِالَّذِى خَلَقَكَ مِن تُرَابٍ ثُمَّ مِن نُطْفَةٍ ثُمَّ سَوَّاكَ رَجُلًا\r\nيعنى : همراه او كه با وى گفت و گو مىكرد گفت : آيا به كسى كه تو را از خاك سپس از نطفه آفريده و پس از آن تو را به صورت مردى بالغ و كامل و تمام عيار درآورده كفر ورزيدى ؟ ! و ممكن است مراد از ضمير « 1 » خطاب « خلقك » شخص آن كافر نباشد بلكه نوع بنىآدم باشد ، يعنى كفر ورزيدى به خدايى كه يكايك نوع تو را از مواد اوليهء زمين آفريده ، يعنى از راه قرار دادن آن در مسير حركت جوهرىِ گياهى و نباتى و حيوانى و منتقل ساختن به نطفه و عَلَقه و مراحل بعدى و تكميل اندام‌ها و تعديل قوا و اعضا و جوارح ، به شكل مردى كامل درآورد .\r\n\r\n\r\n","description":"","footnote":"\r\n( 1 ) . ضمير خطاب صحيح است .\r\n","page_name":" 405 ","page_number":405},
  {"content":"\r\n\r\nبايد دانست كه شخص كافر درصدد انكار معاد بوده و مؤمن معترض ، كفر به مبدأ را به او نسبت داد و اين به خاطر آن است كه لازمهء انكار معاد ، كفر به مبدأ است ، زيرا منشأ آن در نظر آنها شك در قدرت مبدأ بود كه چگونه ممكن است اين همه انسان‌هاى خارج از حد و حصر ، پس از تلاشى اجساد در شكم خاك و اختلاط اجزاى آنها با يكديگر تجزيه و تحليل شوند و دوباره همان انسان‌هاى اولى ساخته گردند ؟ و شك در علم مبدأ كه چگونه ممكن است روز قيامت به خصوصيات حالات و عقايد و اعمال افراد نامتناهى پس از گذشت مدت مديد برزخ علم پيدا كرد ؟ و شك در حكمت مبدأ كه چه انگيزه‌اى در ايجاد و اعدام اين موجود است و خاصه تعذيب او در دنيا و آخرت به عذاب‌هاى گوناگون ؟\r\nلكِنَّا هُوَ اللَّهُ رَبِّى وَلَا أُشْرِكُ بِرَبِّى أَحَداً\r\nيعنى : سپس آن مرد مؤمن گفت : لكن من چنين معتقدم و مىگويم كه آن اللَّه پروردگار من است - آن يكتاى واجب‌الوجودى كه داراى تمام صفات جلال و جمال است و برى از هر عيب و نقص است - و هرگز من با پروردگار خود كسى را شريك و انباز قرار نمىدهم .\r\nوَلَوْلَا إِذْ دَخَلْتَ جَنَّتَكَ قُلْتَ مَا شَاءَ اللَّهُ لَا قُوَّةَ إِلَّا بِاللَّهِ إِن تَرَنِ أَنَا أَقَلَّ مِنكَ مَالًا وَوَلَداً « 39 » فَعَسَى رَبِّي أَن يُؤْتِيَنِ خَيْراً مِن جَنَّتِكَ وَيُرْسِلَ عَلَيْهَا حُسْبَاناً مِنَ السَّماءِ فَتُصْبِحَ صَعِيداً زَلَقاً « 40 » أَوْ يُصْبِحَ مَاؤُهَا غَوْراً فَلَن تَسْتَطِيعَ لَهُ طَلَباً « 41 »\r\nلغت و اعراب :\r\nلولا براى تحريص و ترغيب . ماشاءاللَّه مبتدا و خبرش « كائنٌ » مقدّر . ان تَرَنِ ان شرطيه و أنا تأكيد از ياء تكلّم محذوف است . أقلّ مفعول دوم ترنى ، و جواب شرط محذوف است به‌تقدير « لا بأس به » يا جواب آن فَعَسى است . حُسبان : تيرهاى كوچك و هر چه كه رَمى و پرتاب مىشود . صعيد : روى زمين . زَلَق : زمين صاف و لغزنده . غور : به معناى غائر ، فرو رونده در زمين .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nتفسير :\r\nوَلَوْلَا إِذْ دَخَلْتَ جَنَّتَكَ قُلْتَ مَا شَاءَ اللَّهُ لَا قُوَّةَ إِلَّا بِاللَّهِ\r\nيعنى : مرد مؤمن به او گفت : چرا تو آن‌گاه كه وارد باغ خود شدى و آن رشد و طراوت و محصولات فراوان آن را ديدى ماشاءاللَّه نگفتى ؟ يعنى همهء اينها را خدا خواسته و آنچه او بخواهد شدنى است . و چرا نگفتى : هيچ قوه‌اى نيست مگر به ارادهء خداوند . يعنى هيچ نيروى محرك و علل و اسبابى در جهان تكوين نيست جز آن‌كه تحت مشيّت اوست و به ارادهء او تأثير مىبخشد كه از آن جمله علل و اسباب اين مورد است از قبيل نيروى رويش زمين و رشد و نمو گياهان و تابش خورشيد و وزش نسيم كه دست به دست هم داده و محصول را به وجود آورده‌اند .\r\nإِن تَرَنِ أَنَا أَقَلَّ مِنكَ مَالًا وَوَلَداً فَعَسَى رَبِّى أَن يُؤْتِيَنِ خَيْراً مِن جَنَّتِكَ وَيُرْسِلَ عَلَيْهَا حُسْبَاناً مِنَ السَّماءِ فَتُصْبِحَ صَعِيداً زَلَقاً أَوْ يُصْبِحَ مَاؤُهَا غَوْراً فَلَن تَسْتَطِيعَ لَهُ طَلَباً\r\nيعنى : اگر مرا چنين مىبينى كه از نظر مال و ثروت و اولاد و ارحام از تو كمترم باكى نيست ، اميد است كه پروردگارم باغى بهتر از باغ تو ( يعنى در دنيا يا در آخرت يا در هر دو به پاداش ايمان و تسليم و طاعت ) به من عنايت كند ، و بر سر باغ تو به سزاى انكار معاد و رستاخيز ، تيرهاى غضب خود را به شكل تگرگ و صاعقه و سيل و بادهاى سَموم و سوزان از آسمان فرو ريزد ، پس به ناگاه بنگرى كه باغت به صورت زمينى خالى از گياه و ميوه درآمده و از هموارى همانند لغزشگاه گشته است . يا آن‌كه آبِ سرتاسر باغت به كلى فرو رفته و خشكيده است و هرگز توان جستجوى آب را نداشته باشى .\r\nوَأُحِيطَ بِثَمَرِهِ فَأَصْبَحَ يُقَلِّبُ كَفَّيْهِ عَلَى ما أَنفَقَ فِيهَا وَهِيَ خَاوِيَةٌ عَلَى عُرُوشِهَا وَيَقُولُ يَا لَيْتَنِي لَمْ أُشْرِكْ بِرَبِّي أَحَداً « 42 » وَلَمْ تَكُن لَّهُ فِئَةٌ يَنصُرُونَهُ مِن دُونِ اللَّهِ وَمَا كَانَ مَنتَصِراً « 43 » هُنَالِكَ الْوَلَايَةُ للَّهِ الْحَقِّ هُوَ خَيْرٌ ثَوَاباً وَخَيْرٌ عُقْباً « 44 »\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nلغت و اعراب :\r\nاحيط بطائفة فلان : محاط هلاكت شدند « 1 » و نابود گشتند . أصبح : صارَ و شَرَع . خَوَى البيتُ - از باب ضَرَب - : سقوط كرد و ويران شد . عروش جمع عرش : سقف خانه و غيره . وَلَى الشىءَ و على الشىءِ - از باب ضَرَب - : قيام كرد به آن كار و سرپرستى نمود آن را ، يارى نمود .\r\nولايت به فتح و كسر . هنالك ( در اين‌جا ) : اشاره به هلاكت و تلف . للَّه‌الحقّ ، الحقّ صفت اللَّه .\r\nعُقْب و عاقبت و عُقبى مترادف‌اند .\r\nتفسير :\r\nوَأُحِيطَ بِثَمَرِهِ فَأَصْبَحَ يُقَلِّبُ كَفَّيْهِ عَلَى ما أَنفَقَ فِيهَا وَهِىَ خَاوِيَةٌ عَلَى عُرُوشِهَا وَيَقُولُ يَا لَيْتَنِى لَمْ أُشْرِكْ بِرَبِّى أَحَداً\r\nيعنى : چند صباحى نگذشت كه مورد غضب خدا قرار گرفت و محصول باغ ( به وسيلهء صاعقهء آسمانى و باد سموم و تگرگ شديد ) نابود گشت ، و چون صاحبش آمد و بدان نگريست ، از شدت تأسف و پشيمانى و از خشم و اندوه آن‌چنان شد كه شروع كرد به ماليدن دو دست به يكديگر براى آنچه در راه اصلاح و تربيت آن هزينه كرده بود ، و باغ در حالى بود كه ديوارهايش روى سقف‌ها فرو ريخته بود ، يعنى از شدت حادثه نخست سقف اطاق‌ها و انبارها و داربست‌ها فرود آمده سپس ديوارها و داربست‌ها روى آن فرو ريخته بود . و او از روى حسرت و ناراحتى پيوسته مىگفت : اى كاش احدى را با پروردگار خود شريك نمىساختم ! يعنى اسباب و وسايل ظاهرى را مؤثر مستقل در برابر خدا نمىدانستم . و محتمل است اين ندامت از راه توبه باشد و او ايمان آورده باشد .\r\nوَلَمْ تَكُن لَّهُ فِئَةٌ يَنصُرُونَهُ مِن دُونِ اللَّهِ وَمَا كَانَ مَنتَصِراً هُنَالِكَ الْوَلَايَةُ للَّهِ الْحَقِّ هُوَ خَيْرٌ ثَوَاباً وَخَيْرٌ عُقْباً\r\nيعنى : و او را در آن حال شكست و اضطرار غير خدا گروهى نبود كه او را يارى دهند و خود نيز نمىتوانست خود را يارى دهد . در اين‌جاست كه ولايت از آنِ خداى بر حق\r\n\r\n\r\n","description":"","footnote":"\r\n( 1 ) . يعنى هلاكت بر آنان احاطه كرد .\r\n","page_name":" 408 ","page_number":408},
  {"content":"\r\n\r\nاست . يعنى در امثال چنين حادثه و موارد شدت و اضطرارى كه انسان در كار عاجز ماند تولّى امر و سرپرستى و يارى و دادرسى از آنِ خداوندِ به حق است نه شريكان باطل از بت‌هاى جماد و غيره و اسباب و وسايل ظاهرى . آرى اوست كه از نظر دادن پاداش نيكو و از نظر عاقبت طاعت و تسليمِ در مقابلش بهتر است .\r\n\r\n[ حكايت زندگى دنيا 
  ]\r\nوَاضْرِبْ لَهُم مَثَلَ الْحَيَاةِ الدُّنْيَا كَمَاءٍ أَنزَلْنَاهُ مِنَ السَّماءِ فَاخْتَلَطَ بِهِ نَبَاتُ الْأَرْضِ فَأَصْبَحَ هَشِيماً تَذْرُوهُ الرِّيَاحُ وَكَانَ اللَّهُ عَلَى كُلِّ شَيْءٍ مُقْتَدِراً « 45 » الْمَالُ وَالْبَنُونَ زِينَةُ الْحَيَاةِ الدُّنْيَا وَالْبَاقِيَاتُ الصَّالِحَاتُ خَيْرٌ عِندَ رَبِّكَ ثَواباً وَخَيْرٌ أَمَلًا « 46 »\r\nلغت و اعراب :\r\nهَشَمَ الشىءَ - از باب ضَرَب - : شكست و خرد كرد آن را . ذَرَى الريحُ الترابَ - از باب نَصَر - : پراكنده و متفرق نمود آن را . أصبح يعنى صارَ . كماءٍ خبر مبتداى محذوف به‌تقدير « هى كماءٍ » . أَمَلَه - از باب نَصَر - : آرزو كرد آن را ، و أمل اسم مصدر است به معناى آرزو . بنون جمع ابن است ولى غالباً اعم از پسر و دختر است .\r\nتفسير :\r\nوَاضْرِبْ لَهُم مَثَلَ الْحَيَاةِ الدُّنْيَا كَمَاءٍ أَنزَلْنَاهُ مِنَ السَّماءِ فَاخْتَلَطَ بِهِ نَبَاتُ الْأَرْضِ فَأَصْبَحَ هَشِيماً تَذْرُوهُ الرِّيَاحُ وَكَانَ اللَّهُ عَلَى كُلِّ شَيْءٍ مُقْتَدِراً\r\nيعنى : اى پيامبر ، زندگى دنيا را مَثَل بزن و آن را تشبيه كن به آبى كه از آسمان يعنى از ابرهاى بالاى سرشان فرو ريزيم و زمين را سيراب كنيم و به وسيلهء آن روييدنىها از گياهان و علفيات رشد كند و بالا آيد و متراكم و درهم گردد به گونه‌اى كه روى زمين ، سرسبز و خرم و پوشيده شود ، و پس از گذشتن فصل رويش و اوقات طراوت ، همهء گياهان\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nبه خشكى گرايد و شكسته و خرد شده روى زمين ريزد به گونه‌اى كه وزش بادها آنها را به هر سو پراكنده نمايد .\r\nاين مثال از قبيل تشبيه مجموع به مجموع است ، يعنى مجموع زندگى انسان از كودكى و جوانى و رسيدن به مال و جاه و برخوردارى از طراوت زندگى و لذايذ عيش ، سپس زوال خوشى و افول عمر و عروض حوادث و امراض به مجموع مَثَل تشبيه شده است .\r\nو البته خداوند بر همه چيز توانا و مقتدر است . يعنى اين مثال و ممثّل هر دو گوشه‌اى از قدرت كامله و شاخه‌اى از حكمت بالغه و شعبه‌اى از رحمت واسعهء خداست .\r\nالْمَالُ وَالْبَنُونَ زِينَةُ الْحَيَاةِ الدُّنْيَا وَالْبَاقِيَاتُ الصَّالِحَاتُ خَيْرٌ عِندَ رَبِّكَ ثَواباً وَخَيْرٌ أَمَلًا\r\nيعنى : مال دنيا و فرزندان انسان زينت و آرايش زندگى دنياست ولى باقيات صالحات يعنى جاودانه‌هاى نيكو در نزد پروردگارت از نظر پاداش دنيوى و اخروى و از نظر تأمين آرزوهاى آدمى بهتر است .\r\nمراد از « باقيات » عقايد و اخلاق و اعمال انسان است كه همه در صحيفهء عمل‌ها و در صحنهء جهان هستى باقى و ثابت و آثار وجوديش تا مدتى در صحنهء گيتى و براى ابد در جهان ديگر جاودان است .\r\nوَيَوْمَ نُسَيِّرُ الْجِبَالَ وَتَرَى الْأَرْضَ بَارِزَةً وَحَشَرْنَاهُمْ فَلَمْ نُغَادِرْ مِنْهُمْ أَحَداً « 47 » وَعُرِضُوا عَلَى رَبِّكَ صَفّاً لَّقَدْ جِئْتُمُونَا كَمَا خَلَقْنَاكُمْ أَوَّلَ مَرَّةٍ بَلْ زَعَمْتُمْ أَلَّن نَجْعَلَ لَكُم مَوْعِداً « 48 » وَوُضِعَ الْكِتَابُ فَتَرَى الْمُجْرِمِينَ مُشْفِقِينَ مِمَّا فِيهِ وَيَقُولُونَ يَاوَيْلَتَنَا مَالِ هذَا الْكِتَابِ لَا يُغَادِرُ صَغِيرَةً وَلَا كَبِيرَةً إِلَّا أَحْصَاهَا وَوَجَدُوا مَا عَمِلُوا حَاضِراً وَلَا يِظْلِمُ رَبُّكَ أَحَداً « 49 »\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nلغت و اعراب :\r\nيومَ متعلّق به « اذكر » مقدّر . بارز : آشكار . غادَرَه : ترك كرد آن را . موعد : وعده و زمان و مكان وعده . أشفق منه : ترسيد از آن . ويلة : بلا و افتضاح .\r\nتفسير :\r\n\r\n[ احوال قيامت 
  ]\r\nوَيَوْمَ نُسَيِّرُ الْجِبَالَ وَتَرَى الْأَرْضَ بَارِزَةً\r\nيعنى : و به ياد آور روزى را كه كوه‌ها را سير مىدهيم . همهء كوه‌ها و تپه‌ها و ارتفاعات روى زمين را از سطح زمين بركنده و در فضا سير مىدهيم و آنها را همانند پشم و پنبه حلّاجى مىكنيم و به صورت رمل‌ها و شن‌هاى نرم درمىآوريم و همه را گرد و غبار كرده ، در فضا منتشر مىسازيم و به شكل سراب و آب‌نما معدوم مىكنيم . و آن وقت است كه اين زمين را در تمام سطوح خود صاف و هموار و آشكار مىبينى ، يعنى از هر نقطه‌اش بنگرى جز سطح هموار كروى مشاهده نمىكنى .\r\nوَحَشَرْنَاهُمْ فَلَمْ نُغَادِرْ مِنْهُمْ أَحَداً\r\nيعنى : آنان را از همه سوى اين كره گرد مىآوريم و احدى را ترك نمىكنيم . همهء آنها را كه زير خاك‌اند مانند اجساد انسان‌ها و حيوانات ، و آنها را كه در محيط ديگرند مانند ارواح و اجنّه ، در محكمهء عظيم الهى براى حساب و داورى و مجازات جمع مىكنيم .\r\nوَعُرِضُوا عَلَى رَبِّكَ صَفّاً لَّقَدْ جِئْتُمُونَا كَمَا خَلَقْنَاكُمْ أَوَّلَ مَرَّةٍ بَلْ زَعَمْتُمْ أَلَّن نَجْعَلَ لَكُم مَوْعِداً\r\nيعنى : و اى پيامبر ، آنها در آن روز صف بسته بر پروردگارت عرضه مىشوند و به آنها از جانب مليك مقتدر يا فرشتگان خدمت خطاب مىشود : حقّاً كه امروز به سوى ما همان‌گونه آمديد كه در دنيا نخستين بار شما را آفريده بوديم . اين خطاب براى تحقير و تعجيز و توبيخ آنهاست ، يعنى آن‌گونه كه در دنيا هنگام تولد از مادر ، مالك چيزى و قادر بر چيزى نبوديد و سراپا عجز و نياز و تحت سلطهء ديگران بوديد ، امروز نيز همان‌گونه به پيش ما آمديد ، نه مال ، نه ثروت ، نه اولاد و ارحام و نه لشكر و عِدّه و عُدّه‌اى داريد .\r\nو « بل زعمتم » اعراض از توبيخ و ملامت است ، يعنى بلكه در دنيا گمان مىكرديد كه\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nبراى شما وعده‌گاهى جهت بعث و نشور و حضور در محكمهء حساب و كتاب و مجازات قرار نمىدهيم .\r\nوَوُضِعَ الْكِتَابُ فَتَرَى الْمُجْرِمِينَ مُشْفِقِينَ مِمَّا فِيهِ وَيَقُولُونَ يَاوَيْلَتَنَا مَالِ هذَا الْكِتَابِ لَا يُغَادِرُ صَغِيرَةً وَلَا كَبِيرَةً إِلَّا أَحْصَاهَا وَوَجَدُوا مَا عَمِلُوا حَاضِراً وَلَا يَظْلِمُ رَبُّكَ أَحَداً\r\nيعنى : و در آن روز كتاب نيز نهاده مىشود . مراد نهاده‌شدن نامهء عمل هر مكلّفى در كف دست اوست . و ممكن است مراد نهاده شدن كتاب مخصوص هر طايفه باشد در برابر آنها ، و يا كتاب بزرگ خداوند يعنى لوح محفوظ كه اعمال همهء مكلّفان از انس و جن و همهء حوادث دنيا در آن مندرج است در مقابل عموم اهل محشر . پس اى مخاطب ، گنهكاران فريقين را در آن حال خواهى ديد كه از مندرجات آن هراسناك و ترسانند و همواره از فرط تعجب و تأثر و تأسف مىگويند : اى واى بر ما ، واى از مصيبت و افتضاح ما ، اين كتاب را چه شده كه هيچ گناه كوچك و بزرگى را جا نگذاشته جز اين‌كه به نحو فراگير شمرده است ! و در آن‌جا و آن صحنهء عظيم بهت‌آور آنچه را در دنيا انجام داده بودند يعنى از عقايد باطنى و كفر و نفاق و عناد و عمل‌هاى منكر ، در نزد خود حاضر مىبينند .\r\nمراد اين است كه حساب و شمار آنها و مقدار كيفر و مجازات آنها را طبق نامهء عمل و اخبار فرشتگان مىدانند . و ممكن است مراد خود اعمال باشد ، يعنى تبلور عقايد و باورهاى پليد را به صورت حالات نفس خود ، و تجسم افعال و كردار را به صورت عذاب‌هاى گوناگون آن محيط مىيابند . و هرگز پروردگار تو به احدى ستم نخواهد كرد ، نه از پاداش صالحان كسر مىكند و نه به كيفر طاغيان مىافزايد .\r\nوَإِذْ قُلْنَا لِلْمَلَائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كَانَ مِنَ الْجِنِّ فَفَسَقَ عَنْ أَمْرِ رَبِّهِ أَفَتَتَّخِذُونَهُ وَذُرِّيَّتَهُ أَوْلِيَاءَ مِن دُونِي وَهُمْ لَكُمْ عَدُوٌّ بِئْسَ لِلظَّالِمِينَ بَدَلًا « 50 »\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nلغت و اعراب :\r\nجَنَّ الشىءَ - از باب نَصَر - : پوشانيد آن را ، و جِنّ مصدر به معناى مفعول است به‌معناى مستور و پوشانده شده . فَسَقَ - از باب نَصَر - : خارج شد از راه حق . بئس للظالمين اسم بئس ضمير ابليس است و بدلًا تميز است .\r\n\r\n[ دشمنى شيطان با بشر 
  ]\r\nتفسير :\r\nوَإِذْ قُلْنَا لِلْمَلَائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كَانَ مِنَ الْجِنِّ فَفَسَقَ عَنْ أَمْرِ رَبِّهِ\r\nيعنى : اى پيامبر ، به منظور تنبيه مشركان و نهى از تكبر و امتناع از پذيرش دعوتت يادآورى كن زمانى را كه به فرشتگان گفتيم : همگى به آدم سجده كنيد . يعنى به نخستين فرد از نوع انسانى كه به نحو اعجاز از گِل و خاك آفريده شده ، به عنوان احترام در برابرش سجدهء اصطلاحى نماييد و پيشانى و اعضاى ديگر بر خاك نهيد .\r\nو اين نوع از احترام در برابر غير خداوند هر چند به قصد ربوبيت مسجود نباشد در شرايع الهى حرام است ، لكن گاهى استثنا خورده و تجويز شده است ، نظير مورد و سجدهء يعقوب نبى عليه السلام و اولادش در مقابل يوسف عليه السلام .\r\nو ممكن است مراد از آيه اين باشد كه نوع فرشتگان را دستور داديم كه بايد در مقابل نوع بشر خضوع كنيد و از آغاز آفرينشِ اين نوع در دنيا تا انقراض نسلش در خدمت وى باشيد و وسايل زندگى و لوازم حيات جسمانى او و تمام اسباب و مقدمات حيات معنوى و روحى او را طبق دستور حق تأمين نماييد . پس همهء فرشتگان سجده كردند جز ابليس كه از جنس اجنّه و پريان بود و هويّتش را در ميان فرشتگان عالم بالا پنهان كرده بود ، او از فرمان پروردگارش خارج شد و سجده نكرد .\r\nأَفَتَتَّخِذُونَهُ وَذُرِّيَّتَهُ أَوْلِيَاءَ مِن دُونِى وَهُمْ لَكُمْ عَدُوٌّ بِئْسَ لِلظَّالِمِينَ بَدَلًا\r\nيعنى : پس آيا او را و نسل و اولاد او را به جز من و به جاى من ياور و دوست و سرپرست خويش اتخاذ مىكنيد در حالى كه آنها دشمن شمايند ؟ ! وه چه زشت است بر اين ستمكاران اتخاذ اين‌گونه بدل !\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nمَّا أَشْهَدتُّهُمْ خَلْقَ السَّماوَاتِ وَالْأَرْضِ وَلَا خَلْقَ أَنفُسِهِمْ وَمَا كُنتُ مُتَّخِذَ الْمُضِلِّينَ عَضُداً « 51 » وَيَوْمَ يَقُولُ نَادُوا شُرَكَائِيَ الَّذِينَ زَعَمْتُمْ فَدَعَوْهُمْ فَلَمْ يَسْتَجِيبُوا لَهُمْ وَجَعَلْنَا بَيْنَهُمْ مَّوْبِقاً « 52 » وَرَأَى الْمُجْرِمُونَ النَّارَ فَظَنُّوا أَنَّهُم مُّوَاقِعُوهَا وَلَمْ يَجِدُوا عَنْهَا مَصْرِفاً « 53 »\r\nلغت و اعراب :\r\nعضُد : بازو يعنى عضو فاصل ميان مرفق و شانه . و ضماير جمع « 1 » راجع است به ابليس و ذرّيّهء او . وَبَق - از باب ضَرَب - : هلاك شد . موبق : محل هلاكت ، حاجز ميان دو شىء . واقَعَ الشىءَ : وقع فيه .\r\nتفسير :\r\nمَّا أَشْهَدتُّهُمْ خَلْقَ السَّماوَاتِ وَالْأَرْضِ وَلَا خَلْقَ أَنفُسِهِمْ وَمَا كُنتُ مُتَّخِذَ الْمُضِلِّينَ عَضُداً\r\nيعنى : اى پيامبر ، من آنها را - ابليس و اولاد او را - هنگام آفرينش آسمان‌ها و اين زمين حاضر نكردم ، و هم‌چنين برخى را در وقت آفرينش برخى ديگر حاضر ننمودم ، يعنى براى اين‌كه مرا در امر خلقت يارى دهند . و هرگز من چنين نيستم كه گمراه‌كنندگان را ( نظير فرشتگانى كه امور جهان هستى را به وساطت آنها انجام مىدهم ) بازوى اجرايى خويش بگيرم .\r\nوَيَوْمَ يَقُولُ نَادُوا شُرَكَائِىَ الَّذِينَ زَعَمْتُمْ فَدَعَوْهُمْ فَلَمْ يَسْتَجِيبُوا لَهُمْ وَجَعَلْنَا بَيْنَهُمْ مَّوْبِقاً\r\nيعنى : و به ياد آور روزى را كه خداوند به مشركان و بت‌پرستان مىگويد و فرمان مىدهد كه شريكان مرا يعنى كسانى را كه در دنيا گمان مىكرديد آنها در ربوبيت ، شريك و\r\n\r\n\r\n","description":"","footnote":"\r\n( 1 ) . يعنى ضماير در أشهدتهم و أنفسهم .\r\n","page_name":" 414 ","page_number":414},
  {"content":"\r\n\r\nانباز من‌اند ، ندا در دهيد تا بيايند و امروز به داد شما برسند . پس مشركان آنها را همانند دنيا به يارى مىخوانند و آنها جواب نمىدهند . زيرا عده‌اى از آنها جمادند مانند بت‌ها و سيّارات ، و عدهء ديگر نظير فرشتگان و عبّاد بنىآدم خود با آنها دشمن‌اند . و ميان آنها مَوبِق يعنى محل هلاكت و فاصله‌اى خطرناك از آتش سوزان قرار مىدهيم .\r\nوَرَأَى الْمُجْرِمُونَ النَّارَ فَظَنُّوا أَنَّهُم مُّوَاقِعُوهَا وَلَمْ يَجِدُوا عَنْهَا مَصْرِفاً\r\nيعنى : در آن روز گنهكاران اعمّ از مشرك و كافر و فاسق آتشى را كه پيوسته در دنيا بدان توعيد و تهديد مىشدند مىبينند ، آن‌گاه يقين پيدا مىكنند كه در آن واقع‌شدنى هستند ، و يا با آن مواقعه خواهند كرد يعنى در عمق آتش فرو رفته و آن را لمس مىكنند و آتش در عمق وجود آنها نفوذ كرده ، آنها را فرامىگيرد . و آنها هرگز از ورود در آن برگشتى نمىيابند و جاى فرارى پيدا نمىكنند .\r\nوَلَقَدْ صَرَّفْنَا فِي هذَا الْقُرْآنِ لِلنَّاسِ مِن كُلِّ مَثَلٍ وَكَانَ الْإِنسَانُ أَكْثَرَ شَيْءٍ جَدَلًا « 54 » وَمَا مَنَعَ النَّاسَ أَن يُؤْمِنُوا إِذْ جَاءَهُمُ الْهُدَى وَيَسْتَغْفِرُوا رَبَّهُمْ إِلَّا أَن تَأْتِيَهُمْ سُنَّةُ الْأَوَّلِينَ أَوْ يَأْتِيَهُمُ الْعَذَابُ قُبُلًا « 55 »\r\nلغت و اعراب :\r\nصَرَفَ الشىءَ - از باب ضَرَب - : مكرر كرد آن را و از حالى به حالى برگردانيد . جدل : ستيزه و مخاصمه ، و جدلًا تميز است از أكثر . قُبُل : مقابل و روبه‌رو . قبلًا حال است از عذاب .\r\nو يستغفروا به‌تقدير « و أن يستغفروا » . الّا أن تأتيهم به تقدير « انتظارَ يا طلبَ أن تأتيهم » .\r\nتفسير :\r\nوَلَقَدْ صَرَّفْنَا فِى هذَا الْقُرْآنِ لِلنَّاسِ مِن كُلِّ مَثَلٍ وَكَانَ الْإِنسَانُ أَكْثَرَ شَىْءٍ جَدَلًا\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nيعنى : به حقيقت ما در اين قرآن از هر مَثَل ( يعنى هرگونه مطلبى كه مردم در دين و دنياى خويش نيازمند آن اند نظير مسائل توحيد و معاد و اصول و فروع دينى و معارف اخلاقى و پند و اندرز و ارشاد و ترغيب و غيره ) با بيانى مختلف و به نحو مكرر و گوناگون آورديم ، ولى انسان ، بيش از هر چيزى مخاصمه‌كننده و ستيزه‌گر است . يعنى طبيعت و غريزه و عادتش اين است كه لجاجت ورزد و حقايق را رد كند .\r\nوَمَا مَنَعَ النَّاسَ أَن يُؤْمِنُوا إِذْ جَاءَهُمُ الْهُدَى وَيَسْتَغْفِرُوا رَبَّهُمْ إِلَّا أَن تَأْتِيَهُمْ سُنَّةُ الْأَوَّلِينَ أَوْ يَأْتِيَهُمُ الْعَذَابُ قُبُلًا\r\nيعنى : چيزى مردم را مانع نشد از اين‌كه به خدا ايمان آورند و از پروردگار خود آمرزش طلبند آن‌گاه كه هدايت الهى به آنها رسيد جز اين‌كه خواستند سنّت جاريهء خدا دربارهء پيشينيان به آنها برسد يا عذابى روياروى به سوى آنها بيايد .\r\nمراد ، اين‌كه مردم قريش همانند طاغيان و مجرمان گذشتهء تاريخ‌اند كه هيچ‌گاه به اراده و اختيار خود و با تأمل در معجزاتِ عرضه شده ايمان نمىآورند تا آن‌كه سنّت خدا دربارهء طاغيان امت‌هاى گذشته مانند هلاكت دسته‌جمعى به غرق و زلزله و صيحهء آسمانى و باد سَموم و سنگباران دربارهء آنها جارى شود كه گويى منتظر آن اند و آن را مىطلبند ، و يا عذاب روياروى به آنان برسد مانند عذاب كفّار در جنگ بدر .\r\nوَمَا نُرْسِلُ الْمُرْسَلِينَ إِلَّا مُبَشِّرِينَ وَمُنذِرِينَ وَيُجَادِلُ الَّذِينَ كَفَرُوا بِالْبَاطِلِ لِيُدْحِضُوا بِهِ الْحَقَّ وَاتَّخَذُوا آيَاتِي وَمَا أُنذِرُوا هُزُواً « 56 » وَمَنْ أَظْلَمُ مِمَّن ذُكِّرَ بِآيَاتِ رَبِّهِ فَأَعْرَضَ عَنْهَا وَنَسِيَ مَا قَدَّمَتْ يَدَاهُ إِنَّا جَعَلْنَا عَلَى قُلُوبِهِمْ أَكِنَّةً أَن يَفْقَهُوهُ وَفِي آذَانِهِمْ وَقْراً وَإِن تَدْعُهُمْ إِلَى الْهُدَى فَلَن يَهْتَدُوا إِذاً أَبَداً « 57 »\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nلغت و اعراب :\r\nأدحَضَ الرِّجلَ : لغزاند پا را ، أدحض الحجَّةَ : باطل كرد آن را . ضمير به الحقّ به جدال برمىگردد . هزأ بفلان - از باب مَنَع - : مسخره كرد او را ، و هُزا و هُزُو : مسخره كردن . قدّمت يداه أى قدَّمَتْه نفسُه . كَنَّ الشىءَ - از باب نَصَر - : پنهان كرد آن را . أَكِنَّه جمع كِنّ و كِنان :\r\nپوشش و حافظ شىء . أن يفقهوه متعلّق به مقدّر ، به تقدير « كراهة أن يفقهوه » . وَقْر : سنگينى .\r\n\r\n[ مجادلهء باطل و مسخره‌گرى كافران 
  ]\r\nتفسير :\r\nوَمَا نُرْسِلُ الْمُرْسَلِينَ إِلَّا مُبَشِّرِينَ وَمُنذِرِينَ\r\nيعنى : و ما رسولان خود را نمىفرستيم مگر آن‌كه مبشّر و منذر - مژده‌رسان و بيم‌دهنده - باشند .\r\nمراد آن‌كه آنها پس از اظهار دعوت و اتمام حجّت ، پذيراشدگان را بشارت به پاداش وافر در دنيا و آخرت از جانب خدا دهند و انكاركنندگان را از غضب و عذاب خداوند بترسانند . و « الّا » در آيه براى استثناست . و افادهء حصر مىكند ، يعنى وظيفهء رسولان الهى جز مژده‌دادن و ترسانيدن از عذاب نيست ، و اما اكراه مردم بر پذيرش و اعتقاد قلبى ، از قدرت و توان بشر خارج است ، و اجبار مردم به تسليم در برابر حكومت الهى و برنامه‌هاى آن از وظايف امامت و ولايت است ، و دادن پاداش در دنيا و در آخرت از شئون حاكميت خداست نه مرسلين ، پس وظيفهء رسول جز ابلاغ و تبشير و انذار نيست .\r\nوَيُجَادِلُ الَّذِينَ كَفَرُوا بِالْبَاطِلِ لِيُدْحِضُوا بِهِ الْحَقَّ وَاتَّخَذُوا آيَاتِى وَمَا أُنذِرُوا هُزُواً\r\nيعنى : اى پيامبر ، كسانى كه كفر ورزيده‌اند پيوسته با تو و مسلمين محاجّه و مجادلهء به باطل مىكنند ( يعنى به وسيلهء گفتار باطل خود مانند اين‌كه پيامبر بايد از جنس فرشته‌ها باشد ، و حقيقت روح را براى ما بيان كن ، و چون تو ثروت مالى ندارى نمىتوانى پيامبر باشى ؛ و نيز به وسيلهء پيشنهادهاى نابه‌جا و باطل نظير آن‌كه زمان قيام قيامت را تعيين كن ، و جايگاه اصحاب كهف را به ما نشان ده ، و آنچه در اواخر سورهء اسراء ذكر شد ) تا با اين امور بر حق پيروز گردند و آن را باطل نمايند ، يعنى منطق قوى پيامبر و ادلّه و براهين او و كتاب و دلايل مبرهن و مستدلّ او را بشكنند و نابود سازند . و آنها آيات كتاب و نشانه‌هاى\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nتجلّى مرا در انفس و آفاق و آنچه را كه بدان انذار شده‌اند از عذاب و آتش آخرت ، به مسخره و استهزا گرفته‌اند .\r\n\r\n[ ستمكارترين مردم 
  ]\r\nوَمَنْ أَظْلَمُ مِمَّن ذُكِّرَ بِآيَاتِ رَبِّهِ فَأَعْرَضَ عَنْهَا وَنَسِىَ مَا قَدَّمَتْ يَدَاهُ\r\nيعنى : و چه كسى ظالم‌تر است از آن كس كه او را به آيات كتاب و نشانه‌هاى توحيد و قدرت و عظمت پروردگارش تذكر دهند و او از پذيرش آنها روى برتابد و اعراض كند ؟\r\nيعنى همانند مشركان و طاغيان در طول تاريخ كه از دعوت پيامبران الهى اعراض نمودند و از جملهء آنها كفار قريش و مشركان مكه‌اند . و آنچه را كه در گذشته از عقايد پليد و عمل‌هاى زشت به جا آورده فراموش نمايد ، يعنى از عواقب عذاب و كيفرهاى گناهان غفلت كند و به دعوت و تذكرات اعتنا ننمايد .\r\nإِنَّا جَعَلْنَا عَلَى قُلُوبِهِمْ أَكِنَّةً أَن يَفْقَهُوهُ وَفِى آذَانِهِمْ وَقْراً وَإِن تَدْعُهُمْ إِلَى الْهُدَى فَلَن يَهْتَدُوا إِذاً أَبَداً\r\nيعنى : اينان كسانى هستند كه بر دل‌هاى آنان پوشش‌هايى از شقاوت و قساوت و غفلت قرار داده‌ايم كه نفهمند و در گوش‌هاى دل آنها سنگينى ايجاد كرده‌ايم تا نشنوند ، و حال اگر آنها را به سوى هدايت يعنى پذيرش دين و كتاب و شريعت بخوانى هرگز و ابداً هدايت را نخواهند پذيرفت .\r\nوَرَبُّكَ الْغَفُورُ ذُو الرَّحْمَةِ لَوْ يُؤَاخِذُهُم بِمَا كَسَبُوا لَعَجَّلَ لَهُمُ الْعَذَابَ بَل لَهُم مَوْعِدٌ لَّن يَجِدُوا مِن دُونِهِ مَوْئِلًا « 58 » وَتِلْكَ الْقُرَى أَهْلَكْنَاهُمْ لَمَّا ظَلَمُوا وَجَعَلْنَا لِمَهْلِكِهِم مَوْعِداً « 59 »\r\nلغت و اعراب :\r\nموعد : زمان وعده . من دونه : من دون اللَّه . وَأَلَ اليه - از باب ضَرَب - / : ملتجى شد و پناه برد به او . موئل : اسم مكان است به معناى ملجأ و پناهگاه . قُرى جمع قريه : مجتمع انسانى و\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمحل اجتماع آنها از شهر و روستا .\r\nتفسير :\r\n\r\n[ مهلت‌دهى خداوند 
  ]\r\nوَرَبُّكَ الْغَفُورُ ذُو الرَّحْمَةِ لَوْ يُؤَاخِذُهُم بِمَا كَسَبُوا لَعَجَّلَ لَهُمُ الْعَذَابَ بَل لَهُم مَوْعِدٌ لَّن يَجِدُوا مِن دُونِهِ مَوْئِلًا\r\nسخن در اين آيه دربارهء مشركان مكّه است كه از هيچ معارضه و انكار و عنادى فروگذار نكردند .\r\nيعنى : اى پيامبر ، پروردگار تو بسيار آمرزنده و صاحب رحمت است ، اگر مىخواست آنها را در برابر آنچه كسب كرده‌اند از عقايد باطل و عمل‌هاى زشت و مبارزه و معارضهء با تو در دنيا مؤاخذه و مجازات كند بىترديد در عذاب آنها تعجيل مىورزيد و مهلتشان نمىداد . و لكن در حق آنها شتاب ندارد بلكه آنان را وعده‌گاهى است ، يعنى مثل روز بدر و روز رستاخيز ، كه در آن روز آنها هرگز احدى را غير از خدا ملجأ و پناه نمىيابند .\r\nوَتِلْكَ الْقُرَى أَهْلَكْنَاهُمْ لَمَّا ظَلَمُوا وَجَعَلْنَا لِمَهْلِكِهِم مَوْعِداً\r\nسوق آيه مفيد اين است كه مهلت دادن به طغيان‌گران قريش امرى عجيب و بىسابقه نيست بلكه سنّت جارى ما بر اين است كه ستمكاران و طاغيان را طبق اقتضاى حكمت و نظام اتّم آفرينش مدتى مهلت دهيم و پس از آن مؤاخذه كنيم .\r\nمعناى آيه : و آن مجتمعات از مردم را كه در اعصار پيشين گذشتند مانند قوم نوح و هود و صالح هنگامى كه ستم كردند ، يعنى به وسيلهء ردّ رسولان ما و عناد و اصرار در انكار و تكذيبشان به خودشان و به آنها ستم كردند ، همه را هلاك و نابود كرديم و براى هلاكت آنها وعده‌گاه زمانى قرار داده بوديم .\r\nوَإِذْ قَالَ مُوسَى لِفَتَاهُ لَا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً « 60 » فَلَمَّا بَلَغَا مَجْمَعَ بَيْنِهِمَا نَسِيَا حُوتَهُمَا فَاتَّخَذَ سَبِيلَهُ فِي الْبَحْرِ سَرَباً « 61 »\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nلغت و اعراب :\r\nلاأبرح از افعال ناقصه است به معناى پيوسته ، يعنى پيوسته مىروم تا به مقصد برسم .\r\nحُقُب : هشتاد سال و بيشتر ، دهر و روزگار . حوت : ماهى و غالباً به ماهى بزرگ گفته مىشود . سَرَب : لانهء زيرزمينى حيوانات و هر نقب زيرزمينى كه بن‌بست باشد « 1 » . و سرباً مفعول مطلق است أى سَرَب سَرَباً .\r\n\r\n[ داستان موسى و خضر 
  ]\r\nتفسير :\r\nوَإِذْ قَالَ مُوسَى لِفَتَاهُ لَا أَبْرَحُ حَتَّى أَبْلُغَ مَجْمَعَ الْبَحْرَيْنِ أَوْ أَمْضِيَ حُقُباً\r\nيعنى : و به ياد آر زمانى را كه موسى به جوانش گفت « 2 » : من هرگز از رفتن بازنايستم تا به محل تلاقى دو دريا برسم و يا آن‌كه روزگارى سير كنم ، يعنى مقدار زمانى سير كنم كه عمرم سپرى شود .\r\nبايد دانست كه مقتضاى ظاهر كلمهء موسى كه به قيدى مقيد نشده و صريح روايات اهل‌بيت عليهم السلام اين است كه مراد از موسى در اين‌جا موسى بن عمران برادر مادرى هارون ، از پيامبران اولواالعزم و پيامبر بزرگ بنىاسرائيل و صاحب بزرگ‌ترين كتاب آسمانى يعنى تورات است . و مراد از جوان او يوشع بن نون وصى اوست و انتخاب او براى رفاقت شايد بدان‌جهت بوده كه هارون رحلت كرده بود . و عالمى كه موسى و جوانش سراغ او رفتند و خدا او را ستوده خضر مشهور بوده با عمرى طولانى كه هنوز هم به قدرت بالغهء الهى زنده و در سطح كرهء زمين سيّار است ، و محتمل است الياس نبى باشد كه هر دو از معمَّرين پيامبران‌اند كه پس از ظهور مهدى موعود منجى عالم بشريت ( أرواحنا فداه ) در حضور او خواهند بود . و مراد از مجمع دو دريا طرف شرقى درياى روم و طرف غربى درياى فارس است .\r\nفَلَمَّا بَلَغَا مَجْمَعَ بَيْنِهِمَا نَسِيَا حُوتَهُمَا فَاتَّخَذَ سَبِيلَهُ فِى الْبَحْرِ سَرَباً\r\nدر تفاسير آمده كه آنها براى سفر خود ماهى پخته و نمك سود تهيه كرده بودند\r\n\r\n\r\n","description":"","footnote":"\r\n( 1 ) . كه غيرقابل نفوذ باشد .\r\n( 2 ) . مراد از جوان ، شاگرد و همراه است .\r\n","page_name":" 420 ","page_number":420},
  {"content":"\r\n\r\nو چون به مجمع‌البحرين و تلاقى دو دريا رسيدند ندانستند همان‌جا مقصد موعود است ، از اين‌رو آن‌جا اندكى درنگ نمودند . و محتمل اين است كه موسى مشغول عبادت و يا خواب و استراحت شد و جوانش مشغول تهيهء غذا ، و چون ماهى را از زنبيلى كه از ليف خرما بافته شده بود بيرون آورد و در نزديكى دريا روى سنگى گذاشت ماهى ، خود به حركت آمد و يا موج دريا او را حركت داد و بالأخره زنده شد و در آب دريا فرو رفت و پس از آن موسى و همراهش بدون توجه به غذا و به شوق ديدار استاد به راه افتادند .\r\nمعناى آيه : پس چون آن دو نفر به محل تلاقى دو دريا رسيدند ماهىِ خود را فراموش نمودند ، يعنى موسى وقت غذا و خوردن ماهى را و همراهش اخبار از حادثهء واقع شده و زنده‌شدن ماهى و فرورفتن در آب دريا را فراموش كرد . و معناى « فاتّخذ سبيله » اين است كه در آن هنگام و زمان مكث و درنگِ آنها و در آن مكان ماهى راه خود را در دريا پيش گرفت و در جلو چشم يوشع همانند فرو شدن حشرات در سوراخ خود و اشخاص در كانال‌ها و قطار در تونل‌ها ، در دريا فرو شد .\r\nمحتمل است غفلت يوشع از امر عجيب ماهى كه بدون اخبار آن به موسى به راه افتادند اين بوده كه او خود پيامبر و پيرو پيامبر ديگر بود و ظهور معجزات در نزد او امر غيرعادى نبوده كه وحشت‌زده شود و از يادش نرود . و ممكن است شوق ديدار استاد اعلم و تحصيل دانش در محضرش هر دو را از حال عادى بيرون كرده ، محل اقامت و غذاى خود را فراموش كردند .\r\nفَلَمَّا جَاوَزَا قَالَ لِفَتَاهُ آتِنَا غَدَاءَنَا لَقَدْ لَقِينَا مِن سَفَرِنَا هذَا نَصَباً « 62 » قَالَ أَرَأَيْتَ إِذْ أَوَيْنَا إِلَى الصَّخْرَةِ فَإِنِّي نَسِيتُ الْحُوتَ وَمَا أَنْسانِيهُ إِلَّا الشَّيْطَانُ أَن أَذْكُرَهُ وَاتَّخَذَ سَبِيلَهُ فِي الْبَحْرِ عَجَباً « 63 »\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nلغت و اعراب :\r\nغداء : صبحانه . نَصَب مصدر است به معناى رنج و درد . أوى الى البيت : فرود آمد و جاى گزيد در آن . صخره : سنگ سخت و خارا . أن أذكره بدل است از ضمير مفعول أنسانيه ، به تقدير « أنسانى ذكره » . و هاء أنسانيه ضمير منصوب است و غالباً به كسر استعمال مىشود و گاهى به ضم خوانده مىشود مانند بِما عاهَدَ عليهُ اللَّهَ . عجباً يعنى اتّخاذاً عجيباً يا سبيلًا عجيباً .\r\nتفسير :\r\nفَلَمَّا جَاوَزَا قَالَ لِفَتَاهُ آتِنَا غَدَاءَنَا لَقَدْ لَقِينَا مِن سَفَرِنَا هذَا نَصَباً\r\nيعنى : پس چون آن دو نفر از محل استراحت خود گذشتند و مسافتى را پيمودند كه گفته شده آن شب را تا صبح راه رفتند ، موسى كه سخت گرسنه شده بود به جوانش گفت :\r\nصبحانه‌مان را بياور تا بخوريم كه حقّاً ما از اين سفرمان بسيار ناراحتى و رنج برديم .\r\n( گفته‌اند كه موسى در هيچ سفرى آن‌گونه خسته و رنجور نشده بود ، نه در سفر فرار از مصر تا مدين و نه از پيش قوم خود تا كوه طور ) .\r\nقَالَ أَرَأَيْتَ إِذْ أَوَيْنَا إِلَى الصَّخْرَةِ فَإِنِّى نَسِيتُ الْحُوتَ وَمَا أَنْسانِيهُ إِلَّا الشَّيْطَانُ أَن أَذْكُرَهُ\r\nيعنى : جوان موسى به وى گفت : آگاه باش « 1 » آن‌گاه كه ما روى آن سنگ خارا استراحت كرديم من ماهى را يعنى تذكر دادن حادثهء ماهى را ، فراموش كردم و جز شيطان نبود كه آن را از ياد من برد و نگذاشت به تو يادآورى كنم .\r\nوَاتَّخَذَ سَبِيلَهُ فِى الْبَحْرِ عَجَباً\r\nيعنى : و حادثه اين است كه ماهى در جلو چشمم زنده شد و راه خود را در دريا پيش گرفت به حركت عجيبى و راه عجيبى . حركت عجيب آن‌كه ماهىِ مرده و پخته دفعتاً جان گرفت و روانهء دريا شد ؛ و راه عجيب آن‌كه به هر سو مىرفت در آب دريا به دنبال او كانالى در حد جسمش توليد مىشد و باقى مىماند .\r\n\r\n\r\n","description":"","footnote":"\r\n( 1 ) . آيا به ياد دارى ؟\r\n","page_name":" 422 ","page_number":422},
  {"content":"\r\n\r\nقَالَ ذلِكَ مَا كُنَّا نَبْغِ فَارْتَدَّا عَلَى آثَارِهِمَا قَصَصاً « 64 » فَوَجَدَا عَبْداً مِنْ عِبَادِنَا آتَيْنَاهُ رَحْمَةً مِنْ عِندِنَا وَعَلَّمْنَاهُ مِن لَّدُنَّا عِلْماً « 65 »\r\nلغت و اعراب :\r\nبغى - از باب ضَرَب - : طلب كرد . ما كنّا نبغ به‌تقدير « علامة ماكنّا نبغ « 1 » » . ارتداد : بازگشتن .\r\nقَصَّ أثرَه - از باب نَصَر - : به تدريج دنبال او رفت ، و قصصاً به‌تقدير « يقصّان قصصاً » .\r\nتفسير :\r\nقَالَ ذلِكَ مَا كُنَّا نَبْغِ فَارْتَدَّا عَلَى آثَارِهِمَا قَصَصاً\r\nيعنى : موسى گفت : آنچه گفتى نشانهء همان هدف است كه ما مىطلبيديم . يعنى حادثهء ماهى و زنده شدن و در آب افتادنش نشانهء رسيدن ما به مطلوب بوده و گويى خداوند از پيش به موسى خبر داده بود كه علامت وصول به هدف شما حادثهء ماهى است . پس هر دو روى علايم و نشانه‌هاى راهى كه آمده بودند بازگشتند كه مبادا راه را گم كنند . و نتيجه اين‌كه اگر در همان محل استراحت مىماندند يا اندكى در اطراف جستجو مىكردند عبد صالح الهى را مىيافتند .\r\nفَوَجَدَا عَبْداً مِنْ عِبَادِنَا آتَيْنَاهُ رَحْمَةً مِنْ عِندِنَا وَعَلَّمْنَاهُ مِن لَّدُنَّا عِلْماً\r\nيعنى : چون بدان‌جا بازگشتند بنده‌اى از بندگان ما را يافتند كه او را رحمتى از جانب خود داده بوديم و علم و دانشى از سوى خويش آموخته بوديم .\r\nگفته شده كه آن بندهء مورد عنايت خداوند خضر پيامبر يا الياس نبى بوده كه هر دو از پيامبران الهى بودند و از روز تولد تا آن روز زنده بودند و تا امروز نيز زنده‌اند و شايد تا آخر دنيا نيز زنده باشند . و مراد از رحمت اعطا شدهء به او مقام شامخ نبوت و ولايت و\r\n\r\n\r\n","description":"","footnote":"\r\n( 1 ) . نبغ در اصل نبغى بوده ، ياء آن به جهت تخفيف حذف شده است .\r\n","page_name":" 423 ","page_number":423},
  {"content":"\r\n\r\nارتباط با فرشتگان است . و مراد از علم لَدُنّى كه به او اعطا شده علم به اسباب و مسبّبات تكوينى جهان و علم به ملاكات احكام و شرايع الهى است كه مناطات احكام ناميده مىشوند و همهء آنها حقيقتاً و بالاصاله نزد خداوند است و بر حسب ارادهء او و اقتضاى نظام جهان تكوين به فرشتگان و رسولان و معصومان و عُبّاد و صالحان مىرسد و هر يك بر طبق استعداد خود بهره مىبرند .\r\nقَالَ لَهُ مُوسَى هَلْ أَتَّبِعُكَ عَلَى أَن تُعَلِّمَنِ مِمَّا عُلِّمْتَ رُشْداً « 66 » قَالَ إِنَّكَ لَن تَسْتَطِيعَ مَعِيَ صَبْراً « 67 » وَكَيْفَ تَصْبِرُ عَلَى مَا لَمْ تُحِطْ بِهِ خُبْراً « 68 » قَالَ سَتَجِدُنِي إِن شَاءَ اللَّهُ صَابِراً وَلَا أَعْصِي لَكَ أَمْراً « 69 » قَالَ فَإِنِ اتَّبَعْتَنِي فَلَا تَسْأَلْنِي عَن شَيْءٍ حَتَّى أُحْدِثَ لَكَ مِنْهُ ذِكْراً « 70 »\r\nلغت و اعراب :\r\nرشد : هدايت و استوارى در راه خير ، مفعولٌ له يا مفعولٌ بهِ تعلّمنِ است .\r\nتفسير :\r\nقَالَ لَهُ مُوسَى هَلْ أَتَّبِعُكَ عَلَى أَن تُعَلِّمَنِ مِمَّا عُلِّمْتَ رُشْداً\r\nاز آيات آتى برمىآيد كه آن عالِم برگزيده يعنى خضر در حالى كه موسى با وى ملاقات نمود در شُرف مسافرت يا در حال سفر و يا دائم‌السفر بوده و ساكن وطنى نبوده است . و نيز معلوم مىشود پس از ملاقات موسى با او جوان موسى كه يوشع بن نون بوده از آنها جدا شده و همهء سفر و رويدادهاى آينده مربوط به دو نفر بوده است . به هر حال موسى خواست از او درخواست كند كه مدتى در مصاحبت او باشد و اين موضوع را به صورت سؤال مؤدبانه مطرح كرد .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمعناى آيه : موسى به او گفت : آيا من در اين سفر پيرو تو باشم تا از آنچه از جانب خدا به تو افاضه گشته و آموخته شده به من بياموزى ، و اين تعليم برايم هدايت به سوى حقايق و استوارى در روان من باشد ؟\r\nبايد دانست كه موساى نبى هرچند خود از پيامبران اولواالعزم و صاحب شريعت و كتاب بوده ، لكن معلومات او راجع به اصول و فروع شريعت خود يا شرايع گذشته بود نه راجع به اسرار خلقت و علل و اسباب حوادث واقعه در جهان ، و اين دو امر از هم جدا هستند و خضر پيامبر از اين امور نيز به تعليم حضرت حق برخوردار بود .\r\nقَالَ إِنَّكَ لَن تَسْتَطِيعَ مَعِىَ صَبْراً وَكَيْفَ تَصْبِرُ عَلَى مَا لَمْ تُحِطْ بِهِ خُبْراً\r\nيعنى : آن عبد عالم گفت : حقيقت اين است كه تو را هرگز توان صبر و شكيبايى بر همراهى من نيست ، و چگونه مىتوانى بر آنچه احاطهء علمى به آن ندارى صبر كنى ؟ يعنى در اين همراهى كارهايى از من مشاهده مىكنى كه از ديدگاه عقل و گاهى شرع منكَر و زشت و گاهى مجهول‌العلّه است كه هر بيننده را وادار به اعتراض يا پرسش از علت و جهت آن مىكند ، زيرا خبر از علت حقيقى و فلسفهء واقعى آن ندارد .\r\nقَالَ سَتَجِدُنِى إِن شَاءَ اللَّهُ صَابِراً وَلَا أَعْصِى لَكَ أَمْراً\r\nيعنى : موسى گفت : به خواست خداوند به زودى مرا انسانى صابر و شكيبا خواهى يافت و هرگز دستورى را از تو نافرمانى نخواهم كرد . يعنى با اين حال مصاحبت تو را طالبم . و ظاهر اين مطلب اين است كه موسى نفى قطعى صبر را از خضر نپذيرفته و در خود قدرت و توان صبر را مىديده است .\r\nقَالَ فَإِنِ اتَّبَعْتَنِى فَلَا تَسْأَلْنِى عَن شَىْءٍ حَتَّى أُحْدِثَ لَكَ مِنْهُ ذِكْراً\r\nيعنى : خضر نبى گفت : پس اگر بخواهى در اين سفر پيرو من باشى از هيچ چيز از كارهاى من مپرس تا آن‌گاه كه خود براى تو از آن يادى به ميان آورم . يعنى نه از حُسن و قبح كارها بپرس و نه از جواز و حرمت و نه از علل و اسباب و نه از نتايج و آثار آنها . و اين بيان ، سؤال‌هاى اعتراض‌آميز و انكارى را نيز شامل است ، و همهء سؤال‌هاى آتى از قبيل پرسش اعتراضى و انكارى است . و ظاهر آيه اين است كه خضر روى اطمينان خود به موسى اجازهء صريح به همراهى نداد بلكه محوّل\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nبه اختيار او و مشروط به عدم پرسش نمود .\r\nفَانطَلَقَا حَتَّى إِذَا رَكِبَا فِي السَّفِينَةِ خَرَقَهَا قَالَ أَخَرَقْتَهَا لِتُغْرِقَ أَهْلَهَا لَقَدْ جِئْتَ شَيْئاً إِمْراً « 71 » قَالَ أَلَمْ أَقُلْ إِنَّكَ لَن تَسْتَطِيعَ مَعِيَ صَبْراً « 72 » قَالَ لَا تُؤَاخِذْنِي بِمَا نَسِيتُ وَلَا تُرْهِقْنِي مِنْ أَمْرِي عُسْراً « 73 »\r\nلغت و اعراب :\r\nخَرَقَ الثوبَ - از باب ضَرَب و نَصَر - : پاره كرد يا سوراخ نمود آن را . امر - به كسر همزه - : كار عجيب و زشت ، حادثهء بزرگ . أرهَقَ زيداً الشىءَ : تحميل كرد آن را بر زيد .\r\nتفسير :\r\nفَانطَلَقَا حَتَّى إِذَا رَكِبَا فِى السَّفِينَةِ خَرَقَهَا\r\nيعنى : خضر و موسى هر دو به قصد رسيدن به دريا به راه افتادند تا آن‌گاه كه به دريا رسيده ، سوار كشتى شدند ، خضر فرصتى پيدا كرد و كشتى را سوراخ نمود .\r\nگويند صاحب كشتى خضر را مىشناخت و به احترام او هر دو را بدون اجرت سوار كرد و خضر به وسيلهء چكش يا تبرى كوچك گوشه‌اى از تختهء كشتى را شكست و آن را سوراخ نمود و چون آب در كشتى ريخت خود خضر يا به كمك مسافران جلو آب را گرفت .\r\nقَالَ أَخَرَقْتَهَا لِتُغْرِقَ أَهْلَهَا لَقَدْ جِئْتَ شَيْئاً إِمْراً\r\nيعنى : موسى به عنوان اعتراض ، به نحو استفهام انكارى به وى گفت : آيا كشتى را سوراخ كردى تا ساكنان آن را غرق كنى ؟ حقّاً كه كارى شگفت‌آور و زشت و حادثه‌اى بزرگ آفريدى !\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nقَالَ أَلَمْ أَقُلْ إِنَّكَ لَن تَسْتَطِيعَ مَعِىَ صَبْراً قَالَ لَا تُؤَاخِذْنِى بِمَا نَسِيتُ وَلَا تُرْهِقْنِى مِنْ أَمْرِى عُسْراً\r\nيعنى : خضر گفت : اى موسى ، آيا من در آغاز كار نگفتم كه تو هرگز نمىتوانى با من صبر كنى ؟ موسى گفت : اى خضر ، مرا به خاطر فراموشيم مؤاخذه مكن و مرا در مقابل اين كارم به مشقت و سختى وا مدار .\r\nبايد دانست كه فراموشى موسى از مواعدهء سابق و از التزام به تُرك پرسش ، هرچند در آغاز بسيار عجيب و مستبعد است لكن ممكن است عظمت حادثهء واقعه و سوراخ شدن كشتى و در معرض هلاكت قرار گرفتن ساكنان آن سبب نسيان وعدهء موسى باشد . و ممكن است مسافرتشان ماه‌ها طول كشيده و مسألهء مواعده و تعهد به كلى از ذهن موسى رفته باشد .\r\nفَانطَلَقَا حَتَّى إِذَا لَقِيَا غُلَاماً فَقَتَلَهُ قَالَ أَقَتَلْتَ نَفْساً زَكِيَّةً بِغَيْرِ نَفْسٍ لَّقَدْ جِئْتَ شَيْئاً نُّكْراً « 74 » قَالَ أَلَمْ أَقُل لَّكَ إِنَّكَ لَن تَسْتَطِيعَ مَعِيَ صَبْراً « 75 » قَالَ إِن سَأَلْتُكَ عَن شَيْءٍ بَعْدَهَا فَلَا تُصَاحِبْنِي قَدْ بَلَغْتَ مِن لَدُنِّي عُذْراً « 76 »\r\nلغت و اعراب :\r\nغلام : پسربچه‌اى كه موى پشت لبش تازه روييده باشد . زكىّ : پاك . نُكر مصدر است به معناى منكَر و بسيار قبيح .\r\nتفسير :\r\nفَانطَلَقَا حَتَّى إِذَا لَقِيَا غُلَاماً فَقَتَلَهُ\r\nيعنى : پس از حادثهء كشتى به راه افتادند و مدتى با كشتى و سپس در خشكى راه پيمودند تا آن‌كه در نزديكى شهر يا روستايى به پسر بچهء نوجوانى رسيدند و او را كشت .\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nگويند : نوجوانى خوش‌سيما و بلند قد كه با اقران خود مشغول بازى بود خضر او را گرفت و از محل به دور برد و با آلت قتّاله يا خفه كردن ، او را به قتل رساند . و به موسى گفت : بيا زود از اين محل دور شويم .\r\nقَالَ أَقَتَلْتَ نَفْساً زَكِيَّةً بِغَيْرِ نَفْسٍ لَّقَدْ جِئْتَ شَيْئاً نُّكْراً\r\nيعنى : موسى كه از عمل خضر و كشته شدن نوجوان سخت ناراحت شده بود ، به نحو استفهام انكارى گفت : اى خضر ، آيا نفس پاك و بىگناهى را بدون آن‌كه كسى را كشته باشد كشتى ؟ ! حقّاً كه عملى منكَر به جا آوردى !\r\nبايد دانست كه ظاهراً نوجوان مقتول غير بالغ بوده و از اين جهت حكم به بىگناهى او كرده و اگر مورد شك هم بوده مقتضاى اصل ، عدم بلوغ و بىگناهى است . و « به غير نفس » اشاره است به اين‌كه مورد از قبيل تخصيص حرمت نيست كه قصاصاً كشته شود ، و مقتضاى اصل هم عدم صدور قتل است . و نُكر هر عملى است كه عقل آن را ناپسند و شرع آن را مبغوض مىداند . و مفهوم از جملهء « به غير نفس » اين است كه اگر او كسى را كشته بود قتلش جايز مىشد ؛ و لازم اين معنا اين است كه او بالغ بوده است .\r\nقَالَ أَلَمْ أَقُل لَّكَ إِنَّكَ لَن تَسْتَطِيعَ مَعِىَ صَبْراً قَالَ إِن سَأَلْتُكَ عَن شَىْءٍ بَعْدَهَا فَلَاتُصَاحِبْنِى قَدْ بَلَغْتَ مِن لَدُنِّى عُذْراً\r\nيعنى : خضر گفت : اى موسى ، آيا به تو نگفتم كه تو هرگز توان اين را ندارى كه با من صبر كنى ؟ موسى گفت : اگر پس از اين حادثه راجع به چيزى از تو سؤال كردم هرگز با من رفاقت مكن ، حقّاً كه از جانب من به عذر مقبولى رسيده‌اى ، زيرا آن‌گاه سه مرتبهء متوالى از من تخلّف مىبينى .\r\nفَانطَلَقَا حتَّى إِذَا أَتَيَا أَهْلَ قَرْيَةٍ اسْتَطْعَمَا أَهْلَهَا فَأَبَوْا أَن يُضَيِّفُوهُمَا فَوَجَدَا فِيهَا جِدَاراً يُرِيدُ أَن يَنقَضَّ فَأَقَامَهُ قَالَ لَوْ شِئْتَ لَتَّخَذْتَ عَلَيْهِ أَجْراً « 77 » قَالَ هذَا فِرَاقُ بَيْنِي وَبَيْنِكَ سَأُنَبِّئُكَ بِتَأْوِيلِ مَا لَمْ تَسْتَطِع عَّلَيْهِ صَبْراً « 78 »\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nلغت و اعراب :\r\nقريه : شهر و روستا ، مجتمع انسانى . و استطعما صفت قريه است و از اين جهت استطعماهم نگفته است . انقضّ - از مادهء قفض - : فرو ريخت ، شكافت . « 1 » هذا فراق اشاره است به اعتراض سوم يا به زمان حال ، به تقدير « هذا سبب الفراق يا حال الفراق » . تأويل : آينده و بازگشت .\r\nتفسير :\r\nفَانطَلَقَا حتَّى إِذَا أَتَيَا أَهْلَ قَرْيَةٍ اسْتَطْعَمَا أَهْلَهَا فَأَبَوْا أَن يُضَيِّفُوهُمَا\r\nيعنى : خضر و موسى پس از گذراندن حادثهء قتل نفس به راه افتادند تا آن‌گاه كه به شهر يا روستايى رسيدند و چون گرسنگى بر آنها چيره شده بود و نقدى براى خريد طعام همراه نداشتند از اهل آن‌جا طعام خواستند ، يعنى خواستند كه آنها را مهمان كنند و غذا دهند . و ظاهر كلام اين است كه از عدهء زيادى درخواست پذيرايى كردند . پس همهء آنها از مهمان كردن آنها امتناع ورزيدند . از نبى اكرم صلى الله عليه و آله نقل است كه كانوا أهل قريّة لئام « 2 » . و امام صادق عليه السلام فرمود : آنها آن دو نفر را مهمان نكردند و تا قيامت هم كسى را مهمان نخواهند نمود .\r\nفَوَجَدَا فِيهَا جِدَاراً يُرِيدُ أَن يَنقَضَّ فَأَقَامَهُ قَالَ لَوْ شِئْتَ لَتَّخَذْتَ عَلَيْهِ أَجْراً\r\nيعنى : در سر راه خود در آن قريه ديوارى يافتند كه مىخواست فرو ريزد ، پس خضر پيامبر آن را برپا داشت . اقامهء ديوار در اين‌جا تنها به خضر نسبت داده شده ، كاشف از اين كه او تنها اين كار را كرده چنان‌كه دو حادثهء پيشين را نيز او تنها انجام داده بود و لكن اين امر بسيار بعيد است كه يكى از دو پيامبر معصوم رفيق راه همديگر كار شاقّى را انجام دهد و ديگرى تماشا كند . از اين رو محتمل قريب اين است كه خضر پيامبر ديوار را به نحو اعجاز و به اشاره ترميم و برپا نموده باشد .\r\nبه هر حال بار سوم بود كه موسى به عنوان اعتراض گفت : حال كه ديوار را برپا داشتى لازم بود از صاحب آن بر اين عمل مزدى دريافت كنى . يعنى مردمى كه حاضر نشدند\r\n\r\n\r\n","description":"","footnote":"\r\n( 1 ) . ينقضّ از قضض است نه نقض . انقضَّ يعنى فروريخت ، شكافت .\r\n( 2 ) . يعنى آنان روستانشينان يا شهرنشينان پستى بودند .\r\n","page_name":" 429 ","page_number":429},
  {"content":"\r\n\r\nحداقل غذاى ما را تأمين كنند خوب بود مزدى براى عمل خود بگيرى .\r\nقَالَ هذَا فِرَاقُ بَيْنِى وَبَيْنِكَ سَأُنَبِّئُكَ بِتَأْوِيلِ مَا لَمْ تَسْتَطِع عَّلَيْهِ صَبْراً\r\nيعنى : خضر گفت : اى موسى ، اين اعتراض سوم سبب افتراق ، و اين زمان ، زمان جدايى ميان من و توست ؛ به زودى مآل و مرجع و عاقبت كارهايى را كه نتوانستى بر ديدن ظواهر آنها صبر كنى به تو خبر مىدهم . يعنى تو را از علل غائيّه و پيامد تكوينى آنها كه بر غير خدا مستور و پنهان و جزء اسرار عالم تكوين است ، آگاه مىكنم .\r\nأَمَّا السَّفِينَةُ فَكَانَتْ لِمَسَاكِينَ يَعْمَلُونَ فِي الْبَحْرِ فَأَرَدتُّ أَنْ أَعِيبَهَا وَكَانَ وَرَاءَهُم مَّلِكٌ يَأْخُذُ كُلَّ سَفِينَةٍ غَصْباً « 79 » وَأَمَّا الْغُلَامُ فَكَانَ أَبَوَاهُ مُؤْمِنَيْنِ فَخَشِينَا أَن يُرْهِقَهُمَا طُغْيَاناً وَكُفْراً « 80 » فَأَرَدْنَا أَن يُبْدِلَهُمَا رَبُّهُمَا خَيْراً مِّنْهُ زَكَاةً وَأَقْرَبَ رُحْماً « 81 » وَأَمَّا الْجِدَارُ فَكَانَ لِغُلَامَيْنِ يَتِيمَيْنِ فِي الْمَدِينَةِ وَكَانَ تَحْتَهُ كَنزٌ لَهُمَا وَكَانَ أَبُوهُمَا صَالِحاً فَأَرَادَ رَبُّكَ أَن يَبْلُغَا أَشُدَّهُمَا وَيَسْتَخْرِجَا كَنزَهُمَا رَحْمَةً مِن رَّبِّكَ وَمَا فَعَلْتُهُ عَنْ أَمْرِي ذلِكَ تَأْوِيلُ مَا لَمْ تَسْطِع عَّلَيْهِ صَبْراً « 82 »\r\nلغت و اعراب :\r\nوراء : پشت سر و جلو رو ، از اضداد است . غصباً مفعول مطلق نوعى است ، به تقدير « أخذاً على نحو الغصب » ، يا حال مقدّره است از سفينه ، يعنى مغصوباً . أرهَقَهُ الظلمَ : ستم بر او روا داشت و تحميل نمود . رُحم : رحمت . زكاةً و رُحماً هر دو تميز است . أشُدّ جمع شدّ بر وزن أبحُر و بَحر به معناى قوه و نيرو . « 1 » رحمةً مفعولٌ لهِ أراد . تسطع مخفّف تستطع .\r\n\r\n\r\n","description":"","footnote":"\r\n( 1 ) . به صفحات 22 و 352 مراجعه شود .\r\n","page_name":" 430 ","page_number":430},
  {"content":"\r\n\r\nتفسير :\r\nأَمَّا السَّفِينَةُ فَكَانَتْ لِمَسَاكِينَ يَعْمَلُونَ فِى الْبَحْرِ فَأَرَدتُّ أَنْ أَعِيبَهَا وَكَانَ وَرَاءَهُم مَّلِكٌ يَأْخُذُ كُلَّ سَفِينَةٍ غَصْباً\r\nيعنى : اما آن كشتى كه سوراخ و معيوبش كردم از آنِ عده‌اى كارگر فقير بود كه بدان وسيله در دريا كار مىكردند ، من خواستم طبق دستور غيبى آن را عيب‌دار كنم ، و پشت سر آن مسكينان « 1 » يا جلو روى آنها سلطان ستمكارى بود كه هر كشتى سالمى را به غصب مىگرفت .\r\nغرض آن‌كه تأويل و بازگشت و سرانجام تخريب كشتى كه سبب اضرار به صاحب مال و به ظاهر حرام است اين است كه سبب دفع اضرار بزرگ‌تر و خروج خود كشتى از دست آنها و متلاشى شدن زندگى همهء آنها بود و كسى را اطلاع از اين آينده نبود .\r\nوَأَمَّا الْغُلَامُ فَكَانَ أَبَوَاهُ مُؤْمِنَيْنِ فَخَشِينَا أَن يُرْهِقَهُمَا طُغْيَاناً وَكُفْراً\r\nيعنى : و اما آن نوجوان كه كشتم ، پدر و مادر او مؤمن بودند يعنى به توحيد و اصول عقايد و كتاب و شريعت عصر خود گرويده بودند ، ما ترسيديم كه آن پسر پدر و مادر خود را بر طغيان و كفر وادار سازد و بدين جهت او را كشتم .\r\nمعلوم باد كه مراد از ضمير جمع « خشينا » خداوند و بندهء او خضر است ، و مراد از « خشيت » معناى حقيقى آن نيست يعنى حالت تأثر و اضطراب قلبى كه در خداوند محال است ، بلكه مراد ترتيب آثار خشيت است يعنى كارى فراهم كرديم كه والدين او به طغيان و كفر نيفتند ، زيرا شخص قادر حكيم در مظنّهء ترس از چيزى اقدام عملى به پيشگيرى مىكند . « 2 » فَأَرَدْنَا أَن يُبْدِلَهُمَا رَبُّهُمَا خَيْراً مِّنْهُ زَكَاةً وَأَقْرَبَ رُحْماً\r\n\r\n\r\n","description":"","footnote":"\r\n( 1 ) . يعنى در تعقيب آنان .\r\n( 2 ) . براى توجيه اين عمل و اشكالى كه به عنوان قصاص قبل از جنايت وارد مىشود ، به تفاسير مفصل‌تر مراجعه شود .\r\n","page_name":" 431 ","page_number":431},
  {"content":"\r\n\r\nيعنى : پس ما اين را خواستيم كه پروردگار والدين تبديل كند به جاى او براى آنها فرزندى بهتر از او از نظر پاكى روح و رشد ايمان و خرد ، و نزديك‌تر به آنها از نظر رحمت و مهر و شفقت .\r\nوَأَمَّا الْجِدَارُ فَكَانَ لِغُلَامَيْنِ يَتِيمَيْنِ فِى الْمَدِينَةِ وَكَانَ تَحْتَهُ كَنزٌ لَهُمَا وَكَانَ أَبُوهُمَا صَالِحاً فَأَرَادَ رَبُّكَ أَن يَبْلُغَا أَشُدَّهُمَا وَيَسْتَخْرِجَا كَنزَهُمَا\r\nيعنى : خضر گفت : و اما آن ديوار كه در شُرف سقوط بود و من آن را برپا داشتم ، از آنِ دو پسر بچهء يتيم در آن شهر بود ، و در زير آن گنجى براى آنها بود و پدرشان مردى صالح و نيكوكار بود ، پروردگار تو خواست كه آن دو پسربچهء يتيم به مرحلهء رشد برسند و گنج خود را بيرون آورند .\r\nرشد انسان اين است كه از نظر قواى جسمى به مرحلهء كمال برسد كه غالباً ملازمه با توان آميزش جنسى دارد و از نظر روحى و فكرى قدرت ادارهء زندگى ساده را داشته باشد .\r\nرَحْمَةً مِن رَّبِّكَ وَمَا فَعَلْتُهُ عَنْ أَمْرِى ذلِكَ تَأْوِيلُ مَا لَمْ تَسْطِع عَّلَيْهِ صَبْراً\r\nخطاب است از جانب خضر به موسى ، يعنى : حوادثى كه از من سر زد به خاطر رحمت و احسان و تفضّلى بود از جانب پروردگارت نسبت به مساكين صاحب كشتى و پدر و مادر پسر بچهء مقتول و دو يتيم بىپناه . و من آنها را به اطاعت هواى خود و دستور نفسم نكردم .\r\nو « ذلك » اشاره است به علل غائيهء سه گانه كه خضر ، آنها را بيان كرد . و مراد از « ما » ى موصول ، حوادث سه گانه است كه از خضر صادر شد . يعنى اى موسى ، اين سه امرى كه بيان كردم يعنى نجات صاحبان كشتى از فقر ، و والدين پسر ناصالح از كفر ، و رسيدن يتيمان به حقّ خود ، مآل و بازگشت و عاقبت آن سه امر است كه به ظاهر زشت و ناروا بود و تو تاب تحمل آنها را نداشتى .\r\nتذكر ( 1 ) : در اين چهار آيهء اخير كه خضر در مقام بيان علل غائيهء سه كار خود بود حادثهء اول را كه تخريب و عيب‌دار كردن كشتى است به خود نسبت داده ، زيرا نسبت آن جز به خويش صحيح نبود . و حادثهء دوم را به خود و خداوند نسبت داده ، زيرا اين حادثه عبارت بود از تبديل فرزند به فرزند ديگر كه با اعدام اول و ايجاد دوم محقق مىشود ؛ اعدام را خضر و ايجاد را خدا انجام داد . و حادثهء سوم ، رشد يتيمان و رسيدن به حقّشان بود كه تنها به دست خدا انجام گرفت .\r\nتذكر ( 2 ) : در قرآن مجيد از اوصاف و حالات خضر جز آنچه در اين سوره و در اين\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nآيات آمده ( ما او را رحمت بخشيديم و دانش لدنّى آموختيم ) چيزى نيامده و از روايات استفاده مىشود كه خضر پيامبرى مرسل بوده كه به سوى قوم خود مبعوث گرديد و مشغول به تبليغ شد « 1 » و معجزه‌اش اين بود كه روى هر زمينى و قطعهء چوب خشكى مىنشست فوراً آن زمين سر سبز و آن چوب خرم مىگرديد ، و كلمهء خضر مشتقّ از خَضَر است كه به او گفته شده است . و نيز طبق روايات ، او از زمان ولادت تا اين زمان زنده است و دليلى بر عدم امكان اين مقدار قائم نشده بلكه برخى گفته‌اند كه او فرزند بلاواسطهء آدم ابوالبشر است و به دعاى او زنده مانده ، ولى در برخى از روايات آمده كه وى با ذوالقرنين به سراغ چشمهء حيات رفتند ، او به چشمه رسيد و از آن نوشيد و ذوالقرنين موفق نشد .\r\nوَيَسْأَلُونَكَ عَن ذِي الْقَرْنَيْنِ قُلْ سَأَتْلُوا عَلَيْكُم مِنْهُ ذِكْراً « 83 » إِنَّا مَكَّنَّا لَهُ فِي الْأَرْضِ وَآتَيْنَاهُ مِن كُلِّ شَيْءٍ سَبَباً « 84 » فَأَتْبَعَ سَبَباً « 85 » حَتَّى إِذَا بَلَغَ مَغْرِبَ الشَّمْسِ وَجَدَهَا تَغْرُبُ فِي عَيْنٍ حَمِئَةٍ وَوَجَدَ عِندَهَا قَوْماً قُلْنَا يَا ذَا الْقَرْنَيْنِ إِمَّا أَن تُعَذِّبَ وَإِمَّا أَن تَتَّخِذَ فِيهِمْ حُسْناً « 86 » قَالَ أَمَّا مَن ظَلَمَ فَسَوْفَ نُعَذِّبُهُ ثُمَّ يُرَدُّ إِلَى رَبِّهِ فَيُعَذِّبُهُ عَذَاباً نُّكْراً « 87 » وَأَمَّا مَنْ آمَنَ وَعَمِلَ صَالِحاً فَلَهُ جَزَاءً الْحُسْنَى وَسَنَقُولُ لَهُ مِنْ أَمْرِنَا يُسْراً « 88 »\r\nلغت و اعراب :\r\nقَرْن : شاخ حيوان ، مدتى از زمان به اندازهء سى سال يا صد سال ، و قرن در انسان برآمدگى در سر او در محل شاخ حيوان . « 2 » أتبعه : تابع او شد و به او لاحق گرديد . عين معانى\r\n\r\n\r\n","description":"","footnote":"\r\n( 1 ) . اگر پيامبر مرسل بود اولًا ناشناخته نمىماند تا جايى كه موسى عليه السلام هم از وجود او بىخبر باشد ، ثانياً مأمور به باطن واعمال كذايى نبود .\r\n( 2 ) . يا شاخى كه بر روى كلاه باشد و قرنين يعنى كلاه دو شاخ . يا گيسوى بافته شده كه از دو طرف جلو سر آويزان باشد .\r\n","page_name":" 433 ","page_number":433},
  {"content":"\r\n\r\nزيادى دارد كه از آن جمله درياست . حَمَأ : گل و لاى سياه ، و حَمِأة صفت است يعنى ذات الحَمَأ . فله جزاءً الحسنى ، فله خبر ، الحسنى مبتدا ، و جزاء تميز يا حال است از الحسنى . حسناً مصدر به معناى فاعل است ، به تقدير « أمراً ذا حُسن » .\r\nتفسير :\r\n\r\n[ ذوالقرنين 
  ]\r\nوَيَسْأَلُونَكَ عَن ذِى الْقَرْنَيْنِ قُلْ سَأَتْلُوا عَلَيْكُم مِنْهُ ذِكْراً\r\nمعلوم باد كه دربارهء ذوالقرنين و اوصاف و احوال او اختلاف است . در بسيارى از روايات آمده كه او بندهء صالح خدا بود و يا محدَّث بود كه فرشته‌ها او را حديث مىگفتند و او مىشنيد و حفظ مىكرد . و گفته‌اند كه او پيامبر بود . و در نام او نيز اختلاف است ؛ اسكندر و عياش . و گفته شده نامش مرزيا نوهء يافث بن نوح است ، و برخى برآن اند كه او از شاگردان ارسطو معلم اول و فيلسوف معروف است و پيش از ميلاد مسيح عليه السلام مىزيسته و نام ذوالقرنين بدين‌جهت به او گفته شده كه در دو طرف سرش برآمدگى آشكارى داشته ، و يا آن‌كه عمر طولانى كرده و دو قرن از انسان‌ها را درك كرده ، و يا آن‌كه بر جانب مشرق و مغرب زمين يعنى فارس و روم آن روز مستولى گشته است .\r\nمعناى آيه : اى پيامبر ، از تو دربارهء ذوالقرنين مىپرسند ، يعنى او كيست و در چه زمانى بوده و عنوان و كارش چه بوده و چه آثارى از او باقى مانده است ؟ بگو : به زودى براى شما از او و احوالش آياتى از قرآن تلاوت مىكنم ، يعنى آيات بعدى را .\r\nإِنَّا مَكَّنَّا لَهُ فِى الْأَرْضِ وَآتَيْنَاهُ مِن كُلِّ شَىْءٍ سَبَباً\r\nيعنى : حقيقت اين است كه ما به او در روى زمين قدرت و توانايى داديم و از هر چيزى سببى عطا كرديم .\r\nمراد از « شىء » در اين‌جا هدف و نياز ، و مراد از « سبب » وسايل و مقدمات است . يعنى به منظور وصول او به هر هدفى وسايل متناسب آن را به او عطا كرديم و از امكانات مادى و غير مادى نظير عقل و هوش و دانش در راه انجام خواسته‌هايش چون كشاورزى ، دامدارى ، ساختمان و سدسازى و غيره و انواع صنعت و تشكيل حكومت ، در اختيار او قرار داديم .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nفَأَتْبَعَ سَبَباً حَتَّى إِذَا بَلَغَ مَغْرِبَ الشَّمْسِ وَجَدَهَا تَغْرُبُ فِى عَيْنٍ حَمِئَةٍ\r\nيعنى : او سير خود را ادامه داد تا چون به مغرب خورشيد رسيد در ديد چشم خود چنين يافت كه خورشيد در چشمه يا درياى لجنى فرو مىرود .\r\nمراد اين است كه در سير خود در غرب افريقا و ساحل اقيانوس به كنار درياى محيط غربى رسيد به گونه‌اى كه نزديك غروب و اوايل تاريكى هوا چون به خورشيد مىنگريست به خاطر انطباق افق با سطح دريا چنين مىپنداشت كه آفتاب در دريا فرو مىرود و افق شبيه لجن سياه رنگ است .\r\nوَوَجَدَ عِندَهَا قَوْماً قُلْنَا يَا ذَا الْقَرْنَيْنِ إِمَّا أَن تُعَذِّبَ وَإِمَّا أَن تَتَّخِذَ فِيهِمْ حُسْناً\r\nيعنى : و ذوالقرنين در نزد آن عين - در كنار آن دريا - گروهى از مردم را يافت ( كه از نظر اعتقاد مشرك و از نظر عمل مرتكب محرمات بودند ) به ذوالقرنين گفتيم ( يعنى به وسيلهء همراهش خضر پيامبر ، و يا خود او پيامبر بود و به او وحى نموديم ، و يا آن‌كه او بندهء صالح ما بود و به او الهام كرديم ) اى ذوالقرنين ، يا آنها را عذاب مىكنى و يا دربارهء آنها راه نيكى پيش مىگيرى .\r\nظاهر اين كلام هر چند به اخبار نزديك‌تر است لكن مقتضاى دقت و ظاهر جواب آتى اين است كه سوق كلام براى اخبار نيست ، زيرا وظيفهء پيامبر مقتدر يا منصوب از جانب او در مقابل مشركان و يا مطلق كافران دعوت به پذيرش شريعت معروضه ، و در صورت عدم قبول ، جنگ است و جاى تخيير نيست . پس مراد اين است كه‌اى ذوالقرنين ، با اين مردم چگونه رفتار خواهى كرد ؟ يعنى آيا همه را از دم شمشير مىگذرانى يا راه عفو اتخاذ مىكنى ؟\r\nقَالَ أَمَّا مَن ظَلَمَ فَسَوْفَ نُعَذِّبُهُ ثُمَّ يُرَدُّ إِلَى رَبِّهِ فَيُعَذِّبُهُ عَذَاباً نُّكْراً\r\nيعنى : ذوالقرنين گفت : اما آن‌كس كه ستم كرده ، به زودى ما او را عذاب مىكنيم . مراد اين است كه دربارهء اين قوم مشرك همانند سيرهء انبيا رفتار مىكنم ، نخست دعوت به توحيد و پذيرش شريعت و كتاب آسمانى مىكنم و اگر بر خويش ستم نمودند و بر كفر خود اصرار ورزيدند عقوبتى طبق شرع انجام مىدهم . آن‌گاه پس از مرگ به سوى پروردگارش بازمىگردد و پروردگار او را عذابى نُكر مىنمايد ، يعنى عذابى ناشناخته و\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبىسابقه مىكند .\r\nوَأَمَّا مَنْ آمَنَ وَعَمِلَ صَالِحاً فَلَهُ جَزَاءً الْحُسْنَى وَسَنَقُولُ لَهُ مِنْ أَمْرِنَا يُسْراً\r\nيعنى : و اما آن‌كس كه ايمان آورد و عملى نيك انجام دهد - فروع شريعت خود را در خويش و محيط خويش پياده نمايد - او را در آخرت پاداشى بسيار نيك است و ما هم از دستور خود دربارهء او آسانش را صادر مىكنيم . يعنى در مدتى كه تحت سيطرهء ماست به او ارفاق مىنماييم و فرمان‌هاى سهل و آسان مىدهيم .\r\nثُمَّ أَتْبَعَ سَبَباً « 89 » حَتَّى إِذَا بَلَغَ مَطْلِعَ الشَّمْسِ وَجَدَهَا تَطْلُعُ عَلَى قَوْمٍ لَّمْ نَجْعَل لَّهُم مِن دُونِهَا سِتْراً « 90 » كَذلِكَ وَقَدْ أَحَطْنَا بِمَا لَدَيْهِ خُبْراً « 91 »\r\nلغت و اعراب :\r\nمن دونها يعنى من غير الشمس يا فى مقابل الشمس . كذلك خبر مبتداى محذوف است ، به تقدير « أمرُ ذىالقرنين كذلك » .\r\nتفسير :\r\nثُمَّ أَتْبَعَ سَبَباً حَتَّى إِذَا بَلَغَ مَطْلِعَ الشَّمْسِ وَجَدَهَا تَطْلُعُ عَلَى قَوْمٍ لَّمْ نَجْعَل لَّهُم مِن دُونِهَا سِتْراً\r\nيعنى : سپس ذوالقرنين اسباب و وسايل ديگرى را در هدف سير به مشرق‌زمين دنبال كرد تا آن‌گاه كه به جايگاه طلوع خورشيد رسيد ، يعنى آخرين نقطهء سكونت بشر آن روز در جانب خاور گيتى . در آن‌جا خورشيد را چنين يافت كه بر گروهى از مردم طلوع مىكند و مىتابد كه براى آنها در برابر آن پوششى قرار نداده بوديم . يعنى هيچ ساختمان و درخت و كوهى بر آنها سايه نمىافكند ، و يا آن‌كه لباسى در بر نداشتند .\r\nگفته شده كه زمينشان از همه جانب مسطح و در خاكشان اقتضاى بناى ساختمان و رويش درخت نبوده است . و خداوند اين حال و وضع آنها را به خود نسبت مىدهد به\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nخاطر اين كه در آنها استعداد درك امور دنيوى و ادارهء زندگى انسانى را قرار نداده بود و دقيقاً به نام انسان و شبيه حيوانات بودند .\r\nكَذلِكَ وَقَدْ أَحَطْنَا بِمَا لَدَيْهِ خُبْراً\r\nيعنى : مطلب و سرگذشتى كه دربارهء ذوالقرنين شنيده‌اى اين چنين بود ( و اين از قبيل تشبيه كلى به مصداق است كه براى تأكيد آورده مىشود ) . و حقيقت اين است كه ما به آنچه ذوالقرنين از آغاز زندگى در پيش داشت از ازل احاطهء علمى داشتيم . يعنى همان‌گونه كه به همهء ذرات عالم تكوين احاطهء وجودى و توانى و علمى داريم ، در مطلب مورد بحث هم همان‌طور است .\r\nثُمَّ أَتْبَعَ سَبَباً « 92 » حَتَّى إِذَا بَلَغَ بَيْنَ السَّدَّيْنِ وَجَدَ مِن دُونِهِمَا قَوْماً لَّا يَكَادُونَ يَفْقَهُونَ قَوْلًا « 93 » قَالُوا يَا ذَا الْقَرْنَيْنِ إِنَّ يَأْجُوجَ وَمَأْجُوجَ مُفْسِدُونَ فِي الْأَرْضِ فَهَلْ نَجْعَلُ لَكَ خَرْجاً عَلَى أَن تَجْعَلَ بَيْنَنَا وَبَيْنَهُمْ سَدّاً « 94 »\r\nلغت و اعراب :\r\nسدّ - به فتح و ضم - : حاجز و مانع ، كوه . يأجوج و مأجوج دو اسم اعجمى است كه به واسطهء عُجمت و تعريف غيرمنصرف‌اند . خرج : درآمد ، زراعت و دام . « 1 » تفسير :\r\nثُمَّ أَتْبَعَ سَبَباً حَتَّى إِذَا بَلَغَ بَيْنَ السَّدَّيْنِ وَجَدَ مِن دُونِهِمَا قَوْماً لَّا يَكَادُونَ يَفْقَهُونَ قَوْلًا\r\nيعنى : سپس ذوالقرنين سبب ديگرى را دنبال كرد . يعنى براى هدف ديگرى كه سير جنوبى و شمالى در تقاطع دو سفر قبلى بود پيرو وسايل ديگرى شد و به راه افتاد تا آن‌گاه\r\n\r\n\r\n","description":"","footnote":"\r\n( 1 ) . خرج : هزينه ، ماليات .\r\n","page_name":" 437 ","page_number":437},
  {"content":"\r\n\r\nكه در ميان دو كوه به فضاى وسيعى رسيد ، در طرف پايين آن دو كوه گروهى از انسان‌ها را يافت كه هيچ سخنى را نمىفهميدند .\r\nكلمهء « لا يكادون » دلالت مىكند بر اين‌كه آنها بسيار دور از فهم بودند ، و ظاهراً به جهت ضعف عقل و پايين بودن سطح فكرشان بوده كه مطالب اجتماعى و سياسى و غيره را درك نمىكردند .\r\nقَالُوا يَا ذَا الْقَرْنَيْنِ إِنَّ يَأْجُوجَ وَمَأْجُوجَ مُفْسِدُونَ فِى الْأَرْضِ فَهَلْ نَجْعَلُ لَكَ خَرْجاً عَلَى أَن تَجْعَلَ بَيْنَنَا وَبَيْنَهُمْ سَدّاً\r\nيعنى : آنها گفتند ( به وسيلهء مترجم يا به واسطهء خضر پيامبر كه آشنا به لغت‌هاى مورد حاجت بود و يا به الهام خدا نسبت به خود ذوالقرنين ) : اى ذوالقرنين ، طايفهء يأجوج و مأجوج ( يعنى دو طايفه از اولاد يافث فرزند نوح كه هر يك جمعيتى انبوه و بى حد و حصر بودند ) مفسدند و پيوسته در اين سرزمين توليد فساد مىكنند ( گفته شده كه آنها همانند حيوانات وحشى حمله مىكردند و به هر ملتى مىرسيدند مىكشتند و اموالشان را غارت مىكردند بلكه گاهى گوشت انسان‌ها را هم مىخوردند ) آيا از هستى و دارايى خود براى تو هزينه و اجرتى قرار بدهيم كه ميان ما و آنها سدّى بسازى ؟ يعنى نوعى از حاجز و مانع از قبيل ديوار و سيم خاردار و درياچه و نحو اينها احداث كنى ؟\r\nقَالَ مَا مَكَّنِّي فِيهِ رَبِّي خَيْرٌ فَأَعِينُونِي بِقُوَّةٍ أَجْعَلْ بَيْنَكُمْ وَبَيْنَهُمْ رَدْماً « 95 » ءَأَتُونِي زُبَرَ الْحَدِيدِ حَتَّى إِذَا سَاوَى بَيْنَ الصَّدَفَيْنِ قَالَ انفُخُوا حَتَّى إِذَا جَعَلَهُ نَاراً قَالَ ءَاتُونِي أُفْرِغْ عَلَيْهِ قِطْراً « 96 » فَمَا اسْطَاعُوا أَن يَظْهَرُوهُ وَمَا اسْتَطَاعُوا لَهُ نَقْباً « 97 »\r\nلغت و اعراب :\r\nمَكَّنَهُ من الشىءِ : او را تسلّط داد و متمكن نمود بر آن شىء . رَدَمَ الشىءَ : سدَّه . « 1 » رَدْم : مصدر\r\n\r\n\r\n","description":"","footnote":"\r\n( 1 ) . يعنى مسدود كرد آن را .\r\n","page_name":" 438 ","page_number":438},
  {"content":"\r\n\r\nبه معناى مفعول ، حاجز و سد بزرگ . زُبُر جمع زُبره : پاره‌هاى بزرگ آهن . صدف : يك طرف كوه . قِطر : نوعى از مس ، مس گداخته . ظهَرَ البيتَ : بالاى خانه رفت .\r\nتفسير :\r\nقَالَ مَا مَكَّنِّى فِيهِ رَبِّى خَيْرٌ فَأَعِينُونِى بِقُوَّةٍ أَجْعَلْ بَيْنَكُمْ وَبَيْنَهُمْ رَدْماً\r\nيعنى : ذوالقرنين به آنها گفت : آنچه را پروردگارم به من داده و تمكن بخشيده ، از اموال و امكانات شما بهتر است ، يعنى من نياز به اجرت ندارم . مرا به نيروى عملى و مالى يارى دهيد ، مانند كارگر و آلات و ادوات ساختمانى ، تا ميان شما و يأجوج و مأجوج حاجزى بزرگ و سدّى عظيم بنا نهم . حاصل آن‌كه مهندسى و نقشه‌كشى و معمارى از من و تحويل كارگر و تهيهء وسايل ساختمان از سنگ و خاك و آهن و چوب و غيره از شما .\r\nءَأَتُونِى زُبَرَ الْحَدِيدِ حَتَّى إِذَا سَاوَى بَيْنَ الصَّدَفَيْنِ\r\nيعنى : پس از پايان گفتگو و قرارداد لفظى يا كتبى ميان طرفين ، ذوالقرنين گفت : حال ، شما پاره‌هاى بزرگ آهن بياوريد تا من شروع به پىريزى كنم . و ظاهراً تهيهء آهن از معادن آن منطقه نيز به راهنمايى و يارى مهندسان و معماران ذوالقرنين بوده است . پس آنها آهن پاره‌ها را تهيه كردند و ذوالقرنين شروع به كار نمود و پس از كندن زمين به مقدارى كه به آب رسيد بنيان سد را در فاصلهء ميان دو كوه در عرضى معين بالا برد تا آن‌جا كه ميان آن دو كوه را به وسيلهء ارتفاع سد مساوى كرد ، يعنى تاج سد با كوه‌ها برابر شد و اسكلت ديوار به چيدن پاره‌هاى آهن به نحو اشتباك و خالى ماندن اواسط آنها تنظيم گرديد .\r\nقَالَ انفُخُوا حَتَّى إِذَا جَعَلَهُ نَاراً قَالَ ءَاتُونِى أُفْرِغْ عَلَيْهِ قِطْراً\r\nيعنى : پس از ارتفاع ديوار سد و ريختن مواد سوختى در لابه‌لاى آن و آتش زدن مواد ، دستور داد به وسيلهء كوره‌هاى عظيم از هر سو بر آن بدميد ، تا آن‌جا كه همهء ديوارهء سد را همانند آتش سرخ نمود ، آن‌گاه امر كرد كه براى من مس گداخته بياوريد تا بر روى ديوار فرو ريزم . و چنين كرد و از مس گداخته لابه‌لاى آهن پاره‌ها را همانند گوشتى كه بر استخوان رويد پر كرد و بالاخره رنگ ديوار از بيرون به سرخ و سياه مبدل شد و سدى عظيم كه تاريخ نظيرش را نديده و نخواهد ديد پديد آورد و سد سكندر مَثَل ساير گرديد .\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nفَمَا اسْطَاعُوا أَن يَظْهَرُوهُ وَمَا اسْتَطَاعُوا لَهُ نَقْباً\r\nيعنى : پس چون هنگام حملهء يأجوج و مأجوج رسيد و در راه ورودىِ منحصر آن منطقه با سد جديد عظيم روبه‌رو شدند نه توان آن را داشتند كه از ديوار بالا روند و نه قدرت آن‌كه آن را سوراخ كنند .\r\nبايد دانست كه در آيات مربوط به ذوالقرنين از جهات متعدد ابهام و اجمال است و دربارهء هيچ‌يك از آنها سخنى روشنگر و اطمينان‌بخش از روايات و تواريخ نرسيده است ، مثل اين‌كه ذوالقرنين كيست و چه عنوانى در عصر خود داشته و چرا به اين اسم عربى مشهور شده و سير و سفر او از كجا آغاز گرديده و در كجا پايان يافته و سدى كه بنا كرده كجاست ؟ زيرا سدى با اوصافى كه در اين آيات آمده در هيچ جاى كرهء زمين نيست . و هم‌چنين طايفهء يأجوج و مأجوج كيان اند و به كدامين ملت هجوم مىآوردند و وعدهء اين‌كه آن سد شكسته و خرد خواهد شد محقق شده است يا نه ؟ در اين باره به تفاسير مبسوط مراجعه كنيد .\r\nقَالَ هذَا رَحْمَةٌ مِن رَّبِّي فَإِذَا جَاءَ وَعْدُ رَبِّي جَعَلَهُ دَكَّاءَ وَكَانَ وَعْدُ رَبِّي حَقّاً « 98 » وَتَرَكْنَا بَعْضَهُمْ يَوْمَئِذٍ يَمُوجُ فِي بَعْضٍ وَنُفِخَ فِي الصُّورِ فَجَمَعْنَاهُمْ جَمْعَاً « 99 » وَعَرَضْنَا جَهَنَّمَ يَوْمَئِذٍ لِلْكَافِرِينَ عَرْضاً « 100 » الَّذِينَ كَانَتْ أَعْيُنُهُمْ فِي غِطَاءٍ عَن ذِكْرِي وَكَانُوا لَا يَسْتَطِيعُونَ سَمْعاً « 101 »\r\nلغت و اعراب :\r\nدكَّ الحائطَ دكّاً - از باب نَصَر - : شكست و خرد كرد و با زمين يكسان نمود آن را و دكّاء اسم است به معناى كوه خرد شده ، و نيز سرزمين صاف و هموار . مرجع ضمير جمع بعضهم يأجوج و مأجوج است و ممكن است « الناس » باشد كه مفهوم از كلام است . ماجَ البحرُ :\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nدريا مضطرب شد و موج زد . عَرَضَ الشىءَ له : ظاهر كرد و ارائه نمود آن را به او . غطاء : پوشش . ذكر مصدر است به معناى ما يُتَذكَّر به ، وسيلهء يادآورى .\r\nتفسير :\r\nقَالَ هذَا رَحْمَةٌ مِن رَّبِّى فَإِذَا جَاءَ وَعْدُ رَبِّى جَعَلَهُ دَكَّاءَ وَكَانَ وَعْدُ رَبِّى حَقّاً\r\nيعنى : گفت : اين رحمتى است از جانب پروردگارم . ذوالقرنين پس از اتمام سد به عنوان تعظيم از الطاف حق و شكرانهء نعمت او اشاره به سد كرده گفت : اين سد رحمتى است از جانب خدا به ملت و گروه انبوهى كه پيوسته هراسان از يأجوج و مأجوج و در معرض هجمهء فظيع آنها بودند . و چون وعدهء پروردگارم راجع به پايان آن فرا رسد آن را در هم كوبد و خرد كند و با خاك زمينش يكسان سازد . گفته‌اند مراد خرابى آن به دست مغول‌هاست كه هجوم كردند و در مناطق مختلف ماوراء سد مشغول قتل و غارت شدند . و وعدهء پروردگار من هميشه حق و ثابت و غير قابل تخلّف است .\r\nوَتَرَكْنَا بَعْضَهُمْ يَوْمَئِذٍ يَمُوجُ فِى بَعْضٍ\r\nاين آيه كلام خداوند است نه تتمهء كلام ذوالقرنين ، و صدر آن مربوط به دنيا و ذيلش مربوط به آخرت است . يعنى : چون سد را در هم كوبيم و يأجوج و مأجوج از هر سو به مناطق پشت سد سرازير شوند آنها را رها كنيم كه همانند امواج دريا برخى در برخى موج زنند و مشغول قتل و غارت مردم گردند . و ممكن است اين جمله در صدر آيه نيز مربوط به آخرت باشد و ضمير جمع بعضهم به الناس مفهوم از كلام برگردد به قرينهء اين‌كه مراد از ضمير جمع بعدى در جمعناهم قطعاً جميع مردم است ، و مراد اين‌كه مردم در روز قيامت از شدت هول و ترس همانند دريايى پر تلاطم برخى در برخى موج خواهند زد و هيچ نظم و انضباطى بر آنها حاكم نخواهد بود و همه در گرداب هرج و مرج فروخواهند رفت .\r\nوَنُفِخَ فِى الصُّورِ فَجَمَعْنَاهُمْ جَمْعاً\r\nيعنى : و در صور اسرافيل دميده مىشود و همهء آنها را در يك مكان به نحوى خاص گرد مىآوريم .\r\nظاهر اين است كه مراد از نفخ صور در اين‌جا نفخهء سوم است ، زيرا نفخهء دوم نفخهء\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nاحياست و آن‌گاه است كه همهء جانداران از قبورشان زنده شده بيرون مىآيند ، و نفخهء سوم نفخهء اجتماع و گردآورى است . و مقصود از آيه اين است كه پس از نفخهء دوم همه بيرون آمده متحيرانه به هر سو مىروند و عنوان « يموج بعضهم فى بعض » محقق مىشود و آن‌گاه نفخهء سوم دميده مىشود و همه براى حساب جمع مىگردند ، لكن آيهء 96 سورهء انبيا مطابق وجه اول است : « 1 » حَتَّى إِذَا فُتِحَتْ يَأْجُوجُ وَمَأْجُوجُ وَهُم مِن كُلِّ حَدَبٍ يَنسِلُونَ .\r\n\r\n[ ويژگى دوزخيان 
  ]\r\nوَعَرَضْنَا جَهَنَّمَ يَوْمَئِذٍ لِلْكَافِرِينَ عَرْضاً\r\nيعنى : و جهنم را در روز رستاخيز بر كفار عرضه مىداريم به نحوى خاص از عرضه داشتن .\r\nمراد از عرضهء دوزخ قرار دادن آن است در مقابل ديد كامل آنها و دستور ورود در آن . و « عرضاً » مفعول مطلق و اشاره به نوع عرضه است ، و ممكن است اشاره باشد به آنچه از آيهء انفال استفاده مىشود : لِيَمِيزَ اللَّهُ الْخَبِيثَ مِنَ الطَّيِّبِ وَيَجْعَلَ الْخَبِيثَ بَعْضَهُ عَلَى بَعْضٍ فَيَرْكُمَهُ جَمِيعاً فَيَجْعَلَهُ فِى جَهَنَّمَ [ انفال ، 37 
  ] يعنى خداوند ، كفّار را كه خبيث و پليدند برخى را روى برخى همانند لاشهء حيوانات روى هم مىريزد و همه را كوه مىكند آن‌گاه به دوزخ فرو مىريزد .\r\nالَّذِينَ كَانَتْ أَعْيُنُهُمْ فِى غِطَاءٍ عَن ذِكْرِى وَكَانُوا لايَسْتَطِيعُونَ سَمْعاً\r\nاين آيه در توصيف چشم و گوش كفار است كه عمده وسيلهء تنبّه و تذكّر و ايمان انسان است . يعنى : كفارى كه در دنيا چشم دلشان در پوششى از ياد من و چشم ظاهرشان در پوششى از رؤيت آيات انفسى و آفاقى من بود و آنها در دنيا توان شنيدن نداشتند ، يعنى از شدت انكار و عناد ، قدرت شنيدن كلام آسمانى و سخنان پيامبران را نداشتند .\r\nأَفَحَسِبَ الَّذِينَ كَفَرُوا أَن يَتَّخِذُوا عِبَادِي مِن دُونِي أَوْلِيَاءَ إِنَّا أَعْتَدْنَا جَهَنَّمَ لِلْكَافِرِينَ نُزُلًا « 102 » قُلْ هَلْ نُنَبِّئُكُم بِالْأَخْسَرِينَ أَعْمَالًا « 103 » الَّذِينَ ضَلَّ سَعْيُهُمْ فِي الْحَيَاةِ الدُّنْيَا وَهُمْ يَحْسَبُونَ أَنَّهُمْ يُحْسِنُونَ صُنْعاً « 104 »\r\n\r\n\r\n","description":"","footnote":"\r\n( 1 ) . يعنى ضمير جمع بعضهم به يأجوج و مأجوج برمىگردد نه به الناس كه همهء مردم باشند .\r\n","page_name":" 442 ","page_number":442},
  {"content":"\r\n\r\nلغت و اعراب :\r\nأفَحَسِب استفهام انكارى . أن يتّخذوا به تأويل به مصدر ، مفعول اول حسب و مفعول دوم مقدّر است و تقدير كلام : « أفحسب الذين كفروا اتخاذ الالهة نافعاً لهم » ؟ نُزل - به ضم زاء و سكون آن - : آنچه مهمان در به دو ورود با آن پذيرايى مىشود .\r\n\r\n[ زيانكارترين مردم 
  ]\r\nتفسير :\r\nأَفَحَسِبَ الَّذِينَ كَفَرُوا أَن يَتَّخِذُوا عِبَادِى مِن دُونِى أَوْلِيَاءَ إِنَّا أَعْتَدْنَا جَهَنَّمَ لِلْكَافِرِينَ نُزُلًا\r\nاستفهام در آيه انكارى است ، يعنى : آيا كسانى كه كفر ورزيدند از مشركان مكه و ساير كفار گمان كردند كه به وسيلهء يارى و سرپرست گرفتن بندگان من به جاى من ، يعنى شريك قرار دادن فرشتگان و عيسى و عُزَير و غير آنها و تقرب جستن به آنها و عبادت و خضوع در برابر آنها و خواستن حاجت از آنها ، در دنيا يا در آخرت سودى خواهند برد ؟ يعنى هرگز سود نمىبرند ، بلكه آنها با اين عمل كافر شدند و ما بدون ترديد دوزخ را براى كافران به عنوان نُزُل مهيّا ساخته‌ايم . يعنى مانند نخستين پذيرايى مهمان و مقدمه‌اى براى عذاب‌هاى گوناگون وحشت‌زا و غيرقابل توصيف آماده نموده‌ايم و البته بخشى از آن عذاب‌ها در همين [ سوره 
  ] مسطور است و هيچ عقل و خردى توان رسيدن به كُنه آن را ندارد ، و نعوذ باللَّه منه .\r\nقُلْ هَلْ نُنَبِّئُكُم بِالْأَخْسَرِينَ أَعْمَالًا الَّذِينَ ضَلَّ سَعْيُهُمْ فِى الْحَيَاةِ الدُّنْيَا وَهُمْ يَحْسَبُونَ أَنَّهُمْ يُحْسِنُونَ صُنْعاً\r\nيعنى : اى پيامبر ، به مشركان مكه و كفار قريش بگو : آيا مىخواهيد شما را از زيانكارترين مردم از نظر عمل‌ها و كارها خبر دهيم ؟ آنها كسانى هستند كه همهء سعى و كوشش آنها يعنى همهء كارهاى خيرشان در زندگى دنيا باطل شده و هدر رفته و خودشان در حالى هستند كه گمان مىكنند كار نيك انجام مىدهند . و علت اين كه كارهاى خيرشان باطل است در آيهء بعد آمده است .\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nأُولئِكَ الَّذِينَ كَفَرُوا بَآيَاتِ رَبِّهِمْ وَلِقَائِهِ فَحَبِطَتْ أَعْمَالُهُمْ فَلَا نُقِيمُ لَهُمْ يَوْمَ الْقِيَامَةِ وَزْناً « 105 » ذلِكَ جَزَاؤُهُمْ جَهَنَّمُ بِمَا كَفَرُوا وَاتَّخَذُوا آيَاتِي وَرُسُلِي هُزُواً « 106 » إِنَّ الَّذِينَ آمَنُوا وَعَمِلُوا الصَّالِحَاتِ كَانَتْ لَهُمْ جَنَّاتُ الْفِرْدَوْسِ نُزُلًا « 107 » خَالِدِينَ فِيهَا لَا يَبْغُونَ عَنْهَا حِوَلًا « 108 »\r\nلغت و اعراب :\r\nحَبِطَ عملُه - از باب عَلِمَ - : باطل شد و هدر رفت . هَزَأَ هزواً - از باب مَنَع - الف آخر مصدر تبديل به واو شده ، به معناى استهزا و مسخره كردن . وزن مصدر است به معناى توزين ، و وزن به معناى ميزان . ذلك جزاؤهم جهنّم ، « ذلك » خبر مبتداى مقدّر يعنى الأمر ذلك . و « جزاؤهم جهنّم » مبتدا و خبر است . فردوس : باغ سرسبز داراى درختان خرما و انگور و انواع گياهان ، و نيز بالاترين درجه‌هاى بهشت . نُزْل و نُزُل : نخستين پذيرايى مهمان در به دو ورود . حِوَل : زوال و انتقال .\r\nتفسير :\r\nأُولئِكَ الَّذِينَ كَفَرُوا بِآيَاتِ رَبِّهِمْ وَلِقَائِهِ فَحَبِطَتْ أَعْمَالُهُمْ فَلَا نُقِيمُ لَهُمْ يَوْمَ الْقِيَامَةِ وَزْناً\r\nيعنى : آنها كسانى هستند كه به آيات پروردگارشان و به ملاقات او كفر ورزيده‌اند . مراد از آيات آيه‌هاى قرآن مجيد يا نشانه‌هاى توحيد و علم و قدرت خداست كه در آفاق گيتى و انفس جانداران تجلّى كرده . و مراد از كفر به ملاقات ، انكار معاد و حيات پس از مرگ است كه لقاءاللَّه ناميده مىشود . « فحبطت » يعنى در نتيجهء اين كفر تمام عمل‌هاى خير آنها حبط و باطل مىگردد و در دنيا و آخرت پاداشى نخواهند داشت . زيرا در هيچ‌يك‌از اعمال آنها انگيزهء تقرب به خدا و خوف و رجا نسبت به او و طمع بهشت و ترس\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nاز آتش و نيز ساير وجوه زندگىبخش عمل و سبب استحقاق پاداش نيست . و « فلا نقيم » يعنى عاقبت كارشان در روز رستاخيز اين است كه براى آنها وزنى برپا نمىكنيم . يعنى احترام و اعتبار و قدر و قيمتى براى آنها قائل نمىشويم ، و يا براى اعمال آنها وسايل سنجش برپا نمىنماييم ، زيرا سنجش مربوط به حسناتى است كه حبط نشده و گرنه سنجش بىمعناست .\r\nذلِكَ جَزَاؤُهُمْ جَهَنَّمُ بِمَا كَفَرُوا وَاتَّخَذُوا آيَاتِى وَرُسُلِى هُزُواً\r\nيعنى : مطلب دربارهء آنها همان است كه اعمال خيرشان حبط و خودشان بىارج و بىمقدارند . و جزا و پاداششان هم به خاطر آن‌كه كفر ورزيدند و آيات مرا و فرستادگان مرا به مسخره گرفتند دوزخ است . مراد از آيات اعم از آيه‌هاى كتاب آسمانى و نشانه‌هاى توحيد در انفس و آفاق است .\r\nإِنَّ الَّذِينَ آمَنُوا وَعَمِلُوا الصَّالِحَاتِ كَانَتْ لَهُمْ جَنَّاتُ الْفِرْدَوْسِ نُزُلًا\r\nيعنى : به حقيقت كسانى كه ايمان آوردند - به توحيد و به آنچه پيامبرشان بر آنها عرضه داشته گرويدند - و به دنبال آن كارهاى نيك انجام دادند يعنى به آنچه شريعت وقتشان از واجب و حرام آورده و به آنچه عقل سليمشان قضاوت كرده عمل كردند ، براى آنها باغ‌ها و بهشت‌هاى فردوس كه بالاترين و والاترين محل عالم آخرت است به عنوان اولين مرحلهء پذيرايى ، ثابت و مسلّم است . يعنى پس از آن نعمت‌هاى بىپايان فوق تصورشان به آنها اعطا مىشود .\r\nخَالِدِينَ فِيهَا لَايَبْغُونَ عَنْهَا حِوَلًا\r\nيعنى : آنها در آن بهشت سكونت جاودانى دارند و هرگز در طلب تبديل و تغيير و تحول به مكان ديگر و حال ديگر نخواهند بود . زيرا زندگى در آن‌جا با تمام شئون و كيفياتش بر وفق ميل و شوق و رغبت ساكنان آن‌جاست .\r\nو بايد دانست كه لازمهء خلود جهان و خلود و جاويدانى ساكنان آن‌جا اين است كه آفرينش شراشر اجزا و اعضاى آن به نحو خاصى باشد كه تغيير و فرسودگى و زوال و فنا در آن راه نيابد حتى مثلًا ميوه‌جات و سبزيجات و ساير آنچه در دنيا زود متغير مىشود بايد دائمى باشد چه رسد به حيوانات و خاصه ابدان بهشتيان كه بايد همانند ارواحشان\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nابدى باشد هر چند هنگام نفخهء دوم صور از اجزاى بدن اولى جمع شده و تركب يافته است . و اين امرى است عجيب كه عقل از تصورش حيران و خرد از درك حقيقتش عاجز است .\r\n\r\n[ كثرت كلمات اللَّه 
  ]\r\nقُل لَّوْ كَانَ الْبَحْرُ مِدَاداً لِكَلِمَاتِ رَبِّي لَنَفِدَ الْبَحْرُ قَبْلَ أَن تَنفَدَ كَلِمَاتُ رَبِّي وَلَوْ جِئْنَا بِمِثْلِهِ مَدَداً « 109 » قُلْ إِنَّمَا أَنَا بَشَرٌ مِثْلُكُمْ يُوحَى إِلَيغَّ أَنَّمَا إِلهُكُمْ إِلهٌ وَاحِدٌ فَمَن كَانَ يَرْجُوا لِقَاءَ رَبِّهِ فَلْيَعْمَلْ عَمَلًا صَالِحاً وَلَا يُشْرِكْ بِعِبَادَةِ رَبِّهِ أَحَداً « 110 »\r\nلغت و اعراب :\r\nمداد : مركب براى نوشتن ، و كمك ، و وسيلهء بقاى شىء . كلمه : لفظ اعم از مفرد و جمله يا جملات ، و حكم صادر از مولا ، و همهء مخلوقات خدا به لحاظ اين‌كه همانند دلالت لفظ بر معنا دلالت بر وجود خدا دارند .\r\nتفسير :\r\nقُل لَّوْ كَانَ الْبَحْرُ مِدَاداً لِكَلِمَاتِ رَبِّى لَنَفِدَ الْبَحْرُ قَبْلَ أَن تَنفَدَ كَلِمَاتُ رَبِّى وَلَوْ جِئْنَا بِمِثْلِهِ مَدَداً\r\nيعنى : اى پيامبر ، به مجامع بشرى بگو و برسان كه اگر دريا براى نوشتن كلمات پروردگار من مركب شود ، بىترديد تمام مىشد پيش از آن‌كه كلمات پروردگارم تمام شود هر چند درياى ديگرى همانند آن كمك آوريم .\r\nمراد از كلمات در اين‌جا مخلوقات خدا و هر موجودى است كه از آن ذات اقدس صادر شود ، لكن در استعمالات كتاب خدا غالباً در موجوداتى شريف و عظيم استعمال شده ، مانند حكم صادر از او دربارهء مهلت‌دادن قومى ، و دوام و بقاى ملتى ، و اهلاك و زوال قومى ، و استعمال در مسيح عيسى بن مريم عليه السلام . و ملاك در اطلاقات ، تشبيه است ، زيرا همهء مخلوقات دلالت بر وجود و قدرت و علم بارىتعالى دارند .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبايد دانست كه مفاد اين آيه حكم كلى مستقل است ، و محتمل است كه آيه نيز مستقلًا نازل شده باشد و دلالت دارد بر سعهء مخلوقات و معلومات خدا و اين‌كه همهء آنها دالّ بر ذات بارىتعالى و علم و قدرت اوست همانند دلالت لفظ بر معنا . و چون اين آيه پس از قصهء اصحاب كهف و عجايب وضع آنها و پس از سرگذشت خضر و موسى عليهما السلام و غرايب امر آنها و بعد از قصهء ذوالقرنين و كار عظيم و بهت‌آور او نازل شده كه هر يك اسرارى در بر دارد ، گويى مفاد آيه اين است كه اين امور در برابر علم بىپايان او ذره‌اى در مقابل اقيانوس است .\r\n\r\n[ راهكار لقاء اللَّه 
  ]\r\nقُلْ إِنَّمَا أَنَا بَشَرٌ مِثْلُكُمْ يُوحَى إِلَيغَّ أَنَّمَا إِلهُكُمْ إِلهٌ وَاحِدٌ فَمَن كَانَ يَرْجُو لِقَاءَ رَبِّهِ فَلْيَعْمَلْ عَمَلًا صَالِحاً وَلَا يُشْرِكْ بِعِبَادَةِ رَبِّهِ أَحَداً\r\nاين آيه در آخر سوره اشاره به اصول سه گانهء دين دارد كه خدا دستور ابلاغ آنها را مىدهد ، يعنى جملهء أنّما الهكم إله واحد به توحيد ، و كلمهء يوحى الىّ به نبوت ، و جملهء يرجو لقاء ربّه به معاد و روز رستاخيز .\r\nمعناى آيه : اى پيامبر ، به كفار و مشركان مكه بگو : جز اين نيست كه من بشرى همانند شما هستم يعنى ادعاى غير بشريت را ندارم ، و تنها امتياز من از شما اين است كه به من وحى مىشود و مرا خدايم به نبوت و پيامبرى برگزيده است ، و نبوت با بشر بودن منافات ندارد بر خلاف آنچه شما تصور مىكنيد . و آنچه به من وحى مىشود توحيد است و اين‌كه معبود شما خداوند يكتاست . پس هر كس به معاد اعتقاد دارد واميد ملاقات پروردگار خود دارد بايد عمل نيك انجام دهد و در پرستش و عبادت پروردگار خود كسى را شريك نسازد . از اين جمله استفاده مىشود كه عمده محرك بشر به سوى عمل صالح اعتقاد به معاد و مجازات و ترس از كيفر است به طورى كه اگر معاد نبود يا شخص به آن معتقد نبود احدى از مكلّفان به جز شاذّ و نادر به عمل نمىپرداخت .\r\nو الحمد للَّه‌رب العالمين\r\n10 / 9 / 85\r\n* * *\r\n\r\n","description":"","footnote":"","page_name":" 447 ","page_number":447},
  {"content":"\r\n . \r\n\r\n","description":"","footnote":"","page_name":" 448 ","page_number":448}
  ]