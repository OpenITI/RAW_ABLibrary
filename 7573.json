[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمجموعهء آثار\r\n24\r\n( جلد اول از بخش اجتماعى - سياسى )\r\nنهضتهاى اسلامى در صد ساله اخير ، آينده انقلاب اسلامى ايران ، قيام وانقلاب مهدى عليه السلام ، شهيد ، مشكل اساسى در سازمان روحانيت ، رهبرى نسل جوان ، روابط بين الملل اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n.\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n24\r\nمجموعهء آثار\r\nاستاد شهيد مطهرى\r\nانتشارات صدرا\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمطهرى ، مرتضى ، 1299 - 1358 .\r\nمجموعه آثار استاد شهيد مطهري / ويراستار شوراى نظارت بر نشر آثار استاد شهيد آية . . . مطهرى - تهران : صدرا\r\nISBN - 964 - 5600 - 06 - 5 ( دوره )\r\nفهرستنويسى بر اساس اطلاعات فيپا .\r\nهر جلد عنوان خاص خود دارد .\r\nج 24 ( چاپ سوم : 1387 ) 52000 ريال\r\nISBN 964 - 7299 - 54 - 0\r\n1 . اسلام - بررسى وشناخت . 2 . اسلام - مسائل متفرقه . الف . عنوان .\r\n27 م 6 م / 7 / 233 BP - 48 / 297\r\nكتابخانه ملى ايران - 21161 - 78 م\r\nمجموعه آثار استاد شهيد مطهري ( 24 )\r\nچاپ سوم : بهمن 1387 مطابق صفر 1430\r\nتعداد : 2000 نسخه\r\nبها : 52000 ريال\r\nحروفچيني ، ليتوگرافي ، چاپ صحافى : مؤسسه چاپ فجر ( 1001395 ) . تلفن : 3119796\r\nناشر : انتشارات صدرا ( با كسب اجازه از شوراى نظارت بر نشر آثار استاد شهيد )\r\nكليهء حقوق چاپ و نشر مخصوص ناشر است .\r\n* تهران : خيابان ناصر خسرو ، مقابل دار الفنون ، كوچهء دكتر مسعود ، تلفن : 33915130 - دورنگار : 33119796\r\nشعبه 2 : خيابان انقلاب ، بين خيابانهاى دانشگاه وابو ريحان ، جنب بانك ملي ، پلاك 1288 - تلفن : 66261086 و 66961645\r\n* قم : خيابان ارام ، تلفن : 7731522 ، دور نگار : 7747314\r\nشابك دوره : 964 - 5600 - 06 - 5\r\nISBN 964 - 5600 - 06 - 5\r\nشابك جلد بيست و چهارم : 964 - 7299 - 54 - 0\r\nISBN 964 - 7299 - 54 - 0\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n.\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n.\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nجلد بيست و چهار\r\n\r\nمقدمه\r\nباسمه تعالى\r\nخدا را شاكريم كه جلد بيست و چهارم « مجموعه آثار استاد شهيد مطهرى » كه جلد اول از بخش اجتماعى سياسى اين مجموعه را تشكيل مىدهد منتشر مىگردد . اين مجلد مشتمل بر هفت بخش است : نهضتهاى اسلامى در صد ساله اخير ، آينده انقلاب اسلامى ايران ، قيام و انقلاب مهدى عليه السلام از ديدگاه فلسفه تاريخ ، شهيد ، مشكل اساسى در سازمان روحانيت ، رهبرى نسل جوان ، روابط بين‌الملل اسلامى .\r\nبخش اول يعنى كتاب نهضتهاى اسلامى در صد ساله اخير در شمار آخرين آثار قلمى شهيد آيت‌اللَّه مطهرى است و چاپ اول آن در سال 1357 مقارن با فاجعه جمعه سياه 17 شهريور منتشر شده است كه خطرات جدى از سوى رژيم فاسد پهلوى براى آن متفكر شهيد داشت . مطالب اين بخش - چنان كه در ابتداى آن ذكر شده است - بنا بود در يك اجتماع بزرگ مردمى در شب نيمه شعبان 1398 هجرى قمرى ( 1357 هجرى شمسى ) در زمانى كه اولين شعله‌هاى انقلاب اسلامى افروخته مىشد ، به صورت يك خطابه ايراد شود ولى به علت ممانعت پليس ، آن اجتماع برقرار نشد و آن خطابه ايراد نگرديد و البته تظاهرات و جنگ و گريزى با پليس توسط جوانان مسلمان انقلابى انجام پذيرفت . بعداً استاد شهيد مطالب آن خطابهء ايراد نشده را به رشته تحرير درآوردند و به صورت كتاب منتشر كردند كه تأثير بسزايى در روشن‌تر شدن خط سير نهضت اسلامى ايران در جريان اين نهضت و پس از پيروزى انقلاب اسلامى داشته است .\r\nبخش دوم اين مجلد را كتاب آينده انقلاب اسلامى ايران تشكيل مىدهد كه مجموعه‌اى است از سخنرانيها و مصاحبه‌هاى آن متفكر شهيد درباره انقلاب اسلامى ايران كه بخش اعظم آن در فاصله چند ماه قبل از پيروزى انقلاب تا هشتاد روز بعد از پيروزى ( زمان شهادت استاد ) ايراد شده است . در اين بخش مسائل مورد نياز انقلاب - همچنان كه روش آن شهيد بود - پيشاپيش مورد بررسى و تحقيق عالمانه قرار گرفته است و با توجه به گرفتاريها و مشاغل فراوان آن شهيد در آن ايام ، مانند مأموريت تشكيل شوراى انقلاب اسلامى از سوى امام خمينى ( ره ) و اداره اين شورا ، رياست كميته استقبال از امام ( ره ) و حضور در كنار امام خمينى به عنوان نزديك‌ترين و مورد اعتماد ترين فرد به ايشان از زمان ورود آن رهبر فرزانه به ايران تا زمان شهادت استاد ، با توجه به چنين مشاغلى در آن ايام ، سخنرانيها و مصاحبه‌هاى عميق علمى آن شهيد در اين بخش از اين مجموعه را بايد از شاهكارهاى ايشان به شمار آورد . تاريخ و مناسبت اين سخنرانيها و مصاحبه‌ها در ابتداى هر يك ذكر\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nشده است .\r\nمطالب اين دو بخش حاكى از دقت نظر و عمق بينش استاد مطهرى در مسائل اجتماعى و سياسى است و نشان مىدهد كه آن فيلسوف و فقيه عالىمقام علاوه بر فلسفه و فقه و ديگر رشته‌هاى معارف اسلامى ، در شناخت جريانهاى اجتماعى و سياسى دنياى اسلام نيز يد طولايى داشته است و به همين جهت آفات نهضت اسلامى را كه ممكن است گريبانگير انقلاب اسلامى شود پيشاپيش گوشزد مىكند تا ما مسير درست را گم نكنيم .\r\nبخش سوم اين مجموعه يعنى « قيام و انقلاب مهدى عليه السلام از ديدگاه فلسفه تاريخ » در زمان حيات آن شهيد ابتدا به صورت مقاله‌اى كوتاه و مختصر در يك نشريه دينى در تهران منتشر شد و سپس مطالبى بر آن افزوده شد و همراه مقاله « شهيد » به صورت كتابى در حدود سال 1351 منتشر گرديد و در سال 1357 چاپ ششم آن با اصلاحات مختصرى در برخى عبارات و اضافاتى توسط استاد منتشر شد و تا كنون بيش از سى نوبت چاپ شده است . آنچنان كه خود استاد شهيد در مقدمه آن كتاب گفته‌اند اين بخش فلسفه تاريخ نيست ، بلكه بررسى يك ايده اسلامى از ديدگاه فلسفه تاريخ است و ضمنا اشاره‌اى به فلسفه تاريخ از ديدگاه قرآن و معارف اسلامى است .\r\nبخش چهارم اين مجلد از « مجموعه آثار » شامل مقاله « شهيد » است كه تفصيل يافتهء يك سخنرانى در شب عاشوراى سال 1393 هجرى قمرى ( 1352 هجرى شمسى ) در تهران است و گذشته از غناى محتواى آن ، از آنجا كه نويسندهء مقاله خود به شهادت رسيده است طبعاً اثر مضاعف بر خوانندهء محترم خواهد گذاشت .\r\n« مشكل اساسى در سازمان روحانيت » بخش پنجم اين مجلد از مجموعه‌آثار را تشكيل مىدهد و آن مقاله‌اى است به قلم آن متفكر شهيد كه در سال 1341 شمسى در كتابى به نام بحثى درباره مرجعيت و روحانيت چاپ و منتشر شد و بعداً و در زمان حيات استاد در كتاب ده‌گفتار درج گرديد .\r\nبخش ششم گفتار « رهبرى نسل جوان » است . اين گفتار در فاصله سالهاى 1339 تا 1341 در محفلى ماهانه در تهران ايراد شده و در زمان حيات استاد در كتاب ده‌گفتار منتشر شد . و سرانجام بخش هفتم اين كتاب يعنى « روابط بين‌الملل اسلامى » متن سخنرانى آن شهيد است در 20 بهمن 1354 در « سمينار دبيران تعليمات دينى منطقه غرب تهران » كه پس از شهادت آن عالم ربانى و در سال 1380 در كتاب پانزده گفتار به چاپ رسيد .\r\nاز خداى متعال مدد و توفيق طلب مىكنيم .\r\n22 بهمن 1385\r\nبرابر با 22 محرم 1428\r\n\r\n","description":"","footnote":"","page_name":" 10 ","page_number":10},
  {"content":"\r\n فهرست مطالب \r\n","description":"","footnote":"","page_name":" 11 ","page_number":11},
  {"content":"\r\n فهرست مطالب \r\n","description":"","footnote":"","page_name":" 12 ","page_number":12},
  {"content":"\r\n فهرست مطالب \r\n","description":"","footnote":"","page_name":" 13 ","page_number":13},
  {"content":"\r\n فهرست مطالب \r\n","description":"","footnote":"","page_name":" 14 ","page_number":14},
  {"content":"\r\n فهرست مطالب \r\n","description":"","footnote":"","page_name":" 15 ","page_number":15},
  {"content":"\r\n فهرست مطالب \r\n","description":"","footnote":"","page_name":" 16 ","page_number":16},
  {"content":"\r\n فهرست مطالب \r\n","description":"","footnote":"","page_name":" 17 ","page_number":17},
  {"content":"\r\n فهرست مطالب \r\n","description":"","footnote":"","page_name":" 18 ","page_number":18},
  {"content":"\r\n فهرست مطالب \r\n","description":"","footnote":"","page_name":" 19 ","page_number":19},
  {"content":"\r\n فهرست مطالب \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nنهضتهاى اسلامى درصد ساله اخير\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n.\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nخطابه‌اى كه ايراد نشد * « 1 »\r\nبسم اللَّه الرحمن الرحيم\r\nاللَّهُمَّ انَّكَ تَعْلَمُ انَّهُ لَمْ يَكُنِ الَّذى كانَ مِنّا مُنافَسَةً فى سُلْطانٍ وَ لَا الِتماسَ شَىْءٍ مِنْ فُضولِ الْحُطامِ وَلكِنْ لِنَرُدَّ الْمَعالِمَ مِنْ دينِكَ وَ نُظْهِرَ الْاصْلاحَ فى بِلادِكَ فَيَأْمَنَ الْمَظْلومونَ مِنْ عِبادِكَ وَ تُقامَ الْمُعَطَّلَةُ مِنْ حُدودِكَ « 2 » .\r\nخدايا تو خود آگاهى كه آنچه از ناحيهء ما صورت گرفت رقابت در كسب قدرت يا خواهش فزون‌طلبى نبود ، بلكه براى اين بود كه سنن تو را كه نشانه‌هاى راه تواند بازگردانيم و اصلاح آشكار و چشمگير در شهرهاى تو به عمل آوريم كه بندگان مظلوم و محرومت امان يابند و مقررات به زمين ماندهء تو از نو به پا داشته شوند .\r\nشرايط تقويمى ، يعنى مصادف بودن فردا كه پانزدهم شعبان است با ميلاد مسعود بزرگ مصلح جهانى و بزرگ منجى بشريت حضرت حجةبن الحسن ( عجّل\r\n\r\n\r\n\r\n\r\n","description":"","footnote":"\r\n( 1 ) * اين خطابه بنا بود در عصر 14 شعبان 98 هجرى قمرى در تهران در يك كنفرانس عمومى ايراد شود و به علت ممانعت پليس ايراد نشد .\r\n( 2 ) . نهج‌البلاغه ، خطبهء 129 .\r\n","page_name":" 23 ","page_number":23},
  {"content":"\r\n\r\nاللَّه تعالى فرجه ) و هم شرايط اجتماعى معاصر كه در متن نهضتى اصلاحى كه امواج آن سراسر كشور ما را فرا گرفته است قرار گرفته‌ايم و روح اصلاح‌خواهى در اكثريت قريب به اتفاق مردم ما پديد آمده است ، به من اين الهام را بخشيد كه بحث خود را به اصلاح و اصلاح‌طلبى خصوصاً در صد سالهء اخير اختصاص دهم .\r\n\r\nواژهء اصلاح\r\nاصلاح يعنى سامان بخشيدن ، نقطهء مقابل افساد است كه به معنى نابسامانى ايجاد كردن است . اصلاح و افساد يكى از زوجهاى متضاد قرآن است كه مكرر در قرآن مطرح مىشوند . زوجهاى متضاد يعنى آن واژه‌هاى اعتقادى و اجتماعى كه دو به دو در برابر يكديگر قرار گرفته‌اند و به كمك يكديگر بهتر شناخته مىشوند از قبيل توحيد و شرك ، ايمان و كفر ، هدايت و ضلالت ، عدل و ظلم ، خير و شر ، اطاعت و معصيت ، شكر و كفران ، اتحاد و اختلاف ، غيب و شهادت ، علم و جهل ، تقوا و فسوق ، استكبار و استضعاف و غيره .\r\nبرخى از اين زوجهاى متضاد از آن جهت در كنار يكديگر مطرح مىشوند كه يكى بايد نفى و طرد شود و ديگرى جامهء تحقق بپوشد . اصلاح و افساد از اين قبيل است . مورد استعمال اصلاح در قرآن گاهى رابطهء ميان دو فرد است ( اصلاح ذات‌البين ) و گاهى محيط خانوادگى است و گاهى محيط بزرگ اجتماعى است كه اكنون مورد بحث ماست و در آيات زيادى مطرح است « 1 » . از اين پس ما هرگاه اين واژه را به كار ببريم ، منظور اصلاح در سطح اجتماعى و به عبارت ديگر اصلاح اجتماعى است .\r\nقرآن كريم در مجموع تعبيرات خود ، پيامبران را مصلحان مىخواند ، چنان كه از زبان شعيب پيغمبر مىگويد :\r\nانْ اريدُ الَّا الْاصْلاحَ مَا اسْتَطَعْتُ وَ ما تَوْفيقى الّا بِاللَّهِ عَلَيْهِ تَوَكَّلْتُ وَ الَيْهِ انيبُ « 2 » .\r\n\r\n\r\n\r\n\r\n","description":"","footnote":"\r\n( 1 ) . رجوع شود به سورهء بقره / 11 و 220 و اعراف / 56 و 85 و 170 و هود / 88 و 117 و قصص / 19 .\r\n( 2 ) . هود / 88 .\r\n","page_name":" 24 ","page_number":24},
  {"content":"\r\n\r\nجز اصلاح تا آخرين حد توانايى منظورى ندارم . موفقيتم جز به دست خدا نيست . تنها بر ذات مقدس او توكل مىكنم و تنها به سوى او بازخواهم گشت .\r\nو برعكس ، ادعاى اصلاح منافقين را به شدت تخطئه مىكند :\r\nوَ اذا قيلَ لَهُمْ لاتُفْسِدوا فِى الْارْضِ قالوا انَّما نَحْنُ مُصْلِحونَ . الا انَّهُمْ هُمُ الْمُفْسِدونَ وَلكِنْ لايَشْعُرونَ « 1 » .\r\nهرگاه به آنها گفته شود در زمين فساد مكنيد ، مىگويند ما فقط اصلاحگرانيم . آگاه باشيد كه همينها مفسدانند و خود هم به دقت درك نمىكنند .\r\nاصلاح‌طلبى يك روحيهء اسلامى است . هر مسلمانى به حكم اينكه مسلمان است خواه‌ناخواه اصلاح‌طلب و لااقل طرفدار اصلاح‌طلبى است زيرا اصلاح‌طلبى ، هم به عنوان يك شأن پيامبرى در قرآن مطرح است و هم مصداق امر به معروف و نهى از منكر است كه از اركان تعليمات اجتماعى اسلام است . البته هر امر به معروف و نهى از منكر لزوماً مصداق اصلاح اجتماعى نيست ولى هر اصلاح اجتماعى مصداق امر به معروف و نهى از منكر هست . پس هر مسلمان آشنا به وظيفه از آن جهت كه خود را موظف به امر به معروف و نهى از منكر مىداند ، نسبت به اصلاح اجتماعى حساسيت خاص دارد .\r\nضمناً لازم است به يك نكته توجه دهيم كه در عصر ما نسبت به اصلاحات اجتماعى حساسيت مثبت و مباركى پيدا شده كه قابل تقدير است ، اما اين جهت احياناً به نوعى افراطگرايى كشيده مىشود كه هر خدمتى جز اصلاح اجتماعى به هيچ گرفته مىشود . هر خدمتى با معيار اصلاح سنجيده مىشود و ارزش هر شخصيتى به ميزان دخالتش در اصلاحات اجتماعى معتبر شناخته مىشود . اين طرز تفكر هم به نظر مىرسد صحيح نيست ، زيرا هرچند اصلاح اجتماعى جامعه خدمت\r\n\r\n\r\n\r\n\r\n","description":"","footnote":"\r\n( 1 ) . بقره / 11 و 12 .\r\n","page_name":" 25 ","page_number":25},
  {"content":"\r\n\r\nاست اما هر خدمتى لزوماً اصلاح اجتماعى نيست . اختراع داروى سل يا سرطان خدمت است اما اصلاح نيست . پيش بردن علوم ، خدمت است اما اصلاح نيست . هر پزشك كه از بامداد تا شامگاه بيمار مىبيند و معالجه مىكند ، خدمت اجتماعى مىكند اما اصلاح اجتماعى نمىكند زيرا اصلاح اجتماعى يعنى دگرگون ساختن جامعه در جهت مطلوب ، و كار پزشك اينچنين نيست . از اين رو ارزش كار خدمتگزاران بزرگ را به جرم اينكه در اصلاحات اجتماعى نقشى نداشته‌اند نبايد نديده بگيريم . كار شيخ مرتضى انصارى يا صدرالمتألهين يك خدمت است و خدمت بسيار بزرگ هم هست در صورتى كه كار آنها اصلاح ، و خود آنها مصلح به شمار نمىروند . يا مثلًا تفسير مجمع‌البيان كه در حدود نه قرن پيش نوشته شده و همواره مورد استفادهء صدها و هزارها نفر بوده و هست خدمت است اما اصلاح اجتماعى شمرده نمىشود ، كارى بوده كه يك عالم در انزوا انجام داده است . بسا افراد كه از راه تقواى شخصى و الگو بودن عينى خودشان بزرگترين خدمتها را كرده‌اند ، در حالى كه عملًا از دخالتهاى اجتماعى بر كنار بوده‌اند . پس صالحان نيز مانند مصلحان ارزشمندند و خدمت كرده‌اند گو اينكه مصلح شمرده نشوند .\r\nدر جمله‌هاى بالا كه از نهج‌البلاغه نقل كرديم ، على عليه السلام نقش خود را از نظر فعاليتهاى اجتماعى به عنوان « مصلح » توضيح مىدهد . امام حسين عليه السلام هم در مجمعى بزرگ كه ايام حج از كبار صحابه در زمان معاويه تشكيل داد و سخنرانى مفصلى ايراد كرد كه در تحف‌العقول مسطور است ، در ضمن سخنانش همين جمله‌هاى پدر را آورد ، يعنى نقش خود را در فعاليتهايى كه قصد آنها را داشت به عنوان « مصلح » بيان كرد .\r\nامام حسين در وصيتنامهء معروفش خطاب به برادرش محمد بن حنفيّه نيز به كار خود عنوان « اصلاح » و به خود عنوان « مصلح » داد . در آنجا چنين نوشت :\r\nانّى لَمْ اخْرُجْ اشِراً وَ لا بَطِراً وَ لا مُفْسِداً وَ لا ظالِماً ، انَّما خَرَجْتُ لِطَلَبِ الْاصْلاحِ فى امَّةِ جَدّى ، اريدُ انْ آمُرَ بِالْمَعْروفِ وَ ا نْهى عَنِ الْمُنْكَرِ وَ اسيرَ بِسيرَةِ جَدّى وَ ابى « 1 » .\r\n\r\n\r\n\r\n\r\n","description":"","footnote":"\r\n( 1 ) . مقتل الحسين مقرّم ، ص 156 .\r\n","page_name":" 26 ","page_number":26},
  {"content":"\r\n\r\nقيام من قيام فردى جاه‌طلب يا كامجو يا آشوبگر و يا ستمگر نيست ، در جستجوى اصلاح كار امت جدّم به پا خاسته‌ام ، اراده دارم امر به معروف و نهى از منكر كنم و به سيرت جدّ و پدرم رفتار نمايم .\r\n\r\nجنبشهاى اصلاحى در تاريخ اسلام\r\nگذشته از سيره و روش ائمهء معصومين كه سراسرْ تعليم و ارشاد و جنبشهاى اصلاحى است ، در تاريخ اسلام حركتها و جنبشهاى اصلاحى فراوان مىتوان يافت كه از هيچ تاريخ ديگر كمتر نيست . ولى نظر به اينكه بررسى كافى دربارهء اين جنبشها به عمل نيامده ، انسان ابتدائاً مىپندارد تاريخ اسلام از نظر جنبشهاى اصلاح‌طلبانه ، تاريخى راكد و صامت است .\r\nلااقل هزار سال است كه اين انديشه در ميان مسلمانان ( ابتدا در اهل تسنن و بعد در شيعه ) راه يافته كه در اول هر قرن ، يك « مجدّد » و احياءكنندهء دين ظهور خواهد كرد . اهل تسنن حديثى به اين مضمون به روايت ابوهريره نقل مىكنند :\r\nانَّ اللَّهَ يَبْعَثُ لِهذِهِ الْامَّةِ عَلى رَأْسِ كُلِّ مِائَةٍ مَنْ يُجَدِّدُ لَها دينَها .\r\nخداوند در سر هر صد سال مردى براى امت برمىانگيزد كه دين او را نوسازى كند و سامان دهد .\r\nهرچند اين حديث از نظر سند ، اساسى ندارد و از نظر تاريخى هم تأييد نمىشود و ما در جاى ديگر به نقد اين حديث و اين تفكر پرداخته‌ايم « 1 » ، ولى شيوع و رواج و قبول اين انديشه در ميان مسلمانان بيانگر اين حقيقت است كه مسلمانان لااقل در فاصلهء يك قرن ، انتظار مصلح يا مصلحان داشته‌اند و عملًا برخى نهضتها را نهضتهاى اصلاحى تلقى مىكرده‌اند .\r\nاين است كه مىگوييم : اصلاح و مصلح و نهضت اصلاحى و تجدد فكر دينى كه اخيراً مصطلح شده است ، يك آهنگ آشنا به گوش مسلمانان است .\r\n\r\n\r\n\r\n\r\n","description":"","footnote":"\r\n( 1 )\r\n. ده گفتار ، مقالهء « احياى فكر دينى » .\r\n","page_name":" 27 ","page_number":27},
  {"content":"\r\n\r\nبررسى دقيق نهضتهاى اصلاحى دورهء اسلام و تحليل علمى آنها بسيار مفيد و حياتى است . اميدوارم افراد شايسته‌اى چنين توفيقى بيابند و نتيجهء بررسى و تحقيقات خود را در اختيار علاقه‌مندان قرار دهند .\r\nبديهى است كه جنبشهايى كه داعيهء اصلاح داشته‌اند ، يكسان نبوده‌اند . برخى داعيهء اصلاح داشته و واقعاً هم مصلح بوده‌اند . برخى برعكس ، اصلاح را بهانه قرار داده و افساد كرده‌اند . برخى ديگر در آغاز جنبهء اصلاحى داشته و سرانجام از مسير اصلاحى منحرف شده‌اند .\r\nقيامهاى علويين در دورهء اموى و عباسى غالباً قيامهاى اصلاحى بوده است .\r\nبرعكس ، جنبش بابك خرّمدين و چند جنبش ديگر از اين قبيل آنقدر آلوده و پليد بود كه براى جهان اسلام نتيجهء معكوس داد ، يعنى از تنفر مردم و خشم مردم نسبت به دستگاه جور خلفاى عباسى - كه اين نهضتها عليه آن به پا شده بود - كاست . شايد علت اصلى دوام نسبى حكومت عباسيان قيامهاى امثال بابك بود . در حقيقت اين قيامها را بايد شانس حكومت عباسى به شمار آورد . قيام شعوبيه در آغاز ، ماهيت اصلاحى داشت زيرا عليه تبعيض اموى بود و با شعار :\r\nيا ايُّهَا النّاسُ انّا خَلَقْناكُمْ مِنْ ذَكَرٍ وَ انْثى وَ جَعَلْناكُمْ شُعوباً وَ قَبائِلَ لِتَعارَفوا انَّ اكْرَمَكُمْ عِنْدَ اللَّهِ اتْقيكُمْ « 1 » .\r\nآغاز شد . شعوبيه چون عليه تبعيض قيام كرده بودند « اهل التسويه » خوانده شدند و چون آيهء كريمهء فوق را شعار خود قرار داده بودند « شعوبيه » ناميده شدند . اما متأسفانه خود شعوبيه در همان مسير انحرافى افتادند كه عليه آن به پا خاسته بودند يعنى مسير افكار و احساسات نژادپرستانه و قوميت گرايانه ، و به همين دليل تنفر عناصر مؤمن حقيقتجو و عدالتخواه اسلامى را عليه خود برانگيختند . در حقيقت ، انحراف شعوبيه از مسير اصلاحى اوّلى را نيز بايد به حساب شانس عباسيان گذاشت ، و شايد خود عباسيان دست داشتند در اينكه ايرانيان را از شاهراه شعارهاى عدالتخواهانهء اسلامى به بيراههء شعارهاى نژادپرستانهء ايرانى منحرف سازند . حمايت شديد خلفاى عباسى از شعوبيان افراطى كه در تاريخ به وضوح\r\n\r\n\r\n\r\n\r\n","description":"","footnote":"\r\n( 1 ) . حجرات / 13 .\r\n","page_name":" 28 ","page_number":28},
  {"content":"\r\n\r\nپيداست مؤيد اين فرضيه است .\r\nجنبشهاى اصلاحى اسلامى ، برخى فكرى ، برخى اجتماعى و برخى ديگر ، هم فكرى بوده و هم اجتماعى . نهضت غزالى يك نهضت فكرى محض بود . او فكر مىكرد علوم اسلامى و انديشه‌هاى اسلامى آسيب‌ديده است ، در صدد « احياء علوم دين » برآمد . نهضتهاى علويين يا نهضت سربداريان نهضتى اجتماعى عليه حكام زمان بود . نهضت اخوان‌الصفا ، هم فكرى بود و هم اجتماعى .\r\nبرخى از نهضتها پيشرو بوده مانند همانها كه نام برديم « 1 » ، و برخى ارتجاعى بوده مانند نهضت اشعرى در قرن چهارم و نهضت اخباريگرى ( در شيعه ) در قرن دهم و نهضت وهابيگرى در قرن دوازدهم .\r\nهمهء اين نهضتها اعم از فكرى و عملى و اعم از پيشرو و ارتجاعى نيازمند به بررسى و تحليل وسيعى است ، خصوصاً با توجه به اينكه اخيراً عده‌اى فرصت‌طلب از خلأ موجود سوء استفاده كرده و طبق دستور و به طور دلبخواه نهضتهاى دورهء اسلامى را تحليل مىكنند و در اختيار تودهء بىخبر مىگذارند .\r\nما فعلًا به بررسى مختصرى از نهضتهاى اصلاحى اسلامى صد سالهء اخير مىپردازيم كه با ما و زندگى فعلى پيوند نزديك دارد ، و به نتيجه‌گيرى براى عصر و زمان خودمان كه در متن نهضتى اسلامى و اصلاحى هستيم مىپردازيم .\r\nاز حدود نيمهء دوم قرن سيزدهم اسلامى و نوزدهم مسيحى به بعد يك جنبش اصلاحى در جهان اسلام آغاز شده است . اين جنبش شامل ايران و مصر و سوريه و لبنان و شمال آفريقا و تركيه و افغانستان و هندوستان مىشود . در اين كشورها كم و بيش داعيه‌داران اصلاح پيدا شده و انديشه‌هاى اصلاحى عرضه كرده‌اند . اين جنبشها به دنبال يك ركود چند قرنى صورت گرفت و تا حدى عكس‌العمل هجوم استعمار سياسى و اقتصادى و فرهنگى غرب بود و نوعى بيدارسازى و رنسانس ( تجديد حيات ) در جهان اسلام به شمار مىرود .\r\n\r\n\r\n\r\n\r\n","description":"","footnote":"\r\n( 1 ) البته نهضت غزالى از بعضى جهات پيشرو بوده و از بعضى جهات ديگر نه كتاب محجة البيضاء مرحوم فيض هر دو جنبه كار غزالى را آشكار مىكند\r\n","page_name":" 29 ","page_number":29},
  {"content":"\r\n\r\n\r\nسيد جمال\r\nبدون ترديد سلسله‌جنبان نهضتهاى اصلاحى صدسالهء اخير ، سيدجمال‌الدين اسدآبادى معروف به افغانى است . او بود كه بيدارسازى را در كشورهاى اسلامى آغاز كرد ، دردهاى اجتماعى مسلمين را با واقع‌بينى خاصى بازگو نمود ، راه اصلاح و چاره‌جويى را نشان داد .\r\nبا اينكه دربارهء سيد جمال فراوان گفته و نوشته مىشود ، ولى راجع به تز اصلاحى او كمتر سخن مىرود و يا من كمتر ديده و شنيده‌ام . به هرحال خوب است بدانيم كه سيد جمال درد جامعهء اسلامى را چه تشخيص مىداده و راه چاره را چه مىدانسته است و چه راههايى براى وصول به هدفهاى اصلاحى خويش انتخاب مىكرده است ؟\r\nنهضت سيد جمال ، هم فكرى بود و هم اجتماعى . او مىخواست رستاخيزى ، هم در انديشهء مسلمانان به وجود آورد و هم در نظامات زندگى آنها . او در يك شهر و يك كشور و حتى در يك قاره توقف نكرد ، هرچند وقت در يك كشور بسر مىبرد . آسيا و اروپا و آفريقا را زير پا گذاشت . در هر كشور با گروههاى مختلف در تماس بود ، همچنان كه نوشته‌اند در برخى كشورهاى اسلامى عملًا وارد ارتش شد براى اينكه تا دل سپاهيان نفوذ نمايد . مسافرت سيد به كشورهاى مختلف اسلامى و بازديد آنها از نزديك ، سبب شد كه آن كشورها را از نزديك بشناسد و ماهيت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nجريانها و شخصيتهاى اين كشورها را به دست آورد ، همچنان كه جهان‌پيمايىاش و مخصوصاً توقف نسبتاً طولانىاش در كشورهاى غربى او را به آنچه در جهان پيشرفته مىگذشت و به ماهيت تمدن اروپا و نيت سردمداران آن تمدن آشنا ساخت . سيدجمال در نتيجهء تحرك و پويايى ، هم زمان و جهان خود را شناخت و هم به دردهاى كشورهاى اسلامى كه داعيهء علاج آنها را داشت دقيقاً آشنا شد .\r\nسيد جمال مهمترين و مزمن‌ترين درد جامعهء اسلامى را استبداد داخلى و استعمار خارجى تشخيص داد و با ايندو به شدت مبارزه كرد . آخر كار هم جان خود را در همين راه از دست داد . او براى مبارزه با اين دو عامل فلج‌كننده ، آگاهى سياسى و شركت فعالانهء مسلمانان را در سياست واجب و لازم شمرد و براى تحصيل مجد و عظمت از دست رفتهء مسلمانان و به دست آوردن مقامى در جهان كه شايستهء آن هستند بازگشت به اسلام نخستين و در حقيقت حلول مجدد روح اسلام واقعى را در كالبد نيمه مردهء مسلمانان ، فورى و حياتى مىدانست . بدعت‌زدايى و خرافه‌شويى را شرط آن بازگشت مىشمرد . اتحاد اسلام را تبليغ مىكرد . دستهاى مرئى و نامرئى استعمارگران را در نفاق‌افكنىهاى مذهبى و غيرمذهبى مىديد و رو مىكرد .\r\n\r\nدو امتياز\r\nاز خصوصيات برجستهء سيد جمال اين است كه در اثر آشنايى نزديك با جامعهء شيعه و با جامعه سنى ، تفاوت و دوگانگى وضع روحانيت شيعه را با روحانيت سنى به خوبى درك كرده بود . او مىدانست كه روحانيت سنى يك نهاد مستقل ملى نيست و در مقابل قدرتهاى استبدادى و استعمارى قدرتى به شمار نمىرود .\r\nروحانيت سنى وابسته به حكومتهايى است كه خود قرنها آن را به عنوان « اولىالامر » به جامعه معرفى كرده است . لهذا در جامعهء تسنن به سراغ علما نمىرفت ، مستقيماً به سراغ خود مردم مىرفت . از نظر او علماى دينى سنى از جهت اينكه بشود به عنوان پايگاه ضد استبداد و ضد استعمار از آنها بهره جست ، امتياز خاصى ندارند ، مانند ساير طبقاتند .\r\nولى روحانيت شيعه چنين نيست . روحانيت شيعه يك نهاد مستقل است ، يك قدرت ملى است ، همواره در كنار مردم و در برابر حكمرانان بوده است . از اين رو سيد جمال در جامعهء شيعه ، اول به سراغ طبقهء علما رفت و به آگاه‌سازى آنها\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nپرداخت ، اين طبقه را بهترين پايگاه براى مبارزه با استبداد و استعمار تشخيص داد .\r\nاز مضمون و محتواى نامه‌هايى كه سيد به علماى شيعه ، خصوصاً نامه‌اش به زعيم بزرگ مرحوم حاج ميرزا حسن شيرازى ( اعلى اللَّه مقامه ) و نامهء ديگرش كه صورت بخشنامه دارد به سران علماى معروف و برجستهء شيعه در عتبات و در تهران و مشهد و اصفهان و تبريز و شيراز و غيره نوشته است ، اين مدعا كاملًا پيداست . سيد جمال تشخيص داده بود كه در روحانيت شيعه اگر احياناً افرادى رابطهء نزديك با مستبدان زمان خود داشته‌اند ، وابستگى خود را با روحانيت و مردم و دين حفظ كرده‌اند و از آن اصل كه در فقه مطرح است يعنى « استفاده از پايگاه دشمن به سود مردم » پيروى كرده‌اند ، و اگر احياناً افرادى هم بوده‌اند - كه البته بوده‌اند - كه واقعاً وابسته بوده‌اند ، جنبهء استثنايى داشته‌اند و لهذا مردم شيعه پيوند محكم خود را با روحانيت شيعه در طول تاريخ نگسسته‌اند « 1 » .\r\nروش سيد جمال در قبال روحانيت شيعه ، تأثير فراوانى داشت هم در جنبش تنباكو كه منحصراً وسيلهء علما صورت گرفت و مشتى آهنين بود بر دهان استبداد داخلى و استعمار خارجى ، و هم در نهضت مشروطيت ايران كه به رهبرى و تأييد علما صورت گرفت . در تاريخ سيد جمال به عنوان يك شخصيت مسلمان انقلابى آگاه هرگز ديده نشده است كه روحانيت شيعه را بكوبد يا تضعيف نمايد ، با آنكه شخصاً در اثر برخى ناآگاهيها صدمات و آزارهايى هم ديده است .\r\nآقاى محيط طباطبايى مىنويسند :\r\nسيد در سفر اول خود به اروپا كه « عروة الوثقى » را انتشار مىداد ، متوجه اهميت نفوذ روحانيان براى انجام اصلاحات شده بود و در نامه‌اى كه همان اوان در اروپا به يكى از ايرانيان مقيم مصر ( كه او هم براى نجات از دست مأمورين ايران ، خود را « داغستانى » ناميده بود ) نوشته است ، صريحاً مىگويد كه علماى ايران در انجام وظايف خود كوتاهى نكرده‌اند و اين مأمورين دولت ايران بوده‌اند كه همواره اسباب زحمت و درماندگى و\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب نقش روحانيت پيشرو در جنبش مشروطيت ايران ، تأليف حامد الگار ، ترجمهء ابوالقاسم سرى .\r\n","page_name":" 32 ","page_number":32},
  {"content":"\r\n\r\nعقب‌افتادگى مردم و كشور را فراهم كرده‌اند .\r\nموقعى كه در تهران مىزيست به هيچ وجه تظاهرى مخالف مذاق روحانيون از او سر نزد ، بلكه برعكس پيوسته مىكوشيد با علما حسن تفاهم داشته باشد . رسالهء نيچريهء او كه هنگام ورود به ايران تازه در بيروت به عربى ترجمه شده و انتشار يافته بود ، نسخه‌هايى از آن به دست آورده و به طلاب و فضلا اهدا مىكرد و در مجلس ملاقات با مدرسين معقول و منقول سعى مىكرد سخنى كه از آن حس غرور و خودپسندى شنيده بشود گفته نشود . چنانچه شنيده‌ام به مرحوم جلوه در ملاقات اول كه از سيد پرسيده بود : شنيدم شما در مصر كلمات شيخ را تدريس مىكرده‌ايد ، براى اينكه خفض جناحى كرده باشد ، جواب مناسبى داده بود كه مرحوم جلوه را بر ضد خود نينگيزد « 1 » .\r\nو هم ايشان مىگويند :\r\nسيد جمال الدين با تيغ زبان و نوك قلم خود زمينه‌سازى كرد و شالودهء اصلى قبول حكومت مشروطهء جديد را در ذهن علماى روحانى مملكت فراهم آورد . در روزى كه علماى بزرگ تهران و عتبات در صدر نهضت مشروطه قرار گرفته بودند ، معلوم شد حسن ظن و حدس صائب سيد جمال‌الدين دربارهء عنصر مشروطه‌ساز ايران به خطا نرفته بود و از حركت تمرّد تنباكو تا مهاجرت به قم و پشتيبانى علما از مشروطه‌خواهان در برابر كودتاى باغشاه همه جا روح او راهنماى كسانى بود كه هريك در مقام مقتدى الانامى قرار دارند « 2 » .\r\nامتياز ديگر سيد جمال اين است كه با اينكه به اصطلاح مردى تجددگرا بود و مسلمانان را به علوم و فنون جديده و اقتباس تمدن غربى مىخواند و با بىسوادى و\r\n\r\n\r\n\r\n\r\n","description":"","footnote":"\r\n( 1 ) . نقش سيد جمال الدين در بيدارى مشرق زمين ، ص 39 و 40 .\r\n( 2 ) . همان ، ص 52 .\r\n","page_name":" 33 ","page_number":33},
  {"content":"\r\n\r\nبىخبرى و عجز فنى و صنعتى مسلمانان به پيكار برخاسته بود ، متوجه خطرهاى تجددگرايىهاى افراطى بود . او مىخواست مسلمانان علوم و صنايع غربى را فراگيرند ، اما با اينكه اصول تفكر مسلمانان يعنى جهان‌بينى آنها جهان‌بينى غربى گردد و جهان را با همان عينك ببينند كه غرب مىبيند مخالف بود . او مسلمانان را دعوت مىكرد كه علوم غربى را بگيرند اما از اينكه به مكتبهاى غربى بپيوندند آنها را برحذر مىداشت . سيد جمال همان گونه كه با استعمار سياسى غرب پيكار مىكرد با استعمار فرهنگى نيز در ستيزه بود . با متجددانى كه جهان را و احياناً قرآن و مفاهيم اسلامى را مىخواستند از ديدگاه غربى تفسير كنند مبارزه مىكرد . توجيه و تأويل مفاهيم ماوراءالطبيعى قرآن و تطبيق آنها را به امور حسى و مادى جايز نمىشمرد .\r\nسيد جمال هنگامى كه از مصر به هند رفت و با افكار سِر سيد احمدخان هندى - كه زمانى قهرمان اسلامى اصلاح در هند به شمار مىرفت - آشنا شد و ديد او سعى دارد مسائل ماوراءالطبيعى را به نام و بهانهء علم ، توجيه طبيعى كند ، غيب و معقول را تعبير محسوس و مشهود نمايد ، معجزات را كه در قرآن نصّ و صريح است به شكلى رنگ عادى و طبيعى دهد ، مفاهيم آسمانى قرآن را زمينى كند ، سخت ايستادگى كرد .\r\nيكى از نويسندگان معاصر در مورد سفر سيد به هند و موضعش در برابر سيد احمدخان مىنويسد :\r\nاگر سيد احمد از اصلاح دين سخن مىگفت ، سيد جمال مسلمانان را از فريبكارى برخى مصلحان و خطرات افراط در اصلاح برحذر مىداشت .\r\nاگر سيد احمد ضرورت فرا گرفتن انديشه‌هاى نو را براى مسلمانان تأكيد مىكرد ، سيد جمال بر اين موضوع اصرار داشت كه اعتقادات دينى بيش از هر عامل ديگر افراد انسان را به رفتار درست رهنمون مىشود ، و اگر سيد احمد مسلمانان را به پيروى از شيوه‌هاى نو در تربيت تشويق مىكرد ، سيد جمال اين شيوه‌ها را طبعاً براى دين و قوميّت مردم هند زيان‌آور مىدانست . بدين‌سان سيد جمال كه تا آن زمان به جانبدارى از انديشه‌ها و دانشهاى نو نامبردار شده بود ، به هنگام اقامت در هند ، در برابر متفكر نوخواهى چون سيد احمد ناگزير به پاسدارى از عقايد و سنن قديمى مسلمانان شهرت يافت . با اين وصف در اين دوره نيز از رأى پيشين خود\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nدربارهء ضرورت تحرك فكر دينى روى برنتافت « 1 » .\r\nدردهايى كه سيد جمال در جامعهء اسلامى تشخيص داد عبارت بود از :\r\n1 . استبداد حكّام\r\n2 . جهالت و بىخبرى تودهء مسلمان و عقب‌ماندن آنها از كاروان علم و تمدن\r\n3 . نفوذ عقايد خرافى در انديشهء مسلمانان و دورافتادن آنها از اسلام نخستين\r\n4 . جدايى و تفرقه ميان مسلمانان ، به عناوين مذهبى و غيرمذهبى\r\n5 . نفوذ استعمار غربى\r\nسيد براى چارهء اين دردها و بدبختيها از همهء وسايل ممكن : مسافرتها ، تماسها ، سخنرانيها ، نشر كتاب ، مجله ، تشكيل حزب و جمعيت ، حتى ورود و خدمت در ارتش بهره جست . در عمر شصت سالهء خود « 2 » ازدواج نكرد و تشكيل عائله نداد ، زيرا با وضع غيرثابتى كه داشت - كه هرچندى در كشورى بسر مىبرد و گاهى در تحصن يا تبعيد يا تحت‌نظر بود - نمىتوانست مسئوليت تشكيل خانواده را برعهده گيرد .\r\nسيد چارهء دردهايى كه تشخيص داده بود در امور ذيل مىدانست :\r\n1 . مبارزه با خودكامگى مستبدان . اين مبارزه را چه كسى بايد انجام دهد ؟\r\nمردم . مردم را چگونه بايد وارد ميدان مبارزه كرد ؟ آيا از اين راه كه به حقوق پامال‌شده‌شان آگاه گردند ؟ بدون شك اين كار لازم است اما كافى نيست . پس چه بايد كرد ؟\r\nكار اساسى اين است كه مردم ايمان پيدا كنند كه مبارزهء سياسى يك وظيفهء شرعى و مذهبى است . تنها در اين صورت است كه تا رسيدن به هدف از پاى نخواهند نشست . مردم در غفلتند كه از نظر اسلام ، سياست از دين و دين از سياست جدا نيست . پس همبستگى دين و سياست را بايد به مردم تفهيم كرد .\r\nاعلام همبستگى دين و سياست و اعلام ضرورت شرعى آگاهى سياسى براى فرد مسلمان و ضرورت دخالت او در سرنوشت سياسى كشور خودش و جامعهء\r\n\r\n\r\n\r\n\r\n","description":"","footnote":"\r\n( 1 ) . دكتر حميد عنايت ، سيرى در انديشهء سياسى عرب ، ص 86 .\r\n( 2 ) . تولدش در سال 1254 قمرى و وفاتش ( شهادتش ) در 1314 بوده است .\r\n","page_name":" 35 ","page_number":35},
  {"content":"\r\n\r\nاسلامى ، يكى از طرحهاى سيد براى چاره‌جويى دردهاى موجود بود . خود سيد عملًا با مستبدان زمان درگيرى داشت ، مريدان خود را به مبارزه تحريك مىكرد ، تا آنجا كه قتل ناصرالدين شاه به تحريك او منتسب شد .\r\n2 . مجهز شدن به علوم و فنون جديد . ظاهراً سيد در اين زمينه هيچ اقدام عملى از قبيل تأسيس و تشكيل مدرسه يا انجمنهاى علمى انجام نداده ، همان بوده كه در خطابه‌ها و نوشته‌هاى خود مردم را مىخوانده است .\r\n3 . بازگشت به اسلام نخستين و دور ريختن خرافات و پيرايه‌ها و ساز و برگهايى كه به اسلام در طول تاريخ بسته شده است . بازگشت مسلمانان به اسلام نخستين از نظر سيد به معنى بازگشت به قرآن و سنت معتبر و سيرهء سلف صالح است . سيد در بازگشت به اسلام تنها بازگشت به قرآن را مطرح نكرده است ، زيرا او به خوبى مىدانست كه خود قرآن رجوع به سنت را لازم شمرده و بعلاوه او به خطرات « حَسْبُنا كِتابُ اللَّه » كه در هر عصر و زمانى به شكلى بهانه براى مسخ اسلام شده است كاملًا پى برده بود .\r\n4 . ايمان و اعتماد به مكتب . سيد در نشريات و خطابه‌هاى خود كوشش داشت مسلمانان را عميقاً مؤمن سازد كه اسلام قادر است به عنوان يك مكتب و يك ايدئولوژى ، مسلمانان را نجات و رهايى بخشد و به استبداد داخلى و استعمار خارجى پايان دهد و بالاخره به مسلمانان عزت و سعادت ارزانى دارد . مسلمانان بايد مطمئن باشند كه براى تأمين سعادت خود نياز به مكتب ديگر ندارند و نبايد به جانب مكتب ديگر دست دراز كنند .\r\nاز اين رو در آثار و نوشته‌هاى خود به ذكر مزاياى اسلام مىپرداخت از قبيل اعتبار دادن به عقل و برهان و استدلال ، و از قبيل اينكه تعليمات اسلام بر اساس شرافت فرد انسانى و قابليت او براى رسيدن به هر تعالى به استثناى نبوت است ، و از قبيل اينكه اسلام دين علم است ، دين عمل و سختكوشى است ، دين جهاد و مبارزه است ، دين اصلاح و مبارزه با فساد و امر به معروف و نهى از منكر است ، دين عزت و عدم قبول ذلت است ، دين مسئوليت است و . . .\r\nسيد مخصوصاً روى توحيد اسلامى و اينكه اسلام توحيد را جز بر مبناى يقين برهانى پذيرفته نمىداند و اينكه توحيد برهانى و استدلالى ريشه‌سوز همهء عقايد باطله است ، تكيهء فراوان داشت و معتقد بود جامعه‌اى كه معتقد باشد اساسىترين\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nمعتقداتش را بايد با نيروى برهان و يقين ، نه ظنّ و تخمين و نه تعبّد و تقليد ، به دست آورد كافى است كه زير بار خرافه و اوهام نرود . پس بايد مردم را به توحيد برهانى دعوت كرد تا احترام و اعتبار عقل از نظر دينى براى آنها مسلّم و مسجّل گردد .\r\nبه همين جهت سيد براى فلسفهء الهى اسلامى ارزش قائل بود . فلسفه تدريس مىكرد و پيروان خويش را به آموختن حكمت الهى اسلامى تشويق مىكرد . شاگرد وفادارش محمد عبده را به مطالعهء فلسفه وادار نمود . گويند عبده دو دستنويس از اشارات بوعلى به خط خود نوشته و يكى را به ستايش از سيد پايان داده است .\r\nظاهراً در اثر همين تشويق سيد بود كه عبده به چاپ و نشر برخى كتب فلسفى پرداخت ، نجات بوعلى و همچنين البصائر النصيريه ابن سهلان ساوجى و علىالظاهر قسمتى از منطق المشرقيين بوعلى را براى اولين بار چاپ و نشر كرد . احمد امين در كتاب ظُهر الاسلام « 1 » مىگويد : فلسفه با فكر شيعى سازگارتر است تا فكر سنى . بعد اينچنين دليل مىآورد :\r\nدر زمان فاطميان كه شيعه بودند و بر مصر حكومت مىكردند ، فلسفه در مصر رواج داشت . با رفتن فاطميان و حلول روح سنى ، فلسفه از مصر رخت بربست . در عصر اخير سيد جمال كه گرايش شيعى داشت به مصر آمد ، بار ديگر فلسفه در مصر رواج يافت .\r\nو باز به دنبال همين برنامه كه مىخواست اسلام را مكتب و ايدئولوژى جامع و بىنيازكننده معرفى كند ، به دفاع از انتقادهايى كه از اسلام در اروپا مىشد پرداخت .\r\nدر اروپا عليه اسلام تبليغ مىشد كه اسلام دين جبرى و قضا و قدرى است و آزادى فرد را نفى مىكند و علت انحطاط مسلمانان اعتقاد آنها به قضا و قدر جبرى و كور است « 2 » و مىگفتند اسلام ضد علم است ، دورى مسلمانان از علم را بايد در تعليمات خود اسلام جست . سيد در مجلهء عروةالوثقى و در مقاله‌اى مستقل ، از نظريهء اسلام دربارهء قضا و قدر دفاع كرد و آن را در شكل اسلامىاش نه تنها عامل انحطاط\r\n\r\n\r\n\r\n\r\n","description":"","footnote":"\r\n( 1 ) . جلد اول ، ص 190 .\r\n( 2 ) . رجوع شود به كتاب انسان و سرنوشت ، تأليف مرتضى مطهرى .\r\n","page_name":" 37 ","page_number":37},
  {"content":"\r\n\r\nندانست ، برعكس عامل ترقى و تعالى شمرد « 1 » و همچنين به ارنست رنان ، فيلسوف فرانسوى معاصرش كه به اسلام تاخته بود و آن را ضد علم و عامل انحطاط مسلمين به حساب آورده بود ، پاسخ داد « 2 » .\r\n5 . مبارزه با استعمار خارجى اعم از استعمار سياسى كه در مسائل داخلى كشورهاى اسلامى دخالت مىكرد ، و استعمار اقتصادى كه منجر به كسب امتيازات ظالمانه و غارت كردن منابع مالى و اقتصادى جهان اسلام مىشد ، و استعمار فرهنگى كه به نوعى فرهنگ‌زدايى از نظر فرهنگ اسلامى مىپرداخت و آنها را به آنچه خود داشته و دارند بىاعتقاد مىكرد و برعكس ، فرهنگ غربى را يگانه فرهنگ انسانى و سعادتبخش معرفى مىكرد تا آنجا كه برخى روشنفكران مسلمان را معتقد ساخت كه اگر شرقى مىخواهد متمدن شود بايد از فرق سر تا ناخن پا فرنگى شود ؛ خطش خط فرنگى ، زبانش زبان فرنگى ، طرز لباس پوشيدنش همان طرز لباس پوشيدن فرنگى ، آدابش ، مراسمش ، تشريفاتش ، ادبياتش ، عقايدش ، فلسفه‌اش ، هنرش ، اخلاقش همه فرنگى شود .\r\nسيد طرح همبستگى دين و سياست را براى دو جبهه لازم مىدانست : جبههء استبداد داخلى و جبههء استعمار خارجى . كوشش فراوان داشت كه شعور مذهبى مسلمانان را براى مبارزه با استبداد و استعمار بيدار سازد و براى اين برنامه ، نسبت به هر برنامهء اصلاحى ديگر حق تقدم قائل بود .\r\nكوششهايى كه بعدها متقابلًا از طرف عمّال استعمار در جهت جدايى دين و سياست ( سكولاريسم ) به عمل آمد كه به نام « عَلْمانيّت » « 3 » معروف شد و آتاتورك را قهرمان بزرگ آن بايد به شمار آورد ، براى مقابله با همين طرح بود . انديشهء علمانيت را در جهان عرب ، مسيحيان عرب تبليغ كردند . واضح است كه اگر همبستگى دين و سياست اصل مسلّم شناخته شود ، مسيحيان عرب نقشى در جامعه نخواهند داشت .\r\nولى تنها مسيحيان عرب نبودند كه انديشهء علمانيت را تبليغ مىكردند ، عده‌اى از\r\n\r\n\r\n\r\n\r\n","description":"","footnote":"\r\n( 1 ) . همان مدرك و كتاب سيد جمال الدين حسينى ، پايه‌گذار نهضتهاى اسلامى ، تأليف آقاى صدرواثقى .\r\n( 2 ) . رجوع شود به رسالهء اسلام و علم ، نوشتهء آقاى سيدهادى خسروشاهى .\r\n( 3 ) . اين لغت به همان معنى است كه در بالا گفته شد . هر چند عربىنماست ، در لغت نشانه‌اى از آن پيدا نكرديم .\r\n","page_name":" 38 ","page_number":38},
  {"content":"\r\n\r\nمسلمانان نيز سخت طرفدار آن بودند ، آن هم مسلمانان روشنفكر متديّن ، چرا ؟\r\nاين مسلمانان در حقيقت از يك جريان ديگر رنج مىبردند ، و آن اينكه در جهان تسنن به حكم اينكه خلفا و سلاطين را « اولىالامر » مىدانستند و اطاعت آنها را از جنبهء دينى واجب مىشمردند ، همبستگى دين و سياست به صورت در خدمت قرارگرفتن دين از طرف سياست بود . آنان كه طرفدار جدايى دين از سياست بودند اينچنين جدايى را مىخواستند ؛ يعنى مىخواستند خليفهء عثمانى يا حاكم مصرى صرفاً يك مقام دنيايى شناخته شود نه يك مقام دينى ، و وجدان مذهبى و ملى مردم در انتقاد از او آزاد باشد ، و اين سخنى درست بود . همبستگى دين و سياست كه امثال سيد جمال مطرح مىكردند به معنى اين نبود كه به قول كواكبى استبداد سياسى به خودْ قداست دينى بدهد ، بلكه برعكس به معنى اين است كه تودهء مسلمان دخالت در سرنوشت سياسى خود را يك وظيفه و مسئوليت مهم دينى بشمارد . همبستگى دين و سياست به معنى وابستگى دين به سياست نيست ، بلكه به معنى وابستگى سياست به دين است .\r\nعده‌اى از مسلمانان عرب كه از علمانيت و جدايى دين از سياست دفاع مىكردند ، نمىخواستند دخالت توده را در سياست به عنوان يك وظيفهء دينى انكار كنند ، مىخواستند اعتبار دينى و مذهبى مقامات سياسى را نفى نمايند . البته جدايى دين و سياست به مفهومى كه آتاتورك قهرمانِ آن بود - كه تركيه را به بدبختى كشانيد - و به شكلى كه در ايران عمل شد ، به معنى بيرون كردن دين از صحنهء سياست بود كه مساوى است با جدا كردن يكى از عزيزترين اعضاى پيكر اسلام از اسلام .\r\nچنان كه مىدانيم وابستگى دين به سياست به مفهومى كه در بالا طرح شد يعنى مقام قدسى داشتن حكّام ، اختصاص به جهان تسنن دارد . در شيعه هيچ‌گاه چنين مفهومى وجود نداشته است . تفسير شيعه از « اولىالامر » هرگز به صورت بالا نبوده است .\r\n6 . اتحاد اسلام . ظاهراً نداى اتحاد اسلام را در برابر غرب اولين بار سيد جمال بلند كرده « 1 » . منظور از اتحاد اسلام ، اتحاد مذهبى - كه امرى غيرعملى است - نبود .\r\n\r\n\r\n\r\n\r\n","description":"","footnote":"\r\n( 1 ) . استاد محيط طباطبايى در كتاب نقش سيد جمال‌الدين در بيدارى مشرق‌زمين بحث جالبى در اين‌زمينه كرده و نادر را پيش قدم دانسته‌اند .\r\n","page_name":" 39 ","page_number":39},
  {"content":"\r\n\r\nمنظور اتحاد جبهه‌اى و سياسى بود ، يعنى تشكيل صف واحد در مقابل دشمن غارتگر « 1 » .\r\nسيد به مسلمانان هشدار مىداد كه « روح صليبى » همچنان در غرب مسيحى ، بالاخص در انگلستان زنده و شعله‌ور است . غرب علىرغم اينكه با ماسك آزادمنشى تعصب را نكوهش مىكند خود در دام تعصب ( خصوصاً تعصب مذهبى عليه مسلمانان ) سخت گرفتار است . سيد علىرغم آنچه فرنگىمآبان تعصب را نكوهش مىكنند ، مدعى بود تعصب بد نيست ، تعصب مانند هرچيز ديگر افراط و تفريط و اعتدال دارد . افراط در تعصب كه در انسان حس جانبدارى بىمنطق و كور ايجاد مىكند بد است ، اما تعصب به معنى « تصلّب » و غيرت حمايت از معتقَدات معقول و منطقى نه تنها بد نيست ، بسيار مستحسن است . سيد مىگفت :\r\nاروپاييان چون اعتقاد دينى مسلمانان را استوارترين پيوند ميان آنان مىبينند ، مىكوشند تا با نام مخالفت با تعصب ، اين پيوند را سست كنند ولى خود بيش از هر گروه و كيش به تعصب دينى گرفتارند . گلادستون ترجمانى است از روح پطرس راهب ، يعنى بازنماى جنگهاى صليبى « 2 » .\r\nواقع‌بينى سيد پس از حدود نيم قرن به خوبى آشكار شد . آنگاه كه افسر اروپايى فرمانده ارتش يهود در جنگ اول اعراب و اسرائيل ، بيت‌المقدس را از مسلمانان گرفت و تحويل يهوديان داد و دولت صهيونيستى اسرائيل تشكيل شد ، گفت : « الان جنگهاى صليبى پايان يافت . »\r\nرواج انديشهء قوميّت‌پرستى و ملّيت‌پرستى و به اصطلاح « ناسيوناليسم » كه به صورتهاى پان‌عربيسم ، پان‌ايرانيسم ، پان‌تركيسم ، پان‌هندوئيسم و غيره در كشورهاى اسلامى با وسوسهء استعمار تبليغ شد ، و همچنين سياست تشديد نزاعهاى\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقالهء « الغدير و وحدت اسلامى » در كتاب يادنامهء علامه امينى [ يا كتاب شش مقاله اثر استاد شهيد 
  ] و بحثهاى آقاى محيط طباطبايى در كتاب نقش سيد جمال‌الدين در بيدارى مشرق‌زمين ، ص 77 - 128 .\r\n( 2 ) . سيرى در انديشهء سياسى عرب ، ص 102 .\r\n","page_name":" 40 ","page_number":40},
  {"content":"\r\n\r\nمذهبى شيعه و سنى ، و همچنين قطعه‌قطعه كردن سرزمين اسلامى به صورت كشورهاى كوچك و قهراً رقيب ، همه براى مبارزه با آن انديشهء ريشه‌كن كنندهء استعمار يعنى « اتحاد اسلام » بوده و هست .\r\n7 . دميدن روح پرخاشگرى و مبارزه و جهاد به كالبد نيمه‌جان جامعهء اسلامى .\r\nسيد جمال كه مىخواست مسيح‌وار بار ديگر روح اسلام راستين را به پيكر مسلمين بدمد و غيرت اسلامى آنان را به جوش آورد ، اصل فراموش‌شدهء جهاد را پيش كشيد و فراموش شدن اين اصل را عامل بزرگى براى انحطاط مسلمين تلقى كرد . اگر روح صليبى هنوز در رگ و پيوند غربى هست ، چرا مسلمان روح مجاهدگرى خود را از ياد ببرد ؟ در كتاب سيرى در انديشهء سياسى عرب مىنويسد :\r\nسيد انگلستان را نه تنها قدرتى استعمارى ، بلكه دشمن صُلبى مسلمانان مىدانست و معتقد بود كه هدف انگلستان نابودى اسلام است ، چنان كه يك بار نوشت : انگلستان از اين رو دشمن مسلمانان است كه اينان از دين اسلام پيروى مىكنند . انگلستان هميشه به نيرنگهاى گوناگون مىكوشد تا بخشى از سرزمينهاى اسلامى را بگيرد و به قومى ديگر بدهد « 1 » . گويى شكست و دشمنكامى اهل دين را خوش دارد و سعادت خويش را در زبونى آنان و نابودى دار و ندارشان مىجويد . . . يك نتيجهء بينش ضد انگليسى سيد تمايل او به اين بود كه اسلام را دين پيكار و سختكوشى بداند و از اين رو به روى فريضهء جهاد بسيار تأكيد كند . به نظر او ، در برابر حكومتى كه مصمم به نابودى اسلام است مسلمانان راهى جز توسل به زور ندارند « 2 » .\r\n8 . مبارزه با خودباختگى در برابر غرب . مسلمانان در قرن سيزدهم هجرى و نوزدهم مسيحى ، يا از آنچه در غرب مىگذشت بىخبر بودند و يا اگر سفرى به غرب رفته بودند و كم و بيش از آنچه در جهان پيشرفتهء غرب مىگذشت آگاه مىشدند ، سخت مرعوب يا مجذوب مىشدند و از اينكه شرق اسلامى بتواند در برابر غرب\r\n\r\n\r\n\r\n\r\n","description":"","footnote":"\r\n( 1 ) . همان كارى كه انگلستان به موجب اعلاميهء بالفور در مورد فلسطين و به سود صهيونيستها انجام داد .\r\n( 2 ) . سيرى در انديشهء سياسى عرب ، ص 101 و 102 .\r\n","page_name":" 41 ","page_number":41},
  {"content":"\r\n\r\nمسيحى به نحوى ، چه به شكل رقابت و چه به شكل مبارزه ، قد علم كند مأيوس بودند . گويند ناصرالدين شاه در بازگشت از يكى از مسافرتهاى فرنگ به صدراعظم خود گفت : صدراعظم ! ما هرگز به غرب نخواهيم رسيد ، تو فقط كارى بكن تا من زنده هستم صدايى از كسى بلند نشود !\r\nسِر سيد احمدخان هندى كه در عصر خود رهبر مسلمانان هند به شمار مىرفت و در ابتدا با استعمار مبارزه مىكرد ، در سال 1284 هجرى سفرى به انگلستان رفت . به اقرار دوست و دشمن ، آن سفر اثرى عميق در روحيهء او باقى گذاشت . انديشهء مبارزه با استعمار انگلستان پس از مشاهدهء آن تمدن گسترده و وسيع و آن قدرت سياسى و اقتصادى و نظامى و فرهنگى ، به كلى از دماغ سيد احمد خان خارج شد . او آنچنان مرعوب فرهنگ و تمدن غرب شد كه آن را غيرقابل خدشه و چون و چرا ، و قدرت انگلستان را مقاومت‌ناپذير و مبارزه با آن را بيهوده دانست . از آن پس نه تنها همكارى با هندوان هم‌زنجير مسلمانان را كه با استعمار انگلستان مبارزه مىكردند ترك گفت ، مبارزهء حزب « مسلم ليك » را - كه اقبال نيز يكى از اركان آن بود - تخطئه كرد و از تأييد و همكارى با آنها خوددارى نمود . به نظرش رسيد كه تنها راه براى مسلمانان جلب حمايت انگلستان در مقابل هندوان است . سيد احمدخان از اين پس تبديل شد به يك فرد مبلّغ تمدن و فرهنگ غرب .\r\nقرآن را هم با ديد حسى و احياناً مادى غربى تفسير مىكرد . اما سيد جمال برعكس ، نه مجذوب تمدن غرب بود و نه مرعوب ، همواره مسلمانان را هشدار مىداد ترس و نوميدى را به خود راه ندهند و در مقابل ابوالهول استعمار غربى ايستادگى نمايند .\r\nآقاى دكتر حميد عنايت مىنويسد :\r\nسيد جمال در زمانى مىخواست از راه « عروةالوثقى » ( مجله‌اى كه به زبان عربى در پاريس منتشر مىكرد ) بر دامنهء اين مبارزه ( مبارزه با ترس و نوميدى ) بيفزايد كه استعمار انگليس در آسيا به كاميابيهاى بزرگى دست يافته بود و بر اثر شكست ايران در جنگ هرات ( 1273 هجرى و 1856 ميلادى ) و نافرجامى شورش هند ( 1274 ه . و 1857 م ) و اشغال مصر ( 1300 ه . و 1882 م ) در نظر تودهء مسلمان همچون قدرتى شكست‌ناپذير مىنمود . سيد مىدانست كه مسلمانان تا زمانى كه خويشتن را از عقدهء\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبيچارگى در برابر استعمار انگليس نرهانند ، از ايشان نمىتوان چشم داشت كه بر ضد استعمار بيگانه و اميران ستمكار و ظلم شعار ( استبداد داخلى ) به پيكار برخيزند . از اين رو در سراسر زندگى خويش مىكوشد تا مسلمانان را در مبارزه با انگلستان قويدل كند و نشان دهد كه اگر مسلمانان براستى يگانه و بسيج شوند ( اتحاد اسلام ) مىتوانند انگلستان را از گسترش‌خواهى و زورگويى بازدارند . نمونه‌اى از اين اعتقاد سيد ، مقاله‌اى به عنوان « اسطوره » در عروةالوثقى است كه خلاصه‌اش اين است :\r\nبيرون شهر استخر پرستشگاهى بود كه مسافران به هنگام شب از ترس تاريكى به درون آن پناه مىبردند ، ولى هركس كه درون آن مىرفت به طرزى مرموز درمىگذشت . كم‌كم همهء مسافران از اين پرستشگاه ترسيدند و هيچ كس پرواى آن را نداشت كه شب را در آنجا بگذراند ، تا سرانجام مردى كه از زندگى بيزار و خسته شده بود ولى اراده‌اى نيرومند داشت به درون پرستشگاه رفت . صداهاى سهمگين و هراس‌انگيز از هر گوشه برخاست كه او را به مرگ تهديد مىكرد ، ولى مرد نترسيد و فرياد زد : پيش آييد كه از زندگى خسته شده‌ام . با همين فرياد يكباره صداى انفجارى برخاست و طلسم پرستشگاه شكسته شد و از شكاف ديوارهايش گنجينه‌هاى معبد پيش پاى مرد فرو ريخت . بدين سان آشكار شد آنچه مسافران را مىكشته ترس از خطرى موهوم بوده است . . . بريتانياى كبير چنين پرستشگاهى بزرگ است كه گمراهان چون از تاريكى سياسى بترسند به درون آن پناه مىبرند و آنگاه اوهام هراس‌انگيز ، ايشان را از پاى درمىآورد . مىترسم روزى مردى كه از زندگى نوميد شده ولى همتى استوار دارد به درون اين پرستشگاه برود « 1 » و يكباره در آن فرياد نوميدى برآورد ، پس ديوارها بشكافد و طلسم اعظم بشكند « 2 » .\r\nاين اسطوره همان داستان « مسجد مهمان كُش » است كه در كتاب مثنوى جلد\r\n\r\n\r\n\r\n\r\n","description":"","footnote":"\r\n( 1 ) . اين مرد بدون شك خود سيد بود .\r\n( 2 ) . سيرى در انديشهء سياسى عرب ، ص 99 و 100 ، نقل از « عروةالوثقى » ص 223 و 224 .\r\n","page_name":" 43 ","page_number":43},
  {"content":"\r\n\r\nسوم آمده است و علىالظاهر سيد اين داستان را از همان كتاب اقتباس كرده است ولى نخواسته است در محيطى غير اسلامى اين اسطوره را با نام مسجد بيان كند .\r\n\r\nآرمان سيد\r\nمىتوان گفت كه آرمان اصلاحى سيد و جامعهء ايده‌آلش در جامعه‌اى اسلامى خلاصه مىشود كه وحدت بر سراسر آن حاكم باشد ؛ اختلافات نژادى ، زبانى ، منطقه‌اى ، فرقه‌اى ، بر اخوّت اسلامى آنها فائق نگردد و وحدت معنوى و فرهنگى و ايدئولوژيك آنها را آسيب نرساند ، مردم مسلمان مردمى باشند آگاه و عالم و واقف به زمان و آشنا به فنون و صنعت عصر و آزاد از هرگونه قيد استعمار و استبداد ، تمدن غربى را با روح اسلامى نه با روح غربى اقتباس نمايند ، اسلام حاكم همان اسلام نخستين باشد بدون پيرايه‌ها و ساز و برگها كه بعدها در طول تاريخ به آن بسته شده است ، روح مجاهدگرى به مسلمانان بازگردد ، احساس عزت و شرافت نمايند ، زير بار ظلم و استبداد و استعباد نروند .\r\nتا آنجا كه ما اطلاع داريم سيد آرمانى در مورد نظام ارباب و رعيتى حاكم بر جامعهء اسلامى آن روز و همچنين در مورد نظام خانوادگى و هم نظام آموزشى علوم اسلامى كه به آنها دلبستگى فراوان داشته ، ابراز نكرده است . معلوم نيست از نظر انطباق آن نظامات با موازين و معيارهاى اسلامى ، سيد چگونه مىانديشيده است ؛ همچنان كه علىرغم مبارزهء پيگيرش با حكومتهاى مستبدهء زمان خود ، فلسفهء سياسى اسلامى را كه خود مىپسنديده دقيقاً عرضه نداشته است كه به چه شكل و چه الگويى هست ؛ شايد بدان جهت كه مبارزات پيگيرش با استبداد و استعمار امان نمىداده كه به اين مسائل بپردازد ؛ و شايد بدان جهت كه مبارزه با استبداد و استعمار را نخستين گام در راه انقلاب و رستاخيز اسلامى مىدانسته و معتقد بوده ملت مسلمان هرگاه اين گام اول را درست بردارد ، در گام دوم ، خود خواهد دانست كه چه بكند ؛ و ممكن است اينها را نوعى نقص و كمبود در كار سيد تلقى كرد .\r\n\r\nامتيازات سيد\r\nسيد جمال از يك سلسله مزاياى طبيعى و اكتسابى برخوردار بوده كه در مجموع نظيرى برايش نمىتوان يافت .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاز نظر طبيعى اولًا از هوش و استعداد خارق‌العاده‌اى برخوردار بوده كه به ندرت در ميان افراد بشر نظيرى برايش مىتوان يافت . اين چيزى است كه همهء كسانى كه او را از نزديك ديده‌اند بدان معترفند . ثانياً نفوذ كلام و قدرت القاء و تلقين فوق‌العاده‌اى داشته است ، گويى از نوعى هيپنوتيزم و سِحر كلام برخوردار بوده است . در خطابه‌هايش كه در مصر ايراد كرده گاه ولوله ايجاد مىكرده ، مردم را بر حال و وضع خود سخت مىگريانده و به هيجان مىآورده است .\r\nاز نظر اكتسابى اولين امتيازش اين است كه فرهنگش فرهنگ اسلامى است .\r\nتحصيلات اوليهء سيد در قزوين و تهران و نجف بوده . مخصوصاً در نجف از محضر دو شخصيت بزرگ بهره‌مند شده : يكى مجتهد بزرگ ، خاتم‌الفقهاء حاج شيخ مرتضى انصارى ( اعلى اللَّه مقامه ) و ديگر حكيم متأله ، فيلسوف عالىقدر و عارف بزرگ آخوند ملاحسينقلى همدانى درجزينى شَوَندى . ظاهراً سيد علوم عقلى را از اين مرد بزرگ كه خود از شاگردان برجستهء مرحوم حاج ملاهادى سبزوارى بوده فراگرفته است ، و بعلاوه در محضر اين مرد بزرگ كه ضمناً همشهرى سيد نيز بوده با مسائل معنوى و عوالم عرفانى آشنا شده است . دوستى و رفاقتش با دو بزرگ ديگر در نجف : يكى مرحوم آقا سيد احمد تهرانى كربلايى ، عارف و حكيم بزرگ عصر خودش ، و ديگر مرحوم سيد سعيد حبّوبى ، شاعر و اديب و عارف و مجاهد بزرگ عراقى كه در انقلاب عراق نقش برجسته‌اى داشته است ، در محضر مرحوم آخوند همدانى صورت گرفته است .\r\nكسانى كه شرح حال سيد را نوشته‌اند ، به علت آنكه با مكتب اخلاقى و تربيتى و سلوكى و فلسفى مرحوم آخوند همدانى آشنايى نداشته‌اند و همچنين شخصيت مرحوم آقا سيد احمد تهرانى كربلايى و مرحوم سيد سعيد حبّوبى را نمىشناخته‌اند ، به گزارش ساده‌اى قناعت كرده ، درنگ نكرده و از آن به سرعت گذشته‌اند ؛ توجه نداشته‌اند كه شاگردى سيد در محضر مرحوم آخوند همدانى و معاشرتش با آن دو بزرگ ديگر چه آثار عميقى در روحيهء سيد تا آخر عمر داشته است . اين بنده از وقتى كه به اين نكته در زندگى سيد پى بردم ، شخصيت سيد در نظرم بُعد ديگر و اهميت ديگرى پيدا كرد .\r\nآشنايى سيد با فرهنگ اسلامى و تأثر شديد و عميق او از اين فرهنگ سبب شد پس از آشنايى با فرهنگ جديد اروپايى - كه ظاهراً در هند اين آشنايى پيدا شده -\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nخودباخته نشود و جذب آن فرهنگ نگردد .\r\nدومين امتياز سيد آشنايى او با جهان و زمان خود بود . او اولًا زبانهاى متعدد بيگانه از قبيل انگليسى و فرانسه و حتى روسى را ( طبق نقل آثارالعجم ) مىدانست ، به آسيا و اروپا و قسمتى از افريقا مسافرت كرده و با شخصيتهاى مهم علمى و سياسى جهان برخورد و مذاكره كرده بود و اينها به او ديد وسيعى بخشيده بود .\r\nسومين امتياز سيد اين بود كه جهان اسلامى را كه در راه نجات و رهايى آن كوشش مىكرد ، از نزديك مىشناخت . به غالب آن كشورها مسافرت كرده و با مردم آنجا از نزديك تماس پيدا كرده بود . به حجاز و مصر و هند و ايران و تركيه و افغانستان رفته و در هركدام مدتى اقامت كرده بود ، و لهذا به ماهيت حركتها و نهضتها و شخصيتهايى كه در آن زمان در كشورهاى اسلامى وجود داشت پى برده بود و از اشتباهاتى از نوع اشتباهاتى كه برخى مصلحان ديگر دچار شده‌اند مصون ماند .\r\nچهارمين امتيازش اطلاعات وسيعش دربارهء اوضاع سياسى و اقتصادى و جغرافيايى كشورهاى اسلامى بود . از نامه‌اى كه به مرحوم زعيم بزرگ حاج ميرزا حسن شيرازى نوشته است روشن مىشود كه تا چه حد اين مرد از اوضاع عمومى ايران و از جريانهاى پشت پردهء سياست و از نيرنگهاى استعمار آگاه بوده است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nشيخ محمد عبده\r\nپس از سيد جمال ، دومين شخصيتى كه نامش به عنوان مصلح در جهان تسنن ، بالخصوص در جامعهء عرب ، برده مىشود شيخ محمد عبده شاگرد و مريد سيد جمال است . عبده روح خود و زندگى معنوى خود را مديون سيد جمال مىدانست .\r\nعبده همان دردهايى كه سيد جمال تشخيص داده بود ، احساس مىكرد . چيزى كه عبده را از سيد جمال متمايز مىسازد توجه خاص عبده به بحران انديشهء مذهبى مسلمانان در اثر برخورد با تمدن غربى و مقتضيات جديد جهان اسلام است ، كه مسلمانان در اثر ركود چند صد ساله آمادگى درستى براى مقابله با اين بحران نداشتند . به عبارت ديگر عبده پس از جدا شدن از سيد جمال و بازگشت به مصر ، آنچه انديشهء او را آزار مىداد و در جستجوى راه حلى براى آن بود مسئلهء « اسلام و مقتضيات زمان » بود .\r\nعبده در جستجوى راه حلى بود كه از طرفى در اثر جمود فكرى و قشرىمآبى برخى علماى دينى ، اسلام مانع پيشرفت و تكامل جامعهء مصرى تلقى نشود و همين جهت نيروهايى را از خود مسلمانان عليه اسلام برنينگيزد ( همان چيزى كه در بسيارى از جامعه‌هاى اسلامى صورت گرفت ) و از طرف ديگر به نام انطباق اسلام با علم ، افراطكارىها صورت نگيرد ، اصول و مقررات اسلامى با ذوقها و سليقه‌هاى باب روز تطبيق داده نشود ( همان كارى كه آن هم در ميان يك طبقه صورت گرفت )\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nو به شكلى ديگر عملًا اسلام از صحنه خارج نگردد . عبده - بر خلاف سيد جمال - آن نوع مسئوليتى را احساس مىكرد كه يك عالم دينى احساس مىكند . از اين رو در پى كشف ضوابطى بود كه جلو افراط و تفريط را بگيرد .\r\nاز اين رو عبده مسائلى را طرح كرده كه سيد جمال طرح نكرده است از قبيل فقه مقارن از مذاهب چهارگانه ، دخالت دادن مبانى فلسفى حقوق در اجتهاد ، ايجاد نظام حقوقى جديد در فقه كه پاسخگوى مسائل روز باشد ، تمايز قائل شدن ميان عبادات و معاملات و به عبارت ديگر تمايز قائل شدن ميان آنچه به امور معنوى و اخروى مربوط است و آنچه به امور زندگى و دنيايى مربوط است و اينكه فقيه در قسم دوم حق نوعى اجتهاد دارد كه در قسم اول ندارد ، و همچنين ديد خاصى دربارهء اجماع و اينكه اعتبار اجماع همان اعتبار افكار عمومى است ، و همچنين اينكه اصل شورا در اسلام همان اصل دموكراسى است كه غرب قرنها بعد طرح كرده است .\r\nعبده مانند سيد جمال در پى آن بود كه ثابت كند اسلام توانايى دارد كه به صورت يك مكتب و يك ايدئولوژى ، راهنما و تكيه‌گاه انديشهء جامعهء اسلامى قرار گيرد و آنها را به عزت دنيايى و سعادت اخروى برساند . از اين رو سعى داشت فلسفه‌هاى دنيايى و اجتماعى مقررات اسلامى از قبيل نماز و روزه و حج و زكات و انفاق ، و استحكام اصول اخلاقى اسلام را روشن نمايد .\r\nعبده كه مانند سيد جمال در پى وحدت دنياى اسلام بود و با تعصبهاى فرقه‌اى ميانهء خوبى نداشت ، وقتى كه به قول خودش نهج‌البلاغه را كشف كرد ، در صدد شرح و نشر آن برآمد و در تحشيه و پاورقى بر همهء آن كتاب ( حتى بر خطبه‌هايى كه عليه خلفا بود ) درنگ نكرد ، همچنان كه از ستايش بليغ و بىمانند سخنان على عليه السلام خوددارى ننمود .\r\nعبده با سيد جمال در دو جهت اختلاف نظر داشت : يكى اينكه سيد انقلابى فكر مىكرد و عبده طرفدار اصلاح تدريجى بود . ديگر اينكه سيد مبارزه با استبداد و استعمار را در رأس برنامه‌هاى خود قرار داده بود و معتقد بود اول بايد ريشهء اين امّ الفساد را كند و دور انداخت ، ولى عبده - لااقل در اواخر عمر و بعد از جدا شدن از سيد در پاريس و بازگشت به مصر - معتقد بود كه آموزش و تربيت دينى جامعه تقدم دارد بر آموزش و پرورش سياسى آنها و بر هر حركت سياسى .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nدر كتاب سيرى در انديشهء سياسى عرب به عنوان نتايج كار سيد و عبده چنين مىنويسد :\r\nنتايج كار سيد با عبده از حيث تأثيرى كه ايندو بر تاريخ بيدارى مسلمانان داشته‌اند ، از يكديگر بسيار متفاوت بوده است . سيد جمال بيشتر مرد پيكار و سختكوشى بود و عبده مرد انديشه و ميانه‌روى . سيد جمال آزادى مسلمانان را تنها راه تحرك فكرى آنان مىدانست و عبده بيشتر پرواى تربيت اخلاقى و دينى مسلمانان را داشت . سيد جمال دامنهء كوششهاى خود را كم و بيش در سراسر جهان اسلامى گسترد و عبده بيشتر در اصلاح احوال مصريان كوشيد . ولى شايد به دليل همين تفاوتها بايد بگوييم كه حاصل كار سيد جمال و حاصل كار عبده مكمل يكديگر بوده است ، مخصوصاً كه هر دوى آنها ضرورت بازگشت مستقيم به منابع اصلى فكر دينى « 1 » و توجيه عقلى احكام شريعت و هماهنگى آنها با مسائل عصر « 2 » و پرهيز از پراكندگى و فرقه‌بازى « 3 » و پافشارى بر سر احياى اجتهاد و كوشش براى شناخت روح و جوهر دين اسلام در وراى قواعد خشك و بينش قشرى علماى چاكر حكومت ، همداستان بودند و همين خواستها و آرزوها بود كه به نام اصول اساسى تجددخواهى سنى پذيرفته شد « 4 » .\r\n\r\n\r\n\r\n\r\n","description":"","footnote":"\r\n( 1 ) يعنى احساس اينكه آنچه امروز به نام اسلام در دست مسلمانان است عين اسلام حقيقى نيست صورت تحريف شده و مسخ شده آن است\r\n( 2 ) يعنى احساس اينكه طرز شناخت مسلمين از اسلام طبق دستور بايد منطقى و توأم با تعقل باشد نه به صورت پيروى كوركورانه از عادات مورثى تا بتواند تحرك منطقى لازم را داشته باشد و بر عكس شناخت امروز مسلمين از اسلام شناخت كوركورانه است نه منطقى و علمى\r\n( 3 ) گويند سيد مىگفت مسلمانان تنها درباره يك چيز اتفاق و وحدت نظر دارند و آن اينكه درباره هيچ چيز اتفاق و وحدت نظر نداشته باشند ( اتفقوا على ان لا يتفقوا )\r\n( 4 ) سيرى در انديشه سياسى عرب ص 156 .\r\n","page_name":" 49 ","page_number":49},
  {"content":"\r\n\r\n\r\nكواكبى\r\nسومين قهرمان اصلاح در جهان سنى عرب ، شيخ عبدالرحمن كواكبى است . كواكبى اهل سوريه و صفوىنژاد است ، يعنى نسب به شيخ صفىالدين اردبيلى مىرساند « 1 » . با زبان تركى و فارسى آشنايى داشته و از پيروان عبده و به يك واسطه از پيروان سيد جمال به شمار مىرود . كواكبى در سال 1271 هجرى قمرى در سوريه به دنيا آمد و بيشترين ايام عمر خود را در همان سوريه گذرانيد . اواخر به مصر آمد و چند سالى هم در مصر بسر برد كه اجلش فرا رسيد و در سال 1320 هجرى قمرى در سن پنجاه سالگى درگذشت .\r\nكواكبى يك مفكّر اسلامى ضد استبداد بود . با استبداد تركان عثمانى كه بر سوريه حكومت مىكردند سخت مبارزه مىكرد . از كواكبى دو اثر باقى است : يكى به نام طبايع الاستبداد كه در صدر مشروطيت ايران به فارسى ترجمه شده است و ديگرى امّ القرى . آراء اصلاحى او در آن كتابها مندرج است .\r\nكواكبى مانند سيد جمال ، آگاهى سياسى را براى مسلمانان واجب و لازم مىشمرد و معتقد بود « رژيم سياسى » كه مثلًا مشروطه باشد يا چيز ديگر ، به تنهايى قادر نيست كه جلو استبداد را بگيرد . هر رژيمى ممكن است شكل استبداد پيدا كند .\r\n\r\n\r\n\r\n\r\n","description":"","footnote":"\r\n( 1 )\r\n. نقش سيد جمال‌الدين در بيدارى مشرق زمين ، ص 113 و 114 .\r\n","page_name":" 50 ","page_number":50},
  {"content":"\r\n\r\nدر نهايت امر آنچه مىتواند جلو استبداد را بگيرد ، شعور و آگاهى سياسى و اجتماعى مردم و نظارت آنها بر كار حاكم است . وقتى كه چنين شعور و چنين احساس و چنين آگاهى در تودهء مردم پيدا شد ، آنوقت است كه اژدهاى سياه استبداد در بند كشيده مىشود . و البته اين بدان معنى نيست كه نبايد به رژيم كار داشت و رژيم هرگونه بود ، بود ، بلكه به معنى اين است كه رژيم خوب آنگاه مفيد است كه سطح شعور سياسى مردم بالا رود . و لهذا كواكبى مانند سيد جمال ( و بر خلاف عبده ) براى فعاليتهاى سياسى و بالا بردن سطح شعور سياسى تودهء مسلمان نسبت به ساير شئون اصلاحى زندگى آنها حق تقدم قائل بود و هم معتقد بود كه شعور سياسى را با استمداد از شعور دينى آنها بايد بيدار كرد . كواكبى به همبستگى دين و سياست سخت پايبند بود و مخصوصاً دين اسلام را يك دين سياسى مىدانست و معتقد بود كه توحيد اسلام اگر درست فهميده شود و مردم مفهوم حقيقى كلمهء توحيد يعنى لا الهَ الّا اللَّه را درك كنند به استوارترين سنگرهاى ضد استبدادى دست مىيابند .\r\nكواكبى مانند دو سلف ارجمندش سيد جمال و عبده ، تكيهء فراوانى بر روى اصل توحيد از جنبهء عملى و سياسى مىكرد . او مىگويد : معنى كلمهء لا الهَ الّا اللَّه كه افضل ذكرها در اسلام شمرده شده و بناى اسلام بر آن نهاده شده ، اين است كه معبود بحقى جز خداى بزرگ نيست و معنى عبادت ، فروتنى و خضوع است . پس معنى لا الهَ الّا اللَّه اين است كه جز خداى يگانه هيچ موجودى شايستهء فروتنى و كرنش نيست . هر خضوع و فروتنى كه در نهايت امر ، اطاعت امر خداى بزرگ نباشد ، شرك و بت‌پرستى است . كواكبى توحيد اسلامى را تنها توحيد فكرى و نظرى و اعتقادى كه در مرحلهء انديشه پايان مىيابد نمىداند ، آن را تا مرحلهء عمل و عينيّت خارجى توسعه و گسترش مىدهد ، يعنى بايد نظام توحيدى برقرار كرد .\r\nانصاف اين است كه تفسير دقيق از توحيد عملى ، اجتماعى و سياسى اسلام را هيچ كس به خوبى علامهء بزرگ و مجتهد سترگ مرحوم ميرزا محمدحسين نائينى ( قدّس سرّه ) توأم با استدلالها و استشهادهاى متقن از قرآن و نهج‌البلاغه در كتاب ذىقيمت تنبيه الامّة و تنزيه الملّة بيان نكرده است . آنچه امثال كواكبى مىخواهند ، مرحوم نائينى به خوبى در آن كتاب از نظر مدارك اسلامى به اثبات رسانيده است .\r\nولى افسوس كه جوّ عوام‌زدهء محيط ما كارى كرد كه آن مرحوم پس از نشر آن كتاب\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nيكباره مهر سكوت بر لب زد و دم فرو بست .\r\nكواكبى مدعى است كه هر مستبدى كوشش دارد براى تحكيم و تثبيت پايه‌هاى استبداد خود ، به خودش جنبهء قدسى بدهد و از مفاهيم دينى براى اين منظور بهره جويد . تنها آگاهى و بالا بودن سطح شعور دينى و سياسى مردم است كه جلو اين سوء استفاده‌ها را مىگيرد .\r\nكواكبى برخى علماى پيشين اسلامى ( از اهل تسنن ) را مورد انتقاد قرار مىدهد كه آنها به نظم و امنيت ، بيش از حد بها داده‌اند تا آنجا كه عدل و آزادى را فداى نظم و امنيت كرده‌اند ؛ يعنى به بهانهء نظم و امنيت ، مانع رشد آزادى شده‌اند و اين همان چيزى است كه مستبدان و ستمگران مىخواهند . ستمگران و مستبدان همواره به بهانهء برقرارى نظم و حفظ امنيت ، آزادى را كه عاليترين موهبت الهى است و جوهر انسانيت است كشته‌اند و عدل را زير پا قرار داده‌اند .\r\nكواكبى در رابطهء نظم و آزادى ، براى آزادى حق تقدم قائل است و در رابطهء دين و سياست و يا دين و آزادى ، دين را عامل باارزش تحصيل آزادى واقعى و بيداركنندهء احساس سياسى مىشمارد و در رابطهء علم و آزادى يا علم و سياست معتقد است همهء علوم الهام‌بخش آزادى نيستند و از نظر آگاهى اجتماعىدادن در يك درجه نمىباشند . لهذا مستبد از برخى علوم نمىترسد بلكه خود مروّج و مشوّق آن علوم است ، اما از برخى علوم ديگر سخت وحشت دارد زيرا به مردم آگاهى و شعور سياسى و اجتماعى مىدهد و احساس آزاديخواهى و مبارزه با اختناق و فشار استبداد را در افراد برمىانگيزد . كواكبى مىگويد :\r\nمستبد را ترس از علوم لغت نباشد و از زبان‌آورى بيم ننمايد مادامى كه در پس زبان‌آورى حكمت شجاعت‌انگيزى نباشد كه رايتها برافرازد يا سحر بيانى كه لشكرها بگشايد « 1 » ، چه او خود آگاه است كه روزگار از امثال كميت و حسّان شاعر « 2 » زادن بخل ورزد كه با اشعار خويش جنگها برانگيزند و لشكرها حركت دهند و همچنين منتسكيو و شيلا را . همچنين مستبد از\r\n\r\n\r\n\r\n\r\n","description":"","footnote":"\r\n( 1 ) . مانند سحر بيان سيد جمال .\r\n( 2 ) . بهتر بود كه كواكبى به جاى حسّان ، دِعبِل را مىآورد كه به قول خودش پنجاه سال دار خويش را بردوش مىكشيد . به هرحال مقصود كواكبى شاعرهاى انقلابى است .\r\n","page_name":" 52 ","page_number":52},
  {"content":"\r\n\r\nعلوم دينى كه تنها متوجه معاد باشد ( و ميان معاد و معاش ، زندگى و معنويت جدايى قائل باشد ) بيم ندارد . . . علومى كه مستبد از آنها بيم دارد علوم زندگانى هستند ، مانند حكمت نظرى و فلسفهء عقلى و حقوق امم و سياست مدنى و تاريخ مفصل و خطابهء ادبيه و غير اينها از علومى كه ابرهاى جهل را بردرَد و آفتاب درخشان را طالع نمايد تا سرها از حرارت بسوزد « 1 » .\r\n\r\n\r\n\r\n\r\n","description":"","footnote":"\r\n( 1 ) سيرى در انديشه سياسى عرب ص 169 .\r\n","page_name":" 53 ","page_number":53},
  {"content":"\r\n\r\n\r\nافول انديشهء اصلاح در جهان عرب\r\nدر جامعهء عربى سنّى كسى را كه بشود به عنوان « قهرمان اصلاح » به حساب آورد همين سه نفر يعنى سيد جمال و عبده و كواكبى هستند كه به ترتيب از نظر اهميت ، درجات اول و دوم و سوم قهرمانى را اشغال كرده‌اند . افراد ديگرى از پيروان اينها و خصوصاً سيد جمال و عبده در مصر و سوريه و الجزاير و تونس و مغرب پديد آمده‌اند كه داعيهء اصلاح داشته و خود را ادامه‌دهندهء راه سيد جمال و عبده به شمار مىآورده‌اند ، ولى هيچ كدام آنها آن اهميت را نيافته‌اند كه در رديف سه قهرمان سابق‌الذكر به حساب آيند ، بلكه برخى از آنها در اثر برخى انحرافات به جاى آنكه اصلاح كنند افساد كرده‌اند و به جاى آنكه مصلح به شمار آيند مفسد به شمار مىروند . سيدمحمد رشيد رضا از اين جمله است . رشيد رضا بيش از هركس ديگر سنگ اصلاح به سينه مىزند و خود را ادامه دهندهء راه سيد جمال و عبده مىداند ، ولى او در اثر اينكه بيش از آنكه تحت تأثير افكار سيد جمال و عبده باشد تحت تأثير انديشه‌هاى ابن‌تيميّه و محمد بن عبد الوهاب بود و بيش از آنكه مبلّغ اصلاح باشد مبلّغ وهابيگرى بود ، اظهارنظرهاى مغرضانه‌اش خصوصاً در مورد شيعه نشان مىدهد كه شايستگى اصلاح‌طلبى نداشته است . اولين شرط اصلاح‌طلبى فارغ بودن از تعصبات افراطى نسبت به فرقهء خاص عليه فرقهء ديگر است كه رشيد رضا فاقد آن بود . اى كاش رشيد رضا مىتوانست به اندازهء استادش محمد عبده خود را\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاز تعصبات جاهلانه تخليه كند .\r\nچرا پس از سه قهرمان فوق‌الذكر ، ديگر در جهان عرب شخصيتى كه قهرمان شمرده شود ظهور نكرد ؟ چرا اين‌همه مدعيان اصلاحى كه در كشورهاى فوق‌الذكر ظهور كردند كار درستى از پيش نبردند ، از قبيل عبدالحميد بن باديس جزايرى و طاهر الزهراوى جزايرى سورى و عبدالقادر مغربى و جمال‌الدين كاظمى سورى و محمد بشير ابراهيمى و غير اينها ؟ و اساساً چرا نهضت اصلاح‌طلبى اسلامى در كشورهاى اسلامى از جاذبه افتاد ؟ چرا نهضتهاى قومى و عربى از قبيل بعث و ناصريسم و يا نهضتهاى سوسياليستى و ماركسيستى جاذبهء بيشترى در ميان جوانان عرب پيدا كرد ؟\r\nممكن است هر كسى دليلى بياورد و به علت خاصى استناد كند . اين بنده معتقد است عامل عمده‌اى كه سبب شد نهضت اسلامى كه از سيد جمال شروع شد از جلوه و رونق بيفتد ، گرايش شديد مدعيان اصلاح بعد از سيد جمال و عبده به سوى وهابيگرى و گرفتار شدن آنها در دايرهء تنگ انديشه‌هاى محدود اين مسلك است .\r\nاينها اين نهضت را به نوعى « سلفىگرى » تبديل كردند و پيروى از سنت سلف را تا حد پيروى از ابن‌تيميّهء حنبلى تنزل دادند و در حقيقت بازگشت به اسلام نخستين را به صورت بازگشت به حنبلىگرى كه قشرىترين مذاهب اسلامى است تفسير كردند . روح انقلابى مبارزه با استعمار و استبداد ، تبديل شد به مبارزه با عقايدى كه بر خلاف معتقَدات حنبليان مخصوصاً ابن‌تيميّهء حنبلى بود .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nاقبال\r\nدر خارج از جهان عرب ، برخى مصلحان كه بتوان آنها را « قهرمان » ناميد كم و بيش ظهور كردند . اقبال لاهورى را قطعاً يك قهرمان اصلاح در جهان اسلام بايد به شمار آورد كه انديشه‌هاى اصلاحىاش از مرز كشور خودش هم گذشت . اقبال مزايايى دارد و نواقصى .\r\nاز جمله مزاياى اقبال اين است كه فرهنگ غرب را مىشناخته است و با انديشه‌هاى فلسفى و اجتماعى غرب آشنايى عميق داشته تا آنجا كه در خود غرب به عنوان مفكّر و يك فيلسوف به شمار آمده است .\r\nديگر اينكه با همهء آشنايى و شناسايى فرهنگ غرب ، غرب را فاقد يك ايدئولوژى جامع انسانى مىدانسته است ، برعكس معتقد بوده است كه مسلمانان تنها مردمى هستند كه از چنين ايدئولوژى برخوردار و بهره‌مندند . لهذا اقبال در عين دعوت به فراگيرى علوم و فنون غربى ، از هرگونه غربگرايى و شيفتگى نسبت به « ايسم » هاى غربى ، مسلمانان را برحذر مىداشت . اقبال مىگويد :\r\nمثاليگرى اروپا هرگز به صورت عامل زنده‌اى در حيات آن درنيامده ، و نتيجهء آن پيدايش « من » سرگردانى است كه در ميان دموكراسيهاى ناسازگار با يكديگر به جستجوى خود مىپردازد كه كار منحصر آنها\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبهره‌كشى از درويشان به سود توانگران است . سخن مرا باور كنيد كه اروپاى امروز بزرگترين مانع در راه پيشرفت اخلاق بشريت است . از طرف ديگر ، مسلمانان مالك انديشه‌ها و كمال مطلوب‌هاى نهايى مطلق مبتنى بر وحيى مىباشند كه چون از درونىترين ژرفاى زندگى بيان مىشود ، به ظاهرى بودن آن رنگ باطنى مىدهند « 1 » .\r\nمزيت ديگر اقبال اين است كه در ذهن خود درگيريهايى كه محمد عبده گرفتار آنها بوده داشته است ، يعنى يافتن راه حلى كه مسلمانان بدون آنكه پا روى حكم يا اصلى از اصول اسلام بگذارند مشكلات سياسى و اقتصادى و اجتماعى زمان خود را حل كنند . از اين رو دربارهء مسائلى از قبيل اجتهاد ، اجماع و امثال اينها زياد مىانديشيده است . اقبال ، اجتهاد را موتور حركت اسلام مىشمارد .\r\nاز جمله مزاياى اقبال اين است كه بر خلاف ساير پرورش‌يافتگان فرهنگ غرب شخصاً معنويت‌گراست و از بعد روحى عرفانى و اشراقى نيرومندى برخوردار است . از اين رو براى عبادت و ذكر و فكر و مراقبه و محاسبةالنفس و بالاخره سير و سلوك و معنويت و آنچه امروز آن را درونگرايى مىخوانند و احياناً تخطئه مىنمايند ، ارزش فراوان قائل است و از جمله مسائلى كه در احياى فكر دينى طرح مىكند اين مسائل است . اقبال احياى فكر دينى را بدون احياى معنويت اسلامى بىفايده مىشمارد . مزيت ديگر او اين است كه تنها مرد انديشه نبوده ، مرد عمل و مبارزه هم بوده است ، عملًا با استعمار درگيرى داشته است . اقبال يكى از پايه‌گذاران و مؤسسان كشور اسلامى پاكستان است .\r\nمزيت ديگر اقبال قدرت شاعرى اوست ، قدرتى كه در خدمت اهداف اسلامى او قرار گرفته است . اقبال از نوع شاعرانى است كه كواكبى آنها را ستود از قبيل كميت اسدى و حسّان بن ثابت انصارى و دعبل بن على خُزاعى . سرودهاى انقلابى اقبال كه به زبان اردو بوده ، به عربى و فارسى ترجمه شده و همچنان اثر حماسه آفرين و هيجان آور خود را حفظ كرده است .\r\nاقبال با آنكه به طور رسمى مذهب تسنن دارد ، به اهل بيت پيغمبر علاقه و\r\n\r\n\r\n\r\n\r\n","description":"","footnote":"\r\n( 1 ) . احياى فكر دينى ، ص 204 .\r\n","page_name":" 57 ","page_number":57},
  {"content":"\r\n\r\nارادتى خاص دارد و به زبان فارسى اشعارى انقلابى و آموزنده در مدح آنها سروده كه گمان نمىرود در ميان همهء شاعران شيعى مذهب فارسى زبان بتوان نظيرى برايش پيدا كرد . به هرحال شعر براى اقبال هدف نبوده ، وسيله بوده است ، وسيلهء بيدارى و آگاهى امت مسلمان .\r\nاقبال فلسفه‌اى دارد كه آن را « فلسفهء خودى » مىنامد . او معتقد است كه شرق اسلامى هويّت واقعى خود را كه هويّت اسلامى است از دست داده و بايد آن را باز يابد . اقبال معتقد است همانطور كه فرد احياناً دچار تزلزل شخصيت و يا گم كردن شخصيت مىشود ، از خود فاصله مىگيرد و با خود بيگانه مىگردد ، غير خود را به جاى خود مىگيرد و به قول مولانا - كه اقبال سخت مريد و شيفتهء او و تحت تأثير جاذبهء قوى اوست - در زمين ديگران خانه مىسازد و به جاى آنكه كار خود كند كار بيگانه مىكند ، جامعه نيز چنين است . جامعه مانند فرد ، روح و شخصيت دارد ، مانند فرد احياناً دچار تزلزل شخصيت و از دست دادن هويت مىگردد ، ايمان به خود را و حس احترام به ذات و كرامت ذات را از دست مىدهد و يكسره سقوط مىكند . هر جامعه‌اى كه ايمان به خويشتن و احترام به كيان ذات و كرامت ذات خويشتن را از دست بدهد محكوم به سقوط است . اقبال معتقد است كه جامعهء اسلامى در حال حاضر در برخورد با تمدن و فرهنگ غربى دچار بيمارى تزلزل شخصيت و از دست دادن هويت شده است . « خود » اين جامعه و « خويشتن » اصيل اين جامعه و ركن ركين شخصيت اين روح جمعى ، اسلام و فرهنگ اسلامى است . نخستين كار لازمى كه مصلحان بايد انجام دهند بازگرداندن ايمان و اعتقاد اين جامعه به « خود » واقعى او يعنى فرهنگ و معنويت اسلامى است ، و اين است « فلسفهء خودى » .\r\nاقبال در اشعار و مقالات و سخنرانيها و كنفرانسهاى خود همواره كوشش دارد مجدها ، عظمتها ، فرهنگها ، لياقتها ، شايستگيهاى اين امت را به ياد او آورد و بار ديگر او را به خودش مؤمن سازد . اينكه اقبال ، قهرمانان اسلامى را از لابلاى تاريخ بيرون مىكشد و جلو چشم مسلمانان قرار مىدهد به همين منظور است . از اين رو اقبال حق عظيمى بر جامعهء اسلامى دارد .\r\nاقبال اندكى مانند سيد جمال ، و نه در حد او ، شعاع انديشه و فعاليتهاى اصلاحىاش از مرزهاى كشور خودش گذشته و كم و بيش در همهء جهان اسلام اثر گذاشته است .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nنقصى كه در كار اقبال است عمده در دو چيز است :\r\nيكى اينكه با فرهنگ اسلامى عميقاً آشنا نيست . با اينكه به مفهوم غربى واقعاً يك فيلسوف است ، از فلسفهء اسلامى چيز درستى نمىداند . اظهار نظرهاى اقبال دربارهء براهين فلسفى اثبات واجب و دربارهء علم قبل‌الايجاد كه از مسائل مهم الهيات است و همچنين فلسفهء او در بارهء ختم نبوت - كه به جاى آنكه ختم نبوت را اثبات كند ، به ختم ديانت منتهى مىشود كه خلاف منظور و مدّعاى خود اقبال است - دليل ناآگاهى اقبال از فلسفهء اسلامى است ، همچنان كه در زمينهء ساير علوم و معارف اسلامى نيز مطالعاتش سطحى است . اقبال با آنكه سخت شيفتهء عرفان است و روحش روح هندى و اشراقى است و بعلاوه سخت مريد مولاناست ، عرفان اسلامى را در سطح بالا نمىشناسد و با انديشه‌هاى غامض عرفان بيگانه است .\r\nنقص ديگر كار اقبال اين است كه بر خلاف سيد جمال به كشورهاى اسلامى مسافرت نكرده و از نزديك شاهد اوضاع جريانها و حركتها و نهضتها نبوده است و از اين رو در ارزيابيهاى خود در بارهء برخى شخصيتهاى جهان اسلام و برخى حركتهاى استعمارى در جهان اسلام دچار اشتباهات فاحش شده است .\r\nاقبال در كتاب احياى فكر دينى در اسلام نهضت وهابيگرى را در حجاز و جنبش بهائيت را در ايران « 1 » و قيام آتاتورك را در تركيه ، اصلاحى و اسلامى پنداشته ، همچنان كه در اشعار خود برخى ديكتاتورهاى چكمه‌پوش كشورهاى اسلامى را ستوده است . اين خطاها بر اقبال مسلمان مصلح مخلص نابخشودنى است .\r\nدر عثمانى ( تركيهء فعلى ) نيز كم و بيش مدعيان اصلاح پديد آمده‌اند . اقبال در احياى فكر دينى مكرر نظريات مردى به نام ضياء شاعر را نقل مىكند ، ولى نظريات او آنچنان افراطى است كه خود اقبال هم با همهء وسعت مشرب ، زير بار همهء آنها نمىرود .\r\n\r\n\r\n\r\n\r\n","description":"","footnote":"\r\n( 1 ) در ترجمه فارسى كتاب احياى فكر دينى بنا بر ملاحظاتى بعضى قسمتها حذف شده است به ترجمه عربى اين كتاب رجوع شود\r\n","page_name":" 59 ","page_number":59},
  {"content":"\r\n\r\n\r\nحركتهاى اصلاحى شيعى\r\nآنچه تاكنون گفتيم مربوط به جهان تسنن بود . هر چند سيد جمال كه سلسله‌جنبان نظريهء اصلاح است خود ايرانى و شيعه است ولى آنچه تاكنون گفتيم ، حتى در مورد سيد جمال ، مربوط به حركات اصلاحى در جهان تسنن بود . حركتهاى اصلاحى در جهان تشيع ، حال و وضع ديگرى دارد و با آنچه در جهان تسنن گذشته تفاوت دارد .\r\nدر جهان تشيع سخن اصلاح كمتر به ميان آمده و طرح اصلاحى كمتر داده شده و در بارهء اينكه « چه بايد كرد ؟ » كمتر تفكر به عمل آمده است . اما على رغم همهء اينها ، در شيعه نهضتهاى اصلاحى مخصوصاً نهضتهاى ضد استبدادى و ضد استعمارى بيشتر و عميق‌تر و اساسىتر صورت گرفته است . در تاريخ جهان تسنن جنبشى مانند جنبش ضد استعمارى تنباكو به رهبرى رهبران دين كه منجر به لغو امتياز انحصار تنباكو در ايران شد و استبداد داخلى و استعمار خارجى هر دو به زانو درآمدند و يا انقلابى مانند انقلاب عراق كه عليه قيمومت انگلستان بر كشور اسلامى عراق بود و منجر به استقلال عراق شد و يا قيامى مانند قيام مشروطيت ايران كه رژيم سلطنتى استبدادى ايران را مبدل به رژيم مشروطه كرد و يا نهضتى اسلامى به رهبرى رهبران دينى مانند آنچه در ايران امروز مىگذرد مشاهده نمىكنيم .\r\nاين انقلابها همه به رهبرى روحانيت شيعه صورت گرفت ، همان روحانيتى كه كمتر دربارهء اصلاح و طرحهاى اصلاحى سخن گفته و طرح داده است . جنبش تنباكو\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nرا علماى ايران آغاز كردند و با دخالت زعيم بزرگ مرحوم حاج ميرزا حسن شيرازى به پيروزى نهايى رسيد . انقلاب عراق را علماى شيعهء عراق كه در رأس آنها مجتهد جليل‌القدر آقاميرزا محمدتقى شيرازى قرار داشت رهبرى كردند . راستى حيرت آور و درس‌آموز است كه از شخصيتى مانند مرحوم ميرزا محمد تقى شيرازى ، مجسمهء زهد و تقوا و تهذيب نفس و به اصطلاح درونگرايى ، يك مرتبه در شرايط خاص شخصيتى مجاهد طلوع مىكند كه گويى همهء عمر با جهاد و مبارزه بسر كرده است . نهضت مشروطيت ايران را در درجهء اول مرحوم آخوند ملا محمد كاظم خراسانى و مرحوم آقا شيخ عبداللَّه مازندرانى از مراجع نجف و دو شخصيت بزرگ از علماى تهران : مرحوم سيد عبداللَّه بهبهانى و مرحوم سيد محمد طباطبايى رهبرى كردند .\r\nدر جهان تسنن نه تنها جنبشهايى نظير جنبشهاى فوق الذكر وسيلهء اصلاح‌طلبان مذهبى و مقامات روحانى سنى صورت نگرفته است ، نهضتهايى نظير نهضت اصفهان و نهضت تبريز و نهضت مشهد - كه در نهضت اخير ، مجتهد بزرگ مرحوم حاج آقا حسين قمى نقش اول را داشت - نيز صورت نگرفته است .\r\nچرا با اينكه در جهان تسنن سخن از اصلاح و مبارزه عليه استعمار و استثمار بيشتر به ميان آمده ، علماى اهل تسنن كمترتوانسته‌اند نهضتى را رهبرى كنند ، و برعكس روحانيت شيعه با اينكه انقلابهاى عظيمى به پا كرده است كمتر حاضر شده است در بارهء دردها بينديشد ، نظر بدهد ، طرح اصلاحى ارائه نمايد ، فلسفهء سياسى اسلام را مطرح نمايد ؟\r\nاين جهت به نظام خاص روحانيت شيعه و روحانيت سنى مربوط است . نظام روحانيت سنى به گونه‌اى است كه او را كم و بيش به صورت بازيچه‌اى در دست حكام كه خود ، آنها را « اولىالامر » معرفى كرده است در آورده‌است . شخصيتى مانند عبده اگر بخواهد منصب افتاء را احراز نمايد بايد خديو عباس ابلاغ آن را صادر نمايد ، و يا مقام افتاء و رياست جامع الازهر شخصيت بزرگ و مصلحى مانند شيخ محمود شلتوت ، بايد با نوشتهء شخصيتى نظامى و سياسى مانند جمال عبد الناصر حجيت و سنديت بيابد . روحانيت سنى يك روحانيت وابسته است . روحانيت وابسته قادر نيست عليه آن قدرتى كه وابسته به آن است قد علم كند و تودهء مردم را به دنبال خود بكشاند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nاما روحانيت شيعه در ذات خود يك نهاد مستقل است ، از نظر روحى به خدا متكى بوده و از نظر اجتماعى به قدرت مردم ، و لهذا در طول تاريخ به صورت يك قدرت رقيب در مقابل زورمندان تاريخ ظاهر شده است . در پيش گفتيم علت آنكه سيد جمال در كشورهاى سنى مستقيماً به سراغ تودهء مردم مىرفت و در ايران به سراغ علما ، در كشورهاى سنى مخاطبش تودهء مردمند و در ايران علما ، در آنجا انقلاب را از توده مىخواهد آغاز كند و در ايران از علما ، اين است كه روحانيت شيعه از دستگاه حاكمه مستقل بوده و استعداد انقلابى شدن داشته است بر خلاف روحانيت سنى . روحانيت شيعه عملًا بر تز ماركس خط بطلان كشيده كه مىگويد :\r\nمثلث دين و دولت و سرمايه همواره در طول تاريخ با يكديگر همدست و همكار بوده و طبقه‌اى را در مقابل توده تشكيل مىداده‌اند و سه عامل از خود بيگانگى خلق به شمار مىروند .\r\nما در مقالهء « مشكل اساسى در سازمان روحانيت » « 1 » يك بررسى مختصر دربارهء روحانيت شيعه و روحانيت سنى به عمل آورديم و به نقاط قوّت و نقاط ضعف هر كدام اشاره كرديم ، وگرچه اميدوار به اين كه روحانيت سنى بتواند بر ضعف خود پيروز شود نيستيم اما اظهار اميدوارى كرده و آرزو كرديم كه روحانيت شيعه بر نقطهء ضعف خود پيروز شود و اين آرزو را قريب‌الوقوع دانسته‌ايم . فكر مىكنم اكنون كه در حدود پانزده سال از آن مىگذرد شرايط مساعدترى براى غلبه بر آن نقطهء ضعف پديد آمده باشد .\r\nدر عين حال از نظر انديشهء اصلاحى و طرح اصلاحى ، در جهان شيعه نيز شخصيتهايى ظهور كرده‌اند كه انديشه‌هاى اصلاحى در بعضى زمينه‌ها داشته‌اند .\r\nمرحوم آيت‌اللَّه بروجردى و علامه شيخ محمد حسين كاشف الغطاء و علامه سيد محسن عاملى و علامه سيد شرف‌الدين عاملى و بالخصوص علامه نائينى را از اين نظر نبايد از نظر دور داشت . شايسته است اهل نظر انديشه‌هاى اصلاحى اين شخصيتها را هر چند محدود به زمينه‌اى خاص است ، مورد بررسى و تجزيه و تحليل قرار دهند . ما در مقاله‌اى تحت عنوان « مزايا و خدمات مرحوم آيت‌اللَّه\r\n\r\n\r\n\r\n\r\n","description":"","footnote":"\r\n( 1 ) . رجوع شود به كتاب ده گفتار نوشتهء مرتضى مطهرى ، گفتار دهم .\r\n","page_name":" 62 ","page_number":62},
  {"content":"\r\n\r\nبروجردى » « 1 » برخى انديشه‌هاى اصلاح طلبانهء آن مرحوم ، مخصوصاً توجهش به اتحاد اسلامى را تشريح كرده‌ايم و در دائرة المعارف اسلام همهء آنها اقتباس شده است .\r\n\r\n\r\n\r\n\r\n","description":"","footnote":"\r\n( 1 ) اين مقاله در كتاب شش مقاله به چاپ رسيده است\r\n","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\nنهضت اسلامى ايران\r\nبه اعتراف دانشمندان و آگاهان تاريخ معاصر ، در نيمهء دوم اين قرن در همه يا اكثر كشورهاى اسلامى به طور پنهان يا آشكار نهضتهايى اسلامى در حال شكل گرفتن است و عملًا درگيريهايى ميان گروههاى اسلامى و قدرتهاى استبدادى و استعمارى سرمايه‌دارى و يا مسلكهاى مادى وابسته به استعمار تازه‌پاى ديگر و غالباً با هر دو در جريان است . كارشناسان اعتراف دارند كه مسلمانان پس از يك دوره فروريختگى و از هم پاشيدگى ذهنى ، بار ديگر در جستجوى « هويت اسلامى » خود در برابر غرب سرمايه‌دارى و شرق كمونيستى برآمده‌اند . ولى مسلماً در هيچ يك از كشورهاى اسلامى نهضتى به عمق و وسعت نهضت اسلامى ايران كه از سال 42 آغاز شده است و روزافزون در حال گسترش است وجود ندارد . لازم است به تحليل اين نهضت باارزش بپردازيم .\r\nاينكه مردم ما فعلًا در متن جريان نهضت قرار دارند ، آنها را از تحليل ماهيت نهضت بىنياز نمىكند . هر نهضت در حالى كه در جريان است ، براى مردمى كه در متن آن قرار دارند بيشتر نيازمند به تحليل و بررسى است تا وقتى كه پايان مىپذيرد و يا نسبت به مردمى كه در خارج و يا حاشيه قرار دارند .\r\nهنگامى كه نهضتى در جريان است مانند اين است كه صحنه‌اى را در حالى كه گرد و غبار برانگيخته است بخواهيم مشاهده كنيم يا از آن عكسبردارى نماييم كه\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nالبته اندكى دشوار است ، بر خلاف هنگامى كه نهضت پشت كرده و پايان يافته باشد كه مانند آن است كه صحنه‌اى را پس از فرونشستن گرد و غبار بخواهيم ببينيم يا از آن عكسبردارى نماييم . به هر حال تحليل اين نهضت ، چه براى مردم معاصر كه خود در آن شركت دارند و چه براى آيندگان تاريخ كه بخواهند دربارهء آن قضاوت نمايند ، هم اكنون امرى ضرورى و حياتى است . به نظر مىرسد مسائل ذيل بايد مورد بررسى قرار گيرد :\r\n* ماهيت نهضت\r\n* هدف نهضت\r\n* رهبرى نهضت\r\n* آفات نهضت\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nماهيت نهضت\r\nوقايع و حوادث اجتماعى و تاريخى همانند پديده‌هاى طبيعى احياناً از نظر ماهيت با يكديگر اختلاف دارند . همهء نهضتهاى تاريخى را نمىتوان از نظر ماهيت يكسان دانست . هرگز ماهيت انقلاب اسلامى صدر اسلام با ماهيت انقلاب كبير فرانسه و يا انقلاب اكتبر روسيه يكى نيست .\r\nتشخيص ماهيت يك نهضت از راههاى مختلف ممكن است صورت گيرد : از راه افراد و گروههايى كه بار نهضت را به دوش مىكشند ، از راه علل و ريشه‌هايى كه زمينهء نهضت را فراهم كرده‌است ، از راه هدفهايى كه آن نهضت تعقيب مىكند ، از راه شعارهايى كه به آن نهضت قدرت و حيات و حركت مىبخشد . . .\r\nنهضت كنونى ايران به صنف و طبقهء خاصى از مردم ايران اختصاص ندارد ؛ نه كارگرى است ، نه كشاورزى ، نه دانشجويى ، نه فرهنگى و نه بورژوازى . در اين نهضت ، غنى و فقير ، مرد و زن ، شهرى و روستايى ، طلبه و دانشجو ، پيله‌ور و صنعتگر ، كاسب و كشاورز ، روحانى و آموزگار ، باسواد و بىسواد يكسان شركت دارند . يك اعلاميه كه از طرف مراجع بزرگ عالىقدرى كه نهضت را رهبرى مىكنند صادر مىشود در سراسر كشور و در ميان عموم طبقات طنين يكسان مىافكند ، طنينش در شهر همان قدر است كه در روستا ، در اقصى نقاط خراسان و آذربايجان همان آهنگ را دارد كه در جوّ دانشجويان ايرانى دورترين شهرهاى اروپا يا\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nآمريكا ، مظلوم و محروم را همان اندازه به هيجان مىآورد كه بر كنار مانده را ، استثمار نشده در همان حد احساس ضد استثمار پيدا مىكند كه استثمار شده .\r\nاين نهضت يكى از صدها واقعيتهاى عينى تاريخى است كه بىپايگى نظريهء مفسران مادى تاريخ و طرفداران ماترياليسم تاريخى را - كه اقتصاد را زير بناى جامعه معرفى مىكنند و هر جنبش اجتماعى را انعكاسى از تضادهاى طبقاتى مىدانند و همواره دست توسلشان به سوى دامن كشدار درگيريهاى مادى و تضادهاى طبقاتى دراز است و همهء راهها را به شكم منتهى مىفرمايند - برملا مىكند .\r\nاين نهضت نهضتى است از تيپ نهضت پيامبران ، يعنى برخاسته از « خود آگاهى الهى » يا « خدا آگاهى » . اين خود آگاهى ريشه‌اش در اعماق فطرت بشر است ، از ضمير باطن سرچشمه مىگيرد . هرگاه تذكرى پيامبرانه شعور فطرى بشر را به خالق و آفريدگارش ، به اصل و ريشه‌اش ، به شهر و ديارى كه از آنجا آمده و يك آشنايى مرموز نسبت به آنجا در خود احساس مىكند ، بيدار سازد ، اين بيدارى خود به خود به دلبستگى به ذات جميل على الاطلاق منتهى مىگردد .\r\nدلبستگى به خدا كه سرسلسلهء ارزشهاست به دنبال خود دلبستگى به كمال و زيبايى و عدل و برابرى و گذشت و فداكارى و افاضه و خيررسانى در او به وجود مىآورد .\r\nآن احساسى كه پيامبران در انسان بيدار مىكنند ، يعنى احساس خداجويى و خدا پرستى كه در فطرت هر فرد نهفته است و او را جوياى تعالى و متنفر از كاستى و پستى در هر شكل و هر مظهر مىنمايد ، به انسان ايده مىدهد ، او را طرفدار حق و حقيقت از آن جهت كه حق و حقيقت است ( نه از آن جهت كه پيوندى با منافعش دارد ) مىنمايد و دشمن باطل و پوچى مىكند از آن جهت كه باطل ، باطل است و پوچى ، پوچى است فارغ از هر منفعت يا زيانى . عدالت و برابرى و راستى و درستى از آن جهت كه ارزشهاى خدايى هستند ، خود به صورت هدف و مطلوب در مىآيند نه صرفاً وسيله‌اى براى پيروزى در تنازع زندگى .\r\nانسانى كه بيدارى خدايى پيدا مىكند و ارزشهاى متعالى انسانى برايش به صورت هدف در مىآيند ، از اينكه طرفدار يك فرد به عنوان يك فرد و يا دشمن يك شخص به عنوان يك شخص بشود آزاد مىشود . او ديگرطرفدار عدل است نه عادل ، دشمن ظلم است نه ظالم ؛ طرفدارىاش از عادل و دشمنىاش با ظالم از\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nعقده‌هاى روانى و شخصى ناشى نمىشود ، اصولى و مسلكى است .\r\nوجدان اسلامى بيدار شدهء جامعه ما ، او را در جستجوى ارزشهاى اسلامى برانگيخته است و اين وجدان مشترك و روح جمعى جوشان جامعه است كه طبقات مختلف و احياناً متضاد را در يك حركت هماهنگ به راه انداخته است .\r\nو اما از نظر ريشه : ريشهء اين نهضت را در جريانهاى نيم قرن اخير كشور از نظر تصادم آن جريانها با روح اسلامى اين جامعه بايد جستجو كرد .\r\nدر نيم قرن اخير جريانهايى رخ داده كه بر ضد اهداف عاليهء اسلامى و در جهت مخالف آرمانهاى مصلحان صد سالهء اخير بوده و هست و طبعاً نمىتوانست براى هميشه از طرف جامعهء ما بدون عكس‌العمل بماند .\r\nآنچه در اين نيم قرن در جامعهء اسلامى ايران رخ داد عبارت است از :\r\n* استبدادى خشن و وحشى و سلب هر نوع آزادى .\r\n* نفوذ استعمار نو ، يعنى شكل نامرئى و خطرناك استعمار ، چه از جنبهء سياسى و چه از جنبهء اقتصادى و چه از جنبهء فرهنگى .\r\n* دور نگه داشتن دين از سياست ، بلكه بيرون كردن دين از ميدان سياست .\r\n* كوشش براى بازگرداندن ايران به جاهليت قبل از اسلام و احياى شعارهاى مجوسى و ميراندن شعارهاى اصيل اسلامى .\r\nتغيير تاريخ هجرى محمدى به تاريخ مجوسى يك نمونهء آن است .\r\n* قلب و تحريف در ميراث گرانقدر فرهنگ اسلامى و صادر كردن شناسنامهء جعلى براى اين فرهنگ به نام فرهنگ موهوم ايرانى .\r\n* تبليغ و اشاعهء ماركسيسم دولتى ، يعنى جنبه‌هاى الحادى ماركسيسم منهاى جنبه‌هاى سياسى و اجتماعى آن . چنان كه مىدانيم عناصر خود فروختهء ماركسيست به يك توافق با دستگاه حكومت نائل گرديدند و آن ، تبليغ جنبه‌هاى الحادى و ماترياليستى و ضدمذهبى ماركسيسم و سكوت از جنبه‌هاى سياسى و اجتماعى آن است . ما در دانشگاه از نزديك شاهد اين‌گونه فعاليتهاى عناصر ماركسيست كه در زير چتر حمايت بى دريغ دستگاه ، خوشبخت مىزيستند بوديم .\r\n* كشتارهاى بيرحمانه و ارزش قائل نشدن براى خون مسلمانان ايرانى و همچنين زندانها و شكنجه‌ها براى متهمان سياسى .\r\n* تبعيض و ازدياد روز افزون شكاف طبقاتى على رغم اصلاحات ظاهرى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nادعايى .\r\n* تسلط عناصر غير مسلمان بر مسلمانان در دولت و ساير دستگاهها .\r\n* نقض آشكار قوانين و مقررات اسلامى ، چه به صورت مستقيم و چه به صورت ترويج و اشاعهء فساد در همهء زمينه‌هاى فرهنگى و اجتماعى .\r\n* مبارزه با ادبيات فارسى اسلامى كه حافظ و نگهبان روح اسلامى ايران است به نام مبارزه با واژه‌هاى بيگانه .\r\n* بريدن پيوند از كشورهاى اسلامى و پيوند با كشورهاى غير اسلامى و احياناً ضد اسلامى كه اسرائيل نمونهء آن است .\r\nاين امور و امثال اينها ، در طول نيم قرن ، وجدان مذهبى جامعهء ما را جريحه‌دار ساخت و به صورت عقده‌هاى مستعد انفجار درآورد .\r\nاز طرف ديگر جريانهايى در جهان رخ داد كه چهرهء دروغين تبليغات سياسى دنياى ليبرال غربى و دنياى سوسياليست شرقى را آشكار ساخت و اميدى كه طبقات روشنفكر به اين دو قطب بسته بودند تبديل به يأس شد .\r\nو از جانب سوم در طول سى و اند سال گذشته ، يعنى از شهريور 20 تاكنون ، محققين و گويندگان و نويسندگان اسلامى توفيق يافتند كه تا حدودى چهرهء زيبا و جذّاب اسلام واقعى را به نسل معاصر بنمايانند .\r\nروحانيت آگاه و شجاع و مبارز ايران كه از ناهنجاريهاى گذشته رنج مىبرد و در پى فرصت مناسبى براى بپاخاستن بود ، در اين شرايط بپاخاست و نسل به ستوه‌آمده از ناهنجاريهاى پنجاه ساله و سرخورده از غرب مآبى و شرق گرايى و آشنا به تعاليم نجاتبخش اسلام ، به تمام وجود و هستى خود نداى روحانيت را لبيك گفت ، و از چنين ريشه‌هايى بود كه نهضت اسلامى ايران مايه گرفت .\r\nشعارهاى اسلامى نهضت ، سراسر كشور را از مركز تا دورترين دهات مرزى گرفته است . كسى به اين مردم ديكته نكرده و برايشان شعار انتخاب نكرده است .\r\nاين شعارها را مردم از اعماق ضمير اسلامى خود الهام مىگيرند . آيا در همهء شعارهايى كه اين مردم از پيش خود ابتكار مىكنند ، شعارى غير اسلامى ديده مىشود ؟\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nهدف نهضت\r\nاين نهضت چه هدفى را تعقيب مىكند و چه مىخواهد ؟ آيا دموكراسى مىخواهد ؟\r\nآيا مىخواهد دست استعمار را از اين كشور كوتاه كند ؟ آيا براى دفاع از آنچه امروز حقوق بشر ناميده مىشود بپاخاسته است ؟ تبعيضها ، نابرابريها را مىخواهد معدوم كند ؟ ريشهء ظلم را مىخواهد بكند ؟ ماترياليسم را مىخواهد نابود سازد ؟ آيا . . .\r\nپاسخ اين پرسشها را از آنچه در بارهء ماهيت نهضت و ريشه‌هاى آن بيان كرديم و هم از بيانيه‌ها و اعلاميه‌هاى رهبران نهضت مىتوان به دست آورد . آنچه اينجا به اجمال در پاسخ به اين پرسشها مىتوان گفت اين است كه : آرى و نه .\r\nآرى ، يعنى همهء آن هدفها جزء اهداف نهضت است . و نه ، يعنى محدود به هيچ يك از آنها نيست . يك نهضت اسلامى نمىتواند از نظر هدف محدود باشد ، زيرا اسلام در ذات خود يك « كلّ تجزيه ناپذير » است و با به دست آوردن هيچ يك از آن هدفها پايان نمىپذيرد .\r\nالبته اين به معنى اين نيست كه نهضت از نظر تاكتيك ، برخى هدفها را بر برخى ديگر مقدم نمىدارد و مراحل وصول به هدف را در نظر نمىگيرد . مگر خود اسلام از نظر تاكتيك تدريجاًپياده نشد ؟ امروز نهضت مرحلهء نفى و انكار و در هم كوبيدن استبداد و استعمار را مىپيمايد . فردا كه از اين مرحله عبور كرد و به سازندگى و اثبات رسيد ، هدفهاى ديگرش را دنبال خواهد كرد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nجمله هايى كه در ابتداى گفتار ، از نهج البلاغه از بيان مولاى متقيان در بارهء هدفهاى اصلاحىاش نقل كردم ، و هم نقل كردم كه فرزند بزرگوارش حسين عليه السلام نيز عين آن جمله‌ها را در بيان نهضتى كه قصد آن را داشت ، در عهد معاويه در جمع كبار صحابه و شخصيتهاى برجستهء اسلامى در موسم و موقف حج آورده است ، به طور اجمال بيانگر اهداف كلى همهء نهضتهاى اسلامى است ، و البته در هر دوره‌اى هر نهضتى يك سلسله هدفهاى فرعى و جزئى خاص خود نيز دارد . هدفهاى كلى در چهار جمله بيان شده است :\r\nنَرُدَّ الْمَعالِمَ مِنْ دينِكَ : نشانه‌هاى محو شدهء راه خدا را - كه جز همان اصول واقعى اسلام نيست - بازگردانيم ؛ يعنى بازگشت به اسلام نخستين و اسلام راستين ، بدعتها را از ميان بردن و سنتهاى اصيل را جايگزين كردن ؛ يعنى اصلاحى در فكرها و انديشه‌ها و تحولى در روحها و ضميرها و قضاوتها در زمينهء خود اسلام .\r\nنُظْهِرَ الْاصْلاحَ فى بِلادِكَ : اصلاح اساسى و آشكار و چشمگير كه نظر هر بيننده را جلب نمايد و علائم بهبودى وضع زندگى مردم كاملًا هويدا باشد ، در شهرها و مجامع به عمل آوريم ؛ يعنى تحولى بنيادين در اوضاع زندگى خلق خدا .\r\nيَأْمَنَ الْمَظْلومونَ مِنْ عِبادِكَ : بندگان مظلوم خدا از شر ظالمان امان يابند و دست تطاول ستمكاران از سر ستمديدگان كوتاه شود ؛ يعنى اصلاحى در روابط اجتماعى انسانها .\r\nتُقامَ الْمُعَطَّلَةُ مِنْ حُدودِكَ : مقررات تعطيل شدهء خدا و قانونهاى نقض شدهء اسلام بار ديگر به پا داشته شود و حاكم بر زندگى اجتماعى مردم گردد ؛ يعنى تحولى ثمربخش و اسلامى در نظامات مدنى و اجتماعى جامعه .\r\nهر مصلحى كه موفق شود اين چهار اصل را عملى سازد : افكار و انديشه‌ها را متوجه اسلام راستين سازد و بدعتها و خرافه‌ها را از مغزها بيرون براند ، به زندگى عمومى از نظر تغذيه و مسكن و بهداشت و آموزش و پرورش سامان بخشد ، روابط انسانى انسانها را بر اساس برابرى و برادرى و احساس اخوّت و همسانى برقرار سازد ، و ساخت جامعه را از نظر نظامات و مقررات حاكم طبق الگوى خدايى اسلامى قرار دهد ، به حداكثر موفقيت نائل آمده است .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nرهبرى نهضت\r\nهر نهضتى نيازمند به رهبر و رهبرى است . در اين جهت جاى سخن نيست . يك نهضت كه ماهيت اسلامى دارد و اهدافش همه اسلامى است ، وسيلهء چه كسانى و چه گروهى مىتواند رهبرى شود و بايد رهبرى شود ؟\r\nبديهى است كه وسيلهء افرادى كه علاوه بر شرايط عمومى رهبرى ، واقعاً اسلام‌شناس باشند و با اهداف و فلسفهء اخلاقى و اجتماعى و سياسى و معنوى اسلام كاملًا آشنا باشند ، به جهان بينى اسلام يعنى بينش و نوع ديد اسلام دربارهء هستى و خلقت و مبدأ و خالق هستى و جهت و ضرورت هستى و ديد و بينش اسلام در بارهء انسان و جامعهء انسانى كاملًا آگاه باشند ، ايدئولوژى اسلام را يعنى طرح اسلام را دربارهء اينكه انسان چگونه بايد باشد و چگونه بايد زيست نمايد و چگونه بايد خود را و جامعهء خود را بسازد و چگونه به حركت خود ادامه دهد و با چه چيزها بايد نبرد كند و بستيزد و خلاصه چه راهى را انتخاب كند و چگونه برود و چگونه بسازد و چگونه زيست نمايد و . . . درك نمايند .\r\nبديهى است افرادى مىتوانند عهده‌دار چنين رهبرى بشوند كه در متن فرهنگ اسلامى پرورش يافته باشند و با قرآن و سنت و فقه و معارف اسلامى آشنايى كامل داشته باشند و از اين رو تنها روحانيت است كه مىتواند نهضت اسلامى را رهبرى نمايد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nدر حدود يك سال و هشت ماه پيش ، يعنى در شب دوازدهم محرم 97 به مجلسى دعوت شدم كه جمعى از آقايان و خانمهاى مسلمان حضور داشتند . قبلًا پيش‌بينى نمىكردم كه به چنين مجلسى دعوت شده‌ام . مىپنداشتم به جلسه‌اى خصوصى مركب از سه چهار نفر از دوستان خصوصى بايد بروم . در آن جلسه سه چهار نفر از صاحب نظران و متفكران اسلامى هم حضور داشتند كه اكنون برخى از آنها در خارج ايران بسر مىبرند و برخى در تبعيدند و برخى به رحمت حق پيوسته‌اند .\r\nطبعاً به حكم موقعيت و زمان و به حكم اينكه حضّار مجلس همه مسلمان و علاقه‌مند بودند و به حكم اينكه چند نفر از حضّار جزء صاحب‌نظران به شمار مىرفتند ، از آن سه چهار نفر و از من تقاضا شد كه بحثى را مطرح كنيم كه براى حضّار مفيد و سودمند باشد . دوستان ديگر هركدام مطالب مفيد و سودمندى اظهار داشتند و من به نوبهء خود از آنها بهره بردم و استفاده كردم .\r\nاين بنده مردّد و در انديشه بودم كه چه مطلبى را طرح كنم ، خصوصاً با توجه به آنكه همهء گفته‌ها ضبط مىشد و اين سخن در ميان بود كه همهء اينها به عنوان پيام به دانشجو پخش شود « 1 » . در اين بين يكى از افراد غير مسئول جلسه جمله‌اى گفت كه همان ، موضوعِ قسمت عمدهء سخنان من شد .\r\nجمله‌اى كه آن فرد گفت خلاصه‌اش اين بود : بايد مردم را از شرّ اين درياى معارف ( معارف اسلامى ) راحت كرد .\r\nنظر به اينكه فكر مىكنم آنچه در آن جلسه گفته‌ام براى اين بحث كه در آن هستيم مفيد است ، در اينجا آنها را بازگو مىكنم . گفتم :\r\nارسطو جمله‌اى دارد دربارهء فلسفه ، مىگويد : « اگر بايد فيلسوفى كرد بايد فيلسوفى كرد و اگر نبايد فيلسوفى كرد باز هم بايد فيلسوفى كرد . » توضيح دادم كه مقصود ارسطو اين است كه فلسفه يا درست است و بايد آن را تأييد كرد و يا غلط است و بايد آن را طرد كرد . اگر درست و قابل تأييد است بايد فيلسوف شد و با نوعى فيلسوفىگرى فلسفه را تأييد كرد ، و اگر هم غلط است و طرد شدنى ، باز بايد\r\n\r\n\r\n\r\n\r\n","description":"","footnote":"\r\n( 1 ) . شنيده‌ام اخيراً آنچه در آن جلسه گفته شده ، تكثير و پخش شده است و نمىدانم كم و كسر و حذف واصلاحى به عمل آمده يا خير ؟ [ مطالب آن جلسه در جزوه‌اى به نام گفت و گوى چهارجانبه در سال 1381 توسط انتشارات صدرا منتشر شده است . 
  ]\r\n","page_name":" 74 ","page_number":74},
  {"content":"\r\n\r\nفيلسوف شد و فلسفه را آموخت و با نوعى فيلسوفىگرى فلسفه را نفى و طرد كرد .\r\nپس به هر حال فلسفه را بايد آموخت . و ضمناً بايد دانست كه هر نوع انكار فلسفه ، خود نوعى فلسفه است و كسانى كه مىپندارند تنها با دستاوردهاى برخى علوم بدون آنكه توأم با انتزاعات فلسفى بشود ، فلسفه را نفى و رد مىكنند سخت در اشتباهند .\r\nاضافه كردم كه : من فعلًا كار ندارم كه علماى اسلام در طول هزار و چند صد سال به فرهنگ جهان و معارف جهان و تمدن جهان ، علوم رياضى جهان ، علوم طبيعى جهان ، علوم انسانى جهان ، علوم فلسفى جهان ، حقوق و ادبيات و . . . خدمتى كرده‌اند يا نكرده‌اند ، كه البته كرده‌اند .\r\nاما مىگويم اگر فقه ما را ، فلسفهء ما را ، عرفان و سير و سلوك ما را ، اخلاق و فلسفهء زندگى و فلسفهء تعليم و تربيت ما را ، تفسير ما را ، حديث ما را ، ادبيات ما را ، حقوق ما را بايد قبول كرد و پذيرفت ، بايد فقيه شد يا فيلسوف شد يا عارف و سالك شد و يا . . . و اگر هم بايد نفى كرد و طرد نمود باز هم بايد آنها را آموخت و فهميد و هضم كرد و آنگاه به رد و طرد و نفى آنها پرداخت . اين صحيح نيست كه يك فرد غير وارد كه اگر يك كتاب فقه يا فلسفه را به دستش بدهند نمىداند از راست بگيرد يا از چپ ، پيشنهاد رد و طرد بدهد .\r\nآنگاه چنين گفتم : ما فعلًا نهضتى داريم موجود . هر نهضت اجتماعى بايد پشتوانه‌اى از نهضت فكرى و فرهنگى داشته باشد و اگر نه در دام جريانهايى قرار مىگيرد كه از سرمايه‌اى فرهنگى برخوردارند و جذب آنها مىشود و تغيير مسير مىدهد ، چنان كه ديديم گروهى كه از سرمايهء فرهنگى اسلامى بىبهره بودند چگونه مگس‌وار در تار عنكبوت ديگران گرفتار آمدند . و از طرف ديگر هر نهضت فرهنگى اسلامى كه بخواهد پشتوانهء نهضت اجتماعى ما واقع شود بايد از متن فرهنگ كهن ما نشأت يابد و تغذيه گردد ، نه از فرهنگهاى ديگر . اينكه ما از فرهنگهاى ديگر مثلًا فرهنگ ماركسيستى يا اگزيستانسيا ليستى و امثال اينها قسمتهايى التقاط كنيم و روكشى از اسلام بر روى آنها بكشيم براى اينكه نهضت ما را در مسير اسلامى هدايت كند كافى نيست . ما بايد فلسفهء اخلاق ، فلسفهء تاريخ ، فلسفهء سياسى ، فلسفهء اقتصادى ، فلسفهء دين ، فلسفهء الهى خود اسلام را كه از متن تعليمات اسلام الهام بگيرد ، تدوين كنيم و در اختيار افراد خودمان قرار دهيم .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nو براى اينكه تكليف رهبرى را روشن كرده باشم ، گفتم : امروز هم ما به خواجه نصيرالدين‌ها ، بوعلى سيناها ، ملا صدراها ، شيخ انصارىها ، شيخ بهايىها ، محقق حلّىها و علامهء حلّىها احتياج داريم اما خواجه نصيرالدين قرن چهاردهم نه خواجه نصيرالدين قرن هفتم ، بوعلى قرن چهاردهم نه بوعلى قرن چهارم ، شيخ انصارى قرن چهاردهم نه شيخ انصارى قرن سيزدهم ، يعنى همان خواجه نصير و همان بوعلى و همان شيخ انصارى با همهء آن مزاياى فرهنگى به علاوهء اينكه بايد به اين قرن تعلق داشته باشد و درد اين قرن و نياز اين قرن را احساس نمايد .\r\nو باز اضافه كردم كه : من جريانى را اكنون لمس مىكنم كه برق اميد را در قلبم بيش از پيش روشن مىكند و آن اينكه مىبينم عده‌اى از جوانان با ايمان ماكه دورهء دانشگاهى را طى كرده و يا مشغول طى كردن‌اند و عن‌قريب گواهينامهء دانشگاهى مىگيرند ، با من مشورت مىكنند كه به اصطلاح طلبه شوند و علوم اسلامى را بياموزند . برخى چنان بىتاب‌اند كه مىخواهند تحصيلات دانشگاهى را متوقف كنند و به جاى آنها به تحصيل علوم اسلاميه بپردازند . من البته آنها را از اينكه تحصيلات دانشگاهى را متوقف كنند منع كرده و مىكنم و گفته‌ام بعد از پايان تحصيلات دانشگاهى به آن تحصيلات بپردازيد و غالباً توصيه كرده‌ام كه پس از پايان تحصيل دانشگاهى قسمتى از وقت خود را صرف همان رشته بكنند كه در آن رشته فارغ التحصيل شده‌اند و قسمت ديگر را صرف فراگيرى علوم اسلامى ، زيرا دوست ندارم از نظر زندگى نيازمند به بودجهء عمومى حوزه باشند .\r\nگفتم نتيجه اين شده كه امروز عده‌اى ليسانسيه به تحصيلات علوم اسلامى رو آورده‌اند . در حقيقت اينها حلقهء رابط علوم اسلامى و علوم عصرى هستند و اين پيوند مباركى است ، سبب بارور شدن بيشتر فرهنگ پرمايهء اسلامى مىگردد .\r\nاين بود آنچه در آن جلسه گفتم ، و نتيجه‌اى كه گرفتم اين بود :\r\nاين فرهنگ غنى و عظيم اسلامى است كه مىتواند و بايد پشتوانهء نهضت واقع شود ، و هم علماى اسلامى متخصص در اين فرهنگ عظيم و آگاه به زمان هستند كه مىتوانند و هم بايد نهضت را رهبرى نمايند .\r\nچند روز پيش يكى از دوستان كتابى به من ارائه داد كه مجموعه‌اى از مقالات\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبود ، و مرا به خواندن و اظهار نظر در بارهء يكى از آن مقالات تشويق كرد . آن مقاله تحت عنوان « در روش » و به قلم يكى از دوستان ناديده بود كه سالهاست در اروپاست و غياباً به ايشان ارادت دارم ، زيرا تا آنجا كه شنيده و اطلاع دارم مرد مسلمان با حسن نيتى است . در قسمتى از اين مقاله بحث رهبرى به اصطلاح سنتى نقد شده بود .\r\nدر آغاز آن مقاله ، مسئلهء « حركت » و « بنياد » و تبديل شدن حركت به بنياد مطرح شده است كه چگونه حركتها و جنبشها تغيير ماهيت مىدهند و به صورت نظامها و قالبها درمىآيند و يك امر پويا تبديل به يك امر ايستا مىگردد . نيروهاى اجتماعى ما اگر پياپى چون موج برمى خيزند و جذب مىشوند ، به خاطر تبديل حركت به بنياد است ، به خاطر قالب پيدا كردن انديشه و عمل است . پس كار اول اين است كه قالب يا قالبها را بشكنيم . آنگاه اين مسئله مطرح شده است كه اسلام دين جوانان است و جوان قالب‌شكن است ، پس اسلام دين قالب‌شكنى است . سپس سخن به مسئلهء رهبرى كه اكنون مورد بحث است كشيده شده‌است و از رهبرى سنتى آغاز شده است .\r\nدر آن مقاله چنين آمده است :\r\nاز رهبرى سنتى كه پاسدار بنيادهاى فرهنگى است كارى ساخته نيست چرا كه طى دو قرن تمام عرصه‌هاى انديشه را از او گرفته‌اند و هنوز نيز مىگيرند . و اين رهبرى گاهى مقاومتكى كار پذيرانه مىكند و تسليم مىشود . در ميان اين رهبرى البته سيد جمال ، مدرس ، و . . . خمينى و طالقانى و . . . به وجود آمدند اما اينها را نيز پيش از آنكه دشمنى از پا در آورد ، همين رهبرى سنتى عاجز كرده و مىكند . اينها دوستانند و بايد بدانها يارى رساند و از آنها يارى گرفت .\r\nقطعاً اين دوست عزيز ناديده اجازه خواهد داد نقدى علمى از گفتار ايشان بشود ، و ما نيز به نوبهء خود آماده‌ايم كه اگر ضعفى در گفتار ما مشاهده كردند تذكر دهند . از تذكرات ايشان خوشوقت خواهيم شد .\r\nاولًا گويا دوست عزيز ما پنداشته است كه لازمهء حركت و جنبش اين است كه\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nهيچ ثباتى در كار نباشد . ايشان توجه نفرموده‌اند كه اگر حركت باشد و هيچ گونه ثباتى نباشد هرج و مرج است نه تكامل . قرآن كه هدايت و حركت و تكامل را تعليم مىدهد ، صراط مستقيم را هم تعليم مىدهد . انسان در صراط مستقيم حالت پويايى دارد ، اما خود صراط مستقيم چه طور ؟ آيا صراط مستقيم هم پوياست و آيا راه هم در راه است و آيا آن كه پاسدار صراط مستقيم است و مراقب پويندگان است كه از صراط مستقيم منحرف نشوند ، عامل تبديل حركت به بنياد است ؟ آيا براى رهبرى سنتى گناه است كه پاسدار فرهنگى است كه آن فرهنگ ، فرهنگ تكامل و حركت بر صراط مستقيم است ؟ چه خوب مىگويد اقبال : نبايد فراموش كنيم كه زندگى ، تغيير محض و ساده نيست ؛ در درون خود عناصر بقا و دوام نيز دارد . و هم او مىگويد :\r\nاسلام وفادارى نسبت به خدا را خواستار است نه وفادارى نسبت به حكومت استبدادى را ، و چون خدا بنيان روحانى نهايى هر زندگى است ، وفادارى به خدا عملًا وفادارى به طبيعت مثالى خود اوست . اجتماعى كه بر چنين تصورى از واقعيت بنا شده باشد بايد در زندگى خود مقوله‌هاى « ابديت » و « تغيير » را با هم سازگار كند ، بايستى براى تنظيم حيات اجتماعى خود اصولى ابدى در اختيار داشته باشد ، چه آنچه ابدى و دائمى است در اين جهان تغيير دائمى جاى پاى محكمى براى ما مىسازد .\r\nدوست عزيز ما « ثابت » را با « ساكن » اشتباه فرموده‌اند . اگر با فرهنگ اسلامى آشنا مىبودند مىدانستند كه تغيير بدون ثبات ، متغير بدون ثابت ، ناممكن است . هر متحرك و لااقل هر متحرك به حركت تكاملى ، در همان حال كه تغيير منزل و مرحله مىدهد ، در مدارى مشخص و معين يعنى مدارى ثابت به حركت خود ادامه مىدهد .\r\nآنچه موجود متحرك از آن عبور مىكند و آن را پشت سر مىگذارد مرحله و منزل است نه مدار و مسير .\r\nثانياً اگر دوست عزيز ما براى همه چيز « وجود تاريخى » قائل است حتى براى اصول و عقايد و مكتبها و ايدئولوژيها و فرهنگها ( هر فرهنگى و با هر ريشه‌اى ) پس ديگر از اسلام هزار و چهار صد سال پيش كه از جان و دل از آن دفاع مىكند چه مىخواهد ؟\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nخواهيد گفت : اسلام خود ، حركت و جنبش است كه به وجود خود ادامه مىدهد نه بنياد و نظام . پاسخ اين است كه اسلام نه حركت است و نه متحرك ، نه جنبش است و نه جنبنده . اين جامعهء اسلامى است كه در مدار اسلام و صراط مستقيم اسلام در حركت است و يا بايد در حركت باشد نه اسلام .\r\nثالثاً البته صحيح است كه گاهى يك جريان موج خيز و حركت زاى اجتماعى ، روح خود را از دست مىدهد و از آن جز يك سلسله آداب و تشريفات بىاثر باقى نمىماند . اميرالمؤمنين فرمود اسلام به دست امويها مانند ظرفى كه وارونه شود و محتوايش بيرون بريزد و جز خود ظرف باقى نماند ، وارونه مىشود و از محتواى خود خالى مىشود ( يُكْفَأُ الْاسْلامُ كَما يُكْفَأُ الْاناءُ ) « 1 » . و ما با شما همراهى كرده ، نام اين پديدهء اجتماعى را تبديل حركت به بنياد مىنهيم . با ذكر يك مثال توضيح مىدهم :\r\nعزادارى سنتى امروز امام حسين عليه السلام تبديل حركت به بنياد است . اين عزادارى كه به حق در باره‌اش گفته شده : مَنْ بَكى اوْ ابْكى اوْ تَباكى وَجَبَتْ لَهُ الْجَنَّةُ كه حتى براى تباكى ( خود را شبيه گريه كن ساختن ) هم ارزش فراوان قائل شده ، در اصلْ فلسفه‌اش تهييج احساسات عليه يزيدها و ابن زيادها و به سود حسين‌ها و حسينىها بوده . در شرايطى كه حسين به صورت يك مكتب در يك زمان حضور دارد و سمبل راه و روش اجتماعى معين و نفى كنندهء راه و روش موجود معين ديگرى است ، يك قطره اشك برايش ريختن واقعاً نوعى سربازى است . در شرايط خشن يزيدى ، در حزب حسينىها شركت كردن و تظاهر به گريه كردن بر شهدا نوعى اعلام وابسته بودن به گروه اهل حق و اعلان جنگ با گروه اهل باطل و در حقيقت نوعى از خود گذشتگى است . اينجاست كه عزادارى حسين بن على يك حركت است ، يك موج است ، يك مبارزهء اجتماعى است .\r\nاما تدريجاً روح و فلسفهء اين دستور فراموش مىشود و محتواى اين ظرف بيرون مىريزد و مسئله شكل يك عادت به خود مىگيرد كه مردمى دور هم جمع بشوند و به مراسم عزادارى مشغول شوند ، بدون اينكه نمايانگر يك جهتگيرى خاص اجتماعى باشد و بدون آنكه از نظر اجتماعى عمل معنىدارى به شمار رود ، فقط براى كسب ثواب ( كه البته ديگر ثوابى هم در كار نخواهد بود ) مراسمى را مجرّد\r\n\r\n\r\n\r\n\r\n","description":"","footnote":"\r\n( 1 ) . نهج البلاغه ، خطبهء 101 .\r\n","page_name":" 79 ","page_number":79},
  {"content":"\r\n\r\nاز وظايف اجتماعى و بى رابطه با حسين‌هاى زمان و بى رابطه با يزيدها و عبيداللَّه‌هاى زمان به پا دارند . اينجاست كه حركت تبديل به بنياد يعنى عادت شده و محتواى ظرف بيرون ريخته و ظرف خالى باقى مانده است . در چنين مراسمى است كه اگر شخص يزيد بن معاويه هم از گور بدر آيد حاضر است كه شركت كند ، بلكه بزرگترين مراسم را به پا دارد . در چنين مراسم است كه نه تنها « تباكى » اثر ندارد ، اگر يك من اشك هم نثار كنيم به جايى برنمىخورد .\r\nاين مطلب ، صحيح است و ما مكرر به زبانها و بيانهاى ديگر در باره‌اش سخن گفته‌ايم . اما پرسش ما از دوست عزيز اين است كه آيا فرهنگ كهن ما كه رهبرى سنتى پاسدار آن است اينچنين چيزهايى است ؟ آيا امثال سيد جمال ، مدرس ، آيت اللَّه خمينى ، طالقانى پاسدار اين مراسم و تشريفاتند ؟\r\nرابعاً كدام رهبرى توانسته است مانند همين رهبرى سنتى موج بيافريند و حركت خلق كند ؟ در اين صد سالهء اخير كه از قضا دورهء فرنگ رفته‌ها و روشنفكران متجدد ضد سنت است ، كدام رهبرى غير سنتى توانسته است يك دهم رهبرى سنتى جنبش به وجود آورد ؟\r\nبرخى ديگر به شكل ديگر در بارهء ضرورت انتقال رهبرى نهضت اسلامى از روحانيت به طبقهء به اصطلاح روشنفكر اظهار عقيده كرده‌اند ، و آن اينكه جامعهء امروز ايران جامعه‌اى است مذهبى . ايران امروز از نظر زمان اجتماعى مانند اروپاى قرن پانزدهم و شانزدهم است كه در فضاى مذهبى تنفس مىكرد و تنها با شعارهاى مذهبى به هيجان مىآمد . و از طرف ديگر مذهب اين مردم اسلام است ، خصوصاً اسلام شيعى كه مذهبى است انقلابى و حركت آفرين . و از ناحيهء سوم در هر جامعه‌اى گروه خاص روشنفكران كه خودآگاهى انسانى دارند و درد انسان امروز را احساس مىكنند ، تنها گروه صلاحيتدارى هستند كه مسئول رهايى و نجات جامعهء خويش‌اند . روشنفكران جامعهء امروز ايران نبايد ايران امروز را با اروپاى امروز اشتباه كنند و همان نسخه را براى ايران تجويز كنند كه روشنفكران اروپا از قبيل سارتر و راسل براى اروپاى معاصر تجويز مىكنند . آنها بايد بدانند كه اولًا جامعهء امروز ايران در سطح اروپاى قرن پانزدهم و شانزدهم است نه در سطح اروپاى قرن بيستم ، و ثانياً اسلام مسيحيت نيست . اسلام و بالخصوص اسلام شيعى ، مذهب حركت و انقلاب و خون و آزادى و جهاد و شهادت است . روشنفكر ايرانى به توهّم\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاينكه در اروپاى امروز مذهب نقش ندارد و نقش خود را در گذشته ايفا كرده‌است ، نقش مذهب را در ايران نيز تمام شده تلقى نكند ، كه نه ايران اروپاست و نه اسلام مسيحيت است . روشنفكر ايرانى بايد از اين منبع عظيم حركت و انرژى ، براى نجات مردم خود بهره‌گيرى نمايد و البته شروطى دارد . اولين شرط اين است كه از متوليان و پاسداران فعلى مذهب خلع يد نمايد .\r\nدر پاسخ اين روشنفكران محترم بايد عرض كنيم كه اولًا اسلام در ذات خود يك « حقيقت » است نه يك « مصلحت » ، يك « هدف » است نه يك « وسيله » ، و تنها افرادى مىتوانند از اين منبع انرژى اجتماعى بهره‌گيرى نمايند كه به اسلام به چشم « حقيقت » و « هدف » بنگرند نه به چشم « مصلحت » و « وسيله » . اسلام يك ابزار نيست كه در مقتضيات قرن 16 مورد استفاده قرار گيرد و در مقتضيات قرن بيستم به تاريخ سپرده شود . اسلام صراط مستقيم انسانيت است . انسان متمدن به همان اندازه به آن نيازمند است كه انسان نيمه وحشى ، و به انسان پيشرفته همان اندازه نجات و سعادت مىبخشد كه به انسان ابتدايى . آن كه به اسلام به چشم يك وسيله و يك مصلحت و بالاخره به چشم يك امر موقت مىنگرد كه در شرايط جهانى و اجتماعى خاص فقط به كار گرفته مىشود ، اسلام را به درستى نشناخته است و با آن بيگانه است . پس بهتر آنكه آن را به همان كسانى وابگذاريم كه به آن به چشم حقيقت و هدف مىنگرند نه به چشم مصلحت و وسيله ، آن را مطلق مىبينند نه نسبى .\r\nثانياً اگر اسلام به عنوان يك وسيله و ابزار ، كارآمد باشد قطعاً اسلام راستين و اسلام واقعى است ، نه هرچه به نام اسلام قالب زده شود . چگونه است كه بهره‌گيرى از هر ابزار و وسيله‌اى تخصص مىخواهد و بهره‌گيرى از اين وسيله تخصص نمىخواهد ؟ ! خيال كرده‌ايد هر مدعى روشنفكرى كه چند صباح با فلان پروفسور صبحانه صرف كرده است قادر خواهد بود اسلام راستين را از اسلام دروغين بازشناسد و به سود جامعه از آن استفاده نمايد ؟ !\r\nثالثاً متأسفانه بايد عرض كنم كه اين روشنفكران محترم كمى دير از خواب برخاسته‌اند ، زيرا متولّيان قديمى اين منبع عظيم حركت و انرژى نشان دادند كه خود طرز بهره‌بردارى از اين منبع عظيم را خوب مىدانند و بنابراين فرصت خلع يد به كسى نخواهند داد .\r\nبهتر است كه اين روشنفكران عزيز كه هر روز صبح به اميد « انتقال » از خواب\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبرمىخيزند و هر شب « خلع يد » خواب مىبينند فكر كار و خدمت ديگرى به عالم انسانيت بفرمايند ، بگذارند اسلام و فرهنگ اسلامى و منابع انرژى روانى اسلامى در اختيار همان متولّيان باقى بماند كه در همان فضا پرورش يافته و همان رنگ و بو را يافته‌اند و مردم ما هم با آهنگ و صداى آنها بهتر آشنا هستند .\r\nدر رسالهء اقبال ، معمار تجديد بناى اسلام دربارهء سيد جمال و شعاع گستردهء عملش و اينكه چگونه يك سيد يك‌لا قبا توانست رستاخيزى در جهان اسلام برپا كند ، مىگويد :\r\nاين همه قدرت و نفوذ چرا ؟ چه عاملى موجب شد كه فرياد اين يك تن تنها تا اعماق دلها و تا اقصاى سرزمينها راه كشد ؟ جز اين بود كه ملتهاى مسلمان اين ندا را نداى دعوت يك آشنا احساس كردند ؟ احساس كردند كه اين صدا از اعماق روح فرهنگ و تاريخ پر از افتخار و حيات و حماسهء خودشان درآمده است . اين صدا يكى از انعكاسات همان فريادى است كه در حراء ، در مكه ، در مدينه ، در احد ، در قادسيه ، در بيت‌المقدس ، در تنگهء الطارق ، در جنگهاى صليبى مىپيچيد ، همان صداى حياتبخش دعوت به جهاد و عزت و قدرت است كه در گوش تاريخ پر از حماسهء اسلام طنين‌افكن است « 1 » .\r\nآرى سخنِ درست همين است . صداى سيد جمال از آن نظر در گوشها و هوشها و دلها طنين داشت كه از اعماق روح فرهنگ و تاريخ پر افتخار اسلامى برمىخاست . چرا اين صدا از اعماق چنين روحى برمىخاست ؟ زيرا سيد جمال خود ، پروردهء همين فرهنگ بود ، ابعاد روحش در فضاى همين فرهنگ ساخته شده بود .\r\nنهضت اسلامى ايران مفتخر است كه در حال حاضر رهبرى آن را مراجعى آگاه و شجاع و مبارز بر عهده گرفته‌اند كه نيازهاى زمان را تشخيص مىدهند ، با مردم همدردند ، سوداى اعتلاى اسلام دارند ، يأس و نوميدى و ترس را كه از جنود ابليس\r\n\r\n\r\n\r\n\r\n","description":"","footnote":"\r\n( 1 ) . اقبال ، معمار تجديد بناى اسلام ، ص 82 .\r\n","page_name":" 82 ","page_number":82},
  {"content":"\r\n\r\nاست به خود راه نمىدهند .\r\nمراجعى كه حوزهء مرجعيتشان از مراجعى كه امروز رهبرى نهضت را بر عهده گرفته‌اند بسى وسيعتر بوده و عدد مقلّدينشان بسى افزونتر بوده ، داشته‌ايم اما اين محبوبيت و اين نفوذ كلمه و اين آميخته شدن با روح و جان مردم را تا اين حد نداشته و يا كمتر داشته‌ايم .\r\nما رهبرى اين رهبران عظيم‌الشأن را ارج مىنهيم و تقدير مىكنيم و ذكر خيرشان را به تاريخ مىسپاريم و از خداوند متعال عزم راسختر و سختكوشى افزونتر و بينش تيزتر و موفقيت بيشتر براى آنها مسئلت مىنماييم .\r\nمراجع عظام و بزرگوار قم : حضرت آيت‌اللَّه العظمى شريعتمدارى ، آيت‌اللَّه العظمى گلپايگانى ، آيت‌اللَّه العظمى مرعشى نجفى ( دامت بركاتهم ) كه در راه اعلاى كلمهء حق گامهاى مفيد و مؤثر برداشته و مايهء فخر و مباهات اسلام و مسلمين شده‌اند ، براى هميشه در تاريخ اين مملكت نام نيكشان به يادگار خواهد ماند ، و اين كمترين اجرى است كه خداوند متعال عنايت فرموده و خواهد فرمود .\r\nو اما آن « سفر بُرده » كه صدها قافله دل همره اوست ، نام او ، ياد او ، شنيدن سخنان او ، روح گرم و پرخروش او ، اراده و عزم آهنين او ، استقامت او ، شجاعت او ، روشن‌بينى او ، ايمان جوشان او كه زبانزد خاص و عام است ، يعنى جان جانان ، قهرمان قهرمانان ، نور چشم و عزيز روح ملت ايران ، استاد عالىقدر و بزرگوار ما حضرت آيت‌اللَّه العظمى خمينى ( ادام اللَّه ظلاله ) حسنه‌اى است كه خداوند به قرن ما و روزگار ما عنايت فرموده و مصداق بارز و روشن انَّ لِلَّهِ فى كُلِّ خَلَفٍ عُدولًا يَنْفونَ عَنْهُ تَحْريفَ الْمُبْطِلين است .\r\nقلم بىتابى مىكند كه به پاس دوازده سال فيض‌گيرى از محضر آن استاد بزرگوار و به شكرانهء بهره‌هاى روحى و معنوى كه از بركت نزديك بودن به آن منبع فضيلت و مكرمت كسب كرده‌ام ، اندكى از بسيار را بازگو كنم .\r\n اين نفس جان دامنم بر تافته است * بوى پيراهان يوسف يافته است\r\nكز براى حقّ صحبت سالها * فاش گو رمزى از آن خوش حالها\r\nتا زمين و آسمان خندان شود * عقل و روح و ديده صد چندان شود\r\nگفتم اى دور اوفتاده از حبيب * همچو بيمارى كه دور است از طبيب\r\nمن چه گويم ؟ يك رگم هشيار نيست * شرح آن يارى كه او را يار نيست \r\n\r\n","description":"","footnote":"","page_name":" 83 ","page_number":83},
  {"content":"\r\n\r\n شرح اين هجران و اين خون جگر * اين زمان بگذار تا وقت دگر\r\nفتنه و آشوب و خونريزى مجو * بيش از اين از شمس تبريزى مگو \r\nپس :\r\n خوشتر آن باشد كه سرّ دلبران * گفته آيد در حديث ديگران \r\nبديهى است كه در اين نهضت اسلامى ، شخصيتهاى روحانى و غير روحانى كه شركت داشته و يا دارند و هركدام سهمى دارند فراوانند . برخى شخصيتها يا گروهها از سالها پيش از آغاز نهضت فعاليتهاى ثمربخش اسلامى فكرى يا عملى داشته‌اند كه در آماده‌سازى انديشهء نسل امروز براى شركت در يك نهضت عظيم اسلامى نقش مؤثر و قاطع داشته است . برخى ديگر با فداكاريها ، جانفشانيها ، تحمل زندانها و تبعيدها به اين نهضت قاطعيت و قداست و ارزش بيشتر بخشيده‌اند . برخى در اوج دادن و گسترش دادن دامنهء نهضت و احياناً در جهت خاص دادن به آن عامل مؤثر به شمار مىروند . بعضى وسط راه مانده و درجا زده‌اند و يا به عقب برگشته‌اند . بعضى تغيير مسير داده ، جذب مكتبهاى ديگر شده و به نوبهء خود ضربت زده‌اند . بديهى است كه اگر بنا شود تاريخى تحليلى و علمى براى اين نهضت ، دور از تعصبات و توهّمات نوشته شود ، خود كتابى بزرگ را در بر خواهد گرفت و ما اكنون در اين بحث مختصر نمىتوانيم وارد آن مطالب شويم . از خداوند متعال براى افرادى كه با صداقت و حسن نيت ، راه را در جهت اهداف مقدس اين نهضت اسلامى ادامه داده‌اند خير و اجر و موفقيت و رحمت مسئلت مىنماييم .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n\r\nآفات نهضت\r\nنهضتها مانند همهء پديده‌هاى ديگر ممكن است دچار آفت‌زدگى شوند . وظيفهء رهبرى نهضت است كه پيشگيرى كند و اگر احياناً آفت نفوذ كرد ، با وسايلى كه در اختيار دارد و يا بايد در اختيار بگيرد ، آفت‌زدايى نمايد . اگر رهبرى يك نهضت به آفتها توجه نداشته باشد يا در آفت‌زدايى سهل‌انگارى نمايد قطعاً آن نهضت ، عقيم يا تبديل به ضد خود خواهد شد و اثر معكوس خواهد بخشيد . ما از نظر انواع آفتها آنچه به نظرمان رسيده است يادآورى مىكنيم ، بدون آنكه مدعى باشيم همهء آنها را استقصا كرده‌ايم :\r\n1 . نفوذ انديشه‌هاى بيگانه . انديشه‌هاى بيگانه از دو طريق نفوذ مىكنند . يكى از طريق دشمنان . هنگامى كه يك نهضت اجتماعى اوج مىگيرد و جاذبه پيدا مىكند و مكتبهاى ديگر را تحت‌الشعاع قرار مىدهد ، پيروان مكتبهاى ديگر براى رخنه كردن در آن مكتب و پوسانيدن آن از درون ، انديشه‌هاى بيگانه را كه با روح آن مكتب مغاير است وارد آن مكتب مىكنند و آن مكتب را به اين ترتيب از اثر و خاصيت مىاندازند و يا كم‌اثر مىكنند .\r\nنمونه‌اش را در قرون اوليهء اسلام ديده‌ايم . پس از گستردگى و جهانگيرى اسلام ، مخالفان اسلام مبارزه با اسلام را از طريق تحريف آغاز كردند . انديشه‌هاى خود را با مارك تقلّبى اسلام صادر نمودند . اسرائيليات ، مجوسيات ، مانويات با\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nمارك اسلام وارد حديث و تفسير و افكار و انديشه‌هاى مسلمانان گرديد و بر سر اسلام آمد آنچه آمد . خوشبختانه علماى اسلام متوجه اين نكته شدند و تا حد زيادى موفق به آفت‌زدايى گشتند و هنوز هم ادامه دارد .\r\nديگر از طريق دوستان و پيروان . گاهى پيروان خود مكتب به علت ناآشنايى درست با مكتب ، مجذوب يك سلسله نظريات و انديشه‌هاى بيگانه مىگردند و آگاهانه يا ناآگاهانه آن نظريات را رنگ مكتب مىدهند و عرضه مىنمايند .\r\nنمونهء اين جهت نيز در جريانات قرون اوليهء اسلاميه ديده مىشود كه مثلًا مجذوب‌شدگان به فلسفهء يونانى و آداب و رسوم ايرانى و تصوف هندى ، نظريات و انديشه‌هايى را به عنوان خدمت ( نه به قصد خيانت ) وارد انديشه‌هاى اسلامى كردند . خوشبختانه اين جهت نيز از چشم تيزبين علماى اسلامى دور نماند و يك جريان « نقد انديشه » در اين موضوعات نيز مىبينيم كه سير تحولات آن نظريات در جهت حذف نظريات بيگانه هدايت شده است .\r\nامروز كه نهضت اسلامى ايران اوج گرفته و مكتبها و « ايسم » ها را تحت‌الشعاع قرار داده است ، هر دو جريان را مشاهده مىكنيم . هم گروهى را مىبينيم كه واقعاً وابسته به مكتبهاى ديگر بالخصوص مكتبهاى ماترياليستى هستند و چون مىدانند با شعارها و ماركهاى ماترياليستى كمتر مىتوان جوان ايرانى را شكار كرد ، انديشه‌هاى بيگانه را با مارك اسلامى عرضه مىدارند . بديهى است اسلامى كه با محتواى ماترياليستى در مغز يك جوان فرو رود و تنها پوستهء اسلامى داشته باشد به سرعت دور انداخته مىشود . و هم مىبينيم - و اين خطرناكتر است - كه افرادى مسلمان اما ناآشنا به معارف اسلامى و شيفتهء مكتبهاى بيگانه ، به نام اسلام اخلاق مىنويسند و تبليغ مىكنند اما اخلاق بيگانه ، فلسفهء تاريخ مىنويسند همانطور ، فلسفهء دين و نبوت مىنويسند همانطور ، اقتصاد مىنويسند همانطور ، سياست مىنويسند همانطور ، جهان‌بينى مىنويسند همانطور ، تفسير قرآن مىنويسند همانطور و و و .\r\nمن به عنوان يك فرد مسئول به مسئوليت الهى ، به رهبران عظيم‌الشأن نهضت اسلامى كه براى همه‌شان احترام فراوان قائلم ، هشدار مىدهم و بين خود و خداى متعال اتمام حجت مىكنم كه نفوذ و نشر انديشه‌هاى بيگانه به نام انديشهء اسلامى و با مارك اسلامى اعمّ از آنكه از روى سوء نيت و يا عدم سوء نيت صورت گيرد ،\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nخطرى است كه كيان اسلام را تهديد مىكند .\r\nراه مبارزه با اين خطر تحريم و منع نيست . مگر مىشود تشنگانى را كه براى جرعه‌اى آب له‌له مىزنند ، از نوشيدن آب موجود به عذر اينكه آلوده است منع كرد ؟ !\r\nاين ما هستيم كه مسئوليم . ما به قدر كافى در زمينه‌هاى مختلف اسلامى كتاب به زبان روز عرضه نكرده‌ايم . اگر ما به قدر كافى آب زلال و گوارا عرضه كرده بوديم ، به سراغ آبهاى آلوده نمىرفتند .\r\n گر نه تهى باشدى بيشتر اين جويها * خواجه چرا مىدود تشنه در اين كويها \r\nراه مبارزه ، عرضه داشتن صحيح اين مكتب در همهء زمينه‌ها با زبان روز است .\r\nحوزه‌هاى علميهء ما كه امروز اينچنين شور و هيجان فعاليت اجتماعى يافته‌اند بايد به مسئوليت عظيم علمى و فكرى خود آگاه گردند ، بايد كارهاى علمى و فكرى خود را ده برابر كنند ، بايد بدانند كه اشتغال منحصر به فقه و اصول رسمى جوابگوى مشكلات نسل معاصر نيست .\r\n2 . تجددگرايى افراطى . پرهيز از افراط و تفريط و گرايش به اعتدال در هر كارى خالى از دشوارى نيست . گويى هميشه راه اعتدال يك خط باريك است كه اندك بىتوجهى موجب خروج از آن است . اينكه در آثار دينى وارد شده كه « صراط » از « مو » باريكتر است اشاره به همين نكته است كه رعايت اعتدال در هر كارى سخت و دشوار است .\r\nبديهى است كه مشكلات جامعهء بشرى نو مىشود و مشكلات نو راه حل نو مىخواهد . « الحوادث الواقعه » چيزى جز پديده‌هاى نوظهور نيست كه حل آنها بر عهدهء حاملان معارف اسلامى است . سرّ ضرورت وجود مجتهد در هر دوره و ضرورت تقليد و رجوع به مجتهد زنده همين است ، و الّا در يك سلسله مسائل استاندارد شده ميان تقليد از زنده و مرده فرقى نيست . اگر مجتهدى به مسائل و مشكلات روز توجه نكند ، او را بايد در صف مردگان به شمار آورد . افراط و تفريط در همين جا پيدا مىشود .\r\nبرخى آنچنان عوام‌زده هستند كه تنها معيارشان سليقهء عوام است و عوام هم گذشته‌گراست و به حال و آينده كارى ندارد . برخى ديگر كه به مسائل روز توجه دارند و دربارهء آينده مىانديشند متأسفانه سخاوتمندانه از اسلام مايه مىگذارند ؛\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nسليقهء روز را معيار قرار مىدهند و به نام « اجتهاد آزاد » به جاى آنكه اسلام را معيار حق و باطل زمان قرار دهند ، سليقه و روح حاكم بر زمان را معيار اسلام قرار مىدهند . مثلًا مَهر نبايد باشد چون زمان نمىپسندد ، تعدد زوجات يادگار عهد بردگى زن است ، پوشيدگى همين طور ، اجاره و مضاربه و مزارعه يادگار عهد فئوداليسم است و فلان حكم ديگر يادگار عهدى ديگر ، اسلام دين عقل و اجتهاد است ، اجتهاد چنين و چنان حكم مىكند .\r\nبايد توجه داشته باشيم كه حتى معيارهايى كه دانشمندان روشنفكر و مترقى اهل تسنن نظير عبده و اقبال براى حل مشكلات جديد ارائه كرده‌اند از قبيل تمايز قائل شدن ميان عبادات و معاملات و تعبيرهاى خاصى كه آنها از اجماع ، اجتهاد ، شورا و غيره كرده‌اند و همچنين جهان‌بينى اسلامى كه آنها عرضه كرده‌اند ، به هيچ وجه براى ما كه پروردهء فرهنگ اسلامى پيشرفتهء شيعى هستيم قابل قبول نيست و نمىتواند الگو قرار گيرد . فقه شيعه ، حديث شيعه ، كلام شيعه ، فلسفهء شيعه ، تفسير شيعه ، فلسفهء اجتماعى شيعه از آنچه در جهان تسنن رشد كرده بسى رشديافته‌تر و جوابگوتر است .\r\nهرچند جهان تسنن به علل جغرافيايى و غيرجغرافيايى پيش از جهان تشيع با تمدن جديد و مشكلات و مسائلى كه اين تمدن به وجود آورده آشنا شده و در جستجوى كشف راه حل آن برآمده است و شيعه ديرتر نظريات خود را عرضه داشته است ، ولى مقايسه ميان آنچه در سنوات اخير از جهان شيعه عرضه شده و آنچه از جهان تسنن عرضه شده است مىرساند كه نظريات شيعى از بركت پيروى از مكتب اهل بيت عليهم السلام بسى عميقتر و منطقىتر است . ما نيازى نداريم كه امثال عبده و اقبال و فريد وجدى و سيد قطب و محمد قطب و محمد غزالى و امثال اينها را الگو قرار دهيم .\r\nبه هرحال تجددگرايى افراطى - كه هم در شيعه وجود داشته و دارد و هم در سنى - و در حقيقت عبارت است از آراستن اسلام به آنچه از اسلام نيست و پيراستن آن از آنچه از اسلام هست به منظور رنگ زمان زدن و باب طبع زمان كردن ، آفت بزرگى براى نهضت است و وظيفهء رهبرى نهضت است كه جلو آن را بگيرد .\r\n3 . ناتمام گذاشتن . متأسفانه تاريخ نهضتهاى اسلامى صد سالهء اخير يك نقيصه را در رهبرى روحانيت نشان مىدهد و آن اينكه روحانيت ، نهضتهايى كه رهبرى\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكرده تا مرحلهء پيروزى بر خصم ادامه داده و از آن پس ادامه نداده و پى كار خود رفته و نتيجهء زحمات او را ديگران و احياناً دشمنان برده‌اند . مانند اينكه كسى زمين غصب‌شده‌اش را با قدرت و شدت مطالبه كند و با صرف نيرو و بذل مال و جان آن را از دست دشمن بگيرد ، اما همين كه گرفت برود به خانهء خود بنشيند و يك دانه بذر هم در آن نپاشد ، ديگران بروند از آن به سود خود استفاده كنند .\r\nانقلاب عراق با پايمردى روحانيت شيعه به ثمر رسيد ، اما روحانيت از ثمرهء آن بهره‌بردارى نكرد و نتيجه‌اش را امروز مىبينيم . مشروطيت ايران را روحانيت به ثمر رسانيد ، اما آن را ادامه نداد و بهره‌بردارى نكرد و لهذا طولى نكشيد كه يك ديكتاتورى خشن روى كار آمد و از مشروطيت جز نام باقى نماند ، بلكه تدريجاً در مردم سوءظن پديد آمد كه اساساً رژيم استبداد از رژيم مشروطه بهتر بوده است و مشروطيت گناه است . حتى در جنبش تنباكو اظهار تأسف مىشود كه روحانيت با لغو امتياز رژى كار خود را تمام‌شده تلقى كرد در صورتى كه مىتوانست پس از آن آمادگى مردم ، يك نظام واقعاً اسلامى به وجود آورد .\r\nنهضت اسلامى ايران در حال حاضر در مرحلهء نفى و انكار است . مردم ايران يكدست عليه استبداد و استعمار قيام كرده‌اند . مرحلهء نفى و انكار به دنبال خود مرحلهء سازندگى و اثبات دارد . به دنبال لا إله بايد الَّا اللَّه بيايد . در هر نهضت ، مرحلهء سازندگى و اثبات از مرحلهء نفى و انكار دشوارتر است . اكنون اين نگرانى در مردم هوشمند پديد آمده است كه آيا باز هم روحانيت كار خود را نيمه‌تمام خواهد گذاشت ؟\r\n4 . رخنهء فرصت‌طلبان . رخنه و نفوذ افراد فرصت‌طلب در درون يك نهضت از آفتهاى بزرگ هر نهضت است . وظيفهء بزرگ رهبران اصلى اين است كه راه نفوذ و رخنهء اين گونه افراد را سد نمايند .\r\nهر نهضت مادام كه مراحل دشوار اوليه را طى مىكند سنگينىاش بر دوش افراد مؤمن مخلص فداكار است ، اما همين كه به بار نشست و يا لااقل نشانه‌هاى بار دادن آشكار گشت و شكوفه‌هاى درخت هويدا شد ، سر و كلّهء افراد فرصت‌طلب پيدا مىشود . روز به روز كه از دشواريها كاسته مىشود و موعد چيدن ثمر نزديكتر مىگردد ، فرصت‌طلبان محكمتر و پرشورتر پاى عَلَم نهضت سينه مىزنند تا آنجا كه تدريجاً انقلابيون مؤمن و فداكاران اوليه را از ميدان بدر مىكنند . اين جريان تا آنجا\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nكليت پيدا كرده كه مىگويند : « انقلاب فرزندخور است . » گويى خاصيت انقلاب اين است كه همين كه به نتيجه رسيد فرزندان خود را يك‌يك نابود سازد . ولى انقلاب فرزندخور نيست ، غفلت از نفوذ و رخنهء فرصت‌طلبان است كه فاجعه به بار مىآورد .\r\nجاى دورى نمىرويم . انقلاب مشروطيت ايران را چه كسانى به ثمر رساندند ؟\r\nو پس از به ثمر رسانيدن ، چه چهره‌هايى پستها و مقامات را اشغال كردند ؟ و نتيجهء نهايى چه شد ؟\r\nسردار ملىها و سالار ملىها و ساير قهرمانان آزاديخواه ، همه به گوشه‌اى پرتاب شدند و به فراموشى سپرده شدند و عاقبت با گرسنگى و در گمنامى مردند ، اما فلان الدوله‌ها كه تا ديروز زير پرچم استبداد با انقلابيون مىجنگيدند و طناب به گردن مشروطه‌چيان مىانداختند ، به مقام صدارت عُظمى رسيدند و نتيجهء نهايى ، استبدادى شد به صورت مشروطيت .\r\nفرصت‌طلبى تأثير شوم خود را در تاريخ صدر اسلام نشان داد . در دورهء عثمان ، فرصت‌طلبان جاى شخصيتهاى مؤمن به اسلام و اهداف اسلامى را گرفتند ، طريدها وزير شدند و كعب‌الاحبارها مشاور ، و اما ابوذرها و عمارها به تبعيدگاه فرستاده شدند و يا در زير لگد مچاله شدند .\r\nچرا قرآن كريم ميان انفاق و جهاد قبل از فتح مكه و انفاق و جهاد بعد از فتح مكه و در حقيقت ميان مؤمنِ منفقِ مجاهدِ قبل از فتح و مؤمنِ منفقِ مجاهدِ بعد از فتح فرق مىگذارد :\r\nلا يَسْتَوى مِنْكُمْ مَنْ انْفَقَ مِنْ قَبْلِ الْفَتْحِ وَ قاتَلَ اولئِكَ اعْظَمُ دَرَجَةً مِنَ الَّذينَ انْفَقوا مِنْ بَعْدُ وَ قاتَلوا وَ كُلًاّ وَعَدَ اللَّهُ الْحُسْنى وَ اللَّهُ بِما تَعْمَلونَ خَبيرٌ « 1 » .\r\nآنان كه پيش از فتح ، انفاق و جهاد كردند ( با ديگران ) همانند نيستند . آنان از نظر درجه بزرگترند از كسانى كه بعد از فتح انفاق و جهاد كردند و خداوند به همه وعدهء نيكى داده و خداوند به آنچه مىكنيد آگاه است .\r\n\r\n\r\n\r\n\r\n","description":"","footnote":"\r\n( 1 ) . حديد / 10 .\r\n","page_name":" 90 ","page_number":90},
  {"content":"\r\n\r\nسرّ مطلب واضح است . پيش از فتح مكه هرچه بود دشوارى و تحمل مشقت بود ، ايمانها خالصتر و انفاقها و جهادها بىشائبه‌تر و از روحيهء فرصت‌طلبى دور تر بود ، بر خلاف انفاق و جهاد بعد از فتح كه در آن حد از بىشائبگى نبود .\r\nهمچنين قرآن دربارهء مجاهدين اولين مىفرمايد : بيست نفر شما برابر با دويست نفر از كافران است . ولى همين كه عناصر ديگر كه هنوز روح اسلامى كاملًا در آنها دميده نشده بود و دقيقاً مؤمن به اهداف انقلاب اسلامى نبودند وارد شدند - و در آن هنگام مىشد اسلام را يك فرصت تلقى كرد - مىگويد صد نفر شما با دويست نفر دشمن برابرى مىكند « 1 » .\r\nنهضت را اصلاح‌طلب آغاز مىكند نه فرصت‌طلب ، و همچنين آن را اصلاح‌طلب مؤمن به اهداف نهضت مىتواند ادامه دهد نه فرصت‌طلب كه در پى منافع خويش است .\r\nبه هرحال مبارزه با رخنه و نفوذ فرصت‌طلبان علىرغم تظاهرات فريبنده‌شان يكى از شرايط اصلى ادامهء يك نهضت در مسير اصلى است .\r\n5 . ابهام طرحهاى آينده . فرض كنيم ساختمان فرسوده و بىقواره‌اى را كه در آن با ناراحتى بسر مىبريم مىخواهيم خراب كنيم و به جاى آن ، ساختمانى نو و زيبا كه فاقد نواقص قبلى باشد و آسايش ما را كاملا تأمين كند بسازيم . اينجا دو احساس داريم : يك احساس منفى دربارهء ساختمان موجود كه مىخواهيم هرچه زودتر خود را از شرّ آن راحت سازيم و ديگر احساس مثبت دربارهء ساختمان جديدى كه مىخواهيم بسازيم و هرچه زودتر يك زندگى خانوادگى ايده‌آل در آن به وجود آوريم . از نظر احساس منفى تكليف ما روشن است . نياز زيادى نيست كه ضرورت تخريب آن براى ما توضيح داده شود ، زيرا عملًا ناراحتيها را لمس مىكنيم . اما از نظر احساس مثبت اگر طرحى و نقشه‌اى مشخص جلو ما بگذارند يا ماكتى تهيه كنند و جلو ما بگذارند كه ساختمان آينده اين است با اين مزايا و محاسن ، و ما در مجموع نقصى نتوانيم پيدا كنيم قطعا تسليم مىشويم و قبول مىكنيم . ولى اگر طرحى ارائه نشود و از طرف متخصصان مورد اعتماد به طور اجمال گفته شود بعد از خراب كردن ، ساختمانى بسيار عالى به جاى آن خواهيم ساخت ، بديهى است كه شوق ما\r\n\r\n\r\n\r\n\r\n","description":"","footnote":"\r\n( 1 ) . [ مضمون آيات 65 و 66 سورهء انفال . 
  ]\r\n","page_name":" 91 ","page_number":91},
  {"content":"\r\n\r\nتحريك مىشود اما نوعى دلهره هم در ته دل خواهيم داشت .\r\nحالا اگر دو گروه مهندس پيشنهاد ساختمان جديد بدهند : يك گروه نقشه‌اى معين از هم اكنون ارائه مىدهد كه مثلًا درِ ورودى كجاست ، آشپزخانه به چه شكل و در كجاست ، سالن پذيرايى چه ابعادى دارد و در كجاست ، حمام و دستشويى كجا .\r\nاما گروه ديگر در عين اينكه به ارزش و شخصيتشان اعتماد داريم هيچ گاه نقشه و طرح خود را ارائه نمىدهند ، همين قدر وعده مىدهند بهترين ساختمانها خواهيم ساخت . اينجاست كه ابهام و روشن نبودن طرح اين گروه ممكن است ما را به سوى آن گروه ديگر بكشاند .\r\nروحانيت آن گروه مهندس اجتماعى مورد اعتماد جامعه است كه به علل خاصى در ارائهء طرح آينده كوتاهى كرده و لااقل به طور كامل و به امضاء رسيده ارائه نداده است . اما در مقابل ، گروههاى ديگر هستند كه طرحها و نقشه‌هاشان مشخص است ؛ معلوم است جامعهء ايده‌آل آنها از نظر حكومت ، از نظر قانون ، از نظر آزادى ، از نظر ثروت ، از نظر مالكيت ، از نظر اصول قضايى ، از نظر اصول اخلاقى و . . .\r\nچگونه جامعه‌اى است . تجربه نشان داده كه روشن نبودن طرح آينده ضايعات اساسى به بار مىآورد .\r\nقطعاً نهضت بايد طرحهاى روشن و خالى از ابهام و مورد قبول و تأييد رهبران ارائه دهد تا جلو ضايعات گرفته شود . ما خوشوقتيم و خدا را سپاسگزار كه از نظر مواد خام فرهنگى ، فوق‌العاده غنى هستيم . نيازى از اين نظر به هيچ منبع ديگر نداريم . تنها كارى كه بايد بكنيم استخراج و تصفيه و تبديل اين مواد خام به مواد قابل استفاده است و مستلزم بيدار دلى و كار و صرف وقت است .\r\nو باز خوشوقتيم كه اين بيدارى در حوزه‌هاى علميهء ما آغاز شده و اميدوارم كه روزافزون باشد و هرچه زودتر شاهد آنچه آرزو داريم باشيم . اللَّهُمَّ حَقِّقْ رَجاءَنا وَ لاتُخَيِّبْ آمالَنا .\r\n6 . ششمين آفتى كه يك نهضت خدايى را تهديد مىكند ، از نوع معنى است ، از نوع تغيير جهت دادن انديشه‌هاست ، از نوع انحراف يافتن مسير نيتهاست . نهضت خدايى بايد براى خدا آغاز يابد و براى خدا ادامه يابد و هيچ خاطره و انديشهء غيرخدايى در آن راه نيابد تا عنايت و نصرت الهى شاملش گردد ، و اگرنه باد غيرت خدايى به صد خار پريشاندلش مىنمايد . آن كه نهضت خدايى آغاز مىكند بايد جز\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبه خدا نينديشد ، توكلش بر ذات مقدس او باشد و دائماً حضور ذهنى داشته باشد كه در حال بازگشتن به اوست . قرآن از زبان شعيب پيغمبر نقل مىكند :\r\n إِنْ أُرِيدُ إِلَّا الْإِصْلاحَ مَا اسْتَطَعْتُ وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ  « 1 »  . \r\nهنگامى كه گروهى از مجاهدين اسلام نبردى را پشت سر گذاشته و به مدينه برمىگشتند ، رسول خدا به آنها فرمود : مَرْحَباً بِقَوْمٍ قَضَوُا الْجِهادَ الْاصْغَرَ وَ بَقِىَ عَلَيْهِمُ الْجِهادُ الْاكْبَرُ آفرين بر گروهى كه جهاد كوچكتر را انجام داده و جهاد بزرگترشان هنوز باقى است . گفتند : يا رَسولَ اللَّهِ ! وَ مَا الْجِهادُ الْاكْبَرُ ؟ جهاد بزرگتر چيست ؟\r\nفرمود : جهاد با هواى نفس .\r\nپاك نگه داشتن انديشه و نيت در مراحل نفى و انكار كه همهء سرگرميها درگيرى با دشمن بيرونى است ، آسانتر است . همين كه نهضت به ثمر رسد و نوبت سازندگى و اثبات - كه ضمناً پاى تقسيم غنائم هم در ميان است - برسد ، حفظ اخلاص بسى مشكلتر است .\r\nقرآن كريم در سورهء مائده - كه آخرين سوره يا از آخرين سوره‌هاى قرآن است و بالاخره در دو سه ماه آخر عمر رسول اكرم نازل شده است و زمان ، زمانى است كه مشركين يكسره به زانو درآمده‌اند و خطرى از ناحيهء آنها اسلام را تهديد نمىكند و در همين وقت در غدير خم تكليف امامت روشن ، و امامت و خلافت على عليه السلام به امر خداوند اعلام مىشود - يك اعلام خطر از ناحيهء خدا به همهء مسلمانان مىنمايد و آن اينكه تاكنون از دشمن مىترسيديد كه ريشهء شما را بركنَد ، اكنون نگرانى از آن ناحيه منتفى است ، اكنون نگرانى از ناحيهء من است ، از اين پس از كافران و دشمنان خارجى نترسيد ، از من بترسيد كه در كمين شما هستم :\r\n الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ  « 2 »  . \r\n\r\n\r\n\r\n\r\n","description":"","footnote":"\r\n( 1 ) . هود / 88 .\r\n( 2 ) . مائده / 3 .\r\n","page_name":" 93 ","page_number":93},
  {"content":"\r\n\r\nيعنى چه ؟ يعنى جامعهء اسلامى از اين پس از درون خود تهديد مىشود كه راه انحراف از مسير خدايى اخلاص پيش گيرد و خدا را فراموش كند . سنت لايتغيّر خداست كه هر ملتى كه از درون و از جنبهء اخلاقى تغيير كند و عوض شود ، خداوند متعال سرنوشت آنها را تغيير دهد : انَّ اللَّهَ لا يُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ « 1 » خداوند وضع و سرنوشت مردمى را عوض نمىكند ، مادامى كه آنها خود را و آنچه به انديشه‌ها و رفتارهاى خودشان مربوط است تغيير ندهند .\r\n\r\n\r\n\r\n\r\n","description":"","footnote":"\r\n( 1 ) رعد / 11 .\r\n","page_name":" 94 ","page_number":94},
  {"content":"\r\n\r\n\r\nشرايط موفقيت مصلح\r\nاكنون به پايان خط رسيده‌ايم . سخن خود را به جمله‌اى نغز از مولاى متقيان در زمينهء شرط موفقيت مصلح دينى كه در نهج‌البلاغه ضمن كلمات قصار مسطور است زينت مىدهيم و به تفسير آن مىپردازيم :\r\nانَّما يُقيمُ امْرَ اللَّهِ سُبْحانَهُ مَنْ لا يُصانِعُ وَ لا يُضارِعُ وَ لا يَتَّبِعُ الْمَطامِعَ « 1 » .\r\nدر اين جمله‌ها سخن از برپا داشتن فرمان خداست ، سخن از چيزى است كه از صد سال پيش در زبان مصلحين اسلامى از آن به « احياى انديشهء اسلامى » تعبير مىشود ، سخن از اين است كه مواقعى مىرسد كه فرمانهاى خدا در يك جامعه زمين مىخورد و نياز به اين است كه از نو بنياد شود ، سخن در اين است كه چه كسى قادر است اين كار پيامبرانه را انجام دهد . آيا هر فردى در هر شرايط روحى و اخلاقى و با هر نوع شخصيت معنوى ، موفق به برداشتن چنين گامى پيامبرانه مىشود ؟\r\nعلى عليه السلام با قيد كلمهء انَّما كه مفيد حصر است ، مىفرمايد كسى چنين توفيقى حاصل مىكند كه سه صفت بزرگ در او راه نيافته باشد : مصانعه ، مضارعه ، طمع\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، حكمت 107 .\r\n","page_name":" 95 ","page_number":95},
  {"content":"\r\n\r\nبندگى .\r\nبراى « مصانعه » هنوز نتوانسته‌ام يك معادل فارسى دقيق پيدا كنم . شايد بشود گفت سازشكارى يا ملاحظه‌كارى يا معامله‌گرى . اما نه ، همهء اينها مصانعه هستند ولى مصانعه بيش از اينهاست . آنگاه كه به على پيشنهاد كوتاه آمدن در عزل معاويه مىشد ، اين كار در تعبيرات على و يارانش نوعى مصانعه تعبير مىشد . على حتى از اينكه به خاطر مصلحت ( از آن نوع مصلحتهايى كه سياستمداران خود را با آنها تطبيق مىدهند ) يك ساعت اجازه دهد معاويه سركار خود بماند امتناع كرد و آن را مصانعه مىدانست .\r\nاصحاب و دوستان احياناً مىآمدند و در حضورش او را ستايش مىكردند ، او را محتشم مىشمردند ، با القاب و عناوين ياد مىكردند ، از اينكه اگر نقصى در كارها به نظرشان برسد و ابراز كنند خوددارى مىكردند و على به شدت آنها را از اين روش نهى مىكرد و اين عمل آنها را نوعى مصانعه مىخواند و مىگفت : لا تُخالِطونى بِالْمُصانَعَةِ وَ لا تُكَلِّمونى بِما تُكَلَّمُ بِهِ الْجَبابِرَةُ « 1 » با من با سبك مصانعه معاشرت نكنيد ، با من به طرزى كه با جباران و ستمگران سخن گفته مىشود يعنى چاپلوسانه و تملّق‌آميز و مداحانه و در لفافهء القاب مطنطن و عناوين مجلل سخن مگوييد . صريح مىگفت من دوست دارم مردم آنگاه كه با من روبرو شوند به جاى تعارفات و مداحيها ، نقصها و عيبهايى كه به نظرشان مىرسد با كمال صراحت رو در روى من بگويند .\r\nرو دربايستى در اجراى امر خدا داشتن مصانعه است . ملاحظهء دوست و رفيق و فرزند و خويشاوند و مريد را در كارها دخالت دادن مصانعه است .\r\nقرآن كريم لغت « ادهان » را به كار برده است كه معمولًا در عرف امروز « مداهنه » به كار برده مىشود .\r\nادهان يعنى روغن‌مالى ، در اصطلاح امروز فارسى زبانان « شيره‌مالى » يا « ماست‌مالى » گفته مىشود . اين تعبير معمولًا در موردى به كار برده مىشود كه يك امرى به جاى اينكه به طور جدى اجرا شود ، به صورتسازى بدون حفظ محتوا قناعت مىشود . قرآن مىفرمايد كه كفار دوست دارند كه تو اهل مداهنه مىبودى تا\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 11 .\r\n","page_name":" 96 ","page_number":96},
  {"content":"\r\n\r\nمداهنه مىكردند ؛ مثلًا صورت توحيد ، صورت برادرى و برابرى ، صورت ممنوعيت ربا محفوظ مىبود ، اما حقيقت و محتوا نه . خلاصه اينكه دوست داشتند تو اهل مصانعه بودى ، و نيستى . پس سَمبَل كردن ، به صورتسازى قناعت كردن مصانعه است .\r\nگفتيم رفيق‌بازى ، ملاحظهء دوستان ، فرزندان ، خويشاوندان و مريدان را در اجراى امر خدا دخالت دادن مصانعه است . داستانى از على عليه السلام در تاريخ مسطور است كه از اين جهت آموزنده است :\r\nآنگاه كه على عليه السلام به فرماندهى يك سپاه با سربازانش از يمن برمىگشت و حُلّه‌هاى يمنى همراه داشت كه متعلق به بيت‌المال بود ، نه خودش يكى از آن حلّه‌ها را پوشيد و نه به يكى از سپاهيان اجازه داد در آنها تصرف كند . يكى دو منزل نزديك مكه ( آن وقت رسول خدا براى حج به مكه آمده بود ) خود براى گزارش زودتر به حضور رسيد و سپس برگشت كه با سربازانش با هم وارد مكه شوند . وقتى كه به محل سربازان رسيد ، ديد آنها آن حلّه‌ها را آورده و پوشيده‌اند . على بدون هيچ ملاحظه و رودربايستى و مصلحت‌انديشى سياسى ، همه را از تن آنها كند و به جاى اول گذاشت . سربازان ناراحت شدند . وقتى كه به حضور رسول خدا رسيدند ، از جمله چيزهايى كه رسول خدا از آنها پرسيد اين بود كه از رفتار فرمانده‌تان راضى هستيد ؟ گفتند بلى ، اما . . . و قصهء حلّه‌ها را به عرض رساندند . اينجا بود كه رسول خدا اين جملهء تاريخى را دربارهء على فرمود : انَّهُ لَاخَيْشِنٌ فى ذاتِ اللَّه او خشن تَرَك فردى است در ذات خدا ؛ يعنى على آنجا كه پاى امر الهى برسد ، از هرگونه مصانعه و ملاحظه‌كارى بدور است . مصانعه و مصانعه‌دوستى نوعى ضعف و زبونى است و نقطهء مقابل خشونت اصولى است كه نوعى شجاعت و قوّت است .\r\nاما مضارعه . مضارعه يعنى مشابهت . آن كس كه مىخواهد جامعه‌اى را اصلاح كند و تغيير دهد ، خودش نبايد همرنگ همان مردم باشد و همان نقاط ضعف كه در مردم هست در خودش وجود داشته باشد . كسى موفق به اصلاح نقاط ضعف مىشود كه خود از آنها مبرّا باشد .\r\n وَ غَيْرُ تَقِىٍّ يَأْمُرُ النّاسَ بِالتُّقى * طَبيبٌ يُداوِى النّاسَ وَ هُوَ عَليلٌ \r\nاگر در بيماريهاى جسمى احياناً يك بيمار بتواند بيمار ديگرى را معالجه كند ، در مداواهاى روحى و اجتماعى ميسر نيست . خودسازى بر جامعه‌سازى مقدم\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nاست . على عليه السلام فرمود : « به خدا سوگند من شما را به هيچ كارى فرمان ندادم مگر آنكه پيش از آنكه فرمان دهم خودم به كار بستم ، و از هيچ چيز شما را منع نكردم مگر آنكه پيش از آنكه شما را منع كنم ، خودم از آن دورى كردم » و همچنين آن حضرت فرمود : « آن كس كه خود را در مقام امام و رهبر مردم قرار مىدهد ، نخست خود را تعليم دهد ، سپس مردم را . معلم و مؤدّب خويشتن ، بيش از معلم و مؤدّب ديگران شايستهء اكرام و احترام است . »\r\nاما طمع بندگى . على فرمود :\r\nالطَّمَعُ رِقٌّ مُؤَبَّدٌ « 1 » .\r\nطمع بردگى جاويد است .\r\nدر هر بردگى اميد رهايى از طرف مالك هست مگر بردگىِ از نوع طمع كه اميدى از جانب مالك به رهايى نيست . در اينجا اختيار رها شدن به دست بَرده است نه مالك . آن كس كه مىخواهد امر خدا را به پا دارد ، بايد از اين اسارت رها باشد .\r\nحرّيت و آزادى معنوى شرط توفيق مصلح دينى است . همچنان كه يك زبونِ ملاحظه‌كار توفيق اصلاح خدايى نمىيابد و همچنان كه يك گرفتار بيمار موفق به مداواى جامعهء خود نمىگردد ، يك اسير و بندهء مطامع نفسانى نيز موفق نخواهد شد ديگران را از اسارتهاى اجتماعى يا معنوى باز دارد .\r\nپروردگارا ! تو مالك دلها و انديشه‌هايى ، دلهاى همه در دست توست . ما را بر راه راست ثابت نگه دار و از شرّ نفس امّاره محفوظ بدار .\r\nشعبان 98\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، كلمات قصار ، حكمت 171 .\r\n","page_name":" 98 ","page_number":98},
  {"content":"\r\n\r\n\r\nآينده انقلاب اسلامى ايران\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nديباجه\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nشعرى از شهيد آيت‌اللَّه مطهرى در غم فراق امام خمينى\r\nبعد از 15 خرداد كه در زندان شهربانى بوديم آقاى بكائى تبريزى اشعار ذيل را كه از مردى به نام « ذوالقدر » مىباشد در پشت مثنوى من به عنوان يادگار نوشتند :\r\n نشد ابرو خم از سنگينى بار قفس ما را * كه اين سنگين سبكتر باشد از بال مگس ما را\r\nبه رغم عدل و آزادى خلاف هر چه در عالم * به جرم راستى افكنده در زندان عسس ما را\r\nتُنُك پر مايگان توبه فرما را ز ما برگو * گرانجانيم و نتواند خريدن هيچ كس ما را\r\nخود آزادى به دست آور كه كس نفرستد اين گوهر * از آن سوى بحار و ساحل رود ارس ما را\r\nدموكراتش لقب بخشند هر خود رأى و خودكامى * در اين مكتب كه معنى واژگون گرديده اسما را\r\nز بيت‌المال ملت گنجها سهم تبه كاران * بيات آجر و صبحانهء آب و عدس ما را \r\n* * * اينجانب با اين كه فاقد طبع شعر است يك روز اشعار بالا را با ابيات ذيل استقبال كرد :\r\n ز منزلگاه آن محبوب ، ياران را خبر نَبْوَد * همى آيد به گوش از دور آواز جرس ما را\r\nصبا از ما ببر يك لحظه پيغامى به روح‌اللَّه * كه اى ياد تو مونس روز و شب در اين قفس ما را\r\nبه رغم كوشش دشمن نخواهد بگسلد هرگز * ميان ما و تو پيوند تا باشد نفس ما را\r\nسزاوار تو اى جان كنج زندان نيست منزلگه * سزد گر خون ببارد از دو ديده هر نفس ما را \r\n رواق منظر ديده مهيّاى قدوم تو * كرم فرما و بپذير از صفا اين ملتمس ما را\r\nتمام ملت ايران فكنده چشم بر راهت * به راه عدل و آزادى ، نه باك از هيچ‌كس ما را \r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nمتن خير مقدم بازگشت امام خمينى به ايران كه در فرودگاه مهرآباد تهران قرائت شد ( به قلم استاد مطهرى )\r\nبسم اللَّه الرحمن الرحيم\r\nجاءَ الْحَقُّ وَ زَهَقَ الْباطِلُ انَّ الْباطِلَ كانَ زَهوقاً « 1 » . فَانَّ حِزْبَ اللَّهِ هُمُ الْغالِبونَ « 2 » .\r\nاى روح خدا و اى ابراهيم بت شكن اسلام و اى بندهء پاكباز حق و اى جان عزيز ملت ايران ! به عرض برسانم كه :\r\n رواق منظر چشم من آشيانهء توست * كرم نما و فرود آ كه خانه خانهء توست \r\nملت ايران چه چيزى از جان عزيزتر دارد كه نثار مقدم فرخنده رهبر فداكار و روشن بينش نمايد ، و چه ثنايى بالاتر از اين سراغ دارد كه او را بندهء پاكباز حق بخواند .\r\nاى بندهء پاكباز خدا ! اى مسلمان محمدى ! اى شيعهء صادق ! اى آيت خدا ! ملت ايران در شخصيت شما و از تجربهء زندگى شما بالاخص در شانزده سال اخير زعامت امت كه به شما سپرده شد مصداق عينى وعدهء خدا به رزمندگان و پويندگان راهش را مشاهده مىكند كه اگر به يارى خدا بشتابيد به يارى شما مىشتابد و شما را ثابت قدم نگاه مىدارد ، و هر كسى از آنِ خدا باشد خدا از آن اوست .\r\nهجرت شما از وطن عزيز در 14 سال پيش تحت فشار و اجبار سمبلهاى استبداد و استعمار ، يادآور هجرت جدّ مكرمتان رسول خدا صلى الله عليه و آله و ياران بزرگوار\r\n\r\n\r\n\r\n\r\n","description":"","footnote":"\r\n( 1 ) . اسراء / 81 .\r\n( 2 ) . مائده / 56 .\r\n","page_name":" 102 ","page_number":102},
  {"content":"\r\n\r\nاوست كه به گناه خواستارى جامعهء توحيدى از شهر و ديار خود رانده شدند  ( الَّذِينَ أُخْرِجُوا مِنْ دِيارِهِمْ بِغَيْرِ حَقٍّ إِلَّا أَنْ يَقُولُوا رَبُّنَا اللَّهُ )  « 1 » و بازگشت امروزتان يادآور فتح مبين و عظيم مكه است كه سمبلهاى زر و زور و بتهاى فلزى و گوشتى يكى پس از ديگرى از مقرّ حكمرانى به زير آورده شدند و حكومت خدايى جايگزين حكومت طاغوتى گرديد .  لَقَدْ صَدَقَ اللَّهُ رَسُولَهُ الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّهُ آمِنِينَ  « 2 »  . \r\nملت ايران ، جان بر كف در انتظار فرمان رهبر عظيم‌الشأن خويش است و تا برقرارى جامعهء توحيدى ، جامعه‌اى كه در آن ، انسان از قيد بندگى انسان آزاد باشد و بهره‌كشى انسان از انسان ملغى گردد و از ناهمواريها و نابرابريهاى مصنوعى اثرى نماند و بتهاى سياسى ، اقتصادى و اجتماعى يكسره سرنگون گردند و مساوات ، برابرى و برادرى به معنى واقعى كلمه برقرار شود و آثار استبداد 2500 ساله و استعمار 400 ساله محو گردد و در يك كلمه ، بندگى از آن خدا و حكومت ، حكومت الهى باشد ، از پاى نخواهد نشست .\r\nجاى چندين هزار شهيد ، شهيدان 15 سالهء اخير كه حركت انقلاب مقدس اسلامى ما را با خون خود سرعت بخشيدند ، خالى است كه بازگشت مظفرانهء رهبر خود و شكوفه‌هاى به ثمر رسيدهء نهال انقلاب را به چشم خود ببينند . اگر امروز در ميان ما نيستند ارواح پاكشان ناظر و شاهد خواهد بود .\r\nوَ السَّلامُ عَلَيْكَ وَ عَلَى الْارْواحِ الَّتى حَلَّتْ بِفِنائِكَ وَ رَحْمَةُ اللَّهِ وَ بَرَكاتُه .\r\nبرقرار باد جامعهء توحيدى و جمهورى اسلامى به رهبرى امام خمينى .\r\n\r\n\r\n\r\n\r\n","description":"","footnote":"\r\n( 1 ) حج / 40 .\r\n( 2 ) فتح / 27 .\r\n","page_name":" 103 ","page_number":103},
  {"content":"\r\n . \r\n","description":"","footnote":"","page_name":" 104 ","page_number":104},
  {"content":"\r\n\r\n\r\nاهداف روحانيت در مبارزات * « 1 »\r\nبسم اللَّه الرحمن الرحيم\r\nخدايا به ياد تو و به نام تو و به اميد تو . موضوع سخن « اهداف روحانيت در مبارزات » است . من در اين جلسه ضمن اين كه به اهداف كلى روحانيت در مبارزات خود در طول تاريخ اشاره مىكنم ، بيشتر مىخواهم هدفهاى روحانيت را در نهضت اسلامى معاصر موجود تشريح كنم .\r\nما امروز نهضتى اسلامى و تاريخى و عظيم و كم سابقه - اگر نگوييم بىسابقه - داريم موجود كه از بطن جامعهء ما برخاسته است و ما در متن آن قرار گرفته‌ايم و روحانيت ما اين نهضت را رهبرى مىكند . مىخواهيم هدفهاى اين نهضت را بشناسيم . اگر مىگوييم هدفهاى روحانيت يعنى هدفهاى اين نهضت ، چون مىدانيم كه امروز تمام قشرها و طبقات مختلف ملت ايران در روحانيت تجسم پيدا كرده است و روحانيت در آن شخص بسيار بسيار بزرگ تاريخى ( گريهء استاد ) كه نامش و يادش قلب مرا به لرزه مىآورد يعنى استاد بزرگوار ما آيت‌اللَّه العظمى آقاى\r\n\r\n\r\n\r\n\r\n","description":"","footnote":"\r\n( 1 ) * اين سخنرانى در آبان 1357 ( حدود سه ماه قبل از پيروزى انقلاب اسلامى ) در دانشگاه صنعتى شريف در همايشى تحت عنوان « همبستگى » ايراد شده است .\r\n","page_name":" 105 ","page_number":105},
  {"content":"\r\n\r\nخمينى تجسم يافته است .\r\nابوالعلاى معرّىِ معروف در جلسه‌اى كه با سيد مرتضى علم‌الهدى براى اولين‌بار ملاقات كرد و شخصيت و عظمت او را ديد ، بعد كه از او سؤال كردند چه ديدى و كجا بودى و چگونه آدمى ديدى ؟ شعر معروفى دارد ، مىگويد :\r\n لَوْ جِئْتَهُ لَرَايْتَ النّاسَ فى رَجُلٍ * وَ الدَّهْرَ فى ساعَةٍ وَ الْارْضَ فى دارٍ \r\nاگر بيايى آنجا ببينى ، تمام مردم را در يك فرد و تمام دهر و روزگار و ساعات را در يك لحظه و تمام زمين را در يك خانه منحصر مىبينى .\r\nكمتر در تاريخ سابقه دارد كه ملتى و خواسته‌هاى ملتى در يك فرد ، اينچنين تشخص و تجسم پيدا كند و اين هميشه در جايى است كه آن فرد از فرديت خودش خارج شده است و تجسم ايده‌هاى عالى جامعه است . بنابراين هدفهاى روحانيت يعنى هدفهاى اين نهضت و هدفهاى اين نهضت يعنى هدفهاى روحانيت .\r\n\r\nنهضتهاى قرن اخير\r\nما اگر بخواهيم هدفهاى اين نهضت را تشريح كنيم ، آن هم در يك جلسه ، بهتر اين است كه يك مقايسهء اجمالى بكنيم ميان هدفهاى اين نهضت و هدفهايى كه بعضى مصلحان اسلامى مثل سيد جمال‌الدين اسدآبادى به صورت فردى در قيامهاى اصلاحى خود داشته‌اند و نيز هدفهاى نهضتهاى صدسالهء اخير كه يا به رهبرى روحانيت و يا با شركت و تأييد روحانيت صورت گرفته است و هر كدام هدفى داشته است ، مثل جنبش تنباكو كه يك نهضت ضد استعمارى ، آن هم ضد استعمار اقتصادى بود و يا نهضت استقلال عراق كه آن هم مانند نهضت تنباكو به رهبرى روحانيت صورت گرفت . بعد از جنگ بين‌الملل اول و متلاشى شدن حكومت عثمانى ، انگليسها عراق را احتلال و اشغال كردند ، روحانيت شيعه در آنجا قيام كرد ، آيت‌اللَّه ميرزاى شيرازى كوچك « 1 » فرمان جهاد داد ، مسلمانان كشته‌هاى زيادى\r\n\r\n\r\n\r\n\r\n","description":"","footnote":"\r\n( 1 ) . جنبش تنباكو را ميرزاى شيرازى بزرگ و جنبش عراق را ميرزاى شيرازى كوچك اداره و رهبرىكردند .\r\n","page_name":" 106 ","page_number":106},
  {"content":"\r\n\r\nدادند تا بالاخره استقلال عراق را به دست آوردند . آن نهضت هم يك مبارزهء ضد استعمارى بود ولى ضد استعمار سياسى . و ديگر مبارزه و جنبش مشروطيت كه در آن ، روحانيت يكى از دو شريك بزرگ بود ، يعنى روحانى و غير روحانى هر دو در آن شركت داشتند . جنبشى بود كه ماهيت سياسى داشت و ضد استبدادى بود . و ديگر جنبش ملى شدن صنعت نفت در بين سالهاى 29 تا 32 كه آن هم جنبش بزرگى در كشور ما بود ؛ يك جنبش ضد استعمار اقتصادى كه باز در اين نهضت روحانيت شريك و مؤيّد بود ولى منحصر به روحانيت نبود . اين نهضت هم ماهيت ضد استعمارى داشت . بنابراين جنبش تنباكو ماهيت ضد استعمار اقتصادى ، جنبش عراق ماهيت ضد استعمار سياسى ، جنبش مشروطيت ماهيت ضد استبداد و جنبش ملى شدن صنعت نفت ماهيت ضد استعمار اقتصادى داشته است .\r\nما مىتوانيم نهضت امروز را با هر يك از اين نهضتها مقايسه كنيم ، ببينيم آيا شبيه يكى از اينها هست و شبيه كدام يك از اينهاست و يا شبيه هيچ كدام نيست ؟\r\nيك سلسله حركتها و نهضتهاى كوچك و بزرگ ديگر هم در كشور ما وجود داشته و دارد : نهضتهايى براى آزادى ، نهضتهايى براى دموكراسى ، نهضتهايى به نام حقوق بشر ، نهضتهايى بر ضد استثمار . اين نهضت را با هر يك از اينها هم مىتوان مقايسه كرد كه آيا شبيه يكى از اينهاست ( و اگر هست شبيه كدام يك است ) و يا شبيه هيچ كدام نيست ؟\r\nتشريح هدفهاى يك نهضت از ماهيت آن نهضت جدا نيست ، همچنان كه از رهبرى آن نهضت جدا نيست . ما نمىتوانيم رهبرى يك نهضت را تشريح كنيم بدون آن كه ماهيت يا هدفهاى آن نهضت را بشناسيم ، يا هدفهايش را تشريح كنيم بدون آن كه توجه به ماهيتش داشته باشيم ، و يا ماهيتش را تعريف كنيم بدون آن كه توجه به هدفها و رهبريهايش داشته باشيم .\r\n\r\nآيا نهضتها تك ماهيتى هستند يا چند ماهيتى ؟\r\nنهضتها و جنبشها اولا خود يك واقعيتى دارند ؛ يعنى هر جنبشى خودش يك پديدهء عينى اجتماعى است نه مجموع يك سلسله كارهاى پراكنده ، يك واحد واقعيت‌دار اجتماعى است . ثانيا بعضى چنين خيال مىكنند كه نهضتهاى اجتماعى دنيا شكلهايشان فرق مىكند اما ماهيت و هدفهاى آنها هميشه يك چيز بيشتر نيست .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nشكل نهضتهاست كه يك نهضت سياسى است ، يك نهضت فرهنگى است ( فلسفى ، ادبى ، علمى ، صنعتى ) و يك نهضت مذهبى است . خيال مىكنند كه اينها به شكل نهضتها مربوط است و به ماهيت و محتواى آنها مربوط نيست . كما اين كه در اين صورت قهرا هدفهاى اصيل هم در همه جا يكى است . صورت و ظاهر هدفها و مقصدها متفاوت است ؛ يكى را آدم خيال مىكند سياسى است ، يكى را خيال مىكند فرهنگى است ، يكى را خيال مىكند نظامى است ، يكى را خيال مىكند ادبى است ، يكى را خيال مىكند اقتصادى است ؛ ولى ماهيت همه يكى است .\r\nاين البته نظريهء بسيار نادرستى است و از نشناختن انسان و جامعهء انسان ناشى مىشود . يكى از تحقيرهاى بزرگى كه به انسانيت شده است همين است كه خواسته‌اند براى تمام جامعه‌ها ، براى تمام نهضتها و جنبشها ماهيت مادى قائل شوند و جنبه‌هاى معنوى يعنى جنبه‌هاى انسانى و انسانيت را يك امر غير اصيل و روبنايى و فرعى و طفيلى و يك امرى كه مقوّم واقعيت نهضتها نيست بدانند ؛ يعنى در هر نهضتى ، برداشتى اقتصادى از تاريخ و برداشتى تاريخى از اقتصاد و برداشتى تاريخى و اقتصادى از انسان بدون برداشتى انسانى از تاريخ و جامعه و اقتصاد ؛ و تحقيرى از اين بالاتر بر انسان وارد نشده است . جنبشها مسلّما متفاوت است ؛ بعضى ماهيت سياسى دارد ، بعضى ماهيت فرهنگى دارد ، بعضى ماهيت علمى دارد ، بعضى ماهيت مذهبى دارد . اينها با يكديگر مختلف و متفاوت است .\r\n\r\nاهداف اصلاحى سيد جمال\r\nسيد جمال را به عنوان يك فرد در نظر مىگيريم . اهداف او مشخص است و خودش مشخص كرده است . شخصيتى بود ضد استبداد و ضد استعمار در هر سه شكل استعمار : استعمار سياسى ، اقتصادى و فرهنگى ، كه همهء اينها در كلمات سيد جمال مطرح است . مردى بود طرفدار بازگشت به اسلام نخستين ، به قرآن و سنت و سيرهء سلف صالح به قول خودش و مبارزه با خرافاتى كه به اسلام در طول تاريخ بسته شده است . مردى بود طرفدار يك نهضت فرهنگى در جهان اسلام و طرفدار علم ، و بالخصوص مردى بود كه همبستگى دين و سياست را تبليغ كرد و اين را در حدودى كه براى يك فرد مقدور بود به جامعهء اسلامى تفهيم كرد كه مسئلهء جدايى دين از سياست نيرنگى است كه سياست‌بازان عالم ساخته‌اند . در دين ، بالخصوص دين\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاسلام ، سياست يكى از عزيزترين اجزاء است و جدا كردن سياست از اسلام به معنى جدا كردن يكى از عزيزترين اعضاى اسلام از پيكر اسلام است . و ديگر مسئلهء اتحاد اسلام به تعبير خود او . يكى از هدفهاى سيد جمال اتحاد اسلام بود ؛ يعنى مىخواست با اين تفرقه‌هايى كه استبدادها در طول حدود چهارده قرن و استعمار در طول سه چهار قرن اخير به وجود آورده است ، چه تفرقه‌هاى به صورت مذهبى و چه تفرقه‌هاى به صورت ملى و چه به صورتهاى ديگر ، مبارزه كند و معتقد بود كه يك روح واحد بر تمام ملل اسلامى حاكم است و نيازمند به بيدارى است .\r\n\r\nمقايسه هدفهاى اين نهضت با نهضتهاى قرن اخير\r\nممكن است بپرسيد آيا در نهضت فعلى ، هدفهاى روحانيت همان هدفهاى سيد جمال است ؟ جواب اين است : آرى و نه . آرى ، يعنى تمام هدفهاى سيد جمال در هدفهاى اين نهضت مندرج است . مىبينيم رهبران نهضت ، همهء اينها را طرح كرده‌اند و در مردم ما هم آگاهى نسبت به همهء اينها پيدا شده است . امروز در مردم ما آگاهى ضد استبداد ، ضد استعمار ، ضد خرافه ، طرفدارى از اتحاد و وحدت اسلام ، طرفدارى از همبستگى دين و سياست ، طرفدارى از علم و مدرسه و فرهنگ ، همهء اينها هست . اما « نه » يعنى هدفهاى اين نهضت محدود به هدفهاى سيد جمال نيست .\r\nهدفهاى سيد جمال به عنوان يك مصلح بزرگ اسلامى يك جزء و يك قسمت از هدفهاى نهضت اسلامى بزرگ ماست .\r\nآيا هدف اين نهضت همان هدف جنبش تنباكو است ، يعنى ضديت با استعمار اقتصادى ؟ آرى و نه . آرى ، يعنى آن هم جزء هدفهاى اين نهضت است ، و نه : اما منحصر به آن نيست . آيا ضد استعمار سياسى است نظير انقلاب عراق ؟ باز آرى و نه ، آن هم جزء هدفهاست ولى محدود به آن نيست . آيا ضد استبداد است ؟ آرى و نه . آيا ضد استعمار اقتصادى است ، مثل نهضت ملى شدن صنعت نفت ؟ باز آرى و نه . آيا اين نهضت ضد استثمار است ؟ آرى و نه ، ضد استثمار هست اما محدود به آن نيست .\r\nآيا براى آن چيزى است كه امروز آن را حقوق بشر مىنامند ؟ باز آرى و نه ؛ ما به آنچه كه طرفداران حقوق بشر مىگويند احترام مىگزاريم ولى به عنوان جزئى از هدفهاى نهضت اسلامى خودمان نه به عنوان تمام هدفهاى اين نهضت . دموكراسى چطور ؟ باز آرى و نه .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\nماهيت اسلامى اين نهضت\r\nعلتش اين است كه اين نهضت ماهيت صد در صد اسلامى پيدا كرده و در تمام اقشار جامعهء ما نفوذ كرده است ، آن هم چه نفوذى ! وقتى كه مثلا يك دعوت به تعطيلى ، دعوت به اعتصابى از ناحيهء رهبران و بالخصوص رهبر بزرگ صادر مىشود ، در تمام اقشار اين مملكت طنين مىافكند ، در شهر همان مقدار طنين دارد كه در روستا ، در ميان با سواد همان مقدار طنين دارد كه در ميان بىسواد ، در ميان كارگر همان مقدار طنين دارد كه در ميان كارمند و در ميان كشاورز و در ميان معلم و در ميان طلبه و دانشجو ، چون سر و كارش با يك نوع آگاهى ديگرى است كه نامش خدا آگاهى است . تذكرات ، تذكرات پيامبرانه است ؛ همهء هدفها را با نورافكن خودآگاهى خدايى مىبيند . ما هيچ نهضتى از نهضتهاى صدسالهء اخير و نيز قبلش را و هدفهاى هيچ مصلحى و هيچ قيامى ( چه اسلامى و چه غير اسلامى ) را نمىشناسيم كه بتوانيم نهضت موجود و هدفهايش را با آن مقايسه كنيم . تنها نهضتى كه شايد بشود اين نهضت را با آن مقايسه كرد و در واقع نهضت ما بچه و خلف صالح آن نهضت است ، نهضت صدر اسلام است مادام كه در تحت رهبرى رسول اكرم يا اميرالمؤمنين على عليه السلام بود و يا در دوره‌اى كه همان رهبرى تا حد زيادى حكومت مىكرد . نهضت صدر اسلام محدود به هيچ‌يك از اين حدود نيست .\r\nاين است كه اين نهضت در ابتداى كار دست انداخته است روى حساسترين و اساسىترين نقطه‌ها ، يعنى همان كارى كه در صدر اسلام شد . در دوره‌هاى بعد ، روحانيت فكر مىكرد نوعى تقسيم كار ميان خودش و مؤمنين برقرار كرده است و آن اين است كه وظيفهء خودش را گذشته از وظايف خاص روحانى ( تعليم و آموزش اسلام و تربيت اسلامى ) نظارت و كنترل جامعه در حد امر به معروف و نهى از منكر مىدانست و مىخواست مسلمانان ديگر ، طبقات و قشرهاى ديگر ، اين وظيفه [ يعنى تشكيل حكومت اسلامى 
  ] را به درستى انجام دهند . اين بود كه با انحرافات مبارزه مىكرد ولى بيش از اين ديگر جلو نمىآمد . ولى امروز نهضت ما دارد از نهضت صدر اسلام پيروى مىكند ، يعنى قبل از هر چيزى به سراغ نظام حاكم فاسد مىرود و به اينجا رسيده است كه تا نظام حاكم فاسد وجود دارد هر اقدام ديگرى يا بىفايده است يا كم فايده . اين است كه شما مىبينيد در صدر برنامهء نهضت روحانيت ما مسئلهء حكومت اسلامى مطرح است ، در صورتى كه در\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nجنبشهاى ديگر اين مسئله يا اصلا مطرح نبوده و يا اگر بوده به اين صراحت مطرح نبوده است . اين هدف در صدر همهء هدفهاى نهضت روحانيت ما قرار گرفته است و امروز رهبرى روحانيت در اثر تجربه‌هاى زياد و طولانى به همين نتيجه كه گفتم رسيده است و معتقد است كه تا آن اساس ، درست و اصلاح نشود و در حقيقت تغييرى بنيادين در تشكيلات اجتماعى به وجود نيايد كوشش براى تأمين ساير هدفها به نتيجه نمىرسد و در حقيقت بايد گفت بىمورد است .\r\n\r\nپديده استعمار\r\nالبته نهضتهاى اسلامى در عين اين كه از نظر اصول كلى از يك كادر معين خارج نيستند ، از نظر اهداف كوچك و جزئى [ متفاوت‌اند . مثلا امروز يكى از هدفهاى نهضتهاى اسلامى مبارزه با استعمار است 
  ] « 1 » ولى در صدر اسلام ، ما پديده‌اى به نام استعمار به مفهومى كه امروز وجود دارد نداشته‌ايم . اين كه ملتى ملت ديگر را در خدمت خودش قرار بدهد ، بر مقدّرات آن ملت حكومت كند ، به جاى آن ملت بر آن ملت سياست براند و حكومت كند ، به جاى آن ملت از منابع اقتصادى او استفاده كند ، فرهنگ خودش را با لطايف‌الحيل بر فكر و مغز آن مردم تحميل كند ، يك پديدهء جديد است ، مربوط به عصر جديد است و از عمرش سه چهار قرن بيشتر نمىگذرد كه ملتى در حالى كه خودش را آزاد مىپندارد ، به ظاهر هم خودش را آزاد و مستقل مىبيند و همه چيز دارد ، در باطن تحت قيمومت يك ملت ديگر است و آن ملت با دستهاى نامرئى خود دارد او را غارت مىكند . اين يك پديدهء جديد است . ولى مبارزه با اين پديدهء جديد در كادر كلى اصولى اسلامى وجود دارد . اسلام كه در صدر برنامهء خودش مبارزه با ظلم و غارتگرى را قرار داده است ، وقتى كه ظلم و غارتگرى فرد را تحمل نمىكند به طريق اولى ظلم و غارتگرى يك ملت را بر ملت ديگر تحمل نمىكند چون اسلام در تعليماتش نشان داده است كه براى حقوق جامعه حساسيت بيشترى از حقوق فرد قائل است .\r\nاميرالمؤمنين در جمله‌اى كه در يكى از نامه‌هايشان در نهج‌البلاغه است\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 111 ","page_number":111},
  {"content":"\r\n\r\nمىفرمايد : اعْظَمُ الْخِيانَةِ خِيانَةُ الْامَّةِ وَ افْظَعُ الْغِشِّ غِشُّ الْائِمَّةِ « 1 » . بزرگترين خيانتها خيانت به جامعه است ، خيانت به فرد هرگز در حد خيانت به جامعه نيست .\r\nبنابراين اسلام با استعمار هم مبارزه دارد گو اين كه استعمار در آن زمان نبوده .\r\nدر زمان اميرالمؤمنين مبارزه بر ضد استعمار آنچنان كه در اين زمانها وجود دارد وجود نداشته ولى در برنامه و طرحهاى اسلام چيزهايى كه شامل مبارزه با استعمار هم بشود به نحو اكيد و شديد وجود دارد ؛ اصول كلى هست كه اين اصول كلى در همه جا وجود دارد .\r\nجمله‌هايى است در نهج‌البلاغه و عين همين جمله‌ها در يكى از خطابه‌هاى حسين بن على عليه السلام هست كه آن خطابه در آن مجتمع معروف در دورهء ديكتاتورى و اختناق عجيب معاويه - كه دو نفر اگر مىخواستند حديثى در فضيلت على عليه السلام نقل كنند ، در صندوقخانه هم به زحمت جرئت مىكردند - ايراد شده است .\r\nحسين بن على عليه السلام از اجتماع حج در منى و عرفات استفاده فرمود ، كبار اصحاب را در آنجا جمع كرد و تصميم قيام اصلاح طلبانهء خودش را اعلام كرد و همين جمله‌ها را كه از پدرش است به آنها فرمود . اين جمله‌ها كلياتى را براى همهء هدفهاى اسلامى به طور كلى ، گذشته از اين كه هر زمانى خصوصياتى دارد كه زمان ديگر ندارد ، مشخص مىكند .\r\nآن جمله‌ها اين است : اللَّهُمَّ انَّكَ تَعْلَمُ انَّهُ لَمْ يَكُنِ الَّذى كانَ مِنّا مُنافَسَةً فى سُلْطانٍ وَ لَا الِتماسَ شَىْءٍ مِنْ فُضولِ الْحُطامِ يعنى خداوندا تو خودت مىدانى كه حركتها ، جنبشها ، قيامها ، اعتراضها ، جنگيدنها و مبارزه‌هاى ما رقابت در كسب قدرت نبود ، براى تحصيل قدرت براى يك فرد نبود ، به عنوان جاه‌طلبى نبود ، براى جمع‌آورى مال و منال دنيا و براى زياده‌طلبى در مال و منال دنيا نبود و نيست . پس هدف چيست ؟\r\nوَلكِنْ لِنَرُدَّ الْمَعالِمَ مِنْ دينِكَ وَ نُظْهِرَ الْاصْلاحَ فى بِلادِكَ فَيَأْمَنَ الْمَظْلومونَ مِنْ عِبادِكَ وَ تُقامَ الْمُعَطَّلَةُ مِنْ حُدودِكَ « 2 » . اين چهار جمله يك كادر كلى را مشخص مىكند .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، نامه 26 .\r\n( 2 ) . نهج‌البلاغه ، خطبه 129 .\r\n","page_name":" 112 ","page_number":112},
  {"content":"\r\n\r\n\r\n« اصلاح » در اصطلاح اسلامى\r\nمقدمتا بايد عرض كنم كه امروز اصطلاحى رايج شده است كه اين اصطلاح نبايد ما را به اشتباه بيندازد . امروز وقتى مىگويند « اصلاح » يعنى سامان دادن‌هاى آرام تدريجى غير بنيادى ، ولى وقتى مىخواهند بگويند تغييرات بنيادى مىگويند انقلاب . آيا در اصطلاح اسلامى هم وقتى مىگويند « اصلاح » مقصود همين است ؟\r\nنه ، در اصطلاح اسلامى وقتى گفته مىشود اصلاح ، نقطهء مقابل افساد است ، اعم از آن كه تدريجى و ظاهرى و به اصطلاح عَرَضى باشد يا بنيادى و جوهرى .\r\n\r\nكليات هدفهاى اسلامى در بيان على عليه السلام :\r\n\r\n1 . بازگشت به اسلام راستين\r\nمىگويد هدف اول ما اين است : لِنَرُدَّ الْمَعالِمَ مِنْ دينِكَ . سيد جمال مىگفت بازگشت به اسلام راستين كه در واقع ترجمهء فارسى همين جمله است . سنتهاى اسلامى هر كدام نشانه‌هاى راه سعادت است ، معالم دين است ، علامتهاى راه رستگارى است كه با اين علامتها بايد راه سعادت و تكامل را پيمود . خدايا ! ما مىخواهيم اين نشانه‌ها را كه به زمين افتاده و رهروانْ راه را پيدا نمىكنند ، اسلامِ فراموش‌شده را باز گردانيم .\r\n\r\n2 . اصلاح چشمگير در شهرها\r\nوَ نُظْهِرَ الْاصْلاحَ فى بِلادِكَ . خيلى جملهء عجيبى است ! « نُظْهِرَ » يعنى آشكار كنيم .\r\nاصلاح نمايان و چشمگير ، اصلاحى كه روشن باشد ، در شهرهايت به عمل آوريم .\r\nآنقدر اين اصلاح ، اساسى باشد كه [ تشخيص آن 
  ] احتياج به فكر و مطالعه نداشته باشد ، علائمش از در و ديوار پيداست ؛ به عبارت ديگر سامان به زندگى مخلوقات تو دادن ، شكمها را سير كردن ، تن‌ها را پوشانيدن ، بيماريها را معالجه كردن ، جهلها را از ميان بردن ، اقدام براى بهبود زندگى مادى مردم ، زندگى مادى مردم را سامان دادن . على عليه السلام همچنين در نامه‌اى كه به مالك اشتر نوشته است وقتى كه هدفهاى او را براى حكومت ذكر مىكند كه تو چه وظيفه‌اى دارى ، از جمله مىگويد : وَ اسْتِصْلاحَ اهْلِها وَ عِمارَةَ بِلادِها « 1 » انسانها را اصلاح كنى و شهرها را عمران نمايى .\r\n\r\n3 . نجات مظلومان\r\nهدف سوم : فَيَأْمَنَ الْمَظْلومونَ مِنْ عِبادِكَ . آنجا كه رابطهء انسان با انسان رابطهء ظالم و\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، نامه 53 .\r\n","page_name":" 113 ","page_number":113},
  {"content":"\r\n\r\nمظلوم است ، رابطهء غارتگر و غارت‌شده است ، رابطهء كسى است كه از ديگرى امنيت و آزادى را سلب كرده است ، هدف ما اين است كه مظلومان از شر ظالمان نجات پيدا كنند . در آن فرمانى كه به مالك اشتر نوشته است ، جمله‌اى دارد كه عين آن در اصول كافى هم هست ، به او مىفرمايد : مالك ! تو بايد به گونه‌اى حكومت كنى كه مردم تو را به معنى واقعى تأمين‌كنندهء امنيتشان و نگهدار هستى و مالشان و دوست عزيز خودشان بدانند نه يك موجودى كه خودش را به صورت يك ابوالهول درآورده و هميشه مىخواهد مردم را از خودش بترساند ، با عامل ترس مىخواهد حكومت كند . بعد فرمود : من اين جمله را از پيغمبر « غَيرَ مَرَّةٍ » ( يعنى نه يك بار بلكه مكرر ) شنيدم « 1 » كه : لَنْ تُقَدَّسَ امَّةٌ حَتّى يُؤْخَذَ لِلضَّعيفِ حَقُّهُ مِنَ الْقَوِىِّ غَيْرَ مُتَعْتَعٍ « 2 » . پيغمبر فرمود : هرگز امتى « 3 » ، جامعه‌اى به مقام قداست ( مقامى كه قابل تقديس و تمجيد باشد كه بشود گفت اين جامعه جامعهء انسانى است ) نمىرسد مگر آن وقت كه وضع به اين منوال باشد كه ضعيف حقش را از قوى بدون لكنت كلمه بگيرد ؛ وقتى ضعيف در مقابل قوى مىايستد لكنتى در بيانش وجود نداشته باشد .\r\nاين جمله شامل دو مطلب است : يكى اين كه مردم به طور كلى روحيهء ضعف و زبونى را از خود دور كنند و در مقابل قوى ( هر اندازه قوى باشد ) شجاعانه بايستند ، لكنت به زبانشان نيفتد ، ترس نداشته باشند - كه ترس از جنود ابليس است - و ديگر اين كه اصلا نظامات اجتماعى بايد طورى باشد كه در مقابل قانون ، قوى و ضعيفى وجود نداشته باشد . پس على عليه السلام مىگويد در برنامهء حكومت اسلامى ما « فَيَأْمَنَ الْمَظْلومونَ مِنْ عِبادِكَ » خدايا بندگان ستمديدهء تو در امنيت قرار گيرند ، چنگال ستمگر را قطع كنيم .\r\n\r\n4 . به پا داشتن قوانين الهى تعطيل شده\r\nچهارم : وَ تُقامَ الْمُعَطَّلَةُ مِنْ حُدودِكَ . در اصطلاح امروز وقتى مىگويند « حدود » اصطلاح فقه است . گاهى اصطلاح خاص فقه با اصطلاح حديث متفاوت است و\r\n\r\n\r\n\r\n\r\n","description":"","footnote":"\r\n( 1 ) . پيغمبر اكرم بعضى جمله‌ها را كه خيلى به آنها عنايت داشته مكرر مىگفته و به يك بار قناعت‌نمىكرده است .\r\n( 2 ) . نهج‌البلاغه ، نامه 53 .\r\n( 3 ) . كلمهء « امت » مساوى است با آنچه كه امروز جامعه مىگوييم .\r\n","page_name":" 114 ","page_number":114},
  {"content":"\r\n\r\nخود فقه هم به اين مطلب توجه دارد . امروز وقتى مىگوييم « حدود » يعنى قوانين جزائى اسلام ، ولى در اصطلاح خود قرآن يا در اصطلاح پيغمبر اگر گفته مىشود « حدود » ( تِلْكَ حُدودُ اللَّهِ فَلاتَعْتَدوها ) « 1 » يعنى مطلق مقررات اسلامى اعم از قوانين جزائى يا قوانين غير جزائى . در يك جامعهء فاسد گاهى حدود الهى ، قوانين الهى ( جزائى يا غير جزائى ) به حالت تعطيل در مىآيد . وقتى به حالت تعطيل درآمد ، چون بىحساب وضع نشده است ، نظام اجتماعى در همان قسمتِ مربوط به آن قانون به حالت نيمه تعطيل درمىآيد ، اعم از آن كه آن قانون الهى به طور كلى تعطيل شده باشد يا به صورت تبعيض در آمده باشد يعنى در مورد بعضى اجرا مىشود ، در مورد بعضى ديگر اجرا نمىشود ؛ قانون قدرتش براى به تله انداختن قوى ، ضعيف است و براى گرفتار كردن ضعيف ، قوى است . اين يك مورد از موارد تعطيل حدود الهى است .\r\nمىبينيد على عليه السلام چقدر حساسيت نشان مىدهد كه قانون خدا تعطيل بردار نيست ولو در مورد فرزند خودم . مىشنود كه عبداللَّه بن عباس ، پسر عموى عزيز و مورد احترامش - كه واقعا هم از جهاتى مرد بزرگى بوده ولى بديهى است كه معصوم نبوده - مرتكب خطايى شده . به على خبر دادند كه ابن عباس ، پسر عموى بزرگ تو ، دانشمند و عالم تو ، سياستمدار و مورد اعتماد تو در بيت‌المال تصرفى كرده است ، از آن تصرفاتى كه امروز اصلا كسى آنها را به حساب نمىآورد . على عليه السلام نامه‌اى به او نوشته كه اين نامه در نهج‌البلاغه هست : پسر عباس ! من از تو انتظار نداشتم ؛ به خدا قسم اگر چنين و چنان بشود و اگر چنين بكنى ، با آن شمشيرى كه به هر كس زدم يكسره به جهنم رفت و حساب و كتابى ندارد ، تو را آدم خواهم كرد . بعد مىگويد :\r\nپسر عباس ! به خداى عالم قسم اگر حسن و حسين همچنين كارى بكنند ، با همين شمشير مىزنمشان ، و مىزد . اين مقدار حساسيت در مقابل اجراى قانون الهى !\r\n\r\nحساسيت حكومت اسلامى در اجراى قانون\r\nحكومت اسلامى يعنى حكومتى كه براى اجراى قانون تا اين اندازه حساسيت داشته باشد . بنازم حكومتهايى را كه يك چوپان بهايى سنگسرى « 2 » آن در ظرف ده سال [ به\r\n\r\n\r\n\r\n\r\n","description":"","footnote":"\r\n( 1 ) . بقره / 229 .\r\n( 2 ) . [ منظور ، هژبر يزدانى از نزديكان دربار شاه است . 
  ]\r\n","page_name":" 115 ","page_number":115},
  {"content":"\r\n\r\nآن ثروت مىرسد و 
  ] با كمال افتخار در روزنامه مصاحبه مىكند ، دو تا دستش را پيش مىآورد عكسبردارى مىكنند و مىگويد : به كورى چشم اين مردم هر يك از اين انگشترهاى من چهل ميليون تومان ارزش دارد !\r\nعلى عليه السلام مىگويد : وقتى كه در جامعه چنين چيزهايى وجود داشته باشد ( او چيزهاى كوچكترى را مثال مىزند ) ولَوْ انَّ امْرَءاً مُسْلِماً ماتَ مِنْ بَعْدِ هذا اسَفاً ما كانَ بِهِ مَلوماً بَلْ كانَ بِهِ عِنْدى جَديراً « 1 » به خدا قسم اگر مرد مسلمان وقتى اين جور چيزها را مىشنود از غصه بميرد ، از نظر من مورد ملامت نيست ، بلكه شايسته است . دربارهء چه بود ؟ آيا دربارهء قضيه‌اى نظير كارهاى چوپان سنگسرى بود ؟ نه ، دربارهء اين بود كه چرا از دست يا پاى زن غير مسلمان كه در ذمّهء اسلام است به زور دستبند يا خلخالش « 2 » را بيرون كردند . وقتى كه امنيت اين قدر نباشد كه يك زن غير مسلمان كه در ذمّهء اسلام است ايمنى داشته باشد و بيايند زينتش را از تنش به زور بكشند و ببرند و آب از آب تكان نخورد ، در چنين شرايطى اگر انسان مسلمان بميرد مورد ملامت نيست و بلكه شايسته است .\r\nما با الهام از آن جمله‌هايى كه على عليه السلام در ابتداى سخنش گفت ، مىگوييم :\r\nخدايا نيت پاك [ عطا فرما 
  ] ، ما براى شكم قيام نكرديم ، براى سير شدن قيام نكرديم ، براى سير كردن قيام كرديم . يك نهضت اسلامى نهضت انسانگرا به معنى واقعى كلمه است ، چون نهضتى است كه از فطرت انسان ناشى مىشود نه از شكمش ، يك نهضت انسانگرا به تمام معنى خالص و پاك ، و من اميدوارم همان طورى كه احساس مىكنم در رهبرى نهضت خلوص هست ، در مردم ما و در جامعهء ما نيز صفا و خلوص باشد كه هست .\r\nبه عنوان يك برادر به همهء شما برادران و خواهران مسلمان توصيه مىكنم حالا كه در اين نهضت عظيم و بزرگ شركت كرده‌ايد ( و من همبستگى « 3 » را اين طور تعبير\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 27 .\r\n( 2 ) . خلخال يعنى آن زينتى كه زنان عرب به پايشان مىبستند .\r\n( 3 ) . [ عنوان همايشى كه استاد در آن سخن مىگفته‌اند « همبستگى » بوده و البته مقصود برگزار كنندگان‌اين همايش ، همبستگى ميان گروههاى اسلامى و گروههاى ماركسيست بود كه استاد شهيد با سخنرانى خود نقشه آنها را خنثى كردند . مىكنم كه همه حس كرده‌ايم كه يك نهضت ماهيتا اسلامى با هدفهاى اسلامى دارد به وسيلهء روحانيت و بالأخص شخص بزرگ ، عزيز عزيزان و جان و روح ملت 
  ]\r\n","page_name":" 116 ","page_number":116},
  {"content":"\r\n\r\nايران و قهرمان قهرمانان ، حضرت آيت‌اللَّه العظمى آقاى خمينى رهبرى مىشود .\r\nهمبستگى يعنى همه با هم پشت سر اين رهبر بزرگ ، همه با هم در پى اهداف اسلامى ، همه با هم براى اصلاح خود ؛ خود را اصلاح كنيم ، خودمان را بسازيم ) رابطه‌تان را با خداى خودتان محكم كنيد ، به ياد خدا باشيد ، نام خدا را زياد بر زبان بياوريد ، به خدا اعتماد داشته باشيد كه هر كس در راه خدا حركت و قيام كند خدا او را تأييد مىكند ، از نمازتان غفلت نكنيد ، از روزه‌تان غفلت نكنيد ، از تقوا غفلت نكنيد ، از عفاف غفلت نكنيد ، از اخلاص غفلت نكنيد .\r\nوقتى كه ملتى خالص و مخلص به دنبال رهبرى خالص و مخلص حركت كند ، تمام قدرتهاى دنيا ( استعمار سياهش و استعمار سرخش ، چپش و راستش ، غربىاش و شرقىاش ) هم قيام كنند محال و ممتنع است كه از عهدهء او برآيند .\r\nما سابقا در روايات اسلامى مىديديم كه خورشيد پيش از عدل كلى الهى و به اصطلاح معروف در آخرالزمان از مغرب طلوع مىكند . با خودمان فكر مىكرديم يعنى چه ؟ مىفهميديم مقصود از خورشيد جز خورشيد اسلام چيز ديگرى نيست .\r\nاينچنين تعبير مىكرديم كه لابد از اين جهت است كه ملتهاى غرب از نظر علم و فرهنگ پيشرفته‌ترند و آنها زودتر از ما به حقايق اسلام آگاه خواهند شد ؛ اگر ما اسلام را زير پا بگذاريم ، اسلام از غرب به وسيلهء خود ملتهاى غرب طلوع مىكند .\r\nيك ماهى است به فكر فرورفته‌ايم كه خدايا مثل اين كه خورشيد از شرق به غرب رفت « 1 » كه از غرب طلوع كند ، و ما سپيده‌دم و فجر و فلقش را داريم مىبينيم .\r\nخدايا به ما شايستگى شركت فعال در اين نهضت عظيم اسلامى عنايت بفرما .\r\nپروردگارا به ما شايستگى طلوع خورشيد اسلام از مغرب بر ما عنايت بفرما ، وجود مقدس آن رهبر بزرگ را در سايهء عنايت خودت تا رسيدن به آخرين مقصد محفوظ بدار ، به همهء ما توفيق حركت در راه رضاى خودت عنايت بفرما .\r\nو السلام عليكم و رحمةاللَّه و بركاته\r\n\r\n\r\n\r\n\r\n","description":"","footnote":"\r\n( 1 ) اشاره به هجرت امام خمينى به پاريس است\r\n","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n\r\n\r\nمفهوم آزادى عقيده\r\nاعوذ باللَّه من الشيطان الرجيم « 1 »\r\nادْعُ الى سَبيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتى هِىَ احْسَنُ « 2 » .\r\nقبلا بايد عرض كنم كه من در اين ايام آنقدر گرفتار بوده‌ام كه فرصت اين كه يك سخنرانى براى اين دانشكده تهيه و تنظيم كنم ، در عين اين كه علاقه‌مند بوده‌ام ، نداشتم . تنها چيزى كه در نظر گرفته‌ام يكى مناسبت محلى اين سخنرانى است كه اينجا دانشكده الهيات و معارف اسلامى است و بايد چه رسالتى به طور كلى در جامعه داشته باشد و چه رسالتى بالاخص در اين نهضت مقدس اسلامى داشته باشد . موضوع دوم كه فكر كردم در باره آن بحث كنم و قهرا با موضوع اول مرتبط مىشود « مفهوم آزادى عقيده » است كه اين ايام و روزها در روزنامه‌ها و احيانا در سخنرانيها مطرح است .\r\nاما موضوع اول ، رسالتى كه اين دانشكده به طور كلى و يا به طور خاص در اين نهضت اسلامى مىتواند داشته باشد در ناحيهء ارائه و توضيح و تفسير و دفاع از ايدئولوژى اسلامى است . اين كه در گذشته اين دانشكده اين رسالت خودش را\r\n\r\n\r\n\r\n\r\n","description":"","footnote":"\r\n( 1 ) . اين سخنرانى در تاريخ 2 / 11 / 1357 ( بيست روز قبل از پيروزى انقلاب اسلامى و در آستانه ورود امام خمينى به ايران ) در دانشكده الهيات و معارف اسلامى دانشگاه تهران ايراد شده است .\r\n( 2 ) . نحل / 125 .\r\n","page_name":" 119 ","page_number":119},
  {"content":"\r\n\r\nانجام داده يا نداده است و اگر انجام داده چند درصد بوده است و اگر انجام نداده مسئول آن چه چيز و يا چه كسانى بوده‌اند براى ما فعلا مطرح نيست . آنچه مسلّم است اين است كه دانشجويان عزيز ما در اين زمينه هيچ مسئوليتى ندارند . ما به گذشته كار نداريم ، در آينده اين دانشكده بايد چه رسالتى داشته باشد ؟ حتما اين دانشكده بايد مركز و محلى باشد كه عهده‌دار بيان و توضيح و تفسير و احيانا دفاع از ايدئولوژى اسلامى باشد . اميدواريم در آينده به همت و همكارى اساتيد اين دانشكده و دانشجويان محترم اين رسالت به خوبى انجام بپذيرد .\r\n\r\nآزادى حيوانى و آزادى انسانى\r\nو اما مسئلهء دوم مسئلهء آزادى است ، [ خصوصا 
  ] آزادى فكر و آزادى عقيده . اساسا آزادى چيست و چه حقى است براى بشر ؟ ( به تعبير كسانى كه آن را از مقوله حق مىدانند ) . آزادى را از هر مقوله‌اى بدانيم يك واقعيت مقدس است . آزادى حيوانى داريم و آزادى انسانى . آزادى حيوانى يعنى آزادى شهوات ، آزادى هوا و هوس‌ها ، آزادى تمايل به جنايتها ، و اگر به زبان قدما بخواهيم بحث كنيم بايد بگوييم آزادى قوهء غضبيّه و آزادى قوهء شهويّه . معلوم است ، آن واقعيتى كه مقدس است آزادى حيوانى نيست ، آزادى انسانى است . انسان استعدادهايى دارد برتر و بالاتر از استعدادهاى حيوانى . اين استعدادها يا از مقولهء عواطف و گرايشها و تمايلات عالى انسانى است و يا از مقولهء ادراكها و دريافتها و انديشه‌هاست . در آزادى تعقل ، آزادى تفكر و نيز آزادى ابراز احساسها و عواطف عاليهء انسانى جاى هيچ‌گونه بحثى نمىتواند باشد . آن كسى هم كه عملا ضد آزادى است نمىتواند لااقل در بيان خودش بگويد من مخالف آزادى هستم . آزادى عقيده بايد توضيح داده شود ، زيرا جاى يك اشتباه و مغلطه است .\r\n\r\nفرق آزادى عقيده و آزادى تفكر\r\nفرق است ميان آزادى عقيده و آزادى تفكر . تفكر يعنى همان استعداد انسانى بشر كه مىتواند در مسائل ، علمى و منطقى بينديشد . اين استعداد حتما بايد آزاد باشد .\r\nپيشرفت و تكامل بشر در گرو اين آزادى است . اما عقيده . مىدانيم هر عقيده‌اى ناشى از تفكر نيست . بسيارى از عقايد بشر ناشى از يك سلسله عادتها ، تقليدها و\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nتعصبهاست نه اين كه چون فكر كرده اين عقيده را گرفته است بلكه چون عادت كرده ، به اين عقيده چسبيده است . اين عقيده نوعى انعقاد است يعنى فكر و انديشه‌اش به جاى اين كه باز باشد بسته و منعقد شده و بر عكس ، آن قوهء مقدس تفكر به دليل اين انعقاد و بستگى در درونش اسير شده . آن آدمى كه يك سنگ يا چوب و ساختهء دست خودش را مىپرستد ، آيا نشسته علمى و منطقى فكر كرده و علم و منطق او وى را رسانده به اين كه اين بت را بپرستد ؟ تفكر آزاد است ، حالا كه تفكر آزاد است پس اين آقاى بت‌پرست بايد آزاد باشد براى اين كه بت را بپرستد ؛ يا نه ، عقل و فكر اين شخص اسير است ، بايد كارى كنيم كه عقل و فكر او را از اسارت اين عقيده آزاد كنيم ، كارى را بكنيم كه ابراهيم خليل اللَّه و بت‌شكن كرد .\r\nمردمى طبق عادت بت‌پرست بودند . در يك روز عيد كه همهء مردم از شهر خارج مىشدند او از شهر خارج نشد . بتخانه هم خالى بود . تبر را برداشت و رفت تمام اين بتها را خرد كرد الّا بت بزرگ و تبر را به گردن بت بزرگ انداخت تا اگر كسى به آنجا برود با خودش فكر كند كه اين خداها با يكديگر جنگيده‌اند و اين بت بزرگ چون از همه نيرومندتر بوده باقى ديگر را خرد و خمير كرده و تنها خودش مانده است . اين فكر براى مردم پيدا شود ، بعد طبعا به حكم فطرت مىگويند اينها كه نمىتوانند از جايشان بجنبند . همين [ امر 
  ] فكر اينها را عوض مىكند . اين كار را كرد . وقتى كه مردم برگشتند و وضع را آنچنان ديدند داد و فرياد كردند كه چه كسى اين كار را كرده است ؟ يادشان افتاد كه جوانى در اين شهر است كه مخالف با اين كارهاست ، نكند كار او باشد ؟ رفتند سراغ ابراهيم . ابراهيم در پاسخ به آنها گفت چرا شما به من مىگوييد ؟ مجرم آن كسى است كه زنده مانده و تبر به گردن اوست ( بَلْ فَعَلَهُ كَبيرُهُمْ « 1 » ) . اينها گفتند از او كه اين كار ساخته نيست . گفت چطور كار زد و خورد از او ساخته نيست ولى [ روا كردن 
  ] حاجتهايى كه انسانها در آن حاجتها درمانده‌اند ساخته است كه مثلا زنى نازاست او را زاينده كند ؟ قرآن مىگويد : فَرَجَعوا الى انْفُسِهِمْ « 2 » اين سبب شد كه به خود باز گردند .\r\nامروزيها در فلسفهء هگل و بعد از فلسفهء هگل ديگران بالخصوص كارل\r\n\r\n\r\n\r\n\r\n","description":"","footnote":"\r\n( 1 ) . انبياء / 63 .\r\n( 2 ) . انبياء / 64 .\r\n","page_name":" 121 ","page_number":121},
  {"content":"\r\n\r\nماركس اصطلاح « از خودبيگانگى » آورده‌اند ، مىگويند انسان از خود بيگانه مىشود و بايد كارى كرد كه انسان به خود واقعىاش برگردد . قرآن اين تعبير را قبل از همهء اينها در موارد زياد دارد ، يكى همين جاست . فَرَجَعوا الى انْفُسِهِمْ . تعبير عجيبى است ! اينها از خودشان جدا و دور شده بودند ( خود واقعى انسان عقل و فكر و منطق انسان است ) ، قرآن مىگويد اين سبب شد كه دومرتبه به سوى خودشان باز گشتند و خودشان را دريافتند ، گفتند كه او راست مىگويد .\r\nحال درباره اين كار ابراهيم چه بايد بگوييم ؟ آيا ابراهيم كارى كرد بر خلاف آزادى عقيده ؟ يا كارى كرد در خدمت آزادى عقيده ؟ كارى كرد در خدمت آزادى عقيده به معنى واقعى ، يعنى آزادى انديشه . يعنى ابراهيم با اين عمل ، از خودبيگانگى آنها را از آنان گرفت ، آنها را به خود بازگرداند و آزادى آنان را به آنها بازگرداند .\r\nابراهيم عليه السلام مىتوانست مطابق همين فلسفه‌اى كه اغلب فرنگيها مىگويند كه « انسان هر عقيده‌اى را اتخاذ كند آن عقيده محترم است » بگويد چون اين بتها مورد احترام ميليونها انسان هستند پس من هم به آنها احترام مىگزارم . از نظر اسلام اين كار اغراء به جهل است نه خدمت به آزادى .\r\n\r\nمقايسه ميان كار ابراهيم عليه السلام و رسول اكرم و كار ملكه انگلستان و كوروش\r\nشما مقايسه‌اى كنيد ميان كار ابراهيم و همچنين كار رسول اكرم [ از يك طرف و كار ملكه يا پادشاه انگلستان از طرف ديگر . 
  ] پيغمبر اكرم پس از فتح مكه ، به عنوان آزادى عقيده بتها را باقى نگذاشت زيرا اين بتها سمبل اسارت فكرى مردم‌اند .\r\nصدها سال بود كه فكر اين مردم اسير اين بتهاى چوبى و فلزى بود كه به خانه كعبه آويخته بودند . تمام اينها را در هم ريخت و واقعا مردم را آزاد كرد . حال شما بياييد اين را مقايسه كنيد [ با اين كه 
  ] ملكه يا پادشاه انگلستان در چند سال پيش در سفرى كه به هندوستان رفته بود وقتى كه مىخواست به تماشاى يك بتخانه برود ، مردم وقتى مىخواستند داخل صحن آن بتخانه شوند كفشهايشان را مىكَندند ، او هنوز به صحن نرسيده كفشهايش را به احترام كَند و بعد ، از همهء آن بت‌پرستها مؤدب‌تر در مقابل بتها ايستاد . يك عده هم گفتند ببينيد ! ملت روشنفكر چقدر به عقايد مردم احترام مىگزارد ! نمىدانند كه اين نيرنگ استعمار است . استعمار مىبيند\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكه همين بتخانه است كه هند را به زنجير كشيده و رام استعمارگر كرده . آن ، احترام به آزادى نيست ، خدمت به استعمار است . ملت هند اگر از زير بار اين خرافات بيرون بيايد باج به انگليس‌ها نمىدهد . يا در گذشته مىگفتند ببينيد كوروش چقدر مرد بزرگِ بزرگوارى بوده ! كه وقتى به بابِل رفت و آنجا را فتح كرد تمام بتخانه‌ها را محترم شمرد . اين كار از نظر يك فاتح كه سياست استعمارگرى دارد و مىخواهد مردم را بفريبد توجيه مىشود ولى از نظر بشريت چطور ؟ آيا خود جناب كوروش به آن بتها اعتقاد داشت ؟ نه . كوروش چه فكر مىكرد ؟ مىگفت اين اعتقاد ، اين مردم را بدبخت كرده يا نه ؟ بله . ولى در عين حال دست به تركيب آنها نزد ، چرا ؟ چون مىخواست كه آنها در زنجير بمانند . اين خيانت بود نه خدمت .\r\n\r\nآزادى تفكر\r\nاما آزادى تفكر ، آزادى منطق ، آزادى انديشه كه - همين طور كه عرض كردم - با آزادى انعقاد فكر نبايد اشتباه شود . آزادى تفكر نه آزادى انعقاد انديشه . تفكر بايد آزاد باشد . هر مكتبى كه به ايدئولوژى خودش ايمان و اعتماد دارد ناچار طرفدار آزادى انديشه و تفكر است . هر مكتبى كه ايمان و اعتمادى به خود ندارد جلو آزادى انديشه و تفكر را مىگيرد ، مىخواهد مردم را در يك محدودهء خاصى نگه دارد و نگذارد كه تفكر كنند يا فكر خود را ابراز كنند ؛ همين طور كه ما امروز در كشورهاى كمونيستى جهان مىبينيم كه به دليل اين كه خود اينها بيش از همه مىدانند كه ايدئولوژىشان آسيب‌پذير است حتى راديوهايشان را هم يك موجه مىكنند كه ملتشان صداى مردم ديگر دنيا را نشنوند و يك بُعدى بار بيايند .\r\n\r\nصراحت و عدم نفاق ، شرط آزادى تفكر\r\nمن در محيط همين دانشكده به فردى كه عقايد ماترياليستى داشت و گاهى سر كلاسها ابراز مىكرد ، هم به خودش و هم چند بار وسيلهء استادهاى ديگر به او پيغام دادم گفتم من به تو نمىگويم تو چرا اين طور فكر مىكنى ، حق دارى اين طور فكر كنى ؛ و نمىگويم كه تو چرا فكر خودت را ابراز مىكنى ، حق دارى ابراز كنى ؛ ولى من يك مطلب به تو مىگويم : تو واقعا اگر به فكر خودت ايمان و اعتماد دارى چرا جلو ما اين حرفها را نمىزنى ؟ چرا هر جا دانشجويان سال اول حضور دارند - كه مىدانى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nاز جايى اطلاع ندارند و معمولا دانشجو از استاد حساب مىبرد و بيم دارد كه آخر ترم نمره به او ندهد - حرفهايت را مىزنى ؟ من هم مىآيم سر كلاس مىنشينم ، دانشجويان هم باشند ، تو حرفهايت را بزن من هم حرفهايم را مىزنم ( آزادى فكر معنايش اين است ) ، تو بگو من هم بگويم ، تو بنويس من هم بنويسم ، تو فكر خودت را ابراز كن من هم ابراز كنم . تو صريح و بىنفاق آنچه كه واقعا فكر مىكنى - نه در زير لفّافه‌هاى ديگر كه آن نفاق و حقه‌بازى و توطئه و اغفال و اضلال است - بيان كن من هم بيان مىكنم . گفتم اگر مايل هستى يك ميز گرد تشكيل مىدهيم ، حتى استادهاى دانشكده‌هاى ديگر را هم بخواهى حاضر مىكنيم ، اگر مطالبى علمى و منطقى دارى بگو ، ما هم اگر حرفى داشته باشيم در مقابل شما بگوييم . گفتم با اين كه من به هيچ وجه حاضر نيستم در راديو و تلويزيون حرف بزنم يا ظاهر بشوم « 1 » ولى براى اين كار حاضرم ، تا همهء مردم ايران بشنوند يا ببينند . ولى فكرتان را در زير لفّافه‌هاى ديگر نگوييد .\r\nچند روز پيش با بعضى از جوانان صحبت مىكرديم ، يكى از آنها كه چپى فكر مىكرد گفت اين شعارى كه مىگويد « اتحاد ، مبارزه ، آزادى » چه عيبى دارد ؟ گفتم هيچ عيبى ندارد . گفت پس اين ، شعار مشترك هر دومان باشد . گفتم لفظش ميان ما مشترك است اما شما كه مىگويى « اتحاد ، مبارزه ، آزادى » در « مبارزه » مىگويى مبارزه با رژيم و مبارزه با مذهب . اما تو مىخواهى اين را در زير لفّافه و با يك عبارت مبهم بگويى ، مردم و آن كس را هم كه طرفدار مذهب است زير اين لِوا جمع كنى ، بعد كم كم و آرام آرام اغفالش كنى . ولى من كه مىگويم « مبارزه » صريح مىگويم مبارزه با امپرياليسم و با كمونيسم . تو مىگويى « آزادى » ولى تو فقط يك قلم آزادى را گرفته‌اى ، مىخواهى مردم را از يك رژيم ظالم آزاد كنى و اسير رژيم ظالم ديگرى بكنى . « كَالْمُسْتَجيرِ مِنَ الرَّمْضاءِ بِالنّارِ » مىخواهى مردم را از زير آفتاب سوزان داغ بيرون بياورى و بيندازى در آتش . ولى من مىخواهم اينها را از زير آفتاب داغ آزاد كنم و ببرم در سايه .\r\nبياييم حرفهايمان را صريح بزنيم ، رُك بگوييم . تو كه به آيت‌اللَّه امام خمينى اعتقاد ندارى و وقتى كه با همفكرانت مىنشينى مىگوييد ما تا فلان مرحله با اين مرد هستيم بعد چنين با او مبارزه مىكنيم چرا عكس او را بلند مىكنى ؟ چرا دروغ\r\n\r\n\r\n\r\n\r\n","description":"","footnote":"\r\n( 1 ) . [ در زمان رژيم گذشته . 
  ]\r\n","page_name":" 124 ","page_number":124},
  {"content":"\r\n\r\nمىگويى ؟ او مىگويد « جمهورى اسلامى » و حرفش را صريح مىگويد . تو در خفا مىگويى جمهورى دموكراتيك خلق ، يعنى يك جمهورى كمونيستى . اينها يكى نيست ، دو تاست . تو حرف خودت را بزن . آزادى ابراز عقيده يعنى اين كه فكر خودت را بگو . تو مىخواهى به نام آزادى ابراز فكر و عقيده دروغ بگويى . آن كسى كه تو واقعا به او اعتقاد دارى لنين است ، پس عكس لنين را بياور ، آنگاه ما با تو مخالفت نمىكنيم . من مىگويم چرا تو عكس پيشواى ما را مىآورى ؟ وقتى عكس پيشواى ما را مىآورى مىخواهى به مردم بگويى كه ما راهى را مىرويم كه اين پيشوا مىرود ، در صورتى كه تو مىخواهى آنها را از راه ديگرى ببرى . دروغ گفتن چرا ، اغفال چرا ؟ ! ما آزادى فكر را با آزادى اغفال و آزادى منافق‌گرى و آزادى توطئه‌گرى كه نبايد اشتباه كنيم .\r\nما صريح و رُك و پوست‌كنده با شما حرف مىزنيم : رژيم ايده‌آل حكومتى ما غير از رژيم ايده‌آل حكومتى شماست . رژيم اقتصادى ايده‌آل آيندهء ما غير از رژيم اقتصادى شماست . نظام اعتقادى و فكرى ما غير از نظام اعتقادى و فكرى شماست .\r\nجهان‌بينى ما غير از جهان‌بينى شماست . ما صريح و رُك و پوست‌كنده حرفمان را مىگوييم ، ايّها الناس هر كسى مىخواهد از اين راه بيايد هر كسى مىخواهد از آن راه برود . شما چرا حرفتان را صريح و رُك نمىزنيد ؟ چرا مىگوييد : « بياييم از آزادى شعار واحدى بسازيم » در صورتى كه تو از « آزادى » در درجه اول آزادى از مذهب را قصد مىكنى و ما از « آزادى » آزادى از هر نوع اختناق را كه يكى از آنها اختناق كمونيستى است قصد مىكنيم . پس آزاديى كه تو مىخواهى با آزاديى كه ما مىخواهيم دو تاست .\r\nمن همين جا به همهء اين دوستان غير مسلمان اعلام مىكنم كه از نظر اسلام تفكر آزاد است ، تو هرطور مىخواهى بينديشى بينديش ، هرطور مىخواهى عقيدهء خودت را ابراز كنى - به شرط اين كه همان فكر واقعى خودت را ابراز كنى - بكن .\r\nمىخواهى بنويسى بنويس ، مىخواهى بگويى بگو .\r\n\r\nكرسى مكتب مخالف در دانشكده الهيات\r\nمن به همين دانشكده در چند سال پيش نامه نوشتم « 1 » و گفتم يگانه دانشكده‌اى كه\r\n\r\n\r\n\r\n\r\n","description":"","footnote":"\r\n( 1 ) . [ اين نامه در كتاب سيرى در زندگانى استاد مطهرى ( انتشارات صدرا ) درج شده است . 
  ]\r\n","page_name":" 125 ","page_number":125},
  {"content":"\r\n\r\nصلاحيت دارد يك كرسى اختصاص به ماركسيسم بدهد اين دانشكده است نه اين كه ماركسيسم يا بخش اعتقادى و فلسفى و منطقىاش ( ماترياليسم ديالكتيك ) را يك استاد مسلمان تدريس كند ، بلكه برويد استادى كه واقعا ماركسيسم را شناخته باشد و مؤمن به ماركسيسم باشد ، ماترياليسم ديالكتيك را شناخته باشد و معتقد به آن باشد و مخصوصا به خدا اعتقاد نداشته باشد ، به هر قيمتى شده پيدا كنيد ، حقوق گزاف به او بدهيد بيايد در همين دانشكدهء الهيات اينها را تدريس كند . بعد ما هم مىآييم ، حرفى اگر داشته باشيم مىگوييم و منطقمان را عرضه مىداريم . هيچ كس هم مجبور نيست كه منطق ما يا منطق آنها را بپذيرد . چرا مسئله را به اين صورت در مىآوريد كه در اين دانشكده چون الهيات است ماركسيسم تدريس نشود . خير ، بايد ماركسيسم تدريس شود و وسيلهء استادى هم تدريس شود كه معتقد به ماركسيسم است ؛ فقط جلو دروغگويى و حقه‌بازى را بايد گرفت . ديگر يك ماركسيست نيايد تمسك به آيهء قرآن بكند بگويد فلان آيهء قرآن هم اشاره به فلان اصل ماركسيستى است . ما با اين مخالفيم . اين خيانت به قرآن است كه يك جهان‌بينى ماترياليستى يا ماركسيستى را بگوييم قرآن هم همين مطلب را مىخواهد بگويد . خيانت آزاد نيست .\r\n\r\nدو نمونه از نفاق در بيان تفكر\r\nگاهى انسان مىبيند نوشته‌هايى زير پوشش اسلامى منتشر مىشود « 1 » . من در مقدمهء چاپ هشتم كتاب علل گرايش به ماديگرى اين مطلب را نوشتم . برخى جزوه‌هاى تفسير قرآن به دستم رسيد و واقعا هنوز هم من نمىدانم اينها مسلمان‌اند و اغفال شده‌اند يا تعمّد به خرج مىدهند « 2 » . احتمال مىدهم از همان افرادى هستند كه مرعوب و مجذوب مسائل ماركسيستى هستند . از اول قرآن تا آنجا كه من خوانده‌ام تمام آيات را برداشت ماركسيستى كرده . به قرآن چه كار دارى برادر ؟ ! تو حرف\r\n\r\n\r\n\r\n\r\n","description":"","footnote":"\r\n( 1 ) . [ مقصود جزوات گروه منافق فرقان است ، گروهى كه استاد را به شهادت رساند . 
  ]\r\n( 2 ) . چون اسم نويسنده يا نويسندگانش نيست آنها را نمىشناسم .\r\n","page_name":" 126 ","page_number":126},
  {"content":"\r\n\r\nخودت را بزن . مثلا قرآن مىگويد : الَّذينَ يُؤْمِنونَ بِالْغَيْبِ « 1 » . نويسنده مىگويد مىدانى مقصود از غيب چيست ؟ مقصود غيبِ انقلاب است . انقلاب دو مرحله دارد : مرحلهء غيب و مرحلهء شهادت . تا وقتى كه آن نظام امپرياليستى واژگون نشده است انقلاب بايد حالت استتارى داشته باشد ، مخفى و غيب باشد ، بعد كه رژيم عوض شد آنوقت مرحلهء شهادت انقلاب است . مثلا ما تا پارسال در مرحلهء غيب انقلاب بوديم و امسال به شهادت انقلاب رسيده‌ايم ! الَّذينَ يُؤْمِنونَ بِالْغَيْبِ يعنى آنهايى كه مىدانند انقلاب مرحلهء غيب و مرحلهء شهادت دارد ! اينجا ديگر نمىشود گفت كه عقيده آزاد است . اين به آزادى عقيده و آزادى فكر مربوط نيست ، وسيله و ابزار قرار دادن كتاب مقدس مسلمانهاست ، اغفال و توطئه و فريب است . چرا ما مىگوييم با فريب مبارزه مىكنيم ؟ اگر آزادى است آن هم كه مىخواهد فريب بدهد آزاد است كه فريب بدهد ، شما حق نداريد متعرضش بشويد . نه ، فريب يعنى خيانت به ديگران ، يعنى آزادى و سلامت و حيثيت ديگران را وسيله قرار دادن و اين نمىتواند آزاد باشد .\r\nمثال ديگر : در قرآن آمده است : الَمْ تَرَ كَيْفَ فَعَلَ رَبُّكَ بِاصْحابِ الْفيلِ . الَمْ يَجْعَلْ كَيْدَهُمْ فى تَضْليلٍ . وَ ارْسَلَ عَلَيْهِمْ طَيْراً ابابيلَ . تَرْميهِمْ بِحِجارَةٍ مِنْ سِجّيلٍ « 2 » . قرآن كتاب آسمانى است ، وحى و نبوت است . هر كسى كه بگويد در كتاب آسمانى ما قرآن معجزه وجود ندارد ، يا چيزى از قرآن نمىفهمد و سواد ندارد ، يا دروغ مىگويد و اساسا مسلمان نيست . قرآن از پيغمبران معجزه‌هاى فراوان نقل كرده است . اين از نظر قرآن قابل بحث نيست . يكى از مسائلى كه در قرآن مطرح است داستان اصحاب الفيل است . حبشيها به مكه حمله مىكنند ، مىخواهند مكه را بگيرند و كعبه را خراب كنند . قرآن نقل مىكند كه خداى متعال مرغهايى را فرستاد كه با سجّيل ( سنگ گِل‌هايى ) اين مردم را رمى مىكردند و [ سجّيل‌ها را 
  ] روى اين مردم مىانداختند و اينها به اين وسيله هلاك شدند . تا اينجاى داستان هيچ شك در آن نيست كه قرآن مىخواهد بگويد كه خدا اصحاب الفيل ( لشكر حبشه كه پيشاپيش آنها فيل حركت مىكرد ) را به وسيلهء مرغانى كه به گونه‌اى اينها را سنگ و گِل باران كردند به نحو خارق‌العاده‌اى نيست و نابود كرد . تا اين مقدار ترديدى نيست ، حالا اين سجّيل چگونه بوده است ، آيا مثلا در آن ميكروبى بوده است كه توليد آبله مىكرده يا نه ، اينها جزئيات است و مىشود گفت قطعى نيست ، ولى تا اينجاى داستان قطعى است .\r\n\r\n\r\n\r\n\r\n","description":"","footnote":"\r\n( 1 )\r\n. بقره / 3 .\r\n( 2 ) . فيل / 1 - 4 .\r\n","page_name":" 127 ","page_number":127},
  {"content":"\r\n\r\nمىبينيم در اين جزوه‌ها مىنويسند كه مىدانيد قضيه چه بوده ؟ در مكه در زمان تولد پيغمبر يك گروه انقلابى وجود داشت كه اينها با استعمار جهانى مبارزه مىكردند . بعد استعمار جهانى كه اين گروه انقلابى را كشف كرد به مكه حمله كرد .\r\nاين گروه انقلابى مثل مرغ پريدند و اينها را تار و مار كردند . بعد خودش مىگويد اين واقعه را هيچ تاريخى ننوشته ! آنگاه مىگويد غلط كرده كه ننوشته ، مىخواست بنويسد . ما كه به خاطر اين كه تاريخ ننوشته نبايد از حرف خودمان دست برداريم !\r\nاين درست نيست . من واقعا نصيحت مىكنم ، اندرز مىدهم كه اگر شما مىبينيد افرادى در تفسير آيات قرآن حتى احتياط را به حد وسواس رسانده‌اند - كه البته من در اين جهت موافق نيستم و مخالفم - آنها هم حسابى پيش خودشان دارند ؛ نمىخواهند از پيش خود هر چه كه دلشان مىخواهد به نام آيات قرآن ذكر كنند .\r\n\r\nفكر آزاد است ، فريبكارى ممنوع\r\nمطلبى راجع به حكومت اسلامى آينده عرض مىكنم . همين طور كه مىدانيد - و رهبر و پيشواى ما مكرر و صريح اين مطلب را بيان كرده‌اند « 1 » - در حكومت اسلامى احزاب آزادند . هر حزبى اگر عقيده غير اسلامى هم دارد در ابراز عقيدهء خودش آزاد است ، فكرش آزاد است ، هر چه دلش مىخواهد بگويد . ما فقط اجازهء توطئه‌گرى و فريبكارى نمىدهيم . در حدى كه فكر و عقيدهء خودشان را صريحا مىگويند و با منطق ما در حال جنگ هستند ما آنها را مىپذيريم اما اگر بخواهند در زير لواى اسلام يا مظاهر اسلام افكار و عقايد خودشان را بگويند ما حق داريم از اسلام خودمان دفاع كنيم كه اسلام اين را نمىگويد ، به نام اسلام اين كار را نكن ، به نام خودت بكن .\r\n\r\nآزادى بحث در تاريخ اسلام\r\nشما در كجاى تاريخ عالم ديده‌ايد كه در حكومتى كه لااقل به ظاهر خيلى قسمتهايش مذهبى بوده و همهء مردمش احساسات مذهبى دارند ، به غير مذهبىها\r\n\r\n\r\n\r\n\r\n","description":"","footnote":"\r\n( 1 ) . فرق رهبر ما با رهبرهاى ديگر اين است كه رهبر ما آنچه كه مىگويد همان را عمل مىكند ، رهبران‌ديگر اوّل باغ سبز و سرخ نشان مىدهند ، بعد هم زيرش مىزنند .\r\n","page_name":" 128 ","page_number":128},
  {"content":"\r\n\r\nآن اندازه آزادى بدهند كه بيايند در مدينه در مسجد پيغمبر و در مكه در مسجدالحرام بنشينند و آزادانه اصول دين را انكار كنند ؛ فردى برود در مسجد مدينه بنشيند و خدا را انكار كند ، درباره خدا بحث كند و بگويد من خدا را قبول ندارم ؛ ديگرى بيايد در مسجدالحرام بنشيند و حج را مسخره كند ، بگويد من اين عمل را قبول ندارم ، من خدا را قبول ندارم ، پيغمبر را قبول ندارم . ولى در تاريخ اسلام ، ما اينها را مىبينيم و به دليل همين آزاديها بود كه اسلام توانست باقى بماند . اگر در صدر اسلام تا كسى مىآمد در مدينه مىگفت من خدا را قبول ندارم ، مىگفتند بزنيد ، بكشيد ، امروز اسلامى وجود نداشت . اسلام به اين دليل باقى مانده كه با شجاعت و صراحت با افكار مختلف مواجه شده .\r\nمفضّل يكى از اصحاب امام صادق آمده در مسجد پيغمبر دو ركعت نماز بخواند و حال عبادت و حال نماز پيدا كرده . يك وقت مىبيند يكى از مادّيين آمد كنارش نشست . او مىدانست كه اين اهل نماز و عبادت نيست و به نماز اعتقاد ندارد . بعد رفيقش آمد نشست و بعد يك رفيق ديگر . آنگاه شروع كردند با هم صحبت كردن و بلند حرف مىزدند كه او در نماز حرفهايشان را مىشنيد . يكى مىگويد اين حرفها چيست ، خدا يعنى چه ، مگر جز طبيعت چيز ديگرى وجود دارد ؟ ! طبيعت است و دست طبيعت ، چيز ديگرى نيست . بعد صحبت پيغمبر را مطرح مىكنند : مرد نابغه‌اى بود و مىخواست در جامعهء خودش تحولى ايجاد كند ، فكر كرد بهترين راه تحول اين است كه از راه مذهب وارد شود . مردِ خارق‌العاده و نابغه‌اى بوده ، خودش هم اعتقاد به خدا و به قيامت نداشت ولى بهترين راه را انتخاب كرده بود براى اين كه در جامعه‌اش تغيير ايجاد كند .\r\nمفضّل كه نماز مىخواند آتش گرفت . بعد كه نمازش تمام شد شروع كرد به پرخاش كردن . آنها گفتند تو اول بگو از چه گروهى هستى ؟ از اتباع چه كسى هستى ؟ تا رسيدند به اينجا كه گفتند آيا تو از اتباع امام جعفر صادق هستى ؟ بله . اگر از اتباع او هستى ما در حضور او اين حرفها را مىگوييم ، ده درجه بالاتر هم مىگوييم ، يك ذره هم عصبانى نمىشود . حرفهايمان را مىزنيم تا دلمان خالى مىشود . او هم آنچنان گوش مىكند كه اول فكر مىكنيم به حرفهاى ما معتقد شده .\r\nوقتى كه حرفهايمان تمام شد آنها را يكى يكى رد مىكند و بيرون مىآييم .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nضبط افكار مادّيين در كتب علماى مذهبى\r\nاين گونه بوده كه اسلام توانسته باقى بماند . اگر امام جعفر صادق غير از اين مىكرد امروز اثرى از اسلام نبود . حرفهاى مادّيين را چه كسى منعكس كرده و نگه داشته ؟\r\nخود مادّيين ؟ نه ، برويد بگرديد ، ببينيد افكار مادّيين را فقط علماى مذهبى نگه داشته‌اند ، يعنى مادّيين روزى افكار خود را عرضه داشته‌اند ، مذهبيها كه با اينها مباحثه مىكردند افكار اينها را در كتابها ضبط كرده‌اند . اگر خود مادّيين هم كتابهايى نوشته‌اند كتابهايشان از بين رفته چون كسى نبوده كه كتابهاى آنها را حفظ كند ولى به دليل اين كه حرفهايشان را با اهل مذهب گفته‌اند ، در كتابهاى مذهبيها باقى مانده است . كتابهاى احتجاجات مثلا احتجاجات طبرسى را ببينيد . در ميان كتابهاى قديمى چه كتابى به اندازهء احتجاجات طبرسى افكار مادّيين آن زمانها را ضبط كرده ؟ در « احتجاجات » كتاب بحار - كه در واقع يك مجموعه از كتابهاى مختلف است - ببينيد چقدر افكار اينها را منعكس كرده ! عيون اخبار الرضا را ببينيد . مأمون مردى بود كه خودش عالم بود و به مباحثات دينى و مذهبى عشق مىورزيد و گروههاى مختلف از مادّيين ، مسيحيها ، يهوديها ، صابئيها ( ستاره‌پرست‌ها ) كه در آن زمانها بودند ، مجوسيها و زردشتيها و مسلمانها ( شيعه و سنى ) را در يك تالار بزرگ جمع مىكرد و بعد مىگفت اين جا هر كسى آزاد است عقيدهء خودش را بيان كند . در كتابها ببينيد اينها چگونه آزادانه عقايد خودشان را گفته‌اند . حتى تعبيرات اهانت‌آميز به پيغمبر و اسلام دارند و حضرت رضا خودشان در آنجا شركت مىكردند . در مجلسى كه حضرت رضا شركت كرده‌اند ببينيد يهودى به حضرت رضا چه مىگويد ؟ ! مسيحى چه مىگويد ؟ ! زردشتى چه مىگويد ؟ ! و مادى مسلك چه مىگويد ؟ ! حرفهايشان را مىگفتند و ضبط شده . و اين طور بوده كه اسلام باقى مانده . در آينده هم اسلام فقط و فقط با مواجههء صريح و شجاعانه با عقايد و افكار مختلف و متناقض با اسلام مىتواند به حيات خودش ادامه بدهد .\r\nمن به جوانان و طرفداران اسلام هشدار مىدهم كه يك وقت خيال نكنند كه حفظ و نگهدارى اسلام [ با سلب آزادى بيان تحقق مىيابد . 
  ] برخى جوانان خيال نكنند كه راه حفظ معتقَدات اسلامى و جهان‌بينى اسلامى اين است كه نگذاريم ديگران حرفهايشان را بزنند . نه ، بگذاريد بزنند ؛ نگذاريد خيانت كنند . اگر ديديد يك فرد ماركسيست مثلا آمد گفت « به نام امام خمينى » ، مانع شويد ، به او بگوييد : تو\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبگو به نام لنين ، به نام استالين ، به نام ماركس ، انگلس ؛ دروغ نگو . اگر مىگويى « مبارزه » بايد براى من روشن كنى تو با چه مىخواهى مبارزه كنى ؟ اگر مىگويى « آزادى » براى من روشن كن آزادى از چه ؟ تو چه را فرض كرده‌اى كه از او بايد آزاد شد ؟ اينها را براى من روشن كن . هدفت را بگو ، راهت را هم بگو تا من ببينم راه من و هدف من با تو يكى است يا دو تا .\r\nپس چنين تصور نشود كه با جلوگيرى از ابراز افكار و عقايد مىشود از اسلام پاسدارى كرد . از اسلام فقط با يك نيرو مىشود پاسدارى كرد و آن منطق و آزادى دادن و مواجهه صريح و رُك و روشن با افكار مخالف است . با اين كه دوستان مىخواستند من بيشتر صحبت كنم امروز ديگر من وقت و مجال بيشترى ندارم .\r\n\r\n« پرواز انقلاب »\r\nاين غوغا و رفت و آمدها و راهپيماييها و مخصوصا اين ورود و مقدم بزرگ و اين حوادث تاريخى كه اين روزها رخ مىدهد واقعا عجيب است ! دنيا مىگويد كه اين راهپيماييهايى كه اين روزها در ايران صورت مىگيرد در تاريخ جهان بىسابقه است . اين استقبالى كه روز جمعه « 1 » پيش‌بينى مىشود ، شايد دنيا به خودش چنين استقبالى نديده . چه نيرويى مىتواند از سى و پنج ميليون جمعيت يك كشور اقلا سىميليون آن را واقعا انقلابى كند . اينهايى كه تاريخ انقلابهاى دنيا را خوانده‌اند [ مىدانند كه 
  ] هيچ انقلابى به انقلاب ايران نمىرسد . هرگز انقلاب فرانسه به انقلاب ايران نمىرسد . شايد كمتر كسى تصور مىكرد كه احساسهاى مذهبى و اعتقادات مذهبى در آن لايه‌هاى روح طبقه خلبان اينقدر قوى و نيرومند است ! اعتصاب مىكنند . زير بار هيچ قدرت و تهديدى نمىروند . به اعتصابشان ادامه مىدهند . ولى وقتى كه صحبت آمدن امام است داوطلب مىشوند كه ما مىخواهيم برويم امام را بياوريم . دستگاه مخالفت مىكند ، تهديد مىكند ( از قرارى كه خودشان نقل كردند ) كه حق نداريد برويد ، شما هيچ سمتى اينجا نداريد و اگر برويد با راكت هواپيما را پايين مىآوريم ، منفجرتان مىكنيم . مىگويند با همهء اينها ما پرواز مىكنيم ، هر كارى\r\n\r\n\r\n\r\n\r\n","description":"","footnote":"\r\n( 1 ) . [ پنجم بهمن 1357 كه ابتدا قرار بود امام خمينى ( ره ) در اين روز وارد ايران شوند اما بختيار ( نخست‌وزير وقت ) مانع شد . 
  ]\r\n","page_name":" 131 ","page_number":131},
  {"content":"\r\n\r\nمىخواهيد بكنيد . دستگاه ناچار است عقب‌نشينى كند . در ميان همه خطوط ، تنها يك خط را مىخواهند از فردا بازگشايى كنند از تهران تا پاريس ، اسمش را هم « پرواز انقلاب » گذاشته‌اند .\r\nكجايند آن آدمهايى كه مىگفتند مذهب فقط مربوط به پيرمردها و پيرزن‌ها و جنوب شهرىهاست . اين نهضت نهضتى است كه در آن روستايى ، شهرى ، كارگر ، كشاورز ، بازارى ، روحانى ، استاد ، دانشجو ، قاضى ، وكيل دادگسترى ، روزنامه‌نگار و محقق شركت دارد . تمام گروهها و تمام طبقات در اين نهضت شريكند . اصلا غير از مذهب آن هم مذهبى مانند اسلام كدام نيرو مىتواند اينچنين انقلابى به وجود آورد ؟\r\nمن كم‌كم باورم آمده كه اين انقلاب به ايران محدود نمىماند ، هفتصد ميليون جمعيت [ مسلمانان 
  ] « 1 » را در بر خواهد گرفت و چه افتخارى براى ايران خواهد بود كه يك انقلاب اسلامى از ايران شروع شود و تمام كشورهاى اسلامى را زير نفوذ خودش بگيرد ، كه خواهد گرفت . عربستان سعودى از حالا چنان به خود لرزيده كه خدا مىداند ! جناب انور السادات « 2 » شبها ديگر خوابش نمىبرد . ملك حسين « 3 » كه ديگر هيچ . رژيم افغانستان سخت به وحشت افتاده ، دارد با رژيم ايران همكارى مىكند . كمونيسم و امپرياليسم مشتركا در وحشت افتاده‌اند . از قرارى كه به من اطلاع دادند ( البته اطلاع رسمى نيست يعنى به واسطه است ) چند روز پيش كارتر « 4 » به آيت‌اللَّه اخطار كرد كه راجع به دولت فعلى يعنى دولت بختيار دو ابرقدرت توافق دارند ، شما حساب كار خودتان را بكنيد . ايشان به اين حرف خنديد و آن را مسخره كرد .\r\n\r\nشخصيت امام خمينى\r\nدوستانى كه در دورهء قم بودند مىدانند كه من لااقل 12 سال در خدمت ايشان تحصيل كرده‌ام ؛ باز در سفرى كه به پاريس رفتم چيزهايى از روحيه اين مرد كشف كردم كه نه تنها بر ايمان من بلكه بر حيرت من افزود . وقتى كه برگشتم رفقا پرسيدند\r\n\r\n\r\n\r\n\r\n","description":"","footnote":"\r\n( 1 ) . [ مطابق آمار آن زمان . 
  ]\r\n( 2 ) . [ رئيس جمهور وقت مصر . 
  ]\r\n( 3 ) . [ پادشاه وقت اردن . 
  ]\r\n( 4 ) . [ رئيس جمهور وقت آمريكا . 
  ]\r\n","page_name":" 132 ","page_number":132},
  {"content":"\r\n\r\nچه ديدى ؟ گفتم چهارتا « امَنَ » « 1 » ديدم : « امَنَ بِهَدَفِهِ » به هدفش ايمان دارد . دنيا جمع بشوند نمىتوانند او را از هدفش منحرف كنند . « امَنَ بِسَبيلِهِ » به راهى كه براى هدف خودش انتخاب كرده ايمان دارد ، امكان ندارد او را از اين راه منصرف كرد ؛ شبيه همان ايمانى كه پيغمبر به هدفش و به راه خودش داشت . و « امَنَ بِقَوْلِهِ » . من ديدم در همهء رفقا و دوستانى كه من سراغ دارم احدى به اندازهء ايشان به روحيهء مردم ايران ايمان ندارد . افرادى به ايشان مىگويند كمى آرام‌تر ، مردم سرد مىشوند ، مردم از پا درمىآيند . مىگويد مردم اين طور نيستند كه شما مىگوييد ، من مردم را از شما بهتر مىشناسم .\r\nاز همه بالاتر : « امَنَ بِرَبِّهِ » . در جلسه خصوصى ايشان به من گفت : « فلانى اين ما نيستيم [ كه اين نهضت را ايجاد كرده‌ايم ، 
  ] من دست خدا را حس مىكنم . » آدمى كه دست خدا و عنايت خدا را حس مىكند و در راه خدا قدم برداشته ، مصداق آن اصل قرآنى است : انْ تَنْصُرُوا اللَّهَ يَنْصُرْكُمْ « 2 » تو اول يك قدم به طرف خدا بردار ، خدا به تو عنايت مىكند . آيه ديگر : انَّهُمْ فِتْيَةٌ امَنوا بِرَبِّهِمْ وَ زِدْناهُمْ هُدًى . وَ رَبَطْنا عَلى قُلوبِهِمْ اذْ قاموا « 3 » . راجع به اصحاب كهف مىگويد جوانمردانى بودند ، به پروردگارشان ايمان آوردند ، اعتماد و تكيه كردند ، خدا هم بر بينش آنها افزود . آنها براى خدا قيام كردند ، ما هم دل آنها را محكم كرديم . اين را من در اين مرد مىبينم . براى خدا قيام كرده و خداى متعال يك قلب قوى به اين مرد داده كه اصلا تزلزل ، ترس ، بيم در اين دل راه ندارد . اطباى فرانسه اخيرا قلب اين پيرمرد 78 ساله را - كه پانزده سال است حداقل دچار جنگ اعصاب است و جوانى آنچنان برومند را در يك سال و نيم پيش از دست داده - معاينه كردند گفتند قلب جوان بيست ساله است .\r\nامَنَ بِرَبِّهِ ، چرا ؟ در راه خدا قدم برداشته و حال كه در راه خدا قدم برداشته آنچه كه قرآن وعده داده ، در پسِ تجربه دريافته است . قرآن وعده داده كه براى خدا قيام كنيد ، براى خدا عمل كنيد ، براى خدا بجنبيد ، آنوقت عنايات خدا را احساس مىكنيد . در خانه‌ات بنشينى ، خدا را نمىبينى ، عنايت خدا را نمىبينى . ساكت باشى خدا را نمىبينى ، عنايات خدا را نمىبينى . ساكن باشى خدا را نمىبينى ، عنايت خدا\r\n\r\n\r\n\r\n\r\n","description":"","footnote":"\r\n( 1 ) . [ به معنى « ايمان آورد » 
  ]\r\n( 2 ) . محمّد / 7 .\r\n( 3 ) . كهف / 13 و 14 .\r\n","page_name":" 133 ","page_number":133},
  {"content":"\r\n\r\nرا نمىبينى . حركت كن ، براى خدا هم حركت كن ، آنوقت است كه خدا را مىبينى و عنايات خدا را لمس مىكنى . آدمى كه به اميد خدا و براى خدا حركت كرده و عنايات خدا را دائما به چشم دل مىبيند آيا او از تهديد كارتر مىترسد ؟ ولو اين كه شوروى را هم ضميمه خودش كند كه ما با شوروى روى اين دولت توافق كرديم .\r\nامَنَ بِرَبِّهِ . به پروردگار خودش ايمان دارد . به يكى از مقامات كه زمانى با من صحبت مىكرد گفتم آيا هيچ كس باور مىكند كه اين مردى كه روزها مىنشيند اين اعلاميه‌هاى آتشين را مىدهد سحرها اقلا يك ساعت با خداى خودش راز و نياز مىكند و اشكهاست كه دائما جارى است ؟ ! هيچ كس باور نمىكند . درست نمونهء على است . فرزند على است و على وار و « بچه على » وار عمل مىكند :\r\n هُوَ البَكّاءُ فِى الْمِحْرابِ لَيْلًا * هُوَ الضَّحّاك اذَا اشْتَدَّ الضَّرابُ \r\nشاعر دربارهء على گفته است : در ميدان جنگ به روى دشمن لبخند مىزند ، در محراب عبادت در حالى كه به خداى خودش توجه دارد اشك مىريزد ؛ و ما نمونه‌اش را در اين مرد داريم مىبينيم . كسى باور نمىكند كه اين فردى كه در روزها اينچنين اعلاميه‌هاى آتشين مىدهد شبها با خداى خودش چه عوالمى دارد ! چه راز و نيازى دارد ! چه اشكها مىريزد ! يك چنين اراده‌اى با تهديد جناب كارتر هيچ وقت متزلزل نمىشود .\r\nخداوند متعال به همهء ما توفيق عنايت بفرمايد كه پاسدار واقعى يعنى پاسدار منطقى [ اسلام باشيم . 
  ]\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nتحليل انقلاب ايران * « 1 »\r\nبسم اللَّه الرحمن الرحيم\r\nدر مقدمه بحثم به مضمون يك آيه از آيات كريمه قرآن اشاره مىكنم كه همان ديباچه اين بحث خواهد بود . مىدانيم كه سوره مباركه مائده كه پنجمين سوره قرآن است جزء آخرين سوره‌هايى است كه بر پيغمبر اكرم نازل شده است و بعضى آن را آخرين سوره دانسته‌اند . از نزول اين سوره تا وفات پيغمبر اكرم در حدود دو ماه بيشتر طول نكشيد . بنابراين اين سوره وقتى نازل شده است كه اسلام بر محيط ظهور خودش پيروز شده بوده ، يعنى پس از پيروزى نيروى اسلام بر دشمنان منطقهء جزيرةالعرب . آيه معروف امامت در همين سوره است : الْيَوْمَ اكْمَلْتُ لَكُمْ دينَكُمْ وَ اتْمَمْتُ عَلَيْكُمْ نِعْمَتى وَ رَضيتُ لَكُمُ الْاسْلامَ ديناً « 2 » . حال قسمت ديگرى از همين آيه در اول سوره مائده است كه مىخواهم به مضمونش اشاره كنم . مىفرمايد : الْيَوْمَ يَئِسَ الَّذينَ كَفَروا مِنْ دينِكُمْ فَلا تَخْشَوْهُمْ وَ اخْشَوْنِ « 3 » . مسلمانان ! اكنون كافران و مشركان ، ديگر از دين شما مأيوس شده‌اند ، يعنى آنها ديگر نااميدند از اين كه بتوانند با اين دين مبارزه كنند ، يعنى دشمنان شما شكست قطعى خورده‌اند و از ناحيه آنها يعنى از\r\n\r\n\r\n\r\n\r\n","description":"","footnote":"\r\n( 1 ) * اين فصل از دو سخنرانى همراه با « پرسش و پاسخ » تشكيل شده كه اين دو سخنرانى در فروردين 1358 در انجمن اسلامى پزشكان و در محل مسجدالجواد تهران ايراد شده است .\r\n( 2 ) و 2 . مائده / 3 .\r\n( 3 )\r\n","page_name":" 135 ","page_number":135},
  {"content":"\r\n\r\nناحيه دشمن بيرونى ديگر خطرى براى شما نيست ، فَلا تَخْشَوْهُمْ پس بعد از اين از آنها ( ابوسفيانها ) نترسيد . دشمن بيرونى نه تنها قريش بودند ، مىدانيم در منطقهء جزيرةالعرب اهل كتاب بالاخص يهوديها از بنى قينقاع و بنى قريظه و بنى النضير و امثال اينها بودند و نقش عمده‌اى در مخالفت با اسلام بازى مىكردند ، و همچنين يهوديهايى كه در شمال جزيرةالعرب يعنى در خيبر بودند . همچنين قبايل مختلف عرب ، غير از قريش كه در مكه بودند ، مثل هوازن و غطفان و بنىالمصطلق كه هر كدام يك نيروى بزرگ بودند . مىفرمايد ديگر از اينها نترسيد ، همه اينها شكست خوردند و كارشان پايان يافت ولى الان كه روز پيروزى است از يك چيز ديگر بترسيد : از من بترسيد . خيلى تعبير عجيبى است : امروز كه پيروز شده‌ايد ديگر از دشمنان نترسيد ، آنها شكست خوردند و رفتند ، بعد از اين از من بترسيد .\r\n\r\nمعنى ترس از خدا\r\nمعنى اين جمله چيست ؟ مفسرين اين جمله را چنين معنى كرده‌اند : خطر ، بعد از اين شما را از درون خودتان تهديد مىكند نه از بيرون ؛ يعنى خطر از بيرون رفع شده ولى خطر از درون وجود دارد . مىدانيم كه به طور مطلق ، ذات خداوند يك موجود وحشتناك و ترسناك نيست آن طور كه انسان مثلا از يك درنده يا گزنده مىترسد .\r\nخدا بىجهت كسى را چه در دنيا چه در آخرت معذب نمىكند . از خدا ترسيدن يعنى از قانون خدا ترسيدن ، از عدل خدا ترسيدن ، از سنت خدا ترسيدن . در دعاها مىخوانيم : يا مَنْ لا يُخافُ الّا عَدْلُهُ اى كسى كه ترس از او به معنى ترس از عدالت اوست . در يك نظام اجتماعى عادلانه هم كه واقعا هيچ ظلم و اجحافى نباشد انسان اگر بترسد از چه مىترسد ؟ از عدلِ قانون مىترسد . عدالت هم كه يك موجود وحشتناك و ترسناك نيست . پس ، از عدالت ترسيدن يعنى چه ؟ يعنى انسان از خودش بايد بترسد ، تخلف و گناه نكند . اين است كه مىگويند ترس از خدا در نهايت امر به ترس از خود يعنى به ترس از تخلفات و جرائم خود برمىگردد . اينجا كه آيه مىگويد اى مردم در آستانه پيروزى از دشمن برون نترسيد از دشمن درون بترسيد ، در يك معنا رابطه پيدا مىكند با آن حديث معروفى كه پيغمبر اكرم به جنگاوران مسلمان كه از يك غزوه برمىگشتند فرمود كه از جهاد كوچكتر برگشتيد ، جهاد بزرگتر باقى مانده ، و مولوى با تعبير برون و درون تفسير كرده :\r\n اى شهان كشتيم ما خصم برون * مانده خصمى زان بتر در اندرون \r\nپس در آستانه پيروزى ، چون دشمنْ شكست خورده ، مضمحل و نابود شده ، تمام نيروهاى آن متلاشى و تمام سنگرهاى آن تسخير شده ، از اين دشمن نترسيد ، از من بترسيد . « از من بترسيد » [ مضمون 
  ] آن آيه است : إنَّ اللَّهَ لايُغَيِّرُ ما بِقَوْمٍ حَتّى يُغَيِّرُوا ما بِأنْفُسِهِمْ « 1 » خداى متعال وضع مردمى را عوض نمىكند مگر اين كه آنها وضع خودشان را از درون عوض كنند . تا عوض نشوند خدا سرنوشتشان را عوض نمىكند .\r\n\r\nتغيير مسير انقلاب اسلامى صدر اسلام\r\nتاريخ اسلام را بر اساس همين اصل مىشود تحليل كرد ، يعنى اين دو آيه ( آيه الْيَوْمَ يَئِسَ الَّذينَ كَفَروا مِنْ دينِكُمْ فَلا تَخْشَوْهُمْ وَ اخْشَوْنِ و آيه إنَّ اللَّهَ لايُغَيِّرُ ما بِقَوْمٍ حَتّى يُغَيِّرُوا ما بِأنْفُسِهِمْ ) مىتواند مبدأ يك تحليل از تاريخ اسلام باشد . يكى از نمونه‌هايش اين است كه مسير انقلاب اسلامى صدر اسلام عوض شد ، رنگ و شكلش عوض شد يعنى يك چيزى بود ، وسيله گروهى كم و بيش تبديل شد به چيز ديگر ، در اثر رخنه افراد فرصت طلب ، رخنه دشمنانى كه تا ديروز با اسلام مىجنگيدند بعد تغيير شكل و قيافه دادند و اين مسير را عوض كردند . البته نمىگويم صد در صد عوض شد . اگر صد در صد عوض شده بود كه امروز از اسلام خبرى نبود . يعنى هر مقدار كه ضربه ديد از آن وَاخْشَوْنِ ضربه ديد ، چطور ؟\r\nمىدانيم كه از نيمه دوم قرن اول كوشش شد كه از اين انقلاب ماهيتا اسلامى به يك انقلاب ماهيتا قومى و عربى تعبير شود ، يعنى يك حركت اسلامى به صورت يك حركت عربى و نژادى و قومى تعبير و تفسير گردد ، به جاى اين كه اين طور برداشت داشته باشند كه اسلام و نيروى اسلام و ارزشهاى اسلامى بود كه پيروز شد پس در تداوم اين انقلاب هم بايد همان معيارها و همان اصول را حفظ كرد تا اسلام نه تنها باقى بماند بلكه روز به روز گسترش بيشتر پيدا كند ، اين حركت تعبير شد به يك ماهيت عربى و قومى كه عرب به عنوان يك قوم و ملت با غير عرب جنگيده و\r\n\r\n\r\n\r\n\r\n","description":"","footnote":"\r\n( 1 ) . رعد / 11 .\r\n","page_name":" 136 ","page_number":136},
  {"content":"\r\n . \r\n","description":"","footnote":"","page_name":" 137 ","page_number":137},
  {"content":"\r\n\r\nغير عرب را شكست داده . بديهى است كه همين يكى كافى بود براى اين كه شكاف در درون جامعه اسلامى به وجود بياورد به دو صورت مختلف : يكى بازگشت به اسلام اوليه و اسلام حقيقى كه گروهى گفتند اسلام اين نيست كه شما مىگوييد ، در اسلام قوميت و نژاد نيست ؛ [ و ديگر به صورت تعصب نژادى ؛ 
  ] يك گروه ديگر هم گفتند حالا كه پاى قوميت در ميان است چرا قوم عرب ؟ قوم ما . و جنگهاى نژادى و قومى و به اصطلاح امروز ناسيوناليستى يا راسيستى شروع كرد به رشد كردن در ميان ملت اسلام كه در دو قرن اول سه نژاد عرب ، ايرانى و ترك - كه مقصودم از نژاد ترك نژاد ماوراءالنهرى است - عجيب به جان هم افتادند . در ابتدا و دوره بنىاميه نژاد عرب روى كار آمد . بنىالعباس كه آمدند با اين كه عرب بودند چون ضد بنىاميه بودند ضد عربيت و نژاد ايرانى را تقويت كردند ، زبان فارسى را رواج دادند . در حدود صد سال نژاد ايرانى روى كار آمد . در زمان متوكل در اثر پيوندى كه او با نژاد ترك پيدا كرد و اين كه كم‌كم مىخواستند خودشان را از شر ايرانيها راحت كنند قوم و نژاد ترك را بر مردم مسلط كردند كه عرب و ايرانى هر دو در زير دست اين نژاد ذليل شد . شما در زمان متوكل و معتصم و غير اينها اسمهايى كه در ميان وزرا و ساير مقامات حكومت مىبينيد همه اسمهاى تركى است .\r\n\r\nشباهت وضع امروز با وضع آخر عمر پيامبر صلى الله عليه و آله و سلم\r\nامروز ما درست در وضعى قرار داريم نظير وضع ايام آخر عمر پيغمبر اكرم يعنى آن وقتى كه اين آيه نازل شد : الْيَوْمَ يَئِسَ الَّذينَ كَفَروا مِنْ دينِكُمْ فَلا تَخْشَوْهُمْ وَ اخْشَوْنِ . در آستانه پيروزى ، حالا كه بر دشمن بيرونى پيروز شده‌ايد ، تمام نيروهاى او را متلاشى كرده و شكست داده‌ايد و دژهاى او را از او گرفته‌ايد ، ديگر از او ترسى نداشته باشيد ، ولى ترس داشته باشيد ، ترس از خود ، ترس از منحرف شدن اين نهضت و انقلاب .\r\nمسأله‌اى الان براى ما مطرح است كه اگر ما با واقع‌بينى دقيق و كامل با آن مواجه نشويم و در آن تعصبات يا چيزهاى ديگر را دخالت دهيم باز شكست اين انقلاب كه تا اين مرحله - كه كوچكترين مرحله‌اش بوده است - پيش آمده روى قاعدهء وَ اخْشَوْنِ و روى قاعدهء إنَّ اللَّهَ لايُغَيِّرُ ما بِقَوْمٍ حَتّى يُغَيِّرُوا ما بِأنْفُسِهِمْ قابل پيش‌بينى است . هميشه ( حال اگر كليت هم نداشته باشد ولى در بسيارى موارد\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nصدق مىكند ) : يك موهبت ، نگه‌داشتنش از به دست آوردنش آسان‌تر نيست اگر نگوييم مشكل‌تر است . خود ثروت ، به دست آوردنش يك هنر مىخواهد ، خوب حفظ كردن و نگه داشتنش هنر بيشترى مىخواهد . اين مخصوصا در مُلك‌گيرى صادق است . در قديم مىگفتند جهانگيرى از جهاندارى آسانتر است . انقلاب ايجاد كردن از انقلاب نگه داشتن آسانتر است . انقلاب را حفظ كردن خيلى دشوار و مشكل است و كم و بيش مىشود گفت كه الان قرائن و امارات نشان مىدهد كه آن گونه كه انقلاب در وقتى كه در حال كوبيدن دشمن بيرونى بود قدرت و قوّت و نشاط داشت و پيروزى بعد از پيروزى به دست مىآمد ، از وقتى كه به حالت سازندگى افتاده است آن نشاط و آن قدرت و آن قوّت در آن نيست ، يك نوع تشتّت و تفرقه وجود دارد . البته اين تشتّت و تفرقه را يك امر غير مترقَّب نبايد تلقى كرد ، پيش بينى مىشد ، خود ما اين حرف را مكرر مىگفتيم و خود من در پاريس همين مسئله را با آقا در ميان گذاشتم كه اين وحدت و يكپارچگى كه امروز در ميان مردم ديده مىشود مسلّم با رفتن شاه به اين شكل باقى نخواهد ماند ، شكل ديگرى پيدا مىكند .\r\nروى اين جهات ، بررسى ماهيت اين انقلاب به معناى شناخت اين انقلاب به عنوان يك پديده اجتماعى ضرورت دارد يعنى ما بايد انقلاب خودمان را بشناسيم و بشكافيم و همه جنبه‌هايش را در نظر بگيريم . با شكافتن و شناختن اين انقلاب است كه امكان نگهدارى و حفظ آن و امكان تداوم بخشيدن به آن پيدا خواهد شد .\r\nاينجا ما يك بحث كلى درباره انقلابها مىكنيم و بعد وارد انقلاب ايران مىشويم .\r\n\r\nتعريف انقلاب\r\nاصلا انقلاب يعنى چه ؟ چندان احتياج به تعريف ندارد . انقلاب عبارت است از طغيان و عصيانى كه مردمى عليه نظم حاكم موجود براى ايجاد وضع و نظمى مطلوب انجام مىدهند ؛ يعنى انقلاب از مقوله عصيان و طغيان است عليه وضع حاكم براى وضع ديگر . پس ريشه انقلاب دو چيز است : يكى نارضايى و خشم از وضع موجود و ديگر آرمان يك وضع مطلوب . شناختن يك انقلاب به اين است كه ما بدانيم آن مردم از چه ناراضى بودند و بر چه خشم گرفته بودند و چه آرمانى داشتند ، آنچه كه مىخواستند به جاى وضع موجود بگذارند چه بوده ؟ بسا هست كه خود مردم نتوانند بشكافند ولى يك نفر محقق مىتواند وضع مردم را بهتر از آنچه كه\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nخودشان تشخيص مىدهند بشكافد و تجزيه و تحليل كند .\r\n\r\nدو نظريه درباره ماهيت انقلابها :\r\n\r\n1 . ماهيت همه انقلابها يكى است و آن اقتصادى است\r\nبه طور كلى در مورد انقلابها دو نظريه كلى وجود دارد . يك نظريه اين است كه اگرچه انقلابهاى اجتماعى عالم به ظاهر شكلهاى مختلف و متفاوتى داشته باشند روح و ماهيت همه اين انقلابها يك چيز است . مثلا انقلاب صدر اسلام ، انقلاب رنسانس ( چون آن هم يك انقلاب بود ولى انقلاب فرهنگى ) ، انقلاب فرانسه ، انقلاب اكتبر شوروى و انقلاب چين ، تمام انقلابها در دنيا با اين كه شكلها فرق مىكند : يك انقلاب انقلاب علمى است ، يكى انقلاب سياسى است ، يكى ديگر انقلاب مذهبى است و يكى انقلاب صنعتى است ، همه اينها روح و ماهيتشان يك چيز بيشتر نيست ؛ روح و ماهيت تمام انقلابها اقتصادى و مادى است ، شكل و تظاهرش فرق مىكند . مثل يك بيمارى است كه آثار و علائم مختلف و متفاوتى نشان بدهد ، در موارد مختلف علائمش مختلف و متفاوت باشد ، در يك جا يك علامت را نشان مىدهد در جاى ديگر علامت ديگر ، اما يك نفر طبيب و پزشك مىفهمد كه همه اين علائم مختلف و متفاوت و همه اين نشانه‌ها و آثار كه به ظاهر مختلف است يك ريشه بيشتر ندارد . پس در واقع همه نارضايىها در نهايت امر به يك نارضايى ، همه خشمها به يك خشم و همه آرمانها به يك آرمان برمىگردد . تمام انقلابهاى دنيا در واقع انقلاب محرومان است عليه برخوردارها . ريشه همه انقلابها محروميت است .\r\nالبته خود محروميت هم باز معلول يك نوع پيشرفتى در ابزارهاى توليد است كه شكافها را زياد مىكند . اين حرفها در زمان ما هم خيلى مد شده ، حتى كسانى كه با آهنگ اسلامى هم سخن مىگويند خيلى زياد روى مسئله مستضعفين ، استضعافگرى و استضعاف شدگى تكيه مىكنند ، يعنى با يك نوع تحريف و انحراف روى آن تكيه مىشود .\r\n\r\n2 . انقلابها ماهيات مختلف دارند : اقتصادى ، سياسى ، اعتقادى\r\nنظريه ديگر اين است كه اين طور نيست ، ممكن است كه ريشه انقلاب ، دوقطبى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nشدن جامعه از نظر مادى و اقتصادى باشد و به تعبير اميرالمؤمنين در آغاز خلافت :\r\nكِظَّة ظالم و سَغَب مظلوم ( لَوْ لا حُضورُ الْحاضِرِ وَ قِيامُ الحُجَّةِ بِوُجودِ النّاصِرِ وَ ما اخَذَ اللَّهُ عَلَى الْعُلَماءِ الّا يُقارّوا عَلى كِظَّةِ ظالِمٍ وَ لا سَغَبِ مَظْلوم . . . « 1 » ) يعنى دوقطبى شدن مردم به سيرِ سير و گرسنهء گرسنه ، آن سير سيرى كه اينقدر مىخورد كه از پرخورى به اصطلاح ثقل و تُخَمه مىكند و آن گرسنهء گرسنه كه شكمش به پشتش مىچسبد ؛ اما هيچ ضرورتى ندارد كه جامعه از نظر اجتماعى و اقتصادى به دو قطب محروم و مرفه تقسيم شود تا انقلاب پيدا شود . اگر علتش سيرى و گرسنگى بخواهد باشد ، سيرى و گرسنگى خصلت مشترك انسان و حيوان است ، بسا هست كه يك حيوان مثلا يك سگ هم اگر خيلى گرسنه بماند عليه سگهاى ديگر يا صاحبش طغيان مىكند .\r\nممكن است انقلاب خصلت انسانى محض يعنى خصلت آزاديخواهانه داشته باشد ، يعنى خصلت سياسى داشته باشد نه خصلت اقتصادى ، چون اين امكان هست كه در جامعه‌اى شكمها را سير كنند ، گرسنگىها را از بين ببرند ولى به مردم حق آزادى ندهند ، آزادى را از آنها سلب كنند ، حق دخالت در سرنوشت خود را از آنها سلب كنند ، حق اظهار نظر و اظهار عقيده را از آنها سلب كنند ، حق نقل و انتقال و انتخاب مسكن و حق مسافرت را از آنها سلب كنند . اينها ديگر به عامل اقتصادى مربوط نيست . ممكن است يك نهضت اجتماعى به اصطلاح ماهيت دموكراتيك و ليبراليستى داشته باشد ؛ همچنان‌كه ممكن است ماهيت اعتقادى و به اصطلاح ايدئولوژيك داشته باشد يعنى مردمى به مكتبى ايمان و اعتقاد دارند و به ارزشهاى معنوى آن مكتب شديدا وابسته هستند ، وقتى كه مكتب خود را كه همه چيز خويش را آن مكتب مىدانند در معرض آسيب يا آسيب ديده مىبينند ، از آسيبهايى كه بر پيكر اين مكتب وارد شده است ناراضى هستند و در آرمان برقرارى اين مكتب ولو براى صد سال ديگر - نه فقط براى امروز - به سر مىبرند . انسان آنچنان موجود آرمان جو و آرمان طلب است كه گاهى به فكر يك جامعه ايده‌آل و به قول افلاطون يك مدينه فاضله مىافتد ، فكر مىكند اگر امروز مقدماتى را فراهم كنيم ، در صد سال ديگر كه ما نيستيم اين جامعه ايده‌آل و اين مدينه فاضله برقرار مىشود ، از امروز\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 3 .\r\n","page_name":" 141 ","page_number":141},
  {"content":"\r\n\r\nبرايش كار مىكند در صورتى كه امروز ، هم شكمش سير است هم آزادى سياسى دارد ولى آن مكتبى كه او مىخواهد نيست ، در آرزو و آرمان آن مكتب است .\r\nپس اگر بخواهيم عاملهاى حركت و جنبش و انقلاب را به طور كلى دسته بندى كنيم ، يا از نوع عاملهاى مادى است يعنى قطبى شدن جامعه به دو قطب مرفه و محروم ، برخوردار و بىنصيب . آنوقت آرمان انقلاب كنندگان چيست ؟ رسيدن به جامعه‌اى كه در آن جامعه از شكافهاى طبقاتى اثرى وجود نداشته باشد ، رسيدن به جامعه بىطبقه ، اگر آن انقلاب انسانى باشد ، و اگر جنبه انتقامجويانه داشته باشد در آن آرمان نيست ، مثل بسيارى از حركتها كه بيشتر جنبه انتقامجويانه دارد ، مىخواهد وضع موجود را در هم بريزد بدون اين كه روى آينده فكر كرده باشد .\r\nو يا عامل ، خصلتهاى آزاديخواهانه در بشر است . اين را نمىشود از بشر سلب كرد و اين يك ارزش فوق‌العاده در بشر است كه بشر يك موجود آزاديخواه است يعنى برايش آزاد بودن ، آقا بالاسر نداشتن از هر مقدار ارزش مادى بالاتر است . در آئينهء دانشوران مىنويسد كه بوعلى سينا « 1 » در يكى از دوره‌هاى وزارت خود در حالى كه با دبدبهء وزارت از جايى عبور مىكرد اتفاقا از كنار ديوارى گذشت كه يك كنّاس « 2 » در مجاورت آن مشغول كار بود . وقتى بوعلى از آنجا عبور مىكرد ديد آن كنّاس با خودش دارد اين شعر را زمزمه مىكند :\r\n گرامى داشتم اى نفس از آنت * كه آسان بگذرد بر دل جهانت \r\nمىگويد اى دل ، من تو را به اين دليل محترم شمردم كه كار دنيا بر تو آسان بگذرد . نوشته‌اند بوعلى خنده‌اش گرفت كه اين بابا كنّاس است ، كارى از اين پست‌تر در دنيا وجود ندارد و تازه منت سر نفس خودش مىگذارد كه من تو را محترم شمردم . اسبش را نگه داشت ، صدايش كرد . او با همان هيكل و اندام آلوده و كثيف آمد . بوعلى گفت انصاف اين است كه در دنيا هيچ كس به اندازه تو نفس\r\n\r\n\r\n\r\n\r\n","description":"","footnote":"\r\n( 1 ) . مىدانيد بوعلى با كمال تأسف - كه حكماى بعد از او اين اظهار تأسف را كتمان نكرده‌اند - با آن‌استعداد خارق‌العاده‌اى كه داشت دو عيب بزرگ در او بود . يكى اين كه مقدارى اهل خوشى و لذت و اين مسائل بود و ديگر اين كه دنبال مقام بود ، و با همه اينها در عمر پنجاه و چهار ساله اين همه آثار خلق كرده . اظهار تأسف مىكنند كه اگر اين چيزها نبود اين مرد در دنيا نظيرى برايش وجود نداشت . دوره‌هاى وزارت در اصفهان و همدان داشته است .\r\n( 2 ) . كنّاس يعنى كسى كه مستراح را خالى مىكند .\r\n","page_name":" 142 ","page_number":142},
  {"content":"\r\n\r\nخودش را گرامى نداشته با اين شغلى كه براى خودت انتخاب كرده‌اى ! او به اين قيافه و دبدبه و پس رو و پيش رو كه نگاه كرد فهميد اين آقا وزير است . گفت : « در عالم همت ، نان از شغل خسيس خوردن به كه بار منت رئيس بردن . » « 1 » اين شغل من از شغل تو كه وقتى مىروى پيش پادشاه تا حد ركوع بايد خم شوى خيلى شريف‌تر و بهتر است ، من اين را بر آن كار تو صد درجه ترجيح مىدهم . نوشته‌اند بوعلى از خجالت عرق كرد و با شتاب رفت .\r\nاين يك واقعيت است . اين حرف حرف يك انسان است ، يعنى اين فطرت يك انسان است كه جواب مىدهد ، مىگويد كنّاسى بر خم شدن در جلو يك پادشاه ، يك جبّار يا انسانى مثل خودت كه در مقابل او دست به سينه بايستى - ولو اين كه هر مقدار هم حقوق و امكانات داشته باشى - ترجيح دارد . حيوان اين حرفها سرش نمىشود ، حيوان مىخواهد شكمش سير باشد از هر راهى كه شد . ولى يك انسان آزادگى را بر هر چيز ديگرى ترجيح مىدهد .\r\nبنابراين بسيار طبيعى است كه ملتى عامل اصلى حركتش عامل سياسى باشد نه عامل اقتصادى ، و حركتش آزاديخواهانه باشد . قطعا انقلاب فرانسه چنين ماهيتى داشته . بعد از آن كه فيلسوفانى امثال روسو آن همه از آزادى و آزاديخواهى و از حيثيت انسانى و شرافت انسانى و از حريت و ارزش‌هاى حريت تبليغ كردند ، اين حس را در مردم بيدار كردند به طورى كه مردم براى آزادى قيام كردند . ما اغلب ، اين مسائل را با هم مخلوط مىكنيم .\r\nانقلابهاى ايدئولوژيك و به اصطلاح جنگ عقايد ( نه جنگ اقتصاد در مظهر عقايد ) نيز قدر مسلّم در جنگهاى مذهبى وجود داشته ، قرآن هم به اين نكته تكيه مىكند و نكته ظريفى در آيه‌اى در سوره آل‌عمران است كه جنگ مسلمانها با كفار قريش را به عنوان جنگ عقيده مىنامد ولى جنگ كفار را جنگ عقيده نمىنامد .\r\nمىفرمايد : قَدْ كانَ لَكُمْ ايَةٌ فى فِئَتَيْنِ الْتَقَتا فِئَةٌ تُقاتِلُ فى سَبيلِ اللَّهِ وَ اخْرى كافِرَةٌ « 2 » . در برخوردى كه ميان دو گروه با يكديگر رخ داد ( مقصود جنگ بدر است ) آيه و نشانه و درس است ، گروهى كه در راه خدا و براى خدا يعنى براى ايمان و عقيده‌شان\r\n\r\n\r\n\r\n\r\n","description":"","footnote":"\r\n( 1 ) . نامه دانشوران ، ج 1 ، ص 113 ( چاپ دوم ) .\r\n( 2 ) . آل‌عمران / 13 .\r\n","page_name":" 143 ","page_number":143},
  {"content":"\r\n\r\nمىجنگيدند ، و اما آن ديگرى را نمىگويد « براى ايمانشان » چون جنگ آن ديگرى واقعا ماهيت ايمانى نداشت يعنى اگر از بتها هم حمايت مىكرد ريشه‌اش چيز ديگرى بود ، لا اقل گردانندگان آن جنگ اين گونه بودند . ابوسفيان به بتها اعتقاد نداشت كه از اعتقاد خودش دفاع كند . ابوسفيان مىدانست كه اگر اين نظم جديد بيايد ديگر ابوسفيان ابوسفيان نيست ، او از منافع خودش دفاع مىكرد .\r\n\r\nنظريات درباره ماهيت انقلاب ايران :\r\n\r\n1 . ماهيت طبقاتى\r\nاكنون اين مسئله در انقلاب ايران از هر سه بعد مطرح است . انقلاب ايران چيست ؟\r\nآيا ماهيت طبقاتى دارد ؟ آيا ماهيت به اصطلاح ليبراليستى دارد ؟ آيا ماهيت ايدئولوژيك و اعتقادى و اسلامى دارد ؟ آنهايى كه تابع آن مكتبى هستند كه مىگويد تمام انقلابها ماهيت مادى و طبقاتى دارد گوششان به هيچ حرفى بدهكار نيست ، مىگويند محروم عليه مرفه قيام كرده ، يعنى دو طبقه در ايران در مقابل يكديگر ايستاده‌اند ، اين غنى و فقير است كه در برابر يكديگر ايستاده‌اند ، باقى نظريات همه حرف است ، و اين انقلاب اگر بخواهد راه خودش را طى كند همين راه را بايد طى كند تا به نتيجه نهايى برسد . و عده‌اى از افرادى كه اين جور فكر مىكنند رنگ اسلامى هم به قضيه مىدهند و به حكم آيهء « وَ نُريدُ انْ نَمُنَّ عَلَى الَّذينَ اسْتُضْعِفوا فِى الْارْضِ وَ نَجْعَلَهُمْ ائِمَّةً وَ نَجْعَلَهُمُ الْوارِثينَ . وَ نُمَكِّنَ لَهُمْ فِى الْارْضِ وَ نُرِىَ فِرْعَوْنَ وَ هامانَ وَ جُنودَهُما مِنْهُمْ ما كانوا يَحْذَرونَ » « 1 » مىگويند اصلا فلسفه تاريخ اسلام هم همين است ، اسلام هم تاريخ را بر اساس دوقطبى شدن جامعه‌ها و جنگ استضعافگر و استضعاف شده و بعد پيروزى استضعاف شده بر استضعافگر تفسير مىكند ، انقلاب ايران هم يكى از همانهاست .\r\n\r\nاشتباه ميان جهت‌گيرى و خاستگاه نهضتهاى الهى\r\nنكته ظريف مطلب اين است : اسلام جهت‌گيرى نهضتهاى الهى را به سوى مستضعفين مىداند نه اين كه خاستگاه هر نهضت و انقلاب را هم منحصرا\r\n\r\n\r\n\r\n\r\n","description":"","footnote":"\r\n( 1 ) . قصص / 5 و 6 .\r\n","page_name":" 144 ","page_number":144},
  {"content":"\r\n\r\nمستضعفين مىداند . مكتب مادى مىگويد نهضت فقط و فقط به دوش محرومان است عليه مرفه‌ها ؛ به دوش محرومان و به سود محرومان . اسلام نهضت پيغمبران را به سود محرومان مىداند نه اين كه منحصرا به دوش محرومان بداند . قرآن دلايل روشنى در اين مطلب دارد . اين تفاوت ميان جهت‌گيرى و خاستگاه را گاهى ملاحظه نكرده‌اند و نمىكنند . ريشه اساسى مطلب اين است : كسانى كه اين گونه مىگويند ، انقلابها را به اصطلاح خصلتهاى بالذات اجتماعى مىدانند يعنى مىگويند انسانى نيست و ريشه‌اى در ساختمان انسانها ندارد ، ريشه‌اى در تغييرات اجتماعى دارد ؛ در صورتى كه اسلام هميشه روى فطرت يعنى روى انسان تكيه مىكند ولو به عنوان يك فرد . به همين جهت است كه اسلام مخاطب خودش را منحصرا محرومان قرار نمىدهد ، مخاطب را همه مردم قرار مىدهد حتى خود آن مرفه و استضعافگر ، چون از نظر اسلام در درون هر استضعافگرى ، در درون هر فرعونى از فرعونها يك انسانِ در زنجير نهفته است ، يعنى در منطق اسلام فرعون فقط بنى اسرائيل را به زنجير نكشيده ، يك انسان را هم در درون خودش به زنجير كشيده ، انسانى كه داراى فطرت الهى است و ارزشهاى الهى سرش مىشود ولى در زندانِ اين فرعون بيرونى است . و لهذا پيغمبران ، اول مىروند سراغ آن انسانِ به زنجير كشيده شدهء در درون فرعونها بلكه آن انسان را عليه فرعون حاكم بر انگيزانند و بتوانند انقلاب را از درون ايجاد كنند . البته اينجا موفقيت به آن نسبت نيست كه كسى انسان درونىاش در زنجير نباشد . ممكن است ده درصد موفقيت باشد ممكن است پنج درصد يا يك درصد . وَ قالَ رَجُلٌ مُؤْمِنٌ مِنْ الِ فِرْعَوْنَ يَكْتُمُ ايمانَهُ « 1 » . . . يعنى انسانى از همان ملأ فرعون ، از همان برخوردارها [ چنين گفت و عليه فرعون قيام كرد . همچنين زن فرعون 
  ] « 2 » از نظر زندگى و رفاه و اين كه در طبقهء به اصطلاح استثمارگر و استضعافگر بود [ مانند فرعون بود 
  ] ولى در منطق قرآن با دعوت موسى ، زن فرعون عليه فرعون قيام مىكند . اما اول در درون زن فرعون يك انسان واقعى نهفته بوده و به زنجير كشيده شده بوده ولى نه در حد انسانى كه در درون فرعون بود . او اول زنجير درونى خودش را پاره كرد و بعد عليه شوهرش كه فرعون و سمبل اين نظام بود قيام كرد . اما اين قيام\r\n\r\n\r\n\r\n\r\n","description":"","footnote":"\r\n( 1 ) . غافر / 28 .\r\n( 2 ) . [ چند ثانيه‌اى نوار افتادگى دارد . 
  ]\r\n","page_name":" 145 ","page_number":145},
  {"content":"\r\n\r\nبه سود چه كسى بود ؟ به سود سبطىها ؛ از ميان قبطىها به سود سبطىها . فرق بين قبطى و سبطى اين است كه سبطى انسانى است كه از ناحيهء انسانهاى بيرونى به زنجير كشيده شده ولى خودش در درونش يا به زنجير كشيده نشده يا كمتر كشيده شده است . قهرا دعوت موسى در ميان اينها داوطلب بيشترى دارد ؛ همانطور كه وقتى پيغمبر اسلام ظهور كرد بيشتر چه كسانى دعوتش را پذيرفتند ؟ لا اقل هشتاد درصد ، محرومها پذيرفتند چون موانعشان كمتر بود ، بيست درصد مرفه‌ها ، ولى پيغمبر توانست در آن بيست درصد هم انقلاب ايجاد كند .\r\nپس اين دو جهت را نبايد با يكديگر اشتباه كنيم . انقلابهاى اسلامى به سود مستضعفين و در جهت خير مستضعفين ( آن هم نه مستضعف به عنوان يك طبقه ) يعنى در جهت عدالت است ، قهرا از او گرفته مىشود به اين داده مىشود . آن كه بايد بگيرد ، برايش هم فال است هم تماشا ، يعنى هم پاسخگو به فطرت خودش است هم چيزى به دستش آمده . ولى آن كه بايد بدهد ، به فطرتش پاسخ مىگويد اما بايد پا روى مطامع خودش بگذارد ، از اين جهت است كه بسيار مشكل است . اين است كه موفقيت در ميان اين طبقه كم است .\r\nعده‌اى كه آن گونه فكر مىكنند ، مىگويند اصلا انقلاب اسلامى انقلابى است مال محرومان عليه مرفه‌ها ، غير محرومان اساسا انقلابى نيستند و نبوده‌اند و نخواهند بود ، شركت هم نداشته‌اند و كارهاى انقلابى آنها دروغ بوده .\r\n\r\n2 . ماهيت آزاديخواهانه\r\nعده ديگر انحصارا جنبه آزاديخواهانه به آن مىدهند و همواره از آزادى سخن مىگويند . شايد راديو تلويزيون اين گونه است . راديو تلويزيون تمام تكيه‌اش روى آزادى است و شك ندارد كه عنصر آزادى و آزاديخواهى عنصر بسيار مؤثرى در اين نهضت بوده ، يعنى اين نهضت نهضت سياسى هم هست و خيلى هم جنبهء سياسى در آن قوى است .\r\n\r\n3 . ماهيت اسلامى به معنى معنوى\r\nعده‌اى هم مىگويند اين نهضت نهضت اسلامى است . كسانى كه مىگويند نهضتِ اسلامى است بسا هست برداشتشان از اسلام فقط معنويتهاى اسلامى است يعنى\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nمىگويند يك نهضتِ صد در صد معنوى است ، كه بعد درباره اين كلمه توضيح عرض مىكنم .\r\nپس يك تفسير تفسيرهاى تك عاملى است كه عامل مادى طبقاتى يا عامل روحى آزاديخواهى يا عامل روحى معنوى را [ مؤثر مىداند . 
  ]\r\nتفسير ديگر مىگويد اصلا اين نهضت تك عاملى نيست ، مانند نهرى است كه از سه جويبار ريخته است تا اين نهر به وجود آمده . هر سه عامل به صورت مستقل دخالت داشته‌اند ، الان هم سه عاملِ مستقل هستند و اين انقلاب بايد با همكارى و ايتلاف اين سه عامل به ثمر برسد و آينده اين انقلاب را به اين شكل بايد تداوم بخشيد . همين جاست كه آن توضيح را عرض مىكنم ، شايد قانع كننده باشد .\r\n\r\n4 . ماهيت اسلامى به معنى واقعى ، يعنى چند بعدى و همه‌جانبه\r\nعده ديگرى از كسانى كه مىگويند انقلاب ايران انقلاب اسلامى است مطلب را اين طور تفسير مىكنند « 1 » : اين مقدار مىدانيم كه انقلاب ايران به اعتراف بسيارى يك انقلاب مخصوص به خود است يعنى در اين خصوصيات نظيرى برايش نمىتوان فرض كرد . مثلا آن كسانى كه مىگويند سه عاملِ دوش به دوش يكديگر مؤثر بوده است ، مىگويند در دنيا ما انقلابى نداريم كه اين سه عامل در آن دوش به دوش يكديگر حركت كرده باشند . ما نهضتهاى سياسى داريم ولى طبقاتى نبوده ، طبقاتى داريم سياسى نبوده يا اگر هر دوى اينها بوده مذهبى و معنوى نبوده . به هر حال در اين كه اين انقلاب برخى خصلتهاى مخصوص به خود دارد شكى و بحثى نيست .\r\nما اين گونه فكر مىكنيم كه اگر توجهى به ماهيت تعليمات اسلامى داشته باشيم مىفهميم كه اين انقلاب ، اسلامى است نه به اين معنا كه مقصود از اسلام فقط همان معنويتش است . اسلام چنين دينى نيست . اينهايى كه اين حرفها را مىگويند برداشتشان از مذهب فقط يك قسمت از مذهب و آن معنويات مذهب است [ به تعبير 
  ] آنهايى كه خيلى با احترام حرف مىزنند . معنويت مذهب يعنى نيايش ، آزاد بودن در رابطه با خدا برقرار كردن ، اين كه مساجد و معابد آزاد باشد ، عبادت آزاد باشد . وقتى كه مىگويند « اسلامى » يعنى معنوى ، معنوى هم [ يعنى اين امور ، 
  ] يا\r\n\r\n\r\n\r\n\r\n","description":"","footnote":"\r\n( 1 ) . لااقل خود من اين طور تفسير مىكنم .\r\n","page_name":" 147 ","page_number":147},
  {"content":"\r\n\r\nبعضى مىگويند يعنى قشريات مذهب ، مناسك مذهب ، آداب مذاهب كه مردم به آن آداب اهميت زيادى مىدهند ، نه حتى روح معنويت مذهب . هر مذهبى از خودش يك سلسله آداب و مناسك دارد كه احترام روحانيون هر مذهب جزء آداب مذهب مىشود . مثلا اگر پيروان يك مذهب ببينند روحانيون آن مذهب آن احترام شايسته‌اى كه بايد داشته باشند ندارند و مورد اهانت قرار مىگيرند عواطف مذهبىشان جريحه‌دار مىشود .\r\n\r\nشباهت انقلاب ايران با انقلاب صدر اسلام\r\nولى ما خودمان اين مطلب را مىدانيم كه اسلام يك معنويت محض آن گونه كه غربيها درباره مذهب تصور دارند نيست . لزومى ندارد ما درباره انقلاب امروز ايران بحث كنيم ، درباره خود انقلاب صدر اسلام چگونه بود ؟ انقلاب صدر اسلام كه يك انقلاب اسلامى و مذهبى بود در همان حال كه انقلاب معنوى بود انقلاب سياسى بود ، در همان حال كه انقلاب معنوى و سياسى بود انقلاب مادى و اقتصادى هم بود ؛ يعنى حريت ، آزادگى ، عدالت ، نبودن تبعيضهاى اجتماعى و شكافهاى طبقاتى در متن تعليمات اسلامى است ، يعنى آن دو بعد ديگر بيرون از اسلام نيست .\r\nراز موفقيت اين نهضت اين است كه آن دو بعد ديگر هم رنگ اسلامى به خود گرفت . در جامعه ما واقعا براى پركردن شكاف طبقاتى مبارزه مىشد ولى در اين حد مبارزه مىشد كه يك رنگ معنوى هم گرفته بود كه اسلام مىگويد نبايد شكاف طبقاتى [ در جامعه باشد ، 
  ] اسلام مىگويد جامعه بايد جامعه توحيدى باشد ، اسلام طرفدار جامعه بىطبقه است . جنبه‌هاى آزاديخواهانه هم رنگ اسلامى به خود گرفته بود .\r\nدر صدر اسلام هم همين طور بود . شما مىبينيد در صدر اسلام انسان به مظاهرى يعنى تعبيرات و جمله‌هايى در موضوع حريت و آزادى برخورد مىكند كه خيال مىكند در قرن هجدهم و انقلاب فرانسه يا در قرن بيستم بوده . مثل داستان معروف خليفه دوم كه جرج جرداق هم جمله او را با جمله اميرالمؤمنين مقايسه مىكند .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nسخن عمر در باره حريت و آزادى\r\nعمروعاص حاكم مصر بود . در آن زمان اكثريت مردم مسلمان نبودند ، حكومت دست مسلمانها بود ولى اكثريت مذهب ديگر داشتند . پسر عمروعاص با يكى از بچه رعيت‌ها دعوايش مىشود ، محكم به او سيلى مىزند . آن پسر و پدرش مىآيند پيش عمروعاص شكايت مىكنند كه پسرت به ما سيلى زده و ما به حكم اسلام حق داريم انتقام بگيريم ( ببخشيم يا انتقام بگيريم ) . عمروعاص گوش نكرد چون مجرم پسر امير و اميرزاده بود . اين مرد با غيرت از مصر حركت كرد و به مدينه آمد ، رفت پيش خليفه دوم شكايت كرد ، گفت اين چه عدل اسلامى است كه پسر حاكم پسر مرا سيلى زده ؟ ! خليفه عمروعاص و پسرش را خواست . آنها به مدينه آمدند . به رعيت‌زاده گفت حتما سيلى را بايد با سيلى جواب بدهى . او در حضور خليفه سيلى حسابى به وى نواخت . بعد خليفه اين جمله را گفت : مَتَى اسْتَعْبَدْتُمُ النّاسَ وَ قَدْ وَلَدَتْهُمْ امَّهاتُهُمْ احْراراً . از كى مردم را برده خودتان قرار داده‌ايد و حال آن كه از مادر آزاد زاييده شده‌اند .\r\nاصلا روح انقلاب فرانسه همين است كه هر كسى از مادر آزاد زاييده مىشود .\r\nاين جهت در متن تعليمات اسلامى است .\r\n\r\nسخن نماينده مسلمين در بارگاه رستم فرخ‌زاد\r\nدر تواريخى كه در هزار سال پيش نوشته‌اند آورده‌اند : در قادسيه قبل از آن كه مسلمين با ايرانىها روبرو شوند رستم فرخ‌زاد نماينده‌اى از امير مسلمين خواست كه بيايد حرفهايمان را با هم بزنيم . او هم آمد . در ضمن صحبتها كه شما چه مىخواهيد و مقصودتان چيست ، اول مىخواست اينها را با تطميع منصرف كند ، گفت شما همسايه‌هاى ما بوديد ، از نظر اقتصادى در فقر بسر مىبرديد و ما حق همسايگى را در باره شما بجا نياورده‌ايم و حق اين بود كه ما به همسايه‌هايمان كمك مادى مىكرديم كه شما مجبور نمىشديد به ما حمله كنيد . حالا هم حاضريم كمك كنيم . او در كمال صراحت گفت هر چه كه تو مىگويى ما بوديم ، بيش از اين ما بوديم ، چند تا هم خودش اضافه كرد كه ما چنين بوديم چنان بوديم ، ولى آن روزهايى كه ما براى شكم مىجنگيديم سپرى شد . رستم گفت حالا چه مىگوييد و براى چه آمده‌ايد ؟ او هدفها را ذكر كرد . به قدرى اين هدفها عالى است كه حد ندارد !\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nيكى از آنها اين است كه ما آمده‌ايم بندگان را از قيد رقّيت بندگان آزاد كنيم و همه بنده خدا باشند « 1 » .\r\n\r\nسخن على عليه السلام\r\nجمله ديگر درباره آزادى و آزادگى جمله اميرالمؤمنين در نهج‌البلاغه در وصيتنامه به امام حسن است كه مىفرمايد : وَ لا تَكُنْ عَبْدَ غَيْرِكَ وَ قَدْ جَعَلَكَ اللَّهُ حُرّاً « 2 » . پسرم هرگز بنده ديگرى مباش كه خدا تو را آزاد آفريده .\r\nپس ارزشهاى ليبراليستى « 3 » در متن اسلام است . اين ارزشها نه تنها در متن اسلام يعنى در كتابهاى اسلامى بود ، بلكه در طول پنجاه سال اخير و لا اقل از سنهء 1320 به اين طرف به وسيله يك عده اسلام شناس‌هاى خوب و واقعى وارد خودآگاهى مردم شد ، يعنى به مردم گفته شد اسلام دين عدالت است ، اسلام با تبعيضهاى طبقاتى مخالف است ، اسلام دين حريت است ، اسلام دين آزادى است .\r\n\r\nشامل بودن اين نهضت\r\nنه تنها معنويت اسلامى رنگ اسلامى داشت ، در اكثريت توده اين مردم همه چيز رنگ اسلامى به خود گرفت و به همين دليل بود كه اين نهضت يك نهضت شامل شد .\r\nدر شامل بودن اين نهضت خيال نمىكنم كسى بتواند ترديد كند . نهضت مشروطيت يك نهضت شهرى بود نه روستايى ولى اين نهضت هم شهرى بود هم روستايى ؛ شهرى و روستايى مشتركا شركت داشتند . ديگر ما آنچه را كه به چشم خودمان ديده‌ايم كه نمىتوانيم تخطئه كنيم . محروم و ثروتمند هر دو شركت داشتند . اين طور نبود كه بازارى در مقابل غير بازارى ايستاده باشد . اگر كارگر صنعت نفت اعتصاب كرده بود بازارى هم اعتصاب كرده بود و اين اسلامى بودن اين نهضت بود كه همه را در يك مسير و در يك صف قرار داد بدون اين كه بخواهم بگويم سهم همه علىالسويه است ؛ هرگز سهم همه نمىتواند علىالسويه باشد ولى اسلامى بودن اين نهضت همه را در يك حركت هماهنگ قرار داد .\r\n\r\n\r\n\r\n\r\n","description":"","footnote":"\r\n( 1 ) . اين داستان را در داستان راستان آورده‌ام : ج 2 ، ص 151 تحت عنوان « در بارگاه رستم » .\r\n( 2 ) . نهج‌البلاغه ، نامه 31 .\r\n( 3 ) . [ يعنى ارزشهاى مبتنى بر آزاديخواهى و آزادگى ، نه ارزشهاى مبتنى بر مكتب ليبراليسم . 
  ]\r\n","page_name":" 150 ","page_number":150},
  {"content":"\r\n\r\n\r\nزدودن خودباختگى در مقابل غرب\r\nعمده اين است كه اين نهضت توانست يك موفقيت بسيار بزرگ كسب كند و آن اين است كه خودباختگى در مقابل غرب به معناى اعم ( يعنى بلوك غرب و بلوك شرق ) را از ملت ما مىگيرد و به ملت ما مىگويد تو خودت يك مكتب و يك فكر مستقل دارى ، تو خودت مىتوانى روى پاى خودت بايستى ، تو يك هويت و منش ديگرى دارى .\r\nاز نظر علماى جامعه‌شناسى اين مطلب ثابت شده كه همين طور كه يك فرد روح دارد يك جامعه هم روح دارد ، هر جامعه‌اى كه داراى فرهنگى هست فرهنگ آن جامعه روح آن جامعه را واقعا تشكيل مىدهد و اگر در نهضتى كسى بتواند روى آن روح جمعى انگشت بگذارد و آن روح را زنده كند تمام اندام جامعه را يك جا به حركت در مىآورد . دو سه قرن بود - مخصوصا در اين صدساله اخير كه تلاقى غرب و شرق پيدا شده - كه مردم مشرق زمين ، مردم دنياى اسلام ، به طور كلى وقتى خودشان را در مقابل غربىها مىديدند احساس حقارت و كوچكى مىكردند . من در كتاب نهضتهاى اسلامى نوشته‌ام سِر سيد احمد خان هندى در ابتدا يكى از سران نهضت اسلامى در هند بود و مردم را عليه انگليسها تحريك مىكرد . يك كارى كه شايد نقشه خود انگليسها بود اين بود كه او را دعوت كردند - يا تحريك كردند ، خلاصه وسايلش فراهم شد - يك سفر به اروپا رفت . وقتى كه آن تمدن اروپا مخصوصا آن وضع انگلستان در اوايل قرن بيستم و آن تمدن عظيم و گسترده را ديد آنچنان خودش را باخت كه وقتى به هند برگشت تمام افكارش عوض شد ، به مردم هند گفت كه ما راهى نداريم الّا اين كه تحت قيمومت انگلستان براى هميشه باقى بمانيم ، يعنى همان فكرى كه تقىزاده ما پيدا كرده بود و گفت ايرانى اگر بخواهد به سعادت برسد بايد از فرق سر تا ناخن پا فرنگى شود ، جسما روحا ظاهرا باطنا بايد فرنگى شود . بر عكسِ سيد جمال . خصوصيت سيد جمال اين است كه با اين كه در صدسال پيش بوده با آن تقدمى كه غرب در آن وقت داشت ، وقتى كه به آنجا رفت ، برعكس به اين فكر افتاد كه بايد ملت مشرق زمين را بيدار كرد و او را برانگيخت و به او شخصيت داد و غرب را در مقابل او تحقير كرد . در مجله « عروة الوثقى » داستان مسجد مهمان كش را آورد و چه زيبا آورده است و چه داستان زيبايى است !\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nداستان مسجد مهمان كُش\r\nمثلى است كه در مثنوى آورده ، مىگويد در يكى از شهرها مسجدى بود « 1 » كه به « مسجد مهمان كُش » معروف شده بود . مىدانيد قديمها مهمانخانه و مانند آن نبوده و اگر كسى وارد محلى مىشد و دوست و آشنايى نمىداشت مسجد را مسكن مىگزيد . مسجدى بود كه معروف شده بود كه هر كس مىآيد اينجا شب مىخوابد ، صبح كه مىروند ، جنازه‌اش را بيرون مىآورند و كسى هم نمىدانست علت قضيه چيست . يك آدم غريبى آمد ، رفت در آن مسجد بخوابد ، مردم گفتند آنجا نرو ، اين مسجد نمىدانيم چگونه است كه هر كس مىآيد شب در اينجا مىخوابد صبح جنازه‌اش را بيرون مىآورند ، زنده نمىماند . گفت : من ديگر از زندگى بيزارم و از مرگ هم نمىترسم ، من مىروم . هر كار كردند گوش نكرد و رفت در آنجا خوابيد .\r\nضمنا آدم شجاع و دليرى بود . آن نيمه‌هاى شب كه شد صداهاى هولناكى از اطراف اين مسجد بلند شد : آى تو كى هستى كه آمده‌اى اينجا ؟ الان خفه‌ات مىكنيم ، الان ريز ريزت مىكنيم ؛ يك صداهاى مهيبى در آن تاريكى كه زهره شير مىتركيد . تا اين صداها را شنيد ، اين هم از جا بلند شد و گفت : تو كى هستى ؟ صدايش را بلندتر كرد : هر كه هستى بيا جلو ، من از مرگ نمىترسم ، من ديگر از اين زندگى بيزارم ، بيا هر كارى مىخواهى بكنى بكن . شروع كرد فريادِ بلندتر كشيدن . يك مقدار كه جلو رفت و فرياد كشيد صداى مهيبى از داخل مسجد بلند شد ، ناگهان ديوارها فرو ريخت و طلسمهايى كه در آنجا بود شكست و گنجهايى كه در آنجا مدفون بود پيش پاى آن آدم فرو ريخت . فردا صبح از آنجا با يك سلسله گنجها بيرون آمد .\r\nسيد جمال مىگويد غرب آن مسجد مهمان‌كش است . آدمهاى ضعيف كه به اينجا بيايند خود را مىبازند و مىميرند . بايد فرياد كشيد و اين طلسم دروغين را شكست ، كه خودش همين كار را كرد و مصداق آن آدم دلير بود . در آن زمانى كه مبارزه با انگلستان در دِماغ احدى نمىتوانست خطور كند فرياد مبارزه با سياست استعمارى انگلستان را بلند كرد و براى اولين بار اين حالت خودباختگى را از مردم گرفت و روى خودِ اسلامى مردم تكيه كرد . براى تمام ملتهاى اسلامى يك منش ،\r\n\r\n\r\n\r\n\r\n","description":"","footnote":"\r\n( 1 ) . البته سيد جمال اسم مسجد نبرده ، گفته معبدى بود . خيال مىكنم كه چون در اروپا اين قصه را نشرمىداده نخواسته اسم مسجد بياورد . مىگويد معبدى بود در نزديكى شهر اصطخر . شايد در اصلِ قصه‌اى كه قبل از مولوى هم بوده اسم مسجد نبوده ؛ به هر حال قصه‌اى است قديمى .\r\n","page_name":" 152 ","page_number":152},
  {"content":"\r\n\r\nيك هويت و يك « من » قائل بود ، يك « من » تحقير شده ، يك « من » مستَذَلّ ، يك من پامال شده ، يك منى كه شرافت و كرامت خودش را فراموش كرده ، تاريخ خودش را فراموش كرده . اين « من » و « خود » ش را بايد به ياد او آورد . اين بود كه به تاريخ صدر اسلام ، به گذشته اسلام ، به تمدن اسلامى در گذشته ، به فرهنگ اسلامى در گذشته تكيه مىكرد ، « خود » اين ملت را به يادش مىآورد ، به اين ملت روحيه مىداد . البته در آن زمان نمىتوانست زياد اثر خودش را ببخشد گو اين كه اين بذر نتيجه داد . ما در بعضى كتابها و مقالات از افرادى كه مطالعاتى روى دنياى اسلام دارند - و اى كاش اين مطالعات را مىتوانستيم گسترش بدهيم - مىخوانيم كه الان در تمام كشورهاى اسلامى نهضتهاى اسلامى بر اساس جستجوى هويت اسلامى وجود دارد ، حتى در كشورهايى كه ما در روزنامه‌ها كمتر اسمشان را مىبينيم . در اندونزى ، فيليپين ، هندوستان و پاكستان وجود دارد ؛ در تمام كشورهاى عربى نهضتهايى ماهيتا اسلامى يعنى بر اساس طرد كردن همه ارزشهاى غيراسلامى و تكيه بر ارزشهاى مستقل اسلامى وجود دارد . اكنون در همين جريان مصر و گرايش انور سادات به طرف غرب و در مقابل ، گرايشهاى كمونيستى كه در كشورهاى عربى وجود دارد كه اين دو هميشه عصاى يكديگر هستند و يكديگر را تكميل مىكنند ، مخصوصا بعد از پيروزى انقلاب ايران جنبش عظيمى در مصر در ميان همه طبقات و بالخصوص طبقه روشنفكر و تحصيلكرده وجود دارد كه در جستجوى هويت اسلامى و ارزش اسلامى خودشان هستند . آشنايى دارم كه در آمريكاست ، مىپرسيد آيا اين تظاهرات بسيار عظيم به نفع انقلاب ايران كه در قاهره صورت مىگيرد در ايران منعكس مىشود ؟ گفتم نه . تعجب مىكرد كه چطور در ايران منعكس نمىشود . گفتم لابد راديو تلويزيون اين امكان را ندارد . مىگفت در خود آمريكا اينها را نشان مىدهند ، عجيب تكان دهنده است .\r\n\r\nنتيجه\r\nاگر اين نظريه درست باشد « 1 » كه انقلاب ما يك انقلاب ماهيتا اسلامى است ولى به آن معنا كه ذكر شد ( نه يك انقلاب صرفا معنوى كه انقلاب فقط براى نيايش و عبادت\r\n\r\n\r\n\r\n\r\n","description":"","footnote":"\r\n( 1 ) . « اگر » مىگويم چون ممكن است شما انتقاد داشته باشيد ، بايد روى اينها بحث كنيم .\r\n","page_name":" 153 ","page_number":153},
  {"content":"\r\n\r\nكردن است ) يعنى يك انقلاب همه جانبه اسلامى است ، يعنى روح اين انقلاب را چه از جنبه مادى چه از جنبه آزاديخواهانه و چه از جنبه‌هاى ديگر ، اسلام تشكيل مىدهد ، در اين صورت تداومش هم در آينده بايد بر همين مبنا و اساس باشد يعنى همه ما بايد كوشش كنيم آن را اسلامى كنيم ولى نه اسلامىِ يك جانبه . اسلامى باشد نه مشترك و مؤتلِف ، اسلامى باشد نه طبقاتى محض ، اسلامى باشد نه آزاديخواهانه محض ، اسلامى باشد نه فقط روحانى و معنوى محض . و اگر اين گونه نيست و گونه ديگرى است ، همان گونهء ديگر را ادامه بدهيم . اگر مىگوييم نيمه اسلامى يا ثلث اسلامى است ، به همان نيمه يا ثلث خودمان قانع باشيم ، ديگر به آن نيمه يا دو قسمت ديگرش كارى نداشته باشيم .\r\nاين بحثى بود كه طرح كردم . بعد راجع به دلايلى كه مىشود براى اسلامى بودن اين انقلاب آورد كه بيشترين دلايل را شايد از طريق نحوه رهبرى كه تا كنون شده است بشود اقامه كرد - اگر لازم و مفيد بود - در جلسه ديگرى بحث مىكنيم .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nپرسش و پاسخ\r\nسؤال : اقليتهاى مذهبى و سياسى هم در اين انقلاب شركت داشته و سهيم بوده‌اند ، آيا آنها هم رنگ اسلامى داشته‌اند ؟\r\nپاسخ : من در ضمن عرايضم چيزى گفتم - البته خيلى مختصر - كه جواب اين مطلب باشد ولى حالا به تفصيل بيشتر عرض مىكنم . معناى اين كه يك انقلاب ، اسلامى باشد اين نيست كه همه شركت كنندگان در آن بدون استثناء روح اسلامى داشته‌اند يا همه آن كسانى هم كه روح اسلامىداشته‌اند روح اسلامىشان به يك درجه بوده .\r\nاين را ما در كل و مجموعش حساب مىكنيم ، مىگوييم آنچه كه روح اين نهضت را تشكيل مىداده چه بوده ؟ آنچه كه استوانه اين نهضت را تشكيل مىداده چه بوده ؟\r\nآيا در انقلاب صدر اسلام فقط مسلمين شركت داشتند ؟ نه ، در انقلاب صدر اسلام ، ما مواردى پيدا مىكنيم كه اقليتهاى مذهبى هم شركت داشتند ، چطور ؟ مثلا در ايران ، قبل از اين كه اسلام بيايد اكثريت مذهبى را زردشتىها تشكيل مىدادند ؛ اقليتِ يهودى ، اقليت مسيحى و اقليت مانوى هم وجود داشتند ولى در پيروزى مسلمين بر ايران آن اقليتها با مسلمين همدست بودند ، چرا ؟ براى اين كه آن اقليتها\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nاز دست مذهب حاكم كه مذهب مجوس و زردشتى بود فوق‌العاده رنج مىبردند و فكر مىكردند ( حسابهايش را كرده بودند ) كه اگر اسلام حاكم شود با اين كه باز هم به صورت اقليتى باقى خواهند ماند ولى اقليتِ در زير لواى اسلام را بر اقليت بودن در زير لواى دين مجوس ترجيح مىدادند . تاريخ نشان مىدهد كه وقتى مسلمين به ايران آمدند اقليتها مخصوصا يهوديها به مسلمين كمك كردند ، چون يهوديها در آن دوره ايران ، هم از دست مسيحيهاى ايرانى كه در حال رشد بودند رنج مىبردند هم از دست زردشتيهاى ايرانى .\r\nدر مصر هم همين‌طور بود ، اكثريتْ مسيحى بود و اقليت يهودى ، و يهوديها از سوى مسيحيها آزادى نداشتند ، مسلمين كه آمدند يهوديها به كمك مسلمين شتافتند عليه مسيحيها .\r\nپس اين اقليت در پيروزى مسلمين نقش داشتند اما اين مقدار نقش داشتن سبب نمىشود كه بگوييم پس نهضت صدر اسلام يك نهضت مشترك اسلامى و يهودى بوده ، بلكه روح نهضت را اسلام تشكيل مىداد . در اين نهضت هم همين‌طور است ، اقليتهاى غير مسلمان اعم از اقليتهاى مذهبى و اقليتهاى سياسى غير مذهبى شركت داشتند اما آنها به دليل اين كه اقليتشان خيلى ناچيز بود و هست - كه اين رفراندوم « 1 » نشان داد - قهرا نقش عمده نداشتند .\r\nمسئله مهمتر - كه اين مسئله قابل توجه است و اگر كسى مىتواند ، بهتر تحليل كند - اين است كه برخى اقليتها بالخصوص اقليتهاى ماترياليستى [ عامل توقف نهضت بودند . 
  ] من نمىخواهم در صداقت افرادى از اينها كه كشته شدند ترديد كنم ، و كارى ندارم كه نسبت اين كشته شدگان « 2 » با شهداى اسلامى چه نسبتى بوده ، به اثرش نگاه مىكنم . يك جوان مسلمان كه كشته مىشد ، در جامعه اسلامى موج ايجاد مىكرد . يك كمونيست كه كشته مىشد نگرانى ايجاد مىكرد : نكند كه ما به طرف كمونيسم مىرويم ! يعنى نه تنها عامل حركت نبود بلكه عامل توقف هم مىشد . چرا دستگاه « 3 » كوشش داشت به جوانان مسلمان رنگ ماركسيستى بزند ؟ اگر\r\n\r\n\r\n\r\n\r\n","description":"","footnote":"\r\n( 1 ) . [ رفراندوم در باره نظام جمهورى اسلامى كه در 12 فروردين 1358 برگزار شد . استاد مطهرى يك ماه بعد به شهادت رسيدند . 
  ]\r\n( 2 ) . من به فرهنگ خودم خيانت نمىكنم ، به غير موحّد « شهيد » اطلاق نمىكنم هرچند عده‌اى بدشان‌بيايد .\r\n( 3 ) . [ رژيم شاه 
  ]\r\n","page_name":" 156 ","page_number":156},
  {"content":"\r\n\r\nماركسيسم موج خيز مىبود محال بود كه بگويد اين ، هم مسلمان است هم ماركسيست . اگر مىگفت هم مسلمان است هم ماركسيست يعنى از دو منبعِ حركت دارد تغذيه مىشود . نمىتوانست مسلمان بودنش را انكار كند مىگفت يك مسلمانِ ماركسيست است . مسلمان بودنش در مردم موج ايجاد مىكرد ، مىخواست با تهمت ماركسيست بودن جلو اين موج را بگيرد . اين است كه آنها از نظر عدد سهمى دارند ولى از نظر ايجاد موج نه تنها سهمى ندارند بلكه سهم منفى دارند . اين همه كه دستگاه و دنياى استعمارى و امپرياليستى اصرار داشت كه به نهضت ايران برچسب كمونيستى بزند براى اين بود كه مىدانست اگر اين برچسب را بزند از سرعت آن مىكاهد و آن اوج و درجه حرارت را مقدارى پايين مىآورد .\r\nسؤال : چرا شما نقش افراد غيرمذهبى نظير فدائيان خلق را به اين شكل نديده مىگيريد ؟ آيا اين از عدل اسلامى به دور نيست ؟\r\nپاسخ : اين كه نقش داشتند ، بديهى است كه افرادى بوده‌اند ، كشته هم شده‌اند ، افرادى كه مسلّم در ميان جوانانشان علىالقاعده لااقل عده‌اى صداقت داشته‌اند اما نقش داشتن آنها را از دو زاويه بايد حساب كرد : يكى از زاويه عددى و ديگر از زاويه تأثير بخشيدن در جامعه . از جنبه عددى سهم كم دارند و از جنبه تأثير بخشيدن روى جامعه سهم منفى دارند .\r\nسؤال : شما از جامعه توحيدى و بىطبقه صحبت كرديد ، به نظر من جامعه بىطبقه وجود ندارد . خواهشمند است در اين مورد بيشتر توضيح دهيد .\r\nپاسخ : در كتاب جهان‌بينى توحيدى توضيح داده‌ام . فرق است ميان جامعه بىطبقه و جامعه بىاختلاف . طبقه و جامعه طبقاتى ، آن اختلافهايى را مىگوييم كه از كسب امتيازات بى جا و ظالمانه پيدا شود . يعنى اگر كسى با ديگرى از نظر يك موهبت مثلا ثروت تفاوت داشته باشد ، منشأ تفاوتش اين است كه جامعه به او يك امتياز داده بدون آن كه آن امتياز را به فرد ديگرى بدهد . اگر جامعه به بچه‌اى اين امكان را بدهد كه برود درس بخواند ، به يك بچه ديگر كه لااقل به اندازه او استعداد دارد اين امكان\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nرا ندهد كه برود درس بخواند ، در نتيجه اين بىسواد بماند و آن باسواد شود ، اين باسواد و بىسواد دوطبقه‌اند ، اگرچه طبقه اقتصادى نيستند ولى باز دو طبقه‌اى هستند كه ظالمانه است : چرا او با سواد باشد ، بعد ديپلمه شود ، بعد تحصيلات عاليه بكند و بعد داراى زندگى شود ولى آن ديگرى چنين نباشد ؟\r\nولى يك وقت هست كه دو بچه با دو امكان هر دو مىروند مدرسه ، يعنى جامعه شرايط مساوى براى هر دو ايجاد مىكند . از كلاس اول به يك مدرسه مىروند ، مدارج را طى مىكنند ، ولى يكى از اينها به دليل اين كه استعدادش بيشتر است يا كوشاتر است و تنبل نيست در كلاس بالاتر قبول مىشود و آن ديگرى به دليل تنبلى يا بازيگوشى نمره نمىآورد ، كم كم اين جلو مىافتد او عقب مىماند ، او خودش را به زحمت به ديپلم مىرساند اين خودش را به دانشگاه هم مىرساند . بعد قهرا اين با او اختلاف پيدا مىكند . اين يك كار فنى مىتواند انجام بدهد كه او نمىتواند انجام بدهد . اينجا اختلاف پيدا مىشود ولى اين اختلاف در اثر ظلم به آن ديگرى نيست .\r\nيك وقت ما مىگوييم كه جامعه بايد اصلا بدون تفاوت باشد ، يعنى آن كسى هم كه در مسابقه زندگى جلو افتاده و ديگرى تنبلى كرده ، او را عقب بكشيم تا با اين بايستد . آن كه جلو افتاده ، به سينه‌اش بزنيم تا با آن كه عقب مانده در يك [ رديف قرار گيرند . 
  ] يا او را به زور نگه داريم تا جلو نرود و اين را به زور بكشيم كه حتما شما بايد همدوش حركت كنيد . خود اين ، ظلم و استثمار است . پس فرق است ميان جامعه بىطبقه به مفهوم اين كه طبقه از امتيازات ظالمانه پيدا شده باشد - و اگر از جنبه اقتصادى بخواهيم تعبير كنيم از استثمار پيدا شده باشد - و جامعه بىطبقه كه اختلافات نه از استثمار بلكه از اختلاف سطح فعاليت و كار و ابتكار پيدا شده باشد .\r\nنظر ما اوّلى بود .\r\nسؤال : چرا در بحث مقايسه اين انقلاب با صدر اسلام آن را از گونهء انتقال از شرك در زمان پيغمبر دانستيد و آيات سوره مائده نيز ناظر به اين مطلب است در حالى كه اين انقلاب به نظر مىرسد حالتى مشابه انتقال از حكومت عثمان به حكومت على داشته است و ابوذرها نقش دارند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nپاسخ : تشبيه من اين بود : انقلاب ما كه بر دشمن بيرونى پيروز شده و دژها را از دشمن بيرونى گرفته و اكنون از ناحيه درون خطر تهديد برايش وجود دارد ، از اين جهت شبيه انقلاب زمان پيغمبر است نه شبيه انقلاب زمان حضرت امير . بنابراين تشبيه غلطى نبود .\r\nسؤال : با توجه به اين مسئله كه اسلام اصالت انسان را مىپذيرد و براى انسان ابعاد مختلف از نظر معنوى ، مادى و آزاديخواهى را مطرح مىنمايد و از طرف ديگر با توجه به شمول مفهوم استضعاف كه در كلمه استثمار و استبداد به كار نمىبرند كه در حقيقت دربرگيرنده همه ابعاد مختلف روح انسان است آيا خود كلمهء « استضعاف » با توجه به مسئله فوق حكايت نمىكند ؟ بدين ترتيب همان گونه كه فرموديد فرعون هم مستضعف تلقى خواهد شد اما نه از نظر مادى بلكه از نظر معنوى و يكى از ابعاد روح انسان .\r\nپاسخ : با يك نوع توسعه در مفهوم استضعاف خواسته‌اند مفهوم آيه را در واقع طورى بكنند كه آنچه ديگران گفته‌اند با حرفى كه من گفتم يكى در بيايد و آن اين است كه استضعاف يك مفهوم اعم دارد ، اختصاص به محروميت مادى ندارد ، شامل جنبه فرهنگى هم هست و به اين معنا خود فرعون ، هم استضعافگر بود هم استضعاف شده .\r\nفرعون دو شخصيت داشت : يك شخصيت فطرى و انسانى و خدايى كه آن شخصيت استضعاف شدهء درونش بود و يك شخصيت اكتسابى كه آن شخصيت فرعونىاش بود . آيهء وَ نُريدُ انْ نَمُنَّ عَلَى الَّذينَ اسْتُضْعِفوا شامل آن فرعون درونى هم مىشود . اين يك نوع تفسير از آيه است كه اگر آيه را اين طور تفسير كنيم ما مخالف با آن نيستيم ولى آيا آن كسانى كه روى آيه مستضعفين تكيه مىكنند كه بعد به ابعاد اجتماعى مسئله مىپردازند همين طور مىگويند ؟ اگر همين طور مىگويند ما حرفشان را تا اندازه‌اى قبول داريم . ولى توضيحى كه من درباره آيه بايد بدهم اين است :\r\nدر قرآن ، ما با دو منطقِ به ظاهر مختلف در ملاك پيروزيها روبرو مىشويم كه بايد اين دو را با هم بسنجيم تا ببينيم كه چه در مىآيد . قرآن در يك جا - كه اين آيه است - ظاهر اين است كه ملاك پيروزى را استضعاف‌شدگى بيان مىكند : وَ نُريدُ انْ\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nنَمُنَّ عَلَى الَّذينَ اسْتُضْعِفوا فِى الْارْضِ وَ نَجْعَلَهُمْ ائِمَّةً . پس استضعاف شدگى ملاك حركت ، انقلاب و پيروزى است . حركت و انقلاب از استضعاف شدگى پيدا مىشود و از هر جا كه حركت و انقلاب پيدا شود پيروزى هم از همان جا پيدا مىشود . پس در اينجا ايمان نقشى ندارد . روى اين ملاك و اگر ما باشيم و ظاهر اين آيه ، هر جاى دنيا محروميت و استضعاف شدگى باشد ، كافى است براى حركت ، جنبش ، انقلاب و پيروزى . از نظر آقايان قرآن اينجا روى يك امر زيربنايى « 1 » تكيه كرده يعنى امر مادى اقتصادى .\r\nولى قرآن در آيات ديگرى روى امرى تكيه مىكند كه حضرات آن را روبنايى مىدانند ، يعنى ايمان و عمل صالح :\r\nوَعَدَ اللَّهُ الَّذينَ امَنوا مِنْكُمْ وَ عَمِلُوا الصّالِحاتِ لَيَسْتَخْلِفَنَّهُمْ فِى الْارْضِ كَمَا اسْتَخْلَفَ الَّذينَ مِنْ قَبْلِهِمْ وَ لَيُمَكِّنَنَّ لَهُمْ دينَهُمُ الَّذِى ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ امْناً يَعْبُدونَنى لا يُشْرِكونَ بى شَيْئاً « 2 » .\r\nروى يك امر ايدئولوژيك تكيه كرده : آنهايى كه داراى ايمانند ، پيوسته به يك مكتب‌اند ( مقصود از ايمان قطعا ايمان الهى است نه پيوستن به هر مكتبى ) ، آنان كه به خدا و به دين خدا ايمان دارند و به اين مكتبشان دلبستگى دارند و اعمالشان مطابق اين مكتبشان است خدا به اينها وعده استخلاف و پيروزى داده . در اين زمينه آيات زيادى داريم :\r\nوَ لَقَدْ كَتَبْنا فِى الزَّبورِ مِنْ بَعْدِ الذِّكْرِ انَّ الْارْضَ يَرِثُها عِبادِىَ الصّالِحونَ « 3 » .\r\nانَّ الْارْضَ لِلَّهِ يُورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقينَ « 4 » .\r\nوَ لا تَهِنوا وَ لاتَحْزَنوا وَ انْتُمُ الْاعْلَوْنَ انْ كُنْتُمْ مُؤْمِنينَ « 5 » .\r\n\r\n\r\n\r\n\r\n","description":"","footnote":"\r\n( 1 )\r\n. البته ما زير بنا و روبنا را قبول نداريم .\r\n( 2 ) . نور / 55 .\r\n( 3 ) . انبياء / 105 .\r\n( 4 ) . اعراف / 128 .\r\n( 5 ) . آل‌عمران / 139 .\r\n","page_name":" 160 ","page_number":160},
  {"content":"\r\n\r\nاينجا اين مسئله مطرح است : آيا قرآن در حركت تاريخ و در انقلابها تكيه‌اش روى مسائل به اصطلاح امروز زيربنايى است يعنى محروميتهاى مادى يا روى امر روبنايى ؟ الان چندين سال است كه مسئله روبنا به كلى فراموش شده ، همه مىآيند روى مسئلهء به اصطلاح خودشان زيربنا تكيه مىكنند . آيا قرآن تناقض گفته : در يك جا روى استضعاف‌شدگى تكيه كرده در يك جا روى ايمان ، در يك جا براى ايمان اصالت قائل است در يك جا براى محروميت ؟ به عقيده ما نه . منطق قرآن همان وَعَدَ اللَّهُ الَّذينَ امَنوا مِنْكُمْ وَ عَمِلُوا الصّالِحاتِ است . از آن آيه برداشت غلط كردند ، اصل كلى استنباط كردند در حالى كه آيه اصل كلى را نمىگويد . آيه ، قبل و بعد دارد ، آن را از قبل و بعدش بريده‌اند و اين تفسير را از آن گرفته‌اند . قبل آيه اين است : انَّ فِرْعَوْنَ عَلا فِى الْارْضِ وَ جَعَلَ اهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ ابْناءَهُمْ وَ يَسْتَحْيى نِساءَهُمْ انَّهُ كانَ مِنَ الْمُفْسِدينَ « 1 » . فرعون در روى زمين استكبار كرده ، علو كرده ، گروهى از مردم را استضعاف كرده ، در حالى كه سرهاى ذكور آنها را مىبريد و فقط زنهاى آنها را زنده نگه مىداشت ، و او از مفسدان بود . بعد مىگويد : وَ نُريدُ انْ نَمُنَّ عَلَى الَّذينَ اسْتُضْعِفوا . . .\r\nو آيه كه تمام مىشود مىفرمايد : وَ نُرِىَ فِرْعَوْنَ وَ هامانَ وَ جُنودَهُما مِنْهُمْ ما كانوا يَحْذَرونَ . اين آيه ( وَ نُريدُ . . . ) وسط دو آيه قرار گرفته كه هر دو مربوط به فرعون و بنىاسرائيل است . قرآن منطق خودش را از دست نداده : فرعون علوّ در ارض و استكبار در ارض پيدا كرد ، مفسد فىالارض شد ، چكار مىكرد ؟ در حالى كه گروهى از مردم را استضعاف مىكند ، در حالى كه سرهاى پسران آنها را مىبُرد ، در حالى كه تنها زنهاى آنها را زنده نگه مىدارد ، ما [ چنين اراده مىكنيم 
  ] ( گفت من در چه خيالم و فلك در چه خيال ) . او اين كار را مىكرد ولى ما هم داشتيم كار خودمان را مىكرديم : و حال آن كه ما هم اراده مىكرديم كه منت بگذاريم بر همان مستضعفان ، يعنى در حالى كه ما داشتيم مقدمات يك ايمان و يك مكتب و يك كتاب را فراهم مىكرديم و زمينه داشت مساعد مىشد براى اين كه ما موسايى را در خانه آن فرعون پرورش بدهيم و موسى ايمان تازه و كتاب تازه‌اى بياورد و اين مستضعفين ، گروندگان به يك ايمان و يك مكتب بشوند ، آنگاه اين نيروى ايمان و مكتب است كه فرعون را شكست مىدهد .\r\nاين است كه مفسرين از قديم گفته‌اند « وَ نُريدُ انْ نَمُنَّ عَلَى الَّذينَ اسْتُضْعِفوا » جملهء\r\n\r\n\r\n\r\n\r\n","description":"","footnote":"\r\n( 1 ) . قصص / 4 .\r\n","page_name":" 161 ","page_number":161},
  {"content":"\r\n\r\nحاليه است مربوط به قبل ، الَّذينَ اسْتُضْعِفوا يعنى همان مستضعفين زمان فرعون ، و منتى هم كه بر آنها مىخواستيم قرار بدهيم [ اين بود كه 
  ] مثل منت « لَقَدْ مَنَّ اللَّهُ عَلَى الْمُؤْمِنينَ اذْ بَعَثَ فيهِمْ رَسولًا » « 1 » پيغمبر در ميانشان مبعوث كنيم ، رهبر برايشان بفرستيم ، مكتب و ايمان به آنها بدهيم تا در پرتو ايمان و مكتب و رهبر پيروز شوند .\r\nو بعد : وَ نُرِىَ فِرْعَوْنَ وَ هامانَ وَ جُنودَهُما مِنْهُمْ ما كانوا يَحْذَرونَ .\r\nبنابراين داستان بنىاسرائيل هم يكى از مصداقهاى وَعَدَ اللَّهُ الَّذينَ امَنوا مِنْكُمْ وَ عَمِلُوا الصّالِحاتِ است . قرآن نمىخواهد بگويد تصميم ما اين بوده كه بنىاسرائيل را نجات بدهيم چه موسايى مبعوث بشود چه نشود ، چه توراتى بيايد چه نيايد ، چه توحيدى در ميان مردم بيايد چه نيايد ، چه ايمانى بيايد چه نيايد ؛ هرگز قرآن چنين حرفى نمىزند . اين كه مىگويد « و حال آن كه ما منت گذاشتيم » ( ما داشتيم منت مىگذاشتيم ) نظير « لَقَدْ مَنَّ اللَّهُ عَلَى الْمُؤْمِنينَ اذْ بَعَثَ فيهِمْ رَسولًا » است . چگونه منت مىگذاشتيم ؟ در بطن خانه فرعون ، موسى را پرورش مىداديم كه موسى كم كم مبعوث به رسالت بشود و با يك ايمان جديد و تازه و مكتب جديد و رسالت جديد و يك رهبرى جديد بيايد و بنىاسرائيل را نجات بدهد .\r\nپس اين اشتباه از آنجا پيدا شده كه اين آيه را از ما قبل و مابعدش جدا كرديم ، وقتى كه جدا كرديم نقش ايمان در آن منفى شده ، بعد تناقضى ميان اين آيه و همهء آيات ديگر پيدا شده و چون اين آيه خيلى باب روز بوده آيات ديگر فراموش شده است . نه ، اساس اسلام بر جنگ عقايد و پيروزى ايدئولوژى و پيروزى ايمان و عمل صالح است ولى قرآن معتقد است كه هميشه مستضعفين بيشتر از غير مستضعفين گرايش به ايمان و عمل صالح پيدا مىكنند چون آنها در زير خروارها مانع خوابيده‌اند . يك فرعون اگر بخواهد به راه حق بيايد بايد از زير يك كوه‌مانند بيرون بيايد ولى يك ابوذر چطور ؟ ابوذر مانعى ندارد ، تا ببيند پيغمبر هست مثل فنر مىجهد و مىآيد سراغ پيغمبر ، چون آن مانعهاى ابوسفيان‌ها و ابوجهل‌ها براى ابوذرها وجود ندارد .\r\n\r\n\r\n\r\n\r\n","description":"","footnote":"\r\n( 1 )\r\n. آل‌عمران / 164 .\r\n","page_name":" 162 ","page_number":162},
  {"content":"\r\n\r\n\r\nتحليل انقلاب ايران\r\nبسم اللَّه الرحمن الرحيم\r\nفكر كرديم كه لازم است از انقلاب اسلامى ايران تحليلى به عمل بيايد و شناسايى نسبت به آن صورت گيرد براى اين كه راه آينده ما مشخص شود . تا ما به ماهيت اين انقلاب شناخت و شناسايى درست پيدا نكنيم راه آينده خودمان را درست تشخيص نمىدهيم . اين جا مطلبى را عرض كنم كه در ضمن سؤالهاى جلسه پيش هم مطرح بوده و ضمنا جوابى به آن خواهد بود .\r\n\r\nآيا صحبت از سهم گروهها صحيح است ؟\r\nگاهى اين مسئله مطرح مىشود كه سهم گروهها را بايد در نظر گرفت . گروههاى مختلفى در اين انقلاب شركت داشته‌اند و عدالت و انصاف ايجاب مىكند كه سهم همه گروهها و سهم همه افراد و سهم همه شهدا و كشته شدگان را در نظر بگيريم . من فعلا نمىخواهم وارد اين بحث بشوم كه گروهها چه سهمى دارند و يا بعضى سهمشان تا اندازه‌اى سهم منفى هم بوده است ، ولى مىخواهم ببينم كه در حال حاضر آيا بحث سهم در انقلاب داشتن معنى و مفهوم دارد يا نه ؟ اگر انقلابى به تمام و كمال به ثمر برسد و موقع بهره دهى و ميوه چينى آن باشد كه جز ميوه چيدن و بهره‌گيرى چيز ديگرى در ميان نيست اينجا جاى اين هست كه همه گروهها و حتى همه افرادى كه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nسهمى در به ثمر رساندن آن انقلاب داشته‌اند مطالبه سهم خودشان را بكنند . مثل باغى است كه عده زيادى در كاشتن و پرورش دادن درختان آن سهم داشته‌اند و حالا موقع ميوه دهى و ثمر دادن آن است ، هر كسى مىگويد حالا كه موقع ميوه چيدن است پس سهم ما را هم بدهيد .\r\nولى يك وقت هست كه انقلابى آغاز شده و مرحله‌اى را طى كرده است و مراحلى را هنوز در پيش دارد و گروههايى هم در آن شركت داشته‌اند ، اكثريتى و اقليتى ، و هنوز اين انقلاب دارد جريان خودش را طى مىكند ، يك عده افرادى كه با ديگران تا يك مرحله وحدت نظر داشته‌اند از آن مرحله به آن طرف آنها مدعى هستند كه اين انقلاب را در فلان مسير بايد حركت داد و برد و ديگران مىگويند نه ، اين انقلاب در آن مسير نبايد برود بلكه در مسير ديگرى بايد برود ؛ يعنى در نقطهء شروع ، عده زيادى با يكديگر بوده‌اند و تا يك منزل و يك مرحله كه سقوط رژيم بوده است كه رژيم بايد سقوط كند همه وحدت نظر داشته‌اند اما آيا انقلاب براى اين بوده كه فقط رژيم سقوط كند ، همين قدر كه رژيم سقوط كرد ديگر همه چيز درست است و انقلاب به ثمر و ميوه نشسته است ؟ يا نه ، انقلاب دو جنبه دارد : جنبه ويران كنندگى ، و جنبه مهمش جنبه سازندگى است كه جامعه آينده چگونه و روى چه الگويى و با چه مدل و سيستمى بايد ساخته شود . وقتى كه به مرحله اول رسيديم كه مرحله سقوط رژيم است عده‌اى فورا مىگويند كه اين سير و جريان را در فلان مسير بايد انداخت ، از آنجا بايد رفت و يك عده ديگر ( من به اكثريت و اقليت كار ندارم ) مىگويند اين انقلاب را در اين مسير ديگر ، اين مسيرى كه من مىگويم بايد هدايت كرد .\r\nاينجا ديگر مسئله سهم داشتن مطرح نيست . انقلاب تجزيه بردار نيست كه بگوييم يك قسمتش را به شما مىدهيم يك قسمتش را به ديگرى . راه و مسير است ، قافله‌اى است كه حركت كرده ، اين قافله يا از اين راه بايد برود يا از آن راه .\r\nقافله اين انقلاب يا بايد مثلا در مسير اسلامى حركت كند يا بايد به كلى راه خودش را عوض كند و از راه ديگرى برود ، مثلا در مسير كمونيستى حركت كند . در اين مرحله جاى اين بحث نيست كه بگوييم آنهايى كه از اول نظريات كمونيستى داشته‌اند و تا مرحله سقوط رژيم سهمى دارند ( حالا درصدش را كارى ندارم ) سهمشان را بدهيد .\r\nانقلاب نهر آب نيست كه بگوييم نهر آبى بوده ، مىآمده ، تا اينجا كه آمده در يك\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمسير آمده ، از اينجا جويى را جدا كنيم و به اينها بدهيم تا براى زمين خودشان ببرند ؛ مگر اين كه بگوييم قسمتى از مملكت را تجزيه مىكنيم و به آنها مىدهيم و الّا - چنان كه افرادى هم از اول مىگفتند - گروههايى كه در ايدئولوژى با يكديگر اختلاف نظر دارند و دو مسير مختلف را مىخواهند طى كنند ، اشتراك ، پيمان بستن با يكديگر ، شريك شدن در يك معامله در مورد آنها امكان و معنى ندارد ، آن فقط يك تاكتيك است كه عجالتا اين كار را مىكنيم تا بعد يا شما پيش مىبريد يا ما پيش مىبريم ، يا شما از اين مسير مىبريد يا ما از آن مسير مىبريم . بر اين اساس ، در اين مرحله اين مسئله كه سهم يك عده را بدهيم [ معنى ندارد ، 
  ] يا آنها پيش مىبرند ما ديگر سهمى نخواهيم داشت و يا ما پيش مىبريم آنها ديگر سهمى نخواهند داشت . نمىشود انقلاب را در آنِ واحد در دو مسير متناقض حركت داد . در دو مسير متناقض حركت دادن ، گاهى از اين طرف كشاندن گاهى از آن طرف كشاندن انقلاب مساوى است با نابودى انقلاب .\r\nاين بحث كه ماهيت اين انقلاب چيست ، براى پيدا كردن راه آينده انقلاب مفيد و مؤثر است . البته مسائل اجتماعى مسائلى نيست كه بشود به نحو كلى [ در باره آنها نظر داد . 
  ] وقتى كه مثلا ما مىگوييم يك حركت اجتماعى چنين مسيرى را طى كرده است معنايش اين نيست كه تمام افراد اجتماع به طورى كه يك فرد هم خارج نباشد اين گونه فكر مىكرده‌اند ، بلكه مقصود اين است كه اين حركت اجتماعى در مجموع و كل خودش از چه نقطه‌اى آغاز شده و به سوى چه مقصدى بوده است .\r\n\r\nكيفيت رهبرى ، يكى از راههاى شناخت ماهيت انقلاب\r\nيكى از راههاى شناختن يك انقلاب و يك نهضت كيفيت رهبرى آن است . ببينيم اين نهضت چگونه و از چه مسيرى رهبرى شده است . روز اوّلى كه نهضت شروع شد هيچ كس نيامد خودش را براى رهبرى كانديدا كند و بعد هم مردمْ روز اول به او رأى بدهند كه تو رهبر هستى ، بعد آن رهبر براى مردم راه انتخاب كند . افراد و گروههاى زيادى كه واقعا درد نسبتا مشترك داشتند در مسير افتادند ولى تدريجا رهبر خود به خود انتخاب شد . چقدر از روحانيين چه از مراجع و چه غير مراجع شركت داشتند ، چقدر از غير روحانيين چه گروههاى اسلامى و چه گروههاى غير اسلامى\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nشركت داشتند ، طبقه تحصيل‌كرده شركت داشت طبقه تحصيل‌نكرده هم شركت داشت ، دانشجو و كارگر و كشاورز و بازرگان همه شركت داشتند ولى رهبر خود به خود انتخاب شد . اين كه رهبر واقعا خود به خود انتخاب شد به طورى كه همه رهبرى آن رهبر را اذعان كردند چگونه بود ؟ آيا به دليل صداقت رهبر بود ؟ شك ندارد كه رهبر صداقت داشت ولى آيا صداقت منحصر به امام خمينى بود ، آن كسان ديگرى كه واقعا لياقت رهبرى داشتند صداقت نداشتند ؟ چرا . رهبر شجاع بود ، آيا تنها ايشان فرد شجاعى بودند ، غير از ايشان رهبر صديق و صادق شجاع وجود نداشت ؟ چرا . ايشان از يك نوع روشن‌بينى برخوردار بودند ، آيا منحصرا ايشان از روشن‌بينى برخوردار بودند ، كس ديگر روشن‌بينى نداشت ؟ رهبر قاطعيت داشت ولى اين هم منحصر به ايشان نبود . همه اين مزايا در ايشان جمع بود ولى چنين نيست كه اين مزايا در ديگران نبود . پس چگونه شد كه جامعه خود به خود ايشان را به رهبرى انتخاب كرد ؟\r\nمسأله‌اى مطرح مىكنند تحت عنوان نقش رهبر در نهضتها يا در تاريخ ، كه آيا تاريخ شخصيت را مىسازد يا شخصيت تاريخ را مىسازد ؟ آيا نهضت رهبر را مىسازد يا رهبر نهضت را مىسازد ؟ مىدانيم نظريه صحيح اين است كه يك اثر متقابل ميان نهضت و رهبر هست . آيا رهبر نهضت را به اوج مىرساند يا نهضت رهبر را رهبر مىكند ؟ حقيقت اين است كه هر دو ، يعنى مزايا و امتيازاتى بايد در رهبر باشد [ كه اينها نهضت را به اوج مىرساند 
  ] و خصوصيتى بايد در نهضت وجود داشته باشد كه اين خصوصيت اين رهبر را رهبر مىكند .\r\n\r\nامام خمينى ارزشها را با معيارهاى اسلامى مطرح كردند\r\nعلت اين كه امام خمينى رهبر بلامعارض و بلامنازع اين نهضت شد اين است كه علاوه بر اين كه واقعا شرايط و مزاياى يك رهبر در فرد ايشان جمع بود ايشان در مسير فكرى و روحى و نيازهاى مردم ايران قرار داشت كه ديگران در اين مسير قرار نداشتند ، يعنى اگر امام خمينى با همه مزاياى شخصى كه دارد منطقى كه به كار برد و اهرمهايى كه روى آن اهرمها دست مىگذاشت و فشار مىداد و جامعه را به حركت مىآورد از نوع اهرمهايى بود كه ديگران روى آنها فشار مىآورند ، مثلا اگر ايشان هم همان منطق ديگران يعنى مسئله تضاد طبقاتى و به اصطلاح وارد كردن\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nتضادهاى طبقاتى در خودآگاهى مردم - فقط همين - را پيش مىگرفت [ آيا مىتوانست چنين نهضتى را پديد آورد ؟ 
  ] البته ايشان از اين مسئله هم استفاده كردند ( به دليل اين كه اسلام مكتب جامعى است ) ولى نه به اين منطق و بيان بلكه با منطقى كه با منطق اسلام جور در مىآيد يعنى منطق عدالت خواهى . عدالت خواهى در پرتو تعليمات اسلامى يكى از اهرمهاى اساسى بود كه ايشان هميشه روى آن فشار مىآوردند . اگر فقط روى اين موضوع فشار مىآوردند بدون آن كه رنگ اسلامى به مطلب بدهند ، آيا امكان داشت كه بتوانند جامعه را اين طور به حركت درآورند ؟\r\nاگر ايشان عنوان پيشوايى مذهبى و اسلامى را نمىداشتند ، اگر مردم ايران در عمق روحشان كه يك نوع آشنايى و انس و الفتى با اسلام و آيات قرآن دارند ، با على و امام حسين دارند ، حس نمىكردند كه بار ديگر نداى پيغمبر و نداى على و نداى امام حسين است كه از حلقوم اين مرد بيرون مىآيد ، اگر اينها نمىبود آيا اين گونه حركت در اين مملكت به وجود مىآمد ؟\r\nايشان با ظلم مبارزه كردند ولى همان مبارزه با ظلم را با معيارهاى اسلامى مطرح كردند كه يك مسلمان نبايد زير بار ظلم برود . مبارزه با ظلم را در زير پرچم اسلام انجام دادند ، مبارزه با اختناق را در زير پرچم اسلام انجام دادند . سخن از استقلال گفتند ، چرا استقلال ؟ زيرا ما مسلمانيم ، يك مسلمان و ملت مسلمان به خود اجازه نمىدهد كه ذليل باشد : لَنْ يَجْعَلَ اللَّهُ لِلْكافِرينَ عَلَى الْمُؤْمِنينَ سَبيلًا « 1 » . نبايد مؤمن زيردست و كافر زبردست باشد ، مؤمن فرمانبر و كافر فرمانده باشد .\r\n\r\nپيوند دين و سياست\r\nمسئله عدم جدايى دين از سياست را مطرح كردند و اين كه در اسلام دين از سياست جدا نيست . خود جناب آقاى مهندس بازرگان كه تشريف دارند يكى از كارهاى بسيار اساسى كه انجام داده‌اند همان رساله دين و سياست بود كه اين مسئله از زمان سيد جمال مطرح شد . سيد جمال براى اولين بار اين مسئله را به شدت در ميان مسلمين مطرح كرد . سيد جمال هم همين را احساس كرد كه اگر بخواهد در مردم حركت ايجاد كند بايد به مردم مسلمان بفهماند كه سياست از دين جدا نيست . بعد\r\n\r\n\r\n\r\n\r\n","description":"","footnote":"\r\n( 1 ) . نساء / 141 .\r\n","page_name":" 167 ","page_number":167},
  {"content":"\r\n\r\nچه نقشه‌هايى در كشورهاى اسلامى بالخصوص كشورهاى عربى به كار بردند ! مسأله‌اى را مطرح كردند به نام « عَلمانيت » كه يك لغتى است كه من چندان هم ريشه آن را نتوانستم به دست بياورم . عربها از آن « علمانيت » تعبير مىكنند كه مىگويند ترجمه آن چيزى است كه فرنگيها به آن سكولاريسم مىگويند . علمانيت يعنى جدايى دين از سياست ، حساب دين بايد از حساب سياست جدا باشد . بعد از سيد جمال روى زمينه علمانيت فوق‌العاده كار كرده‌اند . در مصر افراد زيادى پيدا شدند با رنگ ملىگرايى ، ناسيوناليستى ، پان عربيسم و تكيه بر قوميت براى اين كه فكر جدايى دين از سياست را تبليغ كنند . اخيرا هم ديديد كه انور سادات « 1 » همين مسئله را بار ديگر مطرح كرده كه دين را به سياست چكار ؟ دين مال مسجد است ، دين كار خودش را در مسجد بايد انجام بدهد ، مذهب را چكار كه در مسائل سياسى مداخله كند .\r\nاين مسئله زياد مطرح شده بود ولى وقتى كه مردم از زبان يك مرجع تقليد ، كسى كه كوچكترين آداب مذهبى خودشان را با وسواس تمام كوشش مىكنند با دستورهاى او منطبق كنند ، در كمال صراحت مىشنوند دين از سياست جدا نيست ، اى كسى كه از سياست كشورت دورى كرده‌اى تو از دين دورى كرده‌اى ، [ تأثير صد چندان دارد . 
  ] اين امر نقش زيادى در اين بسيج عمومى داشت .\r\nمسئله آزادى و آزادى خواهى مطرح شد ، به شدت هم مطرح شد ولى وقتى كه از زبان اين رهبر كه رهبر دينى و مذهبى است مطرح شد مردم براى اولين بار احساس كردند كه آزادى يك موضوع سياسى نيست يك موضوع اسلامى است ، يك نفر مسلمان بايد آزاد زيست كند و بايد آزاديخواه باشد .\r\n\r\nاستفاده رهبر از تغيير تاريخ هجرى\r\nمسائلى در ايران به وجود آمد كه از جنبه اقتصادى يا سياسى مهم نبود ولى از جنبه مذهبى آن هم از نظر شعارهاى مذهبى مهم بود و اين مسائل نقش زيادى در اوج دادن نهضت داشت . خوشبختانه از اشتباهات بسيار بزرگ دستگاه [ تغيير مبدأ تاريخ بود . 
  ] غرور فوق‌العاده آنها سبب شد كه در اواخر سال 1354 يك مرتبه تصميم گرفتند\r\n\r\n\r\n\r\n\r\n","description":"","footnote":"\r\n( 1 ) . [ رئيس جمهور وقت مصر . 
  ]\r\n","page_name":" 168 ","page_number":168},
  {"content":"\r\n\r\nكه تاريخ هجرى را به تاريخ به اصطلاح شاهنشاهى تبديل كنند . اين كار از نظر اقتصاد مردم و از نظر سياسى اثرى نداشت ، حالا تاريخْ هجرى باشد يا شاهنشاهى ، ولى چقدر عواطف مردم را مجروح كرد و چه وسيله خوبى به دست رهبر داد براى كوبيدن دستگاه كه اين دشمنى با اسلام است ، دشمنى با پيغمبر است ، برابر است با اين كه هزارها نفر از عزيزان اين مردم را بكشند . همين مسئله تغيير تاريخ در مردم عصيان ايجاد كرد ، زيرا عاطفه اسلامى مردم را جريحه دار كرد .\r\nبنابراين مسئله رهبرى ، كيفيت و نحوه رهبرى [ يكى از راههاى شناخت ماهيت انقلاب ماست . 
  ] مردم در ميان افراد زيادى كه صلاحيت داشتند رهبر نهضت واقع شوند يك رهبر خاص را انتخاب كردند آن هم به صورت رهبر بلامنازع ، رهبرى كه زورى نداشت كه بخواهد خودش را بر مردم تحميل كند ، خود به خود انتخاب شد ، نه اين كه كسى او را نصب كرد و نه اين كه خودش خودش را كانديدا كرد . به علاوه وقتى نگاه كنيم اين رهبر چه مسيرى را طى كرده ، روى چه اهرمهايى بيشتر تكيه كرده و چه منطقى را به كار برده است مىبينيم اين رهبر جز منطق اسلامى هيچ منطق ديگرى را به كار نبرده ؛ پس همين خودش نشان مىدهد كه نهضت ما واقعا يك نهضت اسلامى بود ، نهضت عدالتخواهانه بود ولى عدالت را در سايه اسلام مىخواست ، نهضت آزادى خواهانه بود آزادى را در سايه اسلام مىخواست ، نهضت استقلال‌طلبى بود استقلال را در سايه اسلام مىخواست ، همه چيز را در سايه اسلام مىخواست .\r\n\r\nيك خاطره\r\nيادم نمىرود ، در جريان معروفِ به اصطلاح اپورتونيست‌ها ، آنجا كه گروهى از مجاهدين خلق از آنها جدا شدند و رسما اعلام گرايش به ماركسيسم كردند ، [ يكى از دوستان ما جمله خوبى گفت . 
  ] دوستى داريم « 1 » كه فوق‌العاده علاقه‌مند به فعاليتهاى مجاهدين بود و عجيب فداكارى مىكرد و تا پاى جانش براى مبارزه حاضر بود و نه فقط براى مجاهدين ، بلكه آنچنان ضد دستگاه بود كه بالاتر از آن من\r\n\r\n\r\n\r\n\r\n","description":"","footnote":"\r\n( 1 ) . [ آقاى هاشمى رفسنجانى ، چنان كه خود ايشان هم در يكى از سخنرانيهاى خود به مناسبت‌بزرگداشت استاد شهيد مطهرى اين خاطره را نقل كرده‌اند . 
  ]\r\n","page_name":" 169 ","page_number":169},
  {"content":"\r\n\r\nنمىتوانستم تصور كنم . واقعا من مىديدم حاضر است مال و جانش را در راه اين مبارزه فدا كند . از ديگران پول مىگرفت و در اين راه خرج مىكرد . او ضد دستگاه بود و چون مجاهدين هم ضد دستگاه بودند نسبت به آنها گرايش زيادى داشت . من يك وقت نگران او بودم گفتم نكند كه وقتى هم كه اين جريان [ تغيير ايدئولوژى 
  ] را ببيند بگويد حالا مسئله مهمى نيست ، اگر هم احيانا اينها گرايش ماركسيستى پيدا كرده‌اند نبايد حرفى در اين زمينه زد ، فعلا ما بايد مبارزه كنيم ، اين مسئله مهم نيست ، مسئله مهم مبارزه است . در جلسه‌اى كه من با او ملاقات كردم و از او نظرش را خواستم جمله‌اى گفت كه من اين جمله را فراموش نمىكنم . گفت ما عدالت را هم در سايه خدا مىخواهيم ، اگر بنا باشد خدايى نباشد ، نام خدا و خداپرستى نباشد ما از آن عدالت بيزاريم .\r\nاين گونه بود كه عدالت را هم ملت ما در سايه خدا خواست ، آزادى را هم در سايه خدا خواست ، استقلال را هم در سايه خدا خواست .\r\n\r\nعنصر « تهاجم به ظلم و اختناق » در اسلام\r\nبدون شك اسلام يك دين انقلابى است ، اسلام دين مبارزه است . در جلسه پيش مطلبى عرض كردم كه متمم آن را اكنون بايد عرض كنم . عرض كردم كه هر انقلابى معلول يك سلسله نارضاييها و ناراحتيهاست ، يعنى وقتى كه مردمى از وضع حاكم ناراضى و خشمگين باشند و وضع مطلوبى را آرزو كنند زمينه انقلاب به وجود مىآيد . حالا مىخواهم مكملش را عرض كنم و آن اين است كه صِرف نارضايى كافى نيست . ممكن است ملتى خيلى هم از وضع موجود ناراضى باشد و خيلى هم آرزوى وضع ديگرى را داشته باشد در عين حال انقلاب نكند ، چرا ؟ براى اين كه داراى روحيه رضا و تسليم و تمكين و روحيه انظلام و ظلم‌پذيرى است . ناراضى هست ولى در عين حال تسليم ظلم است . اگر ملتى ناراضى بود ولى علاوه بر ناراضى بودن يك روحيه پرخاشگرى و روحيه طرد و انكار در او وجود داشت آن وقت است كه انقلاب مىكند . در اينجاست كه نقش مكتبها روشن مىشود . اسلام خصوصيتش اين است كه به مردم خودش حس پرخاشگرى و حس مبارزه و حس طرد و نفى وضع نامطلوب را مىدهد . جهاد و امر به معروف و نهى از منكر - هر كدام در جاى خود - [ اين روحيه و حس را در افراد ايجاد مىكند . 
  ] امر به معروف و نهى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nاز منكر يعنى اگر وضع حاكم وضع نامطلوب و غير اسلامى بود تو نبايد تسليم وضع بشوى و تمكين وضع بكنى ؛ تو بايد براى طرد ، نفى و انكار اين وضع جهت برقرار ساختن وضع مطلوب و ايده‌آل كوشش كنى . جهاد هم همين طور است . مسيحيت كه اساسش بر تسليم و تمكين است قرنها از اسلام انتقاد مىكرد كه اسلام چه دينى است ! در دين كه نبايد شمشير و جهاد باشد ، دين بايد دم از صلح و صفا بزند ، دين بايد بگويد اگر به طرف راست صورتت سيلى زدند طرف چپ صورتت را پيش بياور . ولى اسلام هرگز چنين منطقى ندارد . اسلام مىگويد افْضَلُ الْجِهادِ كَلِمَةُ عَدْلٍ عِنْدَ امامٍ جائِرٍ « 1 » ( من در يك جا نوشته‌ام كه همين جمله كوتاه چقدر حماسه در دنياى اسلام آفريده ! ) يعنى با فضيلت‌ترين و برترين جهادها اين است كه انسان در برابر يك پيشواى ستمگر دم از عدل بزند و سخن عدل را مطرح كند . سخن عدل را مطرح كردن يعنى نفى و انكار او و اعتراض به او . اگر در مكتبى عنصر تعرض و تهاجم نسبت به ظلم و ستم و اختناق وجود داشته باشد اين مكتب مىتواند بذر انقلاب را در ميان مردم خود بكارد .\r\nخوشبختانه به قدر كافى اين بذر در ميان ما پاشيده شده است بعد از آن كه سالها بلكه قرنها بود كه جهاد و امر به معروف و نهى از منكر و مبارزه در ميان ما فراموش شده بود . يادم هست در اوايلى كه جلسات انجمن اسلامى مهندسين تشكيل شده بود من بحثى راجع به امر به معروف و نهى از منكر كردم ، بعد رفتم در تاريخچه اين مطلب مطالعه كردم ، براى من يك امر شگفت انگيزى پيدا شد كه همان وقت مطرح كردم و واقعا براى من اسباب تعجب شد كه چرا در اين دويست سال اخير امر به معروف و نهى از منكر از رساله‌هاى ما برداشته شده در صورتى كه در كتابهاى فقهى عربى و فارسى ( رساله‌هاى فارسىِ ) ما تا دويست سال پيش [ مطرح بوده است . 
  ] وقتى كه رساله مىنوشتند اگر از وضو و غسل و تيمم شروع مىكردند ، بعد به ترتيبْ نماز ، روزه ، زكات ، خمس ، حج ، جهاد و امر به معروف و نهى از منكر بود و بعد وارد مسائل معاملات مىشدند . ما وقتى [ به كتابهاى فقهى قرون اخير 
  ] نگاه مىكنيم مىبينيم از دويست سال پيش‌گويى بحث درباره جهاد و امر به معروف و نهى از منكر خود به خود در اذهان يك امر زائد تلقى شده . همين طور كه ديگر در\r\n\r\n\r\n\r\n\r\n","description":"","footnote":"\r\n( 1 ) . كافى ، ج 5 / ص 60 .\r\n","page_name":" 171 ","page_number":171},
  {"content":"\r\n\r\nرساله‌ها بحثى دربارهء عبيد و اماء نمىكنند و مىگويند اين مسئله فعلا مطرح نيست ، يا بحثى درباره حدود و قصاص نمىكنند و مىگويند فعلا اينها مطرح نيست ، ديگر بحثى درباره امر به معروف و نهى از منكر و جهاد هم نمىكردند ، كأنّه اينها ديگر از دور خارج شده است .\r\n\r\nانقلاب اسلامى يا اسلام انقلابى ؟\r\nولى خوشبختانه در اين صد ساله اخير اين مسائل از نو مطرح شد . حرف من اين است : حالا كه مطرح شده است ما بر سر يك دوراهى قرار گرفته‌ايم . گفتيم كه اسلام با انقلاب پيوند دارد ، بذر انقلاب در اسلام وجود دارد . ولى ما مسلمانهاى به اصطلاح انقلابى ، ما كه الان ، هم مسلمانيم و هم معتقد به انقلاب ، بر سر يك دوراهى قرار گرفته‌ايم و اين دوراهى خيلى دقيق است يعنى در ابتدا تشخيص داده نمىشود كه دو راه است اما واقعا دو راه است و تدريجا با يكديگر زياد فاصله مىگيرند و آن اين است كه انقلاب اسلامى يا اسلام انقلابى ؟ آينده ما چه بايد باشد ؟ راه آيندهء ما راه انقلاب اسلامى بايد باشد يا راه اسلام انقلابى ؟ انقلاب اسلامى يعنى راهى كه هدفْ اسلام و ارزشهاى اسلامى است ، انقلاب و مبارزه براى برقرارى ارزشهاى اسلامى است ، يعنى مبارزه براى ما هدف نيست وسيله است ، اسلام و ارزشهاى اسلامى براى ما هدف است . ما انقلاب مىكنيم براى ارزشهاى اسلامى ، مبارزه مىكنيم براى ارزشهاى اسلامى ، پس هدف براى ما اسلام است ، مبارزه و انقلاب براى ما وسيله است . اما عده‌اى ميان انقلاب اسلامى و اسلام انقلابى اشتباه مىكنند يعنى براى آنها مبارزه و انقلاب هدف است ، اسلام وسيله‌اى است براى مبارزه و انقلاب . نتيجه‌اش اين است كه از اسلام انتخاب مىكنيم ؛ هر چه از اسلام ما را در مسير مبارزه قرار بدهد آن را قبول مىكنيم و هر چه از اسلام - لااقل فكر كنيم - ما را در مسير مبارزه قرار ندهد آن را از اسلام طرد مىكنيم . آنوقت بر اساس اين كه ما اسلام را هدف و مبارزه و جهاد را وسيله‌اى براى برقرارى ارزشهاى اسلامى بدانيم يا مبارزه را هدف بدانيم تفسيرها از اسلام ، انسان ، توحيد ، تاريخ ، جامعه و تفسيرها از آيات قرآن متضاد و متناقض مىشود . آن كه مبارزه را هدف مىداند مىگويد من هميشه بايد در حال مبارزه باشم و اصلا اسلام آمده براى مبارزه . نه ، اسلام نيامده براى مبارزه ، در اسلام عنصر مبارزه هست . اسلام خيلى دستورها آورده است يكى از آنها مبارزه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاست اما نه اين كه اسلام آمده فقط براى مبارزه و هدفى جز مبارزه ندارد . اسلام آمده براى اين كه بشريت را به سعادت برساند ، يكى از وسايلى كه در شرايط خاص از آن وسايل استفاده مىكند مبارزه است .\r\n\r\nريشه اين فكر كه « مبارزه اصل است »\r\nاين فكر كه مبارزه اصل است ناشى از فكر ديگرى است كه كسانى كه مادى فكر مىكنند در مورد جامعه و تاريخ دارند و آن اين است كه تاريخ و طبيعتْ جريان به اصطلاح ديالكتيكى را طى مىكنند و از ميان اضداد عبور مىكنند ، هميشه در دنيا جنگ اضداد آن هم به شكل ديالكتيكى برقرار است « 1 » يعنى هر واحدى در طبيعت و در تاريخ بالضروره ضد خود و نفى كنندهء خود را در درون خود پرورش مىدهد و بعد ميان خودش و خودش يعنى ميان عناصر كهنه خودش و عناصر نو خودش جنگ درمىگيرد و اين جنگ به پيروزى آن ضدى كه تازه پا به دنيا گذاشته ، به پيروزى نو و تركيب شدن نو و كهنه ( به يك معنى ديگر ) مىانجامد . بار ديگر اين جريان شروع مىشود . اصلا طبيعت جنگ است ، زندگى جنگ است ، جامعه جنگ است ، همه چيز جنگ است . اخلاق خوب هم يعنى هميشه شكل آنتىتز را داشتن ، شكل انكار هر چه هست و انكار وضع موجود را داشتن ، وضع موجود هر چه مىخواهد باشد . تا ديروز شما مبارزه مىكرديد براى اين كه يك وضعى به وجود بيايد . شما كه در اين جبهه بودى مترقى بودى ، متكامل بودى ، كارَت صحيح بود .\r\nهمين قدر كه اين وضع به وجود آمد ، فورا در درونش يك حالت انكار اين وضع به وجود مىآيد ، ديگر تو بعد از اين كهنه هستى و بايد از بين به روى و بايد آن دومى به وجود بيايد . اساسا اين مبارزه يك لحظه متوقف نمىشود و نبايد هم متوقف شود و هميشه هر چه چهرهء مبارزه را داشته باشد حقانيت هم مال اوست . آنوقت در همه جا مبارزه معيار اسلام مىشود ؛ عده‌اى هم كوشش مىكنند كه اسلام را به قول خودشان انقلابى كنند نه اين كه انقلاب را اسلامى كنند . اگر بنا شود كه تفاوتهاى اينها را - يعنى آنجا كه مىخواهد انقلابْ اسلامى باشد يا اسلامْ انقلابى باشد - يك يك ذكر كنيم كه چگونه راهها با هم فرق مىكند طول مىكشد .\r\n\r\n\r\n\r\n\r\n","description":"","footnote":"\r\n( 1 )\r\n. البته اين كه جنگ اضداد هست يك فكر بسيار قديمى و الهى است .\r\n","page_name":" 173 ","page_number":173},
  {"content":"\r\n\r\n\r\nعوامل تداوم انقلاب اسلامى :\r\n\r\n1 . ادامه دادن مسير عدالت خواهى\r\nاگر ما واقعا اذعان كرديم به اين كه انقلاب ما يك انقلاب ماهيتا اسلامى بوده يعنى عدالت‌خواهانه بوده ولى عدالت اسلامى ، آزادىخواهانه بوده آزادى اسلامى ، استقلال‌خواهانه بوده استقلال اسلامى ، يعنى همهء اينها را جامعه ما در ضمن اسلام مىخواست ، تمام ارزشهاى عالى را جامعه ما در سايه و ظلّ اسلام و توأم با معنويت اسلامى خواسته ، آينده اين انقلاب آن وقت محفوظ خواهد بود و اين انقلاب آن وقت تداوم پيدا خواهد كرد كه اولا مسير عدالت‌خواهى را براى هميشه ادامه بدهد يعنى دولتهاى آينده واقعا و عملا در مسير عدالت اسلامى گام بردارند ، براى پر كردن شكافهاى طبقاتى اقدام كنند ، تبعيضها را واقعا از ميان ببرند ؛ جامعه توحيدى به مفهوم اسلامى ، جامعه بىطبقه به مفهوم اسلامى نه جامعه بىطبقه به مفهومى كه ديگران مىگويند - كه ميان اينها از زمين تا آسمان تفاوت است - ايجاد كنند ، دولتِ حال و آينده براى برقرارى جامعه بىطبقه اسلامى كوشش كنند والّا اگر عدالت فراموش شود انقلاب شكست مىخورد چون اصلا ماهيت اين انقلاب ماهيت عدالتخواهانه بوده است .\r\n\r\n2 . احترام به آزاديها\r\nثانيا بايد ما به آزاديها به معنى واقعى در آينده احترام بگزاريم يعنى اگر دولت اسلامى ، جمهورى اسلامى ، حكومت اسلامى بخواهد زمينه اختناق را به وجود بياورد قطعا شكست خواهد خورد . البته آزادى غير از هرج و مرج است . آزادى به معنى معقول . هر كسى در درجه اول فكرش بايد آزاد باشد ، بيان و قلمش بايد آزاد باشد . اما فكر آزاد باشد يعنى اگر كسى واقعا منطقى و فكرى دارد فكر خودش را بگويد . اتفاقا تجربه‌هاى گذشته نشان داده است كه هر وقت در جامعه ما نوعى آزادى فكرى بوده - ولو از روى سوء نيت هم بوده است - اين امر به ضرر اسلام تمام نشده بلكه به سود اسلام تمام شده است [ مشروط به اين كه ما هم حرف خودمان را بزنيم نه اين كه آنها 
  ] « 1 » حرفشان را بزنند ما سكوت كنيم و حرف خودمان را نزنيم .\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 174 ","page_number":174},
  {"content":"\r\n\r\nبگذاريد آنها در باره اقتصادى كه خودشان مطرح مىكنند حرفشان را آزادانه بزنند ما هم حرف خودمان را آزادانه بزنيم . بگذاريد آنها تفسير خودشان را در باره انسان ، تاريخ و جامعه آزادانه بگويند ما هم حرفمان را بزنيم . و در اين زمينه است كه اسلام بيشتر رشد مىكند .\r\n\r\nپيشنهاد به دانشكده الهيات\r\nمن در چند سال پيش - شايد سال 54 - پيشنهادى را مطرح كردم . در دانشكده الهيات مردى بود كه ماترياليست بود و نه تنها در آنجا بلكه در جاهاى ديگر هم مىرفت سر كلاسها و تبليغات ماترياليستى و ضد اسلامى مىكرد . دانشجويان اعتراض مىكردند . كم كم يك نوع تشنجى در دانشكده پيدا شد . من چند بار حضورى با آن آدم مطرح كردم ، بعد هم در نامه‌اى به طور رسمى به دانشكده نوشتم « 1 » كه به عقيده من لازم است در همين دانشكده كه دانشكده الهيات است يك كرسى ماترياليسم ديالكتيك تأسيس شود و استادى كه هم وارد در اين مسائل باشد و هم معتقد به ماترياليسم ديالكتيك باشد بيايد حرفش را بزند . من با اين موافقم اما اين كه فردى دزدكى بيايد به صورت تبليغ يعنى به صورت اغواء [ مطالبى بر ضد اسلام بگويد ، 
  ] تا چشمش به چهار تا بچهء بىسواد جاهل بيفتد به شكل اغفال بگويد مىدانى اسلام در فلان موضوع چنين حرفى گفته ؟ ! [ و ذهن او را مشوش كند ، اين آزادى نيست . 
  ] من به او گفتم چرا حرفت را به چهار تا بچه‌اى كه اطلاع ندارند مىزنى ؟ بيا با من در ميان بگذار . اگر مايل هستى در حضور بچه‌ها باشد من هم مىآيم سر كلاس ، تو هم بيا ، تو حرفهايت را بزن من هم حرفهايم را مىزنم . و اگر مايل هستى جمعيت بيشترى باشد ، استادهاى اين دانشكده و استادهاى ديگر دانشگاه را دعوت مىكنيم ، دانشجويان هم بيايند ، در يك مجمع عمومى چند هزار نفرى تو حرفهايت را بزن من هم حرفهايم را مىزنم . گفتم با اين كه من به هيچ قيمتى حاضر نيستم در راديو و تلويزيون حاضر شوم « 2 » ولى براى اين كار من حاضرم در\r\n\r\n\r\n\r\n\r\n","description":"","footnote":"\r\n( 1 ) . [ اين نامه در كتاب سيرى در زندگانى استاد مطهرى ( انتشارات صدرا ) چاپ شده است . 
  ]\r\n( 2 ) . زمان رژيم گذشته بود .\r\n","page_name":" 175 ","page_number":175},
  {"content":"\r\n\r\nراديو و تلويزيون با تو مناظره كنم .\r\nاين ، كار صحيح است والّا اگر ما جلو فكر را بگيريم اسلام و جمهورى اسلامى را شكست داده‌ايم . ولى اين غير از مسئله اغفال و اغواست . اغفال و اغوا يعنى كارى توأم با دروغ ، تبليغات دروغين كردن . مثلا آيه يا جمله‌اى مطرح است ، انسان اين سرش را ببُرد آن سرش را هم ببُرد و قسمتى را اضافه كند ، بعد بيايد همان را در ميان مردم بگويد . يا از مسائل تاريخى قسمتهايى را بگويد قسمتهايى را حذف كند .\r\nدروغ گفتن ، اغفال كردن هيچ وقت نمىتواند آزاد باشد . اين كه در اسلام خريد و فروش كتب ضَلال حرام است و اجازه نشرش هم داده نمىشود ، كتب ضلال يعنى كتب اغفال ، كتابى كه اساسش بر دروغگويى است . مثلا نويسنده تاريخ را تحريف مىكند يا چيزى را به صورت علمى مىگويد در صورتى كه وقتى جلو يك عالم مىگذاريم معلوم مىشود او حتى علم را تحريف كرده .\r\nپس آينده ما آنوقت محفوظ خواهد ماند كه عدالت را حفظ كنيم ، آزادى را حفظ كنيم ، استقلال را حفظ كنيم ، استقلال سياسى ، استقلال اقتصادى ، استقلال فرهنگى يا استقلال فكرى ، استقلال مكتبى . من روى مسئله استقلال سياسى و استقلال اقتصادى بحثى نمىكنم ولى روى مسئله استقلال فكرى و استقلال فرهنگى و به تعبير خودم استقلال مكتبى مايلم زياد تكيه كنم .\r\n\r\n3 . حفظ استقلال مكتبى\r\nانقلاب ما وقتى پيروز خواهد شد كه ما مكتب و ايدئولوژى خودمان را به دنيا معرفى كنيم يعنى جمهورى اسلامى ايران آنوقت موفق خواهد شد كه بر اساس يك تز ، يك ايدئولوژى كه همان ايدئولوژى اسلامى است ادامه پيدا كند . اگر اين مكتب و ايدئولوژى ، اسلامى محض باشد - يعنى اگر استقلال مكتبى داشته باشيم ، واقعا آنچه كه از اسلام خودمان است همان را بيان كنيم ، خجلت و شرمندگى در مقابل ديگران نداشته باشيم - ما در آينده موفق خواهيم بود . اما اگر بنا بشود كه يك مكتب التقاطى به نام اسلام درست كنيم ، برويم ببينيم كه فلان فرد ، فلان گروه ، فلان مكتب چه مىگويد ، يك چيزى از ماركسيسم بگيريم يك چيزى از اگزيستانسياليسم بگيريم يك چيزى از سوسياليسم بگيريم يك چيزى هم از اسلام بگيريم بعد يك آش شله قلمكارى درست كنيم و بگوييم اين است مكتب اسلام ، اين براى مدت موقت ممكن است مفيد واقع شود [ ولى براى هميشه نه ، 
  ] چون در مدت موقت افراد نمىدانند ؛\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nوقتى كه ما مثلا يك فكر ماركسيستى را با رنگ اسلامى عرضه داشتيم ، يك فكر اگزيستانسيا ليستى را با روكش اسلامى عرضه داشتيم ، در ابتدا مردم مىپذيرند ولى اين امر براى هميشه مكتوم نمىماند ، افرادى پيدا مىشوند اهل فكر و مطالعه و مىآيند دزدىگيرى مىكنند : فلان حرفى كه شما به نام اسلام مىزنيد مال اسلام نيست ؛ اين اسلام است ، اين قرآن است ، اين سنت پيغمبر است ، اين فقه اسلام است ، اين اصول معتبر اسلامى است ، اين هم حرفى كه شما مىزنيد ؛ اين را شما از ماركسيسم گرفته‌ايد ، يك روكش اسلامى هم رويش كشيده‌ايد . بعد همينهايى كه رو به اسلام آورده‌اند با شدت بيشترى از اسلام گريزان خواهند بود . اين است كه اين مكتبهاى التقاطى به عقيده من ضررشان براى اسلام از مكتبهايى كه صريحا ضد اسلامى هستند اگر بيشتر نباشد كمتر نيست .\r\n\r\nبه حق يك مجرم نيز نبايد اجحاف شود\r\nپس راه آينده ما همان راه گذشته ماست كه انقلاب طى كرده ، راه عدالت اجتماعى در ظلّ اسلام [ و آزادى و استقلال در ظلّ اسلام . 
  ] واقعا نبايد در دولت اسلامى ظلمى واقع شود ، واقعا نبايد اجحافى به حق كسى بشود . به حق يك مجرم هم نبايد اجحاف شود ولو يك مجرم مستحق‌القتل . واقعا ما حق داريم از يك عده از جوانهاگله كنيم . در عين اين كه ما احساسات آنها را تقدير مىكنيم ولى در عين حال اين مقدار هم حق گله‌گذارى از آنها داريم كه اينها آنچنان حس انتقامجويىشان نسبت به مجرمها شديد است كه گاهى سخنانى مىگويند كه با منطق احساسات جور در مىآيد نه با منطق اسلام . يك وقتى رفته بوديم خدمت جناب آقاى مهندس بازرگان در نخست‌وزيرى برسيم . ديدم پاسدارانى كه آنجا بودند با هم حرف مىزنند . انتقاد داشتند از اين اعدامهايى كه فعلا وجود دارد ، مىگفتند چرا گلوله‌ها را به اينها حرام مىكنند ، مگر اينها ارزش گلوله خوردن دارند ؟ ! بروند اينها را زنده بريزند در دريا . ضمن اين كه ما احساسات پاك اين افراد را تقدير مىكنيم بايد بگوييم كه اسلام اين گونه نيست . از نظر اسلام مجرمى كه هزارها نفر را كشته و هزارها جنايت كرده است كه اگر بناى اعدام بخواهد باشد صد بار بايد اعدام شود در عين حال همو هم حقوقى دارد و حق او نبايد ناديده گرفته شود .\r\nما هزار و سيصد سال است از مكتب على اين درس را مىآموزيم كه ابن ملجم\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمرادى ضارب امام على بن ابيطالب [ مورد توجه على عليه السلام بود كه با او بدرفتارى نشود . 
  ] ارزش على چقدر بود ؟ واقعا از نظر ما اگر به قصاص قتل حضرت اميرالمؤمنين هزار نفر جنايتكار - آن كسى كه ضارب بوده ، آن كسى كه مسبب بوده ، آن كسى كه آمر بوده ، آن كسى كه راضى بوده - كشته مىشد زياد كشته شده بود ؟ نه .\r\nولى ما مدعى هستيم كه در مكتبى تربيت شده‌ايم كه مىگوييم على وقتى كه در بستر افتاده است بنى عبدالمطّلب يعنى خويشاوندان خودش را جمع كرده ، مىگويد : يا بنى عَبْدِالْمُطَّلِب لا الْفِيَنَّكُمْ تَخوضونَ دِماءَ الْمُسْلِمينَ خَوْضاً تَقولونَ : قُتِلَ اميرُالْمُؤْمِنينَ « 1 » .\r\nمباد بعد از من ، نبينم شما را كه بعد از من افتاده‌ايد در خون مردم مسلمان و مىگوييد على كشته شد ، آن يكى مسببش بوده ، آن يكى تحريك كرده ، آن يكى راضى بوده ، نقشه را در خانه چه كسى كشيدند . من را يك نفر كشته ، آن يك نفر هم يك ضربت بيشتر به من نزده است ، يك ضربت بيشتر به او نزنيد ، خواه بميرد و خواه زنده بماند .\r\nما هزار و سيصد سال است كه مىگوييم - و اينهاست كه اين مكتب را حفظ كرده و نگه داشته - كاسه شير را در دم آخر براى على عليه السلام مىآورند ، مىخواهد ميل بفرمايد ، مىفرمايد باقىاش را به اسيرتان بدهيد ، مبادا اسيرتان گرسنه بماند : ارْفَقوا بِاسيرِكُمْ با اسيرتان با رفق و مدارا رفتار كنيد . در مدتى كه ابن ملجم در خانه على زنده بود ، كسى كوچكترين شكنجه‌اى به او نداد و اين افتخار اسلام است .\r\nما ديديم خود امام خمينى سلّمه اللَّه تعالى در روزهاى اولى كه رژيم سقوط كرد و افراد را مىگرفتند ، در اولين اعلاميه‌هايى كه ايشان دادند گفتند - و هميشه اين مطلب را تكرار كرده‌اند ؛ در هفته گذشته كه در خدمتشان بوديم باز به دادستان تأكيد مىكردند - كه زندانى اسير است ، زندانى تا وقتى كه زندانى و اسير است كوچكترين مزاحمتى به او نبايد بشود ، شكنجه نبايد بشود ، آزار نبايد بشود ، پذيرايى هم بايد بشود . محكمه به جرمش رسيدگى كند ، هر مجازاتى برايش تشخيص داد آن مجازات بايد اجرا شود ، ضمن اين كه توصيه مىكردند هيچ شفاعتى را قبول نكنيد ، هيچ وساطتى را قبول نكنيد ، هيچ وابستگى را نپذيريد ، هر كس مىخواهد باشد ، وابسته به هر كس مىخواهد باشد ، هر كس مىخواهد شفيعش باشد ، هيچ اين حرفها نبايد مطرح باشد ، ولى در عين حال آن مجرم هم در عالم خودش حقى دارد ، حق او\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، نامه 47 .\r\n","page_name":" 178 ","page_number":178},
  {"content":"\r\n\r\nهم نبايد از بين برود .\r\nاين است كه آينده ما جز اين كه بر پايه همان عدالت اسلامى و ارزشهاى اسلامى باشد قابل بقا نيست . اين را من فقط به عنوان يك نوع اندرز به طبقه جوان و پراحساس كه احساسات آنها را هميشه تقدير كرده و مىكنم عرض مىكنم كه ما نبايد تحت تأثير احساساتمان ولو درباره يك مجرم از مرز خارج شويم كما اين كه در مسئله استقلال مكتبى باز تأكيد مىكنم : اين براى آينده انقلاب ما خطرناك است كه ما حق اسلام را با باطل مكاتب ديگر بياميزيم و از آنها يك معجون به وجود بياوريم .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\n\r\nپرسش و پاسخ\r\nسؤال : به عقيده من اگر قرار باشد سهمى به اقليتها بدهند آزادى بزرگترين سهم آنهاست .\r\nپاسخ : قبول داريم . اگر سهمى هم نمىداشتند آزادى را بايد به آنها مىداديم تا چه رسد كه به قول شما سهمى هم داشته‌اند .\r\nسؤال : آيا تعبير « رهبر انقلاب » و اطلاق اين عنوان به آقاى خمينى بيشتر به مصلحت و به واقع نزديك‌تر است يا تعبير رهبرى انقلاب و عدم اختصاص اين رهبرى به شخص واحد و شركت دادن همه كسانى كه در رهبرى شركت داشتند و دائما با خود آقاى خمينى همكارى و همگامى داشته‌اند و دارند ؟\r\nپاسخ : من جواب اين سؤال را در ضمن عرايض خودم گفتم . اگر قرار بود رهبر انقلاب را انتخاب كنيم جاى اين حرف بود كه ما يك فرد را به عنوان رهبر انتخاب كنيم يا\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمثلا يك شورا را ؟ ولى خوشبختانه وضع انقلاب ما طورى بود كه خود به خود ، خود انقلاب رهبر براى خودش انتخاب كرد نه اين كه افراد رهبر را انتخاب كردند . اين سؤال در وقتى درست است كه افراد و گروهها مىنشستند رأى مىدادند و يك رهبر انتخاب مىكردند ، بعد جاى اين حرف بود كه آيا بهتر اين بود كه چند نفر رهبر باشند ( مثلا مراجع ديگر هم در رهبرى شريك باشند ) يا يك نفر . ولى اصلا خود انقلاب و جريانْ رهبر را انتخاب كرد ، يعنى انتخابْ طبيعى بود ( مثل « انتخاب طبيعى » كه در علوم طبيعى مىگويند ) و به صورت يك انتخاب طبيعى رهبر انتخاب شد . ديگر جاى اين حرفها نيست ، يعنى كسانى كه در سطح رهبرى قرار نگرفتند خود به خود جريان انقلاب آنها را پشت سر گذاشت نه اين كه افرادى با رأى دادنْ آنها را عقب زدند .\r\nسؤال : مراتب اشتراك و احتمالا اختلاف عرفان و اسلام چيست ؟\r\nپاسخ : از بحث ما خارج است و بهتر اين است كه درباره اين موضوع بحث نكنيم و بحث دامنه‌دارى است . در كتاب خدمات متقابل اسلام و ايران بحثى را به خدمات علمى و فرهنگى ايرانيان اختصاص داديم و يك بحثش اختصاص به عرفان و تصوف دارد ؛ در ابتداى آن تا اندازه‌اى درباره اين موضوع بحث شده است .\r\nسؤال : آيا تناقضى بين مذهب و سوسياليسم وجود ندارد و مىتوان بين اين دو توازن و ارتباطى برقرار نمود ؟ ( از فرمايشات آقاى عزالدين حسينى « 1 » ) .\r\nپاسخ : نمىدانم اين سؤال از كردستان آمده يا از همين جا ( خنده استاد ) ؟ اين را هم اجازه بدهيد يك وقت ديگر بحث كنيم . از خود سوسياليسم تعبيرها و تعريفهاى مختلفى شده است . اگر ما سوسياليسم را اين طور تعريف كنيم : « يك مسلك اجتماعى كه براى اجتماع نوعى اولويت نسبت به فرد قائل است » خود اسلام طرفدار نوعى سوسياليسم است .\r\n\r\n\r\n\r\n\r\n","description":"","footnote":"\r\n( 1 ) . [ از رهبران مذهبى كردستان بعد از پيروزى انقلاب اسلامى . 
  ]\r\n","page_name":" 181 ","page_number":181},
  {"content":"\r\n\r\nسؤال : پيشنهاد مىشود به منظور پىگيرى هدف انقلاب اسلامى و زنده نگه داشتن ايدئولوژى اسلام يكى از اصول عملى اسلام كه فراموش شده است يعنى نماز جمعه اقامه شود .\r\nپاسخ : بسيار پيشنهاد بجايى است . از شما چه پنهان كه من در اين سفرهاى اخيرى كه به قم رفته‌ام دو سه بار با خود امام خمينى اين مسئله را مطرح كردم و به ايشان عرض كردم كه الان وقت اين است كه نماز جمعه وسيله شما احيا شود براى اين كه شما الان امام مبسوط اليد هستيد . در گذشته كه نماز جمعه خوانده نمىشد دليلش اين بود كه نماز جمعه نماز حكومتى است ، نمازى است كه امام مبسوط اليد بايد بخواند و بنابراين الان شرايطش جمع شده و بايد شما بخوانيد . البته ايشان هم برخى عذرهاى فردى و شخصى داشتند كه آن عذرها را ذكر مىكردند اگرچه من قانع نشدم و اميدوار هستم كه ايشان را قانع كنيم و با دوستان و رفقاى ديگر هم صحبت كردم كه آنها هم بروند با ايشان صحبت كنند و اين كار حتما ان شاء اللَّه بايد بشود و از ايشان هم بايد شروع شود . اگر ايشان اين كار را شروع كنند آنوقت در همه شهرهاى ديگر ايران هم خواهد شد .\r\nسؤال : براى جلوگيرى از شكاف در كادر رهبرى و ادامه همكارى و همگامى كه از لوازم اوليه به ثمر رسيدن انقلاب است چه تدابيرى بايد انديشيد و چه پيشنهادها و درخواستهاى عملى مىتوان از زعماى قوم خواست و به قم در وضع خاص فعلى فرستاد .\r\nپاسخ : قاعده‌اش اين است كه هر كس پيشنهادهاى خودش را بنويسد ، بعد در يك محلى مثلا همين‌جا دفترى معين كنيد اين پيشنهادها جمع‌آورى شود ، بعد از آنها نتيجه‌گيرى و خلاصه‌گيرى و در چند پيشنهاد پخته شود و بعد آنها را بفرستيم .\r\nسؤال : علت اين كه اين اشتباه پيش مىآيد و مىتوانند اسلام را در خدمت مبارزه تبليغ كنند و بقبولانند اين است كه حقيقتا اسلام راستين بدون مبارزه مستمر و پىگير پياده نمىشود و يك مسلمان واقعى جز در زمان حكومت\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعدل الهى ناگزير است دائما مبارزه نمايد .\r\nپاسخ : اين بيان البته بيان خوب و درستى است كه اسلام بدون آن كه از عنصر مبارزه - كه همان جهاد و امر به معروف و نهى از منكر است - استفاده كند [ به اهدافش نمىرسد 
  ] و معنايش اين است كه اصل جهاد و امر به معروف و نهى از منكر هميشه بايد زنده باشد و هيچ وقت نبايد تعطيل شود . ولى آنچه كه ما انكار و نفى كرديم اين است كه ما اسلام را فقط در جهاد خلاصه كنيم كه اسلام يعنى جهاد و جهاد هم يعنى اسلام . اين معنايش چشم‌پوشى از ساير ارزشهاى اسلامى است . در مقام مثال مثل اين است كه حلوا را از آرد و شكر و روغن به وجود مىآورند ؛ كسى از بس حلواى بىشكر به او داده‌اند بگويد حلوا يعنى شكر و شكر يعنى حلوا ، من غير از اين قبول ندارم . به او مىگوييم درست است كه به شما اين قدر حلواى بىشكر داده‌اند كه حساسيت پيدا كرده‌اى ، اما اين هم درست نيست كه حلوا يعنى شكر و شكر يعنى حلوا . حلوا يعنى تركيبى كه يك جزء اساسىاش شكر است . از بس كه مسئله جهاد و امر به معروف و نهى از منكر در جامعه ما طرد شده بود و از اين جهت تشنگى كشيديم حالا به يك حالت افراطى كشيده شده‌ايم ؛ حالا كه جهاد و امر به معروف را ديده‌ايم و مزه‌اش را چشيده‌ايم يك دفعه مىخواهيم از همه چيزِ ديگر صرف نظر كنيم ، مىگوييم اسلام يعنى جهاد و جهاد هم يعنى اسلام و همه چيز اسلام را هم با همين يك معيار بايد حساب كرد . اين اشتباه است .\r\nسؤال : همزمان با انهدام بنيادهاى نادرست طاغوتى بايد چه رهنمودها و خط مشىها و ضوابط و تحركى به جامعهء به فساد كشيده يا گروه تحصيل كردهء به فساد كشيده شده ، از طرف رهبران ارائه شود كه خلئى در پيشرفت انقلاب به وجود نيايد و مردم را از شور نيندازد .\r\nپاسخ : اين هم سؤال خوبى است . انقلاب در هر مرحله‌اى نيازمند به يك شعار جديد متناسب با آن مرحله است و اگر رهبر يا رهبران اشتباه كنند و شعارى كه متناسب با يك مرحله بوده و زمانش گذشته است بعد از انقضاى زمانش باز بخواهند همان شعار را تكرار كنند مسلّم انقلاب مواجه با شكست مىشود ، بلكه بايد نيازهاى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nجديد را كشف كنند و بعد شعارهاى جديد را متناسب با نيازهاى جديد طرح كنند .\r\nعلت اين كه نهضت ملى شدن صنعت نفت شكست خورد اين بود كه اين نهضت يك شعار بيشتر نداشت و آن اين كه صنعت نفت بايد ملى شود . صنعت نفت كه ملى شد قهرا ديگر اين شعار از جاذبه مىافتد ، وقتى شعار از جاذبه افتاد مردم از شور و حركت مىافتند . بعد از آن مردم شعار جديدى لازم داشتند كه بتوانند اين نهضت را ادامه بدهند و اگر بعد از ملى شدن صنعت نفت شعارهاى جديدى كه همان شور ملى شدن صنعت نفت را داشت مطرح مىشد و ملت با همان شور حركت مىكرد شايد دشمن موفق نمىشد كه كودتاى 28 مرداد را انجام بدهد . در اين نهضت هم همين طور است . مثلا قبل از رفتن شاه قوىترين شعارها مسئله رفتن شاه بود و ديديم كه اين شعار چقدر قوى بود . با رفتن شاه ديگر اين شعار ارزش خودش را از دست داده ، ديگر حالا « مرگ بر شاه » هيچ تحريكى ندارد و هيچ شورى بر نمىانگيزد . ما الان در مرحله بعد از مرحله « مرگ بر شاه » هستيم ، در اين مرحله بايد شعارهاى جديدى مطرح شود و اين شعارها هم بايد متناسب با نيازهاى جديد باشد . مثلا اين شعارى كه اخيرا مطرح شد « 1 » كه تمام مردم محروم و مستضعف بايد داراى مسكن شوند يك مسئله جديد است و از اين گونه مسائل زياد است . نيازها بايد تشخيص داده شود و بر اساس آن نيازها شعارهاى جديد مطرح گردد و مردم را بايد به حركت درآورد تا اين كه به مرحله نهايى ان شاء اللَّه برسيم .\r\nسؤال : اين كه فرمودند اگر خدا نباشد مردم عدالت را نمىخواهند ، به نظر من صحيح نيست ، مردم در هر حال خواهان عدالت هستند منتها فقط در سايه مكتب خداپرستى است كه مىبينند به بهترين وجهى عدالت تأمين مىشود .\r\nپاسخ : من عرض نكردم كه مردم به طور كلى عدالت را در سايه خدا مىخواهند و اگر خدا نباشد عدالت را نمىخواهند . مردم عدالت را به هر حال مىخواهند و نمىخواهند زير بار ظلم بروند . مقصود من اين بود كه در ايران ما و در اكثريت اين\r\n\r\n\r\n\r\n\r\n","description":"","footnote":"\r\n( 1 ) . اين كه مىگويم « شعار » تنها شعار نيست ، واقعا نياز است .\r\n","page_name":" 184 ","page_number":184},
  {"content":"\r\n\r\nمردم ، عدالت را هم كه خود فىحد ذاته يك ارزش است در سايه آن ارزش مىخواستند و علت اين كه اين نهضتِ عدالت خواهى ما اوج گرفت اين بود كه در عين اين كه عدالت خواهى بود خدا خواهى و اسلام خواهى بود ، و الّا من هرگز نگفتم كه مردم دنيا به طور كلى عدالت را در سايه خدا مىخواهند ، اگر مسئله خدا مطرح نباشد عدالت را نمىخواهند . در ايران ما متناسب با روحيه ايرانى آن هم در قشر عظيمى از مردم ما كه حتما اكثريت مردم ما هستند عدالت را به عنوان يك ارزش در ظلّ يك ارزش بزرگتر - كه خدا بود - مىخواستند و مردم ما آنجا كه مىديدند ميان اين دو تفكيك مىشود ، مىخواهند عدالت را به او بدهند ولى خدا را از او بگيرند چنين عدالتى را نمىخواستند . اگر به مردم ما مىگفتند ما مىخواهيم عدالت را به تو بدهيم به قيمت اين كه اسلام را از تو بگيريم ، ملت ما قبول نمىكرد ؛ حاضر بود با همان ظلم بسازد ولى اسلامش را - تا همان اندازه‌اى كه داشت - از دست ندهد .\r\n- عدالت واقعى اصلا پذيرش خداست ، يعنى اگر كسى خدا را نپذيرد اصلا عدالت را نپذيرفته .\r\nپاسخ : آن بحث ديگرى است ، حرف شما را قبول دارم ولى جاى بحث بيشترى است .\r\nسؤال : فرموديد نشر كتب ضلال در اسلام ممنوع است ، آيا اين بدان معناست كه از نشر كتبى كه از اين دسته‌اند جلوگيرى يا اين كتب سانسور شود يا با اين قبيل انتشارات از طريق نشر كتبى در زمينه بىاثر ساختن آثار ضلال مبارزه شود ؟ اهميت امر از اين جهت است كه طريقه اول موجب اختناق خواهد بود - كه خود به آن اشاره فرموديد - و دومى داراى اثر تدريجى .\r\nپاسخ : خيال مىكنم آنچه قبلا عرض كردم كافى بود . من اول كتابها را دو دسته كردم :\r\nيكى كتابهايى كه ولو ضد دين ، ضد اسلام ، ضد خداست ولى بر اساس يك منطق است ، واقعا يك كسى به يك طرز تفكر خاصى رسيده ، طرز تفكر خودش را دارد عرضه مىدارد كه اين امر زياد است ، يعنى ما واقعا احساس مىكنيم كه بعضى افراد\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبر ضد خدا ، بر ضد اسلام ، بر ضد پيغمبر حرف مىزنند ولى در حرف زدن خودشان صداقت دارند يعنى اين گونه فكر مىكنند . اين است كه راه مبارزه با او ارشاد و هدايت و منطق صحيح عرضه كردن است . ولى در دسته دومْ مسئله اين نيست ، مسئله اغفال و دروغ است . من مثال به خود حكومت مىزنم . فرض كنيد كسى مىآيد يك كتاب درباره آقاى مهندس بازرگان به عنوان رئيس حكومت مىنويسد و دهها دروغ واضح و بيّن به او نسبت مىدهد . آيا شما مىگوييد آزادى ايجاب مىكند كه ما اجازه بدهيم اين دروغها در ميان مردم پخش شود ؟ اين خيانت به مردمِ ديگر است . يك وقت كسى به كار مهندس بازرگان ايراد مىگيرد كه من به فلان كارى كه كردى انتقاد دارم ، به فلان روش تو ايراد دارم و دليل من اين است . او بايد حرف خودش را بگويد . ولى كسى مىآيد دروغ مىبندد كه من خبر دارم ديشب ساعت 2 بعد از نيمه شب مهندس بازرگان با فلان سفير در فلان نقطه ملاقات كرد و با هم قول و قرار گذاشتند . اينها را مىگويد براى اين كه مىخواهد آشوب در مردم ايجاد كند . حال آيا چون كشور ما آزاد است بگذاريم او حرفهاى خودش را در ميان مردم پخش كند كه اگر ما جلو دروغ و اغفال را بگيريم سانسور كرده‌ايم ؟ دروغ و خيانت را بايد سانسور كرد . به نام آزادى فكر و عقيده نبايد آزادى دروغ در ميان مردم رايج شود . آيا منطقى است كه دروغ و جعل و افترا در ميان مردم رايج باشد ؟\r\nسؤال : آيا آرمان‌خواهى انسان كه هميشه از وضع موجود به طرف وضع بهتر حركت مىكند لزوم مبارزه در همه حال را نمىرساند زيرا در وضع خوب هميشه وضع بهتر از آن را هم مىتوان تصور كرد .\r\nپاسخ : بسيار حرف خوبى است و نظر ما را خوب تأييد مىكند . مسئله تكامل و مسئله آرمان‌خواهى است و اين كه عامل و راننده و سوق دهنده انسان به سوى كمال چيست . نظريه ما همين است . ما هم معتقد هستيم به اين كه انسان به صورت لايتناهى آفريده شده يعنى در انسان آرمان لايتناهى هست يعنى هر وضعى كه داشته باشد باز برتر و بالاترش را مىخواهد ، بر اساس اصلى كه در قرآن هم هست و ريشه علمى و فلسفى دقيقى هم دارد و آن اين است كه انسان تنها با رسيدن به خدا و كمال مطلق الهى است كه ديگر حالت بيزارى در او به وجود نمىآيد و ميل به اين\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nكه از آنجا دور شود در او پيدا نمىشود ( الَّذينَ امَنوا وَ تَطْمَئِنُّ قُلوبُهُمْ بِذِكْرِ اللَّهِ الا بِذِكْرِ اللَّهِ تَطْمَئِنُّ الْقُلوبُ « 1 » ) و الّا هر چيز ديگرى داشته باشد به دليل اين كه كمال لايتناهى مىخواهد باز بيشترش را مىخواهد . حتى اين كه انسانها در ثروت‌طلبى به اين حالت مىرسند كه هر چه ثروت جمع كنند باز مىخواهند بيشتر از آن را جمع كنند و همين طور در قدرت‌طلبى ، اين امر مسير انحرافىِ همان كمال خواهى انسان است .\r\nاين نظر ، نظر درستى است . ولى ديگران اين طور نظر نمىدهند كه انسان بالذات آرمان‌خواه است ، بلكه مىگويند انسان بايد در مقابل ضد خودش قرار بگيرد ، زيرا هميشه ضدى در حالى كه ضدش را نفى مىكند و آن اين را نفى مىكند ، بدون اين كه خودش كمال را بخواهد به مرحله كمال بالاتر مىغلتد . فكر آرمان‌خواهى اگر براى انسان اصالت قائل باشيم - كه آقاى مهندس بازرگان در كتاب ذره بىانتها اين مطلب را خوب تحليل و بيان كرده‌اند - يك فكر الهى است . اما تكامل ديالكتيكى مىخواهد بگويد طبيعت مسير كمال‌خواهى را طى نمىكند ، جامعه مسير كمال‌خواهى را طى نمىكند ، انسان مسير كمال‌خواهى را طى نمىكند يعنى در انسان اين گرايش به سوى كمال نيست بلكه آنچه كه وجود دارد و ناموس طبيعت است جنگيدن اضداد با يكديگر است ولى اين جنگيدن اضداد با يكديگر بدون اين كه اينها مرحله عالىتر را بخواهند ، خود به خود به مرحله عالىتر مىغلتد ، تز و آنتىتز و سنتز اين گونه است ، نه اين كه تز به سوى سنتز حركت مىكند .\r\nيك وقت ما مىگوييم اگر شىء سه مرحله را طى مىكند آن مرحله اول از ابتدا به سوى مرحله آخر است يعنى جهت‌دار است ، يك حركت جهت‌دار را انجام مىدهد ، به سوى آن مرحله عالىتر حركت مىكند . اين ، نظريه الهى تكامل است و آنچه كه اينجا بيان كردند منطبق با اين نظريه است كه ما قبول داريم . كسى مىگويد خير ، اصلا جهت و جهت‌دارى در حركتهاى تكاملى وجود ندارد . اين شىء كه وجود دارد ضدش در درونش وجود پيدا مىكند ، اين ضد كارش فقط جنگيدن با اين است و مىخواهد اين را از بين ببرد ، بعد از اين كه مدتى با هم جنگيدند حالت سومى به طور خود به خود و قهرى پيدا مىشود كه آن مرحلهء بعد خود به خود كاملتر از مرحله قبلى است ، يعنى كمال پيدا مىشود بدون اين كه آن ناقص آن كامل را\r\n\r\n\r\n\r\n\r\n","description":"","footnote":"\r\n( 1 ) . رعد / 28 .\r\n","page_name":" 187 ","page_number":187},
  {"content":"\r\n\r\nخواسته باشد ، به صورت ناخواسته پيدا مىشود . ما اين تز را نفى مىكنيم . آنچه كه شما بيان كرديد تز ما را تأييد مىكند .\r\nسؤال : مسئله آزادى كه طرح شد ، با توجه به آيه لا اكْراهَ فِى الدّين چه وضعى پيدا مىكند ؟\r\nپاسخ : آيهء لا اكْراهَ فِى الدّين تأييد آزادى است نه نفى آزادى . اگر ما مىگفتيم در اسلام آزادى نيست ، شما بايد مىگفتيد با توجه به آيه لا اكْراهَ فِى الدّين شما چه مىگوييد ؟\r\nاگر « الْاكْراهُ فِى الدّين » مىبود بايد شما اين سؤال را مىكرديد .\r\n- مقصود قسمت بعد آيه است : قَدْ تَبَيَّنَ الرُّشْدُ مِنَ الْغَىِّ .\r\nپاسخ : مىگويد به دليل اين كه راه از چاه روشن است احتياجى به اجبار نيست .\r\nاجبار در مرحله عقيده نيست ولى در مرحله از بين بردن موانع آزادى هست ، يعنى اجبار براى ايجاد كردن آزادى هست . مثلا رژيم و نظامى حكومت مىكند كه با حكومت ظالمانهء اين نظام هيچ فكرى را اجازه نمىدهند عرضه بداريم . اينجا چه بايد بكنيم ؟ بايد با زور اين نظام حاكم را برداريم تا مردم بتوانند آزادانه راه خودشان را انتخاب كنند و « قَدْ تَبَيَّنَ الرُّشْدُ مِنَ الْغَىِّ » تحقق يابد و آشكار شود كه راه چيست چاه چيست . وقتى كه مردم را در يك وضع نگه مىدارند و مردم خيال مىكنند جز همين راهى كه اينها مىروند راه ديگرى وجود ندارد ، بايد به اجبار آن وضع را عوض كرد و براى مردم حالتى ايجاد كرد كه دو راه را در مقابل خودشان ببينند و انتخاب كنند .\r\nاين آيه در مدينه نازل شد . قرآن [ گويى از زبان انصار 
  ] مىگويد حالا كه ما در مدينه آزادى داريم و عقايد خودمان را آزادانه مىتوانيم تبليغ كنيم ديگر نبايد كسى را در اين زمينه اجبار كنيم . شأن نزول اين آيه اين است كه مسلمينى كه در مدينه بودند ( يعنى انصار ) قبلا كه بت‌پرست و بىسواد بودند ، در جوار يهوديهاى مدينه بودند . يهوديها نسبت به اينها مردمى با فرهنگ و باسواد و « اهل كتاب » بودند و ضمنا دعا مىدادند و جادوگرى مىكردند . مردم بت‌پرست در عين حال به اينها يك نوع\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاعتقادى هم داشتند . گاهى بچه‌هايشان را از كوچكى مىفرستادند در خانه يهوديها كه در آنجا با سواد و تربيت شوند و اين بچه‌ها علاقه‌مند مىشدند و مذهب يهود را هم مىگرفتند . بعد كه اسلام آمد در مدينه و مردم مدينه مسلمان شدند بسيارى از آن بچه‌ها كه در خانه يهوديها پرورش پيدا كرده بودند علاقه‌مند به اينها بودند و وقتى كه قرار شد يهوديها جلاى وطن كنند و از مدينه بروند اين بچه‌ها گفتند ما با اينها مىرويم ، به خانه شما نمىآييم . پدران اينها آمدند به پيغمبر گفتند تكليف ما با اين بچه‌ها چيست ؟ آيا مىتوانيم اينها را مجبور كنيم به اين كه بمانند و اسلام را انتخاب كنند ؟ فرمود : نه . اين آيه اينجا نازل شد . لا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ « 1 » .\r\nاجبارى نيست ، راه راست از راه كج آشكار است . شما اسلام را به بچه‌هايتان عرضه بداريد ، مايل بودند اسلام را انتخاب كنند بكنند ، مايل هم نبودند و خواستند همراه يهوديها بروند ، بروند .\r\nسؤال : اسلام نيز وسيله‌اى براى انقلاب و مبارزه در راه انقلاب است ، اين صحيح است ولى انقلاب به معنا و مفهوم واقعى ، يعنى انسان واقعا دگرگون و منقلب شود و مرتب از حالت پست به حالت عالى و از عالى به عالىتر دگرگون شود و اين حالت انقلابى و از درونْ تحول و انقلاب دائمى پيدا كردن يك اصل مورد تأييد اسلام است .\r\nپاسخ : همان تكامل را به صورت انقلاب ذكر كرده‌اند كه من قبول دارم . انقلاب به معناى از يك درجهء دانى به درجهء عالى رفتن كه اسمش مبارزه نيست . بحث سر مبارزه بود . اسلام انقلابى و انقلاب اسلامى كه عرض كردم اين بود كه اسلام انقلابى را افرادى به اين شكل مطرح مىكنند كه اسلام يك هدف بيشتر ندارد و آن مبارزه است و مقصودشان از « مبارزه » مبارزه يك گروه با گروه ديگر است . مىخواستم عرض كنم كه خير ، در اسلام مبارزه گروهى با گروه ديگر ، مبارزه با گروه ستمگر وجود دارد ولى اين معنايش اين نيست كه اسلام چيزى جز مبارزه گروهى با گروهى نيست . من اين را انكار كردم و الّا آن تعبيرى كه شما از انقلاب كرديد ( از\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 189 ","page_number":189},
  {"content":"\r\n\r\nمرحلهء دانىتر به مرحلهء بالاتر رفتن ) حرفى در باره آن ندارم ، آن همان تكامل است .\r\nسؤال : آيا مذهب تشيع منحصرا انقلابى است يا اسلام دين مبارزه است ؟ در صورت دوم پس چرا ساير فرق اسلامى انقلابى نيستند ؟\r\nپاسخ : ساير فرق اسلامى را نمىشود زياد محكوم كرد ، به دليل اين كه حركتها و نهضتهاى اسلامى انقلابى ، همين الان در همه كشورهاى اسلامى وجود دارد . شما برويد در تركيه ، الان چنين حركتى در ميان گروهى وجود دارد و گروه خوبى هم هستند . در افغانستان خودمان « 1 » الان وجود دارد . همين طور در كشورهاى عربى . در مصر از ديرباز نهضت اسلامى وجود داشته . نهضت اخوان‌المسلمين اگرچه به آن خلوص و صفاى اوّلى خودش باقى نمانده ، يك نهضت اسلامى انقلابى است . شيخ حسن بنّاء كه مؤسس اخوان‌المسلمين بود بسيار مرد با ارزشى بود و يك حركت انقلابى بسيار عالى در مصر به وجود آورد كه در ساير كشورهاى اسلامى نفوذ كرد .\r\nاطلاعات ما متأسفانه ضعيف است و در اين زمينه چه خوب است كه مطالعه شود .\r\nالان در اندونزى يك نهضت اسلامى قوى وجود دارد ، در فيليپين نهضت اسلامى وجود دارد . كم و بيش در همه كشورهاى اسلامى نهضت اسلامى وجود دارد . ولى در هيچ كشورى نهضت اسلامى به قوّت و نيرومندى نهضت اسلامى كه در ايران وجود پيدا كرد [ نيست . 
  ] در گذشته هم همين طور بوده ، يعنى نهضتهايى به عمق و قوّت نهضتهاى اسلامى كه در ايران و در شيعه پيدا شده در جاهاى ديگر پيدا نشده .\r\nنهضتى به عمق نهضت تنباكو در جاى ديگر ما سراغ نداريم . يا نهضتى از قبيل نهضت مشروطيت كه رژيمى را به رژيم ديگرى تبديل كرد . يا نهضت ملى شدن صنعت نفت كه مىدانيم روحانيت سهم عظيمى در آن داشت . يا نهضت استقلال عراق . اصلا استقلال عراق مديون نهضت اسلامى عراق به رهبرى مرحوم آيت‌اللَّه ميرزا محمد تقى شيرازى است . تا برسيم به نهضت اخير ايران .\r\nالبته در شيعه به دو دليل اين گونه است : يك دليل اين كه شيعه به اسلام واقعى\r\n\r\n\r\n\r\n\r\n","description":"","footnote":"\r\n( 1 ) . يعنى همسايه‌مان ( خنده استاد و حضار ) . من اگر بگويم افغانستان خودمان ، حق دارم چون ما اهل‌فريمان در نزديكى مرز افغانستان هستيم . اگر گفتم افغانستان خودمان ، من خودم را در فريمان احساس مىكردم .\r\n","page_name":" 190 ","page_number":190},
  {"content":"\r\n\r\nنزديك‌تر است از اهل تسنن يعنى در شيعه انحراف از اسلام خيلى كمتر است تا اهل تسنن . البته در شيعهء اصلى كه هيچ انحرافى نيست ، مقصودم تشيعى است كه امروز در دست ماست .\r\n[ دليل ديگر ، استقلال روحانيت شيعه است . كتابى است به نام روحانيت 
  ] « 1 » پيشرو در نهضت مشروطيت كه كتاب خوبى است و [ نويسنده آن 
  ] يك نفر آمريكايى است كه مسلمان شده . آقايانى كه در [ خارج 
  ] بوده‌اند مثل آقاى دكتر يزدى كه اينجا هستند او را بهتر از من مىشناسند . به هر حال من كتابش را خوانده‌ام خودش را نمىشناسم . در اين كتاب اين موضوع را خوب تشريح كرده كه روحانيت در شيعه از ابتدا مستقل از دستگاههاى حكومتى بوده و شيعه هيچ وقت اين اصل را نپذيرفته كه اولىالامر را بر هر حاكمى تطبيق كند . آيه قرآن كه فرمود : يا ايُّهَا الَّذينَ امَنوا اطيعُوا اللَّهَ وَ اطيعُوا الرَّسولَ وَ اولِى الْامْرِ مِنْكُمْ « 2 » شيعه از اول ، خلفاى به ناحق را اولىالامر ندانست يعنى ولايت امر آنها را انكار كرد و تشيع و روحانيت شيعه از اساس بر انكار حقانيت اين حكومتهاى موجود است . در نتيجه روحانيت در شيعه هميشه يك نهاد متكى به مردم بوده ، از بودجه مردم ارتزاق كرده نه از بودجه دولت ، و از دولت هيچ وقت ابلاغ نگرفته است .\r\nشخصيتهاى بزرگى در ميان اهل تسنن بودند اما نظام اجتماعىشان اقتضا مىكرده كه اينها زير بليت حكام باشند . مردى مثل شيخ محمد عبدُه را جامعه زمانى قبول مىكرد كه خديو عباس ابلاغ مفتى بودنش را صادر كند . شيخ محمود شلتوت در زمان ما - كه واقعا مرد بزرگى بوده و به شيعه هم خيلى خدمت كرده - اگر عبدالناصر به او ابلاغ نمىداد كسى او را به عنوان يك مفتى قبول نمىكرد . در دفترش هم كه نشسته بود عكس عبدالناصر بالا سرش بود ، مثل يك نوكر دولت بود . اگر در مجالس رسمى وارد مىشد حداكثر اين بود كه هم‌رديف رئيس ديوان‌عالى كشور يا دادستان كل كشور بنشيند ؛ در صورتى كه شما مىبينيد حتى در همين دوره‌هاى اخير يك پيشنماز تهران اگر به هزار زحمت مىخواستند كه در مجلس مدرسه سپهسالار كه شاه نشسته برود پهلوى شاه بنشيند ، نمىرفت چون اگر چنين مىكرد\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n( 2 ) . نساء / 59 .\r\n","page_name":" 191 ","page_number":191},
  {"content":"\r\n\r\nميان مردم خرد مىشد ؛ يعنى اساس در تشيع بر استقلال روحانيت است و هر وقت روحانيين به دستگاههاى سلطنت و حكومت نزديك شده‌اند به زمين خورده‌اند .\r\nروحانيت شيعه به حكم اين كه استقلال داشت مىتوانست در مقابل حكومتها ايستادگى كند ولى روحانيتهاى اهل تسنن به حكم وابستگىاش نمىتوانست در مقابل حكومتها ايستادگى كند . نهضتهاى اسلامى در غير شيعه شايد اغلب از ميان غير روحانيين برخاسته ، ولى در شيعه اغلب رهبرىاش با روحانيين بوده است .\r\nپس اين فرق ميان نهضت ما و نهضتهاى اسلامى ديگر وجود دارد .\r\nسؤال : تا چه مرحله ، اسلام احزاب اشتراكى را تأييد مىنمايد ؟\r\nپاسخ : يك حزب مادام كه از روى صداقت در مسير عقيدهء خودش حركت مىكند از نظر اسلام قابل قبول است . اين ، حرف كلى من است : هر فردى ، هر گروهى ، هر حزبى مادام كه از روى صداقت در مسير فكر خود حركت كند در جامعه اسلامى پذيرفته است يعنى جامعه اسلامى با او مبارزه مىكند ولى مبارزه فرهنگى و فكرى نه مبارزه نظامى . ولى اگر گروهى - ولو حزب اسلامى باشد ، ايدئولوژى اسلامى را مطرح كند و اساسنامه‌اش بر اساس اسلام باشد - در كار خودش صداقت ندارد ، دروغ مىگويد و همان اسلام را وسيله اغفال مردم قرار داده ، اين معنى ندارد كه آزاد باشد .\r\n- سؤال اين بود كه چه احزابى را اسلام تأييد مىكند در صورتى كه شما فرموديد « مىپذيرد » .\r\nپاسخ : تأييد به معناى اين كه مهر تأييد به آن بزند و بگويد من آن را قبول دارم معنايش اين است كه اساسنامه و تزش را قبول دارم . مسلّم است كه اسلام آن حزبى را قبول مىكند كه اساسنامه و مرامش منطبق با خودش باشد ، غير آن را تأييد نمىكند . نمىتواند روى فكرى كه بر ضد فكر و ايدئولوژى خودش است مهر تأييد بزند . پس بحث در پذيرفتن و طرد نكردنِ به زور است . هر حزبى ، هر مرامى مادام كه در فكر خودش صداقت دارد ، از روى عقيده و ايمان حرفى را مىزند يعنى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nحقيقت جوست ( ولو از نظر اسلام منحرف شده اما حقيقت‌جوست ) از نظر اسلام حقيقت جو عاقبتش به خير است چون آيه «  وَ الَّذِينَ جاهَدُوا فِينا لَنَهْدِيَنَّهُمْ سُبُلَنا  « 1 » » در واقع همين است . من واقعا معتقدم هر فرد يا گروهى ، هر مرامى ، هر فكر و هر مذهبى داشته باشند اگر آن فكر و آن مذهب را از روى صداقت بپذيرند و واقعا روى همان حس حقيقت‌جويى دنبال آن بروند عاقبتشان به خير است ، يا در همين دنيا خدا آنها را هدايت مىكند و يا اگر احيانا در مسير حقيقت‌جويى از دنيا بروند در آن دنيا خداى متعال نه تنها آنها را معذب نمىكند بسا هست كه مقام خوبى هم داشته باشند .\r\nدر بخش آخر عدل الهى من اين مسئله را مطرح كرده‌ام « 2 » .\r\n\r\n\r\n\r\n\r\n","description":"","footnote":"\r\n( 1 ) عنكبوت / 69 .\r\n( 2 ) در اينجا مجرى برنامه اعلام مىكند كه جلسه آينده 14 ارديبهشت بر قرار است كه استاد دو روز قبل از آن توسط منافقان به شهادت رسيدند روحش شاد و راهش پر رهرو باد .\r\n","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nآينده انقلاب اسلامى ايران * « 1 »\r\n\r\nماهيت انقلاب ايران\r\nبسم اللَّه الرحمن الرحيم\r\n[ تحليل وقايع « 2 » 
  ] اين امكان را به انسان مىدهد كه آينده را به نحو دلخواه بسازد و به عبارت ديگر حوادث را براى آينده هدايت و راهنمايى كند ، بر حوادث تا حدود زيادى تسلط پيدا كند ، كشتى حوادث را به سوى مقصدى كه خود انتخاب كرده است هدايت كند و براند .\r\nبحثى كه در نظر است در اين شبها مطرح شود بحث آيندهء انقلاب اسلامى ايران است . پس مىخواهيم يك نوع آينده نگرى دربارهء اين انقلاب بكنيم ، به چه منظور ؟\r\nبه منظور امكان بيشتر براى حفظ و نگهدارى و براى هدايت و رهبرى اين انقلاب .\r\nالبته اينجا مسأله‌اى هم مطرح است كه آيا انقلابهاى تاريخى را مىتوان هدايت كرد يا نه ؟ آيا انقلابها انسانها را هدايت مىكنند يا انسانها انقلابها را هدايت مىكنند و يا هر دو ؟ و درصد هريك چقدر است ؟ اين خود مسأله‌اى است كه با مسئلهء نقش تبليغ و نقش هدايت مربوط مىشود و ما از نظر منطق اسلامى خودمان براى هدايت\r\n\r\n\r\n\r\n\r\n","description":"","footnote":"\r\n( 1 ) * گفتارهاى اين فصل در اسفند ماه 1357 در مسجد فرشته تهران ايراد شده است .\r\n( 2 ) . [ چند ثانيه‌اى از ابتداى سخنرانى ضبط نشده است . 
  ]\r\n","page_name":" 195 ","page_number":195},
  {"content":"\r\n\r\nو رهبرى نقش اصيل قائل هستيم . نمىخواهم دربارهء اين مسئله زياد بحث كنم چون از بحث خودم مىمانم .\r\nاگر بخواهيم دربارهء اين انقلاب عظيم اسلامى كه جهان را به شگفتى وا داشته است آينده نگرى كنيم امكان ندارد مگر آنكه يك بحث دربارهء انقلابها به طور كلى ايراد كنيم و يك بحث هم دربارهء خصوص گذشتهء همين انقلاب اسلامى خودمان .\r\n\r\nتعريف انقلاب و فرق انقلاب با كودتا\r\nاين همه مىگوييم انقلاب ، اگر از ما بپرسند انقلاب را تعريف كنيد ، انقلاب چيست ، در جواب چه بايد بگوييم ؟ انقلاب چگونه پيدا مىشود و عامل به وجود آمدن يك انقلاب چيست ؟ مكتبها از نظر انقلاب سازى چگونه نقشهايى مىتوانند داشته باشند و بالخصوص اسلام به عنوان يك مكتب در ذات خودش داراى چه عناصر انقلابى است ؟ انقلاب - معلوم است - عبارت است از اين كه مردمى طغيان مىكنند عليه نظمى و وضعى كه بر آنها حاكم است ، براى به وجود آوردن يك وضع ديگر و نظم ديگر كه مورد آرزوى آنها و آرمان و ايده‌آل آنهاست .\r\nفرق انقلاب با كودتا اين است كه انقلاب ماهيت مردمى دارد ولى كودتا چنين نيست بلكه يك عده معدود كه مسلح و مجهز به نيرو هستند در مقابل يك قدرت ديگر كه آن هم احيانا مسلح است قيام مىكنند . آنها هم وضع موجود را در هم مىريزند و وضع ديگرى به وجود مىآورند ، اما اقليتى عليه يك اقليت ديگر قيام مىكند ؛ يعنى اقليتى بر اكثريتى حاكم است ، بعد اقليت ديگرى پيدا مىشود و آن اقليت را برمىدارد و خودش به جاى آن مىنشيند ، اعم از اين كه اين دومى يك اقليت صالح باشد يا ناصالح . به هر حال اكثريت مردم از حساب خارجند .\r\nما ايرانيها در دور و بر خودمان كودتاهاى زيادى در عمر خودمان ديده‌ايم كه اگرچه نام انقلاب روى آنها مىگذارند اما در واقع انقلاب نيست ، كودتاست . در سال 1331 هجرى ( 1952 ميلادى ) در مصر به قول خودشان انقلاب شد ، ولى آن انقلاب نبود ، يك عده افسر كه در رأسشان ژنرال نجيب و عبدالناصر بودند عليه حكومت موجود كودتا كردند و اسمش را انقلاب گذاشتند ، اما ملت مصر انقلاب نكرد و لهذا با رفتن آن افسرها « كَأَنْ لَمْ يَكُنْ شَيْئاً مَذْكوراً » چيزى وجود نداشت .\r\nدر سال 1299 در ايران خودمان سيد ضياء و رضا خان كودتا كردند ولى مردم\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاز حساب خارج بودند ، مردمْ كارى و انقلابى نكردند . در سوريه ، عراق و پاكستان مكرر كودتا واقع شده ، ولى اينها كودتاست و انقلاب نيست .\r\nانقلاب عبارت است از طغيان و عصيان مردمى كه محكوم يك نظام هستند و از آن نظام ناراضى و خشمگين‌اند عليه آن نظامِ حاكم براى اين كه وضع مطلوبى كه آرمان آنهاست به وجود بيايد . و لهذا انقلاب در دنيا كم اتفاق افتاده .\r\nانقلاب ايران يك انقلاب به تمام معنا واقعى است . در چند قرن معاصر غير از انقلاب كبير فرانسه و انقلاب اكتبر [ روسيه 
  ] انقلاب ديگرى نيست كه نامش را بشود « انقلاب » گذاشت و بلكه انقلاب اسلامى ايران ماهيت انقلابىاش از آنها خيلى بيشتر است . واقعا مردمى با دست خالى و فقط با روحيهء انقلابى عليه يك رژيمِ « در مقابل مردم خيلى قوى » قيام كردند و در قيام خود موفق شدند . گاهى انقلابهايى است كه حالت نيمه انقلابى و نيمه كودتايى دارد ، يعنى اگر مردم انقلاب كرده‌اند در كنار آن مردم يك ارتش منظم و قوى وجود داشته ، مثل اين كه در روسيه لنين ارتش هم داشت ، در چين مائو ارتش هم در كنار مردم داشت . ولى اين تنها انقلاب ايران است كه مردم با دست خالى قيام كردند و اگر نظيرى از اين جهت بشود برايش ذكر كرد همان انقلاب صدر اسلام است . دربارهء اين خصوصيات بعد هم ممكن است بحث كنيم . به هر حال انقلاب با كودتا فرق دارد و متفاوت است .\r\nگفتيم كه انقلاب ، عصيان و طغيان عليه نظم موجود و وضع موجود است . پس ريشه‌اش در نارضايىها و خشمهاى مردم از يك طرف و در آرزوها و طلبها و خواسته‌هاى مردم از طرف ديگر است ؛ مردمْ ناراضى از وضع موجود و آرزومند وضع مطلوب‌اند . اما نكته اين جاست : آيا نارضايى از وضع موجود و آرزومندى وضع مطلوب كافى است ؟ نه . ممكن است مردمى از وضع خودشان ناراضى باشند ، بسيار هم ناراضى باشند و وضع ديگرى را آرزومند باشند و بسيار هم آرزومند باشند ولى هرگز انقلاب نكنند ، براى اين كه در همان حال داراى يك روحيهء تسليم و تمكين‌اند . ناراضى است اما در همان حال كه ناراضى است تسليم آن قدرتى است كه بر او حكومت مىكند . مظلوم است ، احساس مظلوميت مىكند ولى يك مظلوم مُنظلم و ظلم‌پذير است . « آخ » مىگويد ، ناله هم مىكند ، شكايت هم مىكند ، گريه هم مىكند ، اما در عين حال انقلاب نمىكند .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nعنصر تهاجم و انكار وضع نامطلوب ، بذر انقلاب\r\nپس انقلاب علاوه بر نارضايى از وضع موجود و آرزومندى وضع مطلوب ، چيز ديگرى مىخواهد و آن روحيهء پرخاشگرى و روحيهء انكار و طرد و نفى است .\r\nناراضى بودن به تنهايى كارى نمىسازد ، بلكه آن حالت هجوم ، شورشگرى ، قيام ، تعرض لازم است . مكتبها از اين نظر متفاوت‌اند . بعضى از مكتبها به پيروان خود هرگز درس تعرض و هجوم نمىدهند ، بنابراين پيروانشان ناراضى هستند اما حالت هجوم و تعرض هرگز در آنها به وجود نمىآيد . ولى بعضى از مكتبها ناراضى بودن را كافى نمىدانند و تسليم در مقابل زور و ظلم و تمكين از ظالم را بزرگترين گناه و معصيت مىدانند ، دستور تعرض و تهاجم مىدهند .\r\nيكى از فرقها ميان اسلام و مسيحيت در همين جاست . مسيحيت هميشه دم از صلح و صفا و سازش مىزند . در اين مكتب هرگز عنصر تعرض و تهاجم كه بذر انقلاب است وجود ندارد . ولى در اسلام عنصر تعرض و تهاجم وجود دارد . آنچه كه در اسلام در يك جا به نام جهاد و در جاى ديگر به نام امر به معروف و نهى از منكر وجود دارد يعنى بذر تعرض و تهاجم در مقابل وضع نامطلوب حاكم موجود . اسلام مىگويد متعرض باش ، مهاجم باش ، قيام كن ، شورش كن و وضع نامطلوب موجود را در هم بريز تا وضع مطلوب را به وجود بياورى ، و الّا نشستن و ناراضى بودن ، از آن طرف هم آه كشيدن و آرزومند بودن [ كافى نيست ، 
  ] با آرزو چيزى به انسان نمىدهند . از آن طرف هم مىگويد طلب و سعى و كوشش .\r\nمىدانيد كه مخالفان اسلام قرنها از چيزى كه نقطهء قوّت اسلام است به عنوان يك نقطهء ضعف ياد مىكردند ، مىگفتند اسلام چه دينى است ! دين و جهاد ؟ ! دين و شمشير ؟ ! دين و تعرض ! ؟ دين و جنگيدن ؟ ! دين و خون ؟ ! دين هميشه بايد دم از صلح و سازش بزند در هر وضعى و دم از صبر و حرف نزدن و سكوت و سكون بزند در هر وضعى ، و بگويد اگر به طرف راست صورتت سيلى زدند طرف چپ آن را جلو بياور ، و اگر پيراهنت را دزديدند جبّه‌ات را هم خودت تقديم كن . خيال مىكردند دين اين طور بايد بگويد . مسلّم است كه چنين دينى هرگز نمىتواند بذر انقلاب در ميان پيروان خود بپاشد . اما آن دينى كه در آن بذر نفى « 1 » و انكار و تعرض\r\n\r\n\r\n\r\n\r\n","description":"","footnote":"\r\n( 1 ) . اين نفىها در واقع نفى نيست اثبات است . طرد است ، يعنى يك حالت مثبت است نه يك حالت‌منفى . اسمش نفى است ولى حالت منفى نيست حالت مثبت است .\r\n","page_name":" 198 ","page_number":198},
  {"content":"\r\n\r\nو هجوم [ وجود دارد قادر به ايجاد انقلاب است . 
  ]\r\n\r\nنسخهء درمان مصلحان براى جهان اسلام\r\nاين است كه مصلحان و دورانديشان اسلامى وقتى كه به فكر اصلاح دنياى اسلام افتادند و اين جهان بيمار اسلام را مورد مطالعه قرار دادند كه اين بيمار چه بيمارى دارد كه در اين قرون اخيره سر جاى خودش خوابيده و تكان نمىخورد ، مانند يك طبيب ، جهان اسلام را مورد مطالعه قرار دادند [ تا ببينند 
  ] اين موجود زنده‌اى كه قرنها بر جهان سيادت كرده و يكى از بزرگترين تمدنها و فرهنگها را به وجود آورده است ، در حدود پنج قرن پيشروترين ، قويترين و عالِمترين ملتهاى جهان بوده چه سبب شده كه به اين حال نزار افتاده است ؟ چه بيمارى دارد ؟ امثال سيد جمال الدين اسدآبادى وقتى كه مطالعه كردند گفتند يكى از آن علل ، يكى از موجبات بيمارى يا بگوييم يكى از آن بيماريهاى مزمن اين است كه عنصر حركت و انقلاب كه نامش جهاد است در اين دين فراموش شده ، حتى عنصر امر به معروف و نهى از منكر به معنى وسيع خودش در اين دين فراموش شده . اسلام يك دين مهاجم و متعرض است عليه اوضاع فاسد و نابسامانى كه در جامعه وجود پيدا مىكند . اين بود كه از صد سال پيش اين فكر مطرح شد كه اين عنصر را بايد در جهان اسلام از نو زنده كرد و در واقع اين بيمار را از اين بيمارى مزمن بايد نجات داد .\r\nپس معلوم شد كه مكتبها از نظر اين كه انقلابى باشند يا انقلابى نباشند متفاوت‌اند و تفاوت در اينجاست كه آيا در اين مكتب عنصر هجوم و تعرض و انكار و نفى وضع حاكم موجود ، هست و يا نيست ؟ اگر نباشد ، اين مكتب نمىتواند انقلابى را به وجود بياورد تا چه برسد كه بتواند اين انقلاب را بعدها هدايت و رهبرى كند ؛ و اگر چنين عنصرى در او وجود داشته باشد اين مكتب اين شايستگى را دارد .\r\n\r\nنظريات درباره ريشه انقلابها :\r\n\r\n1 . محروميت مادى\r\nبعد يك مسئله ديگر مطرح است كه يك مسئله انسانى است ، يعنى مسأله‌اى است\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nكه مربوط به شناخت ما از انسان مىشود . گفتيم ريشهء انقلابها نارضايتىها و آرزومندىهاست اما نه صرف نارضايتى ، بلكه نارضايتى كه توأم با حالت هجوم و تعرض باشد . اينجا اين مسئله مطرح مىشود كه ريشهء نارضايىهاى اجتماعى در ميان بشر چيست ؟ آيا يك ريشه دارد ؟ همهء انقلابها در عالم توأم با نارضايىها و هجوم‌ها و تعرض‌ها و نفىها و انكارهاست ، آيا ريشهء همه نارضايىها در نهايت امر يك چيز است ؟ و يا نه ، در جامعه‌هاى مختلف ، در شرايط مختلف اجتماعى علل نارضايىها مختلف و متفاوت است . ممكن است علل نارضايىها مادى باشد ، يعنى مردمى از آن جهت انقلاب مىكنند كه از وضع مادى زندگى خود ناراضى هستند ، از آن جهت انقلاب مىكنند كه خود را به عنوان يك طبقه در مقابل يك طبقهء ديگرْ محروم مىبينند ، محروميت خود را مىبينند و بهره‌مندى طبقهء ديگر را ، خصوصا بعد از آن كه ادراك و كشف كنند و معتقد شوند كه منشأ محروميت اينها برخوردارى آنهاست ، يعنى اينچنين نيست كه آن برخوردار است و برخوردارى او ربطى به محروميت اين ندارد و اين اگر محروم است محروميتش به برخوردارى او مربوط نيست ، بلكه اين به اين دليل محروم است كه او برخوردار است و او به اين دليل برخوردار است كه اين محروم است ، اين دو به يكديگر وابسته است . وقتى كه اين جهت وارد خودآگاهى مردم شد ، قهرا مردمى به دليل نارضايى از وضع مادى موجود خود ، عليه آن طبقه ديگر قيام مىكنند . آنوقت قيام آنها مىشود انقلاب مادى يعنى يك انقلاب طبقاتى ، انقلابى كه يك طبقه مثلا طبقه كارگر عليه طبقه كارفرما ، طبقه كشاورز عليه طبقه مالك زمين ( فئودالها ) قيام مىكند ، براى اين كه خودش را از محروميت خارج كند و او را از وضع برخوردارى بيرون بياورد . اين يك ريشه براى نارضايىهاى اجتماعى است .\r\nعده‌اى معتقدند همين يك ريشه هم بيشتر در دنيا وجود ندارد ، در همه دنيا هرچه انقلاب بوده ريشه‌اش محروميتهاى مادى است . تمام قيامها و انقلابها ماهيت طبقاتى دارد و ريشه‌اش در محروميت مردم است . هر وقت جامعه به صورت دوقطبى درآمد ، مردم تقسيم شدند به دو قطب : قطب مرفّه و قطب محروم ، قطب برخوردار و قطب بىنصيب ، فقط و فقط در اين شرايط است كه انقلاب پيدا مىشود .\r\nتا اين شرايط به وجود نيايد محال است انقلاب پيدا شود . ريشه انقلاب فرانسه همين است ، ريشه انقلاب صدر اسلام همين است ، ريشه انقلاب اكتبر كه معلوم است\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nهمين است ، ريشه انقلاب اسلامى ايران همين است ، غير از اين اصلا امكان ندارد .\r\nصورتها و شكلها مختلف است اما روح و معنا و باطن يكى است . خلاصه همانطور كه گفته‌اند « همهء راهها به رم منتهى مىشود » همهء راهها به شكم منتهى مىشود .\r\n\r\n2 . مسائل انسانى مانند آزادى\r\nولى نوع ديگر انقلاب است كه سطح بالاترى دارد ، يعنى يك ماهيت انسانى دارد ، يعنى تنها به محروميت مادى انسان مربوط نيست كه من شكمم گرسنه است ، تنم پوشيده نيست ، مسكن ندارم ، دارو ندارم ، بهداشت ندارم ، بچه‌ام مدرسه ندارد ؛ ممكن است كه براى انسان همه اينها فراهم باشد ولى باز كافى نيست كه ناراضى نباشد و انقلاب نكند . انقلاب مىكند براى پاره‌اى مسائل انسانى ، يعنى مسائلى كه از سطح حيوان بالاتر است . خوراك ، مشترك انسان و حيوان است ، مسكنْ مشترك انسان و حيوان است و خيلى چيزهاى ديگر مشترك است . اما يك سلسله از مسائل است [ كه مختص انسان است : 
  ] اين كه من خودم حاكم بر سرنوشت خودم باشم نه اين كه افسارم در دست ديگرى باشد ، او هرجور كه بخواهد درباره من تصميم بگيرد . مَثَل معروفى است كه عده‌اى مىگويند اگر انسان در جهنم باشد و آزاد باشد بهتر است از اين كه در بهشت باشد و آزاد نباشد . اين ، توجه به يك ارزش انسانى است كه نامش آزادى است . آزادى واقعا يك ارزش انسانى فوق‌العاده است .\r\nانسان از آن جهت كه انسان است آزادى برايش ارزش دارد ، حتى محروميت مادى را به شديدترين وجه تحمل مىكند براى اين كه آزادىاش را از دست ندهد .\r\nيكى از علماى بزرگ اصفهان بود كه ما خيلى به اين مرد ارادت داشتيم .\r\nشخصى نقل مىكرد كه يكى از تجار بزرگ اصفهان در كربلا با او مواجه شده بود . با هم آشنا بودند . آن عالم خيلى آدم ساده زيست و بىتكلّفى بود ، مثلا اگر گرسنه‌اش مىشد چنين نبود كه به منزل برود ، و چون طبيب بود حال خودش را مىفهميد و اغلب غذاى ساده مىخورد . آن تاجر خيلى به اين مرد ارادت مىورزيد . پول زيادى هم آورده بود نجف و كربلا كه به مراجع بدهد . آمد آنجا و از ايشان خواهش كرد كه من فلان مبلغ پول آورده‌ام ، دلم مىخواهد كه اين پول را بدهم شما تقسيم كنيد . گفت : من نمىگيرم ، به هر كس دلت مىخواهد بده . گفت : پس من به شما مىدهم ، شما به آقا بدهيد ( زمان مرحوم آيت‌اللَّه سيد ابوالحسن اصفهانى بود ) .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nمىخواست احترام عالم محل را حفظ كرده باشد . گفت : خودت برو بده . گفت : پس من فلان مبلغش را به ايشان مىدهم ، يك مقدار كم هم دلم مىخواهد به شما بدهم ، شما به هر كس مىخواهيد بدهيد . گفت : من نمىخواهم ، به هر كه مىخواهى بده .\r\nآخرش با اين كه مريدش بود عصبانى شد و به او گفت اگر احتياج ندارى پس چرا اينجا نشسته‌اى نان و لبو مىخورى ؟ گفت : براى اين كه به تو محتاج نباشم و دستم پيش تو دراز نباشد .\r\nاين براى انسان ارزش دارد . براى انسان ارزش دارد دستش پيش ديگرى دراز نباشد نان و لبو بخورد ، ولى ارزش ندارد چلومرغ بخورد دستش پيش ديگران دراز باشد .\r\nآزادى براى انسان ، بالذات ارزش دارد . مگر مىشود بر كشورى استبداد حاكم مطلق باشد ، فقط بيايند شكم مردم را سير كنند ( اگرچه حاكمان رژيم گذشته شكم مردم را هم سير نكردند ) و مردم راضى باشند ؟ ! فرضا شكم همه مردم ايران را سير مىكردند استبداد حاكم بود . هر چند سال يك بار وكيل انتخاب مىكردند ولى مىديديد وكيل انتخاب مىشود و مردم اساسا خبر ندارند و او را نمىشناسند . اين وكلاى اخيرى كه در همين تهران بودند ، اگر به مسابقه مىگذاشتند و به ده هزار نفر از مردم تهران مىگفتند اسم وكلاى اين شهر را بگو ، هيچ يك از آنها بلد نبود . نه تنها اسم بيست وكيل را بلد نبود ، اسم پنج وكيل را هم نمىتوانست بگويد .\r\nاختناق ، خودش منشأ طغيان و عصيان مىشود ، منشأ نارضايى مىشود و اگر به آن ملت تعليم داده باشند كه بايد عليه استبداد قيام كرد ، بايد استبداد را نفى و طرد كرد ، اگر پيغمبرش گفته باشد : افْضَلُ الْجِهادِ كَلِمَةُ عَدْلٍ عِنْدَ امامٍ جائِرٍ ( فاضل‌ترين جهادها ، در مقابل يك پيشواى ستمگر ايستادن و سخن از عدالت گفتن است ) قهرا اين ملت قيام و حركت مىكند . اين قيام و انقلاب ماهيت ديگرى دارد ، ماهيت آزادمنشى دارد . اگر از او بپرسى چرا قيام كردى ؟ چرا انقلاب كردى ؟ چرا اين همه كشته دادى ؟ مىگويد به خاطر آزادى ؛ مىخواستم آزاد باشم . بيست هزار كشته داديم ولى افتخار مىكنيم كه در مقابل اين همه كشته دادن‌ها آزادى به دست آورديم . مىگوييم آزادى چيست ؟ ملموس است ؟ نه . محسوس است ؟ نه . ولى آزادى هست . در فضاى آزاد تنفس مىكنيم ، ديگر آقابالاسر نداريم ، اگر دو نفر با همديگر بنشينيم ، به اطراف نگاه نمىكنيم كه مأمور ساواك يك وقت گزارش ندهد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nپاره‌اى از انقلابها ريشه در نارضايىهاى مردم از اختناقها ، بازداشتها ، سلب آزادىها ، نبودن آزادى بيان و قلم و نداشتن آزادى انتخاب سرنوشت خود دارد .\r\nانقلاب كبير فرانسه بيش از هر چيزى ماهيت آزاديخواهانه دارد ، يعنى ملتى براى آزادى قيام كرد . و بدون شك در انقلاب اسلامى ايرانِ ما عنصر آزاديخواهى نقش بسيار زيادى دارد و نقش آن از عنصر مادى و طبقاتى و محروميت و تبعيض - كه آن عنصر هم قطعا وجود داشت - خيلى بيشتر است .\r\n\r\n3 . مكتب و ايدئولوژى\r\nو ممكن است انقلابى شكل ديگر و بلكه ماهيت ديگر داشته باشد كه اين بالاتر و انسانىتر و مترقىتر است و اين است كه انقلاب اسلامى ايران را در ميان انقلابهاى جهان بىرقيب و بىنظير كرده است و آن را در رديف انقلابهايى كه به وسيلهء پيغمبران به وجود مىآيد قرار داده ، يعنى انقلابى پيامبرانه . آن چيست ؟ اين كه انقلابى ريشه در ايدئولوژى يك قوم داشته باشد ، يعنى مردمى از آن جهت قيام و انقلاب مىكنند كه داراى يك مكتب‌اند يعنى داراى يك طرح براى زندگى بشرند ؛ معتقدند كه بشريت اگر بخواهد به سعادت برسد بايد شناختش درباره جهان اينچنين باشد ، نظام فكرىاش اينچنين باشد ، نظام سياسىاش اينچنين باشد ، نظام اخلاقىاش اينچنين باشد ، نظام اقتصادىاش اينچنين باشد ، نظام خانوادگىاش اينچنين باشد ، و ساير نظاماتش ؛ ملتى هستند رها شده از وابستگيهاى مادى و وابسته به يك ايمان و يك مكتب و يك ايدئولوژى . به آينده نگاه مىكند ، به انسانيت مىانديشد نه به خودش فقط . حتى فكر مىكند كه من هم اگر كشته شدم باكى نيست ، من كه براى شكم خودم قيام نمىكنم ، براى آزادى خودم قيام نمىكنم ، من مىخواهم كارى بكنم ولو صد سال ديگر بشريت به آن برسد . من مىخواهم يك ايمان ، يك عقيده ، يك مكتب در روى زمين استقرار پيدا كند . به تعبير قرآن : وَ نُمَكِّنَ لَهُمْ فِى الْارْضِ « 1 » . دينشان در روى زمين جايگزين شود ؛ فكر ، عقيده ، ايده و ايده‌آل‌شان استقرار پيدا كند . من نبودم باكى نيست ، آن فكر و عقيده بايد در عالم باقى بماند .\r\n\r\n\r\n\r\n\r\n","description":"","footnote":"\r\n( 1 )\r\n. قصص / 6 .\r\n","page_name":" 203 ","page_number":203},
  {"content":"\r\n\r\nاگر قيام و انقلابى و نارضايتىهايى و هجومها و تعرضهايى ريشه در مسائل فكرى و اعتقادى و مكتبى و مسائلى كه مربوط به پياده كردن يك طرح در زندگى بشر است داشته باشد ، اين عالىترين و بالاترين نوع انقلاب است .\r\n\r\nانقلاب اسلامى ايران ، انقلابى ايدئولوژيك\r\nمشخِص اصلى و اساسى انقلاب اسلامى ايران اين است كه يك انقلاب ايدئولوژيك است نه صرفا يك انقلاب مادى طبقاتى و يا يك انقلاب ليبراليستى و آزاديخواهانه . ولى اينجا ممكن است سوء تعبير شود . بعضى خيال مىكنند اسلام چون دين است يك معنويت است و در كنار ساير عناصر قرار مىگيرد . در بعضى از نوشته‌ها وقتى مىخواهند انقلاب اسلامى ايران را تحليل كنند مىگويند در اين انقلاب عناصر متعددى دخالت داشته ، يكى از آنها عنصر مذهبى است كه طالب يك معنويت است چون در ايران معنويتى كه مردم ايران به آن علاقه‌مند بودند آسيب ديده و عواطف معنوى مردم جريحه‌دار شده بود ، ولى در كنار اين ، شكم مردم هم گرسنه مانده بود ، شكاف طبقاتى هم در ميان مردم بود ، بىعدالتى هم بود ، اختناق هم بود ، استبداد هم بود ، استعمار هم بود ؛ يكى از مسائل هم اين بود كه با معنويتى كه اين مردم به آن گرايش دارند مبارزه شده بود ، آن هم تضعيف شده بود ، آن هم منشأ نارضايتى شده بود و آن هم ريشه‌اى در هجوم و تعرض مردم داشت .\r\n\r\nدر انقلاب ايران همه عوامل رنگ اسلامى به خود گرفت\r\nاين اشتباه است . اين حرف را افرادى مىگويند كه با اسلام آشنا نيستند يا خودشان را به آن در مىزنند . اسلام يك مكتب جامع است . علت عمده‌اى كه اين انقلابِ اسلامى را در جهان بىنظير ساخته اين است كه تعرض به خاطر بىعدالتى هم رنگ اسلامى به خود گرفت ، چون اسلام در متن تعليماتش گنجانده است كه نبايد بىعدالتى وجود داشته باشد . ما ديديم كه وقتى هم كه مردم ما عليه بىعدالتى مىجنگيدند و از بىعدالتىها شكايت مىكردند باز تكيه‌شان روى اهرم دين و مذهب بود ، باز مىرفتند سراغ سخنان على ، سخنان پيغمبر ، آيات قرآن ، يعنى همينها هم رنگ معنوى به خود گرفته بود . وقتى كه مىرفتند سراغ استبدادها و استعمارها و اختناقها و اين كه بايد اينها را از ميان برد ، باز روى منطق اسلام تكيه\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمىكردند كه اسلام مىگويد با ظالم بايد مبارزه كرد ، با استبداد بايد مبارزه كرد ، در مقابل خارجى كه قصد استعمار تو را دارد بايد ايستادگى كرد ، در مقابل اختناق بايد ايستادگى كرد ، اسلام مىگويد حرّيت چنين [ ارزشى دارد ، 
  ] على عليه السلام فرمود : وَ لاتَكُنْ عَبْدَ غَيْرِكَ وَ قَدْ جَعَلَكَ اللَّهُ حُرّاً « 1 » . هرگز بندهء ديگرى مباش زيرا خدا تو را آزاد آفريده است . روح انقلاب فرانسه را اين جمله تشكيل مىدهد كه انسان آزاد به دنيا آمده است و بايد آزاد از دنيا برود ؛ در 1250 سال قبل از آن على گفت : بندهء ديگرى مباش كه خدا تو را آزاد آفريده است . اين جمله در آن وصيتى است كه به امام حسن عليه السلام مىفرمايد .\r\n\r\nسه نمونه ديگر\r\nجمله ديگر كه در ميان ما مكرر بازگو مىشد ، در فرمانى است كه على عليه السلام به نام مالك اشتر نوشته است و مكرر شنيده‌ايد . به مالك ، والى و استاندار مصر كه از طرف او تعيين شده است ، مىنويسد : به مردم درس آزادمنشى بده ، كارى نكنى كه چون تو ما فوق مردم هستى مردم را ساكت كنى ، مردم را تحقير كنى ، صداى مردم را خفه كنى ، به دليل اين كه تو ما فوق هستى آنها مادون ؛ چرا ؟ اول تهديدش مىكند : فَانَّكَ فَوْقَهُمْ تو بالادست و بالاسر اين مردم هستى چون حاكم بر آنها هستى ، اما والِى الْأمْرِ عَلَيْكَ فَوْقَكَ آن كسى كه تو را والى قرار داده بالاسر توست ( يعنى من در كمين تو هستم ؛ اگر تخلّف كنى مىدانى با تو چه خواهم كرد ؟ ! ) بعد مىگويد : وَاللَّهُ فَوْقَ مَنْ وَلّاكَ و بالاسر آن كسى كه به تو فرمان داده ، يعنى بالاسر من ، خداى متعال است كه از من مىپرسد . بعد مىگويد : به مردم جرئت و شهامت بده ، ميدان را براى اعتراض مردم باز كن ، بگذار بيايند حق خودشان را از تو مطالبه كنند و نترسند . چرا بايد مردمى از والى و حاكم خودشان ترس و رعب داشته باشند ؟ بعد مىگويد : سَمِعْتُ رَسولَ اللَّهِ صلى الله عليه و آله غَيْرَ مَرَّةٍ لَنْ تُقَدَّسَ امَّةٌ حَتّى يُؤْخَذَ لِلضَّعيفِ حَقُّهُ مِنَ الْقَوِىِّ غَيْرَ مُتَعْتَعٍ « 2 » . من از رسول خدا مكرر شنيدم كه مىفرمود : هرگز ملتى به قداست نخواهد رسيد تا آن وقتى كه وضع آن ملت به حالتى درآيد كه ضعفا و ناتوانان حقشان را از اغنيا و اقويا\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، نامه 31 .\r\n( 2 ) . نهج‌البلاغه ، نامه 53 .\r\n","page_name":" 205 ","page_number":205},
  {"content":"\r\n\r\nبگيرند بدون آن كه لكنتى به زبانشان بيفتد و تَعتَعه‌اى در زبان پيدا كنند ( يعنى بدون آن كه از ترس و بيم خود را ببازند ) . فرمود مادام كه ملتى اين گونه است كه ضعيف از قوى مىترسد ، اين ملت رستگار نخواهد بود . هر وقت كه ترس و بيم‌ها رفت و شهامتها و شجاعتها جايش را گرفت ، ضعيف بدون ترس و بيم حق خودش را از قوى مطالبه كرد آنوقت اين ملت شايستهء زندگى و شايستهء تمجيد است .\r\nدر دوره مدينه كه صيت شهرت سپاه اسلام در همه جا پيچيده بود ( چون هر جا كه مىرفتند فتح مىكردند و جاهايى را فتح مىكردند كه عرب باور نمىكرد كه يك عدهء كم در مدينه بتوانند مثلا قبيلهء غطفان و قبيلهء هوازن را شكست بدهند و مكه را فتح كنند ) كسانى كه از دور نگاه مىكردند ، پيغمبر اسلام مرد هولناكى به نظرشان مىآمد . روى سابقهء ذهنى كه داشتند خيال مىكردند پيغمبر با دبدبه و هيمنه حركت مىكند ، اگر از كنارش بگذرى و احترام بجا نياورى مىگويد جلّاد فورا گردنش را بزن !\r\nمردى آمد مدينه حضور پيغمبر اكرم . شكايتى يا حرفى داشت . تا آمد حرف بزند ، روى آن سابقهء ذهنى كه داشت زبانش از ترس به لكنت افتاد . پيغمبر ناراحت شد ، فرمود چرا اين طور شدى ؟ من كه پادشاه نيستم ، تو خيال كرده‌اى من يك پادشاهم كه از من مىترسى ؟ من كه جبّار و ستمگر نيستم ، من يك انسانم مثل تو ، پسر آن زنى هستم كه با دست خودش شير بز را مىدوشيد ، بيا جلو . او را در بغل گرفت و فشار داد : « برادر ! من انسانى مثل تو هستم . » نمىخواهد مردمش از او مرعوب شوند . برعكس مىخواهد كه مردمش جرئت و شهامت داشته باشند حتى در مقابل حاكم .\r\nدر نهج‌البلاغه در آن خطبه معروف درباره رابطهء والى و حاكم با رعيت از يك طرف و رابطهء رعيت با حاكم از طرف ديگر مطالبى بيان مىفرمايد . وقتى كه جمله‌ها را بيان كرد شخصى تحت تأثير كلمات اميرالمؤمنين قرار گرفت و شروع كرد به ستايش كردن و مداحى كردن . امام سخن او را قطع كرد و فرمود : از من مداحى و ستايش نكنيد ؛ بر عكس اگر به نظرتان مىرسد كه در كارها نقص و عيبى هست آنها را براى من بازگو كنيد . به جاى مداحى كردن ، نقاط ضعفى را كه در مجموع كارها مىبينيد به من گزارش كنيد و بگوييد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\nاسلام معنويت محض نيست\r\nاسلام چنين دينى است ، روحانيت محض نيست كه بگوييم اين انقلاب چون جنبه روحانى دارد پس جنبه اسلامى هم دارد . نه ، همه جنبه‌هايش آميخته به جنبه اسلامى بود . اگر ما مىگوييم انقلاب ايران يك انقلاب اسلامى بود معنايش اين نيست كه يك انقلابِ فقط روحانى و معنوى و راجع به حالات معنوى انسان بود .\r\nچون امكان عبادتها و نيايشها به درستى نبود و درب مساجد بسته بود مردم طغيان كردند . نه ، انقلاب اسلامى يعنى انقلابى كه همه‌جانبه بود و اسلام در همهء جوانبش نفوذ داشت . از جنبه محرومين هم رنگ اسلامى داشت و لهذا خود مرفّه با محروم در اين انقلاب شركت داشت و به استقبال محروم مىآمد ، مرفّه و محروم هماهنگ با يكديگر حركت مىكردند . انقلابى بود كه توانست از گروه مخالف سرباز جذب كند و به اين طرف بياورد چون انقلابى بود كه مىتوانست وجدانهاو فطرتها را در اعماق ضمير مردم به حركت درآورد .\r\nما تا انقلاب خودمان را دقيق نشناسيم ، تا تمام ابعاد اين انقلاب را نشناسيم نمىتوانيم آن را در آينده حفظ و نگهدارى ، رهبرى و هدايت كنيم . اگر نشناسيم ، يك وقت مىبينيم دانسته يا ندانسته تحريفش كرده‌ايم . مگر انقلاب صدر اسلام را بنىاميه با يك تردستى تحريف نكردند ؟ يك انقلاب صد در صد اسلامى كه چيزى كه در آن وجود نداشت ريشه‌هاى قومى و نژادى و خونى بود ، يك وقت ديديم آن را به يك انقلاب قومى و نژادى و خونى تبديل كردند و گفتند اين ، انقلاب عرب بود عليه غير عرب ، براى سيادت عرب بر غير عرب بود ؛ يعنى يك تحريف .\r\nپروردگارا دلهاى ما به نور ايمان منوّر بگردان ، ما را قدردان نعمتها و موهبتها بالخصوص موهبتهاى اجتماعى كه اخيرا عنايت فرموده‌اى قرار بده ، مسلمين را هرچه بيدارتر بگردان ، مسلمين را از اين كه هر نوع گرايش انحرافى پيدا كنند محفوظ و مصون نگه بدار ، اين وحدت و الفت و اتفاق را در ميان مسلمانان محفوظ و باقى نگه بدار .\r\n\r\n","description":"","footnote":"","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nريشه‌هاى انقلاب اسلامى\r\n\r\n« اصلاح » و « انقلاب »\r\nمعمولا تغييراتى كه در يك جامعه در جهت خير و صلاح آن جامعه صورت مىگيرد اگر جزئى باشد و بنيادى نباشد يعنى اگر آن جامعه از نظر بنياد و ساخت اصلى و نظامات حاكم همان طورى كه بوده ، باشد ولى در عين حال تغييراتى هم در او داده شود ، اصطلاحا آن را « اصلاح » مىگويند . مصلح به حسب اصطلاح امروز يعنى فردى كه ساخت جامعه را دگرگون نمىكند ولى در عين حال به وضع جامعه بهبود مىبخشد . ولى انقلاب بر عكسِ اصلاح عبارت است از دگرگونى و تغييرى بنيادى كه ساخت جامعه را به كلى عوض مىكند . مثلا دو گونه مىشود وضع يك ساختمان را در جهت « خوبى » تغيير داد . يكى اين كه بنياد آن همين طورى كه هست باشد ولى در وضع ديوارها ، سقف ، اتاقها ، درها و كف تغييراتى داده شود ، چنان كه مىتوان وضع يك بناى كهنه مثلا يك مسجد دويست سال پيش را عوض كرد ، ديوارها را تراش داد و به آنها سنگ نصب كرد ، وضع سقف و كف را عوض كرد ، شبستانها را به شكلى توسعه داد ؛ نظير آنچه در مسجد گوهرشاد مشهد انجام شد . ولى يك وقت هست كه يك ساختمان را از بيخ و بن خراب مىكنند و به جاى آن يك ساختمان جديد با يك وضع جديد و با يك سبك و استيل جديد مىسازند . جامعه همچنين\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاست . پس آنگاه انقلاب اجتماعى است كه ساخت جامعه را دگرگون كند و اما اگر ساخت جامعه همان باشد كه بوده است و در عين حال بهبودهايى به وضع جامعه داده شود اصلاح در آن جامعه صورت گرفته و انقلاب صورت نگرفته است .\r\nدر حالت روحى يك فرد هم همين طور است . مثلا مىبينيد كه جوانى وضع امسالش از وضع سال گذشته‌اش بهتر است ، بهبودى به وضع روحى و اخلاقى و رفتار خودش داده است . مثلا سابقا كمى بىادب‌تر و بىتربيت‌تر رفتار مىكرد ، به بزرگترها سلام نمىكرد ، اخم مىكرد ، حالا اخلاق بهترى پيدا كرده است . ولى يك وقت بعضى از افراد ، انقلاب و دگرگونى روحى پيدا مىكنند و گويى اين آدمِ سال گذشته نيست ، تمام نظامات حاكم بر روح اين فرد عوض مىشود ؛ و توبه يعنى همين . در اصطلاح شرعى و اسلامى ، توبه آن است كه انسان يك دگرگونى بنيادى در وضع روحى خودش به وجود آورد . الان دربارهء توبه نمىخواهم بحث كنم ، شايد يك شب به طور مستقل دربارهء اين حالت عجيب روحى بشر صحبت كنم « 1 » .\r\n\r\nانقلاب روحى ، مقدمه انقلاب اجتماعى\r\nحال آيا ممكن است جامعه‌اى انقلاب كند ، نظامات اجتماعى حاكم بر آن جامعه را دگرگون كند بدون آن كه خود آن مردم از نظر روحيه و شخصيت روحى دگرگون شده باشند ؟ اين خودش مسأله‌اى است . آيا مىتواند مردمى همان مردمى باشند كه ده سال پيش بوده‌اند ولى انقلاب كرده‌اند و وضع جامعه را عوض و دگرگون كرده‌اند - يا مىخواهند چنين كنند - بدون آن كه افراد عوض شده باشند و يك دگرگونى بنيادى در روحيه افراد پيدا شده باشد ؟ اين امكان ندارد . اگر ما مردمى را ديديم كه دگرگونى بنيادى در روحيهء آنها پيدا نشده است حق داريم در انقلاب اجتماعى آنها شك كنيم و يا چندان به آيندهء انقلاب آنها اميدوار نباشيم .\r\nاز نظر نظامات اجتماعى هنوز انقلاب ما نارس است يعنى مرحله اول و قدم اول را طى كرده ؛ يك نظام سياسى را برداشته و در حال برقرار كردن يك نظام سياسى ديگر است ؛ تا برسيم به ساير نظامات اجتماعى ، كه دربارهء آنها در همين جلسات در نظر است بحث كنيم .\r\n\r\n\r\n\r\n\r\n","description":"","footnote":"\r\n( 1 ) . [ علاقه‌مندان مىتوانند به كتاب آزادى معنوى اثر استاد شهيد مراجعه نمايند . 
  ]\r\n","page_name":" 210 ","page_number":210},
  {"content":"\r\n\r\n\r\nاركان انقلاب روحى مردم ايران :\r\n\r\n1 . دميده شدن روح امر به معروف و جهاد در آنها\r\nحال آيا در مردم ما واقعا يك نوع انقلاب روحى و يك تغيير بنيادى پيدا شد يا پيدا نشد ؟ قسمتى از اين را در جلسه گذشته بحث كردم . در مردم ما انقلاب روحى پيدا شد و بايد تكميل شود . انقلاب روحى خود مردم بايد تكميل شود تا انقلاب اجتماعىشان به كمال برسد . يكى از عناصر بنيادى كه در روح مردم ما تغيير كرد و به جاى آن عنصر ديگر آمد همان مطلبى است كه جلسه گذشته عرض كردم و آن اين كه در روح مردم ما در عين نارضايى از نظامات حاكم موجود ، يك حالت تسليم و تمكين نسبت به نظام حاكم وجود داشت . در طول صد سال اخير - كه از سيد جمال شروع مىشود - اين بذر انقلابى را ( كه يك بذر صد در صد اسلامى است ) رهبران اجتماعى در روح جامعهء ما از نو كاشتند و آن روح انكار و تهاجم و شورش و به زبان اسلامى روح امر به معروف و نهى از منكر و روح جهاد بود .\r\nمن در حدود پانزده سال پيش - شايد قبل از 15 خرداد - در يكى از جلسات انجمن اسلامى مهندسين كه دربارهء امر به معروف و نهى از منكر بحث مىكردم متوجه نكته‌اى شدم . امر به معروف و نهى از منكر يكى از ابواب فقه ماست و به اصطلاح فقهى و فقهايى يكى از كتب فقه ماست يعنى ابواب فقه كه به ترتيب از طهارت و انواع طهارتها شروع مىشود و بعد نماز ، روزه ، خمس ، زكات ، حج ، جهاد ، بعد امر به معروف و نهى از منكر است و بعد بيع و اجاره و رهن و وكالت ، تا به باب ارث و ديات مىرسد . وقتى كه در تاريخ مطالعه مىكنيم مىبينيم كه در حدود دويست سال است كه امر به معروف و نهى از منكر از كتابهاى فارسى فقه ما افتاده است ، مثل اين كه يك امر غير لازمى باشد . همين طور جهاد . نمىخواهم بگويم شخص معينى تعمد داشته است ؛ مىخواهم بگويم روحيهء ملت ما به اين سو مىآمده است . آنجا تقريبا به دست آوردم كه اين امر از كِى و در چه زمانى بوده است .\r\nاز صد سال پيش مصلحان و انقلابيون اسلامى ، پيشروان و رهبران انقلابى اسلامى از نو كتاب الجهاد و كتاب امر به معروف و نهى از منكر را براى جامعهء ما طرح كردند كه شما مىبينيد در اين چهل پنجاه سال اخير در اين زمينه زياد سخن گفته شده است . اين مصلحان و رهبران انقلابى بذر اين حالت تهاجم ، تعرض و شورش بر نظامهاى فاسد حاكم را در حالى كه از روح اسلامى سرچشمه مىگرفت\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدر روح ملت مسلمان كاشتند و همين خود يك دگرگونى روحى بنيادى در جامعهء ما به وجود آورد . امروز با هر جوانى و حتى پير يا ميانسالى كه روبرو مىشويم مىبينيم جالب‌ترين مسائل براى آنها اين است كه بحثى از جهاد بشود ، بحثى از امر به معروف و نهى از منكر بشود ، بحثى از تعرض و هجوم و شورش و انقلاب بشود .\r\nاين همان بذرى است كه از صد سال پيش در روح ملت ما كاشته شد و امروز ما ثمراتش را به طور محسوس و مشهود مىبينيم . تازه ما اين تاريخ صد ساله را دقيقا مطالعه نمىكنيم ( البته قبل از اين صد سال هم كم و بيش بوده است ولى در اين صد سال بهتر و بيشتر ) . خيلى جريانها و فداكاريها در اين صد سال صورت گرفته است كه ما نبايد فراموش كنيم . اين گوشه‌اى بود از تغيير بنيادى در روحيهء ملت ما كه توانست به ملت روحيهء انقلابى ببخشد تا بتواند در جامعهء خودش يك انقلاب به‌وجود آورد .\r\n\r\n2 . احساس شخصيت\r\nعنصر ديگرى كه در روح مردم ما پديد آمد و بذر ديگرى كه كاشته شد و موجب انقلاب روحى و تغيير بنيادى در آنها شد - كه اين دومى را بالخصوص مىتوانم بگويم كه شايد به طور انحصار از سيد جمال شروع شد - عنصر و بذر احساس شخصيت بود . به مردم ما احساس شخصيت دادند يعنى خودباختگى را از مردم ما گرفتند . به تعبير ديگر به مردم ما ايمان به خودشان را دادند يعنى مردم ما را به خودشان مؤمن كردند . اينجا بايد يك مسئلهء روانى را برايتان توضيح بدهم كه خيلى هم نيازمند به توضيح است و خيال مىكنم مسئلهء خوبى است .\r\n\r\nخودباختگى\r\nتعبيرى است كه همه با آن آشنا هستيم : خودباختگى ، كه اصل خودباختگى يك تعبير قرآنى است : خسران نفس ، خود را باختن . خودباختگى حالتى است روحى در انسان كه واقعا انسان حالتى پيدا مىكند كه خودش خودش را مىبازد يعنى تمام قوا و نيروها و استعدادهايى كه دارد وضعى پيدا مىكند كه گويى چيزى ندارد . اگر يك بيمار در بيمارى خود خودش را ببازد ، معتقد شود كه مرضش خيلى خطرناك است و ديگر معالجات براى او سودى ندارد ، ولو آن بيمارى بيمارى مهلكى نباشد ،\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاين بيمار بعيد است خوب شود ، چون خودش معتقد شده كه من خوب نمىشوم ، من مىميرم . اگر اين فكر در يك بيمار پيدا شود كه من مىميرم ، من خوب شدنى نيستم ، اين دواها را بى خود به من مىدهيد ، اين آمپولها را بى خود به من مىزنيد ، اين رژيمها را بى خود عمل مىكنيد ، من مردنى هستم ؛ به هر نسبت كه معتقد باشد كه مىميرد احتمال شفا در او ضعيف‌تر است . بر عكس اگر بيمارى معتقد شود كه بيمارى من چيزى نيست ، و واقعا معتقد باشد و ايمان داشته باشد كه من خوب مىشوم ، اين يك مدد فوق‌العاده به خوب شدن اوست . معالجات روانى در دنياى امروز هم معمول است ، يعنى حتى در بيماريهاى جسمى از راه روانى معالجه مىكنند ، از راه تلقين و القاء ، از راه معتقد كردن و مؤمن كردن بيمار به اين كه تو خوب مىشوى . يك طبيب اگر ناشىگرى كند و در مقابل بيمار اظهار نگرانى كند كه مرضت خيلى خطرناك است ( براى اين كه مىخواهد شأن خودش را بالا ببرد كه اگر تو را معالجه كردم هنر بزرگى كرده‌ام ) بزرگترين خيانتها را به اين بيمار كرده است .\r\nاختصاص به بيمارى ندارد . يك پهلوان وقتى كه با رقيب خودش روبرو مىشود اگر از اول خودش را ببازد ، بگويد من در مقابل اين كاره‌اى نيستم ، من كجا و اين كجا ، او ديگر از نيروى خودش نمىتواند استفاده كند زيرا نيمى يا دو ثلث از نيروى خودش را از دست مىدهد . چه جمله عالىاى دارد اميرالمؤمنين ! مىفرمايد :\r\nمن در ميدان جنگ با هر كسى كه روبرو شدم خودش در مغلوب شدن خودش به من كمك كرد ، يعنى نيرويش را از دست داد ؛ چون على را همه شناخته بودند كه على هيچ وقت با هيچ كس روبرو نشده است كه شكست بخورد ، خلاصه از زيرِ دست على كسى سالم بيرون نمىآيد . اگر حريف نمىشناخت كه اين على است مىتوانست يك كرّ و فرّى بكند ، ولى اگر مىفهميد على است خودش را مىباخت .\r\nمىفرمود با هر كه روبرو شدم خودش من را كمك داد ، براى اين كه خودش را مىباخت ، اعتماد و ايمان به خودش را از دست مىداد .\r\nو در هر موردى چنين است . يك دانش‌آموز يا دانشجو اگر معتقد باشد من چيزى نمىشوم ( ما كه چيزى نخواهيم شد ) او ديگر چيزى نخواهد شد . اما اگر معتقد باشد كه من چيزى خواهم شد ، من چنين و چنان خواهم شد ، هر چه كه اعتمادش به خودش بيشتر باشد احتمال ترقى در او بيشتر است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nحالت استسباع\r\nحكماى قديم اصطلاحى دارند به نام « استسباع » . در بعضى حيوانات مانند خرگوش اين گونه است كه وقتى با حيوان درنده‌اى كه او را شكار مىكند - مثلا با شير - روبرو مىشود اگر شير چشم در چشمش بيندازد اين حيوان مستسبَع مىشود يعنى همه چيز خود را ، اراده و فكر خود را از دست مىدهد ؛ فكر فرار كردن ، فكر اين كه اين خورندهء من است و اگر من به طرف او نزديك شوم مرا مىبلعد به كلى از ذهن اين حيوان بيرون مىرود ؛ سر جاى خودش مىايستد ، بلكه خودش به طرف او مىآيد .\r\nقدرت فرار كردن از او سلب و به زمين ميخكوب مىشود .\r\nاين را مىگويند خودباختگى ، از دست دادن خود ، از دست دادن روحيه و از دست دادن اعتماد و ايمان به خود .\r\n\r\nايمان و اعتماد به خود\r\nنقطهء مقابل آن ، ايمان و اعتماد به خود پيدا كردن است .\r\nمردى از اصحاب پيغمبر اكرم بسيار فقير شد ، در نان شبش هم گير كرده بود .\r\nزنش به او گفت برو پيش پيغمبر ، از پيغمبر كمك بگير . يك روز رفت در حضور پيغمبر نشست ، تا آخر كه مردم رفتند . ولى خجالت كشيد به پيغمبر يك جمله بگويد . اما قبل از آن كه برود ، پيغمبر اكرم احساس كرد كه موضوع چيست ، اين جمله را به طور كلى فرمود : هر كس از ما كمك بخواهد ما به او كمك مىدهيم ولى هر كس به خدا توكل كند و دنبال كار برود خدا به او كمك خواهد كرد . برخاست و به خانه آمد . يك شبانه‌روز ديگر هم گذشت ، گرسنگى بيشتر به او فشار آورد . زنش به او گفت برخيز برو پيش پيغمبر ، رفتى يك كلمه نگفتى . روز دوم هم رفت ، يكى دو ساعت نشست ، باز خجالت كشيد بگويد . باز پيغمبر در ضمن سخنانش آن جمله را تكرار كرد . روز سوم اين جملهء پيغمبر او را به خود آورد ، گفت : اى دل غافل ! پيغمبر دارد با من حرف مىزند ، من مخاطبش هستم ؛ به من مىگويد كه اگر تو مىخواهى از من گدايى كنى من حاضرم به تو كمك كنم اما از من هم گدايى نكن ، برو به خودت تكيه كن و به خداى خودت . به فكر افتاد [ كه كارى انجام دهد . با خود گفت 
  ] كار كه در دنيا قحط نيست ، اگر عطار بوده‌ام و عطارى نمىتوانم بكنم ، بقال بوده‌ام و بقالى نمىتوانم بكنم ، چوپان بوده‌ام و چوپانى نمىتوانم بكنم ، ببينم كار ديگرى در دنيا\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nنيست ؟ به عقلش رسيد كه برود هيزم‌كشى كند . طناب ندارم ، از همسايه قرض مىكنم . تيشه ندارم ، از همسايه ديگر قرض مىكنم . رفت در بيابان و يك پشته هيزم آورد و فروخت . مقدار كمى پول به دستش آمد . برق اميد در دلش پيدا شد . فردا رفت مقدار ديگرى آورد . چند روز اين كار را انجام داد ، توانست ريسمان را از پول خودش تهيه كند ، چند روز ديگر توانست تيشه را از پول خودش تهيه كند . مدت ديگرى توانست يك حيوان براى خودش تهيه كند . كم كم زندگىاش اداره شد . بعد از مدتى يك روز رفت خدمت رسول اكرم ، پيغمبر به او فرمود : نگفتم به تو : هر كس از ما كمك بخواهد به او كمك مىدهيم اما اگر كسى از ما كمك نخواهد و به خدا توكل كند و دنبال كار برود خدا او را كمك مىكند . پيغمبر با اين جمله كارى كرد كه او را متكى به قدرت و نيروى خودش كرد و او فهميد اگر دنبال كار برود از اين راه مىتواند زندگى خود را اداره كند .\r\n\r\nخودباختگى ملى\r\nاين مطلب در جامعه‌ها هم هست . گاهى يك جامعه در مقابل جامعهء ديگر خودش را مىبازد ، خودباخته مىشود ، مستسبَع مىشود . گاهى يك جامعه جامعهء ديگر را از روى زرنگى با عواملى كه دارد خودباخته مىكند . نيرنگ بزرگ استعمار با كشورهاى مستعمره و كشورهاى استعمارزده همين است ، كوشش مىكند كه كشور استعمارزده اعتماد و ايمان به خودش و ايمان به حيثيت خودش را از دست بدهد ؛ به فرهنگ خود ، دين خود ، مليت خود ، كتابهاى خود ، پيشوايان خود ، به تاريخ گذشته خود و به هر چه كه دارد بىاعتقاد شود ، بگويد همهء آن هيچ و پوچ بوده ، ما كه چيزى نيستيم ، ما كه هيچ هستيم ، هر چه هست آنها هستند . اين بزرگترين نيرنگ استعمار است ؛ بىاعتقاد كردن ، بىايمان كردن يك ملت به شخصيت و هويت اجتماعى خودش . كارى مىكند كه اين ملت ، « بد » ى كه از ناحيه استعمار بيايد بر « خوب » ى كه از ناحيهء خودش باشد ترجيح مىدهد .\r\n\r\nدو نمونه\r\nمثلا بسا هست خود آن ملت انواع آشاميدنىهاى خوب دارد كه غرب ندارد و بايد از آنجا بگيرد ، ولى آشاميدنىهايى نظير پپسىكولا و كوكاكولا را - كه خودشان\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nمىگويند براى بدن مضر است و از هر پزشكى اگر بپرسيد تجويز نمىكند و مخصوصا اعتياد به اينها را مضر مىداند - بر آشاميدنىهاى خود ترجيح مىدهد . هر نوع شربتى از شربتهاى ايرانى ( شربت ريواس ، سكنجبين ، به‌ليمو ) به دليل اين كه ايرانى است خوب نيست ولى هر شربتى كه از آنجا بيايد حتما خوب است ! هر نوع اغذيه‌اى - كه گاهى آنها در آرزوى اغذيهء ايرانى هستند - چون ايرانى است بد است ، چون از آنجا آمده خوب است .\r\nگاهى در روزنامه‌ها مىخوانيم كه در بسيارى از مهمانخانه‌هاى خيلى مدرن كه متجددهاى درجهء اول - كه پول زياد در جيب دارند و وقتى سر يك ميز مىنشينند و بلند مىشوند كمتر از پانصد تومان براى يك غذا نمىدهند - به آنجا مىروند غذاهاى فرنگى عرضه مىشود . ولى وقتى كه دقت مىكنيد كه اين غذا را از چه درست كرده‌اند ؟ مىبينيد از خرچنگ ، از قورباغه ، ولى غذاى فرنگى است .\r\nدر روزنامه خواندم كه زنى با شوهرش به يكى از مهمانخانه‌هاى خيابان جردن رفته بود . از همان غذاهاى فرنگى چنين و چنان و با اسمهاى خاص فرنگى آوردند و خورد . بعد پرسيد كه اين را از چه درست مىكنند ؟ تا گفتند از خرچنگ يا قورباغه ، فورا بالا آورد .\r\nاين معنىِ خودباختگىِ ملى است ؛ يعنى ملتى خودش خودش را هيچ مىداند ، تاريخ خودش را هيچ مىداند ، عالِم خودش را هيچ مىداند ، فرهنگ گذشته خودش را هيچ مىداند ، تمدن گذشته خودش را هيچ مىداند ، نظامات اجتماعى خودش را هيچ مىداند . هر قانونى كه خودش داشته است چون از خودش بوده مىگويد اين بد است ، هر قانونى كه از كشور بيگانه بيايد چون از ناحيهء آنها آمده مىگويد اين خوب است .\r\nاگر ملتى خودباخته شد ، خودش و روحش را در مقابل ملت ديگر باخت يعنى اگر استعمار روحى و فكرى و فرهنگى شد ، ديگر به دنبال آن با كمال افتخار استعمار سياسى و استعمار اقتصادى را مىپذيرد ، يعنى سرمايه‌هاى مادى خودش را دودستى به او تقديم مىكند و براى خودش هم افتخار مىشمارد . نوكرى بيگانه را با كمال افتخار مىپذيرد ، چرا ؟ چون استعمار فكرى و فرهنگى شده .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nبزرگترين هديه يك رهبر به ملت خود\r\nاز جمله كارهايى كه رهبران بزرگ ما و بالخصوص رهبر بزرگ فعلى ما حضرت‌آيت‌اللَّه العظمى امام خمينى در اين سالها انجام دادند اين بود كه اين خودباختگى را از مردم ما گرفتند و مردم ما را به آن خود واقعى و به آن روح جمعى مؤمن ساختند .\r\nبزرگترين هديه‌اى كه يك رهبر به ملتش مىتواند بدهد « ايمان به خود » است ، يعنى آن ملت را به خودش مؤمن كند . يك رهبر ممكن است هديه‌اى كه به مردمش مىدهد هديه مادى باشد ، فرض كنيد يكى از منابع مادى را كه دشمن مىبرده است بگيرد و به ملت پس بدهد . ممكن است هديه سياسى باشد ، استقلال سياسى به ملت خودش بدهد . ممكن است ايمان به رهبر باشد يعنى ملت معتقد شود كه رهبر ما رهبر خيلى بزرگى است . ولى اينها آنقدر مهم نيست كه هديه‌اى كه يك رهبر به ملتش مىدهد اين باشد كه اين ملت را به خودش مؤمن و معتقد كند كه بگويد من نبايد زير بار دشمن بروم ، زير بار استبداد بروم ، زير بار استعمار بروم ، من از خودم تاريخ دارم ، از خودم فرهنگ دارم ، من هيچ احتياجى ندارم كه از غرب الگو بگيرم .\r\n\r\nدو دليل بر رد « جمهورى دموكراتيك اسلامى »\r\nشما ديديد كه در نامگذارى « جمهورى اسلامى » عده‌اى از به اصطلاح روشنفكران ما بدون آن كه كوچكترين سوء نيتى داشته باشند اصرار داشتند كه بگوييم « جمهورى دموكراتيك اسلامى » ولى ايشان زير بار اين كلمه نرفت ، چرا ؟ آيا با دموكراسى مخالف بود ؟ نه . چند دليل داشت . يك دليلش اين بود كه دموكراسى در مفهوم غربى با دموكراسى در مفهوم اسلامى تفاوتى دارد . دموكراسى در مفهوم غربى در حدود آزاديها و رهاييهاى حيوانى خلاصه مىشود . دموكراسى غربى همان است كه ما نتيجه‌اش را امروز در پيشروترين كشورهاى دموكراسى غرب مثلا انگلستان و فرانسه مىبينيم . انگلستان در ده سال پيش مسئلهء همجنس‌بازى را روى چه اساسى قانونى كرد ؟ روى اساس دموكراسى . گفت قانون آن است كه ملت بخواهد ، مردم بخواهند ، اكثريت مردم ما در عمل نشان داده‌اند كه همجنس بازى را مىخواهند .\r\nدموكراسى ايجاب مىكند كه اين كار قانونى باشد .\r\nما مىگوييم خواسته بشر و اين كه انسان بخواهد ، ملاك نيست . اين همان تز\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nملانصرالدين است كه سوار قاطرش بود ، گفتند كجا مىروى ؟ گفت : « هر جا كه ميل قاطر باشد . » انسان كه نبايد تابع شهوت و ميلهاى خودش باشد . آنها مىگويند ملت ما اينچنين خواسته است !\r\nبه واسطه اعدام چند نفر همجنس باز ، كشورهاى به اصطلاح دموكرات دنيا و پيشرفته در دموكراسى اعتراض كردند . در ورقه‌اى كه از زبان فرانسه ترجمه كرده بودند ديدم چند گروه اعتراض كرده بودند كه اين بر ضد دموكراسى و آزادى است كه همجنس‌بازى در كشورى مانند ايران جرم شناخته شود . آنوقت چند گروه هم عليه ايران اعلاميه داده بودند . در صدر همه ، گروه همجنس‌بازان مؤنث بود . بعد مثلا اتحاديه خلق همجنس‌بازان و گروه سوسياليست همجنس‌بازان ، از اين قبيل اسمهاى عجيب و غريب .\r\nما مىخواهيم دموكراسى را بر اساس آزاديهاى انسانى بنا نهيم نه بر اساس رهايى حيوانيت ؛ و امكان ندارد انسانيت انسان آزاد باشد در حالى كه حيوانيت او رهاست . يعنى [ در رابطهء 
  ] انسانيت و حيوانيت ، يا بايد حيوانيت تابع و مطيع انسانيت باشد و يا انسانيت انسان مقهور و ذليل و برده حيوانيتش باشد .\r\nاين ، يك دليل كه ايشان قبول نمىكردند كه بگوييم جمهورى دموكراتيك اسلامى .\r\nدليل دوم : به كار بردن اين نام تقليد از غرب و به معناى الگو گرفتن از غرب است . آيا در كلمهء « اسلامى » و در متن اسلام حرّيت و آزادى هست يا نه ؟ آيا در متن اسلام حاكميت ملى ، حكومت مردم بر مردم هست يا نه ؟ آيا در متن اسلام مردم حق دارند با انتخاب و با آراء خود نماينده خويش را انتخاب كنند يا نه ؟ آيا مردم حق دارند كه رئيس جمهورى خودشان را انتخاب كنند يا نه ؟ بله ، مردم حق دارند ، و از اصول درست دموكراسى بيش از اينها ما چيزى نمىخواهيم . وقتى مىگوييم جمهورى اسلامى ، كلمهء « اسلامى » در محتواى خودش همه اينها را دارد ، اما همين قدر كه بگوييم « جمهورى دموكراتيك اسلامى » معنايش اين است كه ما چشم به دنياى غرب داريم . [ رهبر ما مىگويد 
  ] من نمىخواهم كه ملتم چشم به دنياى غرب داشته باشد و الگو از غرب بگيرد .\r\nهمين طور سوسياليسم . ما بايد ببينيم در متن اسلام محتواى سوسياليسم و جنبه‌هاى خوب سوسياليسم هست يا نيست . وقتى هم كه آن جنبه‌ها را در نظر\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبگيريم اسم « سوسياليست » روى خودمان نمىگذاريم چون نمىخواهيم ملت خودمان را از نظر روحيه ضعيف كنيم . مىخواهيم به ملت خود بگوييم اين را خودت دارى . گفت :\r\n سالها دل طلب جام جم از ما مىكرد * و آنچه خود داشت ز بيگانه تمنا مىكرد\r\nگوهرى كز صدف كون و مكان بيرون بود * طلب از گمشدگان لب دريا مىكرد \r\nما چرا براى آنچه كه خودمان داريم برويم سراغ ديگران ؟ يا لااقل چرا ژستش را به اين صورت بگيريم كه از ديگران مىگيريم ؟ يعنى ايشان با آن دورانديشى و تيزبينى كه دارند اصلا به كار بردن اين كلمه « 1 » را نوعى خيانت به روحيه مستقل اين ملت و خيانت به « بازگشتن اين ملت به روحيه خود » تلقى مىكردند . ما بايد كوشش كنيم تا مىتوانيم اين ملت را به خود مؤمن و معتقد كنيم كه روى پاى خودش بايستد ، به منِ اسلامى خودش معتقد شود .\r\n\r\nكشف « منِ » اسلامى از راه آشنايى با تاريخ و ايدئولوژى اسلام\r\nاين حقيقت را باور كنيد : غرب « 2 » فقط از يك چيز مىترسد و آن بيدارى شرق اسلامى است ، اين كه شرق اسلامى به خود بيايد ، بيدار شود و منِ اسلامى خودش ( منِ مسلمان ) را كشف كند . اگر كشف كند كه در درون من غير از منِ حسن پسر حسين ، غير از منِ بازارى ، غير از من كارگر ، غير از من مهندس ، غير از من پزشك ، غير از من دانشجو يك منِ ديگر نهفته است : منِ مسلمان ، كه همين طور كه در من نهفته است در رفيق من نهفته است ، در آن برادر ديگر و در آن خواهر و در همه مسلمانان نهفته و اين معنى همه را در بر گرفته است و همه ما يك من هستيم :\r\nمسلمان ، اگر ملل اسلامى اين من را در خودشان كشف كنند و آن را به دست آورند و به او اعتقاد و ايمان پيدا كنند بمب اتم هم از عهده آنها برنمىآيد . و ما بايد كوشش خودمان را بيشتر در همين راه به خرج بدهيم . واقعا ما اين منِ خود ، من اسلامى\r\n\r\n\r\n\r\n\r\n","description":"","footnote":"\r\n( 1 ) . [ كلمه « دموكراتيك » در تعبير « جمهورى دموكراتيك اسلامى » 
  ]\r\n( 2 ) . به معناى اعم ، چه بلوك غرب چه بلوك شرق .\r\n","page_name":" 219 ","page_number":219},
  {"content":"\r\n\r\nخودمان را كشف كنيم ، چگونه كشف كنيم ؟ يكى اين كه با تاريخ خودمان آشنا شويم . ديگر اين كه با ايدئولوژى خودمان اسلام آشنا شويم .\r\n\r\nپنج قرن تمدن اسلامى\r\nديشب بعد از سخنرانى ، يكى از برادرها آمد با كمال صداقت از من سؤالى پرسيد ، گفت مخالفان سؤالى از ما مىكنند كه اگر اسلام به عنوان يك ايدئولوژى قادر بود ملتى را نجات بدهد و سر پاى خودش نگه دارد ، تمدنى به وجود آورد ، فرهنگى به‌وجود آورد ، يك واحد اجتماعى به وجود آورد ، چطور در طول اين چهارده قرن يك نمونه هم نتوانست به وجود آورد ؟ به آن برادر عرض كردم : به همان دليل كه پنج قرن چنين تمدنى را به وجود آورد و من و تو از تاريخ خودمان بىخبريم . ما چقدر بايد از تاريخ خودمان بىخبر باشيم ! اسلام پنج قرن ( پانصد سال ) تمدنى را در سه مركز بزرگ ( اندلس ، مصر ، و بغداد و ايران ) به وجود آورد كه مجموع اينها را « تمدن اسلامى » مىنامند . شما از قول جامعه‌شناسان غرب در نظر بگيريد . مثلا توين بى كه يك مورخ جامعه شناس در زمان خودمان بود و چهار پنج سال بيشتر نيست كه مرده است تمدنهاى عالم را تقسيم بندى كرده است . سى و چند تمدن در دنيا تشخيص داده ، بعد بعضى را كنار زده و بعضى را درجهء اول در نظر گرفته تا به پنج تمدن رسيده است . باز برخى از آنها را كنار زده و به سه تمدن رسانده است . در ميان آن سه تمدن بزرگ جهانى يكى را تمدن اسلامى مىشناسد . دنيا تمدنى به نام تمدن اسلامى - نه تمدن عربى ، نه تمدن ايرانى ، نه تمدن هندى ، نه تمدن تركى - مىشناسد .\r\nيكى از نيرنگهاى غرب اين بود كه در پوست ملل مسلمان رفت [ و ميان آنها در باب تمدن اسلامى تفرقه ايجاد كرد . 
  ] چون نمىشد اين تمدن گذشته را انكار كرد ، در پوست عربها رفت و گفت تمدن عرب . حتى گوستاو لوبون وقتى كتاب مىنويسد مىگويد تمدن عرب . گو اين كه مترجم فارسىاش گفته تمدن اسلام و عرب ، ولى او مىگويد تمدن عرب ، براى اين كه عرب بگويد اين تمدن مال من بود . ولى وقتى كه به ايران مىآمدند نقيض و ضد آن را به ايران تلقين مىكردند كه اين تمدنى كه در گذشته بوده تمدن ايرانى بوده ، بوعلى سينا وابسته به تمدن ايرانى است و از بقاياى\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nتمدن 2500 سالهء پيش‌تر است ! در جشن 2500 ساله « 1 » چقدر كوشش مىكردند روى مسئله استمرار فرهنگى تكيه كنند كه ما در 2500 سال پيش يك فرهنگ را آغاز كرديم و آن فرهنگ با روح خاصى كه داشته است ادامه داشته تا به زمان ما رسيده است ؛ بوعلى سينا ، ابوريحان بيرونى ، حافظ ، مولوى و خواجه نصيرالدين طوسى زادهء آن فرهنگ‌اند ، همان روح است كه تا زمان ما استمرار پيدا كرده ؛ در صورتى كه اين يك دروغ محض است . تمدنى كه در دوره اسلام شروع شد با يك روح مخصوص شروع شد . اين تمدن مثل هر تمدن ديگرى از تمدنهاى ديگر جهان استفاده كرد اما به صورت تغذيه نه به صورت التقاط ، مثل هر جاندار جوانى كه پيدا مىشود و از محيط خودش تغذيه مىكند ، ولى معنى تغذيه اين است كه او را هضم مىبرد و به شكل خودش در مىآورد و روح خودش را به او مىدهد . اما كارى كردند كه ملت ما از تاريخ خودش بىخبر و به آن بىاعتقاد و بىاعتماد باشد .\r\nجزوهء كوچكى اخيرا نوشتم به نام كتابسوزى ايران و مصر . من در موضوع كتابسوزى ايران و مصر سالهاست كه مطالعه كرده‌ام . در سالهايى كه در حسينيهء ارشاد سخنرانى مىكردم در ميان همهء سخنرانىهايى كه چه من چه غير من در حسينيهء ارشاد كرديم هيچ وقت اتفاق نيفتاد كه ما اعلان به روزنامه‌ها بدهيم و روزنامه‌ها حاضر به چاپ كردن آن نشوند و با اين كه سخنرانى بود جلو اعلان را بگيرند جز دو هفته‌اى كه من دربارهء كتابسوزى مصر و ايران مىخواستم سخنرانى كنم و بگويم داستان كتابسوزى مصر و داستان كتابسوزى ايران مجعول است . ديدم نه اطلاعات چاپ كرده نه كيهان . هفتهء بعدش هم نه اطلاعات چاپ كرد نه كيهان .\r\nرفتيم سراغشان ، گفتند از بالا دستور دادند اين اعلان را نبايد چاپ كنيد . در آن زمان من صلاح نديدم مطالب كتابسوزى را در كتاب خدمات متقابل اسلام و ايران قرار دهم چون مىدانستم اگر اين مطالب باشد اجازهء نشر نمىدهند . يادداشتهايش را كنار گذاشتم ؛ يكى دو ماه پيش ، هم در چاپ هشتم آن كتاب گنجاندم و هم به طور مستقل آن را چاپ كردم .\r\n\r\n\r\n\r\n\r\n","description":"","footnote":"\r\n( 1 )\r\n. [ جشن 2500 سال شاهنشاهى ايران كه در سال 1350 براى اسلام زدايى از ايران توسط رژيم‌پهلوى برگزار شد . 
  ]\r\n","page_name":" 221 ","page_number":221},
  {"content":"\r\n\r\nسالهاست كه در ميان ما تبليغ مىكنند ، يك تبليغ دروغ كه اسلام نه تنها تمدنى را پايه‌گذارى نكرد ، تمدنهاى گذشته را هم نابود كرد ، تمدن مصر و تمدن ايران را از بين برد . اينها كارهاى حساب شده است ، مىخواهند ملت مسلمان به تاريخ اسلامى خودش بدبين شود .\r\nبه آن دوست و برادر عزيز گفتم اگر اسلام در طول تاريخ و در به دو ظهور خود تا زمانى كه انحراف پيدا نشده بود - كه ريشهء اين انحراف مسيحيت است - تمدنى ايجاد نكرده بود حرف شما درست بود ، ولى پنج قرن بر دنيا سيادت فرهنگى و علمى داشته‌ايم . تمدن امروز اروپا در كمال صراحت خودش را مديون تمدن اسلامى مىداند . خوب است كه كتابهاى فارسى در همين زمينه چاپ شده . همان كتاب تمدن اسلام و عرب گوستاو لوبون را بخوانيد كافى است . كتاب كارنامهء اسلام اثر يكى از اساتيد دانشگاه تهران را بخوانيد ، روى مدارك ثابت مىكند كه تمدن امروز دنيا و تمدن اروپا تا چه حد مديون تمدن اسلام است ! ولى ما از تاريخ خودمان بىخبريم .\r\n\r\nفلسفه‌هاى زندگى اسلامى ، مترقىتر از مشابه غربى\r\nهمچنين ما از فلسفهء احكام خودمان بىخبر هستيم . من در موضوعاتى كه خودم روى آنها تحقيقا كار كرده‌ام برايم مثل روز روشن شده است كه فلسفه‌هاى اجتماعى و فلسفه‌هاى زندگى اسلامى به درجاتى مترقىتر از فلسفه‌هاى زندگى غربى است . يكى از مسائلى كه خودم روى آن كار كرده‌ام فلسفهء زندگى خانوادگى است كه نيمى از مطالبش را در كتاب نظام حقوق زن در اسلام چاپ كرده‌ام . آنجا براى من مثل آفتاب روشن شد كه مسئلهء تساوى حقوق زن و مرد با اين كه « تساوى حقوق زن و مرد » به مفهوم دقيق كلمه عبارت درستى است يعنى زن حقوق كمترى از مرد ندارد و نبايد داشته باشد ( تساوى مربوط به كمّيت است ) بلكه در اسلام زن در مجموعْ حقوق بيشترى از مرد دارد و بايد هم داشته باشد ؛ ولى مسئلهء تساوى ، برابرى از نظر كمّى ، غير از مسئلهء تشابه يعنى همگونگى و همشكلى است . اين مثل اين است كه دو برادر ثروتمند داشته باشيم ، يك وقت مىگويند ثروتهاى اين دو برادر برابر است ، اين ده ميليون تومان ثروت دارد آن هم ده ميليون تومان . يك وقت مىگويند ثروتهاى اينها همگونه است يعنى اگر ثروت اين مثلا كارخانه است ثروت آن هم كارخانه است ، اگر ثروت اين مِلك زراعى است ثروت او هم مِلك زراعى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاست . اگر ثروت او گوسفند است ثروت اين هم گوسفند است . ولى ممكن است كه هر دو ده ميليون تومان ثروت داشته باشند اما ثروت او از نوع مِلك زراعى باشد و ثروت اين از نوع كارخانه . برابر بودن حقوق غير از همشكل و همگونه بودن حقوق است ، و آن هم رازها و فلسفه‌هاى بسيار عالى اجتماعى دارد كه غرب از آنها غافل است و غرب اكنون دارد غرامت اين اشتباه خودش را مىدهد .\r\nما چرا در فلسفهء اجتماعى خودمان تعمق و غور نكنيم ، چرا در فلسفهء سياسى خودمان غور نكنيم ؟ فلسفهء سياسى ما چه بايد باشد ؟ حتما بايد ما در فلسفهء سياسى يكى از الگوهاى غرب را بگيريم ؟ بايد در فلسفهء سياسى تابع انگلستان يا آمريكا يا فرانسه و يا شوروى باشيم ؟ آيا امكان ندارد كه فلسفهء سياسى ديگرى وجود داشته باشد مترقىتر و عالىتر از آنها ؟ چرا ، امكان دارد .\r\nدر فلسفه اقتصادى و نظام اقتصادى همين طور . در فلسفه اخلاق چطور ؟ آيا اخلاق ما حتما بايد اخلاق به اصطلاح بورژوازى و سرمايه‌دارى باشد يا اخلاق سوسياليستى و اخلاق كمونيستى باشد ؟ اخلاق ديگرى در دنيا وجود نداشته و ندارد و ما نمىتوانيم از خودمان فلسفه اخلاق مستقل داشته باشيم ؟ چرا ، مىتوانيم داشته باشيم .\r\n\r\nنتيجه\r\nاين است فرضيه‌هاى ما و اين است دو سرمايه‌اى كه به ما داده‌اند ، يعنى دو عنصر انقلابى در روحيهء ما . عرض كردم ملتى اگر در روحيه‌اش تغيير و انقلاب پيدا نشود انقلاب اجتماعى هم اگر بكند به ثمر نمىرسد . البته بذر دو تغيير در روحيهء ما به وسيله رهبران ما قرار داده شده است : يكى بذر جهاد و امر به معروف و نهى از منكر يعنى بذر تهاجم عليه نظامهاى فاسد ، مسئوليت در مقابل نظامهاى فاسد ، و ديگر بذر ايمان و اعتماد به خود . ايمان و اعتماد به خود از دو راه پيدا و تكميل مىشود ، [ يكى اين كه با تاريخ خود آشنا شويم و ديگر اين كه با ايدئولوژى خود آشنا شويم . 
  ] هنوز ما خيلى راه داريم ، بايد بيش از اينها ملت خودمان را به خود مؤمن كنيم . تاريخ خودمان را بايد پيش بكشيم .\r\nيكى از كارهاى بسيار مفيد اقبال لاهورى كه خيلى افراد ديگر غافل از آن هستند اين است كه هميشه كوشش مىكرد شخصيتهاى تاريخ اسلام را بيرون بكشد\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو عرضه بدارد و مردم را متوجه تاريخ پرافتخار و درخشان خودشان بكند و مىكرد . اقبال فلسفه‌اى دارد به نام « فلسفهء خودى » و آن همين مطلبى است كه من در اين جلسه گفتم ، يعنى ملتى را به خود مؤمن كردن . ملتى كه خود را باخته است ، فكر و ذهن و شخصيت و ايمان به خودش را باخته ، اقبال كوشش كرد از راه صحيح همهء اينها را به او بازگرداند و از نو هديه كند .\r\nپس آيندهء انقلاب اسلامى در يك قسمت بستگى دارد به اين كه ما بتوانيم اين روحيه را كه بخشى از آن داده شده است به ملتمان بدهيم ، آن را تكميل كنيم و مانع شويم از اين كه در اين روحيه خلل يا تحريفى واقع شود و ملت ما به حالت تسليم و تمكين گذشته برگردد .\r\nبرادران ! اين را بدانيد : دستهايى هست ، توطئه‌هايى هست ، شلوغ بازىهايى در داخل و خارج ، در منطقه‌هاى سنّى نشين و غير آن راه مىاندازند ، كارهايى مىكنند كه كم كم مردم ما به انقلابى كه كردند كم‌اعتقاد و بىاعتقاد شوند و بعد اعتقاد به خودشان را هم از دست بدهند . به اصطلاح خراسان « ديوار كه خراب مىشود كلوخ‌ريزه‌اش هم زياد است » . يك انقلاب كلوخ ريزه هم زياد دارد . اين مسائل هست ، اما اينها نبايد ما را به انقلابمان و به خودمان به عنوان يك ملت انقلابى بىاعتقاد و بىايمان كند . بايد كوشش كنيم جلو اين مفاسد را بگيريم . افرادى كه مىخواهند به اين انقلاب ماهيت ديگرى بدهند ، ماهيت مادى و رفاهى بدهند يا آن را در آزادى از نوع آزادى غربى و رهايى حيوانى غربى خلاصه كنند آنها هم - حتى اگر ندانسته است - دارند ضربه به اين انقلاب مىزنند .\r\nپروردگارا امر به معروف و نهى از منكر را در ملت ما تقويت بفرما .\r\nپروردگارا رهبر ما را در كنف حمايت خودت محفوظ بدار .\r\nپروردگارا دشمنان ملت ما و دشمنان انقلاب اسلامى ما را به دست خود ما منكوب و ذليل بفرما .\r\nپروردگارا اموات ما را مشمول رحمت و مغفرت خودت قرار بده .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nعدالت اجتماعى\r\nدر جلسات گذشته دربارهء سه ركن اصلى بقا و تداوم انقلاب اسلامى ايران يعنى عدالت اجتماعى ، استقلال و آزادى ، و معنويت اسلامى به اجمال و اختصار توضيح دادم . امشب دربارهء ركن اول يعنى عدالت اجتماعى نكات بيشترى را بيان خواهم كرد .\r\n\r\nانقلاب اسلامى آخر دوره خلافت عثمان\r\nمىدانيم كه در تاريخ اسلام در همان نيمهء اول قرن اول هجرى يك انقلاب عظيم اسلامى رخ داد . مقصودم انقلابى است كه در آخر دورهء خلافت عثمان صورت گرفت . عثمان براى اولين بار در دنياى اسلام يك رژيم مبتنى بر اشرافيت برقرار كرد كه بر خلاف اصول اسلامى و حتى بر خلاف سيرهء خلفاى قبل از خودش بود ، و او اين كار را علىرغم قولى كه در زمان بيعت به مردم داده بود و متعهد شده بود بر خلاف سيرهء خلفاى گذشته عمل نكند ، انجام داد . باب حيف و ميل اموال عمومى در زمان عثمان باز شد . نكته‌اى كه على عليه السلام در ضمن يكى از خطبه‌ها به آن اشاره مىفرمايد و مىگويد من به اين دليل مسئوليت خلافت را پذيرفتم كه مردم به دو گروه سيرِ سير و گرسنهء گرسنه تقسيم شده بودند ، در واقع اشاره به اثر سوء سياست دورهء عثمان\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاست . يكى از نقطه ضعف‌هاى اساسى عثمان ، قوم و خويش بازى او بود ، آن هم قوم و خويشى كه در دورهء جاهليت با گونه‌اى از اشرافيت خو گرفته بودند . عثمان اولا نظام به اصطلاح اقطاعى را رايج كرد ، يعنى قسمتهايى از اموال عمومى را به كسانى كه يا از خويشاوندانش بودند و يا از دوستان و طرفدارانش ، بخشيد . ديگر اين كه از بيت‌المال بخششهاى فوق‌العاده بزرگى انجام داد و به اصطلاح امروز پرداختهايش برحسب ارقام نجومى بود . به اين ترتيب در عرض ده دوازده سال ثروتمندانى در جهان اسلام پيدا شدند كه تا آن زمان نظيرشان ديده نشده بود . از نظر سياسى هم باز پستها و مقامات در ميان همان اقليت تقسيم مىشد و مىچرخيد .\r\nكم‌كم اعتراضها از هر گوشه و كنار شروع شد . از شهرستانهاى مختلف مردم شروع كردند به اعتراض و انتقاد و مهاجرت به مدينه براى نشان دادن نارضايى خود . و چون اعتراضهاى لفظى و كتبى به نتيجه نرسيد ، در نهايت امر مردمى كه از شهرستانهاى مختلف بالاخص از كوفه و مصر به عنوان شاكى و معترض آمده بودند ، با همكارى مردم خود مدينه دست به قيام مسلحانه عليه سومين خليفهء مسلمين زدند . عثمان تا آخرين لحظه مقاومت كرد ، اما بالاخره به دست انقلابيون از پا درآمد .\r\nدر زمان حيات عثمان ، تنها كسى كه انقلابيون او را قبول داشتند و عثمان هم گاهى او را قبول مىكرد و گاهى رد ، على عليه السلام بود كه نقش رابط را ميان انقلابيون و عثمان عمل مىكرد . على عليه السلام همواره عثمان را نصيحت مىكرد كه دست از روشش بردارد و به خواسته‌هاى مردم جواب مثبت بدهد و افراد فاسدى را كه در اطرافش هستند كنار بگذارد . در رأس اين اطرافيان فاسد مروان بن حكم قرار داشت . مروان و پدرش را پيامبر صلى الله عليه و آله چون وجودشان را خطرناك تشخيص داده بود ، به خارج از مدينه تبعيد كرده و فرموده بود اينها نبايد به مدينه بيايند زيرا ايجاد فتنه خواهند كرد .\r\nدر زمان ابوبكر ، عثمان از او خواست كه اجازه دهد آنها به مدينه بازگردند . ابوبكر قبول نكرد و گفت كسانى را كه پيامبر آنها را تبعيد كرده ، من اجازه نمىدهم برگردند .\r\nدر زمان عمر نيز عثمان از او درخواست كرد تا اجازهء برگشت آنها را بدهد . عمر نيز قبول نكرد . و بالاخره وقتى خود عثمان به خلافت رسيد نه تنها به آنها اجازه داد كه به مدينه بيايند ، بلكه مروان حكم را به عنوان شخص دوم حكومت اسلامى تعيين كرد و همين شخص بود كه منشأ بسيارى از نارضايىها شده بود .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nدر زمان خلافت عثمان ، على عليه السلام مكرر به او تذكر داده بود كه مروان را بيرون كند . او نيز گاهى قول مىداد و بعد دوباره زير قولش مىزد . عثمان آنقدر عهدشكنى كرد و آنقدر تعلّل و تسامح به خرج داد و آنقدر به خواست مردم بىاعتنايى كرد تا اين كه بالاخره انقلابيون به خانه‌اش حمله كردند و او را به قتل رساندند .\r\n\r\nدعوت مردم از على عليه السلام براى خلافت\r\nبلافاصله بعد از كشته شدن عثمان ، همهء مردم از كوچك و بزرگ ، زن و مرد ، پير و جوان ، عرب و غيرعرب ، به درِ خانهء على عليه السلام هجوم آوردند و يكصدا اعلام كردند يگانه شخصيت لايق خلافت اسلامى اوست و او بايد خلافت را بپذيرد .\r\nعلى عليه السلام جريان دعوت مردم را در ضمن يكى از خطبه‌ها شرح داده است .\r\nنكتهء جالبى كه از بيانات على استنباط مىشود اين است كه انقلاب مسلمانان در آن هنگام نظير انقلاب امروز ايران يك انقلاب همگانى بود ؛ يعنى نه تنها فقرا بلكه ثروتمندان نيز انقلاب كرده بودند ، نه تنها مردها بلكه زنها نيز ، نه تنها عربها بلكه ايرانيها ، مصريها ، حجازيها ، همه و همه در انقلاب شركت كرده بودند .\r\n\r\nامتناع آن حضرت و بيان صريح سياست خود\r\nعلى عليه السلام از قبول خلافت امتناع مىكند براى اين كه به آنها بفهماند مسئله فقط رفتن عثمان نيست ، خيال نكنند عثمان رفته و كار تمام شده است . بخصوص افرادى كه در زمان عثمان بهره‌مند شده بودند خيال مىكردند با رفتن عثمان و آمدن على عليه السلام بنا نيست در بنياد وضع اجتماعى تغييرى حاصل شود . على عليه السلام به مردمى كه براى بيعت با او آمده بودند فرمود « 1 » : « افقها بسيار تيره شده و مه و غيم همه جا را فرا گرفته است . درست همان گونه كه در فضاى مه‌آلود بُردِ ديدها كم مىشود ، اكنون نيز كه افق مسائل اجتماعى تيره و تار است عقلها نمىتوانند عمق مسائل را بيابند . مىگويند على بيايد ، ولى گويى فكر نكرده‌اند اگر على بيايد چه بايد بكند و چه خواهد كرد .\r\nراه مستقيم ناشناخته مانده و مردم راه اسلام را فراموش كرده‌اند . از نو مىبايد راه اسلام را به مردم نشان داد . مردم به بيراهه رفتن‌ها عادت كرده‌اند . . . من تا به دعوت\r\n\r\n\r\n\r\n\r\n","description":"","footnote":"\r\n( 1 ) . در اين قسمت مضمون خطبهء 91 آن حضرت كه در هنگام بيعت ايراد فرمودند بيان شده است .\r\n","page_name":" 227 ","page_number":227},
  {"content":"\r\n\r\nشما پاسخ نگفته‌ام تنها يك تكليف دارم ، اما اگر به اين دعوت پاسخ بگويم و خلافت را بپذيرم با شما آنچنان رفتار خواهم كرد كه خود مىدانم . . . » و بعد حضرت اشاره مىكند به مردمى كه بدون استحقاق پستها را اشغال كرده بودند و بدون استحقاق ثروتها را جمع آورده بودند ، و مىگويد : « تمام ثروتهايى را كه در زمان عثمان از مردم به ناحق گرفته شده است مصادره خواهم كرد اگرچه با آن ثروتها زن گرفته باشيد و آنها را مهر زنان خود قرار داده باشيد . . . » آنگاه حضرت به نكتهء بسيار عجيبى اشاره مىكند ، مىفرمايد : « انَّ فِى الْعَدْلِ سَعَةً در عدالت ظرفيت و گنجايشى است كه در چيز ديگرى نيست . » گويا در آن هنگام عده‌اى از باب نصيحت به حضرت مىگفتند : اگر شما به اين صورت عمل كنيد ، عده‌اى ناراضى و ناراحت مىشوند . على در جوابشان اين كلام لطيف را فرمود كه : انَّ فِى الْعَدْلِ سَعَةً اگر ظرفى باشد كه همهء گروهها و همهء افراد را در خود بگنجاند و رضايت همه را به دست آورد ، آن ظرف عدالت است . اگر كسى با عدالت راضى نشد ، ظلم او را راضى نمىكند ؛ يعنى خيال نكنيد آن كسانى كه از عدالت ناراضى مىشوند ، اگر من عدالت را كنار بگذارم و به جاى آن ظلم را انتخاب كنم آنها راضى خواهند شد . نه ، اگر من بخواهم حرص او را ارضاء كنم او حريص‌تر مىشود . مرز ، همان عدالت است .\r\nاشتباه است كه مرز عدالت را به نفع كسى بشكنم تا او راضى شود .\r\nاميرالمؤمنين صراحت به خرج داد . سياست او صريح بود . نمىخواست كارى را كه مىخواهد بكند در دلش مخفى نگه دارد و بگويد فعلا حرف صريحى نزنم تا اين مردم كه امروز آمدند و با ما بيعت كردند خيال كنند كه اين نظم موجود همانطور كه هست حفظ مىشود ، ولى بعد كه روى كار سوار شديم برنامه‌هاى خود را اجرا مىكنيم . در نگاه على معناى اين عمل ، اغفال است . به همين جهت است كه بالصراحه اعلام مىكند : اى كسانى كه امروز با من بيعت مىكنيد ! بدانيد كه من شما را اغفال نمىكنم ، برنامهء حكومتى من چنين است .\r\n\r\nآغاز مخالفتها\r\nبا اعلام اين برنامه ، از همان روزهاى اول ، مخالفت با حكومت على عليه السلام آغاز شد .\r\nاولين مخالفت رسمى در شكل جنگ جمل متجلى گرديد . طلحه و زبير دو شخصيت خدمتگزار اسلام در زمان پيامبر بودند ، ولى در دورهء عثمان به دليل وضع\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمخصوص دستگاه خلافت و رشوه‌هاى كلانى كه عثمان به آنها مىداد به صورت ثروتمندان بزرگى درآمده بودند و حالا اينها مىديدند كه على قصد مصادرهء اموالشان را دارد . زبير كه هروقت بيت‌المال تقسيم مىشد سهمش از ده بيست هزار دينار كمتر نبود ، حالا مىديد على موقعى كه بيت‌المال را تقسيم مىكند براى او سه دينار مىدهد و همان مقدار هم به غلام او ، و اين مسئله البته براى زبير قابل تحمل نبود . براى طلحه نيز وضع به همين منوال بود . به اين ترتيب ايندو مقدمات جنگ جمل را فراهم كردند .\r\nبه دنبال جنگ جمل جنگ صفّين به پا شد . معاويه كه از بستگان عثمان بود ، حدود بيست سال فعّال مايشاء و حاكم مطلق منطقهء سوريه بود و در اين مدت توانسته بود پايه‌هاى حكومتش را به اندازهء كافى مستحكم كند . على عليه السلام بعد از بيعت فرموده بود : من به هيچ وجه حاضر نيستم پاى ابلاغ معاويه را امضا كنم و او بايد بر كنار شود . مصلحت‌انديشان مىگفتند : آقا ! به طور موقت هم كه شده مدتى او را بر سر كار نگه داريد . فرمود : هرگز اين كار را نمىكنم . به دنبال اين پاسخ ، معاويه جنگ صفّين را به راه انداخت .\r\nبه دنبال جنگ صفّين جنگ خوارج برپا شد كه ماجرايش را همه كم و بيش مىدانيد . نتيجه اين شد كه در مدت چهارسال و چند ماه خلافت على ، به علت حساسيتى كه حضرت در امر عدالت داشت ، دائما در حال مبارزه بود و آنى راحتش نمىگذاشتند . او حكومت را براى اجراى عدالت مىخواست و همين شدت عدالتخواهى بالاخره منجر به شهادتش در محراب شد .\r\nدورهء خلافت براى على عليه السلام از تلخترين ايام زندگى او به حساب مىآيد ، اما از نظر مكتبش او موفق شد بذر عدالت را در جامعهء اسلامى بكارد . اگر على عليه السلام به جاى آن دورهء كوتاه ، بيست سال خلافت مىكرد در حالى كه نظام زمان عثمان همچنان باقى مىماند ، امروز نه اسلام باقى مانده بود نه على عليه السلام ، نه نهج‌البلاغه و نه اسمى از عدالت اسلامى ؛ على هم خليفه‌اى مىشد در رديف معاويه .\r\n\r\nالهام از روش على عليه السلام\r\nروش على عليه السلام به وضوح به ما مىآموزد كه تغيير رژيم سياسى و تغيير و تعويض پستها و برداشتن افراد ناصالح و گذاشتن افراد صالح به جاى آنها بدون دست زدن به\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nبنيادهاى اجتماع از نظر نظامات اقتصادى و عدالت اجتماعى ، فايده‌اى ندارد و اثربخش نخواهد بود . به على عليه السلام مىگفتند قانون كه عطف بماسبق نمىكند ؛ شما هركارى مىخواهيد بكنيد ، بكنيد ولى از امروز به بعد ؛ مىخواهى رعايت عدالت بكنى ، رعايت مساوات بكنى ، بسيار خوب ولى از امروز ؛ آنچه كه در زمان خليفهء پيشين صورت گرفته است مال سابق است و ارتباطى به دوران حكومت شما ندارد .\r\nو على عليه السلام در جواب همهء اين به اصطلاح نصيحتها مىفرمود : خير ، قانون الهى عطف بماسبق مىكند : انَّ الْحَقَّ الْقَديمَ لا يُبْطِلُهُ شَىْءٌ حق كهنه را چيزى نمىتواند باطل كند ؛ وقتى بر من ثابت است كه حق اين است و باطلْ آن - ولو سالها از آن گذشته - فرقى نمىكند ، من بايد حق را به موضع اصلىاش برگردانم .\r\n\r\nبرداشتها از عدالت اجتماعى\r\nدر مورد وضع آيندهء انقلاب اسلامى خودمان يكى از اساسىترين مسائل همين مسئلهء عدالت اجتماعى است . در اين مورد اين سؤال اساسى مطرح است كه از عدالت اجتماعى اسلام چه برداشتى داريم ، چون برداشتها در مورد عدالت اجتماعى بسيار متفاوت است . يك عده تصورشان از عدالت اجتماعى اين است كه همهء مردم در هر وضع و شرايطى هستند و هر جور در جامعه عمل مىكنند و هر استعدادى دارند بايد عينا مثل يكديگر زندگى كنند . از ديد اين دسته ، عدالت اجتماعى به اين معنى است كه مثلا لباس همه بايد يكسان باشد ، اگر شما لباس از پارچهء نخى مىپوشيد من هم بايد از پارچهء نخى لباس تهيه كنم ، اگر من پارچهء پشمى مىپوشم شما هم بايد پارچهء پشمى به تن كنيد . از ديد اين دسته ، همهء افراد در واقع نوعى جيره‌بندى مىشوند ؛ همه بايد به اندازهء استعدادشان كار كنند ولى هركس به اندازهء احتياجش بايد درآمد داشته باشد ؛ ممكن است استعداد كار من نصف استعداد كار شما باشد ولى من دو برابر شما عائله داشته باشم ، از اين جهت من بايد دو برابر شما درآمد داشته باشم . اين برداشت از عدالت اجتماعى ، « اجتماعىِ » محض است ؛ يعنى فقط روى جامعه فكر مىكند ، براى فرد فكر نمىكند . فرد در اين بينش اصالتى ندارد ، فقط جامعه وجود دارد ، جامعه كار مىكند و جامعه بايد خرج كند .\r\nنوع ديگر برداشت از عدالت اجتماعى ، برداشتى است كه روى فرد و اصالت و\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاستقلال او فكر مىكند . اين نظر مىگويد : بايد ميدان را براى افراد باز گذارد و جلو آزادى اقتصادى و سياسى آنها را نبايد گرفت . هركس بايد كوشش كند ببيند چقدر درآمد مىتواند داشته باشد و آن درآمد را به خود اختصاص دهد . ديگر به فرد مربوط نيست كه سهم ديگرى كمتر است يا بيشتر . البته جامعه در نهايت امر بايد براى آن كه افراد ضعيف باقى نمانند ، از طريق بستن ماليات بر اموال افراد غنى ، زندگى افراد ضعيف را در حدى كه از پا درنيايند تأمين كند .\r\nاينجاست كه ميان دو مسئله مهم ، يعنى عدالت اجتماعى از يك سو و آزادى فرد از سوى ديگر ، تناقضى به وجود مىآيد . البته اينجا منظور آزادى فعاليت اقتصادى همراه با آزادى عملكرد سياسى است . اگر بنا شود عدالت اجتماعى آن گونه باشد كه در آن فقط جمع مطرح باشد و بس ، آزادى فرد را لااقل در بخشى از آن بايد مدفون تلقى كرد ، و اگر آزادى اقتصادى بخواهد محفوظ بماند ديگر عدالت اجتماعى با مفهومى كه گروه اول انتظار دارد عملى نخواهد بود .\r\n\r\nسوسياليسم اخلاقى\r\nدر دنياى امروز گرايش به يك حالت حد وسط پيدا شده است . شايد به تقريب بتوان گفت در اين زمينه در كنار دو دنياى كمونيسم و كاپيتاليسم ، دنياى سومى در شرف تولد است كه مىتوان آن را نوعى سوسياليسم « 1 » ناميد . اين گرايشِ تازه مىخواهد آزادى افراد را محفوظ نگه دارد و از اين رو مالكيت خصوصى را در حد معقولى مىپذيرد و هر مالكيتى را مساوى با استثمار نمىداند و حتى مىگويد عدالت اجتماعى در شكل اول خودش نوعى ظلم است ، زيرا از آنجا كه محصول كار هركس به خودش تعلق دارد ، وقتى بيايند به زور نيمى از محصول يك فرد را - ولو به دليل اين كه خرج ديگرى بيشتر است - از او بگيرند ، اين امر خود عين بى عدالتى است . استثمار در هر شكلش غلط است . اگر من شما را به كار گماشته باشم و قسمتى از محصول كار شما را به خود اختصاص بدهم ، شما را استثمار كرده‌ام و اين ظلم است . اما اگر من به ميل خودم از مال و حاصل دسترنج خودم به ديگرى بدهم ،\r\n\r\n\r\n\r\n\r\n","description":"","footnote":"\r\n( 1 ) . تفاوت اين نوع سوسياليسم با كمونيسم - كه آن هم خود را سوسياليسم مىنامد - اين است كه اين‌سوسياليسم به اصطلاح دموكراتيك و انقلابى و اخلاقى است .\r\n","page_name":" 231 ","page_number":231},
  {"content":"\r\n\r\nاين عين انسانيت و رشديافتگى است . سرمايه‌دارى از آن جهت محكوم است كه در بطن خود استثمار را پرورش مىدهد . سرمايه‌دارى تمام بهره را به سرمايه اختصاص مىدهد و اين امر ايجاد نابرابرى مىكند .\r\nبه اين ترتيب شعار اين گرايش جديد اين است كه : بياييد راهى اتخاذ كنيم تا بتوانيم جلو استثمار را به كلى بگيريم بدون اين كه شخصيت ، اراده و آزادى افراد را لگدكوب كرده باشيم ؛ كوشش كنيم انسانها به حكم رُقاى انسانيت ، به حكم معنويت و شرافت روحى و درد انسان داشتن ، خودْ مازاد مخارج خود را به برادران نيازمندشان تقديم كنند نه اين كه دارايىشان را به زور از آنها بگيريم و به ديگران بدهيم .\r\nاين انديشه - كه تعبير غربى آن سوسياليسم اخلاقى است - چيزى است كه اسلام هميشه در پى تحقق آن است ، اما بر خلاف مكاتب غربى ، راه‌حل‌هاى عملى رسيدن به آن و شيوهء استقرار آن را در جامعه به دقت مشخص و معلوم كرده است .\r\nحديثى از امام موسى بن جعفر عليه السلام به اين مضمون نقل شده است : حضرت از مردى سؤال كردند : ميزان اخوّت و برادرى اسلامى در ميان شما در چه حد است ؟\r\nجواب داد : « على افضل ما يكون » به عالىترين درجه . فرمود : آيا به اين حد هست كه مثلا يك برادر كه روزى محتاج شده بيايد در مغازهء برادرش ، دست ببرد و از صندوق او هرقدر احتياج دارد بردارد و صاحب پول احساس ناراحتى نكند ؟ گفت :\r\nنه ، اين طور نيست . فرمود : پس چگونه گفتى در حدّ اعلا ؟ حدّ اعلا آن است كه در حالى كه جيبها دو تا هستند ، جيب هركدام براى ديگرى نظير جيب خودش باشد و به عكس . اگر اين شيوه برقرار شد ، همان اخوّت اسلامى است كه اسلام به دنبالش است . اسلام طرفدار اين است كه زندگيها برادر وار باشند نه اين كه به زور قانون بگوييم تو حق ندارى ، و يا اين كه بگوييم همه بايد از دولت جيره بخورند ، نظير وضعى كه در كشورهاى كمونيستى برقرار است كه همه حقوق‌بگير و مزدور دولت هستند . بايد اشتراك در زندگى مادى ناشى از شركت روحى مردم باشد . اول روحها بايد با يكديگر يكى شوند بعد جيبها ، نه اين كه روحها به حالت جدايى باشند ، بخواهند به زور جيبها را يكى كنند يا آن كه به زور جيبها را خالى كنند و جيب دولت\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nرا پر « 1 » تا دولت به هركس به اندازهء جيره‌اش بدهد .\r\n\r\nمعنويت ، پايه عدالت اجتماعى\r\nهمچنان كه گفتيم در باب عدالت اجتماعى برداشتها مختلف است . اما بايد ببينيم برداشت اسلام از عدالت اجتماعى چيست ، آيا اسلام همان برداشتى را دارد كه كمونيسم بيان مىكند ؟ يا آن كه در اين زمينه اسلام با نظر كاپيتاليستها موافق است ؟\r\nو يا آن كه چيز ديگرى است متفاوت با همهء اينها ؟ ان‌شاءاللَّه در اين زمينه در شبهاى بعد به تفصيل صحبت خواهم كرد . اما نكته‌اى كه مىخواهم در طى اين صحبت بر روى آن تأكيد كنم اين است كه اسلام در اين زمينه معنويت را جزء لاينفك مىداند .\r\nتفاوت عمده ميان مكتب اسلام با ساير مكاتب در اين جهت ، اين است كه اسلام معنويت را پايه و اساس مىشمارد . ما در تاريخ نمونه‌هاى فراوانى دربارهء اين جهت‌گيرى رهبران اسلامى داريم كه واقعا مايهء مباهات ماست . حساسيتى كه اسلام در زمينهء عدالت اجتماعى و تركيب آن با معنويت اسلامى از خود نشان مىدهد ، در هيچ مكتب ديگرى نظير و مانند ندارد .\r\nدر سال فتح مكه زنى مرتكب جرمى شده بود كه بايد مجازات مىشد . اتفاقا اين زن كه دزدى كرده بود وابسته به يكى از خانواده‌هاى بزرگ و جزو اشراف طراز\r\n\r\n\r\n\r\n\r\n","description":"","footnote":"\r\n( 1 ) . چند سال پيش در روزنامه‌اى مطلبى از قول سوئديها نقل شده بود كه بىمناسبت نيست آن را براى شما نقل كنم . عنوان مطلب « سياست و گاو » بود . از يك سوئدى پرسيده بودند : سوسياليسم يعنى چه ؟ جواب داده بود : سوسياليسم يعنى اين كه اگر دو گاو ماده داشته باشى و همسايه‌ات گاوى نداشته باشد ، يكى را به همسايه بدهى .\r\nكاپيتاليسم يعنى اين كه اگر دو گاو ماده دارى يكى را بفروشى و يك گاو نر بخرى ، بعد مشغول دامدارى بشوى و دائما تعداد گاوها را افزايش دهى .\r\nكمونيسم يعنى هردو گاو را دولت از تو مىگيرد و در عوض هر روز صبح يك كاسه شير مخلوط با آب به تو مىدهد .\r\nنازيسم يعنى اگر دو تا گاو دارى ، هر دو را دولت مىگيرد و خودت را در كورهء آدم‌سوزى مىاندازد .\r\nزير اين مطلب ، روزنامه نگار ايرانى اضافه كرده بود : ايرانيسم يعنى اين كه اگر دو تا گاو دارى هر دو را دولت مىگيرد ، يكى را به كشتارگاه مىفرستد و شير ديگرى را هم مىدوشد و در فاضلاب خالى مىكند .\r\n","page_name":" 233 ","page_number":233},
  {"content":"\r\n\r\nاول قريش بود . وقتى بنا شد حد درباره‌اش اجرا شود و دستش را قطع كنند ، غريو از خاندان زن برخاست كه : اى واى ، اين ننگ را چگونه تحمل كنيم ؟ دسته‌جمعى به سراغ پيامبر رفتند و از او درخواست كردند كه از مجازات زن صرف‌نظر كند . فرمود :\r\nهرگز صرف‌نظر نمىكنم . هرچه كه واسطه و شفيع تراشيدند ، پيامبر ترتيب اثر نداد .\r\nدر عوض مردم را جمع كرد و به آنها گفت : مىدانيد چرا امتهاى گذشته هلاك شدند ؟\r\nدليلش اين بود كه در اين گونه مسائل تبعيض روا داشتند . اگر مجرمى كه دستگير شده بود وابسته به يك خانوادهء بزرگ نبود و شفيع و واسطه نداشت او را زود مجازات مىكردند ، ولى اگر مجرم شفيع و واسطه داشت در مورد او قانون كار نمىكرد . خدا به همين سبب چنين اقوامى را هلاك مىكند . من هرگز حاضر نيستم در حق هيچ كس تبعيضى قائل شوم .\r\nو يا دربارهء على عليه السلام نقل مىكنند كه روزى گردنبندى به گردن دخترش ديد ، فهميد كه گردنبند مال او نيست ، پرسيد : اين را از كجا آورده‌اى ؟ جواب داد : از بيت‌المال « عاريهء مضمونه » گرفته‌ام ، يعنى عاريه كردم و ضمانت دادم كه آن را پس بدهم . على فورا مسئول بيت‌المال را حاضر كرد و فرمود : تو چه حقى داشتى اين را به دختر من بدهى ؟ عرض كرد : يا اميرالمؤمنين ! اين را به عنوان عاريه از من گرفته كه برگرداند . فرمود : به خدا قسم اگر غير از اين مىبود ، دست دخترم را مىبريدم .\r\nاينها حساسيتهايى است كه ائمه و پيشوايان ما - كه اسلام مجسَّم و معلّمان راستين اسلام بوده‌اند - در زمينه عدالت اجتماعى از خود نشان داده‌اند . انقلاب اسلامى ما نيز اگر مىخواهد با موفقيت به راه خود ادامه دهد ، راهى جز اعمال چنين شيوه‌ها و بسط روشهاى عدالت‌جويانه و عدالت‌خواهانه در پيش ندارد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nاستقلال و آزادى\r\nمسئله استقلال و آزادى موضوعى است كه امشب مىخواهم درباره آن سخن بگويم . همانطور كه براى يك فرد استقلال مطرح است براى يك جامعه هم استقلال مطرح است .\r\n\r\nاقسام مختلف عدم استقلال فرد\r\nيك كودك مادام كه صغير است تحت ولايت و قيموميت پدر ، پدر بزرگ و احيانا مادر زندگى مىكند ، از خودش استقلال ندارد ، خودش براى خودش نمىتواند تصميم بگيرد . اگر بخواهد مثلا مسافرت كند اجازه مىگيرد . اگر بخواهد با كسى معاشرت كند اجازه مىگيرد ، بخواهد چيزى براى خودش بخرد اجازه مىگيرد .\r\nتحت ولايت و قيموميت بزرگتر از خود ( پدر يا مادر ) است .\r\nقسم ديگر براى فردى كه استقلال ندارد بردگان‌اند . اگر فردى بردهء ديگرى باشد قهرا از خودش استقلال ندارد ، نمىتواند مستقلا درباره خودش تصميم بگيرد .\r\nيا ديگرى به جاى او تصميم مىگيرد و يا تصميم گرفتنش موكول به اجازه ديگرى است . اين فرد هم استقلال ندارد .\r\nاحيانا موارد ديگرى هم وجود دارد كه استقلال از افراد سلب مىشود ؛\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nگو اين كه نه نام صغير و مجنون روى افراد است و نه نام برده ، ولى عملا استقلال سلب مىشود . در بسيارى از خانواده‌ها نوكرها و كلفتها حالت عدم استقلال دارند ، خودشان درباره خودشان نمىتوانند تصميم بگيرند .\r\n\r\nتفاوت فئوداليسم اروپا با فئوداليسم مشرق زمين\r\nدر رژيمهاى به اصطلاح فئودالى - خصوصا در شكلى كه در مغرب زمين وجود داشته - [ وضع به همين منوال بوده است . 
  ] آنچه كه در مغرب زمين به آن « سِرف » « 1 » مىگويند در مشرق زمين وجود نداشته و آن اين است كه حالتى براى رعايا وجود داشته بين بردگى و آزادى ؛ يعنى كشاورز وابسته به زمين بوده ؛ كشاورز بردهء مالك نبوده است ولى در عين حال از زمين هم نمىتوانسته جدا باشد .\r\nمثلا در ارباب و رعيتى كه در ميان خود ما وجود داشته است رعايا اگر در مزرعه‌اى كشاورزى مىكردند آزاد بودند كه در اين مزرعه كشاورزى كنند يا به مزرعه ديگر بروند . امسال مىآمد در فلان مزرعه كه مال فلان ارباب بود كشاورزى مىكرد ، اگر مورد رضايتش بود سال ديگر يا چند سال ديگر مىماند ولى اگر احساس مىكرد كه اين ارباب ارباب خوبى نيست ، با اين نمىشود كار كرد و فلان ارباب ديگر در يك جاى ديگر هست خوش‌رفتارتر ، هيچ كس نمىتوانست جلويش را بگيرد و به او بگويد تو بايد اينجا بمانى ، بلكه آزاد بود ، مىرفت جاى ديگر ، بعد اين ارباب مجبور بود رضايت رعيت ديگرى را جلب كند ، رشوه به او بدهد و بالاخره نظر و اراده او را جلب و او را نزد خود بياورد .\r\nدر مغرب زمين اين طور نبوده . يك كشاورز اگر در يك زمين كشاورزى مىكرد ، وابسته به اين زمين بود . اگر كشاورزى در على آباد بود و يك كشاورز ديگر در حسن آباد ، كشاورز على آباد محكوم بود كه خودش و خانواده‌اش تا ابد در علىآباد باشند . اگر مىخواست از اينجا برود اولا نمىگذاشتند برود ، قانون به او اجازه نمىداد ، با شلاق هم شده جلويش را مىگرفتند و اگر [ به شكل 
  ] قاچاق به ده حسن آباد مىرفت ارباب حسن آباد حق نداشت رعيت مِلك على آباد را بپذيرد .\r\nاين بود كه رعيت ، وابسته به زمين و جزء زمين بود . اگر زمينى ، مزرعه‌اى خريد و\r\n\r\n\r\n\r\n\r\n","description":"","footnote":"\r\n( 1 ) .  fres \r\n","page_name":" 236 ","page_number":236},
  {"content":"\r\n\r\nفروش مىشد ، اگرچه رعايا خريد و فروش و قيمت‌گذارى نمىشدند ولى آن كسى كه زمين را مىخريد مىدانست كه اين زمين را با چقدر رعيت كه روى آن هست مىخرد . اين تفاوت رسم ، فئوداليسم اروپا را با فئوداليسمى كه در مشرق زمين وجود داشت از زمين تا آسمان متفاوت مىكرد .\r\nبه هر حال رعايا در فئوداليسم - بالخصوص در فئوداليسمِ به شكل غربى - استقلال نداشتند ، خودشان نمىتوانستند براى خودشان تصميم بگيرند ، ديگرى براى آنها تصميم مىگرفت .\r\nاينها شكلهاى مختلفى است از عدم استقلال كه كسى درباره كارهاى مربوط به شخص خودش نتواند تصميم بگيرد .\r\nيك وقت كسى جزء يك گروه است و آن گروه تشكيلاتى دارد ، آن فرد در كارهاى مربوط به شخص خودش استقلال دارد ولى در كارهاى مربوط به آن جمعى كه وابستهء به آن جمع است به حكم آن كه آن جمع يك رئيس ، يك هيئت مديره و يك شورا دارد قهرا نمىتواند تصميم بگيرد ، تصميم را بايد آن شورا بگيرد . اين غير از اين مسئله است .\r\nمسئله استقلال و عدم استقلال زن در جامعه اسلامى از اين نوع است . در اسلام ، باز بر خلاف اروپا زن در آنچه كه مربوط به شخص خودش است استقلال دارد ، در آنچه كه مربوط به مصالح خانواده است كه خود خانواده به عنوان يك واحد اجتماعى است [ استقلال ندارد . 
  ] از نظر اسلامى رياست خانواده با مرد است كه رئيس خانواده حق حاكميت بر خانواده را دارد ولى حق تحكّم بر خانواده را ندارد . فرق حاكميت و تحكم اين است كه مرد حق دارد واقعا بنا بر مصالح خانواده تصميم بگيرد كه مثلا زن در فلان جلسه شركت بكند يا نكند ، اما مرد حق ندارد تحكم كند كه چون من دلم نمىخواهد تو نبايد به روى . مثلا زن بگويد من مىخواهم در مجلس عروسى دختر عمويم شركت كنم ؛ مرد بگويد به دليل اين كه من با خانواده او بد هستم تو نبايد شركت كنى .\r\n\r\nبردگى در سطح كشورها - استقلال سياسى\r\nهمين طور كه درباره يك فرد مسئله استقلال مطرح است درباره جامعه و كشور به طريق اولى مطرح است . مسئله بردگى و مسئله ارباب رعيتى امروز به شكل قديم\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمطرح نيست كه كسى بيايد رسما خودش را به عنوان مالك و فرد ديگرى را به عنوان مملوك بنامد ، اما در سطح كشورها به شدت مطرح است . اگر ما الان به دنيا نگاه كنيم مىبينيم بعضى كشورها آقا هستند ، آقايى و سيادت مىكنند ، فرمان مىدهند و تصميم مىگيرند و بعضى كشورها با اين كه اسماً مستقل هستند ولى رسما مستقل نيستند ، يعنى براى اينها آن كشور ديگر تصميم مىگيرد و راه اينها را آن كشور ديگر معين مىكند ؛ اسمش هم اين است كه استقلال دارد . اين امر را در كشور خودمان ديديم و امروز خيلى روشن است . در مبارزات سياسى موجود ميان ابرقدرتها ، در خليج و در دروازهء هند كشمكش زيادى ميان سياست غرب و سياست شرق هست . امريكا مىخواهد در اينجا قدرتى داشته باشد كه خليج را حفظ كند . اينها نمىگويند ما نوكر و ژاندارمى به نام شاه ايران داريم . به ظاهر اين است كه ايران مىخواهد امنيت خودش را حفظ كند . آنوقت چكار مىكنند ؟ از پول ايران نفت ايران را با يك ميزان خيلى بالا و در يك سطح خيلى وسيع استخراج مىكنند كه در حقيقت غارت نفت است . از اين نفت به طور ظالمانه‌اى مقدارى را به خود ايران مىدهند باقىاش را خودشان مىبرند . آن مقدارى هم كه به خود ايران مىدهند به اين صورت است كه آن را مىخرند و به جاى پولش اسلحه مدرن به ايران مىدهند كه با آن اسلحه ايران منافع آنها را حفظ كند . ديگر بردگى از اين بالاتر نمىشود ! اين به معناى اين است كه استقلال نداريم ، برده هستيم ، محكوم و تابع اراده ديگران هستيم . نقطه مقابل آن استقلال سياسى است .\r\n\r\nاستقلال اقتصادى\r\nاما استقلال اقتصادى . جريان اقتصاد در يك كشور به دو حالت ممكن است باشد .\r\nيكى اين كه مستقل باشد و ديگر اين كه جنبه وابستگى داشته باشد و اقتصاد آن كشور وابسته به اقتصاد كشور ديگر باشد . اگر يك بحران مثلا يك نوسان در وضع پولى آن كشور پيدا شود در اين جا هم اثر مىگذارد . محكوم است كه مصرف كننده توليدات آن كشور باشد . محكوم است كه خودش توليد نكند براى اين كه توليد او به مصرف برسد ؛ همين طورى كه ما ديديم ايران محكوم بود كه كشاورزى خودش را تقليل بدهد براى اين كه از آنجا گندم يا شكر وارد كند . محكوم بود به اين كه دامدارى خودش را تقليل بدهد . مرتعهاى مختلف را تملك مىكردند تحت اين\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nعنوان كه اينجا شكارگاه است ، آنجا منطقهء ممنوعه است و . . . محكوم بود به اين كه دامدارى را تقليل بدهد براى اين كه گوشتهاى ديگران را از جاهاى ديگر وارد كند .\r\nاين ، معنى يك اقتصاد وابسته است . بعد يك مرتبه به حالتى در بيايد كه ما در روزنامه‌ها خوانديم ؛ گاهى گفتند نود درصد ، گاهى گفتند نود و پنج درصد مواد غذايى اين كشور از خارج وارد مىشود . ديديم از سيخ تا سوزن بايد از خارج وارد شود . اين ، بردگى و اسارت و اقتصاد وابسته بود .\r\nنان ما را آنها بايد بدهند . شما يك امسال را ببينيد . امسال مثل اين كه خداى متعال هم مدد كرد . امام در چند ماه پيش ، اوايلى كه به پاريس رفته بودند ، در اعلاميه‌هاشان مكرر مردم ايران را تشويق به كشاورزى كردند كه كشاورزى كنيد و كشاورزى را توسعه بدهيد . ما اطلاع داريم كه واقعا اين فرمان چقدر مؤثر واقع شد و از لطف خدا امسال [ در توليد گندم وضع خوبى داريم . 
  ] همين ديروز بود كه از شخصى كه اهل كشاورزى است و از خراسان آمده بود پرسيدم ، مىگفت نه تنها من كه يك آدم شصت ساله هستم بلكه پيرمردهاى تا صدساله هم مدعى هستند كه از وقتى كه ما يادمان مىآيد سالى به اندازه امسال محصول زياد و خوب نداشته‌ايم . و تنها خراسان نيست ، تا آنجا كه من اطلاع دارم همه ايران تقريبا اين طور است . وقتى كشورى مىخواهد روى پاى خودش بايستد خودش براى خودش تصميم مىگيرد .\r\nشايد امسال ايران از نظر گندم به خودكفايى برسد . همين ايرانى كه گندمش را از آمريكا وارد مىكردند امسال با يك فرمان امام و با يك حركت مردم - كه شايد بيشتر از اين هم مىشود حركت كنند - به آنجا رسيد كه در گندم خود احتياج به ديگران ندارد .\r\nيك وقت تصميم مىگرفتند خشخاش كشت نشود ، هزار تا فلسفه هم برايش درست مىكردند . وقت ديگر مىگفتند خشخاش كشت بشود ، باز فلسفه ديگرى برايش درست مىكردند . اين ما نبوديم كه تصميم مىگرفتيم ؛ ديگران تصميم مىگرفتند . مثلا به تركيه مىگفتند تو خشخاش به كار ، و در عوضِ امتيازى كه مىخواستند به تركيه بدهند به ايران مىگفتند تو خشخاش نكار . ايران مجبور بود تبعيت كند . اين ، معناى عدم استقلال اقتصادى است .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nسخن مرحوم آيت‌اللَّه امينى\r\nمرحوم آيت‌اللَّه امينى صاحب الغدير ( خدا رحمتش كند ان‌شاء اللَّه ) در جلسه‌اى مىگفت زمانى يكى از نمايندگان مجلس عراق كه شيعه و با من مربوط بود به نجف پيش من آمده بود ( مرحوم آقاى امينى آدم شجاعِ صريحِ ركى بود ) ، به او گفتم شما وكلا و نمايندگان مجلس اين علم لدنّى را از كجا آورده‌ايد ؟ ما در كار علمى خودمان هر مسأله‌اى كه برايمان پيش بيايد بايد روى آن فكر كنيم ، مطالعه كنيم ، به كتاب مراجعه كنيم تا نظر بدهيم . مسائل مهم سياسى پيش مىآيد ، لايحه‌هاى مهم سياسى اقتصادى در مجلس مىآيد ، بعد مىبينيم دو سه ساعت طول مىكشد ، نطقهايى مىشود و بعد به طور قطع تصويب شد يا به طور قطع رد شد . اين علمها را شما از كجا آورده‌ايد ؟ ! ايشان مىگفت وقتى من اين را به او گفتم قاه قاه خنديد و گفت شما نمىدانيد چگونه است ( دوره نورى سعيد بود ، دوره بعدش هم كه مجلسى در عراق نبوده ) ، ما وقتى صبح مىرويم در مجلس ، خودمان نمىدانيم اصلا چه قرار است مطرح شود ، نماينده نورى سعيد مىآيد به يك نفر مىگويد قُلْ نَعَمْ ( تو بگو بله ) به يكى مىگويد قُل لا ( تو بگو نه ) ، ما دو صف مىشويم ، يك عده ما مىدانيم درباره لايحه‌اى كه امروز مىآيد ما بايد بگوييم بله ، روى آن سخنرانى هم بكنيم داد سخن هم بدهيم . يك عده ديگر هم مىدانند امروز لايحه‌اى مىآيد كه وظيفه آنها « نه » گفتن است و بايد داد بكشند ، سخنرانى كنند ، عصبانى شوند و روى ميز بكوبند . وقتى كه لايحه آمد تازه ما از مضمونش آگاه مىشويم . ما رُل « نعم » را بازى مىكنيم و آنها رُل « لا » . مگر ما آنجا فكر مىكنيم ؟ !\r\nچه شعار خوبى مىدادند : « استقلال ، آزادى ، جمهورى اسلامى » . اين كه يك ملت بخواهد مستقل باشد ارزش كمى نيست . استقلال سياسى يعنى از نظر سياسى خودش براى خودش تصميم بگيرد . استقلال اقتصادى يعنى از نظر اقتصادى خودش براى خودش برنامه بدهد و طرح ريزى كند ، آقا بالاسر نداشته باشد ، پدر بزرگ و مادر بزرگ نداشته باشد ، و از همه اينها بالاتر استقلال فرهنگى ، استقلال فكرى ، استقلال مكتبى .\r\n\r\nاستقلال فرهنگى\r\nكلمه « استعمار » را ما خيلى شنيده‌ايم . استعمار يك شكل ندارد . استعمار سياسى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nداريم ، استعمار اقتصادى داريم و استعمار فرهنگى داريم كه از استعمار سياسى و اقتصادى خطرناك‌تر است و اصلا امكان ندارد كه استعمار اقتصادى باشد بدون استعمار سياسى و استعمار فرهنگى . پايه استعمار سياسى و استعمار اقتصادى استعمار فرهنگى است . استعمار اقتصادى چه مىكند ؟ مىخواهد منابع يك كشور را ببرد و مردم اين كشور را به صورت كارگرها و مصرف كننده‌هاى خودش دربياورد .\r\nاستعمار سياسى چه مىكند ؟ كوشش مىكند حكومت را به دست افرادى بدهد كه عامل او و مجرى منويّات او باشند ؛ به ظاهر مستقل باشند و حتى در مقابل آنها غرّش هم بكنند ، غرّه هم بكشند اما در باطن ، همهء دستورها را از آن جا بگيرند . مگر ممكن است ملتى را استعمار اقتصادى و استعمار سياسى بكنند بدون آن كه استعمار فكرى بكنند يعنى بدون آن كه فكرش را هم طورى بسازند كه با استعمار سياسى و اقتصادى جور دربيايد ؛ شخصيت فكرى او را از او بگيرند ، او را به آنچه مال خودش است بدبين كنند و به آن فكرى كه از ناحيه استعمارگر آمده خوشبين كنند ، يعنى در مردم حالت تجدد زدگى ايجاد كنند . به آداب خودشان بدبين باشند ، آداب آنها را بهتر بدانند . به رسوم خودشان بدبين باشند ، رسوم آنها را از رسوم خودشان بهتر بدانند . به ادبيات خودشان بدبين باشند ، ادبيات آنها را از ادبيات خودشان بهتر بدانند . به فلسفه خودشان بدبين باشند ، فلسفه آنها را از فلسفه خودشان بهتر بدانند .\r\nبه دين و آيين خودشان بدبين باشند ، دين و آيين آنها را بهتر بدانند . به كتابهاى خودشان بدبين باشند ، كتابهاى آنها را از كتابهاى خودشان بهتر بدانند . هر چه كه از ناحيه آنهاست آن را خوب بدانند ، هر چه از ناحيه خودشان است آن را بد بدانند .\r\n\r\nداستان عالم روحانى و وزير فرهنگ\r\nيكى از آقايان فضلاى عالىقدر ما قضيه‌اى را از قبل از سنه 1320 و اواخر دوره رضاخان نقل مىكرد ، مىگفت در سالهاى اولى كه دانشگاه تأسيس شده بود مردى كه بعدها وزير فرهنگ و سناتور شد « 1 » در مراسم دانشگاه براى دانشجويان سخنرانى مىكرد و موضوع سخنرانىاش اين بود كه ما در گذشته چه داشتيم و اكنون چه\r\n\r\n\r\n\r\n\r\n","description":"","footnote":"\r\n( 1 ) . چون مرده من اسمش را نمىبرم . نا سلامتى من اين آدم را مىشناختم ، آدم نمازخوانى بود وبىاعتقاد نبود .\r\n","page_name":" 241 ","page_number":241},
  {"content":"\r\n\r\nداريم . مىگفت شما قدر اين دولت و اين حكومت و اين تمدن را بدانيد . شما الان آمده‌ايد اينجا مىخواهيد رشته‌هاى عالى ادبيات بخوانيد ، رشته‌هاى علوم را بخوانيد ، پزشكى بخوانيد ، فيزيك بخوانيد ، شيمى بخوانيد ، مىخواهيد در اين رشته‌ها متخصص بشويد ؛ هيچ مىدانيد ما در گذشته چه كتابهايى داشتيم ؟ ! رفته بود يكى از اين كتابهاى دعانويسى را كه در آن جدول و مانند آن و آداب مارگيرى و امثال اينها هست آورده بود و آن را باز كرده و گفته بود آيا مىخواهيد بدانيد كه در گذشته ما مردم به چه چيزهايى سرگرم بوديم ؟ براى آنها مىخواند : « چَكَرى پَكَرى مَكَرى . . . » و گفت اينها بوده است آنچه كه ما داشتيم .\r\nبعد آن مرد روحانى مىگفت كه اتفاقا در همان ايام من مقاله‌اى در يكى از روزنامه‌ها نوشته بودم . دعوتنامه‌اى به منزل ما آمد كه در آن نوشته بودند مقاله تو امسال بهترين مقاله تشخيص داده شده . دعوت كرده بودند كه بروم پيش وزير فرهنگ - كه وزير آموزش و پرورش هم بود - كه آنجا مثلا جايزه مىخواهند بدهند .\r\nمن رفتم . دم در گفتند كيستى ؟ گفتم بگوييد فلان كس مىخواهد بيايد . با اسم من آشنا بود . تا چشمش به من افتاد با تعجب گفت : تو كه آخوندى ! گفتم : بله من آخوندم . گفت : اين بهترين مقاله را تو نوشته‌اى ؟ ! گفتم : بله من نوشته‌ام . باور نمىكرد كه يك آخوند بتواند مقاله بنويسد و مقاله او بهترين مقاله سال بشود . نشستيم . كمى كه صحبت كرديم اظهار [ اعجاب 
  ] كرد ، گفت فلان مطلبى كه تو در آن مقاله نوشته بودى با آخرين نظريه‌اى كه روانكاوها ( فرويديست‌ها ) گفته‌اند تطبيق مىكند ، اين را تو از كجا گفته‌اى ؟ من فكر مىكردم تو يا تحصيلكرده اروپا هستى يا تحصيلكرده امريكا ، از كجا تو اين نظريه را اين جور خوب تعبير كردى ؟ به او گفتم اين ، مضمون يك حديث است ، اين را من از يك حديث الهام گرفتم . بيشتر تعجب كرد . يك مرتبه من به او عتاب كردم ، گفتم : فلان كس ! تو كه اينجا نشسته‌اى مىخواهم ببينم الان تو فاضلترى يا من ؟ آن مزخرفها چه بود كه آنجا گفتى ، كتاب دَعَوات را پيدا كرده بودى و آن سخنان را گفتى ؟ ! چرا به ملتت خيانت مىكنى ؟ آيا در مدرسه‌هاى قديم ما اين كتابها تدريس مىشد ؟ در مدرسه‌هاى قديم ما ادبيات نبود ؟ ريشه اين ادبياتى كه شما داريد همان ادبيات است . فقهى تدريس مىشد كه با بزرگترين مكتبهاى حقوق دنيا برابرى مىكند . اصولى تدريس مىشد كه اصلا يك علم جديد است كه فلسفه‌هاى غرب در نهايت امر منتهى شده به يك نوع فلسفه‌اى كه شبيه‌ترين\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nفلسفه‌ها به علم اصول امروز ماست . در آنجا كتاب شفا ، قانون و اشارات بوعلى ، اسفار ملاصدرا ، منظومه سبزوارى و كفايه آخوند ملا كاظم خراسانى و آثار شيخ مرتضى انصارى و دهها كتاب علمى و فلسفى و فقهى طراز اول تدريس مىشد . تو همه اينها را ناديده گرفته‌اى و به جمعى جوان بىاطلاع مىگويى در حوزه يك مشت اباطيل درس مىدهند ؟ !\r\nآنچه مسلّم است اين كه از همان زمان نقشه بر اين بود كه از ابتدا فرزندان ما را به فرهنگ خود بدبين كنند و ارتباط آنها را با گذشته‌شان از بين ببرند و به جايش پيوندهاى تازه‌اى با غرب برايشان ايجاد كنند .\r\nدر دنياى امروز ، علوم و فنون در كشورهاى مختلف به طور مشابه مورد استفاده قرار مىگيرد و هيچ ملتى نمىتواند ادعا كند كه علم خاصى متعلق به اوست .\r\nاما علوم با مكتبها و ايدئولوژيها و راه و رسم‌هاى زندگى تفاوت دارند . اينجاست كه ملتها حسابشان را جدا مىكنند . با اين كه علوم طبيعى و رياضى در شوروى و امريكا يكى است ولى مكتب دوتاست ، اصول زندگى در امريكا با اصول زندگى در شوروى از زمين تا آسمان متفاوت است . هر ملتى كه از خود مكتب داشته باشد و استقلال داشته باشد و زير بار مكتبهاى بيگانه نرود اين ملت حق حيات دارد . هر ملتى كه مكتب نداشته باشد و بخواهد مكتبش را از بيگانه بگيرد [ حق حيات ندارد . 
  ] اين بلايى است كه امروز - كه دنباله گذشته است - به سر ما آورده‌اند . در گذشته كارى در اين مملكت كردند كه در نتيجه امروز به اصطلاح روشنفكران ما دو گروهند : يك گروه از نظر مكتب مىگويند ما بايد مكتب غربيها و كشورهاى به اصطلاح آزاد و ليبراليست را بگيريم ، يك عده ديگر مىگويند ما بايد مكتب كمونيسم را - كه آن هم در واقع غربى است - بگيريم ، اما خودمان چطور ؟ مىگويند ما كه مكتبى نداريم . بدبختانه گروه سومى هم پيدا شده‌اند كه از مكتب اسلام سخن مىگويند ولى وقتى كه خيلى دقت مىكنيم مىبينيم آنچه هم كه اينها مىگويند يك سلسله التقاط است ؛ يك مويى از ريش كمونيسم گرفته‌اند ، يك مويى هم از سبيل اگزيستانسياليسم كنده‌اند ، يك چيزى هم از كاپيتاليسم گرفته‌اند ، بعد اينها را به ريش اسلام چسبانده‌اند و مىگويند مكتب اسلام اين است .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nالتقاط با مكتبهاى بيگانه\r\nما با گرايش به مكتبهاى بيگانه استقلال مكتبى خودمان را از دست مىدهيم ، مىخواهد آن مكتب بيگانه مكتب كمونيسم باشد يا مكتب كاپيتاليسم . با يك مكتب التقاطى ، دو كلمه از اين گرفتن ، دو كلمه از آن گرفتن و سه كلمه از اسلام گرفتن ، يك شلم شوربا و يك معجون شله‌قلمكار درست كردن ، ما به استقلال مكتبى نمىرسيم و اگر چنين كنيم محكوم به فنا هستيم . اين يك اعلام خطر بزرگى است كه من مىكنم . ما اگر مكتب مستقل نمىداشتيم مىگفتيم چاره‌اى نداريم ، يا به اين گروه ملحق شويم يا به آن گروه و يا معجونى درست مىكنيم . ولى ما مكتب مستقل داريم . اين خودباختگى را بايد از دست بدهيم .\r\nمثلا يك نفر شيفته منطق ديالكتيك است . تازه درست هم منطق ديالكتيك را درك نمىكند . چون خيلى شيفته آن است ، دو سه كلمه‌اى نفهميده و ندانسته از گوشه و كنار پيدا كرده و مىگويد منطق اسلام همان منطق ديالكتيك است ، اسلام تابع منطق ديالكتيك است . نمىداند كه هر اصل منطق ديالكتيك جداگانه معنويت و دين را نفى مىكند .\r\nمىبيند در دنيا مُد شده كه بگويند زيربنا اقتصاد است . مىگويد در اسلام هم زيربنا اقتصاد است ، مىبينيد پيغمبر فرمود : مَنْ لا مَعاشَ لَهُ لا مَعادَ لَهُ . اسلام هم گفته زيربنا اقتصاد است . نمىداند كه « زيربنا اقتصاد است » معنايش اين است كه اى معنويت برو ، اى دين برو . از روى نادانى و نفهمى اين حرف را مىزند .\r\nمىبيند در دنياى امروز معمول است ، مُد شده ، علامت تجدد است ، علامت روشنفكرى است كه با مالكيت به طور كلى مبارزه شود و بگويند مالكيت اختصاصى نبايد وجود داشته باشد ؛ مىگويد اسلام هم اصلا منكر مالكيت اختصاصى است . من نمىگويم سوء نيتى در كار هست يا در كار نيست ولى اگر عملى خطر داشته باشد اين ديگر ربطى ندارد به اين كه ما سوء نيت داشته باشيم يا نداشته باشيم . اگر كسى ندانسته بيايد بنزين در يك ساختمان بريزد و بعد يك كبريت بكشد ، ممكن است آن كبريتى كه مىكشد مىخواهد سيگار خودش را آتش بزند ولى وقتى كه فضا پر از گاز قابل اشتعال باشد مشتعل مىشود ولو او سوء نيت نداشته باشد و خودش هم در اين آتش بسوزد . بالاخره وقتى كه فضا پر از گاز قابل اشتعال است كبريت كه زدى مشتعل مىشود ، مىخواهد تو سوء نيت داشته باشى يا\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nسوء نيت نداشته باشى .\r\nاين است كه من روى مسئله استقلال خيلى تكيه مىكنم ، استقلال سياسى ، استقلال اقتصادى ، استقلال فرهنگى و بالخصوص روى استقلال فرهنگى و در استقلال فرهنگى بالاخص روى استقلال مكتبى زياد تكيه دارم .\r\n\r\nاستقلال مكتبى\r\nما اگر مكتب مستقل خودمان را ارائه نكنيم انقلاب ما به نتيجه و ثمر نمىرسد ، جذب مكتبهاى ديگر مىشويم . ولو اين كه رژيم را عوض كرديم ، استقلال سياسى و استقلال اقتصادى به دست آورديم اما اگر به استقلال فرهنگى ، بالخصوص به استقلال مكتبى نرسيم باخته‌ايم . ما بايد كار كنيم ، بايد نشان بدهيم جهان‌بينى اسلامى نه با جهان‌بينى غربى مىخواند نه با جهان‌بينى شرقى . اين چه بيمارى است كه عده‌اى مىخواهند حتى جهان‌بينى اسلامى را به يكى از جهان‌بينىهاى غربى يا شرقى تطبيق بدهند . به آيات قرآن كه مىرسند آنها را به گونه‌اى تأويل و توجيه مىكنند كه با يكى از مكتبهايى كه در غرب يا شرق وجود دارد بخواند . اسم مَلَك و فرشته كه مىآيد به گونه‌اى مىخواهند توجيه و تأويل كنند . [ به اين افراد بايد گفت حقيقت 
  ] اينها نيست . اگر تو [ به آن 
  ] نرسيده‌اى كوشش كن كه برسى . ما بخواهيم يا نخواهيم ، بفهميم يا نفهميم ، فكر ما برسد يا نرسد ، در قرآن دهها معجزه از پيغمبران آمده است و اين از مفاخر قرآن است . اگر اين مسائل نبود اصلا دين نيمى از رسالت خود را از دست داده بود . دين آمده است براى اين كه ديد ما را وسيع كند ( ديد حسى كه نيازى به آمدن پيغمبران ندارد ) ، ايمان به غيب را در ما ايجاد كند ، ارزش انسان را تا آنجا بالا ببرد كه انسان بتواند از قوانين معنوى بر ضد قوانين مادى استفاده كند ، يعنى كارى را انجام بدهد كه با قوانين مادى جور در نمىآيد ، قوانين ما فوق مادى بر قوانين مادى حكومت كند ، كه اسمش مىشود معجزه . در قرآن چقدر معجزه آمده ؟ ! مگر رودربايستى داريم ؟ ! عده‌اى تا مىرسند به معجزات قرآن ، شروع مىكنند به تأويل و توجيه كردن كه اگر قرآن مىگويد دريا براى موسى شكافت ، مقصود اين است كه در آن وقت مثلا دريا جزر و مد داشته ، حالت جزر دريا بوده و جزر هم طول كشيده ، آنوقت موسى آمده از كف دريا رفته ، وقتى كه موسى رد شد دريا به حالت اوّل برگشت . اگر قرآن مىگويد عصاى موسى اژدها شد ، مقصود چيز ديگر\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nاست ، مقصود از عصاى موسى مثلا سخن موسى ، تبليغ موسى و زبان موسى بود كه مثل اژدها منطق آنها را بلعيد .\r\nاين معنايش انكار قرآن است ، معنايش اين است كه ما استقلال در فكر نداريم و قرآن را پيشوا قرار نداده‌ايم كه بگوييم آنچه قرآن مىگويد ، من روى آن تدبر كنم ببينم چگونه است ؛ بلكه از اول بنا را بر اين گذاشته‌ايم كه مكتبهاى ديگر را بپذيريم ، بعد بياييم آيات قرآن را روى آن حرفهاى ديگر توجيه و تأويل كنيم . در قرآن « غيب » آمده است ، بگوييم مقصود غيبِ انقلاب است .\r\n\r\nنمونه‌اى از التقاط\r\nدر كتابى « 1 » مطلبى را خواندم . قرآن در سوره فيل تصريح مىكند :\r\nالَمْ تَرَ كَيْفَ فَعَلَ رَبُّكَ بِاصْحابِ الْفيلِ . الَمْ يَجْعَلْ كَيْدَهُمْ فى تَضْليلٍ . وَ ارْسَلَ عَلَيْهِمْ طَيْراً ابابيلَ . تَرْميهِمْ بِحِجارَةٍ مِنْ سِجّيلٍ . فَجَعَلَهُمْ كَعَصْفٍ مَأْكولٍ « 2 » .\r\nاين سوره ناظر است به حادثه‌اى كه از آن حادثه تا نزول اين آيه حداكثر چهل سال فاصله بود . مثلا ما الان در سال 1358 هجرى شمسى هستيم ، كسى بخواهد حادثه‌اى را كه مربوط به سال 1318 باشد بازگو كند كه افرادى كه در سنين عمرى مثل سنين عمر من هستند كاملا يادشان هست . قرآن دارد حادثه‌اى را مربوط به مكه در خود مكه نقل مىكند كه صدها نفر در آن زمان وجود داشته و بوده‌اند و اكثريت قريب به اتفاق آنها هم دشمن پيغمبر بودند و اگر چنين حادثه‌اى واقع نشده بود يا به اين شكل نبود مىگفتند اين دروغها چيست كه مىبافى ؟ ! ما كه بوديم ، چنين چيزى واقع نشد . [ ابرهه با سپاهش به كعبه حمله كرد براى تخريب آن و 
  ] « 3 » منتقل كردن اين معبد ابراهيمى به همين « صنعا » كه پايتخت يمن شمالى است . در اين جا به شكل معجزه آسايى [ آنها سركوب شدند . 
  ] آنچه از قرآن استفاده مىشود قدر مسلّم [ اين است كه 
  ] مرغانى از كنار درياى احمر پرواز كردند . سنگهاى گِلين يا گِلهاى\r\n\r\n\r\n\r\n\r\n","description":"","footnote":"\r\n( 1 ) . [ از نشريات گروه نادان و جنايتكار فرقان كه آيت‌اللَّه مطهرى را به شهادت رساندند . 
  ]\r\n( 2 ) . سوره فيل .\r\n( 3 ) . [ افتادگى از نوار است . 
  ]\r\n","page_name":" 246 ","page_number":246},
  {"content":"\r\n\r\nسنگ‌شده‌اى « 1 » را با خود حمل كردند « 2 » و اين سنگها را از آسمان بر روى اين لشكر فرو ريختند . بعد در بدن اينها آثارى نظير جَدَرى و آبله پيدا شد ( تفاسير هم نوشته‌اند ) و يك مرض خطرناكِ و با مانند بر اينها مسلط شد كه از اينها كسى باقى نماند . اينها مثل محصول گندمى شدند كه حالت درو پيدا كرده باشد ، بعد ملخ بيايد اين گندمها را بخورد و بعد تنه اين گندمها « كوبيده شده » باقى بماند . يك چنين حالتى پيدا شد .\r\nيكى از اين گونه كتابها را مىخواندم ؛ چون اينها براى نويسنده خيلى غيبى و ماوراءالطبيعى و غيرمادى بوده و قابل توجيه نبوده نوشته بود بله ، استعمار بين‌المللى آن زمان « 3 » در صدد برآمده بود كه بيايد مكه را تسخير كند . در مكه يك گروه انقلابى مىزيستند كه با استعمار بين‌المللى مىجنگيدند . وقتى كه استعمار بين‌المللى به مكه حمله كرد اين گروه انقلابى مثل مرغ پريدند و اينها را تار و مار كردند ! اين « ارْسَلَ عَلَيْهِمْ طَيْراً ابابيلَ » يعنى گروه انقلابىاى كه در مكه به سر مىبردند مثل مرغ پريدند و اين لشكر استعمارگر را متلاشى كردند و رفتند . بعد خودش نوشته شما كه اين طور مىگوييد پس چرا در هيچ تاريخى ننوشته كه چنين گروه انقلابى در مكه بوده است ؟ مىگويد تاريخ غلط كرده كه ننوشته ، مىخواست بنويسد ! آيا چون تاريخ ننوشته من ننويسم ؟ !\r\nببينيد چگونه با آيات قرآن بازى مىكنند ، چرا ؟ براى اين كه نمىخواهد جهان‌بينى اسلام را بپذيرد . اسلام مىگويد همه جهان با همه قوانينش ، با همه اجزايش ، از سنگش گرفته تا باد و آب و مرغ و ماهى و مگس و قورباغه‌اش ، همه اينها كه شما مىبينيد ، در تسخير اراده حق و به منزله جنود خدا هستند . اراده خدا كه تعلق بگيرد ، اين باد يا اين سنگ به صورت يك لشكر درمىآيد :\r\n جمله ذرات زمين و آسمان * لشكر حق‌اند گاه امتحان \r\nنمىخواهد اين را بپذيرد كه اين موجودات مادى در تسخير ماورايى و الهى هستند و يك پيغمبر رابطه مستقيم با خدا دارد و اگر خدا بخواهد اوضاع عالم هر\r\n\r\n\r\n\r\n\r\n","description":"","footnote":"\r\n( 1 ) . « سِجّيل » معرّب « سنگ‌ْگِل » است .\r\n( 2 ) . اين كه چرا اين مرغها را « ابابيل » گفته‌اند ، بعضى گفته‌اند از همين ماده « آبله » است ، ابَّلَ با آبله از يك ريشه است .\r\n( 3 ) . حالا ديگر كلمه « استعمار » و كلمه « انقلاب » خيلى مد شده .\r\n","page_name":" 247 ","page_number":247},
  {"content":"\r\n\r\nطورى كه او بخواهد عوض مىشود . اين مسئله مهمى نيست ؛ الان هم در طبيعت ، ذرات عالم مأموريت خدا را انجام مىدهند ، منتها امروز به شكلى ، آن روز به شكل ديگر . نمىخواهد زير اين بار برود ، مىخواهد بگويد ماده و ماديات استقلال بالذات دارند ، امكان ندارد كه اينها از مسير خودشان خارج شوند ، بعد مىآيد آيات قرآن را اين گونه تأويل مىكند .\r\nاين خودش خدمت به استعمار است . من به دانسته و ندانسته بودنش كار ندارم ، كسانى كه اينچنين فكر مىكنند ، مكتب اسلام را به مكتبهاى ديگر تطبيق مىدهند ، استقلال را از مكتب اسلام و در واقع از اسلام مكتبى و اسلام ايدئولوژيك مىگيرند و عناصر مكتبهاى ديگر را وارد مىكنند چه بدانند چه ندانند در خدمت استعمار هستند . خدمت اينها به استعمار از خدمت عامل استعمار سياسى و عامل استعمار اقتصادى بيشتر هست و كمتر نيست . خيانت اينها به ملت بيشتر هست و كمتر نيست .\r\n\r\nتأويل قرآن و نهج‌البلاغه\r\nپس در آيندهء انقلاب اسلامى از جمله مسائلى كه زياد بايد روى آن فكر كنيم مسئله استقلال است كه خودمان را به استقلال كامل برسانيم بالاخص استقلال مكتبى .\r\nتأويل كردن قرآن و نهج‌البلاغه خيانت است . « نُؤْمِنُ بِبَعْضٍ وَ نَكْفُرُ بِبَعْضٍ « 1 » » خيانت است . عده‌اى دم از قرآن مىزنند ولى فقط يك عده آيات را مطرح مىكنند ، كأنه قرآن در يك عده آيات معين خلاصه شده ؛ مسائلى را كه به جنبه‌هاى معنوى قرآن مربوط است مطرح نمىكنند . اين [ معرّف 
  ] قرآن نيست . خطبه‌هايىاز نهج‌البلاغه كه در زمينه تقوا ، زهد و خوف از خدا و در زمينه معنويت است ، اين تابعان نهج‌البلاغه كه دم از نهج‌البلاغه مىزنند يك كلمه از آنها حرف نمىزنند . مكتب على آن نيست .\r\nمكتب على همان است كه سيد رضى در هزار سال پيش درك كرده بود ؛ مىگويد وقتى من در خطبه‌هاى على مطالعه مىكنم چيزى كه حيرت من را برمىانگيزد و من مكرر در جمع رفقا اين را مىگويم اين است كه مىبينم من با صحنه‌هاى متناقض و متضاد روبرو مىشوم و آدم باور نمىكند كه يك انسان تا اين اندازه جامعيت داشته\r\n\r\n\r\n\r\n\r\n","description":"","footnote":"\r\n( 1 ) . نساء / 150 .\r\n","page_name":" 248 ","page_number":248},
  {"content":"\r\n\r\nباشد . يك جا وقتى آدم با سخنان على روبرو مىشود انسانى را مىبيند كه پوست شير پوشيده و دندان پلنگ نشان مىدهد و در صحنه كارزار است و گويى غير از جنگ و خونريزى چيزى سرش نمىشود . ورق مىزنى ، مىبينى با انسان ديگرى روبرو شده‌اى كه گويى عمرش را در ديرها و صومعه‌ها و در خلوتها گذرانده ، در خلوت شب است ، او هست و خداى خودش و گويى غير از معنويت چيزى سرش نمىشود . جاى ديگر يك فيلسوف مىبينى كه دارد مسائل فلسفى را به دقيق‌ترين شكل تجزيه و تحليل مىكند . جاى ديگر مىبينى با يك عالم حقوقى روبرو هستى كه دارد راجع به حقوق و فلسفه اجتماعى بحث مىكند . اين است كه على امام است .\r\nاما ما على را فقط در چهره يك سرباز در ميدان جنگ مىبينيم اما على را در آن دلهاى شب ، ديگر خوشمان نمىآيد ببينيم . همان على كه مىگويد : ايُّهَا النّاسُ ! انَّ الْجِهادَ بابٌ مِنْ ابْوابِ الْجَنَّةِ فَتَحَهُ اللَّهُ لِخاصَّةِ اوْلِيائِهِ وَ هُوَ لِباسُ التَّقْوى وَ دِرْعُ اللَّهِ الْحَصينَةُ وَ جُنَّتُهُ الْوَثيقَةُ . . . « 1 » و اين گونه درباره جهاد صحبت مىكند ، در جاى ديگر مىگويد : انَّ مِنْ احَبِّ عِبادِ اللَّهِ الَيْهِ عَبْداً اعانَهُ اللَّهُ عَلى نَفْسِهِ فَاسْتَشْعَرَ الْحُزْنَ وَ تَجَلْبَبَ الْخَوْفَ فَزَهَرَ مِصْباحُ الْهُدى فى قَلْبِهِ « 2 » . . . چرا اين گونه است ؟ چون اسلام را در يك بُعدش نبايد ديد ، اسلام را در همه ابعادش بايد مطالعه كرد . اگر يك بُعد را ببينيم باقى ديگر را نبينيم اسلام نيست . مكتب ما يك مكتب جامع و برتر است و به همين دليل است كه مىگويد سعادت دنيا و آخرت بشر را من مىتوانم تأمين كنم ، والّا اگر يك روز تحت تأثير راهبه‌ها و صومعه‌نشينان مسيحى يا زهاد و مرتاضهاى هندى واقع بشويم و فقط دم از رياضت و زهد و ترك دنيا بزنيم و بگوييم اسلام غير از اين چيزى نيست ، روز ديگر كه آن را فراموش كرديم و از اين طرف افتاديم بگوييم اسلام دين جهاد و مبارزه است [ اينها معرّف اسلام نيست ؛ 
  ] چنان كه در چهل سال پيش وقتى كه امريكاييها آمده بودند و آن رفاه را به مردم نشان مىدادند عده‌اى مىگفتند اسلام دين زندگى است ، اسلام دين توسعه است ؛ بعد كه توده‌ايها آمدند و مكتبهاى به اصطلاح انقلابى را فىالجمله مطرح كردند عده‌اى مىگفتند اسلام دين جهاد است ، اسلام دين مبارزه است ؛ در حالى كه اسلام دين همه اينهاست .\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 27 .\r\n( 2 ) . نهج‌البلاغه ، خطبهء 85 .\r\n","page_name":" 249 ","page_number":249},
  {"content":"\r\n\r\nدر همين جا به عرايض خودم خاتمه مىدهم و به همه شما دعا مىكنم . تتمه عرايضم را كه شايد خلاصه عرايضم هم باشد فردا شب كه آخرين جلسه ماست ان‌شاء اللَّه مطرح مىكنم . خداوند به همه ما توفيق عنايت بفرمايد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nمعنويت در انقلاب اسلامى\r\nامشب مىخواهم درباره سومين ركن از اركان انقلاب اسلامى يعنى ركن معنويت سخن بگويم . اگر دقت كرده باشيد اين مسئله كه جامعه بشرى بدون آن كه هيچ گونه معنويتى داشته باشد قابل بقا نيست ، منكر و مخالف ندارد . حتى مكتبها و پيروان مكتبهايى كه مادى فكر مىكنند و جهان را و جامعه و حركات آن را مادى تفسير مىكنند ، اعتراف دارند كه جامعه به نوعى از معنويت نيازمند است . بايد ببينيم مقصود از اين معنويت كه مورد قبول همه حتى ماديين است ، چه معنويتى است و راه تحصيل آن چيست ؟\r\n\r\nمعنويت منفى و راه ايجاد آن\r\nمىتوان گفت معنويت در اين حد كه همه آن را قبول دارند يك مفهوم منفى است ، يعنى منظور از آن نبودنِ يك سلسله از امور است ؛ اگر جامعه انسانى و افراد آن به مرحله‌اى برسند كه خودپرست ، خودخواه و سودجو نباشند ، تعصب نژادى ، منطقه‌اى و حتى مذهبى نداشته باشند ، اين نيستيها به عنوان معنويت به حساب مىآيند . بر اساس اين تلقى از معنويت ، اگر اين قيدها نباشد در آن صورت افراد جامعه بشرى همه برادر وار به صورت « ما » زندگى خواهند كرد و « منيّت » به كلى از\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبين مىرود .\r\nدر اينجا نكتهء جالبى وجود دارد . اگر از پيروان اين طرز تفكر سؤال كنيم كه چگونه مىتوان اين معنويت منفى را ايجاد كرد ، مىگويند : بشر در ذات خودش اين صفات را ندارد و يك موجود اجتماعى - و يا به تعبير ماركس ژنريك - است . اگر بپرسيم : پس خودخواهى و سودجويى و خودپرستى و . . . از كجا پيدا مىشود ، خواهند گفت : ريشهء همهء اينها در مالكيت است . بشر ابتدا به صورت يك « كل » و در يك وحدت زندگى مىكرد ، مرزى ميان خود و ديگران قائل نبود ، احساس من و تو نمىكرد . اما از وقتى كه مالكيت پيدا شد ، انانيّت و منيّت هم پيدا شد ، و اگر بتوانيم مالكيت را از ميان ببريم معنويت نيز - البته با تعريفى كه كرديم - حكمفرما خواهد شد .\r\nمالكيت يعنى اين كه اشياء و ابزارهاى زندگى و سازندگى به انسان تعلق داشته باشد . وقتى مردم بگويند : خانهء من ، اتومبيل من ، مغازهء من ، سرمايهء من . . . اين تعلق اشياء به انسانها ، آنها را به صورت من‌هايى جدا از يكديگر درمىآورد . وقتى اين تعلقها در كار نبود ، وقتى كه به عوض من « ما » در كار بود ، معنويت در كار خواهد بود .\r\nبه اين ترتيب در اين نوع اخلاق ، نه نام خدا در ميان است ، نه نام غيب و ماوراءالطبيعه و نه نام پيامبر و دين و ايمان . معنويت اخلاقى يعنى اين كه انانيّت و منيّت از بين برود ، جانها با يكديگر متحد شوند و اتحاد و وحدت در كار بيايد .\r\n\r\nنظر مخالف\r\nدر مقابل اين نظر ، نظر مخالفى هم وجود دارد كه مىگويد : اگر ما منشأ منيّتها را تعلق اشياء به انسان بدانيم ، نفى مالكيت و نفى اين تعلقها در همهء موارد امكان‌پذير نيست .\r\nفرضا اين كار را در مورد ثروت انجام داديم و وضع به صورتى درآمد كه ديگر خانهء من ، اتومبيل من ، درآمد من . . . در كار نبود ، با ساير امور چه خواهيم كرد ؟ يك جامعه بالطبع پُستها و سلسله مراتب مختلف و متفاوتى دارد . فىالمثل حزب احتياج به رهبر دارد ؛ رهبر و يا دبير كل حزب خواه ناخواه يك نفر است . افراد ديگر هم به حساب مراتب و درجات خود متفاوتند . و يا در مورد دولت ، پستها و مشاغل متفاوتى مطرح است . به اين ترتيب حتى در اشتراكىترين جامعه‌ها ، باز بعضى از\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nافراد از نظر شهرت و معروفيت و محبوبيت جلو مىافتند و بعضى ديگر در زاويه گمنامى باقى مىمانند . از اين مهمتر در مورد مسائل خانوادگى است . آيا زن و شوهر نيز بايد اشتراكى باشند و زن من و شوهر من در كار نباشد ، يعنى اشتراك مالى بايد به اشتراك جنسى منتهى شود ؟ مىدانيم كه اين امكان‌پذير نيست . به طور خلاصه اگر اضافه و تعلق اشياء به انسان ، انسان را تجزيه مىكند و به انسان انانيّت مىدهد ، در هرحال تعلقهايى وجود دارد كه به هيچ روى قطع‌شدنى نيست .\r\nاز سوى ديگر آنچه كه انسان را تجزيه مىكند و معنويت ( به تعبير شما ) را از او مىگيرد ، تعلق اشياء به انسان نيست بلكه تعلق انسان به اشياء است . تعلق انسان به اشياء يعنى آن علقه و وابستگى درونى كه در زبان دين از آن به « محبت دنيا » تعبير مىكنند . اگر من به اين خانه وابسته شدم ، آنوقت است كه از انسانهاى ديگر جدا خواهم شد . در واقع به جاى خانهء من ، مىشوم منِ خانه ، يعنى منِ وابسته به اين خانه ، منِ بنده و بردهء اين خانه . به عبارت ديگر آنجا كه مضاف و مضاف‌ٌاليه است ، انسان اگر مضاف‌ٌاليه واقع شود ، تكه‌تكه و تجزيه نمىشود و اگر مضاف واقع شود ، به وسيلهء مضاف‌ٌاليه‌اش خرد مىشود و از بين مىرود . پس به عوض اين كه مالكيت انسان را از اشياء سلب كنيم ، بايد مملوكيت انسان نسبت به اشياء را از بين ببريم ؛ يعنى بايد انسان را در درجهء اول از درون اصلاح كنيم ، نه آن كه صرفا تغييراتى از برون براى او ايجاد كنيم .\r\n\r\nبندگى خدا ، راه اصلاح درون\r\nاين سؤال مطرح مىشود كه با چه وسيله‌اى مىتوان مملوكيت انسان نسبت به اشياء را از بين برد ؟ پاسخ اين است كه از راه بنده كردن انسان نسبت به حقيقتى كه جزء فطرت اوست ، حقيقتى كه پديدآورندهء اوست و انسان به او عشق ذاتى دارد .\r\nبندگى خدا در عين اين كه بندگى است وابستگى نيست . وابستگى به يك امر محدود است كه انسان را محدود و كوچك مىكند ، وابستگى به يك امر نامحدود و تكيه به آن عين وارستگى و عدم محدوديت است . حافظ مىگويد :\r\n خلاص حافظ از آن زلف تاب‌دار مباد * كه بستگان كمند تو رستگارانند \r\nآنها كه با ادبيات عرفانى ما آشنا هستند مىدانند كه در ادبيات عرفانى ، معنويت را در رهايى انسان از مملوكيت نسبت به اشياء مىدانند نه در رهايى اشياء از\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمملوكيت نسبت به انسان « 1 » .\r\nحافظ مىگويد :\r\n غلام همت آنم كه زير چرخ كبود * ز هرچه رنگ تعلق پذيرد آزاد است\r\nمگر تعلق خاطر به ماه‌رخسارى * كه خاطر از همه عالم به مهر او شاد است \r\n\r\nاصلاح همزمان درون و بيرون ، راه كسب معنويت\r\nانسان را بايد آزاد كرد و اين كار بايد با آزادى از درون آغاز گردد . در عين حال در روابط بيرونى هم نبايد اين گونه نظر داد كه اين روابط به هر شكل و صورتى كه باشند در درون اثر نمىبخشند « 2 » . اگر بنا شود تعلق اشياء به انسان هيچ نظام و قانونى نداشته باشد و عدالت در آن رعايت نگردد ، رابطه درونى هم بىترديد به‌هم مىخورد . اينجا اين آيه قرآن كه پيامبر اسلام در بسيارى از نامه‌هايش خطاب به سران كشورهايى كه آنها را به اسلام دعوت مىكرد مىنوشت ، شايسته توجه و دقت است :\r\nقُلْ يا أهْلَ الْكِتابِ تَعالَوْا الى كَلِمَةٍ سَواءٍ بَيْنَنا وَ بَيْنَكُمْ ألّا نَعْبُدَ الَّا اللَّهَ وَ لانُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً أرْباباً مِنْ دونِ اللَّهِ « 3 » .\r\nاى اهل كتاب ! بياييد از آن كلمهء حق كه ميان ما و شما يكسان است پيروى كنيم ، كه جز خداى يكتا را نپرستيم و چيزى را با او شريك قرار ندهيم و برخى را به جاى خدا به ربوبيت تعظيم نكنيم .\r\nمعمولا دعوت به اين صورت است كه كسى ديگرى را به سمت آنچه كه خود دارد مىخواند ، مثل اين كه از دو ملت عرب و فارس ، يك وقت ملت عرب دعوت\r\n\r\n\r\n\r\n\r\n","description":"","footnote":"\r\n( 1 ) . يَابْنَ آدَمَ خَلَقْتُ الْاشْياءَ لِأجْلِكَ وَ خَلَقْتُكَ لِأجْلى . اشياء براى انسان است و انسان براى خدا .\r\n( 2 ) . البته ممكن است براى افراد بسيار نادرى ، بيرون به هر وضعى كه باشد در درون آنها اثرى به جانگذارد ، اما اين قاعده كليت ندارد .\r\n( 3 ) . آل عمران / 64 .\r\n","page_name":" 254 ","page_number":254},
  {"content":"\r\n\r\nمىكند كه اى مردم فارس ! بياييد متحد شويم و منظورش اين است كه بياييد زبان ما را بگيريد و به رنگ ما دربياييد . اما قرآن مىگويد يك سخن است كه رنگ هيچ كس را ندارد ، نه رنگ يك گروه خاص ، نه رنگ يك ملت يا مكتب [ و مذهب خاص 
  ] و آن سخن خداست ، خدايى كه هم خالق ماست و هم خالق شما ، رحمتش به شما همانند رحمتش به ماست ، لطفش به همان شكلى كه شامل ما مىشود شامل شما نيز مىگردد ، قوانينى كه خلقت بر اساس آن قوانين جريان پيدا مىكند بر ما و بر شما يكسان حكومت مىكند . آن سخن متساوى اين است كه بياييد جز ذات خدا را نپرستيم ، بياييد هم ما و هم شما خود را از هر مملوكيتى رها و آزاد كنيم و در حلقهء سرسپردگان او درآييم .\r\nآيا اسلام به همين ميزان قناعت كرده است ؟ يعنى آيا از نظر ا سلام كافى است كه فقط درون اصلاح شود و ديگر اهميتى ندارد كه بيرون به چه شكل باشد ؟\r\nمىبينيم كه بلافاصله پشت سر اصلاح درون ، اصلاح بيرون نيز مطرح شده است : اين كه بعضى از ما انسانها بعضى ديگر را ربّ و فرمانده و ما فوق خود قرار ندهيم و رابطهء مالكيت و مملوكيت انسانها را - كه منتهى به بسيارى از روابط غير انسانى ديگر مىشود - از بين ببريم و خراب كنيم . يعنى از نظر قرآن ، ما بايد در آنِ واحد ، هم نظام روحى و فكرى و اخلاقى و معنوى خودمان را درست كنيم و هم نظام اجتماعى و روابط بيرونى را . اگر تنها به يك طرف توجه شود ، كارى از پيش نمىرود . قرآن در همين زمينه فرموده است :\r\nانَّ الْانْسانَ لَيَطْغى . أنْ رَاهُ اسْتَغْنى « 1 » .\r\nانسان وقتى خود را مستغنى و داراى همه چيز مىبيند ، اين امر در درونش اثر مىگذارد و آن را نيز خراب مىكند . چرا اين‌همه در دستورات دينى تأكيد شده است كه سعادتمندانه‌ترين زندگيها اين است كه كفاف داشته باشد و انسان محتاج كسى نباشد و درآمدى كه از راه شرافتمندانه به دست آورده برايش كافى باشد ؟ زيرا همين قدر كه مال و ثروت جنبه سودجويى به خود گرفت و به شكل وسيله‌اى درآمد براى\r\n\r\n\r\n\r\n\r\n","description":"","footnote":"\r\n( 1 ) . علق / 6 و 7 .\r\n","page_name":" 255 ","page_number":255},
  {"content":"\r\n\r\nآن كه انسان به كمك آن خود را بزرگ و با اهميت جلوه دهد ، ديگر روابط درونى نمىتوانند از تأثير اين عامل بيرونىِ قوى بر كنار و مبرّا باقى بمانند و تحت فشار آن ، آنها نيز به فساد كشيده مىشوند .\r\n\r\nآيا اومانيسم بدون ايمان به خدا امكان دارد ؟\r\nبرگرديم به آغاز سخن ، ببينيم آيا امكان دارد آن معنويتى كه امروزه مورد قبول اغلب مكاتب است و از آن به « اومانيسم » تعبير مىكنند ، بدون پيدا شدن آن عمقى كه اديان پيشنهاد مىكنند ايجاد گردد ؟ آيا ممكن است انسان يك موجود معنوى و يا - به تعبير اين آقايان - انسانگرا بشود بىآن كه قادر باشد خود را و جهان را تفسير معنوى كند ؟ آيا معنويت بدون ايمان به خدا ، بدون ايمان به مبدأ و معاد ، بدون ايمان به معنويت انسان و اين كه در او پرتوى غيرمادى حاكم و مؤثر است ، اساسا امكان‌پذير هست ؟ پاسخ همه اين سؤالها منفى است .\r\nاز جمله خصوصيات انقلاب ما اين است كه چون برپايه ايدئولوژى اسلامى قرار گرفته ، به معنويتى واقعى متكى است نه معنويتى از آن دست كه حضرات پيشنهاد مىكنند و مىبينيم كه بطلان و ورشكستگىاش به اثبات رسيده است . در كشورهايى كه به ادعاى طرفداران اين نوع معنويت ساختگى مالكيت وجود ندارد ، بىمعنويتى و خودخواهى و خودپرستى همان قدر رايج است كه در كشورهاى طرفدار مالكيت . يك نمونه جالب از پرورده‌شدگان مكتبهاى اومانيستى اينچنينى استالين است . مىپرسم آيا استالين در چه محيط و در كدام جامعه رشد يافت ؟ غير از اين است كه در جامعه‌اى كه به ادعاى آقايان در آن مالكيت وجود نداشت ؟ اگر اين تز درست باشد كه مالكيت فردى به انسان خودپرستى و خودخواهى و جاه‌طلبى مىدهد ، در مورد استالين كه نه سند مالكيتى به نامش وجود داشت و نه ملك و املاكى داشت و نه خانه‌هاى متعدد ، چه مىتوانيد بگوييد ؟ چگونه بود كه اين شخص كه از تربيت‌شدگان همين مكتبهاست ، به اعتراف معتقدان اين مكاتب از جملهء خودخواه‌ترين و درنده‌خوترين انسانهاى روى زمين محسوب مىشد ؟ در ميان كمونيستهاى امروز ، غير از يك گروه خاص يعنى آنها كه با نام توده‌اى شهرت دارند ، ساير گروه‌ها به استالين به چشم يك انسان نگاه نمىكنند و استالينيسم را مترادف با فاشيسم مىدانند . نمونه استالين در اين جوامع كم نيست ؛ لااقل اگر يك\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاستالين بزرگ پيدا نشود ، دهها و هزارها استالين كوچك در آنجا يافت مىشوند . به اين ترتيب اين سؤال اساسى باقى مىماند كه اگر معنويت جبرا به دنبال سلب مالكيت پيدا مىشود ، پس وجود اين استالين‌هاى كوچك را چگونه مىتوان توجيه كرد ؟\r\n\r\nمنطق اسلام برقرارى عدالت توأم با معنويت است\r\nدرد معنويت بشر را سلب مالكيت به تنهايى كفايت نمىكند . عدالت اجتماعى لازم است نه سلب مالكيت ، زيرا اگر در جامعه‌اى عدالت اجتماعى برقرار نباشد پايهء معنويت هم متزلزل خواهد بود . منطق اسلام اين است كه معنويت را با عدالت توأم با يكديگر مىبايد در جامعه برقرار كرد . در جامعه‌اى كه عدالت وجود نداشته باشد ، هزاران هزار بيمار روانى به وجود مىآيند . محروميتها ايجاد عقده‌هاى روانى مىكند و عقده‌هاى روانى توليد انفجار ؛ يعنى اگر جامعه به تعبير على عليه السلام به دو گروه گرسنهء گرسنه و سيرِ سير تقسيم شود ، وضع به همين منوال باقى نمىماند ، بلكه صدها تالى فاسد به همراه خواهد آورد . يك گروه گرفتار بيماريهايى نظير تفرعن ، خودبزرگ‌بينى و . . . مىشوند و گروه ديگر دچار ناراحتيهاى ناشى از محروميت .\r\n سخن درست بگويم نمىتوانم ديد * كه مِى خورند حريفان و من نظاره كنم \r\nما در جامعه آينده خودمان بايد همانطور كه مسئله عدالت را با شدت مطرح مىكنيم ، به همان شدت نيز مسئله معنويت را طرح كنيم .\r\nمتأسفانه در جامعه‌هاى بشرى معمولا نوعى نوسان وجود دارد ، به اين معنى كه ابناء بشر اغلب بين دو حالت افراط و تفريط نوسان مىكنند و كمتر طريق اعتدال را در پيش مىگيرند . در جامعهء خودمان اگر به گفته‌ها و نوشته‌هاى پنجاه سال پيش نگاه كنيم مىبينيم درباره معنويت زياد سخن گفته‌اند ، اما درباره عدالت يا سخن نگفته‌اند و يا بسيار كم گفته‌اند . حالا كه تحول پيدا شده ، درباره عدالت سخن گفته مىشود ولى گويا مد شده كه درباره معنويت زياد سخن گفته نشود ؛ مثل اين كه اگر درباره معنويت سخن گفته شود ضد انقلاب است . نه ، يك انقلاب اسلامى چنين نيست . اگر معنويت را فراموش كنيم ، انقلاب خودمان را از يك عامل پيش‌برنده محروم كرده‌ايم .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\nتفسير معنويت به ماديت !\r\nمتأسفانه گاهى ديده مىشود كه در بعضى از نوشته‌هاى امروزى و در برخى از تفسيرهايى كه درباره قرآن نوشته مىشود ، آنچه كه معنويت است تفسير به ماديت مىكنند و با اين كار به حساب خودشان براى اسلام فرهنگ انقلابى تدوين مىكنند .\r\nدر قرآن بارها و بارها كلمات « آخرت » و « قيامت » به كار رفته است و بدون شك در همه جا مقصود اين بوده كه بعد از اين دنيايى كه در آن زندگى مىكنيم عالم ديگرى وجود دارد . اما گويا به نظر اين آقايان اين كه در قرآن از عالم ديگرى اسم برده مىشود ضعف قرآن است . لذا هرجا كه اسم آخرت آمده مىگويند مقصود سرانجام است : سرانجام هر كار ، سرانجام هر مبارزه . اين افراد مىخواهند پايه‌هاى معنويت قرآن را از ميان ببرند و متأسفانه صرفا بر روى عدالت فكر مىكنند ، تصور مىكنند بدون معنويت عدالت امكان‌پذير است .\r\nولى اولا از يك سو معنويت در قرآن قابل توجيه و تأويل نيست ، و از سوى ديگر بدون بال معنويت از بال عدالت كارى ساخته نيست . از نظر قرآن ، معنويت پايه تكامل است . اين همه عبادات كه در اسلام بر روى آن تكيه شده است براى تقويت جنبه معنوى روح انسان است . زندگى پيامبر را ببينيد ، با آن همه گرفتارى و مشغله‌اى كه دارد باز در همان حال قرآن مىگويد :\r\nانَّ رَبَّكَ يَعْلَمُ أنَّكَ تَقومُ أدْنى مِنْ ثُلُثَىِ اللَّيْلِ وَ نِصْفَهُ وَ ثُلُثَهُ وَ طائِفَةٌ مِنَ الَّذينَ مَعَكَ وَ اللَّهُ يُقَدِّرُ اللَّيْلَ وَ النَّهارَ عَلِمَ أنْ لَن‌ْتُحْصوهُ فَتابَ عَلَيْكُمْ « 1 » .\r\nخدا آگاه است كه تو در حدود دو ثلث شب را به عبادت قيام مىكنى ، گاهى حدود نصف آن و لااقل ثلثى از شب ، و گروهى از كسانى كه با تو هستند [ نيز چنين مىكنند 
  ] . . .\r\nو يا خدا به پيامبرش تأكيد مىكند كه : قسمتى از شب را براى عبادت برخيز ، تهجّد كن ، نماز شب بخوان تا به مقام محمود برسى « 2 » .\r\n\r\n\r\n\r\n\r\n","description":"","footnote":"\r\n( 1 ) . مزّمّل / 20 .\r\n( 2 ) . اسراء / 79 .\r\n","page_name":" 258 ","page_number":258},
  {"content":"\r\n\r\nو يا در مورد على عليه السلام اگر عدالت اجتماعى او را مىبينيم و كاركردن‌ها و بيل‌زدن‌ها و عرق ريختن‌هايش را مشاهده مىكنيم ، بايد آن در دل شب غش كردن‌هايش را هم ببينيم ، آن از خوف خدا بيهوش شدن‌هايش را هم نظاره كنيم .\r\nاينها واقعيات تاريخ اسلام هستند و آنها هم صريح آيات قرآن . اين مسائل را نمىتوان توجيه و تأويل كرد . هرگونه تفسير و تعبير مادى اين مسائل خيانت به قرآن است . انقلاب ما در آينده در كنار عدالت اجتماعى به مقياس اسلامى ، نياز به معنويتى گسترده و شامل دارد ، معنويتى از آن نمونه كه در پيامبر و ائمه ديده‌ايم .\r\n\r\n","description":"","footnote":"","page_name":" 259 ","page_number":259},
  {"content":"\r\n . \r\n","description":"","footnote":"","page_name":" 260 ","page_number":260},
  {"content":"\r\n\r\n\r\nروحانيت و انقلاب اسلامى\r\nامشب در نظر دارم درباره روحانيت و انقلاب اسلامى ايران بحث كنم . اين مسئله از دو جنبه قابل بحث است ؛ يكى مربوط به گذشته و آن اين كه روحانيت در اين انقلاب چه سهمى داشته و چطور شده كه به قول بعضى از آقايان ، روحانيت اينچنين انقلابى شد و انقلابى از كار درآمد ، و ديگر درباره نقش روحانيت در آينده انقلاب اسلامى ايران .\r\nبحث امشب بيشتر ناظر به قسمت دوم خواهد بود . درباره قسمت اول گروههاى به اصطلاح چپ ، چه آنهايى كه در اظهار عقايد خود صريح هستند و رك و بىپرده سخن مىگويند و چه آنهايى كه يك پوشش اسلامى بر روى افكار خود كشيده‌اند ، در نوشته‌ها و نشريه‌ها و جزوات خود مىنوشتند كه امكان ندارد روحانيت انقلابى شود زيرا بر اساس اصول ماركسيسم - كه البته دسته دوم مىگفتند بر اساس اصول قرآنى - انقلاب از ناحيه طبقه محروم و به دليل محروميت آنها عليه طبقه مرفه و حاكم انجام مىگيرد . بر اساس همين بينش ، آنها عقيده داشتند كه امكان ندارد از ناحيه گروههاى وابسته به طبقه حاكم انقلاب صورت گيرد و از آنجا كه روحانيت در طول تاريخ وابسته به طبقه حاكم بوده است نمىتواند عليه همين طبقه انقلاب كند و اگر امروز مىبينيد كه روحانيت روحيه انقلابى به خود گرفته ، اين\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nصرفا دسيسه طبقه حاكم براى حفظ موجوديت خودش است . در واقع اين طبقهء حاكم است كه در گوش روحانيت خوانده است كه : چهره انقلابى به خود بگير تا به موقع بتوانى انقلاب را ترمز كنى و به اين ترتيب ، هم خودت را حفظ كنى و هم ما را .\r\nحتى در نشريه‌اى كه در اسفند 1356 از طرف يك گروه مخفى منتشر شده بود « 1 » خواندم كه به مردم هشدار داده بود گول اينها را ( منظور روحانيت است ) نخوريد زيرا اينها با دستگاه شاه ساخته‌اند و مىخواهند او را حفظ كنند !\r\nسالى كه رزم‌آرا ترور شد بعضىها كه همه چيز را و هر حركتى را با بدبينى نگاه مىكردند و از سوى ديگر رزم‌آرا را كه در آن دوره قهرمان صحنه سياست به حساب مىآمد به ديده اعجاب مىنگريستند ، مىگفتند هر نقشه‌اى هست سياست رزم‌آرا است و حتى تير خوردن او را هم مىگفتند اين هم نقشه خودش است ! بعضى از روشنفكران ما هم در اين نوع تعصب به خرج دادن‌ها دست كمى از آن بدبينىهاى دوره رزم‌آرا ندارند . اگر كسى نشريات اين به اصطلاح روشنفكران را مطالعه كرده باشد متوجه مىشود كه پيروزى انقلاب ايران به دست مذهبيها و روحانيون ، اينها را به شدت بهت‌زده كرده است و از آنجا كه با معيارهاى آنها چنين انقلابى امكان وقوع نداشت ، در ابتدا بسيار تلاش كردند تا موضوع را به هر نحو شده توجيه و تأويل كنند و خلاصه اين كه بگويند اين هم كار خود رزم‌آرا است ! ولى واقعيت به قدرى قوى بود كه تمام گروه‌ها ، حتى چپ‌ترين آنها ، چاره‌اى نديدند جز اين كه بگويند رهبرى روحانيت را مىپذيريم . آنها پيش خود مىانديشند چرا ما كه دهها سال دم از انقلاب زديم و حزب درست كرديم و تشكيلاتى و طرحهايى داشتيم نتوانستيم كارى از پيش ببريم ، ولى اين آخوندها با اين امكانات كم آنچنان ريشه يك رژيم 2500 ساله را در ايران كندند كه براى سياستمداران بزرگ دنيا هم غير قابل پيش‌بينى بود . حتى در خود ايران هم جامعه شناسان ايرانى روحانيت را به عنوان دكورى در كنار سياست و اقتصاد به حساب مىآوردند و براى آن اهميت چندانى قائل نبودند .\r\n\r\n\r\n\r\n\r\n","description":"","footnote":"\r\n( 1 )\r\n. [ رجوع شود به ماهنامه توفان ، ارگان حزب كمونيست كارگران و دهقانان ايران ، شماره 15 ، دوره‌چهارم ، تحت عنوان « نه خدا ، نه شه ، نه قهرمان » و به كليه نشريات گروه « فرقان » در جريان انقلاب و بخصوص بهمن 1357 . 
  ]\r\n","page_name":" 262 ","page_number":262},
  {"content":"\r\n\r\n\r\nسخن يك نويسنده غير مذهبى درباره روحانيت\r\nيكى از نويسندگان غير مذهبى كه سالها قبل جزو ايدئولوگهاى حزب توده بود و بعدها تا حد زيادى در نظراتش تحول پيدا شد ، چندى قبل در يكى از مجلات مقاله‌اى نوشته بود و نهضت فعلى ايران را با ديد نسبتا بىطرفانه‌اى تحليل كرده بود .\r\nاين نهضت را با نهضت تنباكو و نهضت مشروطيت و نهضت ملى شدن صنعت نفت ايران مقايسه كرده بود و علت شكست خوردن نهضت مشروطيت و نهضت ملى شدن صنعت نفت را ذكر كرده بود و در اغلب اينها گناه اين شكستها را به گردن - به قول خودش - لائيك‌ها يعنى غير مذهبىها « 1 » انداخته بود . در تحليلهاى خودش رسيده بود به اينجا كه مشروطيت به اين دليل شكست خورد كه با دو نيرو ، نيروى روحانيت و نيروى لائيك‌ها ، راه افتاد ولى موقع بهره‌بردارى كه شد لائيك‌ها به فكر افتادند كه روحانيت تا همين جا كه آمده كافى است ، بايد عقبشان زد . همين سبب شكست مشروطيت شد . در باره نهضت ملى نفت ايران هم تقريبا همين طور اظهار نظر كرده بود . تا رسيده بود به اين نهضت . اين مردى كه خيال نمىكنم به خدا اعتقادى داشته باشد نوشته بود قبل از اين نهضت همه خيال مىكردند در ايران دو نيرو وجود دارد : نيروى سياسى ، نيروى اقتصادى . هيچ كس فكر نمىكرد كه نيروى ديگرى هم در جامعه ايران وجود دارد . هيچ كس فكر نمىكرد كه در بطن اين جامعه نيروى ديگرى وجود دارد كه اگر بجنبد هر دو نيرو را سخت تحت‌الشعاع قرار مىدهد و دنباله‌رو خودش مىكند و آن نيروى روحانيت است .\r\nنوشته بود اين يك امر غيرقابل پيش‌بينى در ايران بود . نه جامعه‌شناسان ايرانى اينچنين پيش‌بينى مىكردند و نه ديگران . روحانيت را دكورى براى سياست يا اقتصاد امروز ايران خيال مىكردند و به هر حال به عنوان نيرويى مقتدرتر و اصيل‌تر از همه نيروها به طورى كه حاكم بر همه نيروها بشود و همه نيروها را در جهت خودش حركت بدهد احدى در اين كشور پيش بينى نمىكرد .\r\nمنصفها نقش روحانيت را در نهضت انقلابى ايران انكار نمىكنند و قابل انكار هم نيست و من در اين جهت نمىخواهم زياد بحث كنم ، بيشتر مىخواهم راجع به\r\n\r\n\r\n\r\n\r\n","description":"","footnote":"\r\n( 1 ) . البته « غيرمذهبىها » نه معنايش ضد مذهب‌هاست ؛ يعنى آنهايى كه سياست‌شان از مذهب انگيخته‌نمىشود .\r\n","page_name":" 263 ","page_number":263},
  {"content":"\r\n\r\nآينده بحث كنم .\r\n\r\nنقش روحانيت در نهضتهاى گذشته\r\nنقش روحانيت در نهضت مشروطيت البته به اندازه نقش آن در انقلاب اسلامى امروز ايران نيست ولى نقش غير قابل انكارى دارد .\r\nاما نقش روحانيت در انقلاب عراق . عراق را انگليس‌ها بعد از جنگ بين‌المللى اول رسما احتلال و اشغال كرده بودند . عراق را چه كسى از چنگال انگليس‌ها نجات داد ؟ روحانيت شيعه ، روحانيت نجف به رهبرى مرحوم آيت‌اللَّه ميرزا محمد تقى شيرازى ، مردى كه در زهد و تقوا در حالتى بود كه احدى نمىتوانست احتمال بدهد كه از اين آدم يك رهبر انقلابى به وجود مىآيد . همين طورى كه آن مرد نوشته بود كه در بطن جامعه ايران كسى پيش‌بينى نمىكرد چنين نيرويى نهفته است ، احدى پيش‌بينى نمىكرد كه آقا ميرزا محمدتقى شيرازى در موقع خودش تبديل مىشود به چنان رهبر انقلابى و چنان فرمانى مىدهد و با انگليس‌ها آنچنان مىجنگد كه بالاخره آنها را از عراق بيرون مىكند . مرحوم آيت‌اللَّه آقا سيد محمدتقى خوانسارى از مراجع قم كه بيست و چند سال پيش فوت كردند و ما افتخار شاگردى ايشان را هم داريم از كسانى بود كه در انقلاب عراق و آن جنگ شركت داشت و مدتها اسير شده بود . ايشان و عده ديگرى را به هند برده بودند و مدتها در هند در زندان اسير بودند و بعد آزاد شدند . مرحوم آيت‌اللَّه آقا سيد ابوالقاسم كاشانى از كسانى است كه در جوانى در همان جنگ شركت كرده بود ، او هم مدتها اسير و در زندان انگليس‌ها بوده ، و عده خيلى زياد ديگر .\r\nشما شبيه نهضت تنباكو را در ميان روحانيينِ هيچ مذهبى پيدا نمىكنيد ، نه مسيحى نه يهودى نه زردشتى نه بودايى نه مذهب ديگرى و نه مسلمانان اهل تسنن .\r\nدر شيعه است كه اين نهضتها واقع شده .\r\nكتابى است از يك نفر آمريكايى كه مسلمان شده به نام حامد الگار و به فارسى ترجمه شده به نام نقش روحانيت پيشرو در نهضت مشروطيت ايران . كتاب خواندنى و جالبى است . من همه اين كتاب را خوانده‌ام . اگرچه موضوع اين كتاب نقش روحانيت در مشروطيت ايران است ولى تاريخ را از اول قاجاريه شروع كرده و چقدر اين مرد كتاب مطالعه كرده ! او ، هم مسلمان است و هم شيعه و در ايامى كه ما\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدر پاريس بوديم صحبت بود كه قرار است به زيارت آقا بيايد ، بعد شنيدم آمده و مايل است به ايران بيايد و چه خوب است كه زمينه مسافرت اين آدم را به ايران فراهم كنند ، دعوتش كنند كه به ايران بيايد . زبان فارسى را هم ياد گرفته . آن كتاب را كه آدم مىخواند مىبيند كه در طول حدود 250 سال دوره قاجاريه علماى شيعه هميشه با سلاطين درگير بوده‌اند و نهضتهاى ضد سلاطين را اينها رهبرى مىكرده‌اند . كتابش البته نقطه ضعف‌هاى كوچكى هم دارد كه ناشى از اين است كه بالاخره هرچه باشد يك آدم بيگانه است و به محيط ايران خيلى وارد نبوده . ولى در مجموع چون بىطرفانه و بىغرضانه نوشته است آدم احساس مىكند كه چطور روحانيت شيعه هميشه در كنار مردم بوده و به سود مردم قيام و حركت مىكرده است و اين تهمتهايى كه به روحانيت شيعه مىزنند صرفا تهمت است و هيچ حقيقت ندارد .\r\nدر همين نهضت ملى ايران هم كه خودمان ديديم ، روحانيت ، مرحوم آيت‌اللَّه خوانسارى و مرحوم آيت‌اللَّه كاشانى نقش عظيم داشتند ، فدائيان اسلام نقش زياد داشتند . اصلا ابتداى اين نهضت را اينها راه انداختند . اگر تلاش اينها نبود محال بود كه نفت ايران ملى شود ، يعنى اينها اين نهضت را در ميان همه قشرها و طبقات نفوذ دادند .\r\nدر نهضتى كه از 15 خرداد به اين طرف شد ، روحانيت تنها نيرويى بود كه پيش افتاده بود و پيشتاز بود و به گونه‌اى وارد عمل شد كه فساد را از ريشه كند . ديگر مسئله اين نبود كه نفت را مثلا خارجيها مىبرند ، دست خودمان باشد ، يا ما مىخواهيم امتياز تنباكو لغو شود ، بلكه دست انداخت روى آن ريشه اصلى : استبداد داخلى ، استعمار خارجى . يك درخت 2500 ساله را كه احدى خيال نمىكرد بكَند ، كَند و دور انداخت ، يك امر باورنكردنى براى دنيا .\r\nآنچه گفتيم مربوط به گذشته اين انقلاب و رابطه روحانيت با گذشته انقلاب بود .\r\nبراى ما كافى نيست كه پيوسته بياييم درباره روحانيت و گذشته انقلاب بحث كنيم و خودمان را سرگرم كنيم كه روحانيت چنين نقشى در گذشته داشته است .\r\nگذشته گذشت . فكر براى آينده بايد كرد . در آينده ، اين انقلاب نياز زيادى به روحانيت دارد به شرط آن كه روحانيت وظايف خودش را در آيندهء انقلاب خوب\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nدرك كند . كارش را بايد ده برابر كند ، تحقيق علمىاش را بايد ده برابر كند ، تبليغش را بايد ده برابر كند . رابطه‌اش را با مردم ، در جمع مردم آمدن ، به ميان مردم رفتن ، درد مردم را از نزديك لمس كردن و احساس كردن ، اينها را بايد چندين برابر كند .\r\n\r\nشباهت ابتداى انقلاب با صدر اسلام\r\nابتداى انقلاب ، وضع مردم ما نظير صدر اسلام است . بايد قدرتهاى حاكم موجود را در هم كوبيد . دوره دورهء جهاد و مبارزه است . در صدر اسلام اين وضع تا زمان اميرالمؤمنين ادامه داشت بلكه به واسطه پيدا شدن امثال معاويه و انحراف خلافت از مسير اصلى خود شدت يافت . زمان امام حسين وقتى كه كسى مانند يزيد زعامت را به عهده مىگيرد امام حسين قيام و انقلاب مىكند . ولى از اواخر قرن اول و بالخصوص در قرن دوم و قرن سوم كه دوره ساير ائمه است ، و بالاخص قرن دوم ، دنياى اسلام يك دگرگونى خاص پيدا مىكند ، جبهه‌هاى جديدى عليه اسلام باز مىشود و اين طبيعى است . بعد از آن كه قدرتهاى حاكم دنيا در هم كوبيده شدند و ملل مختلف به اسلام گراييدند به معنى اين كه جزو قلمرو سياسى اسلام واقع شدند و طبعا همه ، شمشيرها را كنار گذاشتند و كتابها را در دست گرفتند ، مردم شروع كردند به اين كه اين كتاب آسمانى را كه آمد و نظام دنيا را به هم ريخت و نظام جديدى به‌وجود آورد بشناسند ، آن را بخوانند و بفهمند . تازه مسلمان‌ها عشقشان براى فهم و درك قرآن چند برابر مسلمانهاى ديگر بود . اگر انسان تاريخ آن دوره را بخواند مىبيند كه چه شور علمى و چه عشقى سراسر كشورهاى اسلامى را فرا گرفته بود ! مىگشتند دنبال كسى كه قرائت قرآن را بلد باشد . فارسىزبان يا تركىزبان يا هندىزبان بودند و با زبان قرآن آشنا نبودند . در درجه اول مىخواستند قرآن را بخوانند و تلاوتش را ياد بگيرند . ما مىبينيم در همان اواخر قرن دوم مسئله قرائت چقدر رواج يافته و قرّاء ، كسانى كه خواندن قرآن را تعليم بدهند ، چقدر زياد شده‌اند ! بعد فهميدن قرآن و تفسير قرآن مورد توجه واقع شده است . مىبينيم مفسرها از همان قرن پا به ميدان گذاشته‌اند . چرا وضع و جعل حديث در همان قرن اول شروع شد ؟ چون وقتى كه تقاضاى يك كالا خيلى زياد و بيش از حد شد و عرضه به قدر كافى نبود و كالاى صحيح و درست به قدرى كه همه را اشباع كند نبود ميدان براى كالاهاى تقلبى باز مىشود .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nبيان آيت‌اللَّه بروجردى\r\nخدا مرحوم آيت‌اللَّه بروجردى را رحمت كند ، اين بيان از ايشان است ؛ مىفرمودند در آن دوره اين طور بود كه مردى از مدينه بلند مىشد و مثلا به اقصى بلاد خراسان مىرفت . حال اين كيست ؟ كسى است كه مىگويند از صحابه پيغمبر است و پيغمبر را ملاقات كرده . دهها هزار نفر دورش را مىگرفتند : تو را به خدا آيا تو پيغمبر را ملاقات كردى ، تو خدمت پيغمبر رسيدى ؟ بله . يك حديث از پيغمبر بگو كه خودت از لبهاى پيغمبر شنيدى ؛ بگو تا ما بنويسيم و يادداشت كنيم . اين برايشان يك بركت بزرگ بود . البته افراد متدين حاضر نبودند حرف خلافى بگويند . اگر چيزى از پيغمبر مىدانستند براى مردم مىگفتند و اگر نمىدانستند نمىگفتند . حال ، همه اين صحابه هم كه هفت سال ، هشت سال ، ده سال با پيغمبر نبودند ، خيلى از اينها در سال آخر يا دو سال آخر عمر پيغمبر مسلمان شده بودند و از پيغمبر پنج يا ده حديث حفظ بودند ، چند تا قصه از پيغمبر مىدانستند ولى اينقدر مردم هجوم مىآوردند كه آنهايى كه اندكى ضعيف‌الايمان بودند يك چيزهايى هم لا به لاى آن از خودشان مىگذاشتند .\r\nدوستى داشتيم كه در كشاورزى تخصص داشت ، گفت در يك باغ كشاورزى بوديم ، شخصى پيوسته از من سؤال مىكرد كه اين چيست و آن چيست ؟ من آن مقدارى كه مىدانستم گفتم . باز سؤال مىكرد . گفتم اگر از اين بيشتر از من بپرسى مجبورم دروغ بگويم ، ديگر از من نپرس . آن چيزى كه من مىدانستم همين قدر است . حالا همه اين جور نيستند كه يك مقدار معلومات كه دارند همان را بگويند ، اگر بيشتر سؤال كردند بگويد از اين بيشتر نپرس ، اگر بيشتر بپرسى مجبورم دروغ بگويم .\r\n\r\nآزادى عقيده در صدر اسلام\r\nغرض اين كه يك چنين هجومى شد . در اين ميان افرادى بودند كه وابسته به مذاهب ديگر و هنوز پيرو آن مذاهب بودند . اينها در صدد اين بودند كه براى حفظ مذهب خويش از خود دفاع كنند و به اسلام ايراد بگيرند . آزادى هم كه به مردم داده بودند .\r\nعين همين وضعى كه الان شما مىبينيد كه مىگوييم عقيده آزاد است ، امام فرموده فكر آزاد است ، هر كسى هر حرفى مىخواهد بزند مادام كه در حد عقيده است آزاد\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاست ، در آن وقت همين وضع وجود داشت ، عقيده آزاد بود ، هر كسى آزاد بود پيرو هر مذهبى مىخواهد باشد . اينها براى دفاع از مذهب خودشان به اسلام ايراد مىگرفتند كه ما به فلان مطلب قرآن ايراد داريم ، بحث جبر و اختيار چنين است ، مسئله رؤيت خدا چنين است . عده‌اى بودند كه اصلا خدا را قبول نداشتند و اينها را زنادقه مىگفتند . اين افراد آنچنان آزاد بودند كه مىآمدند در مسجد مدينه مىنشستند و حرفهايشان را مىزدند .\r\nكتاب توحيد مفضَّل كه اكنون در دست است بيانى از امام صادق در باب توحيد خطاب به مفضّل بن عمر است . مفضّل مىگويد من در مسجد پيغمبر نشسته بودم .\r\nنمازى خواندم . بعد در اطراف پيغمبر و عظمت او فكر مىكردم . يكى از همين زنادقه آمد گوشه‌اى نشست ، بعد شخص ديگرى آمد كنارش نشست . فاصله‌شان با من زياد نبود ، حرفهايشان را مىشنيدم . آنها با صداى بلند حرف مىزدند . وقتى گوش كردم ديدم دارند كفر مىگويند ، با خودشان مىگويند اين مردى كه اينجا خوابيده عجب نابغه‌اى بود ! خودش هم به آن ناموسى كه مىگفت - يعنى خدا - معتقد نبود ( العياذ باللَّه ) ولى براى اين كه طرحهاى اصلاحى داشت ناچار اين مسئله را مطرح كرد .\r\nببينيد كارش به كجا رسيده كه حالا در بالاى مأذنه‌ها در صحرا و دريا اسم او گفته مىشود . مفضّل طاقت نياورد ، عصبانى شد ، شروع كرد به فحاشى كردن : برخيزيد اى ملحدها ، كافرها ! آمده‌ايد در مسجد پيغمبر كفر مىگوييد ؟ ! با عصبانيت رفت خدمت حضرت صادق كه اين چه روزگارى است ، اين چه دنيايى است ! اين مادىها و دهرىها مىآيند در مسجد پيغمبر و اين حرفها را مىزنند . حضرت او را آرام كرد ، فرمود ناراحت نباش ، آيا دلت مىخواهد مجهز شوى به مسائلى علمى كه من براى تو بيان كنم تا وقتى با آنها روبرو شدى با ايشان درست حرف بزنى ؟ بله .\r\nحضرت به او گفت فردا صبح بيا . مفضّل مىگويد از خوشحالى شب خوابم نبرد . فردا صبح با كاغذ و قلم رفتم . حضرت من را در يك اتاق اختصاصى كه عمومى نباشد نشاند ، چندين روز براى من در اين موضوعها صحبت كرد و مرا مجهز نمود .\r\n\r\nرسالت امام صادق عليه السلام\r\nحال در اين زمان ، اسلام به چه احتياج دارد ؟ بعد از آن انقلاب كه به دنبال خودش آزادى و تضاد عقايد و آراء و بحثهاى كلامى و فكرى و اختلاف عقيده و آراء\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nمىآورد چكار بايد كرد ؟ آيا باز هم از شمشير بايد استفاده كرد ؟ نه ، شمشير براى آن وقت بود . اگر شمشير هم لازم است مهمتر از شمشير هم هست . آن هدفى كه در آن دوره شمشير انجام مىداد در اين دوره درس ، كتاب ، بيان و قلم انجام مىدهد .\r\nآنوقت امام جعفر صادق چه مىكند ؟ همان كارى را مىكند كه پيغمبر كرد ، همان كارى را مىكند كه على كرد ، همان كارى را مىكند كه امام حسين كرد ولى شرايط زمانى امام صادق با شرايط زمانى امام حسين دوتاست . در شرايط زمانى امام حسين فقط يك يزيد قلدر در مقابل اسلام است ، اسلام مسأله‌اى ندارد جز اين كه با يك قلدر روبروست . ولى در زمان امام صادق علاوه بر قلدرها كه بايد با آنها مبارزه كرد و مبارزه مىكردند ( خود امام مبارزه مىكرد و نهضتهاى علوى را كه روى حسن نيت و خلوص نيت بود تأييد مىكرد ) مهمتر از مبارزه با قلدرها مبارزه با نحله‌هاى فكرى انحرافى است . مذهبهاى فقهى ( چندين مذهب ) به وجود آمده ، هر كدام روى مبنايى . امروز ما چهار مذهب مىشنويم ، مذاهب ديگر كم كم منقرض شده و الّا مذاهبِ مختلف فقهى بود . اين جا امام صادق چه بايد بكند ؟ بايد راه راست و نحله صحيح فقهى را نشان بدهد . مذاهب مختلف كلامى بود . يكى معتزلى بود اختيارى فكر مىكرد ، ديگرى اهل حديث و سنت بود جبرى فكر مىكرد . در باب صفات واجب او چنين مىگفت اين جور ديگرى مىگفت . در باب مسئله وحى او يك جور مىگفت اين جور ديگرى مىگفت . رشته‌هاى مختلف كلامى در بطن اعتقادات اسلامى به وجود آمده . اين جا امام صادق چه بايد بكند ؟ امام صادق چرا هشام بن الحكم‌ها پرورش مىدهد ؟ براى يك چنين ميدانى . در آن جوّ ، ملحدها ، زنديقها ، ماترياليستها و ماديين به وجود آمدند ، مكتب خودشان را تشكيل دادند ، اتباع و پيرو پيدا كردند . آزادانه هم اين طرف و آن طرف مىروند . ابن ابى العوجاء پيدا شده است و به قولى ابن مقفّع هم همين طور فكر مىكرد . حَمّاد اجرَد پيدا شده و دهها نفر ديگر افرادى امثال اينها پيدا شده‌اند . اينها را مگر مىشود همين طور رها كرد ؟\r\nرسالت امام صادق اين است كه در اين جبهه بايد مبارزه كند و بجنگد . مسيحيها آزادانه حرفشان را مىزنند . جاثليق - كه معرّب كاتوليك است - براى خودشان بساطى دارند . صابئيها - كه منقرض شده‌اند - اصول و عقايدى دارند . مجوسيها و زردشتيها براى خودشان يك سلسله عقايد دارند . يهود براى خودشان حرفهاى ديگرى دارند . هر گروهى براى خودشان افكار و عقايدى دارند و همه كوشش\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nمىكنند افكار و عقايدشان را پخش كنند . اينجا وظيفه چه ايجاب مىكند ؟ آيا امام جعفر صادق مىتواند بگويد من همان راهى را مىروم كه جدّم حسين بن على رفت ، راه ديگرى غير از آن وجود ندارد ؟ نه . اگر امام حسين در زمان امام صادق بود همان را عمل مىكرد كه امام صادق عمل كرد و اگر امام صادق در زمان امام حسين بود همان را عمل مىكرد كه امام حسين عمل كرد .\r\n\r\nرسالت حضرت رضا عليه السلام\r\nمأمون خودش شخصا يك مرد دانشمند است . در ميان طبقهء خودش يعنى طبقهء خلفا و سلاطين ( البته اگر خلفا مىگويم حضرت امير را وارد نكنيد ) شايد در دنيا بىنظير باشد . فقط يكى از امپراطورهاى روم به نام اپكتيتوس است كه مىگويند در عين اين كه يك امپراطور و پادشاه بود مرد دانشمند و فيلسوفى بود . البته اشخاص تحصيل‌كرده در ميان اين طبقه بوده‌اند ولى مرد عالم و دانشمند در حد مأمون اگر در تاريخ بشر وجود داشته باشد شايد يكى دو نفر باشند . اصلا مغز او مغز علمى و فكرى بود . خودش با علماى مختلف مباحثه مىكرد و حسابى اينها را درهم مىكوبيد . اگر كتاب قاضى زنگزورى - كه يك قاضى اهل تركيه است - راجع به امامت به نام تشريح و محاكمه در تاريخ آل محمد را كه سالها پيش منتشر شد و به فارسى ترجمه و چاپ شده است مطالعه كنيد ( قسمتهايى كه مباحثات مأمون است و از كتاب عِقد الفريد ابن عبد ربّه نقل كرده ) مىبينيد اين مرد در دفاع از امامت و در اثبات امامت على بن ابيطالب و در ردّ نظريه اهل تسنن چقدر استاد بوده ! اينها را شيعه نقل نكرده ، خود اهل تسنن نقل كرده‌اند . آنچنان علماى اهل تسنن را محكوم و مجاب مىكرد كه نمىتوانستند دم بزنند . چون خودش مرد عالمى بود خوشش مىآمد كه در مجلس مناظره و مباحثهء علماى اديان و مذاهب شركت كند و مىكرد ، و مىدانيم در وقتى كه حضرت رضا سلام اللَّه عليه وليعهد مأمون بودند از حضرت هم خواهش مىكرد ، حضرت مىآمدند و دوست داشت كه حضرت با علماى مذاهب و اديان مباحثه كنند ، كه آن مباحثات هست . حضرت با دهريون و ماديون مباحثه كرده‌اند ، با صابئيها مباحثه كرده‌اند ، با زردشتيها مباحثه كرده‌اند ، با مسيحيها ، با يهوديها ، با همه فرقه‌ها مباحثه كرده‌اند . آنها را دعوت مىكرد ، از بين‌الطلوعين ، هنوز هوا تاريك بود ، همه علماى مذاهب مىرفتند در مجمعى كه داشت . نماز صبح\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nرا كه مىخواندند و مثلا صبحانه‌اى مىخوردند مسئله مباحثه مطرح مىشد ، يك مباحثه منظم ، خودش هم مجلس را اداره مىكرد : آقاى مادى و ماترياليست تو هر حرفى كه دارى آزادانه بگو ، هرچه مىخواهد دل تنگت بگو . خدا را قبول نداشتند ، به پيغمبر ايراد مىگرفتند ، به قرآن ايراد مىگرفتند ، هرچه دلشان مىخواست مىگفتند و مباحثه مىكردند .\r\n\r\nپيوند آينده انقلاب اسلامى با آينده روحانيت\r\nوقتى كه زمان چنين زمانى باشد رهبرى دينى چه نقشى بايد داشته باشد ؟ اين كه عرض مىكنم وظيفه روحانيت در آينده خيلى دشوار است به اين دليل است . حالا صد برابر دوره مأمون افكار متضاد و متناقض وجود دارد . الان روحانيت صد برابر سال گذشته و ده سال گذشته احتياج به تقويت و برنامه و كار دارد . مردم صد برابر گذشته احتياج به ارشاد و هدايت و راهنمايى دارند ، احتياج به تعليم اخلاقى و معنوى دارند . روحانيت بايد بجنبد . . . « 1 » وحدت و تشكيلات خوشبختانه در تهران به‌وجود آمده . جامعه روحانيت و شوراى روحانيت و طبقه‌بندى و شكل بندى منطقه‌هاى مختلف و نماينده فرستادن در آن جامعه مقدارى [ سازمان يافته ، اما 
  ] هنوز به جايى نرسيده ، اميدواريم پيشرفت كند ، به همه ايران سرايت كند ، همه روحانيت به يكديگر مرتبط و متصل شوند ، تشكيلات پيدا كنند و بعد خودشان را تقويت كنند ، نشريات زياد داشته باشند .\r\nتا آنجا كه اطلاع داريم بعد از اين انقلاب اغلب مساجد خلوت شده ، چرا خلوت شده ؟ با اين كه آدم فكر مىكرد بعد از انقلاب بايد مردم بيشتر به مساجد هجوم بياورند . علتش اين است : قبل از پيروزى انقلاب يك سلسله مسائل براى مردم مطرح بود و آن مسائل در مساجد مطرح بود ، مردم هم جمع مىشدند ، بعد از پيروزى انقلاب يك سلسله مسائل ديگر بايد مطرح شود . مساجد خودشان را براى آن مسائل آماده نكرده‌اند و بايد آماده كنند و مساجد بايد احيا شود . راديو تلويزيون ضرورت دارد برنامه مذهبى داشته باشد ، حزب اسلامى بايد وجود داشته باشد ، بايد مردم تمرين سياسى در احزاب ببينند ، بايد حزب رشد سياسى مردم را\r\n\r\n\r\n\r\n\r\n","description":"","footnote":"\r\n( 1 ) . [ افتادگى از نوار است . 
  ]\r\n","page_name":" 271 ","page_number":271},
  {"content":"\r\n\r\nزياد كند و بايد در حزبهاى اسلامى و كانونهاى حزبى تعليمات اسلامى هم داده شود ، همه اينها لازم و ضرورى است اما يك وقت راديو تلويزيون و كانونهاى حزبى جاى مساجد را نگيرد ، اگر جاى مساجد را بگيرد فاجعه به وجود آمده است . راهش اين نيست كه بگوييم راديو يا تلويزيون حق ندارد برنامه مذهبى داشته باشد ، احزاب حق ندارند در كانونهاى سياسى خودشان بحثهاى مذهبى بكنند . اين ، مبارزهء منفى و اشتباه است . مساجد بايد در وضع خودشان تجديد نظر كنند . روحانيين بايد در وضع خودشان تجديد نظر كنند چون آينده انقلاب هم - اگر بخواهد ان‌شاء اللَّه پيروزتر بماند و به نتايج نهايى برسد - باز بايد روى دوش روحانيت و روحانيين باشد . اگر اين پرچمدارى از روحانيت گرفته شود و به دست به اصطلاح طبقه روشنفكر بيفتد ، به عقيده من يك نسل بگذرد اسلام به كلى مسخ مىشود ، چرا ؟ براى اين كه حامل فرهنگ اسلامى باز هم همين طبقه هستند . همين روحانيت را بايد اصلاح كرد نه اين كه اين را محو كنيم يك چيز ديگر به جايش بنشانيم ، و نه اين كه اين را به همين وضعى كه هست ثابت نگه داريم . اگر به اين وضعْ ثابت بماند منقرض شده است .\r\nمن اين مطلب را از ده دوازده سال پيش مكرر گفته‌ام : روحانيت ما مثل يك درخت زندهء آفت‌زده است ، با آفتهايش بايد مبارزه كرد . آن كسى كه مىگويد دست به تركيبش نزنيد معنايش اين است كه با آفتهايش هم مبارزه نكنيد . مثل درختى است كه شته زده باشد يا لااقل فىالجمله عيبهايى داشته باشد . اين اشتباه است .\r\nكسانى هم كه مىگويند به دليل فلان عيب و فلان ضعف و اين كه فلان كس‌ها هم خودشان را وابسته به روحانيت كرده‌اند اين درخت را بايد از ريشه كند ، آنها هم اشتباه مىكنند . اين درختى است كه اگر كنده شود ديگر ما و شما قادر نيستيم به جاى آن نهال جديدى بنشانيم . با آفتها و عيبهايش بايد مبارزه كرد و آن معايب را اصلاح كرد ، ولى اصلش را بايد حفظ كرد .\r\nبنابراين آينده انقلاب اسلامى ايران پيوند زيادى دارد با آينده روحانيت .\r\n\r\nريشه قدرت روحانيت شيعه\r\nگفتيم بسيارى از جامعه‌شناسان از قدرت روحانيت در ايران كه يك نظام سياسى 2500 ساله را ساقط كرد غافل بودند . چرا روحانيت در ايران چنين قدرتى را دارد ؟\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدر جزوه‌اى كه خودم در چند ماه پيش به نام نهضتهاى اسلامى در صدساله اخير منتشر كرده‌ام مقايسه‌اى ميان روحانيت شيعه و روحانيت تسنن كرده‌ام كه با اين كه در ميان روحانيون و علماى اهل تسنن سخنان اصلاحى بيشتر از علماى شيعه زده شده است و آنها حرف اصلاح را بيشتر گفته‌اند و طرح اصلاحى بيشتر داده‌اند ولى آنها نتوانسته‌اند يك حركت اصلاحى به وجود بياورند . بر عكس ، علماى شيعه با اين كه كمتر در اين زمينه‌ها حرف زده‌اند ولى در طول اين صد سال حركتهايى را رهبرى كرده‌اند كه هيچ كدام از اينها در ميان اهل تسنن وجود نداشته تا چه رسد به روحانيت مسيحى و امثال آن .\r\nچرا روحانيت شيعه توانسته در طول تاريخ منشأ حركتها و انقلابهاى بزرگ بشود ولى روحانيتهاى ديگر حتى روحانيت اسلامى تسنن نتوانسته است ؟ اين ، دو ريشه دارد : يكى اين كه فرهنگ اين روحانيت فرهنگ شيعى است . خود فرهنگ شيعى يك فرهنگ زندهء حركت‌زا و انقلاب‌خيز است ، فرهنگى است كه از روش على ، از افكار و انديشه على و از نهج‌البلاغه على تغذيه مىشود ، ديگران كه چنين چيزى ندارند . فرهنگى است كه در تاريخ خودش عاشورا دارد ، ديگران كه عاشورا ندارند . فرهنگى است كه صحيفه سجاديه دارد ، ديگران صحيفه سجاديه ندارند .\r\nفرهنگى است كه دوره امامت 250 ساله و دوره عصمت 273 ساله دارد ، ديگران چنين دوره‌اى ندارند .\r\nدوم اين كه روحانيت شيعه كه به دست ائمه شيعه پايه‌گذارى شده است ، از اول ، اساسش بر تضاد با قدرتهاى حاكمه بوده است . حامد الگار در كتاب نقش روحانيت پيشرو در نهضت مشروطيت مىگويد : « اساس روحانيت بر انكار حقانيت پادشاهان است . » روحانيت شيعه هميشه از نظر معنوى متكى به خدا بوده و از نظر روابط اجتماعى متكى به مردم . هيچ وقت جزو دولت نبوده . روحانيت سنى از آنجا باخت كه آقاى ابويوسف آمد قاضى القضاة هارون شد ، هم مفتى اعظم دينى و هم نوكر هارون . آدمْ مفتى اعظم باشد و نوكر خليفه ، ديگر نمىتواند پايگاه مردمى داشته باشد . فردى نظير شيخ محمد عبده از روشنفكران روحانيين اهل تسنن وقتى مىخواهد رئيس جامع ازهر بشود آقاى خديو عباس بايد ابلاغ به نامش صادر كند ، اگرنه مردم مصر مىگويند مفتى بودنش باطل است چون خليفه به او اجازه نداده .\r\nآقاى شيخ محمود شلتوتِ مصلح بايد جمال عبدالناصر برايش ابلاغ صادر كند ،\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nوقتى هم در اتاقش مىنشيند عكس جمال عبدالناصر بايد بالاسرش باشد . او قهرا ديگر نمىتواند پايگاه مردمى داشته باشد ، نمىتواند عليه همان عبدالناصر قيام كند ، چنان كه شيخ محمد عبده نمىتواند عليه خديو عباس قيام كند .\r\nولى روحانيت شيعه از اول بر اساس بىنيازى از قدرتهاى حاكمه بوده است ، هميشه سلاطين مجبور بودند آستان آنها را ببوسند و بر آن پيشانى بسايند و آنها بىاعتنايى كنند . فتحعلىشاه مجبور بود از ميرزاى قمى كسب حيثيت كند ، ميرزا احتياج به او نداشت . مىرفت قم ، در ركاب ميرزا حركت مىكرد . ميرزا كه از درس مثلا مىخواست به منزل برود مىرفت ركاب الاغ ميرزا را مىگرفت . يك دفعه هم در حالى كه ميرزا سوار الاغ مىشد پاى ميرزا روى ريشش « 1 » قرار گرفت ، ريش فتحعلىشاه رفت زير ران ميرزا ، ميرزا هم فهميد قضيه چيست ، چند قدم همين‌جور رفت در حالى كه ريش فتحعلىشاه در زير ران ميرزا بود و دنبال الاغ ميرزا مىرفت . ميرزا مىخواست بىاعتنايى كند كه اينها كسى نيستند ؛ در صورتى كه اگر براى يك آدم كشاورز دهاتى چنين وضعى پيش مىآمد هرگز ميرزا اين كار را نمىكرد .\r\nروحانيت شيعه از اساس يك روحانيت مستقل بوده ، مستقل از قدرتهاى حاكمه ؛ هم مستقل از زورداران بوده ، هم مستقل از پولداران ، هر دو .\r\n\r\nآيت‌اللَّه بروجردى و مرد بازارى\r\nيادم هست در وقتى كه قم بوديم ، سالهاى اول مرجعيت مرحوم آيت‌اللَّه بروجردى اعلىاللَّه مقامه بود ، يكى از بازاريهاى متدين و وجوهات بده و مقدس معروف تهران چشمش افتاده بود به كسى كه عازم قم بود ، به او گفته بود صبر كن من هم مىخواهم حواله‌اى به آقا بدهم ، ببر خدمت آقا . يك تكه كاغذ پاره‌اى دم دستش بوده ، همان جا حواله‌اى نوشته بود ، حواله بزرگى هم بود ، و گفته بود اين را بابت وجوه ببر به آقا بده . آن شخص حواله را آورد و به دست آقا داد . آقا آن را پرت كرد آن طرف و به او گفت ديگر از اين وجوهات نگيرى . مدتها آمدند خواهش و التماس كردند . ايشان به آن بازارى گفت تو به كى دارى پول مىدهى ؟ تو خيال مىكنى به من دارى پول\r\n\r\n\r\n\r\n\r\n","description":"","footnote":"\r\n( 1 ) . ريش بلندى داشت كه تا پايين‌تر از نافش مىآمد .\r\n","page_name":" 274 ","page_number":274},
  {"content":"\r\n\r\nمىدهى ؟ تو پول امام زمان را دارى مىدهى . تو با اين كارت به امام زمان دارى بىاحترامى مىكنى . در يك كاغذ پاره حواله مىنويسى ؟ ! روحانيت عزيزتر از اين است كه بخواهد امثال شما را تحمل كند . بعد او بارها خواهش ، التماس ، توبه و انابه كرد كه آقا من نفهميدم كه اين جسارت است . تا اين حد [ مقامات روحانى 
  ] استغنا نشان مىدهند .\r\n\r\nروحانيون پست اجرايى دولتى نپذيرند\r\nپس سرّ دومِ اين كه روحانيت شيعه توانسته است انقلابها را رهبرى كند مسئله استقلال روحانيت شيعه است . عضو دستگاههاى دولتى و غير دولتى نبوده ، تابع آنها نبوده ، از آنها ابلاغ نمىگرفته . عكس حاكمان را هرگز در خانه‌اش راه نمىداده است . و اين ارزشهاست كه براى روحانيت بايد محفوظ بماند . در شرايط حاضر هم مىبينيد كه امام هميشه گفته‌اند ( تا حالا كه عقيده‌شان همين طور بوده ؛ خيلى هم ايستادگى كرده‌اند ) من موافق نيستم حتى در دولت جمهورى اسلامى روحانيين پست دولتى بپذيرند ، نخست‌وزير بشوند ، وزير امور خارجه بشوند ، وزير دادگسترى بشوند . حال كارهايى از قبيل استادى ، معلمى ، قضاوت كه اصلا كار روحانى است به جاى خود ، ولى كارهاى دولتى نه . روحانيت در همان جاى خودش باقى بماند . حتى عضويت دولت اسلامى را هم نپذيرد يعنى در دولت اسلامى هم كه مردمى است و ملتى هست و دولتى ، در صف ملت بماند و دولت را ارشاد و مراقبت و نظارت كند .\r\n\r\nدايره امر به معروف و نهى از منكر زير نظر روحانيت\r\nدر روزنامه‌ها خوانديد و هميشه جزو طرحهاى امام است ، اصرار مىكنند كه بايد ما يك دايره امر به معروف و نهى از منكر مستقل از دولت ( حتى همين دولت جمهورى اسلامى ) و وابسته به روحانيت تشكيل بدهيم . الان از بس گرفتاريهاى ديگر زياد است فعلا به اين مسئله نمىرسند والّا در برنامه هست . بايد دايره عظيم و وسيعى به نام امر به معروف و نهى از منكر يعنى دايره ارشاد ، هدايت و راهنمايى مردم ، دايره تبليغ اسلام ، دايره رفع شبهات از مردم ، دايرهء ساختن اسلامى مردم به وجود بيايد ولى وابسته به روحانيت باشد و مستقل از دولت ، حتى دولت اسلامى . و اين بسيار\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nطرح عالى و فكر خوبى است ؛ هم اين كه روحانيت تا حد امكان نبايد جزو دولت بشود ولو دولت اسلامى ، و هم اين كه بايد روحانيت زمام امر به معروف و نهى ازمنكر و در حقيقت ارشاد و هدايت مردم و تأمين معنويت مردم را بر عهده بگيرد .\r\nاين وظيفه روحانيت است .\r\n\r\nلزوم اصلاح عزاداريها\r\nمسجدها بايد محفوظ بماند ، امامت جماعت‌ها بايد محفوظ بماند ، منبرها بايد محفوظ بماند ، روضه‌ها بايد محفوظ بماند ، ذكر مصيبت‌ها بايد محفوظ بماند اما بايد اصلاح شود . تحريفات در ذكر مصيبت‌ها الى ماشاءاللَّه است . جعل ، دروغ ، وضع در اين قضايا الىماشاء اللَّه است و اينهاست كه روضه‌ها و ذكر مصيبت‌ها را كم اثر كرده والّا اصل روضه و ذكر مصيبت بايد باقى بماند و مسئله امام حسين و اشك ريختن براى امام حسين و محرّم و عاشورا و تظاهرات براى محرّم و دسته بيرون آمدن ، تمام اينها بايد محفوظ بماند ولى البته من نمىگويم حتما بايد به آن شكلى كه از زمان قاجاريه معمول شده كه بيشتر از قفقاز به اين طرف آمده انجام شود و حتما اينها هم بايد باشد . اينها كارهاى جديدى است كه بيرون آمده ، بسيارى از اينها درست نيست و بايد عزاداريها را اصلاح كنيم . شيعه قسمتى از كيان خودش را با همين حَنين‌ها و ناله‌ها و فريادها و شكايت كردن از ظلم‌ها حفظ كرده‌است .\r\nروضه‌هايى كه تا حالا بوده ، آيا خيال مىكنيد نقشى در اين انقلاب نداشت ؟ همينها بود كه از يزيد و ابن زياد و عمر سعد چنين چهره‌هايى ساخت ، بعد ظالمها را در چهره يزيدها و ابن زيادها و عمر سعدها نشان داد و همين خودش منشأ حركت در ميان مردم شد .\r\nريّان بن شبيب مىگويد در روز اول محرّم رفتم خدمت ثامن‌الحجج ( عليه آلاف التحية و الثناء ) امام رضا عليه السلام ، ديدم حال حضرت منقلب است و دارد در خانه اشك مىريزد . من هم غافل و بى خبر ، تعجب كردم كه چرا حضرت اين طور است .\r\nپرسيدم : آقا چرا حالتان اين طور است ، آيا حادثه‌اى پيش آمده ؟ فرمود : مگر نمىدانى امروز روز اول محرم و روز مصيبت ما اهل بيت است ؟ ! بعد حضرت به من رو كرد و فرمود : پسر شبيب ! هرگاه بر چيزى خواستى بگريى بر جدّ ما حسين بن على عليه السلام گريه كن .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nچرا ائمه ما ذكر مصائب مادرشان زهرا را مىكردند و مىگريستند ؟ اصلا چرا حضرت زهرا دستور داد شبانه دفنش كنند ؟ چرا فرمود نمىخواهم كسى از كسانى كه به من ظلم كرده‌اند در تشييع جنازه‌ام شركت كنند ؟ براى اين كه مىخواست اين ظلم در جهان لوث نشود ، زيرا لوث شدن ظلم گناه است . مىخواست تا بعد از چهارده قرن هم بيايند و بگويند :\r\n فَلِأَىِّ الْامورِ تُدْفَنُ لَيْلا * بَضْعَةُ الْمُصْطَفى وَ تُعْفى ثَريها \r\nچرا پاره جگر پيغمبر شبانه بايد دفن شود ؟ چرا بايد محل قبرش مخفى بماند ؟\r\nمىخواستند اين علامت سؤال هميشه باقى بماند ، مىخواستند اين ظلم و اين مظلوميت فراموش نشود .\r\nزهرا از دنيا رفت « 1 » . خبر در گذشت زهرا در مدينه پيچيد . مردم ريختند جلو خانه على و زهرا ، آماده تشييع جنازه زهرا . يكى از اصحاب ( ابوذر يا مقداد ) بيرون آمد و گفت : ايهاالناس متفرق شويد ، امروز زهرا دفن نمىشود . ( البته نگفت كه زهرا وصيت كرده كه من بايد شب دفن شوم ، بلكه اين حرف راست را گفت : زهرا امروز دفن نمىشود . ) مردم متفرق شدند به خيال اين كه زهرا فردا دفن خواهد شد و فردا در تشييع جنازه زهرا شركت خواهند كرد . علىالقاعده كسانى كه زهرا از آنها بيشتر ناراضى بود بيشتر خودشان را آماده مىكردند كه در تشييع جنازه زهرا بيتابى كنند ، براى اين كه گذشته لوث شود ؛ همان كارى كه مأمون در تشييع جنازه حضرت رضا كرد . ولى همين كه هوا تاريك شد و همه در خانه‌ها رفتند و خوابيدند على مقدمات غسل و كَفَن و دفن كردن زهرا را فراهم كرد . به دست خودش زهرا را غسل داد .\r\nمطابق روايتى كه در بحارالانوار هست اولاد زهرا ( حسن ، حسين ، زينب و ام‌ّكلثوم ) و خادمه خانه فضّه همه در آن دل شب بيدار بودند . على وقتى كه جنازه زهرا را در اتاق برد ، خودش به تنهايى زهرا را كفن كرد . بعد از كفن ، فرياد على بلند شد ، اطفال كوچك زهرا از هشت ساله تا سه چهار ساله و فضّه را صدا زد : يا حسن ، يا حسين ، يا زينب ، يا امّ كلثوم ، يافضّه ! هَلُمّوا تَزَوَّدوا مِنْ امِّكُمْ بياييد با مادر خودتان وداع كنيد . آنها از ناحيه على اجازه يافتند . حسنين آمدند خود را به روى سينه زهرا\r\n\r\n\r\n\r\n\r\n","description":"","footnote":"\r\n( 1 ) . [ اين سخنرانى در شب شهادت حضرت زهرا عليها السلام ايراد شده است . 
  ]\r\n","page_name":" 277 ","page_number":277},
  {"content":"\r\n\r\nانداختند . فرياد يا امّا يا امّا به آسمان بلند شد . زينب و ام كلثوم كه كوچكتر از آنها بودند خودشان را روى پاهاى زهرا انداختند . على در كنارى ايستاده است ، مثل ابر بهار اشك مىريزد و اين منظره دلسوز را تماشا مىكند . على ولىّ خدا آنجا ايستاده است . بچه‌هاى زهرا ، حسنين ، دو سبط پيغمبر ، سَيِّدَىْ شَبابِ اهْلِ الْجَنَّة هستند . روح زهرا در اين اتاق است . بنابراين اگر حادثهء معجزه‌آميز رخ مىدهد هيچ جاى تعجب نيست . على در اينجا شهادت مىدهد و قسم مىخورد كه در آن حال وضع عجيبى را به چشم خود مشاهده كردم و به گوش خود شنيدم : اشْهِدُ اللَّهَ انَّها حَنَّتْ وَ انَّتْ وَ مَدَّتْ يَدَيْها . مىگويد من خدا را گواه مىگيرم كه در همان حال صداى ناله زهرا را شنيدم ، زهرا دستها را از كفن بيرون آورد و فرزندان خود را در بغل گرفت . صدايى آسمانى شنيدم كه به من گفت : على ! اولاد زهرا را از روى بدن زهرا بردار كه ملكوتيان به فغان آمده‌اند .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nوظايف حوزه‌هاى علميه * « 1 »\r\nبسم اللَّه الرحمن الرحيم\r\nحوزه‌هاى علميه و محيطهاى روحانى ما مسئول پاسدارى ايمان جامعه اسلامى و دفاع از اصول و فروع دين مقدس اسلام از ديدگاه مذهب شيعه و تعليم و تبليغ آنها و عهده‌دار پاسخگويى به نيازهاى مذهبى مردم مسلمان‌اند .\r\nدشوارى و سنگينى اين مسئوليتها در همه زمانها يكسان نيست ؛ بستگى دارد به درجه تمدن و سطح فرهنگ جامعه و ميزان آگاهى مردم به مسائل مختلف از يك طرف ، و درجه فعاليت نيروهاى مخالف از طرف ديگر .\r\nهمانطور كه در حديث شريف كافى آمده است : الْعالِمُ بِزَمانِهِ لا يَهْجُمُ عَلَيْهِ اللَّوابِسُ . آشنايى با اوضاع و جريانات زمان و شناخت عوامل دست اندركار اجتماع ، امكان پيش‌بينى مىدهد و با پيش‌بينىها مىتوان به مقابله با حوادث ناگوار شتافت ، همچنان‌كه امكان بهره‌بردارى از فرصتهاى مساعدى كه تحولات زمان پيش مىآورد به وجود مىآورد .\r\n\r\n\r\n\r\n\r\n","description":"","footnote":"\r\n( 1 ) * اين مقاله در اصل به عنوان برنامه براى يكى از مدارس در حال تأسيس علوم دينى حوزه علميه قم ، توسط شهيد آيت‌اللَّه مطهرى نگارش يافته است . مناسب ديده شد كه بعد از گفتار « روحانيت و انقلاب اسلامى » درج گردد .\r\n","page_name":" 279 ","page_number":279},
  {"content":"\r\n\r\nبديهى است كه مفهوم مخالف جملهء گران‌قيمت فوق اين است : الْجاهِلُ بِزَمانِهِ يَهْجُمُ عَلَيْهِ اللَّوابِسُ . آن كه نمىداند در جهانى كه زندگانى مىكند چه مىگذرد ، چه عواملى دست اندركار ساختن جامعه به ميل خود هستند ، چه تخمهايى در زمان حاضر پاشيده مىشود كه در آينده سر برخواهند آورد ، روزگار آبستن چه حوادثى است ، هرگز نمىتواند به مقابله با نيروهاى مهاجم برخيزد و يا از فرصتهاى طلايى زودگذر اغتنام جويد .\r\nواضح است كه توجه و بىتوجهى قشرى كه مسئوليت هدايت و رهبرى و رعايت و پاسدارى جامعه خود را دارند ، از نظر آگاهى به اوضاع ، اهميت فوق‌العاده بيشترى دارد .\r\nاگر وضع امروز خود را با هشتاد سال پيش ( پيش از مشروطيت ايران ) مقايسه كنيم مىبينيم روحانيت آن روز مواجه بوده با جامعه‌اى بسته و راكد ، با جامعه‌اى كه هيچ‌گونه واردات فكرى نداشته جز آنچه از حوزه علمى دينى صادر مىشده است .\r\nفرضا از آن حوزه‌ها جز رساله‌اى عملى يا كتابهايى در حدود جلاء العيون و حليةالمتقين و معراج‌السعاده صادر نمىشده است آن جامعه نيز مصرف فكرى جز اينها نداشته است .\r\nولى امروز اين توازن به شدت به‌هم خورده است . امروز به طور مستمر از طريق دبستانها ، دبيرستانها ، دانشگاهها ، مؤسسات آشكار و پنهان نشر كتاب ، وسايل ارتباط جمعى از قبيل راديو ، تلويزيون ، سينماها ، روزنامه‌ها ، مجلات هفتگى و ماهانه و سالانه ، كنفرانسها ، سخنرانيها و از طريق برخورد با مردمى كه ازسرزمينهاى ديگر به كشور ما آمده‌اند و از طريق مسافرتها به كشورهاى خارج هزاران نوع انديشه به اين جامعه صادر مىشود كه اگر انديشه‌هايى كه از حوزه‌هاى علمى دينى و يا وسيله شخصيتهاى مبرّز مذهبى در خارج اين حوزه‌ها صادر مىشود - با اين كه نسبت به گذشته در سطح بالاترى قرار گرفته است - با آنچه از جاهاى ديگر صادر مىشود مقايسه شود ، رقم ناچيزى را تشكيل مىدهد و مىتوان گفت نزديك به صفر است . حتى خود حوزه‌هاى علميه ما هم اكنون يكى از بازارهاى پر رونق انديشه‌هايى است كه از كانونهاى غيرمذهبى و يا ضد مذهب صادر مىشود . اينجاست كه هر فرد متدين آگاه ضرورت تجديد نظر در برنامه‌هاى حوزه‌هاى علميه را شديدا احساس مىكند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنكته‌اى كه ضرورت دارد از آغاز مورد توجه قرار گيرد اين است كه هرگونه تجديد نظر و تحول در برنامه‌هاى حوزه‌هاى علميه بايد بر اساس همان فرهنگ غنى و قديم اسلامى و ادامه همان راه و تسريع در حركت آن و آفت‌زدايى از آن بوده باشد . همين فرهنگ كه از جوهر حياتى نيرومندى برخوردار است و متأسفانه در اثر غفلت پاسداران آن ، قسمتهاى مهمى از آن به فراموشى سپرده شده و دچار زنگ‌زدگى شده و قسمتهايى از آن به نوعى آفتها دچار شده ، بايد از نو احياء شود و از عناصرى كه فرهنگهاى جديد به وجود آورده‌اند تغذيه كند و مسير رشد و توسعه و تكامل خود را طى نمايد .\r\nلازم به تأكيد است كه هر گونه تجديد نظر مبنى بر جايگزين ساختن يك فرهنگ ديگر به جاى فرهنگ اصيل هزار و سيصد سالهء اسلامى ، خيانت به اسلام و مسلمين است و نتيجه‌اى جز كشاندن امت اسلامى به دامن فرهنگ و تفكر بيگانهء شرقى يا غربى ، چپ يا راست ندارد .\r\nخوشبختانه تحولات جديد و پيشرفتهاى علوم جديد ضمن اين كه مسئوليتها را دشوارتر و سنگين‌تر كرده ، فرصتهاى بسيار مناسبى نيز به وجود آورده و اصالت فرهنگ اسلامى را روشن‌تر و زمينهء شكوفايى آن را فراهم‌تر كرده است .\r\nحوزه‌هاى علميهء ما اگر از محدوديتهاى مصنوعى كه خود براى خود به وجود آورده‌اند خارج گردند و با استفاده از پيشرفت علوم انسانى جديد به احياى فرهنگ كهن خود و آراستن و پيراستن آن بپردازند و آن را تكميل نمايند و به پيش سوق دهند ( كه آمادگى تكامل و پيشروى دارد ) مىتوانند از اين انزواى حقارت‌آميز علمى خارج شوند و كالاهاى فرهنگى خود را در زمينه‌هاى مختلف معنوى ، فلسفى ، اخلاقى ، حقوقى ، روانى ، اجتماعى ، تاريخى با كمال افتخار و سربلندى به جهان دانش عرضه نمايند .\r\nبديهى است كه انجام چنين رسالت مقدسى نيازمند به شوراها و طرحهاى متعدد ، هر كدام براى مدت معين است . آنچه در اين اوراق ذكر مىشود ارزش اين كه نام طرح به آن داده شود ندارد ، يك سلسله تذكرات است كه به نظر نويسنده از نظر وظايف و مسئوليتها رسيده است و در اين اوراق يادداشت مىشود .\r\nاين وظايف را در دو بخش ذكر مىكنيم : بخش اول تحت عنوان وظايف اصلى و بخش دوم تحت عنوان وظايف فعلى .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nمنظور از وظايف اصلى مجموع امورى است كه ايده‌آل و كمال‌مطلوب در حوزه‌هاى علميه محسوب مىشود ، كه اگر اين حوزه‌ها در صدد برآمدند و امكانش را تحصيل كردند همهء آنها را بايد انجام دهند ، و منظور از وظايف فعلى مجموع كارهايى است كه در حال حاضر شروع به آنها در امكان مدرسين عالىقدر فعلى حوزه علميه قم است . بديهى است كه هر اندازه به حول و قوه الهى بر امكانات تدريجا افزوده شود ، قسمتهايى از وظايف اصلى جزء وظايف فعلى قرار مىگيرد .\r\n\r\nوظايف اصلى\r\n1 . احياى همه علومى كه هم اكنون جزء علوم اسلامى محسوب مىشود از تفسير ، حديث ، درايه ، رجال ، فقه ، اصول ، ادبيات ، تاريخ اسلام ، تاريخ ملتهاى مسلمان ، كلام اسلامى ، فلسفه اسلامى ، عرفان اسلامى ، اخلاق اسلامى ، منطق اسلامى ، با توجه به سير تحولى و تاريخى آنها و مشخص ساختن نقش شخصيتهايى كه در پيشبرد اين علوم موثر بوده‌اند ؛ يعنى علاوه بر اين كه خود اين علوم مشمول احياء و اصلاح و آرايش و پيرايش قرار مىگيرند ، تاريخ تحول اين علوم نيز دقيقا مشخص مىشود .\r\n2 . حفظ و نگهدارى و نگهبانى مواريث فرهنگى اسلامى ، اعم از علمى و فنى ، از طريق فهرست كردن و گردآوردن در حد امكان .\r\n3 . برقرارى رابطه علمى با همه مراكز علمى اسلامى در كشورهاى عربى ، آفريقايى ، آسيايى ، اروپايى و اطلاع از فعاليتهاى اسلامى در آن مراكز .\r\n4 . تقويت و ترويج زبان عربى در حد مكالمه كامل و استفاده وافى از هر نوع كتاب عربى به زبان معاصر .\r\n5 . آشنايى هر فرد لااقل با يك زبان خارجى در حد استفاده از كتابها و سخنرانيها .\r\n6 . ادبيات فارسى در جنبه‌هاى ارتباط با فرهنگ اسلامى و شناختن زبان فارسى به عنوان زبان دوم اسلامى .\r\n7 . آشنايى با علوم انسانى جديد از قبيل روان‌شناسى ، جامعه‌شناسى ، جغرافى جهانى ، تاريخ جهانى ، در حد بيگانه نبودن .\r\n8 . اطلاع بر فلسفه اخلاق ، تعليم و تعلّم مكاتب اخلاقى گوناگون قديم و جديد\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nو مقايسه با اخلاق اسلامى ، در حد اجتهاد و تخصص .\r\n9 . اطلاع بر فلسفه تاريخ و تعليم مكاتب مختلف اين فلسفه و روشن ساختن فلسفه تاريخ از نظر قرآن ، در حد اجتهاد و تخصص .\r\n10 . اطلاع بر مكاتب و سيستمهاى اقتصادى جهان و تعليم و تعلّم آن مكاتب و روشن ساختن اصول اقتصاد اسلامى ، در حد تخصص و اجتهاد .\r\n11 . شناخت ماهيت تمدن و فرهنگ اسلامى توأم با مقايسه با همه تمدنها و فرهنگهاى ديگر و روشن ساختن اصالت آن و مميّزات آن و معرفى روح اين فرهنگ .\r\n12 . تاريخ اديان در حد آشنايى و بيگانه نبودن و احيانا در حد تخصص و اجتهاد .\r\n13 . تعليم مكتبهاى رايج الحادى معاصر به صورت بسيار دقيق از قبيل ماركسيسم ، اگزيستانسياليسم ، نهيليسم و غيره و نقد آنها با موازين اسلامى .\r\n14 . تعليم مكاتب حقوقى قديم و معاصر و مقايسه با حقوق اسلامى به عنوان حقوق تطبيقى .\r\n15 . فلسفه تطبيقى بر اساس تعليم زنده‌ترين مكاتب فلسفى معاصر و مقايسه با فلسفه اسلامى .\r\n16 . منطق تطبيقى بر اساس تعليم روشهاى منطقى جديد ، بالخصوص منطق سمبوليك و مقايسه با منطق اسلامى .\r\n17 . سيره نبوى و سيره ائمه اطهار عليهم السلام به صورت تحليلى و تفسيرى .\r\n18 . مسائل قرآنى شامل تاريخ نزول آيات و سور ، اعجاز قرآن ، محكم و متشابه قرآن ، ناسخ و منسوخ قرآن ، معارف قرآن و غيره .\r\n19 . نقش اساسى شيعه در علوم و فرهنگ اسلامى .\r\n20 . تاريخ جهادهاى علمى و اخلاقى و اجتماعى شيعه .\r\n21 . بحثهاى مربوط به امامت ، خصوصا با توجه به انحرافات جديد .\r\n22 . اثبات امامت به طور عام و امامت هر يك از ائمه به نحو خاص ( جزء كلام است ) .\r\n23 . مسائل مربوط به وحى و نبوت و اثبات علمى بودن وحى ( جزء كلام است ) .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n24 . مسائل مربوط به معاد ( مندرج در كلام است ) .\r\n25 . مسائل مربوط به توحيد ( مندرج در كلام است ) .\r\n26 . رشته‌اى شدن و تخصصى شدن [ علوم اسلامى 
  ] به علوم ادبى ، تاريخى ، اصول دينى ، فروع دينى و غيره .\r\n\r\nوظايف فعلى\r\nآنچه فعلا در امكان آقايان مدرسين است و از هم اكنون بايد شروع به كار شود :\r\n1 . كلام جديد . با توجه به اين كه كلام علمى است كه دو وظيفه دارد : يكى دفاع و ردّ شبهات و ايرادات به اصول و فروع اسلام ، و ديگر بيان يك سلسله تأييدات براى اصول و فروع اسلام ( كلام قديم تماما متوجه اين دو قسمت است ) و با توجه به اين كه در عصر ما شبهاتى پيدا شده كه در قديم نبوده و تأييداتى پيدا شده كه از مختصات پيشرفتهاى علمى جديد است و بسيارى از شبهات قديم در زمان ما بلاموضوع است همچنان كه بسيارى از تأييدات گذشته ارزش خود را از دست داده است ، از اين رو لازم است كلام جديدى تأسيس شود .\r\nدر كلام جديد حداقل مسائل زير مورد بحث قرار مىگيرد :\r\nالف . فلسفه دين ، علل پيدايش آن از نظر روان‌شناسان و جامعه‌شناسان ، نظريات مختلفى كه در اين زمينه داده شده و همه نقض و طرد شده است ، مسئله فطرت دينى و بحث عميق انسانى درباره فطرت و فطريات ، آينده دين و مذهب ، مهدويت در اسلام .\r\nب . وحى و الهام از نظر علوم روانى جديد ( مسئله نبوت ) .\r\nج . بررسى مجدد ادلّه توحيد با توجه به ايرادات و شبهاتى كه ماديين جديد بر براهين توحيد از آن جمله برهان نظم و برهان حدوث و برهان وجوب و امكان و غيره كرده‌اند و با توجه به تأييدات جديد در همه آن زمينه‌ها ، و همچنين بحث اساسى درباره شبهات ماديين در همه زمينه‌ها خصوصا در زمينه عدل الهى و عنايت الهى .\r\nد . بحث امامت و رهبرى از جنبه اجتماعى با توجه به مسائل مهمى كه امروز در مسائل مربوط به مديريت و رهبرى گفته شده است و با توجه به مسائل مربوط به جنبه معنوى امامت و انسان كامل در هر زمان .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nه . مسائل خاص حضرت رسول و قرآن و شبهاتى كه در اين زمينه شده است .\r\n2 . فلسفه تاريخ با توجه به مكاتب قديم و جديد از نظريه ابن خلدون گرفته تا نظريه توين‌بى در زمان حاضر و مخصوصا نظريه ماركسيسم . در اين بخش ، از اسلام و مقتضيات زمان نيز بحث مىشود .\r\n3 . فلسفه اخلاق مشتمل بر بيان همه فلسفه‌هاى اخلاق قديم و جديد ، مذهبى و غيرمذهبى و تدوين يك فلسفه اخلاق متقن اسلامى و به طور كلى بحثى در تعليم و تربيت اسلامى .\r\n4 . اقتصاد اسلامى با تبيين مشخصات اقتصاد سرمايه‌دارى و اقتصاد سوسياليستى و وجوه اشتراك و افتراق اقتصاد اسلامى با هر يك از آنها .\r\n5 . فلسفه اجتماع از نظر تطبيقى و بيان اصول اجتماعى اسلام و جامعه ايده‌آل اسلامى .\r\n\r\n","description":"","footnote":"","page_name":" 285 ","page_number":285},
  {"content":"\r\n . \r\n","description":"","footnote":"","page_name":" 286 ","page_number":286},
  {"content":"\r\n\r\n\r\nنقش زن در جمهورى اسلامى\r\nبسم اللَّه الرحمن الرحيم\r\nالحمد للَّه‌رب العالمين بارئ الخلائق اجمعين و الصلاة و السلام على سيدنا و نبينا ابى القاسم محمد و آله الطيبين الطاهرين المعصومين .\r\nموضوعى كه امشب اعلام شده است كه درباره آن سخن گفته شود « ويژگيهاى جمهورى اسلامى » است . جمهورى اسلامى ويژگيهايى دارد . يكى از آن ويژگيها كه اعلان كرده‌اند من در اين جلسه درباره‌اش صحبت كنم « نقش زن در جمهورى اسلامى » است . درباره اين مسئله از جنبه‌هاى مختلفى مىتوان صحبت كرد . يكى اين كه نقش زنان در به ثمر رسيدن جمهورى اسلامى و در واقع نقش زنان در انقلاب اسلامى ايران كه منتهى به جمهورى اسلامى مىشود چيست ؟ و ديگر اين كه نقش زن در آينده چيست ؟ در رژيم جمهورى اسلامى زنان چه نقش اجتماعى خواهند داشت ؟ در آن جامعه‌اى كه جامعه اسلامى خواهد بود و با رژيم جمهورى اسلامى اداره مىشود ، خانمها چه نقشى خواهند داشت ؟ آيا نقش خواهند داشت و يا نخواهند داشت ؟ و اما قسمت اول راجع به اين كه زنها چه نقشى در اين انقلاب اسلامى داشتند ؟\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nاتفاقا يكى از جنبه‌هاى جالب و حيرت‌انگيز انقلاب اسلامى ايران كه مىدانيد انقلابى است كه معيارهاى جامعه‌شناسان را در هم ريخته و معادلات آنها را به‌هم زده است [ همين مسئله است ، 
  ] يعنى انقلابى با ويژگيهايى در جامعه‌اى پيدا شده ، كه از نظر آنها كه براى خودشان معيارهايى دارند غير قابل پيش‌بينى و غير قابل سنجش بوده است . در غرب اين تبليغ زياد شده است به طورى كه براى خود آنها باور آمده است كه زن در جامعه اسلامى از حقوق محروم بوده و هست و زنها عنصرهايى ناراضى در ميان مسلمانان هستند و بنابراين اگر به آنها عرضه شود كه انقلابى در جهت اسلامى مىخواهد پيدا شود ، انقلابى كه مىخواهد خواهان برقرارى ارزشهاى اسلامى باشد ، آنها حتما در جبهه مخالف شركت خواهند كرد ، چون بر اساس فرضيه آنها زنها از اسلام و از جامعه‌اى كه با معيارهاى اسلامى اداره شود ناراضىاند بنابراين در اين انقلاب شركت نخواهند كرد . ولى در عمل زنها نه تنها شركت كردند ، بلكه اگر آنها شركت نمىكردند اين خود واقعيتى است كه اين انقلاب به ثمر نمىرسيد ، چون زنان نه فقط شركت مستقيمشان مؤثر بود ، بلكه تأثير شركت غيرمستقيمشان ( يعنى تأثيرى كه روى شوهران ، فرزندان ، پدران و برادرانشان داشتند ) از تأثير مستقيم خودشان كمتر نبود و اين خود يك مسئله فوق‌العاده است .\r\n\r\nنقش غير مستقيم و نقش مستقيم زنان در انقلاب اسلامى\r\nمرد الهامگير از زن است و اگر در يك جريان اجتماعى زنها هماهنگى نداشته باشند ، از تأثير مرد هم فوق‌العاده مىكاهند و بر عكس اگر زنها نقش موافق و احساسات موافق داشته باشند نيروى مردها را هم چند برابر مىكنند ؛ يعنى نه تنها ترمزى براى مردها نمىشوند ، نيروى محركى هم براى مردها به شمار مىروند ، و اين مطلب در اين نهضت فوق العاده مشهود بود . البته اين علاوه بر نقش مستقيم فوق‌العاده و خارق‌العاده‌اى است كه خانمها در اين قضايا داشتند و آن ، شركتشان در تظاهرات و راهپيماييها ، آن هم با حفظ ميزانها و معيارهاى اسلامى و با شعارهاى اسلامى ، و از اينها بالاتر جلو گلوله‌ها رفتن است كه در روز 17 شهريور در ميدان شهدا آن طور كه معمولا نقل مىكنند و فيلمها نشان مىدهد - زنها بيشتر از مردها شهيد دادند و اين زنها بودند كه در ميدان شهدا نشستند و مورد رگبار ظالمانه دشمن\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nقرار گرفتند و چقدر زن در آنجا شهيد شد ! و اين فاجعه 17 شهريور نقطهء عطف عجيبى در اين انقلاب اسلامى بود . بعد از اين تيرباران عجيب مردم - كه بيش از هزار نفر به شهادت رسيدند و تا سه هزار شهيد هم گفته‌اند و فكر مىكردند كه ديگر انقلاب را خواباندند همانطور كه در 15 خرداد مشاهده كرديد « 1 » - يعنى بعد از فاجعه 17 شهريور كه از نظر كشتار از فاجعه 15 خرداد مهمتر بود گفته شد كه فرماندار نظامى وقت تهران رفت پيش شاه و گفت : قربان ! تا 25 سال ديگر خيالتان راحت باشد . ولى از فرداى آن روز دومرتبه قضيه شروع شد . اگر زنها شركت نمىداشتند ، مطمئنا از فرداى آن روز هر زنى دست بچه يا شوهر خودش را مىگرفت و مىگفت ديگر نمىگذارم ازخانه بيرون به روى . ولى از فرداى آن روز بيشتر تشويق و ترغيب كردند و اين فاجعه نه تنها وقفه‌اى ايجاد نكرد و چوب لاى چرخ انقلاب نگذاشت ، بلكه حركت موتور انقلاب را شديدتر و تندتر كرد . حالا ريشه اين قضيه چيست ؟ چه تحولى در طول اين ده بيست سال رخ داد كه زنان توانستند يك چنين نقش اجتماعى انقلابى را ايفا كنند ؟\r\n\r\nحركت انسان با دو بال آگاهى و اراده\r\nدر اينجا من مىخواهم به يك اصل كلى كه هم براى مردها و هم براى زنها مفيد است اشاره كنم و آن اين كه انسان با دو بال حركت مىكند . يكى بال آگاهى است . انسان بى خبر جاهل از محيط خودش آگاه نيست ، نمىداند چه مىگذرد . او به افق حيوان بلكه به افق جماد نزديك است ، اصلا نمىداند چه خبر است . انسان اگر بخواهد حركت كند ، بايد آگاه باشد و بداند ، بايد بفهمد و درك كند ، بايد عالم باشد و با انواع دانشها از آن جمله دانش اجتماعى آشنايى داشته باشد . آدم بىخبر و ناآگاه كور است . آدم كور چه حركت تندى مىتواند بكند ؟ آدمى كه از چشم ظاهر محروم است ، وقتى در خيابان راه مىرود مىبينيد با چه احتياطى عصايش را به زمين مىزند و قدم بر مىدارد ! ولى همان آدم اگر چشم داشته باشد ، با چه سرعتى در خيابان حركت مىكند ؟ به صورت مارپيچ از لاى ماشينها خودش را رد مىكند ، در\r\n\r\n\r\n\r\n\r\n","description":"","footnote":"\r\n( 1 ) . در 15 خرداد زنان نقش زيادى نداشتند . بعد از 15 خرداد يك نوع حالت وحشت و عقب نشينى - ولو براى مدت موقت - در مردم پيدا شد . فاجعه خونين 15 خرداد پانزده سال اين انقلاب را عقب انداخت .\r\n","page_name":" 289 ","page_number":289},
  {"content":"\r\n\r\nحالى كه يك آدم كور اگر بخواهد از يك طرف خيابان به طرف ديگر آن برود نمىتواند مگر ديگرى دستش را بگيرد .\r\nمستبدها و استعمارگرها سالهاى زيادى از ناآگاهى و بىخبرى مردم استفاده مىكردند . مردمْ ناآگاه و بىخبر بودند ، او هر كارى دلش مىخواست مىكرد ، هر جنايتى مرتكب مىشد . اگر جنايتى در يك شهر مرتكب مىشد شهر ديگر خبردار نبود و در خود آن شهر هم يك عده متوجه مىشدند و يك عده متوجه نمىشدند .\r\nاستعمار غرب سالها بلكه قرنها كوشش مىكرد در بىخبر نگه داشتن مردم . تا مردم بىخبر بودند خيال او راحت بود . مَثَل معروف مىگويد : « دزد دشمن مؤذّن است » چرا ؟ چون تا مردم خوابند دزد مىتواند دستبرد بزند ولى وقتى كه مؤذن رفت بالاى مناره و فرياد كرد : اللَّه اكبر ، اللَّه اكبر خواب آلوده‌ها بيدار مىشوند . وقتى بيدار شدند دزد ديگر نمىتواند دستبرد بزند . دزد در حال خواب مردم و در تاريكى مىتواند دستبرد بزند ، نه در بيدارى و نه در روشنايى .\r\nدر گذشته مردم ما از نظر اخلاقى تا حدى سلامتهايى داشتند . واقعا اين جهت را نمىشود انكار كرد كه مردم قديم از خيلى لحاظهاى اخلاقى مردم سالمى بودند ، كمتر دزدى مىكردند ، كمتر دروغ مىگفتند ، كمتر مشروبخوارى مىكردند ، كمتر فسق و فجور مىكردند ، مردمانى بودند از نظر اخلاقى سليم اما مردم اخلاقى سليم ناآگاهى بودند . در آن وقت دشمن به اخلاق مردم كارى نداشت . او از نداشتن چشم و كورىشان استفاده مىكرد ، از بىخبرى شان استفاده مىكرد . اما همه را براى هميشه نمىشود بىخبر نگه داشت . هر كارى بكنيد ، آخرش آگاهى از هر روزنه‌اى و از هر گوشه‌اى باشد پيدا مىشود .\r\n\r\nنقش سيد جمال در آگاه كردن ملتهاى مسلمان\r\nيك آدم آگاه هم كه در ميان مردم پيدا شود ، ميليونها نفر را آگاه مىكند . شما ببينيد يك سيد جمال در صد سال پيش پيدا شد ، يك سيد يك لا قبا ، يك سيد تك ، هيچ چيز هم نداشت ، هيچ وسيله‌اى نداشت . يك طلبه چند سالى در قزوين ، مختصرى در تهران ، چهار سالى هم در نجف تحصيل كرد . سر پرشورى داشت . به فكر آگاه‌سازى ملل مسلمان افتاد . راه افتاد با آن مشكلاتى كه مسافرتها در آن زمان داشت . اكثر كشورهاى اسلامى را گردش كرد و از نزديك مطالعه نمود . ايران را كه\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nخودش ايرانى بود ديده بود . به تركيه رفت . آن زمان ، دوره عثمانى بود . تركيه مركز خلافت اسلامى بود و همه كشورهاى اسلامى غير از ايران كه شيعه بود زير نفوذ تركيهء آنوقت بود ، يا جزئش بودند و يا تحت‌الحمايه‌اش بودند . به مصر رفت ، مدتها در مصر ماند . سفر مكه رفت ، حجاز را ديد . به هند رفت ، هندوستان را كاملا از نزديك مطالعه كرد . به افغانستان رفت . همهء اين كشورهاى اسلامى را پا زد ، از نزديك مطالعه كرد و در همه جا هم به افشاگرى و بيدارسازى پرداخت . بعلاوه به كشورهاى اروپايى رفت ، دنياى غرب را شناخت ، به مقاصد و نيّات دنياى غرب آگاه شد ، ريشه دردها را شناخت و آن را در استبداد داخلى و استعمار خارجى تشخيص داد . بيمارى روانى مردم را جدايى دين از سياست دانست . ديد عجب فكر خطرناكى را استعمار در ميان مردم تبليغ كرده كه دين يك مسئله است سياست مسئله ديگر ، كار دين را به دينداران واگذاريد ، كار دين جايش مسجد است ، دين يعنى در مسجد و معبد بودن ، دعا و نماز خواندن ؛ ميدان سياست و ميدان اجتماع چيز ديگرى است .\r\nهمين چندى پيش بعد از رفتن شاه و قبل از آمدن امام ، ديديد انورسادات اين عامل استعمار خارجى چه حرفى زد ؟ ! او هم به مردم مصر گفت : بايد در مصر جدايى دين از سياست حفظ شود ، دين مال مساجد و معابد است .\r\nسيد جمال فكر جدايى دين از سياست را به كلى محكوم كرد ، كه اسلام دين سياست است ، اسلام دين اجتماع است .\r\nپيغمبر اسلام همين قدر كه از آن اسارت مكه خارج شد و به مدينه هجرت كرد و يك محيط آزاد پيدا كرد ، اولين كارى كه كرد اين بود كه حكومت تشكيل داد و خودش در رأس يك حكومت قرار گرفت .\r\nغرض اين كه يك نفر با نداشتن هيچ وسيله‌اى توانست به ملتهاى مسلمان آگاهى ببخشد . تمام نهضتهاى اسلامى كه در كشورهاى اسلامى رخ داده ، مثل نهضت مشروطيت در ايران ، انقلاب استقلال در عراق ، نهضتهاى آزاديبخش در هندوستان ، افغانستان ، تركيه ، مصر و هر يك از كشورهاى عربى ، بذرش را سيد جمال در صد سال پيش كاشت .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\nتلاش استعمار براى تخريب بال اراده\r\nمردم را براى هميشه نمىشود ناآگاه نگه داشت . گذشته از اين ، خود پيشرفت و توسعه تمدن خواه ناخواه منجر به يك سلسله بيداريها مىشود . ماشين چاپ كه اختراع شد ، مطبوعات خواه ناخواه زياد مىشود . استعمار چه بخواهد چه نخواهد ، افكار پخش مىشود ، و انواع وسايل ارتباطى ديگرى كه هست . اين بود كه به فكر نيرنگ ديگرى افتادند و آن اين كه آن بال ديگر را خراب كنند . بال ديگر چيست ؟\r\nبال اراده ، بال احساس شرف و كرامت ذات و اين كه من انسان هستم ، بال اخلاق . تا وقتى كه مردم جاهل بودند ، برنامهء فاسد كردن انسانها از نظر اخلاق چندان براى استعمار مطرح نبود ، نيازى به آن نبود . ولى از روزى كه ديدند آگاهى تدريجا دارد پيدا مىشود ، نمىشود جلو آگاهى را گرفت و مردم را براى هميشه در بىخبرى گذاشت ، گفتند حالا وقت اين است كه آن بال ديگر را از مردم بگيريم و آن ، بال اخلاق ، بال پاكى و طهارت است . اينجا بود كه به مسئله اشاعه انواع فساد اخلاق‌ها به عنوان يك مخدّر و يك امر تخدير كننده پرداختند . ولى اين مسئله را به اين نام نمىگفتند ، همان را هم به نام تمدن ، پيشرفت و آزادى مىگفتند . به نام تمدن و پيشرفت و آزادى و از راه فساد اخلاق ، بىحسى ايجاد مىكردند . انسان اگر عالم و آگاه هم بشود ، وقتى كه خُلق و روحيه‌اش فاسد شد ، نه تنها آن آگاهى به سود خود و جامعه‌اش نيست ، بلكه همان آگاهى بيشتر به زيان جامعه‌اش تمام مىگردد ، مىشود : « چون دزدى با چراغ آيد گزيده‌تر برد كالا » . تا روزى كه دزد نبود چراغ نداشت ، از روزى كه چراغ پيدا كرد دزدش كردند كه از آن چراغ به نفع دزدى استفاده كند . اين برنامه‌اى بود كه اشخاص آگاه متوجه آن بودند .\r\n\r\nماجراى ساختن سينما در كنار مسجد\r\nدر حدود هفده سال پيش ، شايد چند ماهى قبل از انقلاب 15 خرداد ، در آبادان مىخواستند يك سينما در كنار مسجد بسازند . بعد از فوت مرحوم آيت‌اللَّه بروجردى بود . در زمان حيات ايشان نمىتوانستند اين كار را بكنند و هنوز مراجع بعدى قوّت و قدرتى پيدا نكرده بودند . مىخواستند فورا از اين خلأ اين جور استفاده‌ها ببرند . علماى خوزستان داد و فرياد كردند كه حالا سينما مىخواهيد بسازيد چرا كنار مسجد ؟ ! آمدند قم و تهران و . . . علما هم شروع كردند به اقدام كردن\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nبه انواع مختلف اقدامها : تلگرافها ، اعتراضها ، انتقادها . يكى از روحانيون كه مأمور شده بود برود با يكى از مقامات در اين زمينه صحبت كند كه آقا آخر اين چه مرضى است كه شما داريد ، خود او براى من نقل كرد كه من به آن مقام گفتم : من فعلا راجع به سينما حرفى ندارم . من نمىخواهم به شما بگويم سينما نداشته باشيد چون گوش نمىكنيد . اين كارهاى شما از نظر خودتان حساب‌شده است . چه منطقى در اينجا داريد ؟ ( گفت خيلى صريح و رك با او حرف زدم ) گفتم : ممكن است بگوييد كه ما مىخواهيم از اين راه تمدن را توسعه بدهيم ، ممكن است بگوييد كه ما مىخواهيم از اين راه چنين بكنيم . آخرش گفتم : ممكن است منظورتان از اين كه سينماها را اينقدر كمك مىدهيد و امكانات و تسهيلات برايشان فراهم مىكنيد اين باشد كه جوانها بروند آنجا و در آن محيط خلوت تعليماتى به آنها بدهيد و آنها را سرگرم يكديگر بكنيد ، تا جوانها ( اعم از پسر و دختر ) فيلشان ياد هندوستان سياست نكند ، سرشان گرم عياشى و عشقبازيها و معشوقه‌گيرىها و بوى فرند « 1 » و گِرْل فرند « 2 » و امثال اينها بشود و آنچنان سرگرم و بىحس اين مسائل بشوند كه ديگر به فكر سياست نيفتند .\r\nگفت : تا اين را گفتم ، او كه قرار بود چند روز ديگر نخست‌وزير شود قاه قاه زد زير خنده و گفت : همين است .\r\nاينهايى كه هروئين وارد مىكردند ، يعنى خاندان شاه ، كه هنوز هم دنباله سفارشات به آدرس همين شاهزاده خانم‌ها - همينهايى كه آن همه دم از آزادى و حقوق بشر و آزادى زن مىزدند - وارد مىشود « 3 » اينها چه نوع آزادى مىخواستند ؟ ! براى چه اين كار را مىكردند ؟ واقعا فقط به طمع پول بود و مىخواستند استفادهء پولى ببرند ؟ ! اينقدر اينها پول بلند كردند كه ديگر من خيال نمىكنم كه اين هم از آن نظر باشد . ممكن است به اين جهت هم باشد ولى جهت عمده اين بود كه اين اعتيادها مردم را بىحس ، بىروح ، بىاراده و بىتصميم و از انسانيت و اخلاق انسانى ساقط مىكند .\r\n\r\n\r\n\r\n\r\n","description":"","footnote":"\r\n( 1 ) .  dneirf yob \r\n( 2 ) .  dneirf lrig \r\n( 3 ) . مىگفتند الان دارد لباس بچه از گمرك مىرسد ولى داخل آن هروئين است .\r\n","page_name":" 293 ","page_number":293},
  {"content":"\r\n\r\n\r\nبهره‌بردارى از مسئله آزادى زن\r\nمسئله آزادى زن را مطرح كردند . آيا واقعا اينها مىخواستند به زنها آزادى بدهند ؟\r\nاينها كه حاضر نيستند يك ذره به مردها آزادى بدهند ، آيا مىخواستند به زنها آزادى بدهند ؟ يا نه ، ديدند جلو آگاهى مرد و زن - هيچ كدام - را نمىشود گرفت .\r\nبالاخره نمىشود ايران مدرسه نداشته باشد ، بايد داشته باشد . تا كلاس ششم هم بخوانند چشمهايشان باز مىشود . ديپلمه شوند بيشتر چشمهايشان باز مىشود . ولى بايد اين عنصر را از نظر اخلاقى فاسد كرد كه آگاهى نه تنها به او نتيجه ندهد ، بلكه نتيجه معكوس بدهد . آنوقت آمدند دبيرستانهاى مختلط تأسيس كردند ، براى چه ؟\r\nهدف چه بود ؟ دانشگاهها كه وضع عجيبى داشت . در حدود دوازده سال پيش ، از دانشكده ادبيات ( آن وقت من در دانشكده الهيات تدريس مىكردم ) از من دعوت شد كه در دوره فوق ليسانس و دكتراى آنجا كه كلاسهاى آن معمولا چهار پنج نفر بيشتر نيستند تدريس كنم . دعوت رسمى شد ، ابلاغ صادر شد . من هم نمىرفتم .\r\nاصرارهاى خيلى زيادى شد و دلايل بسيارى آوردند كه چنين نيازى به فلسفهء اسلامى هست و اگر شما بياييد چنين و چنان مىشود و . . . من يك روز رفتم . تا رفتم داخل سالن دانشكده ادبيات ، واقعا وحشت كردم . آن كلاس در زيرزمين تشكيل مىشد . من سالن سينما را تا آن وقت نديده بودم ، هنوز هم نديده‌ام ، ولى آنچه را كه درباره سالن سينما شنيده بودم آنجا شهود كردم . حقيقتا شرمنده شدم . از آن اتاق كه بيرون آمدم بروم زيرزمين براى درس ، از يك كنارى خودم را كشيدم ، سرم را پايين انداختم رفتم آنجا چهار كلمه درس گفتم و گفتم خداحافظ ، اينجا جاى من نيست .\r\n\r\nمنطق معتدل اسلام درباره نقش زن\r\nولى در اين ميان جريانهاى ديگرى رخ داد و آن اين كه با اين فساد اخلاق در ميان پسران آگاه و دختران آگاه و بالخصوص در ميان خانمها مبارزه شد ، مبارزهء عجيب و شديدى . منطقى در ميان آمد كه خودِ منطق اسلام بود : اى خانم ! اى زن ! تحصيل بكن ، درس بخوان ولى پوشش اسلامى را هم حفظ كن . حجاب در اسلام ، زندانى شدن زن نيست . من مىتوانم با كمال افتخار سهم خودم را در اينجا ذكر كنم و خدا را شكر مىكنم . كتاب مسئله حجاب را كه من در آن وقت نوشتم و اين منطق معتدل اسلام را ذكر كردم - و خوشبختانه تا به حال بيش از بيست بار و هر بار در بيش از ده\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nهزار نسخه چاپ شده و مرتب هم هنوز مىخواهند « 1 » - نقش بسيار عظيم و فوق‌العاده‌اى داشته است . من نقش زن را در آنجا روشن كرده‌ام كه اى زن ! تو بايد پوشش داشته باشى و فلسفه پوششت هم اين است . تو نبايد خودآرايى كنى . شركت زن در مجامع به معنى اختلاط با مرد نيست . اين همدوشى كه اينها مىگويند ، كلك و حقّه است . تو مىتوانى عفاف و پاكى خودت را حفظ كنى ، پوشش اسلامى خودت را حفظ كنى ، آگاهى خودت را هم به دست آورى . شما ديديد كه در طول اين چند سال كم‌كم قشرى به وجود آمد از خانمهاى تحصيل‌كرده بدون آن كه در دام فساد اخلاق گرفتار شوند ، يعنى قشرى خانم به وجود آمد هم آگاه و هم پاك . در پسرها هم همين طور ، يعنى متقابل بود . امكان ندارد پسر فاسد باشد و دختر درست . پسرها و دخترهاى ما آگاهى و پاكى را توأما به دست آوردند . از يك آدم آلودهء كثيف شهوتران ، چه پسر و چه دختر ، نمىتواند مجاهد به وجود بيايد . مجاهد مخلوقِ آگاهى و پاكى ، هر دو است . يك روح آگاه و پاك مىتواند مبارز و مجاهد باشد .\r\nيادتان هست در چند سال پيش چقدر [ با حجاب دختران دانش‌آموز 
  ] مبارزه مىشد ؟ دشمن اينها را خوب حساب كرده بود و خوب آگاه بود و خوب احساس خطر مىكرد . چرا چند سال پيش ، اول سال تحصيلى يك دفعه از طرف مأمورين ساواك كه پستهاى عالى در وزارت آموزش و پرورش داشتند ريختند در مدارس دخترانه ، بىخبر داخل كلاسها شدند و روسريها را از سر محصلين كشيدند ؟ آيا فقط منظورِ شهوترانى شخصى داشتند ؟ اينها از اين حرفها خيلى دارند . احساس خطر مىكردند . از نظر آنها دبيرستانهايى ( چه پسرانه و چه دخترانه ) كه در اين كشور به‌وجود آمد كه هم تعليم مىداد و هم تربيت دينى و مذهبى مىكرد كانون خطر براى آنها بود ، و بالاخص از ناحيه دبستانها و دبيرستانهاى درست اسلامى دخترانه خطر را بيش از همه جا احساس مىكردند . آيا در دو سه سال پيش نبود كه دانشگاه تصميم گرفت كه نبايد يك خانم باحجاب وارد دانشگاه شود « 2 » ؟ براى چه ؟ اينها آزادى مىخواستند ؟ يا ديدند عجب ! دخترها دارند باسواد مىشوند ، پاكى خودشان را هم حفظ مىكنند و در آينده اينها خطرى خواهند بود ، به صورت زنان مبارز\r\n\r\n\r\n\r\n\r\n","description":"","footnote":"\r\n( 1 ) . [ كتاب مسئله حجاب تا كنون هفتاد نوبت چاپ شده است . 
  ]\r\n( 2 ) . البته همه اطلاع داشتند ، ما هم اطلاع داشتيم كه اين تصميم بعد از فرمانى بود كه از دربار صادر شده‌بود و آن كسى هم كه بيش از همه جوش و جلاى اين كار را داشت خواهر دوقلوى شاه بود .\r\n","page_name":" 295 ","page_number":295},
  {"content":"\r\n\r\nدرخواهند آمد . و چه مقاومت شكوهمندى در همان شرايط اختناق ، خانمها كردند ! گفتند ما بايد دانشگاه برويم و بايد هم پوشش اسلامى خودمان را حفظ كنيم . اينجا بود كه در جوانان ما اعم از پسر و دختر ، دو بال به موازات يكديگر روييد : بال آگاهى و بال اراده و عفاف و پاكى ، و با اين دو بال بود كه اينها توانستند در فضاى مبارزه پرواز و حركت كنند .\r\nاين مطلب ، مقدمه‌اى بود براى اين حرف : اينهايى كه در اين ايام اخير كه مسئلهء پوشش اسلامى مطرح شد باز به نام آزادى و حقوق زن شروع كردند به داد و فرياد كردن كه آزادى ما از بين رفت ، چه كسانى بودند ؟ من به خودشان كار ندارم كه چه كسانى بودند ، شما بهتر مىدانيد چه كسانى بودند . اينها همان افرادى بودند كه در دوره سابق ، رهبرى خواهرهاى شاه را پذيرفته بودند . آيا آنها براى زن آزادى مىخواستند ؟ همينهايى بودند كه در دو سه ماه پيش به عنوان حمايت از قانون اساسى ميتينگ دادند و راهپيمايى كردند . چه كسانى مبارزه كردند ؟ فيلمهايش وجود دارد ، همه شما در راهپيماييها ديده‌ايد . زنانِ آزاد به قول آنها بودند يا زنانِ آزاد به قول ما ؟ آيا پوشش اسلامى دارها بودند يا بى پوشش اسلامىها ؟ چه كسانى بودند كه جلو گلوله رفتند و شهيد شدند ؟ اينها بودند يا آنها ؟\r\nاين بود كه اين آگاهىاى كه در طول اين ده بيست سال به مردم داده شد ، اين اسلام راستينى كه واقعا راستين به مردم تفهيم شد ، نقش اساسى داشت . البته در اينجا رهبرىِ رهبر فوق‌العاده مؤثر بود . مىدانيد كه چه چوبهايى لاى چرخ انقلاب گذاشتند . در سفرى كه خود ما رفتيم پاريس ، ايشان با آن تيزهوشى و دوربينىاى كه دارند ، صريحا و اكيدا گفتند ( قبلا هم گفته بودند ) شركت خانمها در تظاهرات و راهپيماييها - ولو با منع صريح پدران و شوهرانشان مواجه شوند - واجب است ، شوهرها و پدرها حق ندارند مانع شركت اينها بشوند . در ايامى كه در تهران ، دبستان علوى بودند ، مىدانيد كه پيش‌ازظهر را به آقايان و بعدازظهر را به خانمها اختصاص داده بودند و مخصوصا خانمها كه مىآمدند هجومْ خيلى زياد مىشد و خانمهايى كه بيشتر احساساتى مىشدند بيحال مىشدند . عده‌اى در آنجا گفتند ممكن است اين برنامه كم كم منجر به تلفات شود ؛ هر روز چندين نفر از اين خانمها بيهوش مىشوند ، بيحال مىشوند ، گريه مىكنند ، فرياد مىكنند و . . . اين برنامهء خانمها بايد تعطيل شود . به آقا پيشنهاد شد كه اين برنامهء خانمها را اجازه بدهيد كه تعطيل\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nشود . گفتند : ما شاه را با همينها بيرون كرديم ، همينها شاه را از مملكت بيرون كردند ، من برنامه را تعطيل نمىكنم . در اعلاميه اخيرشان فرموده‌اند كه زنان همدوش مردان و برابر با مردان بلكه جلوتر از مردان در اين انقلاب سهيم‌اند ، كه اين يك واقعيت است .\r\n\r\nنه پرده‌نشينى و نه اختلاط ، بلكه حريم\r\nولى ما بايد كوشش كنيم كه اين را از دست ندهيم . صراط مستقيم باريك است . كمى از اين طرف برويم پرت مىشويم ، كمى از آن طرف برويم هم پرت مىشويم . اندكى به نام عفت و عصمت و پاكى ، زن را به گوشه صندوقخانه‌ها بكشانيم پرت شده‌ايم ، يك ذره به نام دخالت خانمها در اجتماعات و فعاليتها حريم « 1 » را بشكنيم نيز از آن طرف افتاده‌ايم . شركت ملازم با اختلاط نيست . شركت ملازم با نوعى التذاذ جنسى از يكديگر بردن نيست . پيغمبر اكرم در مسجد مدينه ، زنها را اجازه مىداد مىآمدند ، مردها را هم اجازه مىداد مىآمدند . زنها را منع نكرد . ولى يك دفعه فرمود : اى كاش ما براى خانمها درِ ديگرى از مسجد باز كنيم ( دلش نمىخواست كه زنها و مردها از يك در داخل و خارج شوند ؛ به يكديگر تنه مىزنند ، فساد از همين جا پيدا مىشود ) كه بعد « باب النساء » را ساختند و الان هم در همان محل در مسجد مدينه درى هست به نام « باب النساء » كه مخصوص زنهاست . زنها و مردها مىآمدند در مسجد پيغمبر پاى وعظ پيغمبر مىنشستند ، وقتى كه خارج مىشدند چون كوچه‌هاى مدينه تنگ بود ازدحام جمعيت مىشد ، زن و مرد با يكديگر مخلوط مىشدند ، مردِ جوان بود زن جوان بود ، احيانا به يكديگر تنه مىزدند . فرمود : بهتر اين است كه زنها از كنار حركت كنند ، مردها از وسط . پيغمبر اكرم خوش نداشت كه اين حركت به صورت اختلاط باشد . منطق صحيح همين است .\r\nبنابراين شركت زن در فعاليتهاى اجتماعى ملازم اين است كه در شرايطى كه فتنه‌انگيز است مثل ازدحامها [ اختلاط نباشد و حريم رعايت شود . 
  ] البته در غير ازدحام اشكالى ندارد . مثلا در اتوبوس زنها نشسته‌اند ، مردها هم نشسته‌اند ، ازدحام نباشد اشكالى ندارد . من هميشه حتى در كتاب مسئله حجاب به طرز زيارت رفتن در\r\n\r\n\r\n\r\n\r\n","description":"","footnote":"\r\n( 1 ) . در مسئله حجاب ، اين حدود كاملا مشخص شده .\r\n","page_name":" 297 ","page_number":297},
  {"content":"\r\n\r\nاعتاب مقدسه - كه از قديم معمول بوده - اعتراض كردم . زن و مرد قاطى مىروند ، بعد به يكديگر فشار مىآورند . ولو اين كه در حرم امام رضا باشد كار درستىنيست .\r\nدر قديم‌الايام زيارتگاهها اين قدر شلوغ نبوده ولى در اين سالها كه اين قدر شلوغ شده ، حق اين است كه ساعاتى مثلا پيش‌ازظهر را به مردها و بعدازظهر را به زنها اختصاص بدهند يا بالعكس ؛ لااقل در مواقع ازدحام چنين كارى بكنند . اين طرز زيارت رفتن با روح اسلامى چندان سازگار نيست . پس ما نه از آن طرف بيفتيم و نه از اين طرف . ما بايد حد وسط و حد اعتدال را حفظ كنيم . اسلام دين معتدل است .\r\n\r\nرسول اكرم و نقش زن در اجتماع\r\nپيغمبر اكرم زنها را در جنگها شركت مىداد ولى آنها كارى را كه بيشتر متناسب با زنها بود انجام مىدادند . احيانا در برخى مواقع شدت ، زنها هم شمشير بر مىداشتند ، چنان كه در جهاد اسلامى اگر موقع دفاع بشود ، زن و مرد و كوچك و بزرگ ، همه بايد شركت كنند و شركت مىكنند . ولى رسول اكرم حتىالامكان زنها را به كارهاى متناسب با خودشان مثل پانسمان كردن مىگماشت .\r\nنُسَيْبهء جرّاحه زنى است كه در جنگ احد شركت كرد و در جنگها زياد شركت مىكرد و يكى از كارهايش جرّاحى بود ، به اين معنى كه زخمها را پانسمان مىكرد .\r\nاو و زنهاى ديگرى وسايل پانسمان را با خود به ميدان جنگ مىبردند و مجروحين را پانسمان مىكردند كه اين خود همكارى است ، و احيانا اتفاق مىافتاد كه همين نسيبه خودش مىجنگيد . در جنگ احد خيلى جنگيده است و خودش جزء مجروحين شد . ضربتى روى شانه‌اش فرود آمد . به قدرى اين ضربه سنگين و هولناك بود كه بعد از اين كه معالجه شد ، گودالى روى شانه‌اش باقى ماند و بعد كه پيرزن شده بود دخترهايى كه آن دوره را درك نكرده بودند مىآمدند از او توضيح مىخواستند كه بگو چطور شد كه روى شانه تو اين طور شد ؟ و او هم با طول و تفصيل برايشان نقل مىكرد .\r\n\r\nزن در جمهورى اسلامى\r\nمنطق اسلام يك منطق معتدل است . بعد از اين هم جامعه اسلامى و جمهورى اسلامى بدون شركت زنها قابل دوام نيست . در پيش‌نويس قانون اساسى براى زنها\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nموقع بسيار بجا و مناسبى پيش‌بينى شده است . در آنجا عناوين اوليه با عناوين ثانويه اشتباه نشده است . من هنوز آن پيش‌نويس را نديده‌ام كه بخواهم از روى ديده خودم اظهار نظر كنم . هنوز فرصت نكرده‌ام ببينم ولى اجمالا مىدانم كه چنين است .\r\nمن در پاريس وقتى كه در جلسه خلوتى در خدمت امام بودم و صحبت مىكردم ، داشتم مسائلى را كه امروز مطرح است و بالخصوص براى فرنگيها نسبت به حكومت آينده مطرح است يك يك بيان مىكردم ؛ تا يكى دو تايش را گفتم ، فرمودند : مسئله زن . ديدم خود ايشان بيش از اين كه من توجه داشته باشم ، به اين مسئله توجه دارند . در كمال صراحت در مصاحبه‌هايشان كه در روزنامه‌ها هم چاپ شد ، همان وقت اظهار نظر كردند كه « زنها حق رأى دادن و حق رأى گرفتن دارند » كه يك دفعه در يك مصاحبه كه خبرنگاران اطلاعات و كيهان هر دو رفته بودند پاريس و با ايشان مصاحبه كرده بودند ، اين قسمت افتاده بود . بعد ، از آنجا به خود من تلفن شد كه اين قسمت را حتما در آنجا بگنجانيد . منتها چون گفتند به اطلاعات بگو ، من به اطلاعات گفتم و در اطلاعات چاپ شد ولى در كيهان چون از آنجا غفلت شد كه به من گفته شود ، اين قسمت چاپ نشد . اين كه اين قسمت در اطلاعات بود ، به خاطر اين بود كه خود آقا پيغام دادند كه حتما اين قسمت بايد چاپ شود .\r\nولى اين را هم توجه داشته باشيد كه اينها به معنى اختلاط نيست . وارد شدن زن در اجتماع به معنى اين كه اجتماع محيط شهوترانى بشود نيست و نخواهد بود . اين به معنى اين است كه زن و مرد دو انسان‌اند و در انسانيت متساوى و متشابه ؛ يعنى در آنچه كه به انسانيت انسان مربوط مىشود برابر و همانند يكديگرند ولى در عين حال مرد انسان مذكر است و زن انسان مؤنث . در خود طبيعت ، ميان مرد و زن تفاوتهايى هست . زن چيزهايى از احساسات ، عواطف ، طرز تفكر ، طرز برداشت‌ها ، تواناييها و استعدادهاى بدنى دارد كه مرد ندارد و مرد خصوصياتى دارد كه زن ندارد . در عين حال كه در انسانيت با يكديگر متشابه و متساوى هستند ، اين جهت را هم نبايد فراموش كنيم كه در متن خلقت و فطرت ، مدار زن و مدار مرد تفاوتهايى دارند . ما نبايد تحت تأثير فرنگيها اختلافات و تفاوتهايى را كه ميان زن و مرد هست - كه دست خلقت و دست خدا گذاشته است براى اين كه ايندو مكمّل يكديگر باشند - ناديده بگيريم . اگر زنها در خلقت جسمى و خلقت روحى عينا مانند مردها\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nبودند نقص بود و اگر مردها عينا مانند زنها بودند نيز نقص بود . ايندو طورى خلق شده‌اند كه مكمّل يكديگر هستند . ما اين حساب را نبايد فراموش كنيم . من در كتاب نظام حقوق زن در اسلام گفته‌ام كه تساوى حقوق زن و مرد يك مسئله است ، تشابه حقوق زن و مرد مسئله ديگر است . اينها از نظر حقوق متساوىاند ولى متشابه نيستند . تساوى توجه به كمّيت است . ارزش كمّى حقوق زن و مرد برابر با يكديگر است ، بلكه من ثابت مىكنم كه ارزش كمّى حقوق زن بيشتر از مرد است و بايد هم به يك دليل خاص بيشتر باشد . ولى از نظر كيفى چطور ؟ از نظر كيفى اين طور نيست .\r\nوظايف كيفى ايندو در قسمتهايى متفاوت است ، حقوق اينها از نظر كيفيت از جنبه‌هايى متفاوت است ، مجازاتهاى اينها از نظر كيفى در مواردى متفاوت است .\r\nتساوى حقوق زن و مرد و تشابه حقوق زن و مرد نبايد يا يكديگر اشتباه شود . يكى از افتخارات حقوق اسلامى اين است كه حقوق زن و مرد را متساوى مىداند ولى متشابه نمىداند .\r\nقانون اساسى پيش‌نويسى دارد كه عده‌اى از علما و مدرسين قم ديده‌اند و قرار است عده زياد ديگرى از صاحب‌نظران ببينند و بعد در اختيار همه مردم قرار داده شود و همه صاحب‌نظران در آينده روى آن اظهار نظر كنند . تصويب قانون اساسى غير از رفراندوم است . در رفراندوم فعلا ما رژيم را تعيين مىكنيم كه آيا رژيم ما جمهورى اسلامى باشد ، يعنى رژيمى باشد كه شكل رژيم جمهورى است و محتواى آن اسلامى . اما اين كه مواد قانون اساسى بر اساس رژيم جمهورى اسلامى چگونه بايد باشد ، همه صاحب‌نظران بايد اظهار نظر كنند كه در كادر اسلامى چگونه بايد نظر داد . الان ما قانون اساسى تمام‌شده نداريم . روى اين پيش‌نويس همه مردم مىتوانند اظهار نظر كنند ولى بر طبق معيارهاى اسلامى . به هر حال در قانون اساسى آينده « 1 » آنچه كه من فكر مىكنم همين است : از ويژگيهاى جمهورى اسلامى در آينده اين است كه زن و مرد داراى حقوق متساوى و نه حقوق متشابه هستند . در كتاب نظام حقوق زن در اسلام فرق ايندو را با يكديگر تا حدود زيادى توضيح داده‌ام .\r\nو صلّى اللَّه على محمّد و آله الطّاهرين\r\n\r\n\r\n\r\n\r\n","description":"","footnote":"\r\n( 1 ) متأسفانه آيت الله مطهرى چند ماه قبل از تاسيس ؟ « مجلس خبرگان قانون اساسى » به شهادت رسيدند\r\n","page_name":" 300 ","page_number":300},
  {"content":"\r\n\r\n\r\nنقش بانوان در تاريخ معاصر ايران * « 1 »\r\nبسم اللَّه الرحمن الرحيم\r\nاز چاپ اول كتاب مسئله حجاب ده سال و اندى و از چاپ اول كتاب نظام حقوق زن در اسلام در حدود شش سال مىگذرد . در اين دو كتاب وضع و موقع زن ، نقش زن در زندگى ، وظايف زن ، حقوق زن بررسى شد و منطق اسلام در اين مسائل روشن گشت . در فاصله اين ده سال تحولى شگرف در زندگى ما ايرانيان پديد آمد ، انقلابى عظيم و خيره‌كننده رخ داد كه چشم جهانيان را خيره كرد ، همه را به اعجاب و تحسين واداشت ، كشور ايران وارد مرحله نوينى از تاريخ خود شد ، رژيم كهن شاهنشاهى را به دور افكند و دست‌اندركار تحقق بخشيدن نظامى اسلامى است و سر آن دارد حوزه وسيع منطقه اسلامى را كه صدها ميليون مسلمان را در بر گرفته است به راه خود بكشاند و جهان سومى به نام « جهان اسلامى » بيافريند .\r\nاكنون ضرورت ايجاب مىكند كه وضع و موقع زن در اين ده سال و در جريان\r\n\r\n\r\n\r\n\r\n","description":"","footnote":"\r\n( 1 ) * اين مقاله آخرين اثر قلمى شهيد آيت‌اللَّه مطهرى است و در زمان شهادت ايشان بر روى تختى كه معمولا مىنوشتند يافت شد . ظاهرا تصميم داشتند آن را مقدمه چاپ جديد كتاب مسئله حجاب قرار دهند اما مقاله ناقص ماند . مناسب ديديم كه آن را پس از فصل « نقش زن در جمهورى اسلامى » قرار دهيم .\r\n","page_name":" 301 ","page_number":301},
  {"content":"\r\n\r\nاين انقلاب عظيم اسلامى مورد بررسى قرار گيرد كه بانوان در اين انقلاب چه سهم و نقشى داشته‌اند و چه عواملى موجب گشت كه بانوان در اين مقطع تاريخى بىنظير سهم عمده‌اى به خود اختصاص دهند .\r\nانقلاب اسلامى ايران ويژگيهايى دارد كه در مجموع خود آن را در ميان همه انقلابات جهان بىنظير و بىرقيب ساخته است . يكى از آن ويژگيها ذىسهم بودن بانوان است .\r\nبانوان سهم بزرگى از انقلاب را به خود اختصاص دادند و اين حقيقتى است كه جملگى برآنند . رهبر عظيم‌الشأن انقلاب اسلامى ايران بارها با تكريم و تحسين از نقش فعال بانوان ياد كرده‌اند و احيانا سهم آنان را عظيم‌تر از سهم مردان شمرده‌اند .\r\nرهبر انقلاب اسلامى ايران با تيزبينى و تيزهوشى خاص خود دريافته بودند كه انقلاب اسلامى ايران بدون شركت بانوان به ثمر نخواهد رسيد . از اين رو شركت آنان را در مراسم انقلابى واجب و لازم شمردند و حتى موافقت پدر يا شوهر را لازم ندانستند .\r\nبانوان باايمان ما پس از آن كه از فرمان رهبر آگاه شدند ، با حفظ اصول و موازين اسلامى از هيچ گونه فداكارى در راه به ثمر رساندن انقلاب خوددارى نكردند ، پا به پاى مردان راهپيمايى كردند ، شعار دادند ، در تظاهرات شركت كردند ، شهيد دادند ، زندان رفتند ، شكنجه كشيدند ، آواره شدند ، در به درى كشيدند ، محروميتها متحمل شدند .\r\nبه نظر مىرسد اينچنين نقش تاريخى براى زن در جهان بىسابقه است . در تاريخ اسلامِ خودمان تنها در صدر اسلام است كه مىبينيم بانوان نقش مؤثرى از نظر سياسى يا نظامى يا فرهنگى ايفا كرده‌اند . در دوره‌هاى متأخر تدريجا اين نقش ضعيف شده و احيانا به صفر رسيده است و همين جهت ايجاب مىكند كه تحقيق كنيم چه عواملى موجب گشت كه زن بار ديگر در صحنه تاريخ ظاهر شود و تاريخ را از « مذكّر » بودن محض خارج كند و آن را « مذنّث » ( مذكر - مؤنث ) نمايد ؟\r\nپيش از آن كه وارد اين بحث شويم يادآورى اين نكته ضرورى است كه منظور ما از نقش داشتن و نقش نداشتن زن در تاريخ ، نقش مستقيم و ظاهر شدن زن در صحنه تاريخ است ، اما نقش غير مستقيم و پشت جبهه و صحنه را زن همواره براى خود محفوظ داشته است .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nزنان در طول تاريخ تنها مولّد و زاينده مردان و پرورش دهنده جسم آنها نبوده‌اند ، بلكه الهام‌بخش و نيرو دهنده و مكمّل مردانگى آنها بوده‌اند . زنان از پشت صحنه و از پشت جبهه جنگ همواره به مردان مردانگى مىبخشيده‌اند . ما در بسيارى از اشعار حماسى عربى و فارسى مىبينيم كه دليران و دلاوران در حماسه‌هاى خود زنان را مخاطب قرار داده و از مردانگى و شجاعت و دلاورى خود دادِ سخن داده‌اند . گويى مرد ، آگاهانه و يا ناآگاهانه ، از همه دليريها و دلاوريهاى خود رضايت و تحسين و جلب رضايت زن را منظور مىداشته است . اگر فرصتى دست دهد و قطعات ادبى نظم و نثر كه در اين زمينه انشاء شده يك جا گرد آيد ، يك فراز جالب و قابل مطالعه‌اى از نظر جامعه‌شناسى فراهم مىگردد . اين كه مىگويند زن آفريننده عشق است و عشق آفريننده مرد و مرد آفريننده تاريخ ، ناظر به نقش غير مستقيم زن در سازندگى تاريخ است .\r\nزن نقش سازندگى غير مستقيم تاريخى خود را مديون اخلاق ويژه جنسى خويش يعنى حيا و عفاف و تقوا و دورباش زنانه خويش است . آنجا كه زن ، دورباش حيا و عفاف را حفظ نكرده و خود را به ابتذال كشانده اين نقش تاريخى را از دست داده است . به حق در مورد حيا و عفاف زن گفته شده است :\r\nحيا پاداشهاى خود را پس‌انداز مىكند و در نتيجه نيرو و شجاعت مرد را بالا مىبرد و او را به اقدامات مهم وا مىدارد ، قوايى را كه در زير سطح آرام حيات ما ذخيره شده است بيرون مىريزد « 1 » .\r\nاز اين رو گويى نوعى تضاد و تعارض ميان اين دو نقش وجود دارد : يا نقش غير مستقيم و از صحنه بيرون بودن و يا نقش مستقيم و پشت جبهه را رها كردن و نقش غير مستقيم نداشتن . اما در حقيقت تضاد و تعارض غير قابل جمعى در كار نيست . يك راه باريك و ظريف وجود دارد كه زن اگر از آن راه برود هر دو نقش را در آنِ واحد مىتواند ايفا كند . آن راه باريك و ظريف همان است كه بانوان ما در ده سالهء اخير طى كردند . ويژگى دخالت زن در انقلاب اسلامى ايران در اين است كه زن\r\n\r\n\r\n\r\n\r\n","description":"","footnote":"\r\n( 1 ) . لذات فلسفه ، ويل دورانت ، ص 133 .\r\n","page_name":" 303 ","page_number":303},
  {"content":"\r\n\r\nمسلمان ايرانى در عين اين كه در صحنه تاريخ ظاهر شد و مستقيما در كار سازندگى تاريخ با مرد شركت كرد ، پشت جبهه را رها نكرد ، حيا و عفاف و پوشش لازم را از كف نداد ، دورباش خويش و كرامت و عزت زنانه خويش را محفوظ داشت و خويشتن را مانند زن غربى و زن مدل پهلوى به ابتذال نكشانيد .\r\nزنان از نظر نقش تاريخى ، دوره‌هاى سه گانه‌اى را طى كرده‌اند . در برخى دوره‌ها و بر اساس برخى طرز تفكرها دخالت مستقيم زن در ساختن تاريخ منفى است . در اين دوره‌ها زن جز در اندرون خانه كارى ندارد و نمىتواند داشته باشد و صرفا يك كالاى اندرونى است . طبعا در چنين شرايطى هيچ يك از استعدادهاى انسانىاش يعنى تفكر ، آگاهى ، بيدارى ، آزادگى ، اراده و اختيار و انتخاب ، هنر و خلاقيت و ابداع و حتى عبادت و سلوك عارفانهء الى اللَّه رشد لازم را طى نمىكند .\r\nدر اين گونه جوامع در حكم يك وسيله و ابزار زندگى خانوادگى است ، يك « شئ » است و به حكم اين كه محيط زندگى زن محدود است به درون خانواده و در بازارِ به اصطلاح آزاد دسترسى به او ميسر نيست ، براى مرد عزيز و گرانبهاست . از اين رو زن در چنين دوره‌ها و چنين محيطها يك « شئ گرانبها » است مانند هر شئ نفيس و گرانبهاى ديگر از قبيل برليان و الماس و غيره . در اين گونه دوره‌ها تاريخ طبعا « مذكر » است ، زنان نقش مستقيم و محسوس و ملموس در ساختن تاريخ ندارند .\r\nاگر ما به تاريخ گذشتهء پيش از نيم قرن اخير خودمان برويم عينا همين وضع را مىبينيم ؛ مىبينيم زن وجود دارد اما به صورت يك « شئ عزيز و نفيس و گرانبها » و معمولا بىدخالت در تاريخ و حوادث تاريخى .\r\nدر برخى جوامع زن خانه را رها كرده و وارد اجتماع شده است ؛ در شئون علمى ، هنرى ، فكرى ، سياسى شريك مرد شده است و به صورت « شخص » درآمده است ؛ اما نظر به اين كه مدار خويش را به كلى رها كرده و حريم را به كنار زده و خود را رايگان در دسترس مرد قرار داده و در اماكن عمومى ، كاباره‌ها ، دانسينگها ، حاشيهء خيابانها حضور و آمادگى خود را اعلام داشته است ، ارزش و بهاى خود را از دست داده است . در اين جوامع زن شخص است اما « شخص بىبها » . در اين گونه جوامع زن حضور خود را در صحنهء تاريخ ثابت كرده در حالى كه پشت جبهه را رها كرده است ، نقش مستقيم خود را در سازندگى تاريخ به كف آورده اما نقش غير\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمستقيم را كه از آن كمتر نيست از كف داده است .\r\nآنجا كه زن نقش غير مستقيم خود را از دست مىدهد ، هم خود را تباه مىسازد و هم مرد را . زن « مدل پهلوى » كه نزديك چهل سال قشر عظيمى از جامعهء زن ايرانى را تشكيل مىداد از اين نوع بود . . . « 1 »\r\n\r\n\r\n\r\n\r\n","description":"","footnote":"\r\n( 1 ) افسوس كه منافقان فرصت نگارش بقيه مقاله را به استاد ندادند\r\n","page_name":" 305 ","page_number":305},
  {"content":"\r\n . \r\n","description":"","footnote":"","page_name":" 306 ","page_number":306},
  {"content":"\r\n\r\n\r\nدربارهء جمهورى اسلامى\r\n\r\nمصاحبه مطبوعاتى * « 1 »\r\nبسم اللَّه الرحمن الرحيم\r\nسؤال : آينده انقلاب اسلامى را چگونه مىبينيد ؟\r\nاستاد : در مسائل اجتماعى براى آينده نمىتوان به صورت قطعى پيش‌بينى كرد ؛ يعنى مسائل اجتماعى پيچيده‌تر از آن است كه يك نفر آن طورى كه مثلا يك منجم و متخصص ستاره‌شناسى خسوف و كسوف را پيش‌بينى مىكند ، بتواند وضع جامعه را پيش‌بينى كند . البته يك مطلب ديگر هست كه درباره آن هم بدون تكيه بر يك نوع ديد الهى يعنى جهان‌بينى الهى نمىشود نظر داد و آن اين است كه آينده جامعه بشريت چه آينده‌اى است ؟ ما معتقديم كه حركت جامعه‌ها و حركت انسانها به سوى استقلالِ هر چه بيشتر فكرى و آزادى بيشتر از جبر محيط طبيعى و محيط اجتماعى و وابستگى بيشتر به ايمان و ايدئولوژى است . و البته ما آينده را پيش‌بينى مىكنيم كه آينده بشريت آينده جامعه توحيدى است ؛ جامعه توحيدى ، هم به مفهوم فكرى و\r\n\r\n\r\n\r\n\r\n","description":"","footnote":"\r\n( 1 ) * اين مصاحبه دو هفته قبل از شهادت آيت‌اللَّه مطهرى انجام شده است .\r\n","page_name":" 307 ","page_number":307},
  {"content":"\r\n\r\nاعتقادى و هم به مفهوم اجتماعى .\r\nو اما آيندهء بالخصوص انقلاب اسلامى ايران ؛ در اين مورد نيز به اصطلاح معروف « تنبّؤ » يعنى پيامبرىگرى نمىشود كرد كه به طور جزم آينده‌اى را پيش‌بينى نمود . ولى به صورت اميدوارى ، براى ما وضع حاضر بسيار بسيار اميدوار كننده است كه انقلاب اسلامى در آن جهتِ خودش به آن ثمر اسلامىاى كه بايد برسد ، در آينده ان‌شاءاللَّه خواهد رسيد .\r\n- يعنى منظورتان اين است كه انقلاب اسلامى ايران در آينده مىتواند الگويى براى كشورهاى ديگر باشد ؟\r\nاستاد : ما اينچنين فكر مىكنيم ؛ فكر مىكنيم كه مىتواند الگويى باشد ، البته بعد از آن كه وضع داخلى خودش را سامان بدهد و خود را از يك نوع نابسامانيها و برخى رگه‌هاى بيگانه‌اى كه در آن وجود دارد خالص كند .\r\n- استاد ! به نظر شما چه شرايطى براى تداوم انقلاب لازم است ؟ آيا همانطور كه در يك سرى از سخنرانيهايتان فرموديد ، عدالت و آزادى ، معنويت و استقلال كافى به نظر مىرسد ؟\r\nاستاد : نه ، همان‌طورى كه توجه كرديد آنچه كه من در آن سخنرانيها گفته‌ام ، به عنوان شرايط است . شرايط يعنى چيزهايى كه بدون آنها مشروط امكان‌پذير نيست ، اما معنىاش اين نيست كه حتما وجود آنها كافى است و هيچ شرط ديگرى در كار نيست . معمولا وقتى كه مىگويند شرايط ، به اصطلاح شرط لازم را بيان مىكنند نه شرط كافى . آنچه كه من در آنجا گفتم يك سلسله از شرايط لازم بود . مقصود من اين بود كه اين انقلاب اسلامى اگر بخواهد سلب كننده آزاديها باشد ، اين يك آفتى است در آن ، و اگر بخواهد نسبت به عدالت اجتماعى به معنى دقيق كلمه حساسيت كافى نداشته باشد به خطر خواهد افتاد . اگر تحت تأثير مكتبهاى ماترياليستى معنويت را كوچك و ضعيف بشمارد و گرايش مادى زياد پيدا كند ، باز به خطر خواهد افتاد . اگر استقلال را ، چه استقلال سياسى ، چه استقلال اقتصادى و چه استقلال مكتبى ( يعنى\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاين كه اسلام را به عنوان يك مكتب مستقل بشناسد و معرفى كند نه اين كه از مكتبهاى ديگر قسمتهايى را بگيرد و مخلوط كند ) كوچك بشمارد ، باز در خطر است .\r\nمن در آن جزوه‌اى كه به نام نهضتهاى اسلامى در صد سالهء اخير منتشر شد ، بحثى كرده‌ام تحت عنوان « آفات نهضت » . در آنجا مسائلى را ذكر كرده‌ام غير از شرايط مذكور ، و هشدارهايى داده‌ام . از آن جمله است مسئله رخنه فرصت‌طلبان . هميشه يك نهضت بعد از آن كه پيروز شد و يا قبل از آن كه پيروز شود ، در وقتى كه آثار و علائم پيروزى پيدا مىشود و دوران سختيهاى محض منقضى مىگردد ، فورا افراد فرصت‌طلب كه از هر فرصتى استفاده مىكنند ، خودشان را مىاندازند در نهضت و آنچنان تندتر از ديگران شعار مىدهند و داد و فرياد مىكنند كه صداى انقلابيون اول را تقريبا تحت‌الشعاع قرار مىدهند و اگر مراقبت نشود و جلو اين فرصت‌طلب‌ها ( اعم از افراد فرصت‌طلب يا گروههاى فرصت‌طلب ) گرفته نشود قهرا نهضت به خطر خواهد افتاد . همچنين در آنجا گفته‌ام كه يك نهضت خدايى يعنى يك نهضت مذهبى ضرورتا بايد در آن خلوص حكمفرما باشد و اگر نوعى ناخالصى ، هوا ، هوس ، طمع ، بالخصوص در رهبران نفوذ پيدا كند ، نهضت مذهبى زود از بين خواهد رفت ؛ يعنى نهضتهاى مذهبى بالخصوص - همهء نهضتها اينچنين است ولى نهضتهاى مذهبى بالخصوص - از نظر رخنه كردن هوا و هوس‌ها و مطامع ، عجيب آسيب‌پذير است . و در همان جزوه اين آيه را ذكر كرده‌ام كه قرآن مىگويد : الْيَوْمَ يَئِسَ الَّذينَ كَفَروا مِنْ دينِكُمْ فَلا تَخْشَوْهُمْ وَ اخْشَوْنِ « 1 » . قرآن به گونه‌اى تهديد مىكند كه بعد از اين از من بترسيد ، يعنى از اين كه كارى بكنيد كه عقوبت الهى طبق سنت الهى شامل حال شما بشود و شما ديگر اين لياقت و استحقاق را از دست بدهيد بترسيد ، كه آنوقت طبق سنت الهى كه اگر مردمى از نظر اخلاق و روحيه فاسد شدند خداى متعال هم وضع اجتماعى آنها را تغيير مىدهد ، خداوند وضع اجتماعى شما را تغيير خواهد داد .\r\nهمچنين عوامل ديگرى در آنجا ذكر كرده‌ام از قبيل كوتاهى كردن در عرضه كردن ايدئولوژى اسلامى به طور كامل و جامع و كوتاهى كردن در پاسخگويى به معترضها و در مقابله كردن با ايدئولوژيها ، كه زياد بايد جنبيد و زياد بايد در اين زمينه كار كرد\r\n\r\n\r\n\r\n\r\n","description":"","footnote":"\r\n( 1 ) . مائده / 3 .\r\n","page_name":" 309 ","page_number":309},
  {"content":"\r\n\r\nوالّا اگر در اين جهت كوتاهى شود باز نهضت رخنه پيدا مىكند . چيزهاى ديگرى هم گفته‌ام كه در آن كتاب هست .\r\nبنابراين آنچه كه من در آن سخنرانيها گفتم قسمتى از شرطهاى لازم بوده نه همه شرطها .\r\n- استاد ! در حال حاضر به نظر مىرسد كه نسل جوان نياز مبرمى به دانستن و فرا گرفتن اسلام دارد و استقبال بىنظيرى هم مىكند . آيا به نظر شما براى اقناع اين نسل از نظر فلسفه احكام و دستورات اسلامى صرفا مجالس سخنرانى در محافل و مساجد كافى است و يا بايستى براى اين كار مركزى به همين منظور تأسيس شود ؟\r\nاستاد : ابدا سخنرانى و مقاله و امثال اينها كافى نيست ، بلكه همين طور كه توجه داريد مراكزى براى اين منظور لازم است . دانشكده‌ها و احيانا وجود يك دانشگاه كه در آن به سبك كلاسيك تدريس شود لازم است ؛ دانشگاهى كه در آن علوم و معارف اسلامى تدريس شود و علوم ديگر هم تا آنجا كه مربوط به علوم و معارف اسلامى مىشود مثل مسائل روان‌شناسى ، جامعه‌شناسى ، مكاتب فلسفى و بالخصوص فلسفه مادى در آن آخرين حد و آخرين نظريه‌اش تدريس شود و اسلام بايد به صورت فنى و علمى و كلاسيك رسما تدريس شود والّا سخنرانى كه يك كار آزاد و متفرقه است هرگز كافى نخواهد بود .\r\n- وزارت امر به معروف و نهى از منكر كه امام هم راجع به آن اشاره‌اى فرمودند چه خواهد بود و يا چه بايد باشد ؟ آيا با اين دانشگاههايى كه شما فرموديد ارتباطى مىتواند داشته باشد ؟ .\r\nاستاد : آنچه ايشان فرمودند وزارت امر به معروف نيست ( اگر اسمش را وزارت بخواهيم بگذاريم ، معنايش اين است كه دستگاهى وابسته به دولت باشد و از بودجه دولت استفاده كند و قهرا تحت مقررات و ضوابط دولتى باشد و زير نظر نخست‌وزير وقت و وزيرى كه از ناحيه نخست‌وزير تعيين مىشود ) ، بلكه مقصودشان يك\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمؤسسه مستقل و وابسته به روحانيت است و اين نظريه بر اساس نظريه ديگرى است كه ايشان درباره روحانيت دارند كه روحانيت بايد مستقل بماند همچنان كه در گذشته مستقل بوده است ، و نهضتهايى كه روحانيت كرده به دليل مستقل بودنش بوده . اين كه روحانيت شيعه توفيق پيدا كرده كه چندين نهضت و انقلاب را در صد ساله اخير رهبرى كند به دليل استقلالش از دستگاههاى حاكمه وقت بوده . حالا هم كه حكومت ، حكومت اسلامى مىشود ، با اين كه حكومت اسلامى است ، ايشان معتقدند كه روحانيت بايد مستقل و به صورت مردمى مانند هميشه باقى بماند و روحانيت آميخته با دولت نشود . ايشان با اين امر كه روحانيت به طور كلى وابسته به دولت شود - آنچنان كه روحانيت اهل تسنن هست - به شدت مخالفند ولو در دوره حكومت اسلامى ، و نيز با اين امر كه روحانيين بيايند جزء دولت شوند و پستهاى دولتى را رسما اشغال كنند مخالفند . اين كارهايى كه بالفعل كميته‌ها « 1 » دارند كه در رأس كميته‌ها غالبا روحانيين قرار گرفته‌اند ، يك امر اضطرارى و اجبارى است ؛ يعنى در شرايطى كه قواى انتظامى از هم پاشيده شد و تنها قوّه و قدرت‌ها در مساجد باقى ماند و افراد مسلمان سلاحها را در دست گرفتند ، چون اين افراد جز از روحانيين محل از كس ديگر معمولا اطاعت نمىكردند ، خود به خود بدون اين كه طرحى برايش ريخته شده باشد به جاى مراكز انتظامى و كلانتريها و . . . كميته‌ها به‌وجود آمد و از اول هم اين مطلب عنوان شد و هميشه گفته شده ، امروز هم گفته مىشود كه وجود كميته‌ها موقت است و بايد هرچه زودتر و هرچه بهتر باز دستگاههاى انتظامى دولتى بيايند مشغول كارشان بشوند و كميته‌ها پستها را تحويل آنها بدهند .\r\nبه هر حال روحانيت نه به طور مجموعه و دستگاه روحانيت بايد وابسته به دولت شود و نه افرادى از روحانيين بيايند پستهاى دولتى را به جاى ديگران اشغال كنند ، بلكه روحانيت بايد همان پست خودش را كه ارشاد و هدايت و نظارت و مبارزه با انحرافات حكومتها و دولتهاست حفظ كند . در آينده هم همين پست را بايد حفظ كند . البته اين به معنى تحريم نيست ، به معنى پيشنهاد است . ممكن است زمانى\r\n\r\n\r\n\r\n\r\n","description":"","footnote":"\r\n( 1 ) . [ كميته‌هاى انقلاب اسلامى كه بلافاصله بعد از پيروزى انقلاب اسلامى براى برقرارى نظم بابه‌كارگيرى نيروهاى مردمى تأسيس شد . 
  ]\r\n","page_name":" 311 ","page_number":311},
  {"content":"\r\n\r\nضرورت ايجاب كند كه يك فرد روحانى معينى چون كس ديگرى نيست ، يك پست دولتى را اشغال كند ، ديگر نمىگوييم چون بر روحانيين تحريم شده نبايد چنين بشود . مثلا پست وزارت آموزش و پرورش را در نظر مىگيريم . اگر در شرايطى قرار بگيريم كه اتفاقا يك فرد غير روحانى صالحى براى تصدى اين پست نباشد ولى افراد صالح روحانى كه ضمنا تجربه در كار آموزش و پرورش هم زياد دارند و بهتر از ديگران مىتوانند انجام دهند وجود داشته باشند ، ديگر نبايد گفت كه اينها به دليل اين كه روحانىاند نبايد متصدى اين پست شوند ، بر اينها تحريم شده ، بلكه معناى مطلب اين است كه در شرايطى كه روحانى و غير روحانى هر دو وجود دارند و غير روحانى در شرايطى مساوى با روحانى وجود دارد تا چه رسد كه در شرايط بهتر وجود داشته باشد ، اولويت با غير روحانى است .\r\nمؤسسه امر به معروف و نهى از منكر يعنى همان كارى كه روحانيين بايد انجام دهند ولى با تشكيلات . تا حالا هم امر به معروف و نهى از منكر مىكردند ولى به وسيله منابر و سخنرانيها و مقاله‌ها كه يك كار ناقصى بود . اين كار مىخواهد به صورت يك تشكيلات منظم در بيايد كه تمام مملكت را بپوشاند ؛ اصلا امر به معروف كلاس داشته باشد ، افرادى آموزش ببينند ، هر كسى كه چهار تا منبر ياد گرفت به خودش حق ندهد كه برود امر به معروف و نهى از منكر كند . آن كسى كه مىخواهد امر به معروف و نهى از منكر كند بايد كلاس ببيند و ياد بگيرد و براى اين كار مجاز باشد ، و محدود باشد به طورى كه آن كسى كه در يك رشته مىتواند امر به معروف و نهى از منكر كند و نه در رشته ديگرى ، از حد خودش تجاوز نكند . بعلاوه همه مراكز امر به معروف و نهى از منكر - كه بايد تمام كشور را بپوشاند - با يكديگر در ارتباط باشند و از يك مركز دستور بگيرند و يك نوع هماهنگى و در حقيقت يك نوع پرورش دينى و مذهبى هماهنگ وجود داشته باشد .\r\n- آيا قدرت اجرايى هم مىتوانند داشته باشند ؟\r\nاستاد : البته خود امر به معروف و نهى از منكر به حسب اصل قانون مىتواند قدرت اجرايى هم داشته باشد ولى فعلا جزء اين طرح نيست ، چون قرار است طرح ديگرى - كه اين را هم لابد شنيده‌ايد - اجرا شود و آن اين است كه يك ارتش ملى اسلامى\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nبه وجود بيايد - و هسته‌اش شكل گرفته - به نام پاسداران انقلاب كه آنها بايد تربيت اسلامى و نظامى پيدا كنند و از نظر ايدئولوژيك تعليمات ببينند . اين در كنار امر به معروف و نهى از منكر خواهد بود . احيانا يك رابطه‌اى هم ميان اينها عنداللزوم برقرار شود مانعى ندارد ولى فعلا جزء طرح نيست ، يعنى فعلا آنهايى كه قدرت اجرايى دارند به صورت يك دستگاه مستقل - كه الان شروع به كار هم كرده‌اند - وجود دارند .\r\n\r\n","description":"","footnote":"","page_name":" 313 ","page_number":313},
  {"content":"\r\n . \r\n","description":"","footnote":"","page_name":" 314 ","page_number":314},
  {"content":"\r\n\r\n\r\nجمهورى اسلامى - انتقادها * « 1 »\r\nمصطفى رحيمى ( آيندگان ، شمارهء 3264 مورخهء 25 دى ماه 57 )\r\n1 . مىگويد :\r\nمشكل هنگامى آغاز شد كه برخى از طرفداران شما ( امام خمينى ) مسئله جمهورى اسلامى را به عنوان خواست كليه مردم اين مملكت مطرح كردند .\r\nاولا اين مسئله را برخى طرفداران مطرح نكردند ، خود ايشان مطرح كردند .\r\nروزى كه ايشان درسهاى حكومت اسلامى را ايراد كردند و روزهايى كه ايشان در همان سالها با كمال صراحت در اعلاميه‌هاى خود نوشته‌اند ملوكيت اسلامى نيست ،\r\n\r\n\r\n\r\n\r\n","description":"","footnote":"\r\n( 1 ) * مطالبى كه تحت اين عنوان آمده است از يادداشتهاى آن شهيد است كه به دليل تناسب با مصاحبه‌هاى تلويزيونى استاد درباره « جمهورى اسلامى » قبل از اين مصاحبه‌ها قرار داده شد . در اين يادداشت ، استاد انتقاداتى را درباره جمهورى اسلامى از مقاله آقاى مصطفى رحيمى كه فردى سوسيال‌دموكرات بود استخراج نموده و به آنها پاسخ داده‌اند . كل يادداشتهاى استاد شهيد در اين موضوع در جلد دهم يادداشتهاى استاد مطهرى درج شده است .\r\n","page_name":" 315 ","page_number":315},
  {"content":"\r\n\r\nرژيم سلطنت يعنى حاكميت موروثى اسلامى نيست ، اين مسئله مطرح شد .\r\n2 . سالهاست به اين نتيجه رسيده‌ام كه راه رهايى بشر تلفيق دو انديشه است :\r\nدموكراسى و سوسياليسم كه هر دو ظاهرا از غرب آمده‌اند اما معناً همه ملتها ، همه فرهنگها در تكوين آن دو سهم داشته‌اند . امروز آنچه دموكراسى را از رمق انداخته سرمايه‌دارى است و آنچه سوسياليسم را به فساد كشانده قدرت عجين شده با كمونيسم است .\r\nظاهر چنين مىنمايد كه در سرمايه‌دارى آسيبى به سوسياليسم و در كمونيسم به دموكراسى نرسيده است و حال آنكه در غرب از سوسياليسم خبرى نيست و در شرق از دموكراسى . مقصود نويسنده اين است كه در غرب دموكراسى هست ولى ناقص و در كمونيسم سوسياليسم هست اما فاسد . پس نتيجه مىگيريم كه در غرب و شرق دموكراسى و سوسياليسم ، به عبارت ديگر سوسياليسم دموكراتيك و يا دموكراسى سوسياليستى به تباهى كشيده شده است .\r\n3 . پس تلفيق سوسياليسم و دموكراسى كار آسانى نيست و رسالت آن به عهده همه انديشمندان و ملتهاست .\r\nنه تنها تلفيق آنها كار آسانى نيست ، تحقق هر يك به تنهايى نيز كار آسانى نيست و ريشه مطلب را بايد به دست آورد . اشكال تلفيق در اين است كه دموكراسى مبتنى بر ملاحظات فردى و اصالت فرد است و سوسياليسم بر اصالت جمع .\r\n4 . تا كنون در همه نهضتها ، افراد به طور دردناكى از تحقق بخشيدن به انديشه‌ها معاف شده‌اند و ريشه بسيارى از مصائب در همين است . از دموكراسى بسيار سخن گفته‌اند اما عده معدود ، از سوسياليسم بسيار سخن گفته‌اند اما عده معدود ، از دين و مذهب هم بسيار سخن گفته‌اند اما عده معدود ، هميشه مردم خرده‌پا كنار بوده‌اند ، البته به ميدان كشيده شده‌اند اما هيچ گاه طرف گفتگو نبوده‌اند .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاين قاعده در مورد دين و مذهب صحيح نيست .\r\n5 . باز انديشيده‌ايم كه اگر دموكراسى و سوسياليسم در فضايى از اخلاق و معنويت به هم نپيوندند ، تركيبشان تركيبى انسانى نخواهد بود .\r\nنكته‌اى اساسى اينجاست . اين فضاى اخلاقى و معنوى چگونه فضايى است ، چه تضمينى دارد ؟ آيا اين فضا مانند فضاى سبز در يك شهر است كه با پول و كارگر مىتوان به وجود آورد يا فضايى از ايمان و اعتقاد ، گرايش و بينش است ؟ اولا آن چه نوع بينش و گرايش است ؟ ثانيا چگونه مىتوان آن را به وجود آورد ؟\r\n6 . شما تنها كسى هستيد كه اگر به جاى « جمهورى اسلامى » اعلام جمهورى مطلق كنيد ، يعنى به جاى حكومت عده‌اى از مردم حكومت و حاكميت جمهور آنان را بپذيريد ، نه تنها در ايران انقلاب عظيمى ايجاد كرده‌ايد ، بلكه در قرن ماديگراى ما ( نه به معناى فلسفى ، بلكه به معناى نفى معنويت ) به روحانيت و معنويت بعد عظيمى بخشيده‌ايد . . . قرن بيستم پس از ترور شدن گاندى معنويت مجسم خود را از دست داده است . اگر شما همچنان از شعار « جمهورى اسلامى » طرفدارى كنيد ، آن تز مشهور ماترياليستى ( به معناى فلسفى آن ) را جان بخشيده‌ايد كه اعلام مىدارد تاريخ مدوّن تاريخ جنگهاى طبقاتى است ، و اگر گفته شود آيت‌اللَّه خمينى مىخواهد طبقه يا قشر روحانى ايران را در حكومت جانشين طبقه يا قشر ديگرى كند چه جوابى خواهيد داد ؟ و در اين صورت كجاست آن معنويت و اخلاقى كه قرن ما در جستجوى اوست ؟\r\nعجبا ! مىگويد جمهورى اسلامى مفهوم طبقاتى دارد ، يعنى حكومت عده‌اى از مردم ( روحانيون ) و اين تقويت فلسفه مادى طبقاتى است ، ولى اگر جمهورى مطلق بگوييد انقلاب معنوى عظيمى ايجاد كرده‌ايد . مقصود اين است كه اگر جمهورى مطلق بگوييد بىطرفى خود و جناح خود و طبقه خود را اعلام كرده‌ايد ، پس معنويت عظيمى ايجاد كرده‌ايد .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nاولا نويسنده هم حكومت اسلامى را با حكومت روحانيون اشتباه كرده است ! معلوم نيست از كجاى كلمه « اسلامى » مفهوم حكومت روحانيون استفاده مىشود .\r\nآيا اسلام دين طبقه روحانيت است ؟ آيا اسلام ايدئولوژى روحانيون است يا ايدئولوژى انسان بما هو انسان ؟ پس معلوم مىشود نويسنده اسلام را ايدئولوژى طبقه روحانيون مىداند .\r\nثانيا آيا اگر به قول شما جمهورى مطلق عنوان شود و هيچ مفهوم طبقاتى نداشته باشد و به اصطلاح انسانى و مردمى باشد ، كافى است در اين كه انقلاب عظيم معنوى صورت گيرد ؟ اين آقايان مىپندارند همين قدر كه شعارى عمومى و انسانى شد و گرايشى به اصطلاح به اومانيسم داشت كافى است در معنويت ، و حال آن كه معنويت و انسانيت صرفا يك امر منفى نيست ، متساوى بودن انسانها يك امر مثبت است متشكل از انديشه و اخلاق و عمل . تجربه نشان داده كه شعارهاى اومانيستى تا كجا توخالى از آب درآمده است . گرايش اسرائيلى ژان پل سارتر بهترين دليل است كه در صدر مقاله به آن اشاره شده است .\r\nثالثا طبق قاعده بالا هر جا جمهورى مقيد شود تضاد پيدا مىشود . پس جمهورى سوسياليستى نيز به همين دليل كه مقيد است نه مطلق ، مفهوم طبقاتى دارد ، جمهورى كمونيستى نيز همين طور .\r\nالبته اين طور نيست . عمده اين است كه بدانيم آن قيد ، مثلا اسلام يا سوسياليسم يا كمونيسم در ذات خود چه محتوايى دارد : محتواى طبقاتى يا غير طبقاتى ؟\r\nپس هر قيدى جمهوريت را طبقاتى نمىكند . مثلا جمهورى سرمايه‌دارى ، جمهورى كارگرى ، جمهورى سفيدپوستان چنين است ، اما جمهورى اسلامى با توجه به محتواى انسانى اسلام هرگز جمهورى را طبقاتى نمىكند .\r\nرابعا شكست گاندى از آن جهت بود كه مكتبى نداشت و وابسته به يك مكتب توحيدى نبود .\r\nاقبال مىگويد :\r\nبشريت امروز به سه چيز نيازمند است : تعبيرى روحانى از جهان ، آزادى روحانى فرد ( دموكراسى ) و اصولى اساسى و داراى تأثير جهانى كه تكامل\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nاجتماع بشرى را بر مبناى روحانى توجيه كند ( يعنى ايدئولوژى جامع و درست ) « 1 » .\r\nاقبال به سخن خود چنين ادامه مىدهد :\r\n. . . مثاليگرى اروپا هرگز به صورت عامل زنده‌اى در حيات نيامده و نتيجه آن « من » سرگردانى است كه در ميان دموكراسيهاى ناسازگار با يكديگر به جستجوى خود مىپردازد كه كار آنها منحصرا بهره‌كشى از درويشان به سود توانگران است . . . از طرف ديگر مسلمانان مالك انديشه‌ها و كمال مطلوب‌هايى مطلق مبنى بر وحيى مىباشند كه چون از درونىترين ژرفاى زندگى بيان مىشود ، به ظاهرى بودن آن رنگ باطنى مىدهد . براى فرد مسلمان ، شالوده روحانى زندگى امرى اعتقادى است و براى دفاع از اين اعتقاد به آسانى جان خود را فدا مىكند « 2 » .\r\nاين كه حضرات اعتراف دارند كه پيوند دموكراسى و سوسياليسم جز در فضايى معنوى و روحانى پيوند انسانى نخواهد بود ، بايد بدانند كه فضاى معنوى جز با تعبيرى معنوى و روحانى از كل جهان ميسر نيست . اين كه پنداشته‌اند با شعارهاى انسانگرايانه معنويت پديد مىآيد اشتباه محض است و از آن ناشى مىشود كه معنويت را امر منفى مىدانند .\r\nخامسا آيا واقعا روشنفكران ما آنگاه كه مىشنوند جمهورى اسلامى ، تصورشان جمهورى اسلامى به اصطلاح آخوندى است كه فرقش با جمهوريهاى ديگر در اين است كه طبقه روحانيون متصدى مشاغل و شاغل پستها مىشوند ؟ اگر نمىدانند جاى تعجب و اگر مىدانند و نعل وارونه مىزنند جاى هزار تأسف است .\r\nامروز هر بچه دبستانى اين قدر مىداند كه جمهورى اسلامى يعنى جامعه‌اى اسلامى با رژيم جمهورى ، و مىداند كه جامعه اسلامى يعنى جامعه توحيدى و\r\n\r\n\r\n\r\n\r\n","description":"","footnote":"\r\n( 1 ) . [ عبارات داخل پرانتز از استاد شهيد است . 
  ]\r\n( 2 ) . احياى فكر دينى ، ص 203 .\r\n","page_name":" 319 ","page_number":319},
  {"content":"\r\n\r\nجامعه توحيدى يعنى جامعه‌اى بر اساس جهان‌بينى توحيدى - كه جهان ماهيت از اويى و به سوى اويى دارد - و داراى ايدئولوژى توحيدى است كه از آن به توحيد عملى ياد مىشود ، يعنى رسيدن انسان به يگانگى اخلاقى و يگانگى اجتماعى ، كه هر دوى اينها در آيه كريمه معروف كه رسول اللَّه در صدر نامه‌هايش به شخصيتهاى جهان آن را ثبت مىكرد : ( قُلْ يا اهْلَ الْكِتابِ تَعالَوْا الى كَلِمَةٍ سَواءٍ بَيْنَنا وَ بَيْنَكُمْ الّا نَعْبُدَ الّا اللَّهَ وَ لانُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً ارْباباً مِنْ دونِ اللَّهِ ) [ ذكر شده است . 
  ]\r\nجملهء تَعالَوْا الى كَلِمَةٍ سَواءٍ بَيْنَنا وَ بَيْنَكُمْ توحيد نظرى را و جملهء الّا نَعْبُدَ الّا اللَّهَ توحيد عملى فردى را و جملهء وَ لا يَتَّخِذَ بَعْضُنا بَعْضاً . . . توحيد عملى اجتماعى را كه مساوى است با آزادى و دموكراسى [ بيان مىكند . 
  ]\r\n7 . اگر شما حاكميت مطلق ملت را بپذيريد ، مردم ايران كه تا كنون تقريبا در همه قيامهاى خود بالمآل شكست خوردند ، پس از قرنها مىتوانند نفسى راحت بكشند و در فرداى پيروزى جشن دوگانه‌اى ( سقوط استبداد سياه و استقرار حكومت مردم ) بر پا سازند .\r\nعجبا ! چگونه است كه خواسته خود مردم يعنى « جمهورى اسلامى » حاكميت مردم را نقض مىكند . اگر خواسته مردم حاكميت آنها را نقض كند بايد بگوييم دموكراسى امر محال است زيرا هميشه وجودش مستلزم عدمش است . چه كسى مىخواهد اسلامى بودن جمهورى را بر مردم تحميل كند ؟ آيا پيشنهاد كردن تحميل است ؟ پس همه احزاب دنيا كه از مردم تقاضاى رأى مىكنند ، بر مردم تحميل مىكنند ؟\r\nبعلاوه ، اين نهضت از آن روز اوج گرفت و شورانگيز شد كه جمهورى اسلامى اعلام شد . جمهورى اسلامى يعنى يك نفى و يك اثبات . اما نفى ، نفى رژيم حاكم 2500 ساله ، چون جنبه دائمى و زورى و تحميلى سلطنت را كه بزنيم مىشود جمهورى . اما اثبات يعنى محتواى اسلامى و توحيدى .\r\n8 . چند قرن است كه غربيان مىگويند كه ملتهاى مشرق زمين لياقت آزادى و دموكراسى بىقيد و شرط را ندارند و هميشه بايد در پاى علم خودكامه‌اى\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nسينه بزنند . بايد به اين ياوه‌ها در ميدان عمل پاسخ داد . هنديان بطلان اين ادعا را ثابت كردند اما نوبت ايران نرسيده است .\r\nجواب اين قسمت ، از آنچه در پاسخ قسمت پيشتر گفته شد روشن است .\r\n9 . به همهء اين دلايل اكنون سفره دل را به پيروى از سنتهاى گرانبهاى اسلامى در حضرت شما مىگسترم و مىگويم كه به چه دلايلى با جمهورى اسلامى مخالفم :\r\n1 . هر انقلابى دو ركن دارد : اول مردمى كه بايد انقلاب كنند ، دوم رهبر يا رهبرانى كه بايد لحظه مناسب را تشخيص دهند و با اعلام شعارها و رهنمودهاى مناسب انقلاب را هدايت كنند . ركن دوم در قسمت اعظم متعلق به شماست . ولى درباره ركن اول چه بايد گفت ؟ چرا بايد در ساختن ايران آينده رأى آزادانه ملت را نپرسيد ؟ آيا مىتوان ادعا كرد همه شهيدانى كه در سالهاى سياه با خون خود نهال انقلاب را آبيارى كردند طرفدار جمهورى اسلامى بودند ؟ آيا مىتوان ادعا كرد كه همه زندانيان سياسى كه با زندگى و شرف خود مقدمات آزادى را فراهم آوردند داراى ايدئولوژى مذهبى بودند و هستند ؟ آيا مىتوان ادعا كرد كه همه كسانى كه هر روز به بهاى جان يا شرف يا آزادى يا زندگى خود مبارزه را ادامه مىدهند يكپارچه طرفدار چنين نظرى هستند ؟ . . . حماسه‌اى كه ايجاد شده مربوط به همه ملت ايران است ، پس كار منطقى و درست و عادلانه اين است كه فقط مُهر ملت ايران باشد و بس و هر كارى ديگر امرى عمومى را اختصاصى مىكند .\r\nدر حقيقت در اينجا چند سؤال است :\r\nالف . چرا رأى آزادانه مردم را نمىپرسيد ؟\r\nب . آيا همه شهيدان و زندانيان ، جمهورى اسلامى مىخواسته‌اند ؟\r\nج . چرا فقط مهر ملت ايران نباشد ؟\r\nد . چرا امرى عمومى را اختصاصى مىكنيد ؟\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nپاسخ پرسش اول اين است كه اولا مردم ايران به اين پرسش پيشاپيش پاسخ داده‌اند ، در راهپيماييهاشان ، در شعار اللَّه‌اكبر شان ، در شعارهاى ديوارىشان ، در قبول رهبرى امام . گفته شد كه رهبر لحظه مناسب را تشخيص مىدهد و با اعلام شعارها و رهنمودهاى مناسب ، انقلاب را هدايت مىكند . اتفاقا جان مطلب همين جاست كه رهبر با اعلام شعار « جمهورى اسلامى » و « به پيش به سوى حكومت اسلام » به انقلاب روح داد ، زيرا با زبان دل مردم و خواسته‌هاى درونى عموم مردم [ سخن گفت 
  ] هر چند گروهى معدود از روشنفكران كه در عالم هپروت زندگى مىكنند و از متن زندگى مردم بدورند دلخور شدند . نداى امام نداى برخاسته از متن فرهنگ و تاريخ مردم بود .\r\nثانيا رفراندوم تأكيد بر همين پرسش است كه دقيقا درصد خواهندگان جمهورى اسلامى كه در رفراندوم شركت مىكنند روشن شود .\r\nپاسخ پرسش دوم اين است كه نه ، همهء كشته‌شدگان و زندانيان طرفدار جمهورى اسلامى نبوده‌اند ولى اكثريت قاطع طرفدار بوده‌اند . آيا دموكراسى چه ايجاب مىكند ، ترجيح نظر اقليت را يا اكثريت را ؟ فرضا ما بخواهيم آراء آنها را دخالت دهيم ، باز [ نظر 
  ] اكثريت قاطع جمهورى اسلامى بوده است . از دهها هزار شهيد شايد صد كشته غير اسلامى هم نداشته باشيم .\r\nثانيا بايد ديد ملت ايران به دنبال كدام كشته‌شدگان راه افتادند ؟ به دنبال آنان كه آنها را مدافع عقيده و فرهنگ خود مىدانستند و از خود مىدانستند و يا آنان كه از شنيدن افكار و عقايد آنها درباره جهان ، انسان ، خانواده ، عفاف ، پاكى ، مو بر تن اين ملت راست مىشد و هميشه با خود مىگفت نكند سقوط رژيم منجر به روى كار آمدن اين اقليت بشود .\r\nاما پاسخ پرسش سوم اين است كه مُهر اسلاميت را اكثريت قاطع ملت ايران زده است . مبارزه ملت ايران ، انقلاب ملت ايران تنها يك انقلاب سياسى عليه ظلم و ستم نبوده است ، تنها ضد استعمار سياسى نبود و نيست ، انقلاب ايدئولوژيك [ بوده 
  ] عليه ايدئولوژيهاى غربى استعمارگر كه زير پوشش الفاظ فريبنده آزادى ، دموكراسى ، سوسياليسم ، تمدن ، تجدد ، پيشرفت ، تمدن بزرگ و امثال اينها عنوان مىشد . ملت ايران آن روز كه گفت جمهورى اسلامى ، خواست مُهر خودش را يعنى مهر فرهنگ خودش را به آن بزند ، و در حقيقت مىدانيم كه هويت يك ملت آن\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nفرهنگى است كه در جانش ريشه دوانيده است . هويت ملى اين مردم اسلام است .\r\nبريدگان از اسلام اگرچه در داخل اين ملت و تحت حمايت اين ملتند اما در حقيقت از اين ملت بريده‌اند ، زيرا از فرهنگ اين ملت و از جان اين ملت و از روح اين ملت خود را جدا كرده‌اند .\r\nانقلاب اسلامى ايران تنها قيام عليه استبداد سياسى يا استعمار سياسى يا اقتصادى نبود ؛ قيام عليه فرهنگ غرب ، ايدئولوژى غربى ، دنباله روى از تفكر غربى بود ، بازگشت به هويت اسلامى و خود واقعى و روح جمعى اين مردم بود يعنى قرآن .\r\nاين قيام نوعى سرخوردگى از راه و روش‌ها و راه حل‌هاى غربى و بازيابى خود جمعى و ملى اسلامى - ايرانى بود و لهذا ساير كشورهاى اسلامى را دارد تحت تأثير قرار مىدهد .\r\nاما پاسخ پرسش چهارم اين است كه اولا جمهورى اسلامى در ايران امرى عمومى است نه اختصاصى ، جمهورى منهاى اسلام اختصاصى و غير عمومى است .\r\nثانيا فرضا اين را اختصاصى بدانيم ، يعنى اختصاصى شدن يك امر عمومى تلقى كنيم ، اين ملت ايران است كه آن را اختصاصى كرده نه يك فرد و نه يك گروه .\r\n10 . جمهورى اسلامى يعنى اين كه حاكميت متعلق به روحانيون باشد و اين بر خلاف حقوق مكتسبه ملت ايران است كه در انقلاب مشروطيت به دست آورد كه قواى مملكت ناشى از ملت است و اين راهى است از نظر سياسى و اجتماعى و حقوقى برگشت ناپذير . البته ملت حق دارد هميشه براى تدوين قانون اساسى بهتر و مترقىترى قيام و اقدام كند ، اما معقول نيست كه حق حاكميت خود را به شخص يا اشخاصى واگذارد . دليل اين امر را بايد در نوشته‌هاى دو قرن پيش روسو جست . بدين گونه قانون اساسى ما با قبول اصل مترقى حاكميت ملى به بحث « ولايت شاه » و « ولايت فقيه » پايان داده است .\r\nخلاصهء استدلال اين است كه مردم ايران در انقلاب مشروطيت حق حاكميت ملى - يعنى اين كه قواى مقننه ، مجريه ، قضائيه ناشى از ملت است - به دست آورده است و معقول نيست كه اين حق را به شخص يا اشخاصى تفويض كند ، هرچند\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nمعقول هست كه قانون اساسى مترقىترى تدوين نمايد ؛ و جمهورى اسلامى يعنى حق حاكميت فقيه و يا استبداد فقيه ( ولايت فقيه ) كه بر ضد حاكميت ملى است و ارتجاعى است و انقلاب مشروطيت به آن مانند ولايت شاه و استبداد شاه پايان داده است .\r\nپاسخ اين است كه در انقلاب مشروطيت ، مردم حاكميت ملى به دست آوردند .\r\nحاكميت ملى يعنى قوه قانونگذارى ( در كادر قانون اساسى ) و قوه مجريه و قوه قضائيه ناشى از ملت است . ملت ايران هرگز حق حاكميت ملى را منافى با قبول اسلام به عنوان يك مكتب و يك قانون اصلى و اساسى كه قوانين مملكت بايد با رعايت موازين آن صورت گيرد ندانست و لهذا در متن قانون اساسى ضرورت انطباق با قانون اسلام آمده است و اصل دوم متمم قانون اساسى مبنى بر ضرورت [ نظارت 
  ] پنج نفر فقيه طراز اول براى همين نكته است ؛ همچنان كه تصور مردم امروز از ولايت فقيه اين نبوده كه فقها حكومت كنند و دولت را به دست گيرند ، بلكه در طول اعصار تصور مردم از ولايت فقيه اين بوده است كه به موجب اين كه مردم مسلمانند و وابسته به مكتب اسلامند ، صلاحيت هر حاكمى از نظر اين كه قابليت مجرى بودن قوانين ملى اسلامى را داشته باشد بايد مورد تأييد و تصويب فقيه قرار گيرد .\r\nلهذا امام در فرمان خود به نخست وزير دولت موقت مىنويسد : به موجب حق شرعى ( ولايت فقيه ) و به موجب رأى اعتمادى كه از طرف اكثريت قاطع ملت نسبت به من ابراز شده است ، من رئيس دولت تعيين مىكنم .\r\nحق شرعى امام از وابستگى قاطع مردم به اسلام به عنوان يك مكتب و يك ايدئولوژى ناشى مىشود كه او يك مقام صلاحيتدار است كه مىتواند قابليت شخصى را از اين جهت تشخيص دهد و در حقيقت حق شرعى و ولايت شرعى يعنى مُهر ايدئولوژى مردم كه او رهبر آن مردم است و حق عرفى همان حق حاكميت ملى مردم است كه آنها بايد فرد مورد تأييد را انتخاب كنند .\r\nحق حاكميت ملى به مفهومى كه نويسنده مىگويد ، همان دموكراسى به مفهوم مبتذل قرن هجدهم است كه انسان و حقوق انسان در مسائل مربوط به معيشت و خوراك ، مسكن ، پوشاك و آزادى در انتخاب راه معيشت مادى خلاصه مىشود . اما اين كه مكتب و عقيده و ايمان و وابستگى به يك ايده هم جزء حقوق انسان است و\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاوج انسانيت در وارستگى از غريزه و از تبعيت از محيط طبيعى و اجتماعى و وابستگى به عقيده و ايمان و آرمان حياتى و اجتماعى است و اين عاليترين خواسته انسان است و انسان در اين زمينه هم حقوق و وظايفى دارد ، به كلى به فراموشى سپرده شده است .\r\nاين اشتباه ، معكوس اشتباه خوارج است . آنها به [ موجب 
  ] مفهوم انِ الْحُكْمُ الّا لِلَّهِ كه به معنى اين است حاكميت قانون و تشريع از ناحيه خداست ، فكر مىكردند حاكميت به معنى حكومت هم از خداست ، كه على عليه السلام جواب داد : كَلِمَةُ حَقٍّ يُرادُ بِهَا الْباطِلُ . . . و اينها [ يعنى اين روشنفكران 
  ] اصل حاكميت و امارت ملى را با اصل تشريع و تدوين مكتب اشتباه كرده‌اند و لابد اصل . . . و . . . متمم قانون اساسى را كه هيچ قانونى را كه بر خلاف قوانين اسلام باشد قانونى نمىداند ، بر خلاف روح مشروطيت و حاكميت ملى پنداشته‌اند .\r\n11 . اگر كشور ، اسلامى باشد ديگر جمهورى نيست ، زيرا مقررات حكومت از پيش تعيين شده است و كسى را در آن قواعد و ضوابط حق چون و چرا نيست . اين امر چنان بديهى است كه وقتى كمونيستها خواستند فقط اصطلاح دموكراسى را از تابوتى كه خود ساخته بودند بيرون آورند ، به خود اجازه ندادند كه عبارت دموكراسى كمونيستى را به كار برند ، بلكه عبارت دموكراسى توده‌اى را علم كردند كه باز هم همان عيب را دارد .\r\nاين ايراد نيز ناشى از اين است كه حق حاكميت ملى را مساوى با نداشتن مسلك و ايدئولوژى و عدم التزام به يك سلسله اصول فكرى درباره جهان و اصول عملى درباره زندگى دانسته‌اند ، كه اگر كسى به حزبى ، به مسلكى ، به مرامى ، به دينى ملتزم و متعهد شد و خواهان اجراى آن شد ، آزاد نيست ، دموكرات نيست ، پس اگر كشورْ اسلامى شد يعنى مردم مؤمن و معتقد به اصول اسلامى هستند و اصول اسلامى را بىچون و چرا مىدانند ، و اگر اصول اسلامى يا هر اصول ديگرى را بىچون و چرا دانستند دموكراسى به خطر افتاده است .\r\nاز اينها بايد پرسيد آيا اعتقاد به يك سلسله اصول علمى يا منطقى يا فلسفى و بىچون و چرا دانستن آن اصول بر خلاف اصول دموكراسى است يا آنچه بر خلاف\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاصول دموكراسى است اين است كه آدمى به اصولى اعتقاد نداشته باشد و آنها را قابل چون و چرا بداند ولى به ديگرى اجازه چون و چرا ندهد .\r\nبراى اكثريت قاطع ملت ايران ايمان و اعتقاد راسخ به اصول اسلام و بىچون و چرا دانستن اصول اسلامى نه گناه است و نه عيب . آنچه مىتواند گناه و عيب باشد اين است كه به اقليت بىاعتقاد اجازه چون و چرا ندهد ، كه مىدهد و داده است و دليلش همين مقاله است كه در « آيندگان » چاپ شده و صدها مقاله ديگر از همين اقليت .\r\nبراى كمونيستها كمونيست بودن ، بىچون و چرا دانستن اصول كمونيستى بر خلاف اصول دموكراسى نيست ، آنچه بر خلاف اصول دموكراسى است ممانعت از چون وچراى ديگران و اظهار عقيده و از تفكر و از معاشرت با غير كمونيستها و ديوار آهنين كشيدن به دور كشور و حق اظهار نظر ندادن به مفكران و انديشمندان است .\r\n12 . مسائل معيشتى و بالنتيجه مسائل سياسى در تحول مدام است . مىپرسم كه يك حكومت اسلامى مسائل پيچيده اقتصادى و حقوقى و آزاديهاى سياسى را با كدام قواعد و ضوابط حل خواهد كرد ؟ مسلما جواب شخص شما اين است كه بر اساس تحول زمان . اما همه سخن در اين است كه اگر پس از صد و بيست سال عمر شما ، جانشين شما گفت كه مىخواهد اين مسائل را صرفا با قواعد و ضوابط قرنها پيش حل كند تكليف چيست ؟\r\nپاسخ اين است كه نه پاسخ امام اين است كه بر اساس تحول زمان و نه جواب جانشين آن خواهد بود كه بر اساس قواعد و ضوابط قرنها پيش . پاسخ آن را ما در مقالهء « اسلام و تجدد زندگى » در كتاب نظام حقوق زن در اسلام داده‌ايم .\r\n13 . قواعد معيشتى اسلامى ( سياسى ، اقتصادى ، اجتماعى ) براى حل بحرانهاى امروز كافى نيست . اين نظر موجب نمىشود كه من رسالتى را كه روحانيون از نظر تبليغ مسائل الهى و دينى و نيز رسالت رفع ستم و افشاگريهاى اجتماعى دارند انكار كنم . ملت همه اينها را قدر خواهد شناخت و در\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nپيشبردش خواهد كوشيد . اما با بنيادهاى انسانى و جهان‌شمول دموكراسى و سوسياليسم چه بايد كرد ؟\r\nنويسنده فرض را بر اين گرفته كه قواعد سياسى ، اقتصادى ، اجتماعى اسلام را مىشناسد و براى حل بحرانها كافى نمىداند . در عين حال براى روحانيون رسالتى در ماوراء قواعد معيشتى قائل است و تنها بنيادهاى جهان‌شمول دموكراسى و سوسياليسم را بنيادهاى اصيل مىداند .\r\nاولا اسلامى كه محتوايش از او گرفته شود ، قواعد معيشتى نه از خود او بلكه از غرب گرفته شده باشد ، اسلام نيست و رسالتى ندارد و نمىتواند رسالت داشته باشد .\r\nو اما جهان‌شمولى ؛ ما در كتاب مقدمه‌اى بر جهان‌بينى اسلامى آنجا كه راجع به آگاهيهاى انسان بحث كرده‌ايم ، مفهوم واقعى جهان‌شمولى را بيان كرده‌ايم .\r\n\r\n","description":"","footnote":"","page_name":" 327 ","page_number":327},
  {"content":"\r\n . \r\n","description":"","footnote":"","page_name":" 328 ","page_number":328},
  {"content":"\r\n\r\n\r\nمصاحبه تلويزيونى ( 1 ) * « 1 »\r\nبسم اللَّه الرحمن الرحيم\r\nسؤال : آقاى مطهرى ! اين روزها با نزديك شدن زمان برگزارى رفراندوم ، مسائل عقيدتى و ايدئولوژيك بسيارى بخصوص در ميان روشنفكرها مطرح شده .\r\nمناسب ديديم از شما دعوت كنيم تشريف بياوريد اينجا و پاره‌اى از اين سؤالها را با شما در ميان بگذاريم . به عنوان اولين سؤال ، من مفهوم « جمهورى اسلامى » را مطرح مىكنم كه به زعم بسيارى مفهومى است گنگ و مبهم . مىخواستم بپرسم شما چه تعريفى از « جمهورى اسلامى » ارائه مىدهيد ؟\r\nاستاد : احتياج زيادى به تعريف ندارد . « جمهورى اسلامى » از دو كلمه مركب شده :\r\nكلمه « جمهورى » و كلمه « اسلامى » . كلمه جمهورى شكل حكومت پيشنهاد شده را مشخص مىكند . مىدانيم كه حكومتهاى دنيا ، چه در گذشته و چه در حاضر ،\r\n\r\n\r\n\r\n\r\n","description":"","footnote":"\r\n( 1 ) * اين مصاحبه در تاريخ 10 / 1 / 1358 در آستانه رفراندوم جمهورى اسلامى انجام شده است .\r\n","page_name":" 329 ","page_number":329},
  {"content":"\r\n\r\nشكلهاى مختلفى داشته‌اند از قبيل حكومت فردى موروثى كه نامش سلطنت و پادشاهى است ؛ حكومت متخصصان ، حكيمان ، فيلسوفان ، خبرگان ، كه در قديم اريستوكراسى مىناميدند ؛ حكومت متنفذان ، سرمايه‌داران ، ماليات دهندگان . يكى از آنها هم حكومت عامه مردم است ، يعنى حكومتى كه حق انتخاب حاكم با همه مردم است قطع نظر از اين كه مرد هستند يا زن ، سفيد هستند يا سياه و داراى هر فكر و هر عقيده‌اى هستند ، فقط شرط بلوغ سنى و رشد عقلى در آن معتبر است و نه چيز ديگر ، و بعلاوه اين حكومت حكومت موقت است يعنى هر چند سال يك بار بايد تجديد شود يعنى مردم حق تجديد نظر دارند كه بخواهند آن حاكم را براى بار دوم و احيانا براى بار سوم يا چهارم ( اگر قانون اساسى شان اجازه بدهد ) انتخاب كنند يا شخص ديگرى را كه از او بهتر مىدانند .\r\nو اما كلمه « اسلامى » محتواى اين حكومت را بيان مىكند ، يعنى پيشنهاد مىشود كه اين حكومت با اصول و مقررات اسلامى اداره شود و در مدار اصول اسلامى حركت كند ، چون مىدانيم كه اسلام به عنوان يك دين در عين حال يك مكتب و ايدئولوژى است و طرحى است براى همه شئون زندگى بشر .\r\nبنابراين « جمهورى اسلامى » يعنى حكومتى كه شكل آن انتخاب حاكم است از طرف عامه مردم براى مدت موقت و نه شكل موروثى ، و محتواى آن اسلامى است يعنى بر اساس معيارها و موازين اسلامى است .\r\n- شما در توضيحتان اشاره كرديد كه حكومت جمهورى به معنى اقامه حاكميت همه مردم است . به نظر مىرسد كه اين حق حاكميت ملى كه حتى در انقلاب مشروطيت هم آن را تأكيد كرديم و تثبيت شد و اين نكته كه قواى سه گانه ناشى و منبعث از ملت است ، « جمهورى اسلامى » با طرح مفاهيمى مثل ولايت فقيه و بعلاوه با بيان اين مسئله كه متكى به يك سلسله قواعد و ضوابط از پيش ساخته است و در عين حال با تكيه بر اين نكته كه حكومت طبقه روحانى است اين توهم را پيش مىآورد كه مفهوم « جمهورى اسلامى » با مفهوم « جمهورى » به معناى عامش در تعارض باشد . فكر مىكنيد اين تعارض به نحوى حل شدنى است ؟\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاستاد : به هيچ وجه تعارضى نيست . مسئله « جمهورى » مربوط به شكل حكومت است كه البته مستلزم نوعى دموكراسى است يعنى مردم حق حاكميت دارند . حق حاكميت به معنى اين است كه مردم حق دارند كه سرنوشت خودشان را خودشان در دست بگيرند و اين ملازم با اين نيست كه مردم خودشان را از گرايش به يك مكتب و ايدئولوژى و از التزام و تعهد به يك مكتب معاف بشمارند . من از اين سؤال تعجب مىكنم . آيا معنى دموكراسى اين است كه هر فردى براى خودش مكتبى داشته باشد ؟\r\nو يا اين كه هيچ فردى هيچ مكتبى نداشته باشد و به هيچ مكتبى گرايش پيدا نكرده و ملتزم و متعهد نباشد و اصول هيچ مكتبى را نپذيرد ؟ چنين چيزى نيست . وقتى كه مىگوييم « اسلامى » معنايش اين نيست كه روحانيين را به عنوان طبقه حاكمه مىخواهيم بپذيريم . مثل اين كه در اين بيان شما ميان حكومت اسلامى و حكومت طبقه روحانى اشتباه شده است .\r\n- توهمى كه از جمهورى اسلامى در ذهن بسيارى پيش آمده درست همين است كه جمهورى اسلامى به معنى حكومت طبقه روحانى است .\r\nاستاد : اگر چنين اشتباهى هم پيش آمده بايد اين اشتباه رفع شود . اولا عملا در همين حكومت موقت اسلامى مىبينيد كه روحانيين به پستها و مشاغل گماشته نشدند ، در صورتى كه اگر هم گماشته مىشدند مثل ساير افراد بود و اتفاقا خود روحانيين بزرگ نه به اين دليل كه اگر روحانيين پستها را اشغال كنند حكومت حكومت روحانيين مىشود بلكه به دلايل ديگرى كه حالا نيازى به توضيح آنها نيست موافق نيستند كه روحانيين پستهاى دولتى را اشغال كنند كما اين كه در دولت موقت اشغال نكردند و فكر مىكنم كه در دولت بعد هم اشغال نكنند . ولى به هر حال حكومت اسلامى و جنبه اسلامى بودن حكومت به حاكميت عملى يك طبقه ارتباط ندارد ، به حاكميت يك ايدئولوژى ارتباط دارد ، ايدئولوژيى كه اكثريت قاطع مردم در گذشته ابراز كرده‌اند كه به اين ايدئولوژى مؤمن و معتقدند و گرايش دارند و خواهان آن‌اند و مىخواهند در كادر آن حركت كنند و نه يك ايدئولوژى ديگر . بنابراين ، اين مسئله كه ما فكر كنيم همين قدر كه گفته مىشود « جمهورى اسلامى » حق حاكميت مردم را نقض مىكند به هيچ وجه درست نيست . حق حاكميت مردم به معنى اين است كه\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nمردم حق قانونگذارى دارند كما اين كه در دوره مشروطيت هم قانون اساسى بر مبناى دين اسلام بود و خود قانون اساسى و متمم قانون اساسى در كمال صراحت مىگويد هر قانونى كه بر ضد قوانين اسلام باشد قانونيت نخواهد داشت و مجلس حق وضع چنين قانونى را ندارد ، يا اصل دوم متمم قانون اساسى پنج نفر از فقهاى طراز اول را به عنوان ناظر بر اين قوانين [ معرفى مىكند 
  ] كه بر خلاف اصول و ضوابط اسلامى نباشد . اينها در قانون اساسى و متمم قانون اساسى آمد ؛ هيچ وقت كسانى كه انقلاب مشروطيت را به پا كردند اينها را بر ضد دموكراسى و روح مشروطيت و حتى جعل قانون و تقنين ندانستند زيرا قوانين را در كادر اصول كلى اسلامى وضع مىكردند و عمده در مسئله دموكراسى همين است كه در مرحله اجرا اين مردم خودشان بايد باشند كه مجرى قانون باشند ، حال يا مجرى قانونى كه خود وضع كرده‌اند يا مجرى قانونى كه فرضا به وسيله يك فيلسوف وضع شده است و اين مردم مكتب آن فيلسوف را پذيرفته‌اند و يا مجرى قانونى كه به وسيله وحى الهى وضع شده است .\r\nبنابراين جمهورى اسلامى و اسلامى بودن اين جمهورى به هيچ وجه بر ضد حاكميت ملى - كه به دوره مشروطيت اشاره كرديد - نيست و به طور كلى با دموكراسى به هيچ وجه منافات ندارد و هيچ وقت اصول دموكراسى ايجاب نمىكند كه هيچ مكتبى بر يك جامعه حاكم نباشد . احزاب معمولا خود را وابسته به يك ايدئولوژى معين مىدانند و افتخار هم مىكنند ولى اين را هرگز بر ضد اصول دموكراسى نمىشمارند كه اگر بناست در كشور ما دموكراسى باشد من چرا قبلا خودم را به يك مكتب متعهد و ملتزم كرده‌ام و چرا مىخواهم اصول آن مكتب و به تعبير شما اصول ازپيش‌ساخته و اصولى را كه قبلا به وسيله يك فيلسوف يا فيلسوفانى يا در اين جمهورى اسلامى به وسيله وحى وجود داشته [ در جامعه پياده كنم و 
  ] هيچ وقت كسى اين طور فكر نمىكند كه اين بر خلاف حق حاكميت ملى است .\r\nمسئله ولايت فقيه هم كه مطرح كرديد از همين قبيل است . مسئله ولايت فقيه اين نيست كه فقيه خودش در رأس دولت قرار مىگيرد ، خودش مىخواهد عملا حكومت كند و مجرى باشد . نقش فقيه در يك كشور اسلامى كه ملتزم و متعهد به اسلام است و اسلام را به عنوان يك ايدئولوژى پذيرفته است نقش يك ايدئولوگ\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاست نه نقش يك حاكم . وقتى كه مردم آن ايدئولوژى را پذيرفته‌اند قهرا براى ايدئولوگ هم نقشى قائل هستند يعنى اوست كه نظارت مىكند بر اين كه اين ايدئولوژى درست اجرا مىشود يا نه ، آيا اين شخص كه مىخواهد رئيس دولت بشود و به عنوان مجرى قانون در كادر اصول اين ايدئولوژى حركت كند صلاحيت چنين كارى را از نظر آن ايدئولوژى دارد يا ندارد ؟ ولايت فقيه ولايت ايدئولوژيك است و اساسا خود فقيه را مردم انتخاب مىكنند . اين خودش عين دموكراسى است .\r\nاگر ولايت فقيه يك امر انتصابى مىبود ، مثلا هر فقيهى به وسيله فقيه قبل از خودش به طور خاص تعيين شده بود ممكن بود بگوييم كه اين بر خلاف اصول دموكراسى و نظير سلطنت موروثى است . ولى ، فقيه را بر خلاف سلطان و شاه خود مردم انتخاب مىكنند ، رهبر را خود مردم انتخاب كردند و خود مردم انتخاب مىكنند ، مرجع را خود مردم به عنوان يك صاحب نظر در اين مكتب انتخاب مىكنند و بنابراين ، اين چه منافاتى دارد با اصول دموكراسى و چه تناقضى هست ميان جمهورى بودن و اسلامى بودن ؟ آيا اين كه شكل حكومت موقت باشد و محتوا اسلامى باشد تناقض است ؟ يعنى اگر شكل حكومت دائمى و موروثى بود ديگر با اسلامى بودن تناقض نداشت ؟ چه رابطه‌اى ميان اين دو است ؟\r\n- « جمهورى » را كه ما طرح كرديم منظورمان اعمال اراده ملت بود براى به دست گرفتن حاكميت ، يعنى اين كه خود ملت بر خودش حكومت كند . اما حتى با قبول ضوابط اسلامى كه شما از آن اسم برديد و توضيح داديد كه به هر حال هر حكومتى ناگزير از پذيرش يك سلسله قواعد ايدئولوژيك و ضوابط است اين اشكال مطرح مىشود كه ضوابط ازپيش‌ساخته اسلامى ، هزار و چهارصد سال پيش تدوين و تنظيم شدند و با توجه به‌اين كه زمانه به شتاب در گذر است و هر روز مسائل تازه‌تر و نوترى مطرح مىشود اين ترديد وجود دارد كه آن ضوابطِ متعلق به گذشته نتواند پاسخگوى نياز حال ما باشد .\r\nاستاد : اين مسئله ديگرى است و پاسخ ديگرى دارد . مسئله تحولات زمان و ثابت بودن ضوابط و قواعد اسلامى مسأله‌اى است كه اين شبهه را هميشه پيش آورده كه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nچگونه مىتوان اين ثابت را با آن متغير مربوط كرد . ولى بايد توجه داشته باشيد كه اين مسئله زمان و تغيير و تحول ، مسئله درست و صحيحى است اما يك ظرافتى در آن هست كه اغلب آن ظرافت را توجه ندارند . انسان به عنوان يك فرد و همچنين انسان به عنوان يك جامعه ( يعنى جامعه انسان ) حكم قافله‌اى را دارد كه دائما در حركت است ، منزل به منزل طى مىكند ، ثابت و يكنواخت نيست . بنابراين اگر ما بخواهيم انگشت روى منازل بگذاريم و جامعه بشر را در يكى از منازلى كه در آن منزل براى يك مدت موقت فرود آمده متوقف كنيم اين بدون شك بر خلاف ناموس طبيعت است . ولى فرق است ميان منزل و راه . منزل تغيير مىكند ، آيا راه هم لزوما تغيير مىكند ؟ آيا مسير جامعه انسانى هم - كه همه قبول دارند كه يك مسير تكاملى است - تغيير مىكند و عوض مىشود ، يعنى راه هم در راه است ؟ يعنى بشر و جامعه بشرى هر روزى در يك جهت و در هر مرحله‌اى از مراحل در يك راه و مسير و به سوى يك هدف حركت مىكند ؟ امروز از اين طرف مىرود فردا از آن طرف ؟ يا نه ، خط سير تكاملى بشر به عنوان يك راه ، يك خط ثابت است ، مثل مدار ستارگان يا مدار ذرات اتمى است . ستارگان دائما در حركتند ولى آيا مدار ستارگان هم دائما در تغيير است ؟ چون ستارگان خودشان در يك مدار « حركت » مىكنند ، مدار حركتشان هم ضرورت دارد كه تغيير كند و اگر تغيير نكند آن ستاره در يك نقطه ميخكوب مىشود ؟ نه ، لازمه حركت ستاره اين نيست كه مدار ستاره هم قطعا و ضرورتا و لزوما تغيير كند .\r\nحال اين مسئله براى انسان مطرح است كه آيا انسانيت ، كمال انسانى و ارزشهاى انسانى واقعيتهاى متغير و متبدلى هستند ؟ يعنى واقعا همين طورى كه لوازم زندگى و مظاهر تمدن روز به روز فرق مىكند معيارهاى انسانيت هم روز به روز فرق و تغيير مىكند ؟ يك چيزى كه يك روز معيار انسانيت و قابل ستايش و تمجيد بود روز ديگر از ارزش مىافتد و ديگر انسانيت نيست ، نقطه مقابلش مىشود انسانيت ؟ مثلا ما در تاريخ هزار و چهارصد سال پيش ابوذرى داريم و معاويه‌اى . مىدانيم كه ابوذر در معيارهاى اخلاقى و اجتماعى خودش در يك مدار خاص حركت مىكرد . معاويه در معيارهاى فردىِ اخلاقى و اجتماعى خودش در مدار ديگرى درست بر ضد حركت ابوذر حركت مىكرد . حال واقعا آيا معيار ابوذر بودن و معاويه بودن ، آن چيزى كه ابوذر را ابوذر كرده و معاويه را معاويه ، آن چيزى\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nكه فرضا لومومبا را لومومبا كرده است كه در دنيا قابل ستايش است و موسى چومبه را موسى چومبه كه مورد نكوهش است ، آيا اين معيارها در دنيا عوض مىشود ؟\r\nروزى در آينده خواهد بود كه چومبه بودن و معاويه بودن انسانيت خواهد بود و ابوذر بودن و لومومبا بودن ضد انسانيت ؟ يا اين كه نه ، انسانيت تكامل پيدا مىكند اما چنين نيست كه ابوذر بودن از مدار انسانيت براى هميشه خارج شود . انسان به حكم اين كه مدارش ثابت است نه خودش ، يك سلسله معيارها دارد كه آن معيارها به منزله نشانه‌هاى راه‌اند يعنى آنها هميشه راه را نشان مىدهند ، مثل اين كه در يك بيابان برّى كه حتى كوهى ، درختى و هيچ علامتى وجود ندارد نشانه هايى مىگذارند ، مثلا استوانه‌هايى در دو طرف نصب مىكنند كه معنايش اين است كه اگر مىخواهى به مقصد برسى از ميان اين دو نشانه حركت كن . اين نشانه‌ها و معيارها هميشه نشانه و معيارند و ضرورتى ندارد كه تغيير كنند .\r\nمن در كتابى كه به نام نظام حقوق زن در اسلام منتشر شده است بحثى راجع به « اسلام و تجدد زندگى » كرده‌ام . در آنجا اين مسئله را روشن كردم كه اسلام با مقتضيات متفاوت مكانها و مقتضيات متغير زمانها چگونه برخورد مىكند ؛ و ذكر كردم كه خود اسلام متوجه اين نكته هست و اساسا مسئله چگونگى برخورد اسلام با مقتضيات زمان بر خلاف آنچه تصور مىشود مسئله تازه‌اى نيست كه جديدا مطرح شده باشد . مثلا بوعلى سينا در هزار سال پيش در آخر شفا اين مسئله را مطرح كرده است كه اسلام ضوابط كلى ثابتى دارد ولى مسائلى كه براى بشر پيش مىآيد ، مسائل جزئى و متغير و مختلف ، بى نهايت است ، پس چگونه اسلام تكليف اين همه مسائل را روشن مىكند ؟ آنوقت اين مطلب را توضيح داده است كه چگونه ممكن است يك مكتب ، اصول و ضوابطى كلى مبنى بر شناخت انسان و شناخت جامعه انسان [ داشته باشد « 1 » و پاسخ مسائل جزئى و متغير را بدهد . 
  ] مى گويد وقتى كه اصول را واضع و شارع با آن ديد تيزبين خودش آنچنان وضع كند كه به تعبير قرآن « صراط مستقيم » را نشان بدهد آنوقت اجتهاد است كه نقش خودش را ايفا مىكند . اجتهاد اين است كه فقيه بدون آن كه از آن اصول منحرف شود مسائل جزئى\r\n\r\n\r\n\r\n\r\n","description":"","footnote":"\r\n( 1 ) . البته چنين شناختى جز در صلاحيت وحى نيست و به همين دليل بايد قبول كنيم كه انسان يا فاقدايدئولوژى است و براى هميشه بايد در ميان ايدئولوژيهاى ناقص و كور سر در گم بماند و يا اگر ايدئولوژى دارد اين ايدئولوژى بايد از وحى و نبوت گرفته شده باشد .\r\n","page_name":" 335 ","page_number":335},
  {"content":"\r\n\r\nمتغير و مختلف و متفاوت زمان را با توجه به آن اصول بررسى مىكند و احيانا آنها خود به خود تغيير مىكنند ، يعنى وقتى كه اصولْ ثابت بود فروع خود به خود تغيير مىكند ؛ و ما براى اين جهت در همان كتاب مثالهايى از متن خود اسلام ذكر كرديم كه چگونه اصول ثابت است و فروع متغير ، و اگر مايل باشيد لااقل يكى از آن مثالها را برايتان عرض مىكنم .\r\n- اگر اجازه بدهيد نكته‌اى را خدمتتان بگويم . اشاره كرديد به اين كه تعيين آن ضوابط فقط از عهده وحى برمىآيد ، در حالى كه اين مسئله الان به شدت مطرح است كه دوتا از دستاوردهاى بزرگ فكر بشر دموكراسى و سوسياليسم است و گروهى بر اين عقيده‌اند كه اگر بشود تلفيق آگاهانه‌اى از اين دو طرز تفكر ايجاد كرد ، بخصوص منِ شرقى اگر بتوانم چهارچوب معنوى اسلام را هم به كمك بگيرم صراط مستقيمى پيدا خواهم كرد كه از وحى بى نيازم مىكند .\r\nاستاد : دموكراسى و سوسياليسم ميان خودشان نوعى ناسازگارى وجود دارد ( يا لااقل توهم مىشود ) كه هنوز در جهان حل نشده است . دموكراسى بر اساس اصالت فرد و حقوق فرد و آزادى فرد است . برعكس ، سوسياليسم بر اساس اصالت جمع و تقدم حق جمع بر حق فرد است يعنى خواه ناخواه آزادى و دموكراسى را محدود مىكند . بگذريم از اين كه قسمت مهمى از دنيا از دموكراسى دم مىزند و دم از سوسياليسم نمىزند و قسمت مهم ديگرى از سوسياليسم دم مىزند و چندان دم از دموكراسى نمىزند ، و صاحب نظران اعتراف دارند كه هم دنياى به اصطلاح آزاد و ليبرال يا دنياى سرمايه‌دارى دموكراسىاش دموكراسى واقعى نيست و صورى است و هم قطب ديگرى از دنيا كه دم از سوسياليسم مىزند سوسياليسم‌اش سوسياليسم نيست ؛ گذشته از اين ، اين مشكل بايد از طريق فلسفى و علمى حل شود كه آيا واقعا از نظر فلسفى و حقوقى به كدام يك از اين دو قطب بايد گرايش پيدا كرد ، دموكراسى يا سوسياليسم ؟ يا اين دو در آنِ واحد قابل جمع‌اند همين طور كه مكتبهايى در دنيا هستند كه به دموكراسى و سوسياليسم هردو گرايش دارند و مىخواهند اين دو را با يكديگر تلفيق كنند . ولى تلفيق اينها مبتنى بر همان مسئله بسيار دقيق فلسفى يعنى\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاصالت جمع يا اصالت فرد است كه آيا آنچه عينيت دارد فرد است و جمع يك وجود عرَضى و بلكه يك وجود اعتبارى دارد يا برعكس ؟ اگر آنچه تحقق دارد فرد است و جامعه يك وجود اعتبارى است دموكراسى بر سوسياليسم اولويت دارد و اما اگر نظريه ديگر را بپذيريم كه جامعه‌شناسى انسان بر روان‌شناسى او تقدم دارد و فرد اصالتى ندارد ، فرد و روح فرد و خواست و اراده فرد و احساس فرد و فكر فرد و همه چيز او توابع و انعكاساتى از يك روح جمعى حاكم هستند و آنچه واقعا وجود دارد جامعه است نه فرد ، دراين صورت اولويت با سوسياليسم است . و يا اين كه شقّ سومى در كار است و آن اين كه نه فرد « 1 » مستهلك در جمع است به طورى كه يك وجود اعتبارى باشد و به عبارت ديگر نه شخصيت فرد آنچنان مستهلك در جمع است و در نتيجه فرد مجبور است « 2 » و نه جمع آنچنان وجود اعتبارى دارد ؛ يعنى تركيب فرد و جامعه نوعى تركيب است كه فرد اصالت و شخصيت دارد در عين اين كه جمع اصالت و شخصيت دارد : تحقق فرد ، عينيت فرد ، شخصيت فرد در [ عين 
  ] شخصيت جامعه ، و شخصيت جامعه در [ عين 
  ] شخصيت فرد ، شبيه آنچه كه فلاسفه ما در باب « وحدت در عين كثرت و كثرت در عين وحدت » مىگفتند كه جاى بحث آن اينجا نيست .\r\nو اما مسئله معنويت . همه فهميده‌اند كه فرضا بتوانند اين مشكل را حل كنند و ميان دموكراسى و سوسياليسم تلفيق كنند ، نيازى به كادرى از معنويت است .\r\nمىبينيم الان در كشور ما هم گرايشى به عرفان هست ، آن هم به قول خودشان به جنبه‌هاى انسانى و اخلاقى عرفان ، جنبه‌هاى انسان گرايى عرفان . مىخواهند از اسلام و مذهب در اين حدود استفاده كنند يعنى معنويتى در حدود توصيه‌هاى اخلاقى و گرايشهاى به اصطلاح انسانى ، در حالى كه جهان بينى و محتواى ايدئولوژيك آن را از آن گرفته‌اند . اينچنين معنويتى فرضا به وسيله مذهب ديگرى قابل پياده شدن باشد به وسيله اسلام قابل پياده شدن نيست . اين به معنى مثله كردن اسلام و بريدن اعضاى رئيسه اسلام است و در واقع به معنى ذبح اسلام و استفاده كردن از بعضى اعضاى آن است . اسلامى كه حيات نداشته باشد و واقعا در همه\r\n\r\n\r\n\r\n\r\n","description":"","footnote":"\r\n( 1 ) . مقصود شخص فرد نيست ، شخصيت فرد است .\r\n( 2 ) . اينجا هم مسئله جبر و اختيار به ميان مىآيد . كسانى كه به اصالت جمع معتقدند براى فرد هيچ گونه‌اختيارى قائل نيستند .\r\n","page_name":" 337 ","page_number":337},
  {"content":"\r\n\r\nشئون زندگى حضور نداشته باشد اين اسلام ديگر اسلام نيست . به تعبير ديگر جهان امروز به سه چيز احتياج دارد : يكى همان آزادى فردى كه شما از آن به دموكراسى تعبير مىكنيد ، ديگر يك مكتب كه بتواند راه و رسم زندگى را در يك خط سير تكاملى مشخص كند و سوم جهان بينى ، يعنى تفسيرى صحيح و توأم با معنويت از جهان و به تعبيرى كه من از قرآن گرفته‌ام شناخت جهان به اين كه ماهيتِ از اويى و به سوى اويى دارد . وقتى كه همه اينها به يكديگر ضميمه شود مىتوان به آينده جامعه بشرى اميدوار بود .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nمصاحبه تلويزيونى ( 2 )\r\nسؤال : به عنوان اولين سؤال خواهش مىكنم توضيحى را كه در جلسه قبل ناتمام ماند مجددا بيان كنيد . اگر خاطرتان باشد يك سؤال اساسى اين بود كه زمانه در تحول است و هر روز مسائل و مشكلات تازه‌اى براى جوامع بشرى مطرح مىشود و شما فرموديد كه اسلام يك سلسله اصول و ضوابط ثابت دارد و بنده عرض كردم اين ضوابط در گذشتهء دور تدوين شده و نيازهاى امروز جوامع را نمىتواند جوابگو باشد . شما در توضيحش بيان كرديد كه زندگى بر يك سلسله اصول ثابت و فروع متغير استوار است و اسلام به اين هر دو عنايت دارد . من خواهش مىكنم در اين مورد توضيح بيشترى لطف بفرماييد .\r\nاستاد : بسم اللَّه الرحمن الرحيم . اين مسئله كه آيا زندگى اصول ثابت و لايتغيرى دارد يا ندارد بر اساس يك اصل مهم فلسفى بنا شده است و آن اصل اين است : شك ندارد كه از روزى كه انسان در روى زمين آمده است نوعيت انسان از آن جهت كه انسان يك حيوان است تغيير نكرده است يعنى انسان تبديل به نوع ديگر نشده است ، از نظر جسمى و ارگانيسم بدنى همان نوعى است كه فرضا در يك ميليون سال پيش به‌وجود آمده . ولى گويى در قانون خلقت وظيفه تكامل تغيير موضع داده ، از مرحله\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nجسم و اندام و ارگانيسم بدنى به مرحله روحى و روانى و اجتماعى . انسان درجا نزده است و نمىزند و از اين نظر يك مسير تكاملى را طى مىكند . آنوقت بحث اين است كه انسان از نظر معنوى و روحى و در واقع از نظر انسانى [ تغيير نوعيت مىدهد يا خير ؟ 
  ] اين كه انسان فرضا در يك ميليون سال پيش ، از نظر اندام به شكلى موجود شده و تغيير نكرده است ، آن در حقيقت حيوانيت انسان است ولى از نظر آنچه كه ما انسان را به [ سبب 
  ] آن انسان مىگوييم آيا انسان ، لااقل در مراحل تاريخى ، در اين دوره‌هاى نزديك ، از وقتى كه انسان به صورت يك موجود متمدن يا نيمه متمدن درآمده است و از وقتى كه دوره‌هاى اجتماعى مختلف و متفاوتى را طى كرده و مىكند تبدل انواع پيدا مىكند ؟ آيا انسان در هر دوره‌اى غير از انسان در دوره ديگر است ، تبديل به نوع ديگر مىشود ؟ و قهرا اگر تبديل به نوع ديگر بشود همه قوانين حاكم بر آن الّا بعضى از قوانينى كه مثلا با حيوان مشترك است عوض مىشود ؛ مثل آبى مىشود كه تبديل به بخار مىشود كه تا آب بود قوانين مايعات بر آن حاكم بود ، وقتى كه بخار شد ديگر قوانين مايعات بر آن حاكم نيست قوانين گازها بر آن حاكم است ؟ و يا اين طور نيست ، انسان نوعيتش تغيير نكرده ، چه از ماقبل فجر تاريخ و چه از دوره تاريخ تا عصر امروز . اين طور نيست كه انسانِ عصر بردگى از نظر روحى ، معنوى ، اجتماعى ، فرهنگى يك نوع انسان است و انسان عصر ما نوع ديگرى است .\r\nاز اين نظر - كه نمىخواهم اين مطلب را زياد بشكافم - نظريه درست و صحيح همين است كه انسان با حفظ نوعيتش در يك مسير تكاملى گام بر مىدارد نه اين كه نوعيتش تغيير مىكند ، و چون نوعيت انسان تغيير نمىكند ، يك سلسله اصول ثابت كه مربوط به انسان و كمال انسان است - و همانطور كه در گفت و گوى پيشين عرض كردم مدار انسانيت را مشخص مىكند - بر زندگى انسان حاكم است ولى به دليل اين كه انسان در يك مدار حركت مىكند و نه اين كه در يك منزل توقف مىكند ناچار احكام منازلش تغيير مىكند ، در هر منزلى يك جور بايد زندگى كند . اسلام از نظر وضع قوانين ، خصوصيات و جهاتى دارد كه در متن تشريع الهى اسلام منظور شده است كه قوانين آن به گونه‌اى تشريع شده است كه « منزلى » وضع نشده ، مدارى وضع شده است . در عين اين كه براى منازل هم فكر كرده است ولى به اين شكل نيست كه بشر را در يك منزل متوقف كند . مسئله اصول ثابت اسلام و قوانين متغير\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاسلام كه براى نيازهاى ثابت اصول ثابتى وضع شده و براى نيازهاى متغير وضع متغيرى در نظر گرفته است مبنى بر يك سلسله راز و رمزهاست كه به طور خلاصه و اجمال در كتاب نظام حقوق زن در اسلام ، فصل « اسلام و تجدد زندگى » گفته شده است ولى من براى مثال مطلبى را ذكر مىكنم .\r\nيك سلسله اصول در اسلام است كه واقعا اصولى ثابت و لايتغير است ، الان هم كه يكى از اين اصول را بر شما عرضه بدارند مىبينيد كه در زمان ما همان مقدار نو است كه در چهارده قرن پيش نو بوده است . ولى يك مسئله ديگر كه مربوط به همين اصل است براى شما عرض مىكنم ، بعد مىبينيد اين مسئله مثل اين كه به قرن ما تعلق ندارد ، به قرنهاى گذشته تعلق دارد .\r\nاصل ثابتى كه به عنوان مثال ذكر مىكنم يك اصل اجتماعى است كه اسلام در رابطه جامعه اسلامى با جامعه‌هاى ديگر توصيه كرده به قدرتمند بودن ، قدرت دفاعى داشتن در حدى كه هرگز دشمن خيال حمله را هم در مخيّله خودش راه ندهد . اين اصل در اين آيه معروف بيان شده است : وَ اعِدّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ تُرْهِبونَ بِهِ عَدُوَّ اللَّهِ وَ عَدُوَّكُمْ « 1 » . تا حد توانايى نيرومند باشيد ، براى چه فلسفه‌اى ؟ براى اين كه دشمنان خدا كه همان دشمنان شما هستند از شما حساب ببرند ، خيال حملهء به شما را در دماغ خودشان راه ندهند . از طرف ديگر مىبينيم كه در سنت پيغمبر اكرم - سنت قولى ( توصيه‌هاى پيغمبر ) و سنت عملى ( سيره و رفتار و روش پيغمبر ) - به چيزى توصيه شده است كه در فقه اسلامى آن را « سَبق و رِمايه » مىگويند ، شركت در مسابقات اسب‌دوانى ، مسابقات تيراندازى ، تمرين كردن و مهارت يافتن در فنون جنگى آن روز كه به وسيله تير و نيزه و شمشير و اسب و اين چيزها انجام مىشد . مىدانيم كه خود پيغمبر اكرم عملا در مراسم اسب‌دوانى شركت مىكرد و خودش هم سوار مىشد . با اين كه اسلام هر نوع گرو بندى را حرام مىداند ولى گرو بندى در اين زمينه‌ها را چون زمينه تمرين سربازى دارد مجاز و مشروع مىشمارد و رسول اكرم اصحابش را به اين كار تشويق مىكرد .\r\nحال ما اگر به اصل « اعِدّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ » توجه كنيم مىبينيم يك اصل نوِ دائم است ، در زمان خودش نو و زنده بوده ، امروز هم زنده است ، تا ابد هم هست . تا وقتى كه جامعه اسلامى باشد و در مقابل ، جامعهء غير\r\n\r\n\r\n\r\n\r\n","description":"","footnote":"\r\n( 1 ) . انفال / 60 .\r\n","page_name":" 341 ","page_number":341},
  {"content":"\r\n\r\nاسلامى وجود داشته باشد اين اصل هست . حتى اگر روزى تمام دنيا مسلمان شود و جامعهء غير اسلامى نداشته باشيم باز اين اصل نمرده است ، موضوعش منتفى شده ، چنان كه خيلى چيزها موضوعش كه منتفى شد ديگر حكم آن ضرورت ندارد . ولى سبق و رمايه اين طور نيست . امروز ديگر هيچ ضرورتى ندارد كه كسى برود در مسابقات اسب‌دوانى به آن منظور شركت كند يا در مسابقه تيراندازى تير و كمان بردارد و شركت كند ، چرا ؟ براى اين كه سبق و رمايه اصالت ندارد ، اصالت مال « اعِدّوا لَهُمْ مَا اسْتَطَعْتُمْ مِنْ قُوَّةٍ وَ مِنْ رِباطِ الْخَيْلِ » است ، سبق و رمايه صورت و شكل اجرايى اوست ؛ يعنى اگر توصيه شده است ، به عنوان فرعى از اوست و از او ناشى شده . امروز آيا سبق و رمايه نسخ شده ؟ نسخ نشده ، موضوعش منتفى شده . حكم اصلى ، اعِدّوا لَهُمْ مَا اسْتَطَعْتُمْ مِنْ قُوَّةٍ است كه باقى است و در مظهر و شكل ديگرى بايد اجرا شود . و از اين مثالها الى ما شاء اللَّه داريم و تازه آن پيچ و لولاهايى كه به اسلام انعطاف مىدهد ، انعطافى بدون آن كه از اصول تخلف شده باشد ، منحصر به اين نيست ، اين را به عنوان مثال ذكر كردم . فقها بابى دارند به نام باب « تزاحم » يا باب « اهم و مهم » و بابهاى ديگر ، كه در اينجا شايد بيش از اين ضرورتى ندارد كه من در اطراف اينها بحث كنم .\r\nمثال ديگر : اصلى ما در قرآن داريم راجع به مبادلات و كيفيت گردش ثروت در ميان مردم كه در خود قرآن كريم با اين تعبير بيان شده است : لا تَأْكُلوا امْوالَكُمْ بَيْنَكُمْ بِالْباطِلِ « 1 » يعنى نقل و انتقال ثروت و مملوك نبايد به صورت بيهوده انجام بگيرد يعنى اگر شما مال و ثروت مشروعى به دست آورده‌ايد و مىخواهيد آن را به ديگرى منتقل كنيد نبايد بيهوده منتقل شده باشد بلكه بايد به صورتى باشد كه از نظر اجتماعى شكل مفيدى داشته باشد ، يكى از نيازهاى اصيل زندگى بشر را رفع كند ولو يك نياز معقول روحى باشد ، مثل هديه كردن به يك دوست . انسانى را در نظر بگيريد كه يك ماه رفته كار كرده ، زحمت كشيده و هزار تومان به دست آورده .\r\nفرض كنيد كسى به او مىگويد من يك گونى مورچه مرده دارم ، او مىگويد بيا من هزار تومان مىدهم اينها را مىخرم ، در حالى كه به دردش نمىخورد و بايد دور بريزد . اين معامله از اساس باطل است . ولى ممكن است زمانى پيش بيايد كه علم پيشروى كند و بتواند از اين مورچه مرده استفاده‌هاى صحيحى براى زندگى بشر\r\n\r\n\r\n\r\n\r\n","description":"","footnote":"\r\n( 1 ) . بقره / 188 .\r\n","page_name":" 342 ","page_number":342},
  {"content":"\r\n\r\nبكند . در اين صورت همين معامله كه تا ديروز باطل و مصداق « لا تَأْكُلوا امْوالَكُمْ بَيْنَكُمْ بِالْباطِلِ » بود صحيح مىشود ؛ مجتهد و فقيه واقعى تشخيص مىدهد كه تا ديروز اين معامله شرعا باطل بود ، از امروز صحيح است . چطور تا ديروز وقتى كه از فقيه سؤال مىكردند آيا من مىتوانم هزار تومان پول بدهم مورچه مرده بخرم ، مىگفت : خير ، اين پول هدر دادن است ، معامله باطل است ، ولى امروز مىگويد معامله صحيح است ؟ چگونه است كه معامله‌اى كه تا ديروز شرعا باطل بود امروز صحيح شد ؟ فقيه مىگويد معيار من يك معيار درست انسانى است : لا تَأْكُلوا امْوالَكُمْ بَيْنَكُمْ بِالْباطِلِ . تا ديروز آن طور بود امروز اين طور است . مثل خريد و فروش خون انسان است . در گذشته از خون استفاده‌اى نمىشد ، احيانا بعضى افراد از خون مثل گوشت استفاده مىكردند و آن را مىخوردند . فقيه مىگفت خريد و فروش خون حرام و معامله‌اش باطل است چون اكل مال به باطل است . ولى امروز در اثر پيشرفت علم و صنعت ، خون خودش يك مايه حيات است از يك انسان براى انسان ديگر ، يعنى مىشود با خون يك انسان انسان ديگرى را از مرگ نجات داد .\r\nحالا ديگر نمىشود گفت كه معامله خون مصداق اكل مال به باطل است ؛ يعنى اين حكم عوض شده ولى اين عوض شدن نسخ شدن نيست ، بلكه به اين شكل تغيير كرده . مثالهاى زيادى در اين زمينه هست .\r\n- به اين ترتيب شما توضيح داديد كه انسان با حفظ نوعش حركت تكاملىاش را ادامه مىدهد و آن اصول ثابتى كه در اسلام وضع شده شبيه آن مدارى است كه براى گردش يك سيّاره مشخص شده و تذكر داديد كه احكام منازل و مقتضيات منازل را مجتهد است كه با تكيه به آن اصول ثابت مشخص مىكند .\r\nسؤال ديگرى كه مطرح مىشود و اين روزها به شدت مطرح است اين است كه امام در يكى از سخنرانيهايشان فرمودند كه من به جمهورى اسلامى رأى مىدهم نه يك كلمه بيش نه يك كلمه كم . آنجا كه فرمودند « نه يك كلمه كم » به نظر مىرسد پسوند اسلامىاش مورد نظرشان بوده . شما تذكر داديد كه امام بر اين نكته تأكيد دارند كه نه تنها فرم حكومت را مشخص كنند بلكه محتواى ايدئولوژيك آن را هم كاملا تبيين و تعريف كنند . و اما\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nآنجايى كه فرمودند هيچ كلمه‌اى اضافه نشود ، به نظر مىرسد كه كلمه « دموكراتيك » مورد نظرشان بوده چرا كه ما شاهد بوديم بعضىها عبارت « جمهورى دموكراتيك اسلامى » را به كار مىبردند . به نظر مىرسد آنجا كه امام بر عدم كلمه « دموكراتيك » تأكيد مىكنند نظرشان به اختلافى است كه بين دموكراسى غربى و آزاديهايى كه در اسلام مطرح است وجود دارد .\r\nسؤالم اين است كه تفاوت اين دو واژه را روشن كنيد .\r\nاستاد : بنده نمىتوانم ادعا كنم كه تمام نقطه نظرهاى امام را مىتوانم در اينجا توضيح بدهم ولى بعضى از آن نقطه نظرها را كه به نظر خودم مىرسد و نظر امام هم هست برايتان توضيح مىدهم . يكى اين كه - همين طور كه خودتان توجه داريد - در مفهوم « اسلامى » و در خود اسلام آزادى فردى و حقوق فردى و دموكراسى كه يك اصل اجتماعى مبتنى بر آزادى فرد و حقوق فرد است وجود دارد ، به همين بيانى كه عرض مىكنم . در اسلام آزادى فرد و حقوق فرد هست با تفاوتى كه ميان بينش اسلامى و بينش غربى هست - كه بعدا توضيح مىدهيم - و قهرا در اسلام دموكراسىِ مبتنى بر آن نوع آزادى فرد و حقوق فردى هم وجود دارد . بنابراين در « جمهورى دموكراتيك اسلامى » اضافهء كلمهء « دموكراتيك » يك حشو زائد است . بعلاوه ممكن است در آينده وقتى كه مردم در دولت جمهورى اسلامى آزاديها و دموكراسيهايى را خواهند ديد و خشنود خواهند شد بعضى پيش خودشان اين طور تفسير كنند كه آزاديها و دموكراسيهايى كه وجود دارد نه به دليل اسلامى بودن اين جمهورى است بلكه به دليل دموكراتيك بودن آن است يعنى اين جمهورى بنيادهاى دموكراتيك دارد و بنيادهاى اسلامى ، دو مبنا دارد ، آنچه كه به آزادى و حقوق فردى و دموكراسى مربوط است ، به بنياد دموكراتيك اين جمهورى بسته است و يك سلسله مسائل ديگر مثل قواعد عبادات و معاملات به جنبه اسلامى اين حكومت بسته است . ما مىخواهيم بگوييم اين طور نيست ، « چون كه صد آمد نود هم پيش ماست » . « جمهورى اسلامى » كه گفتيم ، آزادى و حقوق فرد و دموكراسى هم در بطن آن هست .\r\nثانيا اصلا آزادى به آن معنايى كه فلسفه‌هاى اجتماعى غرب معتقدند با آزادى به آن معنا كه در اسلام هست - و قهرا دموكراسى كه يك مفهوم اجتماعى بر مبناى\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nآزادى فرد است - تفاوتهايى دارد كه ما كه مىخواهيم كشورى و ملتى بر اساس بنيادهاى اسلامى از نو بنا كنيم و بسازيم نمىتوانيم اين ريزه كارىها و ظرافت‌كارىها را نديده بگيريم . ريشه و منشأ آزادى و حقوق چيست ؟ مىگويند انسان آزاد آفريده شده و بايد آزاد باشد ، انسان داراى حقوقى است و بايد حقوقش محفوظ بماند ، چرا ؟ ريشه قضيه چيست ؟ چرا در باره گوسفند يا اسب چنين حرفى گفته نمىشود ؟ منشأ آزادى انسان چيست ؟ در غرب ريشه و منشأ آزادى را - كه باز آزادى منشأ دموكراسى است - تمايلات انسان مىدانند و اگر مىگويند اراده انسان ، آنها فرقى ميان اراده و تمايلات ( ميلها ) قائل نيستند . از نظر آنها انسان موجودى است كه به اين دنيا آمده و يك سلسله ميلها و خواسته‌ها دارد ، دلش مىخواهد اين جور زندگى كند ، ميلش اين است كه اينچنين باشد يا آنچنان باشد . از نظر فلسفه غرب ، اصل در ميلها و خواسته‌ها و اراده‌هاى انسانها آزادى است و ريشه آزادى همان ميلهاست و آزادى را فقط آزادى ديگران يعنى ميلهاى ديگران و برخورد با اراده ديگران محدود مىكند ، چيز ديگر نمىتواند خواست و اراده و ميل انسان را محدود كند .\r\nآزادى به اين معنا - كه عرض كردم مبناى دموكراسى غرب قرار گرفته است - در حقيقت حيوانيتِ رهاشده است . انسان به موجب اين كه ميل و خواست و اراده دارد بايد آزاد باشد . اين آزادى جز همان حيوانيتِ رهاشده چيز ديگرى نيست و حال آن كه مسئله در موضوع انسان اين است كه انسان در عين اين كه انسان است حيوان است و در عين اين كه حيوان است انسان است . انسان يك سلسله استعدادهاى مترقى و عالى دارد كه ملاك انسانيت اوست ، يعنى تفكر منطقى انسان ( نه هرچه كه نامش تفكر است كه اغلب يك سلسله تخيلات است ) و تمايلات عالى انسان : تمايل به حقيقت‌جويى ، تمايل به خير اخلاقى ، تمايل به جمال و زيبايى و بالخصوص جمالهاى معنوى كه از مختصات انسان است ، تمايل به پرستش حق .\r\nانسان به حكم آن كه در سرشت خود دو قطبى آفريده شده است يعنى در ذات خود يك موجود متضاد است كه به تعبير قدما مركّب از عقل و نفس يا جان « 1 » و تن است ، نمىشود اين دو قسمت ( قسمت بالاى ساختمان وجودى انسان و قسمت سافل وجود انسان ) رها باشند . رهايى هر يك تا حدى مساوى است با محدود بودن\r\n\r\n\r\n\r\n\r\n","description":"","footnote":"\r\n( 1 ) . جان عِلوى .\r\n","page_name":" 345 ","page_number":345},
  {"content":"\r\n\r\nديگرى .\r\nاگر ما تمايلات انسان را منشأ و ريشه آزادى و دموكراسى بدانيم همان چيزى به وجود مىآيد كه امروز در مهد آزاديهاى غربى در دنيا مىبينيم . در مهد آزاديها و دموكراسى غربى ، مثلا در انگلستان ، مبناى وضع قوانين در نهايت امر چيست ؟\r\nخواست اكثريت ، دليلى بالاتر از اين وجود ندارد . دموكراسى غربى و حيوانيتِ رهاشده همان است كه ما مىبينيم در چند سال پيش در انگلستان رسما همجنس بازى بر مبناى دموكراسى و آزادى و به حكم اين كه دموكراسى بايد وجود داشته باشد قانونى مىشود . چرا قانونى مىشود ؟ مىگويند لازمه دموكراسى است . چرا لازمه دموكراسى است ؟ مىگويند ملت ما عملا اين را پذيرفته است . اگر از اينها بپرسيم آيا انسان و تكامل انسان صراط مستقيم و راهى دارد كه بايد مراقب بود از اين راه برود ؟ مىگويند هرطور بخواهد ، همان راه است ، نه اين كه راهى هست و انسان بايد آن راه را تشخيص بدهد ، انتخاب كند و برود . آنچه كه اكثريت رفت راه همان است .\r\nاين مطلب تئورى معروف ملانصرالدينِ خود ما را به ياد مىآورد . ملا سوار قاطر بود و مىرفت . گفتند كجا مىروى ؟ گفت هر جا كه ميل قاطر باشد . اين جامعه دموكراتيك كجا مىرود ؟ آنجا كه در نهايت امر ميلها و خواستهاى اكثريت ايجاب كند ، معيارى وجود ندارد . حتى شنيدم اخيرا در يكى از كشورهاى معروف غربى كه مهد آزادى و دموكراسى است ، به عنوان آزادى و دموكراسى به مجازاتهايى كه اخيرا در ايران در مورد همجنس‌بازان صورت گرفته اعتراض شده و اين مجازاتها بر ضد دموكراسى و اصول آزادى تلقى شده است . از نظر اسلام اينها آزادى نيست ، سقوط است نه آزادى ، رهايى حيوانيت و زندانى شدن انسانيت است . به تعبير قرآن اينها خود را فراموش كرده‌اند . اينها خود را چيزى جز همين شهوات و تمايلات نمىدانند [ و خيال مىكنند 
  ] « من » يعنى همينها ، منِ واقعى خودشان را گم كرده‌اند ، انسان را در خودشان گم كرده‌اند . چرا انسان را گم كرده‌اند ؟ چرا خود را گم كرده‌اند ؟ قرآن مىگويد چون خدا را فراموش كرده‌اند . از نظر قرآن انسان آنچنان موجودى است كه با يافتن خدا خود را مىيابد و با از دست دادن خدا خود را از دست مىدهد .\r\nوَ لاتَكونوا كَالَّذينَ نَسُوا اللَّهَ فَانْسيهُمْ انْفُسَهُمْ اولئِكَ هُمُ الْفاسِقونَ « 1 » . ريشه فسقها ( اين\r\n\r\n\r\n\r\n\r\n","description":"","footnote":"\r\n( 1 ) . حشر / 19 .\r\n","page_name":" 346 ","page_number":346},
  {"content":"\r\n\r\nگونه كارها ) را چه مىداند ؟ مىگويد انسان خودش را فراموش كرده . چون خود را فراموش كرده‌اند در اين ورطه‌هاى كثيف مىافتند . چرا خود را فراموش كرده‌اند ؟\r\nچون خداى خود را فراموش كرده‌اند .\r\nبنابراين دموكراسى اسلامى بر اساس آزادى انسان است اما آزادى انسان در آزادى شهوات خلاصه نمىشود . البته اسلام دين رياضت نيست ، دين مبارزه با شهوات به معناى كشتن شهوات نيست - و اين مطلب واضح‌تر از آن است كه من بخواهم در اطرافش توضيح بيشترى بدهم - ولى دين اداره كردن و تدبير كردن و مسلط بودن بر شهوات هست . كمال انسان در انسانيت اوست ، در عواطف عالى اوست ، در احساسات بلند اوست ، در احساس حقيقت جويى اوست ، در حق‌گويى و حق‌طلبى اوست و در امثال اين امور است .\r\nپس ما كه مىگوييم دموكراسى در اسلام هست ، به معنى اين است كه مىخواهيم آزادى واقعى به انسان بدهيم . حال من دو مثال برايتان عرض مىكنم ، ببينيد اين آزادى است يا آن آزادى است ؟\r\nدر تاريخ مىنويسند كه كوروش وقتى كه وارد بابِل شد با اين كه خودش دين ديگرى داشت ( مدعىاند كه حتى خدا پرست هم بود ) ولى مردم را در دينشان آزاد گذاشت يعنى بت پرست‌ها را در بت پرستى ، فرضا چوب پرست‌ها را در چوب پرستى و حيوان پرست‌ها را در حيوان پرستى آزاد گذاشت و گفت هر كه هر كار مىخواهد بكند ، من كارى به او ندارم . در معيار غربى كوروش يك مرد آزاديخواه است ، همچنان كه مىگويند يكى از ملكه‌هاى انگلستان ( شايد ملكه ويكتوريا ) وقتى كه به هند رفت و مىخواست به يكى از بتخانه‌ها وارد شود ، به احترام آن بتخانه اگر ديگران جلوِ صحن آن بتخانه كفشها را در مىآوردند او از سر كوچه كفشها را درآورد كه من مىخواهم به عقيده انسانها احترام بگزارم . ولى ابراهيم خليل چه كرد ؟ آيا ابراهيم خليل به اين عقيده ، كه اينها عقيده نيست زنجير است ، به اين زنجيرهايى كه عادات سخيف بشر به دست و پاى او بسته است احترام گزارد ؟ خير ، بلكه رفت بتها را در خلوتى شكست ، تبر را هم به گردن بت بزرگ انداخت ، اول اين فكر را در مردم القاء كرد - عملا يا قولا - كه اين بت بزرگتر كوچكترها را زده ، كشته و خرد كرده است ، و كارى كرد كه همين امر منشأ تفكر در مردم بشود ، به خود باز آيند ، به تعبير قرآن : فَرَجَعوا الى انْفُسِهِمْ يعنى به خود\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nباز آمدند . ابراهيم آنها را به خودآگاهى رساند ، خودآگاه و خود شناسا شدند ، فكر كردند .\r\nبا معيارهاى غربى كار ابراهيم خليل بر ضد اصول آزادى و دموكراسى بوده ، چرا ؟ زيرا مىگويند تو چكار دارى ، هر كار دلشان بخواهد انجام مىدهند . اما با منطق واقع و حقيقت ، ابراهيم به اين وسيله غل و زنجيرها را از گردن يك ملت باز كرد و رهايشان كرد .\r\nهمين طور رسول اكرم . آيا رسول اكرم وقتى كه وارد مكه شد همان كارى را كرد كه كوروش كرد كه من چكار دارم ، هر كسى هر كار مىخواهد بكند ؟ آيا در باره مردمى كه قرنها در زنجير اين بتها قرار گرفته‌اند گفت چون عقيده دارند و عقيده آزاد است ، چون خودشان انتخاب كرده‌اند ، ميل خودشان بوده و به ميل خود به اين بتخانه‌ها مىروند پس اينها آزادند ؟ ! يا نه ، اين بتها را خرد كرد و دور ريخت و با اين وسيله اين مردم را آزاد كرد يعنى فكر اسير و انسانيتِ اسير حيوانيت اينها را آزاد كرد و رهايى داد .\r\nبنابراين آزادى و دموكراسى بر اساس آنچه كه تكامل انسانى انسان ايجاب مىكند حق انسان بما هو انسان است ، حقِ ناشى از استعدادهاى انسانى انسان است نه حق ناشى از ميل و تمايل افراد . يك نوجوان را در نظر بگيريد كه مريض است .\r\nسلامت و رشد آينده اين نوجوان يك چيز اقتضا مىكند : خوردن دواهايى ، رعايت كردن رژيمى ، محروم شدن از برخى خوراكها . ولى ميل او ممكن است بر ضد اين باشد . آيا آنچه كه مبناى رشد بدنى اين نوجوان است ميل اوست يا استعداد واقعى بدنى او ؟\r\nپس مفهوم آزادى و دموكراسى در اسلام و در غرب متفاوت است . دموكراسى در اسلام يعنى انسانيتِ رهاشده و دموكراسى در غرب يعنى حيوانيتِ رهاشده .\r\nبنابراين ما چندان ميل هم نداريم كه اين كلمه « دموكراسى » را به كار ببريم ولى چاره‌اى نيست ، همين كلمه را به كار مىبريم اما توضيح مىدهيم كه آزادى و دموكراسى در قاموس اسلام تفاوتهايى با آزادى و دموكراسى در قاموس غرب دارد . آزادى و دموكراسى در قاموس اسلام جنبه انسانى دارد و در غرب جنبه حيوانى .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n\r\nمصاحبه تلويزيونى ( 3 ) * « 1 »\r\nدكتر سروش : بسم اللَّه الرحمن الرحيم . باز هم در باره جمهورى اسلامى و مسائلى در اطراف اوست كه بحث امشب را مىگشاييم . به نام خداوند . در اطراف جمهورى اسلامى سؤالات گوناگون و بسيارى بود كه در اذهان پديد آمده است و در مطبوعات هم درج شده و رواج بسيار دارد كه ضمن گفت و گوهايى كه با جناب آقاى مطهرى انجام شده سعى شد كه به بعضى از اين سؤالات پاسخ داده شود . يكى از مهم‌ترين سؤالاتى كه در اين گفت و گوها به آنها پاسخ داده شد اين بود كه آيا جمهورى اسلامى داشتن با دموكراسى منافات دارد يا ندارد و آيا قيدى بر جمهورى زدن او را از دموكراتيك بودن باز نمىدارد ؟ اين سؤالى بود كه در نوبت گذشته به تفصيل به پاسخ آن پرداختيم .\r\nسؤال ديگرى كه به همين درجه از اهميت بود و درباره‌اش گفت وگو انجام شد اين بود كه آيا صحيح است كه در رفراندوم عمومى بپرسيم كه آيا به جمهورى اسلامى رأى مىدهيد يا نه ، مردم را مخيّر كنيم بين آرى يا نه ، و يا\r\n\r\n\r\n\r\n\r\n","description":"","footnote":"\r\n( 1 ) * اين مصاحبه توسط آقاى دكتر سروش انجام شده است .\r\n","page_name":" 349 ","page_number":349},
  {"content":"\r\n\r\nاين كه بايد در مقابل آنها انتخابهاى متعدد و متنوعى از انواع حكومتهايى كه وجود دارد بگذاريم تا هر كس هر كدام را كه مىپسندد به آن رأى بدهد ؟\r\nاين بار به سؤال سومى مىخواهيم بپردازيم و آن سؤال اين است كه صرف نظر از دموكراتيك بودن جمهورى اسلامى و صرف نظر از اين كه صحيح است كه سؤال از آرى يا نه بكنيم ، چرا آرى يا نه را در باره جمهورى اسلامى مىكنيم ، چرا مردم را مخيّر نمىكنيم كه به جمهورى مطلق رأى آرى يا نه بدهند ، چرا نمىپرسيم كه آيا با جمهورى در برابر ساير روشهاى حكومتى موافقيد يا خير ؟ اين سؤالى است كه من الان مىخواهم با جناب آقاى مطهرى مطرح كنم و به بحث بگذاريم : جناب آقاى مطهرى ! خواهش مىكنم كه نظرتان را در اين باب ذكر بفرماييد كه چرا سؤال از جمهورى اسلامى است كه مردم مىخواهند يا نمىخواهند و چرا سؤال از خود جمهورى به تنهايى نيست ؟\r\nاستاد : بله ، اين را من هم شنيده‌ام و گاهى اين [ نحو نظر خواهى 
  ] را نوعى پيشداورى تلقى مىكنند . بنده فكر مىكنم كه بهتر است مطلب را از يك نقطه ديگر شروع كنيم تا به اينجا برسيم و آن اين است كه ببينيم آيا مردم ايران انقلاب كرده‌اند يا انقلاب اسلامى كرده‌اند . اگر مردم ايران انقلاب كرده‌اند ، انقلاب مطلق ، بعد از انقلاب آنچه هم كه مردم ايران مىخواهند جمهورى مطلق است و اما اگر واقعا مردم ايران انقلاب اسلامى كرده‌اند يعنى انقلابشان صبغه اسلامى دارد « 1 » [ آنچه مىخواهند جمهورى اسلامى است بنابراين بايد ببينيم 
  ] اكثريت قاطع و قريب به اتفاق مردم كه در اين انقلاب شركت داشتند آيا انقلابشان صبغه اسلامى داشته يا نداشته است ؟ با اجازه شما اول به طور مختصر تعريف ساده‌اى از انقلاب مىكنيم ، بعد به نظرياتى كه به طور كلى از جنبه فلسفه تاريخ در باره انقلاب مىشود داد اشاره‌اى مىكنيم ، آنوقت به تحليل انقلاب ايران مىپردازيم .\r\n\r\n\r\n\r\n\r\n","description":"","footnote":"\r\n( 1 )\r\n. البته نبايد بگوييم صد در صد ؛ ضرورتى ندارد كه يك انقلاب صد در صد يك صبغه خاص داشته‌باشد .\r\n","page_name":" 350 ","page_number":350},
  {"content":"\r\n\r\n- ببخشيد ، مىتوانم بپرسم كه اين نظر شما در مورد هر انقلابى صادق است ؟\r\nيعنى اگر در جايى انقلابى رخ داد كه نام ديگرى غير از انقلاب اسلامى مىشد بر او گذاشت ، به نظر شما انقلابگرانِ آنجا اين حق را داشتند كه در رفراندومى ( اگر احيانا ضرورت داشت پس از انقلاب صورت بدهند ) چنين سؤالى طرح كنند ؟\r\nاستاد : مسلّم اينچنين است . فرق نمىكند . در انقلاب ديگرى هم كه اكثريت قاطع مردم در آن شركت دارند و آن انقلاب رنگ مخصوصى دارد ، مردم در همه‌پرسى كه مىخواهند انجام بدهند - كه در حقيقت جواب اين همه‌پرسى را خودشان قبلا داده‌اند - حق دارند بگويند در اين انقلابِ « چنينىِ » ما جمهورى « چنينى » آرى يا نه ؟ اين اختصاص به اسلامى بودن ندارد .\r\nچنين فكر مىكنم كه انقلاب عبارت است از يك عصيان و طغيان در جامعه عليه يك نظم حاكم مسلّط بر جامعه . وقتى كه اقليتى چنين كند « كودتا » ناميده مىشود ، مثل اقليتهايى كه با زور حكومت را به دست مىگيرند . اما اگر لااقل اكثريت مردمى عليه نظم حاكم و مسلّطى طغيان كنند اين انقلاب است .\r\n- منظور نظم سياسى است ؟\r\nاستاد : هر طغيانى عليه نظم موجود انقلاب است و اختصاص به نظم سياسى ندارد .\r\nممكن است انقلابى ادبى باشد يعنى نويسندگان و شعرا عليه نظم حاكم موجودى عصيان كنند و آن نظم را در هم بريزند و سبك و روش و متد ديگرى در نثر يا نظم به‌وجود آورند . اين هم انقلاب است . به قول آن شاعر معروف كه به انقلاب ادبى صدر مشروطيت اعتراض دارد :\r\n انقلاب ادبى بر پا شد * ادبيات شَلَم شوربا شد \r\nممكن است انقلابى هنرى باشد . ممكن است انقلابى صنعتى باشد . ممكن است انقلابى علمى باشد . رنسانس يك انقلاب فكرى ، علمى و فرهنگى است . ممكن است انقلابى مذهبى باشد . البته انقلاب مذهبى اگر ما فقط به مفهوم « مذهبى » اش تكيه كنيم معنايش مىشود انقلابى عليه نظام مذهبى حاكم ؛ مثلا مردم روشى در\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nپرستشها و نيايشها و قربانى كردن‌ها و عبادت كردن ها دارند ، بعد مىآيند آن را عوض مىكنند ، مذهبى را برمىدارند و مذهب ديگرى را به جاى آن مىنشانند بدون آن كه در ساير نهادهاى اجتماعى تغيير و تبديلى پيدا شود . ولى اگر ما در انقلاب مذهبى بخواهيم به اسلام و انقلاب صدر اسلام مثال بزنيم انقلاب اسلامى در همان حال كه انقلاب مذهبى بود انقلاب سياسى هم بود ، انقلاب اقتصادى هم بود ، انقلاب اجتماعى هم بود ، انقلاب ادبى هم بود ( اصلا خود قرآن مبدأ ادبيات جديدى شد ) ، انقلاب فرهنگى هم بود ( فرهنگ جديدى به دنيا عرضه داشت يعنى مبدأ يك فرهنگ و تمدن جديد در دنيا شد ) و اين از خصلت همه‌جانبگى اسلام ناشى مىشود . اين ، جمله معترضه‌اى بود كه در بين گفته شد .\r\n- يعنى به نظر شما امكان دارد كه يك انقلاب مذهبى داشته باشيم كه همراه با انقلاب در ساير جهات و ابعاد در جامعه نباشد ؟\r\nاستاد : در مذهبِ به معنى اعم كه جامعه‌شناس‌ها مىگويند بله ، اما در مذهبى كه مذهب پيامبران راستين است كه قرآن مسائل آنها را مطرح كرده نه ، مگر انبياى قبل از نوح كه به تعبير قرآن هنوز شريعت و قانونى وضع نشده بوده و به اصطلاح امروز دورهء ماقبل تاريخ بوده ، دوره‌اى بوده كه هنوز بشر به حدى نرسيده بوده كه يك نظام قانونى يا به تعبير اسلامى شريعتى داشته باشد . ولى از نوح به بعد هر پيغمبرى كه آمده و نظم مذهبى موجود را در هم ريخته است به نظم اجتماعى هم كار داشته ، بالخصوص كه قرآن تصريح مىكند : لَقَدْ ارْسَلْنا رُسُلَنا بِالْبَيِّناتِ وَ انْزَلْنا مَعَهُمُ الْكِتابَ وَ الْميزانَ لِيَقومَ النّاسُ بِالْقِسْطِ « 1 » . يعنى بر هم زدن نظم فاسد و ظالمانهء موجود و برقرار كردن يك نظم عادلانهء ديگر هدف همه رسالتها و نبوتها بوده است ، منتها اين در اسلامِ ختميّه خيلى محرزتر و مشخص‌تر است .\r\n- البته اين سؤال ، ما را اندكى از منظور دور مىكند ولى من مايل بودم اين را بپرسم كه آنچه شما فرموديد معنىاش اين است كه خود مذهبى كه مىآيد\r\n\r\n\r\n\r\n\r\n","description":"","footnote":"\r\n( 1 ) . حديد / 25 .\r\n","page_name":" 352 ","page_number":352},
  {"content":"\r\n\r\nناظر به اين منظورها باشد و بخواهد در نظامات اقتصادى و غيره تأثير بگذارد يا نه . سؤال من از ناحيه جامعه شناسانه بود ، يعنى صرف نظر از اين كه آن مذهب خودش چنين منظورى را داشته باشد يا نه ، آيا نفس وقوع يك انقلاب مذهبى خود به خود حاكى از انقلاب در ساير جهات نيست اعم از اين كه آن انقلاب خودش چنين هدفى داشته باشد يا نداشته باشد ؟\r\nاستاد : يك مقدار عجله فرموديد . اگر سؤال هم نمىفرموديد من به اين مطلب مىرسيدم . حالا كه سؤال كرديد اجمالا عرض بكنم . سؤالتان مبنى بر اين است كه آيا نهادهاى اجتماعى از يكديگر استقلال دارند و رشدهاى مستقل و تولدها و مرگهاى مستقلى از يكديگر دارند ؟ يا نه ، رشد مستقل ندارند يعنى رابطه‌اى با يكديگر دارند ، يكى ديگرى را به دنبال خود مىكشاند ، حال يا به معنى اين كه هميشه يكى از اينها اصل است و باقى همه طفيلى و تابع‌اند يا نه . تفصيل بيشترى در باره‌اش عرض خواهم كرد .\r\nپس انقلاب يعنى طغيان و عصيان عليه نظم حاكم موجود ، كه در ايرانِ ما چنين طغيان و عصيانى شده است . حال بايد ببينيم كه آيا اين انقلاب صرفا ماهيت اقتصادى و مادى دارد يا فقط ماهيت سياسى دارد يا صرفا ماهيت مذهبى به آن معنا دارد ، آن مذهبى كه در ذات خودش [ از ساير نهادهاى اجتماعى 
  ] جداست ، و اگر ساير نهادها را به دنبال خود بكشاند به اصطلاح تبعى و طفيلى و طرداً للباب است ، و يا اين انقلاب از ابتدا همه‌جانبگى دارد به اين نحو كه پيكرى كامل و جامع دارد كه روح اين پيكر را اسلام تشكيل مىدهد ؛ يعنى انقلابى داريم سياسى ، انقلابى داريم اجتماعى ، انقلابى داريم اخلاقى و معنوى ، انقلابى داريم همه جانبه ولى روح انقلاب را اسلام تشكيل مىدهد . بحث ما درباره اين است .\r\nحال اگر خيلى عجله نفرماييد و اجازه بدهيد ، من يك مطلب ديگر را هم عرض بكنم كه جاى بحث و سؤال در آنجا زياد است ولى باز هم مقدمه براى مطلب اصلى ماست و آن اين كه درباره انقلابها به عنوان يك پديده اجتماعى نظريات مختلفى هست . به طور كلى ريشه و منشأ انقلابها چيست ؟ چطور مىشود كه در جامعه‌اى انقلابى رخ مىدهد ؟ چون انقلاب اجتماعى و هر پديده اجتماعى مانند هر\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nپديده ديگر از قانون علت و معلول مستثنى نيست يعنى آن هم با قانونى و به تعبير قرآن با سنتى به وجود مىآيد . نظريه معروفى در دنياست كه مربوط به فلسفه تاريخ است و تاريخ را به طور مادى تفسير مىكند به نام « ماترياليسم تاريخى » .\r\nماترياليسم تاريخى را اينچنين تعريف مىكنند : « برداشتى اقتصادى از تاريخ و برداشتى تاريخى از اقتصاد » و من در تعريف ماترياليسم تاريخى عبارتى اضافه مىكنم و مىگويم : « برداشتى اقتصادى از تاريخ و برداشتى تاريخى از اقتصاد و برداشتى تاريخى اقتصادى از انسان بدون برداشتى انسانى از اقتصاد و يا از تاريخ » .\r\nاين فلسفه مىگويد كه ريشه انقلابها دو قطبى شدن جامعه هاست از نظر معيشت و زندگى ، از نظر اين كه مردم در جامعه تقسيم مىشوند به دو قطب : قطب برخوردار و مرفّه و قطب محروم و بى نصيب . خود اين دو قطبى شدن ريشه‌اى در كار اجتماعى ، كار مادى ، كار تجسم يافته بشر يعنى ابزار توليد دارد . فكر مىكنند آنچه كه بالذات متكامل است ابزار توليد است و ابزار توليد در هر درجه‌اى از تكامل كه باشد روابط حقوقى خاصى را ايجاب مىكند و اين روابط حقوقى به دنبال خودش مسائل ديگرى اخلاقى ، فلسفى ، علمى ، هنرى ، مذهبى به وجود مىآورد و در دوره‌اى ميان اين روابط توليد و ابزار توليد هماهنگى است ولى تدريجا كه باز ابزار توليد تكامل پيدا مىكند اين هماهنگى ازبين مىرود ، بايد آن روابط به‌هم بخورد ، و در خلال اين برهم خوردگىهاست كه مردم دو قسمت مىشوند : گروهى كه از وضع و نظامات سابق استفاده مىكردند و گروهى كه محروم بودند و خود محروميت به آنها نوعى روشن‌بينى و روشن‌فكرى مىدهد و طرفدار وضع جديد مىشوند . وقتى كه جامعه دو قطبى شد و دو قطب متضاد در مقابل يكديگر قرار گرفتند ، قطب ناراضى از وضع موجود ، به دليل محروميت و نه به دليل ديگر ، به دليل اين كه دستش از همه جا كوتاه است - و به قول معروف « به دليل اين كه دستش به دم گاوى نمىرسد » كه اگر دستش به دم گاوى رسيده بود او هم جزو آن طبقه بود - انقلابى مىشود ، همان نفس محروميت او را انقلابى و وادار به طغيان و عصيان مىكند و اين طبقه چون نو است فعال است بر خلاف طبقه گذشته كه رفاه او را سست و تنبل كرده است ، و بالاخره در نهايت امر نو بر كهنه پيروز مىشود و به اين شكل انقلاب صورت مىگيرد .\r\nبنابراين على رغم اختلاف شكلى كه در انقلابهاى دنيا وجود دارد كه يكى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nانقلاب علمى است ( رنسانس ) ، يكى انقلاب مذهبى است ( اسلام ) ، يكى انقلاب سياسى و آزاديخواهانه است ( انقلاب فرانسه ) ، يكى انقلاب كارگرى است ( انقلاب اكتبر روسيه ) ، على رغم اختلاف ظاهرى و شكلى ، همه اينها يك ريشه و به اصطلاح فلسفى يك ماهيت دارد ؛ شكلها و مظهرها اختلاف دارد نه ماهيتها .\r\n- و آن ماهيت عبارت است از ؟\r\nاستاد : آن ماهيت در حقيقت همان كار تجسم يافته و تحول آن است .\r\nپس چه كسى در درجه اول بار انقلاب را به دوش مىكشد و به اصطلاح امروز پيشتاز انقلاب است ؟ گرسنه‌ها ، محرومها ، عقب‌مانده‌ها از نظر زندگى مادى و اقتصادى . چه غايتى را تعقيب مىكند ، چه مىخواهد ؟ تأمين معيشت مادى ، رفاه .\r\nگرسنه است . در مَثَلهايى كه خودمان داريم ، مىگوييم شكم گرسنه چيزى سرش نمىشود ، غير از غذا چيز ديگرى نمىخواهد . ريشه انقلاب تغيير وضع ابزارها و تقسيم شدن جامعه به دو قطب است .\r\nاساس اين تئورى اين است كه تمام خصلتهاى روحى و معنوى انسان را جامعه به او داده ؛ در سرشت انسان ، در آنچه كه الهيون آن را فطرت مىگويند - كه اولين كتابى كه اين مسئله را طرح كرده ، تا آنجا كه من مىدانم ، قرآن است - اين خصلتها نيست ، يعنى وجدان انسان را جامعه با عوامل بيرونى و مكانيكى خودش مىسازد .\r\nانسان مثل يك نوار خالى است كه در داخل يك دستگاه ضبط صوت در مقابل يك سلسله آوازها قرار گرفته . اين نوار در ذات خودش حالت بىتفاوتى و بىطرفى دارد ، مطلق است نسبت به آنچه كه ضبط مىكند ، شما در آن قرآن بخوانيد قرآن ضبط مىكند ، موسيقى بنوازيد موسيقى ضبط مىكند ، تعارف كنيد تعارف ضبط مىكند ، فحش بدهيد فحش ضبط مىكند . از نظر او علىالسويّه است . اين است كه وجدان انسان هيچ اصالتى ندارد ، تابع عوامل بيرونى است . بنابراين بايد حق داد و قبول كرد كه استثمارگر يك نوع وجدان دارد ، يك نوع قضاوت دارد ، يك نوع فكر دارد ، يك نوع منطق دارد ، يك نوع معيارها دارد ؛ استثمار شده نوع ديگرى وجدان دارد ، نوع ديگرى فكر دارد ، نوع ديگرى قضاوت دارد ، معيارها و اصول ديگرى دارد . اصلا اين براى خودش يك ماهيت دارد او ماهيت ديگر ، و حتى تا اين حد\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nپيش رفته‌اند كه مىگويند ماهيت انسان در طبقه‌اش مشخص مىشود ، يعنى بر خلاف آنچه كه فيلسوفان انسان را يك « نوع » مىدانند ، انسان يك مفهوم انتزاعى است . و لهذا اومانيسم در اين مكتب معنى ندارد . على رغم اين كه پيروان اين مكتب دم از اومانيسم مىزنند ، اومانيسم بر خلاف اصول اين مكتب است چون اومانيسم بدون قبول نوعيت انسان و فطرت انسان و اصالت وجدان انسان معنى ندارد .\r\nمىگويند اصلا انسان در طبقه‌اش مشخص مىشود و تعين پيدا مىكند ، نوعيت انسان در طبقه‌اش مشخص مىشود .\r\n- چطور است بگوييم كه اومانيسم در اين مكتب نظر به انسان اجتماعى دارد ؟\r\nاستاد : انسانِ اجتماعى است ولى وقتى كه اجتماع به دو شق و دو گروه متباين و مختلف‌الماهيه تقسيم شد قهرا انسانى كه در آن طبقه است يك چيز است ، انسانى كه در اين طبقه است چيز ديگرى . همه چيزشان با يكديگر مختلف و متفاوت است ، فقط اندامشان مانند هم است . ملاك نوعيت در اينجا ابدا وجود ندارد . بگذاريد بحثمان به حرفهاى فلسفى كشيده نشود .\r\n- اين كه مىفرماييد [ از نظر آنها 
  ] حتى افكار تابع نوع زندگى است ، منظور كدام دسته از افكار است ، حتى افكار علمى و فلسفى هم ، يا فقط افكارى كه راجع به روابط انسانها در اجتماع مىشود ؟\r\nاستاد : از نظر ما افكار اعتبارى به دليل اين كه اعتبارى است تابع اجتماع است . يكى از مسائل بسيار اساسى كه در فلسفه اسلامى شناخته شده است و از مفاخر اين فلسفه است فرق گذاشتن ميان ادراكات حقيقى و ادراكات اعتبارى است و اين كه در ادراكات اعتبارى استدلال منطقى ، برهان و امثال اينها جارى نيست و ادراكات اعتبارى از اصول ديگرى تبعيت مىكند . تعريف هم در آنجا معنى ندارد و اين كه كسانى در اروپا در مسئله « تعريف » دچار يك سلسله اشكالات شده‌اند ، در مسائل قراردادى و اعتبارى است و نه در مسائل حقيقى ، كه نمىخواهم وارد آن بشوم ، ولى سؤالتان در مورد اين مكتب است . لازمه اين مكتب اين است [ كه حتى افكار علمى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nو فلسفى هم تابع نوع زندگى است 
  ] و سران اين مكتب هم همين مطلب را حتى در مسائل رياضى گفته‌اند گو اين كه اينقدر گوشه‌اش باز بوده كه بعد افرادى از پيروان اين مكتب و كسانى كه اصلاحاتى در اين مكتب كرده‌اند آمده‌اند فرق گذاشته‌اند ميان علومى كه ما آنها را علوم حقيقى مىگوييم و علومى كه علوم اعتبارى مىناميم . پس اين كه اين مكتب چه اقتضا مىكند يك مطلب است و اين كه پيشروان اين مكتب چه گفته‌اند ، در تاريخ اين مكتب در باره اين مسئله چه نظرى داده شده است مطلب ديگرى است .\r\n- سؤالى است كه كمى دور كننده‌تر از مطلب است ( چون نكته مهمى براى من بود ) . فرموديد كه تفكيك ادراكات حقيقى از اعتبارى از مفاخر فلسفه اسلامى است . ممكن است بپرسم اين تفكيك كى يا توسط چه فيلسوفى صورت گرفته ؟\r\nاستاد : اين تفكيك ، ولى بدون آن كه خوب از يكديگر شكافته شده باشند - تا آن جا كه من اطلاع دارم - از زمان بوعلى است و من الان به ياد ندارم كه حتى فارابى اين مسئله را مطرح كرده باشد ؛ از زمانى است كه مسئله عقل عملى و عقل نظرى مطرح شده است و بعد وارد مسئله حسن و قبح عقلى و زيباييها و پسند و ناپسندهاى عقلى شده‌اند و بعد اين كه اين پسند و ناپسندها در ميان ملل ، مختلف است و در باره آنها يك جور قضاوت نمىشود و اينها نبايد ملاك قضاوتها در مسائل فلسفى واقع شود . البته ممكن است - ونفى نمىكنم - كه ريشه‌اى هم در دوره‌هاى ماقبل اسلام داشته باشد ولى بيشتر معلول تضاد و برخورد آراء متكلمين و فلاسفه است ، چون متكلمين در معيارهايى كه در علوم الهى به كار مىبردند مسائلى را كه بايد در علوم اجتماعى به كار برد ( مانند حسن و قبح كه بر خدا چه زيباست چه زيبا نيست ، چه واجب است چه واجب نيست ) در علوم الهى به كار مىبردند . اين امر سبب شد كه اين مسئله از همان دوره‌ها مطرح شود كه اين مسائل در سطح ربوبى و نيز در سطح طبيعى نبايد مطرح شود . ولى البته در دنياى اسلام آن كه اين مسائل را بيش از\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nهمه شكافت يكى از اساتيد بزرگ ما بوده‌اند « 1 » .\r\nگفتيم يك نوع فلسفه تاريخ اين طور مىگويد . بنا بر اين فلسفه و اين گونه توجيه از انقلابها همه انقلابها با همه اختلاف در شكلها ماهيت مادى و طبقاتى دارد .\r\nكسانى كه اين گونه فكر مىكنند اصلا نمىتوانند تصور كنند كه انقلابى رخ بدهد و ريشه طبقاتى مادى اقتصادى نداشته باشد . ( حالا كه شما پرانتز باز مىكنيد يك پرانتز هم خودم باز كنم . ) عجيب اين است كه بعضى از كسانى كه آشنايى زياد با مسائل اسلامى ندارند جهت‌گيرى اسلام به سود مستضعفان و محرومان را با اين برداشت غلط كه اسلام هم عامل محرك تاريخ را مستضعفان مىداند اشتباه كرده‌اند ؛ خيال كرده‌اند اين كه در قرآن اين همه به حمايت محرومان و مستضعفان برخاسته شده است به معنى اين است كه اسلام هم هميشه پرچم حركتها و انقلابها را به دوش مستضعفين به تنهايى مىبيند ، اسلام هم به جامعه دو قطبى قائل است و معتقد است كه هميشه جامعه‌ها دو قطبى هستند و قطب به اصطلاح مرفّه بدون استثنا همان قطب كافر و بى دين و فاسق است ، و برعكس ، قطبى كه عامل حركت تاريخ است قطب مؤمن است و اسلام اساسا مخاطبش اينها هستند و وقتى كه مىگويد « اى مردم » اصلا مردمِ اسلام يعنى مردم محروم و به مردم مرفّه كار ندارد . همين طور كه اگر اسلام مىگويد « اى مردم » خطابش به انسانهاست و به حيوانها نيست ، مخاطبش اسب و گوسفند و الاغ و قاطر نيست ، همچنين مخاطب اسلام منحصرا مردم محروم هستند ، عامل هر حركت را هم فقط در اينها مىآفريند و سرباز هم فقط و فقط از همينها مىگيرد و بس .\r\nخير ، دو مسئله است : جهت‌گيرى اسلام به حمايت مستضعفين يك مسئله است ، به سراغ چه اشخاصى براى هدايت مىرود و احيانا هدايتش هم مؤثر واقع مىشود ، به عبارت ديگر مخاطبش چه افراد و گروههايى هستند مسئله ديگرى است . البته بدون شك هميشه محرومان و مستضعفان آمادگى پذيرش اسلام را بيشتر دارند « 2 » ، چرا ؟ چون اسلام ، هم نداى دل و وجدان و عقلشان است و هم چون\r\n\r\n\r\n\r\n\r\n","description":"","footnote":"\r\n( 1 ) . [ مرحوم علامه طباطبائى ( ره ) 
  ]\r\n( 2 ) . طبيعت هم اين را اقتضا مىكند ، تاريخ هم اين را نشان مىدهد .\r\n","page_name":" 358 ","page_number":358},
  {"content":"\r\n\r\nنداى عدالت است او به عدالت و رفاه مىرسد ، براى او اسلام هم فال است هم تماشا . اما كسى كه در طبقه ديگرى است او بايد از زير سنگلاخها بيرون بيايد ، پا روى منافع خودش بگذارد و اسلام را بپذيرد . آنوقت مسئله اين است : آيا اسلام چنين هنرى دارد ؟ البته هنر مال اسلام نيست ، مال انسان است . آيا انسان چنين فطرت و چنين وجدانى دارد كه احيانا از زير اين خروارها بار منافع برخيزد و به خود تكانى بدهد و بيايد در صف عدالت ، كه اسمش توبه است ؟ بله .\r\n- و لابد به اين دليل شما مىخواهيد بگوييد كه حتى محرومى هم كه به اسلام رو مىآورد نه به دليل محروميتش است .\r\nاستاد : نه اين كه تنها به دليل محروميت است . محرومى هم كه به اسلام رو مىآورد در درجه اول به دليل آن فطرت صاف و زلالش است و لهذا محروم مىآيد خودش را فدا مىكند . آن محروم هم باز عدالت را مىخواهد و عدالت را به عنوان يك ارزش و يك آرمان انسانى مىخواهد نه فقط براى شكم .\r\nالبته من نمىخواهم بگويم كه جنگ طبقاتى در دنيا وجود ندارد . جنگ طبقاتى ، جنگ محروم و مرفّه ، جنگ استثمارگر و استثمار شده در دنيا وجود دارد ولى جنگى است كه مقدس نيست چون محروم و استثمار شده همان ارزشى را كه استثمارگر [ بر اساس آن عمل مىكند ملاك عمل خود قرار داده است . 
  ] او براى منافعش استثمار مىكند اين هم براى منافعش با استثمار مبارزه مىكند ، زياد ارزش انسانى ندارد . جنگ سياسى در دنيا زياد است . ما منكر جنگى كه ماهيت سياسى داشته باشد نيستيم . بسيارى از لشكركشىهايى كه در دنيا بوده است ماهيت سياسى دارد ، يعنى مردمى روى انگيزه‌هاى جاه‌طلبانه ، غرورهاى فردى يا غرورهاى ملى جنگها و نهضتهايى را در دنيا به پا كرده‌اند . حركتها و نهضتهايى كه صرفا علمى و فرهنگى است در دنيا وجود داشته است . جويندگى و حقيقت جويى خودش يك غريزه در بشر است . ولى نهضتهاى مقدس كه از نظر قرآن جنگ حق و باطل است آنجاست كه حق از آن نظر كه حق است نه از آن نظر كه تأمين كننده منافع است [ مورد حمايت قرار گيرد 
  ] و باطل از آن نظر كه باطل و پوچ و مانع رشد و پيشرفت و تكامل انسان است نه از آن نظر كه بر ضد منافع من است [ دشمن داشته شود . 
  ] البته\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nرفتن دنبال حقِ خود به عنوان حق خود ، كمال است يعنى يك كار در آنِ واحد دو شكل مىتواند داشته باشد .\r\nباز در پرانتز عرض بكنم : يادم هست كه از وقتى بچه بودم گاهى مىديدم بعضى افراد برايشان يك شبهه پيدا مىشود كه چرا حضرت زهرا با آن مقام عصمت و قداست رفت در مسجد پيغمبر و از مسئله فدك دفاع كرد ، در حالى كه آنها كسانى بودند كه : وَ يُطْعِمونَ الطَّعامَ عَلى حُبِّهِ مِسْكيناً وَ يَتيماً وَ اسيراً . انَّما نُطْعِمُكُمْ لِوَجْهِ اللَّهِ « 1 » ، يا على خودش مىگويد : وَ ما اصْنَعُ بِفَدَكٍ وَ غَيْرِ فَدَكٍ و به قول شاعر فارسى :\r\n آن كه رست از جهان فدك چه كند * آن كه جست از جهت فلك چه كند \r\nبعد من رسيدم به اين جا كه دو مسئله است : رفتن دنبال حق مغصوب براى نجات دادن حق يك مسئله است ، يك ارزش بسيار عالى اسلامى و انسانى است ، و رفتن براى اين كه گرسنه مانده‌ام ، مىخواهم شكمم را سير كنم كه صرفا انگيزه حيوانى داشته باشد مسئله ديگرى است . اگر صرفا مسئله سير شدن شكم باشد بله مسئله مهمى نيست . چنين انسانهايى كه در حالى كه گرسنه هستند آنچه دارند به ديگران مىدهند آنجا هم مىگفتند مال ديگران است . اما نه ، يك وقت من مال و ثروت دارم ، ايثار مىكنم ، حق خودم را خودم مىدهم و به ديگرى ايثار مىكنم ؛ ارزش اين كار [ محفوظ است . 
  ] يك وقت حق من را ديگرى به زور مىگيرد ، اينجا اگر حقم را نگيرم ضد ارزش است ، اگر بگيرم ارزش است . دنبال حق رفتن ارزش است .\r\nپس اين نظريهء ديگر بر اين اساس است كه روان‌شناسى انسان را بر جامعه‌شناسى او مقدم مىدارد يعنى انسان دو وجدان دارد : وجدان فطرى و وجدان اكتسابى ؛ قسمتى از وجدان خودش را از جامعه مىگيرد ولى وجدان انسانى او و ريشه‌هاى انسانى وجدانش در سرشتش نهاده شده است كه قرآن روى اين موضوع خيلى تكيه مىكند : وَ نَفَخْتُ فيهِ مِنْ روحى « 2 » . يعنى يك جنبهء ماورايى ، خدايى ، ارزشى ، متعالى ، قبل از آن كه انسان از جامعهء خودش تأثر بپذيرد به طور بالقوه - مثل\r\n\r\n\r\n\r\n\r\n","description":"","footnote":"\r\n( 1 ) . انسان / 8 و 9 .\r\n( 2 ) . حجر / 29 و ص / 72 .\r\n","page_name":" 360 ","page_number":360},
  {"content":"\r\n\r\nبذرى كه بالقوه در خود چيزى دارد كه قابل رشد است - در نهاد انسان هست . انسان نوار خالى نيست كه بخواهد از بيرون پُر شود ، بذرى است كه براى رشدش نور و حرارت مىخواهد ، يعنى در ذاتش به طور بالقوه اين استعداد هست و آن همان انسانيت انسان است . انسان در ذات خودش يك موجود دو قطبى است ، هم حيوان است و هم انسان . كشمكش ميان جنبه‌هاى انسانى و حيوانى در فرد پيدا مىشود و يك فرد به مقام انسانى يعنى به مقام استقلال انسانيت مىرسد . مىدانيد كه از خواص تكامل اين است كه يك موجود متكامل به هر اندازه كه كاملتر مىشود نيازش از محيط كمتر مىشود به اين معنا كه تسلط محيط بر او كمتر و تسلط او بر محيط بيشتر مىشود . يك گياه تسلطش بر محيط بيشتر است از يك جماد ؛ جماد اساسا تسلط ندارد . يك حيوان بيش از يك گياه بر محيط خودش مسلط است و كمتر از يك گياه تحت تأثير محيط خودش قرار مىگيرد ، و انسان از حيوان بيشتر و انسانِ تكامل‌يافته يعنى انسانِ به ايمان و عقيده و آرمان رسيده ، انسان حق جو و حق طلب ، انسانِ به ايدئولوژى رسيده ، او ديگر برايش مبارزه شكل ديگرى دارد .\r\n- و اين ايدئولوژى البته در تحليل شما ضرورتا از روابط اجتماعى برنمىخيزد كه معلول مستقيم او باشد .\r\nاستاد : اين طور نيست كه صد در صد معلول او باشد ، يعنى انسان معيارهايى دارد كه همان معيارها ايدئولوژى او را هدايت مىكند ، كه اين هم يك بحث طولانى است .\r\nاين همان مسأله‌اى است كه در قرآن به عنوان « فى سبيل اللَّه » مطرح است : قَدْ كانَ لَكُمْ ايَةٌ فى فِئَتَيْنِ الْتَقَتا فِئَةٌ تُقاتِلُ فى سَبيلِ اللَّهِ « 1 » در راه خدا ، در راه آرمان ، در راه عقيده ، در راه ايمان . آنوقت انسانِ به ايدئولوژى رسيده ، انسان وابسته به عقيده و مسلك و ايدئولوژى و آرمان و قهرا وارسته از جبرهاى محيط طبيعى و جبر محيط اجتماعى و جبر محيط درونى يعنى حيوانيت « 2 » خودش ، در مقابلِ انسان\r\n\r\n\r\n\r\n\r\n","description":"","footnote":"\r\n( 1 ) . آل عمران / 13 .\r\n( 2 ) . به تعبير مذهب « هواهاى نفس » ، شكم‌پرستى و جاه‌طلبى .\r\n","page_name":" 361 ","page_number":361},
  {"content":"\r\n\r\nحيوان صفت و سر در آخور و منفعت‌طلب و جاه‌طلب و خودخواه و خودپرست دو صف تشكيل مىدهند . اينجاست كه آن دو قطبى بودن ذاتى انسان منجر به دو قطبى شدن جامعه هم مىشود ، يك قطبْ انسانهاى به كمال رسيده و قطب ديگر انسانهاى در حيوانيت فرو رفته و مانده ، كه اينجا همان جنگ حق و باطل رخ مىدهد . انسان به اين مرحله مىرسد و پيغمبران براى همين آمده‌اند و خيلى هم در اين جهت موفق شده‌اند و آينده بشريت همين است ؛ تكامل تاريخ به سوى وابستگى به عقيده و آرمان و ايدئولوژى و وارستگى از محيطهاى بيرونى و درونى و اجتماعى و طبيعى است اما معناى وارستگى اين نيست كه رابطه با او ندارد ، اشتباه نشود .\r\n- تبيين اين رابطه چگونه است ؟\r\nاستاد : يعنى تابع آن نيست ، او را تابع خودش مىكند . هرچه انسان كاملتر مىشود اين رابطهء متقابل به اين سو مىچربد يعنى حيوانيت تابع انسانيت مىشود ، تحت تدبير انسانيت قرار مىگيرد و به قول قدماى خودمان عقل حاكم بر نفس مىشود نه نفس حاكم بر عقل ؛ همين طور كه انسان از نظر علم هميشه با طبيعت رابطه دارد ، نمىتواند رابطه‌اش را با طبيعت قطع كند . انسان هرچه جاهل‌تر است طبيعت بر او مسلطتر است ، هرچه كه بيشتر به كمال علمى مىرسد نه تنها رابطه‌اش با طبيعت قطع نمىشود بلكه بيشتر هم مىشود ولى اين رابطه بيشتر در اين جهت است كه انسان بر طبيعت مسلط مىشود ، طبيعت را تابع خودش مىكند نه خودش تابع طبيعت بشود .\r\n- من گمان مىكنم كه آنچه را كه گفتيد به اين شكل مىشود طرح كرد يا حداقل به نوعى به اين شكل مطرح شده كه آيا جامعه‌شناسى در برابر روان‌شناسى خودمختارى دارد يا روان‌شناسى در برابر جامعه‌شناسى ؟ به تعبير ديگر اگر بخواهيم كمى به زبان علمى سخن بگوييم آيا قوانين جامعه‌شناسى و روابطى كه در جامعه بين مردم حاكم است به قوانين روان‌شناسى تحويل پذيرند يا بالعكس ، آنچه كه از روان انسانها بر مىآيد به قوانين جامعه‌شناسى تحويل‌پذير است ؟\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاستاد : من متأسفم كه اگر بخواهم به اين سؤال شما جواب بدهم از خودِ مسأله‌اى كه مطرح است كه آيا اين انقلاب ما انقلاب اسلامى بوده يا نه ، به كلى مىمانيم . اگر چنين سؤالى داريد من حاضرم و موافقم در جلسه ديگرى اين سؤال را بفرماييد تا من به تفصيل در باره اين مسئله بحث كنم .\r\n- فكر نمىكنيد سرنوشت بحث ما يعنى آنچه تا الان توضيح داديد به اين متكى باشد ؟\r\nاستاد : نه ، زياد متكى نيست ، اگر واقعا متكى بود بعد بحث مىكنم . من مىترسم انتظار ديگران برآورده نشود و اين ناراحتى ايجاد كند .\r\nبياييم سر بحث انقلاب ايران . خود انقلاب ايران مىتواند اساسا معيارى براى اين بحث باشد يعنى ما نمىخواهيم كه انقلاب اسلامى ايران را بر اساس آن نظريه‌ها توجيه كنيم ، مىخواهيم صحت و سقم آن نظريه‌ها را بر اساس اين انقلاب موجود در ايران محك بزنيم و به دست بياوريم .\r\n- حقيقتا روش علمى هم همين است ، ابتدا آن فرضيه را در اين مورد تست مىكنند .\r\nاستاد : در ايران انقلابى رخ داده كه قوانين جامعه‌شناسى را كه هميشه قوانينى محتمل است نه علمى به مفهوم دقيق آن ، به‌هم ريخته است . كسى باور نمىكرد انقلابى رخ بدهد كه از مسجدها شروع شود در حالى كه هيچ تشكيلاتى در ميان مردم وجود نداشته باشد ، هيچ تمرين حزبى و هيچ تمرين انقلابى در كار نباشد . ما مىبينيم غربىها و غرب مآب‌ها اين را پديده نو ظهورى مىبينند و از وجود و واقعيت چنين پديده‌اى ناراحتند .\r\n- فكر نمىكنيد به اين دليل باشد كه چون رژيم سابق همه درها را به روى مردم بسته بود آنها ناگزير بودند كه از طريق مسجد حرفشان را بزنند و\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاقدام كنند ؟\r\nاستاد : از طريق مسجد حرفشان را بزنند اما چه حرفى زدند ؟ ما مىرويم دنبال اين كه ببينيم چه حرفى براى گفتن داشتند . در اينجا اگر بخواهيم اين انقلاب را تحليل كنيم يكى از اين راه است كه ببينيم پرچم اين انقلاب را چه كسانى به دوش گرفته‌اند ، آيا يك طبقه به دوش گرفت يا همه مردم ؟ آيا اين انقلاب گسترده بود يا به يك طبقه اختصاص داشت ؟ و اگر فرض كنيم يك گروه پيشتاز در اين انقلاب وجود داشت كه ساير گروهها را به دنبال خود مىكشيد اين گروه پيشتاز كدام گروه بود ؟ خيال مىكنم ترديدى در اين جهت نيست كه اين انقلاب يك انقلاب گسترده ، فراگير و شامل همه گروهها و طبقات بود ، آتشى بود كه از نقطه‌اى روشن شد و اين آتش نظام‌سوز تدريجا در همه نهادهاى اجتماعى اثر گذاشت حتى در گروهى كه عامل اصلى طبقه حاكمه نبودند ولى در خدمت طبقه حاكمه بودند از قبيل طبقات پايين ارتش ، كه وقتى به آنجا سرايت كرد ، يك مقام عالى ارتش ، يك سپهبد يا ارتشبد ، وقتى با ده نفر مستحفظ در اتاق خودش مىرفت باز هم در را به روى خودش قفل مىكرد ، از آن گماشتهء خودش هم وحشت داشت ، از آن كسى كه او را بالا آورده بود و خدمت مادى به او كرده بود .\r\nگستردگى اين انقلاب به ما اجازه نمىدهد كه بگوييم فقط يگ گروه خاص در آن شركت داشتند . حتى گروهِ به اصطلاح مستضعف و محروم كه شركت مىكرد اصرار داشت كه بگويد اعتصاب و تظاهر من به خاطر حقوق و كمى مزد و به خاطر رفاه نيست . معلمان كه خودشان نسبتا جزء طبقه محروم جامعه هستند و حتى كارگرها مكرر ابا داشتند و اين را يك ننگ و عار براى خودشان مىدانستند كه بگويند قيام و انقلاب ما جنبه رفاهى و مادى دارد و فقط براى اين است كه شكممان سير شود . مىگفتند ما براى عدالت [ قيام كرده‌ايم ، 
  ] البته در سايه عدالت شكم همه سير مىشود ، شكم ما هم سير مىشود .\r\nمسئله ديگر ريشه‌هاست . ما بايد تاريخ را بالخصوص تاريخ پنجاه و پنج ساله بلكه صد ساله اخير را تحليل كنيم ، ببينيم اين انقلاب چه ريشه‌هايى دارد . برخى از آنها عبارتند از : استبداد خشنى كه وجود داشت ( البته اين فى حد ذاته و به تنهايى يك ريشه مذهبى نيست ) . استعمار نو ، مرئى و نامرئىاش كه اخيرا به صورت نامرئى\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nدرآمده بود ولى البته چشمهاى بينا مىديدند . علىرغم يك سلسله اصلاحات ادعايى ، روز به روز شكافهاى طبقاتى زيادتر مىشد . ولى در كنار اينها آنچه كه ما در عمل ديديم كه همه اينها را در برگرفت و آن بود كه توانست همه طبقات را هماهنگ در يك مسير منقلب كند ، جريحه دار شدن عواطف اسلامى اين مردم بود ؛ مىديدند مقررات اسلامى چگونه دارد نقض مىشود ؛ به صورت قانونى به يك شكل نقض مىشود ، عملا به شكل ديگرى نقض مىشود . مىديدند به نام مبارزه با لغتهاى بيگانه ، با ادبيات فارسى به دليل اين كه اسلامى است مبارزه مىشود . مسئله تغيير تاريخ [ اسلامى به تاريخ شاهنشاهى عواطف مذهبى مردم را جريحه‌دار كرد . 
  ] « 1 »\r\n\r\n\r\n\r\n\r\n","description":"","footnote":"\r\n( 1 ) چند ثانيه‌اى از آخر بيانات استاد ضبط نشده است .\r\n","page_name":" 365 ","page_number":365},
  {"content":"\r\n . \r\n","description":"","footnote":"","page_name":" 366 ","page_number":366},
  {"content":"\r\n\r\n\r\nبخش ضميمه : آزادى عقيده * « 1 »\r\n\r\nفرق فكر و عقيده و اشتباه اعلاميه جهانى حقوق بشر\r\nبسم اللَّه الرّحمن الرّحيم\r\nالحمد للَّه‌رب العالمين بارئ الخلائق اجمعين و الصّلوة و السّلام على عبد اللَّه و رسوله و حبيبه و صفيّه سيدنا و نبيّنا و مولانا ابى القاسم محمد و على آله الطّيّبين الطّاهرين المعصومين . اعوذ باللَّه من الشيطان الرجيم .\r\nلا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ فَمَنْ يَكْفُرْ بِالطّاغوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لَاانْفِصامَ لَها وَ اللَّهُ سَميعٌ عَليمٌ « 2 » .\r\nيكى از انواع آزاديها كه از انواع آزادى اجتماعى شمرده مىشود ، به اصطلاحِ امروز آزادى عقيده و تفكر است . انسان در جميع شئون حياتى خود بايد آزاد باشد ، يعنى مانعى و سدى براى پيشروى و جولان او وجود نداشته باشد ، سدى براى پرورش\r\n\r\n\r\n\r\n\r\n","description":"","footnote":"\r\n( 1 ) * اين فصل از دو سخنرانى تشكيل شده كه در سال 1348 در حسينيه ارشاد ايراد شده است . نظر به اين كه اين دو گفتار با مباحث اين كتاب تناسب داشت ، خصوصا كه مكمل فصل دوم به شمار مىرود ، به صورت فصل « ضميمه » درج گرديد .\r\n( 2 ) . بقره / 256 .\r\n","page_name":" 367 ","page_number":367},
  {"content":"\r\n\r\nهيچ يك از استعدادهاى او در كار نباشد . يكى از مقدس‌ترين استعدادهايى كه در بشر هست و شديدا نيازمند به آزادى است تفكر است - و فعلا عرض مىكنيم فكر و عقيده كه بعد ميان ايندو تفكيك خواهيم كرد - بلكه مهمترين قسمتى از انسان كه لازم است پرورش پيدا كند تفكر است و قهرا چون اين پرورش نيازمند به آزادى يعنى نبودن سد و مانع در جلو تفكر است ، بنابراين انسان نيازمند به آزادى در تفكر است . امروز هم مىبينيم مسأله‌اى بسيار مهم و قابل توجه به نام آزادى عقيده در جهان مطرح است ، خصوصا بعد از انتشار اعلاميه‌هاى حقوق بشر . در مقدمه اعلاميه جهانى حقوق بشر « ظهور دنيايى كه در آن افراد بشر در بيان عقيده ، آزاد و از ترس و فقر فارغ باشند » به عنوان بالاترين آرمان بشرى اعلام شده است .\r\nدر اينجا عقيده اعم است از عقيده اجتماعى و سياسى و عقيده مذهبى . پس در واقع بزرگترين آرزوى بشرى اين است كه جهانى آزاد به وجود بيايد كه در آن بيان عقيده هر كسى آزاد باشد ، هر كسى حق داشته باشد هر عقيده‌اى را مىخواهد انتخاب كند و نيز در اظهار و بيان عقيده‌اش آزاد باشد . در آن دنيا ترس و فقر هم نباشد ، امنيت كامل برقرار باشد ، رفاه اقتصادى كامل در كار باشد . چنين دنيايى به عنوان آرمان بشرى اعلام شده است . در ماده نوزدهم اين اعلاميه چنين مىخوانيم :\r\nهر كسى حق آزادى عقيده و بيان دارد و حق مزبور شامل آن است كه از داشتن عقايد خود بيم و اضطرابى نداشته باشد ، در كسب اطلاعات و افكار و در اخذ و انتشار آن به تمام وسايل ممكن و بدون ملاحظات مرزى آزاد باشد .\r\n\r\nفرق فكر و عقيده\r\nما مىخواهيم اين مسئله را از نظر اسلامى بررسى كنيم كه از نظر اسلام آيا آزادى فكر و عقيده صحيح است ، يعنى اسلام طرفدار آزادى فكر و عقيده است يا طرفدار آن نيست ؟ اينجاست كه ما بايد ميان فكر و آنچه كه امروز غالبا عقيده ناميده مىشود فرق بگذاريم . فرق است ميان فكر و تفكر و ميان عقيده . تفكر قوه‌اى است در انسان ناشى از عقل داشتن . انسان چون موجود عاقلى است ، موجود متفكرى است و قدرت دارد در مسائل تفكر كند . به واسطه تفكرى كه در مسائل مىكند\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nحقايق را تا حدودى كه برايش مقدور است كشف مىكند ، حال هر نوع تفكرى باشد : تفكر به اصطلاح استدلالى و استنتاجى و عقلى يا تفكر تجربى . خداوند تبارك و تعالى به انسان چنين نيرويى داده است ، به انسان عقل داده است كه با آن فكر كند يعنى مجهولات را كشف كند . انسان ، جاهل به دنيا مىآيد . در آن آيهء شريفه مىفرمايد : خداوند شما را خلق كرد [ در حالى كه چيزى نمىدانستيد : 
  ] اخْرَجَكُمْ مِنْ بُطونِ امَّهاتِكُمْ لاتَعْلَمونَ شَيْئاً « 1 » . انسان ، جاهل به دنيا مىآيد و وظيفه دارد كه عالم شود . چگونه عالم شود ؟ با فكر و درس خواندن . تفكر يعنى انسان در هر مسأله‌اى تا حدودى كه استعداد آن را دارد بايد فكر كند و از طريق علمى آن مسئله را به دست آورد .\r\nآيا اسلام يا هر نيروى ديگرى مىتواند بگويد بشر حق تفكر ندارد ؟ نه ، اين عملى است لازم و واجب و لازمه بشريت است . اسلام در مسئله تفكر نه تنها آزادى تفكر داده است بلكه يكى از واجبات و يكى از عبادتها در اسلام تفكر است .\r\n\r\nتفكر از نظر قرآن و حديث\r\nما چون فقط قرآن خودمان را مطالعه مىكنيم و كتابهاى ديگر را مطالعه نمىكنيم ، كمتر به ارزش اين همه تكيه كردن قرآن به تفكر پى مىبريم . شما هيچ كتابى ( نه مذهبى و نه غير مذهبى ) پيدا نمىكنيد كه تا اين اندازه بشر را به تفكر سوق داده باشد ؛ همواره مىگويد فكر كنيد ؛ در همهء مسائل : تاريخ ، خلقت ، خدا ، انبيا و نبوت ، معاد ، تذكرات و تعليمات انبيا و مسائل ديگر .\r\nتفكر حتى عبادت شمرده مىشود . مكرر شنيده‌ايد احاديث زيادى را كه به اين عبارت است : تَفَكُّرُ ساعَةٍ خَيْرٌ مِنْ عِبادَةِ سَنَةً ، تَفَكُّرُ ساعَةٍ خَيْرٌ مِنْ عِبادَةِ سِتّينَ سَنَةً ، تَفَكُّرُ ساعَةٍ خَيْرٌ مِنْ عِبادَةِ سَبْعينَ سَنَةً . يك ساعت فكر كردن از يك سال عبادت كردن افضل است ، از شصت سال عبادت كردن افضل است ، از هفتاد سال عبادت كردن افضل است . اين تغيير تعبيرات - همانطور كه بسيارى از علما گفته‌اند - به واسطه اين است كه نوع و موضوع تفكرها فرق مىكند : يك تفكر است كه انسان را به اندازه يك سال عبادت جلو مىبرد ، يك تفكر است كه او را به اندازه شصت سال عبادت\r\n\r\n\r\n\r\n\r\n","description":"","footnote":"\r\n( 1 ) . نحل / 78 .\r\n","page_name":" 369 ","page_number":369},
  {"content":"\r\n\r\nجلو مىبرد ، يك تفكر است كه او را به اندازه هفتاد سال عبادت جلو مىبرد . در احاديث ما وارد شده است : كانَ اكْثَرُ عِبادَةِ ابى ذَرٍّ التَّفَكُّرَ اكثر عبادت ابىذر فكر كردن بود . يعنى ابىذرى كه شما او را تالى سلمان مىشماريد و بلكه شايد بشود او را همرديف سلمان شمرد ( يعنى تقريبا مىتوان گفت بعد از معصومين ، مردى نظير اينها در درجهء ايمان نيامده است ) خيلى خدا را عبادت مىكرده است ولى بيشترين عبادت ابوذر فكر كردن بود .\r\n\r\nتفاوت اسلام و مسيحيت\r\nگذشته از اينها ، در اسلام اصلى است راجع به اصول دين كه وجه امتياز ما و هر مذهب ديگرى - مخصوصا مسيحيت - همين است . اسلام مىگويد اصول عقايد را جز از طريق تفكر و اجتهاد فكرى نمىپذيرم . يعنى جنابعالى بايد موحد باشى ، خداشناس باشى ؛ اما چرا خداشناس باشم ، به چه دليل ؟ مىگويد دليلش را خودت بايد بفهمى ، اين يك مسئله علمى است ، يك مسئله فكرى و عقلى است . همين طور كه به يك دانش‌آموز مىگويند اين مسئله حساب را خودت بايد به روى حل كنى ، من حل كنم به دردت نمىخورد ، آنوقت به دردت مىخورد كه اين مسئله را خودت حل كنى ، اسلام صريح مىگويد : لا الهَ الَّا اللَّه يك مسئله است ، اين مسئله را تو بايد با فكر خودت حل كنى ؛ اين كه من به لا الهَ الَّا اللَّه اعتقاد داشته باشم و آن را درك كنم براى تو كافى نيست ، خودت بايد اين مسئله را طرح كنى و خودت هم بايد آن را حل كنى .\r\nركن دوم اسلام چيست ؟ مُحَمَّدٌ رَسولُ اللَّه . اسلام مىگويد اين هم مسئله ديگرى است كه باز تو بايد مثل يك دانش‌آموز حلش كنى ، يعنى فكر كنى و آن را حل نمايى . معاد چطور ؟ معاد را هم تو بايد مثل يك مسئله حل كنى ، بايد فكر كنى ، بايد معتقد باشى ؛ و همچنين ساير مسائل . گو اين كه حل كردن اين دو مسئله [ يعنى توحيد و نبوت 
  ] به حل ساير مسائل كمك مىكند ولى به هر حال از نظر اسلام اصول عقايد ، اجتهادى است نه تقليدى ، يعنى هر كسى با فكر خودش بايد آن را حل كند .\r\nپس اين ادلّ دليل بر اين است كه از نظر اسلام نه تنها فكر كردن در اصول دين جايز و آزاد است يعنى مانعى ندارد ، بلكه اصلا فكر كردن در اصول دين در حدود معينى كه لااقل بفهمى خدايى دارى و آن خدا يكى است ، پيغمبرانى دارى ، قرآن از جانب خدا نازل شده است ، پيغمبر از جانب خداست ، عقلًا بر تو واجب است ؛ اگر\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nفكر نكرده اينها را بگويى من از تو نمىپذيرم .\r\nاز همين جا تفاوت اسلام و مسيحيت بالخصوص و حتى ساير اديان روشن مىشود . در مسيحيت ، درست مطلب برعكس است ؛ يعنى اصول دين مسيحى ، ماوراى عقل و فكر شناخته شده است . اصطلاحى هم خودشان وضع كردند كه « اينجا قلمرو ايمان است نه قلمرو عقل » يعنى براى ايمان يك منطقه قائل شدند و براى عقل و فكر منطقه ديگرى . گفتند : حساب عقل و فكر كردن يك حساب است ، حساب ايمان و تسليم شدن حساب ديگرى است ؛ تو مىخواهى فكر كنى ، در قلمرو ايمان حق فكر كردن ندارى ، قلمرو ايمان فقط قلمرو تسليم است ، در اين جا حق فكر كردن نيست . ببينيد تفاوت ره از كجاست تا به كجا ؟ يكى اصول دين خودش را منطقه ممنوعه براى عقل و فكر اعلام مىكند و ديگرى نه تنها منطقه ممنوعه اعلام نمىكند ، بلكه منطقه لازم‌الورود اعلام مىكند كه عقل بايد در اين منطقه وارد شود ، اگر وارد نشود من چيزى را نمىپذيرم . اين ، معنى آزادى تفكر است .\r\nبنابراين اگر كسى واقعا در اين مسائل فكر كند ، آيا از نظر اسلام حق دارد ؟\r\nمسلّم حق دارد ، بلكه لازم است فكر كند . آيا اگر كسى واقعا به فكرش از نظر منطقى يك چيزى مىرسد در باب خدا ، در باب قيامت ، در باب نبوت ، فكر مىكند و يك اشكال به ذهنش مىرسد ، حق دارد اين اشكال را به ديگران بگويد كه براى من در اين مسئله شبهه‌اى پيدا شده است ، بياييد اين شبهه را براى من حل كنيد ؟ البته آزاد است . اشكالش بايد حل شود . سؤال كردن در مسائل اصول دين ، امر واجب و لازمى است . از پيغمبر اكرم سؤال مىكردند ، از على عليه السلام سؤال مىكردند ، از ساير ائمه اطهار سؤال مىكردند ، زياد هم سؤال مىكردند و آنها هم جواب مىدادند . اين كتابهاى احتجاجاتى كه ما داريم ( و غير آنها ) نشان مىدهد در زمينه اصول دين در اسلام چقدر حق آزادى بيان و حق آزادى سؤال داده شده است . تا وقتى كه انسان روحش روح تحقيق و كاوش است و انگيزه‌اش واقعا تحقيق و كاوش و فكر كردن است ، اسلام مىگويد بيا فكر كن ، هر چه بيشتر فكر و سؤال كنى ، هر چه بيشتر برايت شك پيدا شود ، در نهايت امر بيشتر به حقيقت مىرسى ، بيشتر به واقعيت مىرسى .\r\nاين مسئله را ما مسئله فكر مىناميم .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\n\r\nدو گونه عقيده :\r\n\r\n1 . عقيده بر مبناى تفكر\r\nاما عقيده چطور ؟ عقيده البته در اصل لغت ، « اعتقاد » است . اعتقاد از ماده عقد و انعقاد و . . . است ، بستن است ، منعقد شدن است ، بعضى گفته‌اند حكم گرهى را دارد .\r\nدل بستن انسان به يك چيز دو گونه است ؛ ممكن است مبناى اعتقاد و دل بستن و انعقاد روح انسان همان تفكر باشد . در اين صورت عقيده‌اش بر مبناى تفكر است .\r\n\r\n2 . عقيده به معنى دلبستگى\r\nولى گاهى انسان به چيزى اعتقاد پيدا مىكند و اين اعتقاد بيشتر كار دل و احساسات است نه كار عقل . به يك چيز دلبستگى بسيار شديد پيدا مىكند ، روحش به او منعقد و بسته مىشود ، ولى وقتى كه شما پايه‌اش را دقت مىكنيد كه اين عقيده او از كجا پيدا شده است ، مبناى اين اعتقاد و دلبستگى چيست ، آيا يك تفكر آزاد اين آدم را به اين عقيده و دلبستگى رسانده است يا علت ديگرى مثلا تقليد از پدر و مادر يا تأثر از محيط و حتى علايق شخصى و يا منافع فردى و شخصى در كار است ، مىبينيد به صورت دوم است ؛ و اكثر عقايدى كه مردم روى زمين پيدا مىكنند عقايدى است كه دلبستگى است نه تفكر .\r\nآيا بشر از نظر دلبستگيها بايد آزاد باشد ؟ اين دلبستگيهاست كه در انسان تعصب و جمود و خمود و سكون به وجود مىآورد و اساسا اغلب ، عقيده دست و پاى فكر را مىبندد . عقيده كه پيدا شد ، اولين اثرش اين است كه جلو فعاليت فكر و آزادى تفكر انسان را مىگيرد چون به آن دل بسته است . حُبُّ الشَّىْءِ يُعْمى وَ يُصِمُّ چيزى كه انسان به آن دل بست ، چشم بصيرت را كور مىكند ، گوش بصيرت را كر مىكند ، ديگر انسان نمىتواند حقيقت را ببيند و بشنود .\r\nمثلا بت‌پرست‌هايى بتها را پرستش مىكردند و مىكنند . آيا اين را ما بايد براى آنها تفكر حساب كنيم و عقيده و اعتقاد آنها را يك اعتقاد زاييده از فكر و عقل آزاد تلقى كنيم ، يا يك دلبستگى و يك جمود و يك خمودى كه ناشى از يك سلسله تعصبات و تقليدهايى است كه طبقه به طبقه به اينها رسيده است ؟ شما هيچ مىتوانيد باور كنيد كه يك بشر با فكر و عقل آزاد خودش به اينجا برسد كه بت را بايد پرستش كرد ، هُبَل را بايد پرستش كرد ؟ ! آيا شما هيچ مىتوانيد احتمال اين\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nقضيه را بدهيد كه يك بشر ، از فكر آزاد و منطقى ( يعنى فكر مدرسه‌اى ، همان فكرى كه اسلام در اصول عقايد خواسته است ) به اينجا برسد كه گاو را بايد پرستش كرد ( همان‌طور كه الان ميليونها نفر در هندوستان گاو را پرستش مىكنند ) ؟ ! آيا ممكن است يك عده از افراد بشر از روى فكر آزاد و باز و بلامانع و منطقى و تفكر درسى حتى به اينجا برسند كه اعضاى تناسلى را بايد پرستش كرد ، كه هنوز در ژاپن ميليونها نفر با اين عقيده وجود دارند ؟ ! نه ، هيچ‌وقت عقل و فكر بشر ولو ابتدايىترين عقل و فكر بشر باشد ، او را به اينجا نمىرساند . اينها ريشه‌هايى غير از عقل و فكر دارد . مثلا در ابتدا افرادى سودجو و استثمارگر پيدا مىشوند كه مىخواهند افراد ديگر را به زنجير بكشند و رژيمى به وجود آورند ، و اين در دنيا زياد بوده و هست . اين رژيم يك تكيه‌گاه اعتقادى مىخواهد ، بدون تكيه‌گاه اعتقادى امكان‌پذير نيست . آن كسى كه اول [ آن اعتقاد را 
  ] تأسيس مىكند ، خودش مىفهمد كه چه مىكند ، دانسته كارى را انجام مىدهد ، يعنى دانسته خيانت مىكند ؛ موضوعى را - بتى ، گاوى ، اژدهايى را - به شكلى در ميان مردمى رايج مىكند . اين مردم اغفال مىشوند . اول هم خيلى به آن دلبستگى ندارند ولى چند سالى مىگذرد ، بچه‌هاى اينها به دنيا مىآيند ، بچه‌ها مىبينند پدر و مادرها چنين مىكنند ، همان كار پدر و مادرها را تعقيب مىكنند . نسل به نسل كه مىگذرد و سابقه تاريخى پيدا مىكند ، جزء سنن و مآثر ملى مىشود ، جزء تراديسيون‌ها « 1 » مىشود ، جزء غرور و افتخارات ملى مىشود و ديگر نمىشود آن را از افراد بشر گرفت . درست مثل گچى كه در ابتدا كه با آب مخلوط مىشود مادهء شُلى است ، آن را به هر شكلى كه بخواهيد در مىآوريد ، ولى وقتى كه بالاخره به يك شكلى درآمد تدريجا خشك مىشود و هر چه خشكتر مىگردد ، سفت‌تر مىشود . بعد به حالتى مىرسد كه با كلنگ هم نمىشود آن را خرد كرد .\r\n\r\nمغالطه دنياى امروز\r\nآيا با اين عقايد بايد مبارزه كرد يا نبايد مبارزه كرد ؟ يعنى آيا آزادى فكر - كه مىگوييم بشر فكرش بايد آزاد باشد - شامل عقيدهء به اين معنا مىشود ؟ مغالطه‌اى\r\n\r\n\r\n\r\n\r\n","description":"","footnote":"\r\n( 1 ) . [ « تراديسيون » واژه‌اى فرانسوى و به معناى « سنت » است . 
  ]\r\n","page_name":" 373 ","page_number":373},
  {"content":"\r\n\r\nكه در دنياى امروز وجود دارد در همين جاست . از يك طرف مىگويند فكر و عقل بشر بايد آزاد باشد ، و از طرف ديگر مىگويند عقيده هم بايد آزاد باشد ؛ بت‌پرست هم بايد در عقيده خودش آزاد باشد ، گاوپرست هم بايد در عقيده خودش آزاد باشد ، اژدهاپرست هم بايد در عقيده خودش آزاد باشد ؛ هر كسى هر چه را كه مىپرستد ، هر چيزى را به عنوان عقيده براى خودش انتخاب كرده بايد آزاد باشد ، و حال آن كه اين گونه عقايد ضد آزادى فكر است . همين عقايد است كه دست و پاى فكر را مىبندد . آنوقت مىآيند تعريف مىكنند كه بله انگلستان يك كشور صد در صد آزاد است ، تمام ملل در آنجا آزادى دارند ، بت‌پرست بخواهد بت‌پرستى كند دولت به او آزادى مىدهد ، گاوپرست هم بخواهد گاوپرستى كند چون آنجا مركز آزادى است به او آزادى مىدهند ، حتى وسيله برايش فراهم مىكنند ، معابد و معبودهاى آنها را محترم مىشمارند و مىگويند بله ، بشر عقيده‌اى دارد بايد آزاد باشد !\r\n\r\nاشتباه اعلاميه جهانى حقوق بشر\r\nخود اعلاميه حقوق بشر همين اشتباه را كرده است . اساس فكر را اين قرار داده است كه حيثيت انسانى محترم است ، بشر از آن جهت كه بشر است محترم است ( ما هم قبول داريم ) و چون بشر محترم است ، پس هرچه را خودش براى خودش انتخاب كرده ، هر عقيده‌اى كه خودش براى خودش انتخاب كرده محترم است !\r\nعجبا ! ممكن است بشر خودش براى خودش زنجير انتخاب كند و به دست و پاى خود ببندد ، ما چون بشر را محترم مىشماريم [ او را در اين كار آزاد بگذاريم ؟ ! 
  ] لازمه محترم شمردن بشر چيست ؟ آيا اين است كه ما بشر را در راه ترقى و تكامل هدايت كنيم ؟ يا اين است كه به او بگوييم چون تو بشر و انسان هستى و هر انسانى احترام دارد ، تو اختيار دارى ، هرچه را كه خودت براى خودت بپسندى من هم براى تو مىپسندم و برايش احترام قائلم ولو آن را قبول ندارم و مىدانم كه دروغ و خرافه است و هزار عوارض بد دارد ، اما چون تو خودت براى خودت انتخاب كرده‌اى من آن را قبول دارم ؟ ! آن چيزى كه خودش براى خودش انتخاب كرده زنجير است . او براى دست و پاى فكر خودش زنجير انتخاب كرده ، تو چطور اين زنجير را محترم مىشمارى ؟ ! اين محترم شمردن تو اين زنجير را ، بىاحترامى به استعداد انسانى و\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nحيثيت انسانى اوست كه فكر كردن باشد . تو بيا اين زنجير را از دست و پايش باز كن تا فكرش آزاد باشد .\r\n\r\nدو نمونه از برخورد نادرست با آزادى عقيده\r\nملكه انگلستان در سفر به هندوستان به همهء معابد رفت ، در همه جا احترام گزارد .\r\nوقتى مىخواست به فلان بتخانه وارد شود ، قبل از آن كه به كفش‌كَن معروف برسد از بيرون كفشهايش را درآورد و گفت اينجا معبد است ، محترم است . با اين كه مىگفت من خودم مسيحى هستم و بت‌پرست نيستم اما [ در آنجا گفت 
  ] از باب اين كه يك عده انسانها اين بتها را محترم مىشمارند ، من بايد آنها را محترم بشمارم ، عقيده آزاد است !\r\nيا عده‌اى مىگويند ببينيد ما چه ملتى هستيم ! ما در دو هزار و پانصد سال پيش اعلاميه حقوق بشر را امضا كرديم . كوروش وقتى كه وارد بابِل شد ، با اين كه خودش بت‌پرست نبود و تابع مثلا دين زردشت بود ، مع‌ذلك گفت تمام معابد بت‌پرستى كه در اينجا هست محترم است . پس ما ملتى هستيم طرفدار آزادى عقيده . اين بزرگترين اشتباه است . از نظر سياسى هر چه مىخواهيد تمجيد كنيد ، زيرا اگر كسى بخواهد ملتى را به زنجير بكشد بايد تكيه گاه اعتقادى او را هم محترم بشمارد ، اما از نظر انسانى اين كار صد در صد خلاف است .\r\n\r\nسه نمونه از برخورد درست با آزادى عقيده\r\nكار صحيح كار ابراهيم عليه السلام است كه خودش [ در جامعه‌اش 
  ] تنها كسى است كه يك فكر آزاد دارد و تمام مردم را در زنجير عقايد سخيف و تقليدى كه كوچكترين مايه‌اى از فكر ندارد گرفتار مىبيند . مردم به عنوان روز عيد از شهر خارج مىشوند و او بيمارى را بهانه مىكند و خارج نمىشود . بعد كه شهر خلوت مىشود وارد بتخانه بزرگ مىشود ، يك تبر برمىدارد ، تمام بتها را خرد مىكند و بعد تبر را به گردن بت بزرگ مىآويزد و بيرون مىآيد . عمدا اين كار را كرد براى اين كه - به نصّ قرآن كريم - بتواند فكر مردم را آزاد كند . شب ، وقتى كه مردم بر مىگردند و به معبد مىروند مىبينند اوضاع واژگونه است ، مثل اين است كه اين بتها خودشان با همديگر دعوا كرده باشند و همديگر را كشته باشند . تنها بتى كه باقى مانده است بت\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبزرگ است . چه كسى اين كار را كرده است ؟ به حكم فطرت مىفهميدند كه اين بتهاى بىجان خودشان نمىتوانند به جان همديگر بيفتند ، لابد كار يك موجود شاعر است . قالوا سَمِعْنا فَتىً يَذْكُرُهُمْ يُقالُ لَهُ ابْراهيمُ يك جوانى بود به نام ابراهيم كه به اينها بدگويى مىكرد ، نكند كار او باشد ! ابراهيم را احضار كنيد تا از او بازپرسى كنيم .\r\nأانْتَ فَعَلْتَ هذا بالِهَتِنا يا ابْراهيمُ ابراهيم ! آيا تو اين كار را كردى قالَ بَلْ فَعَلَهُ كَبيرُهُمْ هذا فَاسْئَلوهُمْ انْ كانوا يَنْطِقونَ نه ، من نكردم . علامت جرم را شما دست كسى ديگر مىبينيد ، مىآييد يقه مرا مىچسبيد ؟ علامت جرم كه همراه بت بزرگ است ، چرا به سراغ من آمده‌ايد ؟ از خودشان بپرسيد تا جواب بدهند . فَرَجَعوا الى انْفُسِهِمْ « 1 » با خودشان فكر كردند كه راست مىگويد . با اين عمل ، رَجَعوا الى انْفُسِهِمْ يعنى فكرشان را از زنجير عقيده آزاد كرد . اين را مىگويند عمل انسانى .\r\nعمل موسى بن عمران انسانى است كه وقتى مىبيند قومش گوساله سامرى را به عنوان يك بت انتخاب كرده‌اند و دارند پرستش مىكنند ، مىگويد : لَنُحَرِّقَنَّهُ ثُمَّ لَنَنْسِفَنَّهُ فِى الْيَمِّ نَسْفاً « 2 » « به خدا آتشش مىزنم ، به خدا خاكسترش را هم بر باد مىدهم » براى اين كه اگر آن گوساله مىمانْد چه مىكرد ؟ غير از اين كه مردمى را در زنجير يك خرافه گرفتار مىكرد مگر اثر ديگرى داشت ؟ واقعا قوم موسى كه آمدند گوساله را پرستش كردند ، فكر آزادشان آنها را به آنجا كشاند ؟ يا از دريا بيرون آمده بودند ، چشمشان به مردمى افتاده بود كه بتهايى دارند و آنها را سجده مىكنند ، و تا آن وقت بت سجده كردن را نديده بودند ، خوششان آمده بود . يا موسَى اجْعَلْ لَنا الهاً كَما لَهُمْ الِهَةٌ « 3 » [ گفتند بت‌پرستان 
  ] سرگرميهاى خوبى دارند ، اينها خوب چيزهايى است ، از اينها خوشمان مىآيد ؛ موسى ! همان‌طور كه اينها چنين چيزهايى دارند ، براى ما هم قرار بده . يك زمينهء خوشايند بشرى [ علت اين درخواست آنها بود . 
  ]\r\nعمل صحيح عمل خاتم‌الانبياء است ؛ سالهاى متمادى با عقيده بت‌پرستى مبارزه كرد تا فكر مردم را آزاد كند . اگر عرب جاهليت هزار سال ديگر هم مىماند همان بت را پرستش مىكرد ( همان‌طورى كه حتى در ملتهاى متمدن مثل ژاپن هنوز بت‌پرستى وجود دارد ) و يك قدم به سوى ترقى و تكامل برنمىداشت . اما پيغمبر\r\n\r\n\r\n\r\n\r\n","description":"","footnote":"\r\n( 1 ) . انبياء / 60 - 64 .\r\n( 2 ) . طه / 97 .\r\n( 3 ) . اعراف / 138 .\r\n","page_name":" 376 ","page_number":376},
  {"content":"\r\n\r\nآمد اين زنجير اعتقادى را از دست و پاى آنها باز كرد و فكرشان را آزاد نمود : وَ يَضَعُ عَنْهُمْ اصْرَهُمْ وَ الْاغْلالَ الَّتى كانَتْ عَلَيْهِمْ « 1 » . قرآن اسم آن چيزى را كه اروپايى مىگويد بشر را بايد در آن آزاد گذاشت ، زنجير مىگذارد ؛ مىگويد شكر اين را بكنيد كه خدا به وسيله اين پيغمبر اين بارهاى گران يعنى خرافه‌ها را از دوش شما برداشت ، اين زنجيرهايى را كه خودتان به دست و پاى خودتان بسته بوديد برداشت .\r\nدر جنگ بدر اسرا را نزد پيغمبر آورده بودند . طبق معمول اسير را براى اين كه فرار نكند مىبندند . پيغمبر يك نگاهى به اينها كرد و بىاختيار تبسم نمود . آنها گفتند :\r\nما از تو خيلى دور مىدانستيم كه به حال ما شماتت كنى . فرمود : شماتت نيست ، من مىبينم شما را به زور اين زنجيرها بايد به سوى بهشت ببرم ، به زور بايد اين عقايد را از شما بگيرم .\r\nبنابراين بسيار تفاوت است ميان آزادى تفكر و آزادى عقيده . اگر اعتقادى بر مبناى تفكر باشد ، عقيده‌اى داشته باشيم كه ريشه آن تفكر است ، اسلام چنين عقيده‌اى را مىپذيرد ، غير از اين عقيده را اساسا قبول ندارد . آزادى اين عقيده آزادى فكر است . اما عقايدى كه بر مبناهاى وراثتى و تقليدى و از روى جهالت ، به خاطر فكر نكردن و تسليم شدن در مقابل عوامل ضد فكر در انسان پيدا شده است ، اينها را هرگز اسلام به نام آزادى عقيده نمىپذيرد .\r\n\r\nريشه طرح غلط آزادى عقيده در اروپا :\r\n\r\n1 . محكمه تفتيش عقايد\r\nآيا مىدانيد علت اين كه در دنياى اروپا آزادى دين و آزادى عقيده را اين طور فرض كردند كه عقيده بشر بايد به طور كلى آزاد باشد ( به همان معنايى كه خودشان مىگويند ) چيست ؟ اين آزادى عقيده به اين حد افراط كه شما امروز در دنياى اروپا مىبينيد ، بخشى از آن عكس‌العمل يك جريان بسيار شديد و سختى است كه در دنياى اروپا بوده و آن محكمهء تفتيش عقايد است . اينها قرنها در چنگال تفتيش عقايد بودند . كليسا مىآمد تجسس و جست و جو مىكرد ببيند آيا كسى در مسائلى كه كليسا درباره آن اظهار نظر كرده است - ولو راجع به فلكيّات باشد - اعتقادى بر\r\n\r\n\r\n\r\n\r\n","description":"","footnote":"\r\n( 1 ) . اعراف / 157 .\r\n","page_name":" 377 ","page_number":377},
  {"content":"\r\n\r\nخلاف نظر كليسا دارد يا نه ؟ ! آيا اگر كليسا اظهار نظر كرده است كه عناصر چهارتاست يا خورشيد به دور زمين مىچرخد ، در اين مسائل كسى فكرى بر خلاف اين دارد ؟ ولو فكر او فكر علمى و فلسفى و منطقى بود . تا مىديدند فكرى پيدا شده بر خلاف آنچه كليسا عرضه داشته است ، فورا آن را به عنوان يك جرم بزرگ تلقى مىكردند ، آن شخص را به محكمه مىكشاندند و شديدترين مجازاتها از نوع سوختن زنده زنده را در مورد او اعمال مىكردند .\r\nشما تاريخ اروپاى قرون وسطى را بخوانيد [ و آن را با تاريخ مشرق زمين مقايسه كنيد ، آنگاه مىبينيد 
  ] در اين جهت مشرق زمين نظير ندارد . از نظر فجيع بودن جنايت ، ما هرچه كه مشرق زمين را توصيف كنيم و هرچه كه منبريها در منابر راجع به بنىاميه و بنىالعباس و حتى حجّاج بن يوسف ثقفى حتى مبالغه كنند ، مشرق زمين هرگز به پاى اروپاييهاى قرون وسطى نمىرسد ، به پاى اروپايى امروز هم نمىرسد . مجازات زنده زنده آتش زدن به سادگى انجام مىشد . تاريخ آلبرماله قسمت قرون وسطاى آن را بخوانيد . مثلا مىنويسد : يك دسته زن را ( با اين كه زن بيشتر مورد ترحم است ) به يك جرم خيلى كوچك زنده زنده آتش زدند . چقدر دانشمندانى كه به جرم اظهار نظر در مسائلى كه كليسا در باره آنها اظهار نظر علمى كرده است ، آن هم مسائلى كه مربوط به اصول دين نيست مثل اين كه عناصر چندتاست يا زمين مىگردد كه مسئلهء مذهبى نيست ، كشته شدند . مىگفتند كليسا در مسئله كليات اظهار نظر كرده است ، ديگر هيچ عالمى حق ندارد در اين مسئله بر خلاف آنچه كليسا اظهار نظر كرده است بگويد .\r\nقهرا عكس‌العمل آن تشديدها اين خواهد بود كه بگويند هر جا پاى مذهب در كار بيايد ، هر جا كه نام دين و مذهب باشد ، مردم آزادند هر عقيده‌اى را مىخواهند داشته باشند ولو بخواهند گاو را پرستش كنند .\r\n\r\n2 . دين امرى مربوط به وجدان شخصى فرد است\r\nجهت ديگر اين است كه از نظر طرز تفكر بعضى از فلاسفه اروپا ، دين و مذهب هرچه مىخواهد باشد - خواه به صورت بت‌پرستى ، خواه به صورت گاوپرستى و خواه به صورت خداپرستى - امرى است مربوط به وجدان شخصى هر فرد ؛ يعنى هر فردى در وجدان خودش نيازمند است كه يك سرگرمى به نام مذهب داشته باشد .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاين مقدارش را قبول كرده‌اند كه انسان نمىتواند بدون سرگرمى مذهبى باشد ، همين طور كه در مسئله هنر هم اين حرف را مىزنند : انسان نيازمند به يك سرگرمى هنرى مثلا سرگرمى شعرى است . مسائلى كه مربوط به وجدان شخصى هر فرد است اصلا خوب و بد ندارد ، راست و دروغ ندارد ، حق و باطل ندارد ؛ حق و باطل و راست و دروغش بستگى به پسند شما دارد ، هرچه را كه شما بپسنديد آن خوب است . مثالى عرض مىكنم :\r\nاگر كسى از شما بپرسد : در ميان رنگهاى لباسها كدام رنگ بهتر است ، جواب چيست ؟ هركس جواب مطلق بدهد ، بگويد : بهترين رنگها كه همه مردم بايد آن رنگ را براى لباس خود انتخاب كنند فلان رنگ است ، آدم جاهلى است . جواب اين است كه در مسئله رنگ ، ذوقها و سليقه‌ها مختلف است ، هر كسى رنگ مخصوصى را براى لباس خود مىپسندد . از من نپرس كه بهترين رنگها براى همه مردم چيست ؟\r\nاز من بپرس تو كدام رنگ را براى لباسهايت معمولا انتخاب مىكنى ؟ تا من بگويم فلان رنگ . يا در ميان خورشها كدام‌يك از همه بهتر است ؟ كسى نمىتواند جواب مطلق بدهد كه فلان خورش بهترين خورش است ، اين خورش را بايد انتخاب كرد و ساير خورشها را بايد دور ريخت . نه ، تو حق دارى از ذوق و سليقه خودت حرف بزنى . انسان احتياج دارد يك خورشى را با برنج مصرف كند ، هر كسى هر خورشى را مىپسندد همان خوب است . اينها را ما مىگوييم مسائل سليقه‌اى و شخصى كه خوب و بد مطلق ندارد ، خوب و بدش بستگى به پسند انسان دارد ، هر كسى هرچه را مىپسندد همان خوب است .\r\nدر مسائل مذهبى و دينى چون آنها نمىخواهند به واقعيتى براى دين و نبوت اعتراف كرده باشند و قبول كنند كه واقعا پيغمبرانى از طرف خدا آمده‌اند و يك راه واقعى به بشر نشان داده‌اند و سعادت بشر در اين است كه آن راه واقعى را طى كند ، مىگويند ما نمىدانيم واقع و ريشه مذهب چيست ولى همين‌قدر مىفهميم كه انسان بدون مذهب نمىتواند زندگى كند ؛ يكى از شرايط زندگى انسان اين است كه انسان به يك موضوعى به عنوان مذهب سرگرمى داشته باشد و به عبارت ديگر يكى از سرگرميهاى زندگى انسان مذهب است ، خواه آن چيزى كه به عنوان معبود گرفته خداى يگانه باشد يا انسانى به نام عيساى مسيح يا گاو يا فلز و يا چوب ، فرق نمىكند ، بنابراين نبايد مزاحم افراد شد ، هر كسى به ذوق و سليقه خودش هرچه را\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nانتخاب مىكند همان خوب است .\r\nايراد ما هم همين است . ما مىگوييم طرز تفكر شما در باب دين غلط است . آن دينى كه تو مىگويى عقيده به آن دين آزاد است ، اصلا من قبولش ندارم . من دين را به عنوان يك راه واقعى براى سعادت بشر معتقدم . در راه واقعى براى سعادت بشر نبايد گفت عقيده يك انسان ولو آن عقيده بر مبناى تفكر نباشد آزاد است .\r\nمثال ديگر : آيا شما در مسئله بهداشت و يا در مسئله فرهنگ هرگز مىگوييد كه عقيده آزاد است ؟ آيا شما هرگز اين حرف را مىزنيد كه اعتقاد هر مردمى راجع به بهداشت آزاد است ؟ ! اگر مردم منطقه‌اى دلشان مىخواهد كه تراخم داشته باشند ، نود درصد آنها تراخم دارند و خودشان تراخم را انتخاب كرده‌اند ، شما مىرويد از آنها اجازه مىگيريد كه آيا به ما اجازه مىدهيد كه تراخم شما را معالجه كنيم ؟ يا از هر طريق ممكن كه بتوانيد ولو آنها را اغفال كنيد و گولشان بزنيد ، ولو دست و پايشان را ببنديد ، تراخمشان را معالجه مىكنيد و مىگوييد من به اينها خدمت كردم ، خودشان نمىفهمند .\r\nمردمِ ديگر ، فرهنگ را نمىخواهند . شما مىرويد برايشان مدرسه باز كنيد ، مىآيند درِ مدرسه را مىبندند و مبارزه مىكنند . تعليمات اجبارى چه حكمى دارد ؟\r\nاعلاميه جهانى حقوق بشر چرا ضد تعليمات اجبارى قيام نمىكند ؟ چرا نمىگويد بشر آزاد است و به همين جهت كسى حق ندارد تعليمات را اجبارى كند چون تعليمات اجبارى ضد آزادى بشر است ؟ بر عكس ، همين اعلاميه جهانى حقوق بشر در مادهء 26 ، تعليمات در حدود ابتدايى را اجبارى مىداند يعنى حق آزادى را از بشر در اين قضيه سلب مىكند ، چرا ؟ مىگويد براى اين كه راه سعادت بشر است ؛ غلط كرده آن كه مىگويد من مىخواهم جهالت را انتخاب كنم ، من نمىخواهم باسواد شوم ، او نمىفهمد ، به زور بايد باسوادش كرد ، به زور بايد به او خدمت كرد .\r\nاما در باب دين و مذهب اين حرف را نمىزنند ، براى اين كه چنين فرض كرده‌اند كه بهداشت يا فرهنگ يك واقعيتى است و سعادت بشر در اين واقعيت است اما دين يك سليقه فردى و شخصى است ، يك احتياج درونى است ، مثل يك عطشى است كه انسان پيدا مىكند كه بايد به وسيله‌اى تسكين پيدا كند . به قول آنها انسان نياز به پرستش پيدا مىكند ، يك وقت در خودش احساس مىكند كه بايد پرستش كند . اين نياز خودش را با يك پرستشى بايد رفع كند ، هرچه را پرستش كند\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nفرق نمىكند ، يك تقديس و پرستشى بايد بكند ، هرچه شد . اينجاست كه مىگويند عقيده محترم است و فرقى ميان عقيده و تفكر نمىگذارند .\r\nبنابراين در اينجا دو ايراد وارد است : يكى اين كه دين را نبايد به عنوان يك مسئله سليقه‌اى وجدانى شخصى از قبيل انتخاب رنگ لباس در نظر گرفت . ثانيا انتخاب دين با انتخاب رنگ لباس فرق مىكند ؛ اگر بشر يك عقيده ضد عقل انتخاب كند ، آن عقيده ديگر به عقل و فكرش مجال فعاليت و پيشرفت نمىدهد .\r\n\r\nخلاصه\r\nخلاصه عرايض امشب ما اين شد كه در اسلام آزادى تفكر هست و آزادى عقيده‌اى كه بر مبناى تفكر درست شده باشد هست ، اما آزادى عقيده‌اى كه مبنايش فكر نيست هرگز در اسلام وجود ندارد . آن آزادى معنايش آزادى بردگى است ، آزادى اسارت است ، آزادى زنجير در دست و پا قرار دادن است . بنابراين حق با انبيا بوده است نه با روشى كه دنياى امروز مىپسندد . حق با انبيا بوده است كه اين گونه زنجيرها را از دست و پاى بشر مىگرفتند ، پاره مىكردند و در نتيجه مىتوانستند بشر را وادار به تفكر كنند . ما مىبينيم كه اسلام از يك طرف با بت‌پرستىها به آن شدت مبارزه مىكند و از طرف ديگر به همان بت‌پرست مىگويد اگر مىخواهى خدا را بپذيرى ، در حالى كه بت را پذيرفته‌اى قبول ندارم ؛ بايد خدا را با عقل آزاد بپذيرى . وَ فِى الْارضِ اياتٌ لِلْموقِنينَ . وَ فى انْفُسِكُمْ افَلا تُبْصِرونَ « 1 » . خدا را مىخواهى بپذيرى ؟ بدون تفكر قبول نيست . برو روى زمين مطالعه كن ، روى مخلوقات زمين مطالعه كن ، در گياهها مطالعه كن ، در خلقت حيوانات مطالعه كن ، در خلقت خودت مطالعه كن ، در بدن و روحت مطالعه كن ، در آسمانها مطالعه كن . اينقدر مىگويد راجع به توحيد مطالعه كن كه انسان بايد عالم شود ، خود به خود يك علمى به دست مىآورد تا از مجراى علم به توحيد برسد ، به معاد و نبوت برسد :\r\nانَّ فى خَلْقِ السَّمواتِ وَ الْارْضِ وَ اخْتِلافِ اللَّيْلِ وَ النَّهارِ لَآياتٍ لِاولِى الْالْبابِ . ا لَّذينَ يَذْكُرونَ اللَّهَ قِياماً وَ قُعوداً وَ عَلى جُنوبِهِمْ وَ يَتَفَكَّرونَ فى خَلْقِ\r\n\r\n\r\n\r\n\r\n","description":"","footnote":"\r\n( 1 ) . ذاريات / 20 و 21 .\r\n","page_name":" 381 ","page_number":381},
  {"content":"\r\n\r\nالسَّمواتِ وَ الْارْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النّارِ « 1 » .\r\nهمانا در خلقت اين آسمانها و زمين نشانه‌هايى وجود دارد . برويد سراغ اين نشانه‌هاى ما ، برويد درباره اين نشانه‌ها فكر كنيد ، اما به شرط اين كه لُب و مغز داشته باشيد ، روح داشته باشيد ، فكر داشته باشيد . ببينيد تا چه اندازه عقل و فكر انسان را آزاد مىكند !\r\n\r\nعقيده اسلامى اجبار بردار نيست\r\nآيه ديگر قرآن مىگويد : لا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ « 2 » دين و ايمان اجبارى نيست ، راهْ واضح است ، من از شما فقط تفكر و دقت مىخواهم . اساسا ايمانى كه اسلام مىخواهد قابل اجبار كردن نيست ، امكان اجبار ندارد . مگر مىشود كسى را آن طورى كه اسلام از او ايمان مىخواهد مجبور كرد ؟ اگر ممكن باشد كه بچه‌اى را به فلك ببندند ، اينقدر چوب به او بزنند تا يك مسئله را حل كند ، چنين چيزى نيز ممكن است . زير چوب كسى نمىتواند مسئله حل كند . او را بايد آزاد گذاشت ، فكرش را بايد آزاد گذاشت تا مسئله را حل كند . عقيده اسلامى يك چنين چيزى است .\r\n\r\nشأن نزول آيه « لا اكراه فىالدين »\r\nدر شأن نزول آيهء « لا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ » نوشته‌اند عده‌اى از انصار ( يعنى مردم مدينه از اوس و خزرج ) قبل از اين كه پيغمبر اسلام به مدينه تشريف بياورند ، بچه‌هايشان را نزد يهوديها مىفرستادند چون آنها نسبت به بت‌پرست‌هاى مدينه متمدن‌تر بودند و بعضى از ايشان ( ده بيست نفر ) سواد خواندن و نوشتن هم داشتند ، برعكس اعراب بت‌پرست كه سواد خواندن و نوشتن نداشتند . اغلب ، بچه‌هايشان را پيش آنها مىفرستادند كه تربيت شوند و چيزهايى ياد بگيرند . اين بچه‌ها وقتى كه مىرفتند پيش يهوديها مىديدند كه ثقافت و فرهنگ آنها نسبت به\r\n\r\n\r\n\r\n\r\n","description":"","footnote":"\r\n( 1 ) . آل عمران / 190 و 191 .\r\n( 2 ) . بقره / 256 .\r\n","page_name":" 382 ","page_number":382},
  {"content":"\r\n\r\nپدر و مادر و قبيله خودشان خيلى بالاتر است ، به آنها علاقه‌مند مىشدند و احيانا به دين ايشان درمىآمدند .\r\nوقتى كه اسلام به مدينه آمد ، بت‌پرست‌ها مسلمان شدند ولى اكثر يهوديها به دين خودشان باقى ماندند الّا عده كمى كه آنها هم مسلمان شدند . در ميان بچه‌هايى كه تحت تربيت يهوديها بودند ، عده‌اى به همان دين يهود باقى ماندند ، تا قضيهء بنىالنضير پيش آمد . قرار شد كه بنىالنضير در اثر خيانت و نقض عهد و پيمانى كه كرده بودند ، مهاجرت و جلاى وطن كنند و از آنجا بروند . بچه‌هاى انصار كه به اينها علاقه‌مند و با اينها محشور بودند و حتى دينشان را هم انتخاب كرده بودند ، گفتند :\r\nاگر بناست اينها بروند ما هم با اينها مىرويم . پدرها خواستند مانع آنها شوند ، گفتند :\r\nشما حق نداريد برويد ، شما بايد بمانيد و بايد هم مسلمان شويد . آمدند پيش پيغمبر اكرم ، فرمود : نه ، « بايد » ندارد ، شما اسلام را بر آنها عرضه كنيد ؛ اگر پذيرفتند ، پذيرفتند و اگر نپذيرفتند ما اسلام اجبارى هرگز نمىخواهيم : لا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ ديگر اكنون حقيقت آشكار شده است ، راه هدايت از راه ضلالت آشكار است ، اگر كسى راه هدايت را نگيرد جز بيمارى چيز ديگرى نيست .\r\nاسلام با آن عقيده‌هايى كه غالبا تكيه‌گاه برخى رژيمهاى ظالمانه است مبارزه كرده . اسلام در همين ايران خودمان آمد چه كرد ؟ تا آنجا كه مىخواست تكيه‌گاه يك رژيم فاسد را از بين ببرد مبارزه كرد ، بعد خودِ اسلام را عرضه كرد ، گفت اختيار با خودتان ، مىخواهيد اسلام را بپذيريد مىخواهيد نپذيريد .\r\nشما آن تهمت را نپذيريد ، اين متن تاريخ اسلام است ، شرقى و غربى اين تاريخ را پذيرفته است ، هيچ دينى آزادى عقيده واقعى را به اندازه اسلام رعايت نكرده است . اين مورخين غربى هستند كه به اين مطلب اعتراف دارند . و لهذا در صدر اسلام اكثريت قريب به اتفاق مردم ايران ، زردشتى بودند . ايرانيها در زمانى مسلمان شدند كه اتفاقا حكومتشان حكومت عرب نبود ، حكومت ايرانى بود . ايرانيان در زمانى كه حكومتشان حكومت ايرانى شد تدريجا مسلمان شدند والّا در زمان حكومت عرب مسلمان نبودند و مسلمان هم نشدند و اعراب هم آنها را مجبور به اسلام نكردند .\r\nو السلام عليكم و رحمة اللَّه و بركاته\r\n\r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n\r\n\r\nاسلام و آزادى تفكر\r\nبسم اللَّه الرحمن الرحيم\r\nبحث ما درباره آزادى عقيده بود . در جلسه گذشته بحثى شد درباره اين كه چگونه عقيده‌اى صحيح است آزاد باشد و چگونه عقيده‌اى صحيح نيست آزاد باشد و آزاد بودن بشر در آن بر خلاف حيثيت شرافتى انسان است . عرض كرديم معتقَدات بشر بر يكى از دو پايه مىتواند باشد . گاهى پايه اعتقاد بشر يك تفكر آزاد است ، انسان با يك عقل و فكر آزاد از روى تأمل و انديشه واقعى عقيده‌اى را براى خود انتخاب مىكند . ولى گاهى عقيده‌اى به بشر تحميل مىشود از هر راهى ولو از راه تقليد آباء و اجداد ، و بعد انسان به آن عقيده خو مىگيرد و آن عقيده بدون آن كه با قوّه تفكر او كوچكترين ارتباطى داشته باشد در روح او مستقر مىگردد . اولين خاصيت و اثر اين گونه عقايد اين است كه جلو تفكر آزاد انسان را مىگيرد و به صورت زنجيرى براى عقل و فكر انسان در مىآيد . اين گونه عقايد عبارت است از يك سلسله زنجيرهاى اعتيادى و عرفى و تقليدى كه به دست و پاى فكر و روح انسان بسته مىشود ، و همانطور كه يك آدمِ به زنجير كشيده و به غل بسته شده خودش قادر نيست آن زنجير را از دست و پاى خود باز كند ، شخص ديگرى لازم است تا با\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nوسايلى كه در اختيار دارد آن را از دست و پا و گردن او باز كند ، ملتهايى هم كه نه از روى تفكر بلكه از روى يك نوع عادت ، تقليد ، تلقين و . . . عقايدى را پذيرفته‌اند چون فكر آنها را به زنجير كشيده است نيروى ديگرى لازم است كه اين زنجيرها را پاره كند ؛ عرض نمىكنم كه يك زنجير ديگرى به دست و پاى او بنهد ، و عرض نمىكنم كه يك فكر و عقيده‌اى حتى يك عقيدهء مبتنى بر فكرى را به او تحميل كند ، بلكه مىگويم كه او را از اين زنجيرها آزاد كند تا بتواند خودش آزادانه فكر كند و عقيده‌اى را بر مبناى تفكر انتخاب كند . اين از بزرگترين خدمتهايى است كه يك فرد مىتواند به بشر بكند .\r\n\r\nمبارزه انبيا با عقايد غيرناشى از فكر\r\nيكى از كارهاى انبيا همين بوده است كه اين گونه پايگاههاى اعتقادى را خراب كنند تا فرد آزاد شده بتواند آزادانه درباره خود ، سرنوشت و اعتقاد خود فكر كند . در اين زمينه مثال زياد است . براى اين كه اجمالا بدانيد انسان در حالى كه در زنجير يك عادت گرفتار است اصلا نمىتواند درباره آن فكر كند ، يك مثال كوچك عرض مىكنم ، قياس بگيريد :\r\nيكى از معاريف صحابه رسول خدا آمد در مقابل حضرت ايستاد و عرض كرد يا رسول اللَّه ! من هرچه فكر مىكنم مىبينم نعمتى كه خدا به وسيله تو بر ما ارزانى داشت بيش از آن اندازه‌اى است كه ما تصور مىكنيم . ظاهرا اين سخن را در وقتى گفت كه پيغمبر اكرم به دخترشان يا به يك دختر بچه ديگرى مهربانى مىكرد . بعد يك جريان قساوت‌آميزى را از خودش نقل كرد كه واقعا اسباب حيرت است و خود او آن وقت حيرت كرده بود كه چگونه بوده است كه چنين كارى را انجام مىداده‌اند .\r\nمىگويد : من از كسانى بودم كه تحت تأثير اين عادت قرار گرفته بودم كه دختر را نبايد زنده نگه داشت ، دختر مايه ننگ است و اين مايه ننگ را بايد از ميان برد . بعد نقل مىكند كه زنش دخترى مىزايد و سپس دختر را مخفى مىكند و به او مىگويد :\r\nمن دخترم را از ميان بردم . دختر بزرگ مىشود ، شش هفت ساله مىشود . يك روز اين دختر را مىآورد به اين پدر نشان مىدهد به اطمينان اين كه اگر ببيند يك چنين دختر شيرينى دارد ديگر كارى به كارش نخواهد داشت ، و بعد همين مرد با چه وضع قساوت‌آميزى اين دختر را زنده به گور مىكند . مىگويد : حالا من مىفهمم كه ما چه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nجانورهايى بوديم و تو چطور ما را نجات دادى . ما آن وقتى كه اين كار را مىكرديم ، فكر مىكرديم چه كار خوبى داريم مىكنيم .\r\n\r\nامورى كه اجبار بردار نيست\r\nبشر در چه چيزهايى بايد آزاد باشد و در چه چيزهايى نمىتواند آزاد باشد و اصلا فكر آزادى درباره آنها غلط است ؟ بعضى چيزهاست كه اصلا اجبار بردار نيست يعنى نمىشود بشر را مجبور كرد كه آن را داشته باشد ، خودِ موضوعْ قابل اجبار نيست ، اگر تمام قدرتهاى مادى جهان جمع شوند و بخواهند با زور آن را اجرا كنند قابل اجرا نيست ، مثل محبت و دوستى . اگر يك فرد فرد ديگر را دوست نداشته باشد ، آيا با زور مىشود او را دوستدار و عاشق وى كرد ؟ چنين چيزى محال است .\r\nاگر تمام قدرتهاى جهان جمع شوند و بخواهند يك فرد را كه فرد ديگر را دوست ندارد ، به زور دوستدار او كنند امكان ندارد ، زيرا اين قلمرو قلمرو زور نيست .\r\nبرعكس ، اگر كسى كسى را دوست دارد باز با زور نمىتوان آن دوستى را از دل او بيرون آورد .\r\n\r\nايمان قابل اجبار نيست\r\nيكى از چيزهايى كه خودش طبعا زور بردار نيست و چون زور بردار نيست موضوع اجبار در آن منتفى است ايمان است . آنچه كه اسلام از مردم مىخواهد ايمان است نه تمكين مطلق اعم از آن كه ايمان داشته باشند يا ايمان نداشته باشند ، آن به درد نمىخورد ، نمىتواند پايدار بماند ، تا زور هست باقى است ، زور كه رفت آن هم منتفى مىشود به انتفاء علت خودش .\r\nقرآن كريم هميشه دم از ايمان مىزند و حتى در موردى كه عده‌اى از اعراب باديه‌نشين آمدند ادعا كردند كه ما هم ايمان آورديم ، مىفرمايد : به اينها بگو شما نگوييد ما ايمان آورديم ؛ شما همين قدر مىتوانيد بگوييد ما اسلام آورديم ( يعنى يك اسلام ظاهرى ) اما نمىتوانيد بگوييد ما ايمان آورديم ( قالَتِ الْاعْرابُ امَنّا قُلْ لَم‌ْتُؤْمِنوا وَ لكِنْ قولوا اسْلَمْنا وَ لَمّا يَدْخُلِ الْايمانُ فى قُلوبِكُمْ ) « 1 » . پيغمبر از مردم ايمان\r\n\r\n\r\n\r\n\r\n","description":"","footnote":"\r\n( 1 ) . حجرات / 14 .\r\n","page_name":" 387 ","page_number":387},
  {"content":"\r\n\r\nمىخواهد . اسلام آوردن ، همين قدر كه كسى اظهار اسلام كند ، شهادتين را بگويد ، اثرش فقط اين است كه مسلمين از جنبه اجتماعى مىتوانند او را در زمره خودشان حساب كنند و از نظر حقوق اجتماعى مساوى خودشان بدانند ؛ يعنى اگر مرد است مىتوانند به او زن بدهند ، اگر زن است در شرايطى مىتوانند با او ازدواج كنند و همچنين ساير احكام حقوقى كه افراد مسلمان نسبت به يكديگر دارند . اما آيا اسلام فقط آمده است كه يك اجتماع اسلامى كه از مقررات اسلامى تمكين كند ايجاد كند ؟\r\nنه ، اين يك مرحله است . اسلام آمده است ايمان ، عشق ، شور و محبت در دلها ايجاد كند . ايمان را كه نمىشود به زور به كسى تحميل كرد . آيهء « لا اكْراهَ فِى الدّينِ قَدْ تَبَيَّنَ الرُّشْدُ مِنَ الْغَىِّ » شايد غير از آن جهتى كه در هفته پيش عرض كردم ناظر به اين جهت است كه تو از مردم ايمان مىخواهى ، مگر با اجبار هم مىشود كسى را مؤمن كرد ؟ ! اين است كه قرآن مىفرمايد مردم را با حكمت دعوت كن : ادْعُ الى سَبيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ « 1 » مردم را با دليل و منطق دعوت كن تا روح و قلب آنها را خاضع و عشق و محبت در دل آنها ايجاد كنى . در آيهء ديگر مىفرمايد : فَذَكِّرْ انَّما انْتَ مُذَكِّرٌ . لَسْتَ عَلَيْهِمْ بِمُصَيْطِرٍ « 2 » اى پيغمبر ! وظيفه تو گفتن و ابلاغ و يادآورى است ، تو كه مسلط بر اين مردم نيستى كه بخواهى به زور آنها را مؤمن و مسلمان كنى .\r\nپس بعضى از موضوعات است كه خود آن موضوعات زور بردار و اجبار بردار نيست . طبعا در اين گونه مسائل بايد مردم آزاد باشند ، يعنى امكانى غير از آزادى وجود ندارد .\r\n\r\nامورى كه اجبار بردار است ولى كمال مطلوب با اجبار حاصل نمىشود\r\nيك سلسله مسائل ديگر است كه در آنها مىشود مردم را اجبار كرد ولى آن كمالى كه در آن كار مىخواهند ، به اجبار پيدا نمىشود . مثلا در اخلاقيات ، مردم موظفند راستگو باشند ، امين باشند ، به يكديگر خيانت نكنند ، عادل باشند . مىشود مردم را\r\n\r\n\r\n\r\n\r\n","description":"","footnote":"\r\n( 1 ) . نحل / 125 .\r\n( 2 ) . غاشيه / 21 و 22 .\r\n","page_name":" 388 ","page_number":388},
  {"content":"\r\n\r\nمجبور كرد كه دروغ نگويند ، امين باشند ؛ اگر خيانت كردند ، دزدى كردند دستشان هم بريده شود . ولى اين از نظر مقررات اجتماعى است . در اين گونه مسائل يك جنبه ديگرى هم وجود دارد كه جنبه اخلاقى مطلب است و آن اين است كه اخلاق از انسان مىخواهد كه راستگو باشد ، امين باشد . آنچه كه اخلاق مىخواهد اين نيست كه انسان راست بگويد بلكه اين است كه انسان راستگو باشد ، يعنى راستگويى ملكه روحى او باشد ، تربيت او باشد ، تقوا در روح او وجود داشته باشد كه راستى و درستى و امانت و آن چيزهايى كه فضايل اخلاقى گفته مىشود به طبع ثانوى از روح او صادر شود ؛ يعنى وقتى كه راست مىگويد نه به خاطر ترس از قانون باشد كه اگر دروغ بگويد قانون مجازاتش مىكند ، يا امانت داشته باشد نه به خاطر اين كه اگر خيانت كند قانون مجازاتش مىكند ، بلكه امانت داشته باشد به دليل اين كه امانت را براى خودش فضيلت و انسانيت مىشمارد ، راستگو باشد براى اين كه راستى را براى خودش شرف و كمال مىداند و از دروغ تنفر دارد و آن را زشت مىداند . پس راستى ، درستى ، امانت ، آنوقت براى بشر فضيلت و كمال است كه به صورت يك تربيت درآيد نه صرف اين كه فقط عمل و اجرا شود . اين گونه مسائل هم به اين شكل قابل اجبار نيست .\r\n\r\nرشد اجتماعى\r\nيكى ديگر از مسائلى كه بشر بايد در آن آزاد باشد ، نه از نظر اين كه اصلا قابل اجبار نيست بلكه از جنبه‌هاى ديگرى ، رشد بشر است . بشر اگر بخواهد رشد پيدا كند بايد در كار خودش آزاد باشد ، در انتخاب خودش آزاد باشد . شما بچه‌تان را تربيت مىكنيد ، خيلى هم علاقه‌مند هستيد كه او آن طورى كه دلتان مىخواهد از آب دربيايد . ولى اگر هميشه از روى كمال علاقه‌اى كه به او داريد در تمام كارها از او سرپرستى كنيد ، يعنى مرتب به او ياد بدهيد ، فرمان بدهيد كه اين كار را بكن ، از اينجا برو ؛ اگر مىخواهد چيزى بخرد همراهش برويد ، همواره به او دستور بدهيد كه اين را بخر ، آن را نخر ؛ محال است كه اين بچه شما يك آدم باشخصيت از آب دربيايد . در حدودى براى شما لازم است بچه‌تان را هدايت كنيد و در حدودى هم لازم است او را آزاد بگذاريد ، يعنى هم هدايت و هم آزاد گذاشتن . وقتى ايندو با يكديگر توأم شد ، آنوقت بچه شما اگر يك استعدادى هم داشته باشد ، ممكن است كه يك بچهء با تربيت كاملى از آب درآيد .\r\nدر يكى از كتابهاى حيوان‌شناسى خواندم كه بعضى از پرندگان [ به روش\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nخاصى پرواز را به بچه‌هايشان ياد مىدهند . 
  ] گويا كركس را مثال زده بود . نوشته بود اين حيوان وقتى مىخواهد پرواز را به بچه‌اش ياد بدهد بعد از اين كه اين بچه پر درآورد يعنى جهازش از نظر جسمانى كامل شد - ولى چون هنوز پرواز نكرده پرواز كردن را بلد نيست - او را با نوك خودش برمىدارد مىاندازد روى بال خودش و پرواز مىكند . يك مقدار كه بالا رفت ، يك دفعه اين بچه را رها مىكند . او به حكم اجبار شروع مىكند به پر و بال زدن ولى پر و بال‌هاى نامنظم ، گاهى بالا مىرود گاهى پايين ، گاهى افقى مىرود گاهى عمودى . مادر هم مراقب و مواظب اوست تا وقتى كه احساس مىكند خسته شده كه اگر او را نگيرد سقوط مىكند ، آنوقت او را مىگيرد و دومرتبه روى بال خود مىگذارد . باز مقدارى او را مىبرد و ضمنا به او ارائه مىدهد كه اين طور بايد حركت كرد و بال زد . همين كه رفع خستگىاش شد دومرتبه آزادش مىگذارد . باز مدتى پر و بال مىزند ، و همين طور مدتها بچهء خودش را اين طور تربيت مىكند تا پرواز كردن را به او ياد بدهد ، يعنى راهنمايى را با به خود واگذاشتن توأم مىكند تا آن بچه پرواز كردن را ياد بگيرد .\r\nبسيارى از مسائل اجتماعى است كه اگر سرپرستهاى اجتماع افراد بشر را هدايت و سرپرستى نكنند گمراه مىشوند ، اگر هم بخواهند ولو با حسن نيت ( تا چه رسد به اين كه سوء نيت داشته باشند ) به بهانه اين كه مردم قابل و لايق نيستند و خودشان نمىفهمند و لياقت ندارند آزادى را از آنها بگيرند اين مردم تا ابد بىلياقت باقى مىمانند .\r\nمثلا انتخابى مانند انتخاب وكيل مجلس مىخواهد صورت بگيرد . ممكن است شما كه در فوق اين جمعيت قرار گرفته‌ايد حسن نيت هم داشته باشيد و واقعا تشخيص شما اين باشد كه خوب است اين ملت فلان فرد را انتخاب كند ، و فرض مىكنيم واقعا هم آن فرد شايسته‌تر است . اما اگر شما بخواهيد اين را به مردم تحميل كنيد و بگوييد شما نمىفهميد و بايد حتما فلان شخص را انتخاب كنيد ، اينها تا دامنهء قيامت مردمى نخواهند شد كه اين رشد اجتماعى را پيدا كنند . بايد آزادشان گذاشت تا فكر كنند ، تلاش كنند ، آن كه مىخواهد وكيل شود تبليغات كند ، آن كسى هم كه مىخواهد انتخاب كند مدتى مردّد باشد كه او را انتخاب كنم يا ديگرى را ، او فلان خوبى را دارد ، ديگرى فلان بدى را دارد . يك دفعه انتخاب كند ، به اشتباه خودش پى ببرد ، باز دفعه دوم و سوم تا تجربياتش كامل شود و بعد آن ملت به صورت ملتى\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nدر بيايد كه رشد اجتماعى دارد . والّا اگر به بهانهء اين كه اين ملت رشد ندارد و بايد به او تحميل كرد ، آزادى را براى هميشه از او بگيرند ، اين ملت تا ابد غير رشيد باقى مىماند . رشدش به اين است كه آزادش بگذاريم ولو در آن آزادى ابتدا اشتباه هم بكند . صد بار هم اگر اشتباه كند باز بايد آزاد باشد .\r\nمَثَلش مَثَل آدمى است كه مىخواهد به بچه‌اش شناگرى ياد بدهد . بچه‌اى كه مىخواهد شناگرى ياد بگيرد آيا با درس دادن و گفتن به او ممكن است شناگرى را ياد بگيرد ؟ اگر شما انسانى را ده سال هم ببريد سر كلاس ، پيوسته به او بگوييد اگر مىخواهى شناگرى را ياد بگيرى اول كه مىخواهى خودت را در آب بيندازى به اين شكل بينداز ، دستهايت را اين طور بگير پاهايت را اين طور ، بعد دستهايت را اين طور حركت بده پاهايت را اين طور ، امكان ندارد كه او شناگرى را ياد بگيرد .\r\nبايد ضمن اين كه قانون شناگرى را به او ياد مىدهيد ، رهايش كنيد برود داخل آب ، و قهرا در ابتدا چند دفعه مىرود زير آب ، مقدارى آب هم در حلقش خواهد رفت ، ناراحت هم خواهد شد ولى دستور را كه مىگيرد ضمن عملْ شناگرى را ياد مىگيرد والّا با دستورِ فقط بدون عمل ، آن هم عمل آزاد ، ممكن نيست شناگرى را ياد بگيرد ؛ يعنى حتى اگر او را ببريد در آب ولى آزادش نگذاريد و همواره روى دست خودتان بگيريد ، او هرگز شناگر نمىشود .\r\nاينها هم يك سلسله مسائل است كه اصلا بشر را بايد در اين مسائل آزاد گذاشت تا به حد رشد و بلوغ اجتماعى لازم برسد .\r\n\r\nرشد فكرى\r\nاز جمله امورى كه بايد بشر را در آنها آزاد گذاشت رشد فكرى است . همين طور كه براى شناگرى بايد مردم را آزاد گذاشت ، از نظر رشد فكرى هم بايد آنها را آزاد گذاشت . اگر به مردم در مسائلى كه بايد در آنها فكر كنند از ترس اين كه مبادا اشتباه كنند ، به هر طريقى آزادى فكرى ندهيم يا روحشان را بترسانيم كه در فلان موضوع دينى و مذهبى مبادا فكر كنى كه اگر فكر كنى و يك وسوسهء كوچك به ذهن تو بيايد به سر در آتش جهنم فرو مىروى ، اين مردم هرگز فكرشان در مسائل دينى رشد نمىكند و پيش نمىرود . دينى كه از مردم در اصول خود تحقيق مىخواهد ( و تحقيق يعنى به دست آوردن مطلب از راه تفكر و تعقل ) خواه ناخواه براى مردم آزادى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nفكرى قائل است . مىگويد اصلا من از تو « لا الهَ الَّا اللَّه » ى را كه در آن فكر نكرده‌اى و منطقت را به كار نينداخته‌اى نمىپذيرم ، نبوت و معادى را كه تو از راه رشد فكرى انتخاب نكرده‌اى و به آن نرسيده‌اى من از تو نمىپذيرم . پس ناچار به مردم آزادى تفكر مىدهد . مردم را از راه روحشان هرگز نمىترساند ، نمىگويد مبادا در فلان مسئله فكر كنى كه اين ، وسوسه شيطان است و اگر وسوسه شيطان در تو پيدا شد به سر در آتش جهنم مىروى .\r\nدر اين زمينه احاديث زيادى هست ، از آن جمله است اين حديث كه پيغمبر اكرم فرمود : از امت من نُه چيز برداشته شده است ؛ يكى از آنها اين است : الْوَسْوَسَةُ فِى التَّفَكُّرِ فِى الْخَلْق ( يا : التَّفَكُّرُ فِى الْوَسْوَسَةِ فِى الْخَلْق ) يعنى يكى از چيزهايى كه امت مرا هرگز به خاطر آن معذب نخواهند كرد اين است كه انسان درباره خلقت ، خدا و جهان فكر كند و وساوسى در دلش پيدا شود . مادام كه او در حال تحقيق و جست و جوست ، هرچه از اين شكها در دلش پيدا شود ، خدا او را معذب نمىكند و آن را گناه نمىشمارد .\r\nدر حديث معروفى است « 1 » كه يك عرب بدوى آمد خدمت رسول خدا و عرض كرد : « يا رَسولَ اللَّه ! هَلَكْتُ » تباه شدم . پيغمبر اكرم فورا مقصود او را درك كرد ، فرمود : فهميدم چه مىخواهى بگويى ، لابد مىگويى شيطان آمد به تو گفت : مَنْ خَلَقَكَ ؟ تو هم در جوابش گفتى كه مرا خدا آفريده است . شيطان گفت : مَنْ خَلَقَهُ ؟ خدا را كى آفريده است ؟ تو ديگر نتوانستى جواب بدهى . گفت : يا رسولَ اللَّه ! همين است .\r\nپيغمبر فرمود : ذلِكَ مَحْضُ الْايمانِ . ( عجبا ! ) فرمود : چرا تو فكر كردى كه هلاك شدى ؟ ! اين عين ايمان است ؛ يعنى همين تو را به ايمان واقعى مىرساند ، اين تازه اول مطلب است . چنين فكرى كه در روح تو پيدا شد ، اين شك كه پيدا شد [ بايد براى رفع آن تلاش كنى . 
  ] شك منزل بدى است ولى معبر خوب و لازمى است . زمانى بد است كه تو در همين منزل بمانى . شيطان به تو گفت : تو را چه كسى خلق كرده است ؟ گفتى :\r\nخدا . گفت : خدا را چه كسى خلق كرده ؟ گفتى : ديگر نمىدانم ، بعد هم سر جايت نشستى . اين ، شك تنبلهاست ، هلاكت است . اما تو كه چنين آدمى هستى كه وقتى چنين شك و وسوسه‌اى در تو پيدا شد در خانه ننشستى ، از مردم هم رودربايستى\r\n\r\n\r\n\r\n\r\n","description":"","footnote":"\r\n( 1 ) . اين حديث در فرائد شيخ ، كتاب اصولى كه طلاب مىخوانند ، نقل شده است .\r\n","page_name":" 392 ","page_number":392},
  {"content":"\r\n\r\nنكردى و نگفتى كه اگر من به مردم بگويم چنين شكى كرده‌ام مىگويند پس تو ايمانت كامل نيست ، معلوم مىشود كه يك حس و طلبى در تو هست كه فورا آمدى نزد پيغمبرت سؤال كنى كه اگر من چنين شكى پيدا كردم چه كنم ؟ آيا اين شك را با يك عمل رد كنم يا با يك فكر ؟ ذلِكَ مَحْضُ الْايمانِ اين عين ايمان است ؛ چرا از چنين چيزهايى مىترسى ؟ ! اين است آزادى در تفكر .\r\nپس اسلام كه رشته تقليد را از اساس پاره كرده است و مىگويد من اصول دين را بدون آن كه آزادانه آن را درك كرده باشيد نمىپذيرم ، چنين مكتبى آيا اصلا امكان دارد كه مردم را مجبور كند به اين كه بياييد اسلام را به زور بپذيريد ؟ همين طور كه در عمل هم نكرد . آنچه كرد غير از اين بود كه مردم را مجبور به اسلام كرده باشد ؛ آنچه كرد مبارزه با عقايد خرافى بود كه يك ذره با عقل و فكر بشر سر و كار نداشت ، فقط زنجيرى شده بود براى عقل و فكر . زنجيرها را برداشت ، گفت حالا آزادانه فكر كن تا بفهمى مطلب از چه قرار است . يا اگر با كشورهايى جنگيد ، با ملتها نجنگيد ، با دولتها جنگيد ، يعنى با كسانى جنگيد كه اين زنجيرهاى خيالى و اجتماعى را به دست و پاى مردم بسته بودند . اسلام با حكومتهاى جابر جنگيد . كجا شما مىتوانيد نشان بدهيد كه اسلام با يك ملت جنگيده باشد ؟ و به همين دليل ملتها در نهايت شوق و رغبت اسلام را پذيرفتند كه يكى از آنها ايران خودمان بود .\r\n\r\nكارنامه درخشان اسلام در آزادى عقيده\r\nيكى از صفحات بسيار درخشان تاريخ اسلام كه متأسفانه مذاهب ديگر در اينجا صفحات تاريخشان سياه و تاريك است ، همين مسئله آزادى عقيده‌اى بود كه مسلمين پس از آن كه حتى حكومت را در دست گرفتند به ملتها دادند و اين نظير ندارد . ( متأسفانه ما آن طورى كه بايد و شايد در اين مسائل دقت و فكر نمىكنيم . )\r\nمن جز اين كه شما را در اين گونه مسائل راهنمايى كنم كه تاريخ را مطالعه كنيد راه ديگرى ندارم ، چون فعلا وقت تفصيل نداريم .\r\nشما جلد سوم تاريخ آلبرماله را كه تاريخ قرون وسطى است بخوانيد ، ببينيد مسيحيها ، همينهايى كه امروز دارند در ميان ما تبليغ مىكنند كه اسلام با زور پيشروى كرده است ، چه جناياتى براى تحميل عقيده مسيحيت مرتكب شده‌اند ، چه درباره خود مسيحيان يعنى فرقه‌هاى بدعتى مسيحيت به قول خودشان و چه درباره\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nمسلمين و غير آنها . تاريخ زردشتيها را بخوانيد . مخصوصا توصيه مىكنم تاريخ ايران قبل از اسلام ، دورهء ساسانيان را بخوانيد و مخصوصا ببينيد روابط زردشتيهايى كه حكومت را در دست داشتند و موبدها كه در آن دستگاهها متنفّذ بودند با عيسويان آن دوره ( حالا مانويان و مزدكيان به جاى خود ) ، آزارهايى كه در باره عيسويها و يهوديها كردند چه بوده است ؟ ! جلد سيزدهم تاريخ تمدن ويل دورانت را بخوانيد ، باز راجع به مظالم مسيحيهاست . همچنين جلد يازدهم تاريخ تمدن ويل دورانت را بخوانيد كه راجع به اسلام است ، مخصوصا قسمتهاى مختلفى كه خود او نشان مىدهد كه اسلام و مسلمين چقدر براى آزاديهاى ملتهايى كه تحت فرمان آنها بودند احترام قائل بودند . چنين چيزى در تاريخ جهان نظير ندارد .\r\nبه عنوان نمونه جلد دوم كتاب محمد خاتم پيامبران يك مقاله بسيار عالى از يكى از اساتيد دارد به نام « كارنامه اسلام » . لااقل مىتوانيد چند صفحه اول آن مقاله را بخوانيد كه راجع به انگيزه تمدن اسلامى بحث كرده ، اگرچه به طور فشرده بحث كرده است . آنجا مىتوانيد مطلب را كاملا به دست آوريد ، چون آن بحث يك بحث بسيار آزاد است .\r\n\r\nدو علت پيدايش و گسترش تمدن اسلامى\r\nعلما راجع به علل پيدايش و گسترش تمدن اسلامى خيلى بحث كرده و دو علت اساسى برايش ذكر نموده‌اند : اولين علت ، تشويق بى حدى است كه اسلام به تفكر و تعليم و تعلّم كرده است و اين تشويق در متن قرآن است .\r\nعلت دومى كه براى پيدايش و گسترش تمدن اسلامى ذكر كرده‌اند كه چطور شد اسلام توانست از ملتهاى مختلف نامتجانس كه قبلا از يكديگر كمال تنفر را داشتند چنين وحدتى به وجود آورد ، احترامى است كه اسلام به عقايد ملتها گذاشت ، به قول خودشان تسامح و تساهلى كه اسلام و مسلمين راجع به عقايد ملتهاى مختلف قائل بودند . لهذا در ابتدا كه اين تمدن تشكيل مىشد ، هستهء اولىِ مسلمانها را اعراب حجاز تشكيل مىدادند كه تمدنى نداشتند . كم كم ملتها آمدند مسلمان شدند . در آغاز عده كمى از آنها مسلمان شدند ، بقيه يا يهودى بودند يا زردشتى يا مسيحى و يا صابئى ( مخصوصا صابئىها خيلى زياد بودند ، زردشتى خيلى كم بوده است ) . مسلمين به قدرى با اينها با احترام رفتار كردند و اينها را در\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nميان خودشان وارد كردند كه كوچكترين دوگانگى با آنها قائل نبودند ، و همين سبب شد كه تدريجا خود آنها در اسلام هضم شدند يعنى عقايد اسلامى را پذيرفتند .\r\n\r\nنمونه‌هايى از تسامح و تساهل مسلمين درباره عقايد مخالف\r\nدر اين زمينه نمونه زياد است . از زمان حضرت امير شروع مىكنم . ما در تاريخ اين طور مىخوانيم كه اميرالمؤمنين على عليه السلام در زمان خلافتشان مكرر اين جمله را مىفرمود كه تا من زنده هستم هر سؤالى داريد از من بپرسيد كه اگر بميرم و در ميان شما نباشم ديگر كسى را پيدا نخواهيد كرد كه اين گونه از شما بخواهد كه از او سؤال كنيد : سَلونى قَبْلَ انْ تَفْقِدونى . نوشته‌اند يك مرتبه شخصى از پاى منبر بلند شد و با يك تجاسر و بيان جسارت‌آميزى گفت : « ايُّهَا الْمُدَّعى ما لا يَعْلَمُ وَ الْمُقَلِّدُ ما لايَفْهَمُ ، انَا السّائِلُ فَاجِبْ » اى مدعىِ - العياذ باللَّه - جاهل و اى كسى كه نفهميده حرف مىزنى ! من سؤال مىكنم تو جواب بده . وقتى به قيافه‌اش نگاه كردند ديدند به مسلمين نمىخورد . فقط قيافه‌اش را توضيح داده‌اند كه آدم لاغر اندامى بود و موى مجعّد و درازى داشت ، كتابى را هم به گردنش آويخته بود « كَأنَّهُ مِنْ مُهَوَّدَةِ الْعَرَب » يعنى قيافه‌اش شبيه بود به عربهايى كه يهودى شدند .\r\nتا اين گونه جسارت كرد ، اصحاب اميرالمؤمنين با ناراحتى بپاخاستند و خواستند اذيتش كنند : اين كيست كه جسارت مىكند ؟ ! على عليه السلام جمله‌اى دارد ، فرمود بنشينيد : انَّ الطَّيْشَ لايَقومُ بِهِ حُجَجُ اللَّهِ وَ لاتَظْهَرُ بِهِ بَراهينُ اللَّهِ . فرمود : اين شخص سؤال دارد ، از من جواب مىخواهد ، شما خشم گرفتيد ، مىخواهيد خشونت به خرج بدهيد ، غضب كرديد ، عصبانيت به خرج مىدهيد ، با عصبانيت نمىشود دين خدا را قائم و راست كرد ، با عصبانيت برهان خدا ظاهر نمىشود ، بنشينيد سر جايتان ! بعد رو كرد به آن مرد و فرمود : اسْئَلْ بِكُلِّ لِسانِكَ وَ ما فى جَوانِحِكَ . بپرس با تمام زبانت ، يعنى هرچه مىخواهد دل تنگت بگو ، هرچه در درون دل دارى بگو . همين يك جمله كافى بود كه اين آدم را از ابتدا نرم كند . شروع كرد به سؤال كردن . چندين سؤال كرد و حضرت جواب دادند . متأسفانه در نقل ، متن سؤال و جواب‌ها ذكر نشده است .\r\nهمين قدر نوشته‌اند كه در آخر يك مرتبه ديدند آن شخص گفت : اشْهَدُ انْ لا الهَ الَّا اللَّهُ وَ انَّ مُحَمَّداً رَسولُ اللَّه .\r\nاسلام اساسا در اين گونه مسائل ، خفه شو و اين حرفها ندارد . در زمان خود\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nپيغمبر مىآمدند سؤال مىكردند ، حضرت جواب مىداد . شما در تاريخ مىخوانيد كه على عليه السلام در زمان خلافت شيخين مخصوصا زياد به مسجد مىرفت و [ در بيان علت اين كار 
  ] مىفرمود : براى اين كه صيت اسلام در جهان بلند شده است ، از اطراف و اكناف مردم دانشمندى مىآيند ، سؤالاتى دارند ، كسى بايد به آنها جواب بدهد . گاهى اصحاب خاص خودش مثل سلمان و ابىذر را مىفرستاد و به آنها مىفرمود : برويد در مسجد ، مراقب باشيد اگر افرادى پيدا شدند كه راجع به اسلام سؤالاتى داشتند مبادا كسى باشد كه نتواند جواب آنها را بدهد ، مبادا آدم جاهلى باشد به عنف آنها را رد كند ، اگر ديديد دانشمندى از يك جاى جهان پيدا شد و سؤالاتى درباره اسلام دارد فورا بياييد مرا خبر كنيد كه بروم جوابهايش را بدهم .\r\nحتى بنى اميه علىرغم اين همه تبليغاتى كه عليه آنها مىشود و بسيارى از آن تبليغات ( حدود نود در صد آن ) درست است ، اگر آنها را قياس كنيم با بسيارى از حكومتهاى ديگر كه در جهان بودند ، باز آنها بهتر بودند . مخصوصا در دوره بنىالعباس آزادى عقيده ، تا آنجا كه با سياست برخورد نداشت ، فراوان بود . اين داستان را من در داستان راستان تحت عنوان « توحيد مفضّل » نقل كرده‌ام :\r\nمُفضّل بن عمر يكى از اصحاب امام صادق عليه السلام است . رفت در مسجد مدينه نماز بخواند . خلوت بود . خودش مىگويد : « بعد از نماز ، من درباره پيغمبر و عظمت او فكر مىكردم . » در همان حال ابن ابى العوجاء - كه يكى از زنادقه بود يعنى اصلا خدا را قبول نداشت - آمد كنارى نشست به طورى كه فاصله زيادى با مفضّل نداشت . بعد يكى از همفكرانش هم آمد كنار او نشست . شروع كردند با همديگر صحبت كردن . در بين صحبتها يك دفعه ابن ابى العوجاء گفت : من هرچه درباره عظمت اين آدم كه در اينجا مدفون شده فكر مىكنم ، متحيرم . ببين چه كرده است ! چگونه به گردن مردم افسار زده است ! در پنج وقت صداى شهادت به پيامبرى او بلند است . شروع كرد به كفر گفتن راجع به خدا ، پيغمبر ، قيامت و . . .\r\nمفضّل آتش گرفت ، نتوانست طاقت بياورد . آمد نزد او و با عصبانيت گفت : اى دشمن خدا ! در مسجد پيغمبر خدا چنين سخنانى مىگويى ؟ ! او پرسيد : تو كيستى و از كدام نحله از نحله‌هاى مسلمين هستى ؟ از اصحاب كلامى ؟ از فلان فرقه هستى ؟\r\nبعد گفت : اگر از اصحاب جعفر بن محمد هستى ، ما همين حرفها و بالاتر از اينها را در حضور خودش مىگوييم ، با كمال مهربانى همه حرفهاى ما را گوش مىكند به\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nطورى كه ما گاهى پيش خودمان خيال مىكنيم كه تسليم حرف ما شد و عن قريب او هم حرف ما را قبول مىكند . بعد با يك سعه صدرى شروع مىكند به جواب دادن ، تمام حرفهاى ما را جواب مىدهد . يك ذره از اين عصبانيتهايى را كه جنابعالى داريد او ندارد ، ابدا عصبانى نمىشود .\r\nمفضّل برمىخيزد مىرود خدمت امام صادق عليه السلام و مىگويد : يا ابنَ رسول اللَّه ! من يك چنين گرفتارى پيدا كردم . حضرت تبسّم مىكند و مىفرمايد : ناراحت نباش ، اگر دلت مىخواهد فردا صبح بيا من يك سلسله درس توحيدى به تو مىگويم كه بعد از اين اگر با اين طبقه مواجه شدى بدانى چه جواب بدهى . كتاب توحيد مفضّل كه امروز در دست است مولود اين جريان است .\r\nهمين ابن ابى العوجاء يك سال در فصل حج به مسجدالحرام رفته بود ! با رفقاى زنديق خود حلقه‌اى را تشكيل داده بودند و با هم سخن مىگفتند . ظاهرا ابن مقفّع هم در آنجا بوده . يك وقت ابن مقفّع مىگويد : اين مردم را ببين ، مثل گاوى كه به خرمن بسته باشند دور اين سنگها مىچرخند و در بين اينها يك نفر آدمى كه قابل صحبت كردن باشد نيست مگر آن شيخ جالس كه آنجا نشسته . ابن ابى العوجاء گفت : تو در باره او هم مبالغه مىكنى ، او هم چيزى نيست . گفت : نه ، اين غير از آنهاست . بينشان مباحثه درگرفت . ابن مقفّع گفت : حالا اگر خيلى دلت مىخواهد برو از او يك سؤال بكن . من با او صحبت كرده‌ام ، برو با او صحبت كن . رفت اما چقدر جسارت‌آميز ! ابتدا كه نشست ، گفت : يا ابن رسول اللَّه ! مىدانى آدم وقتى در راه حلقش سرفه بگيرد بايد سرفه كند . فرمود : بله . گفت : آدم شك هم كه در دلش پيدا مىشود بايد بگويد . فرمود : بله . گفت من مىگويم : الى ما تَدوسونَ هذَا الْبَيْدَرَ وَ تَحومونَ حَوْلَهُ حَوْمَ الْبَقَر ؟ ! ( و از اين گونه تعبيرات ) تا كى شما مىخواهيد مثل گاو دور اين خرمن بچرخيد ؟ بعد شروع كرد به سؤال كردن راجع به خدا . امام صادق عليه السلام جواب دادند و متنش در كتب حديث هست . گفت : اگر خدا راست است چرا خودش را نشان نمىدهد ؟ حضرت فرمود : خدا چگونه خودش را نشان بدهد از اين بهتر ؟ ! يك صانع چگونه مىتواند خودش را در صنعتش نشان بدهد كه خدا خودش را در اين عالم نشان نداده است ؟ آيا خدا خودش را در خلقت تو نشان نداد ؟ در خلقت آسمان و زمين نشان نداد ؟ در چشم و دست و پا و جهاز هاضمه و ريه‌ات نشان نداد ؟ در فلان گياه نشان نداد ؟ ابن ابى العوجاء مىگويد : آنقدر گفت كه\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nيك مرتبه پيش من مجسم شد كه الان خدا خودش در مىآيد و مىخواهد خودش را به من نشان بدهد !\r\n\r\nبخش احتجاجات در كتب حديث\r\nبخشى از كتابهاى حديثى ما احتجاجات است . مثلا بحار الانوار يك جلد در احتجاجات دارد . ما يك كتاب داريم در احتجاج : احتجاج طبرسى . بايد اين احتجاجات را خواند . اينها مباحثاتى است كه علماى اديان ديگر و به طور كلى دانشمندان ديگر - كه بعضى از آنها دهرى و مادىمسلك ، بعضى يهودى ، بعضى مسيحى ، بعضى زردشتى ، بعضى صابئى و حتى بعضى بت‌پرست بودند - با ائمه عليهم السلام داشته‌اند . اينها مىآمدند نزد ائمه سؤال مىكردند ، جواب مىشنيدند و مىرفتند .\r\nكسى نمىگفت تو چه حقى دارى در دولت مقتدر اسلامى چنين حرفهايى بزنى .\r\nمخصوصا مباحثات و احتجاجات حضرت رضا عليه السلام كه در متن كتب تاريخ و حديث مضبوط است عجيب است . دولت هارون و دولت مأمون از مقتدرترين دولتهايى است كه جهان به خود ديده است . اينها اگر مىخواستند جلو آزادى عقيده را بگيرند ، به حد اعلا مىتوانستند و كسى جرئت مخالفت نداشت . هارون اجازه مىداد متكلمين بيايند . در آن زمان هنوز فرقه‌هاى متكلمين توسعهء زياد پيدا نكرده بود . فرقه‌هاى مختلف متكلمين اسلامى مىآمدند ، شروع مىكردند به مباحثه كردن ؛ آنها كه عقايد اعتزالى داشتند ، آنها كه عقايد اشعرى داشتند و حتى آنها كه شيعه بودند . با اين كه اينها دشمن درجه اول شيعه بودند ، مع‌ذلك به متكلمين شيعى كم و بيش اجازه مىدادند كه بيايند در اين مجالس بحثهاى خودشان را مطرح كنند .\r\nمأمون كه داستانى است ! با اين كه او از نظر سياسى آدم سنىمسلك و متعصبى بود ( يعنى پايه سياستش بر احترام شيخين و بر تسنن بود و مىدانيم كه در مسائل سياسى چقدر شيعه را اذيت مىكرد و همين كافى است كه امام رضا عليه السلام را شهيد كرد ) ولى همين آدم تا آنجا كه به سياستش برخورد نداشت ، در مسائل مذهبى آزادى مىداد . خودش مباحثاتى دارد به نفع تشيع و عليه تسنن كه يك قاضى ترك چند سال پيش كتابى به نام تشريح و محاكمه در تاريخ آل‌محمد نوشت و به فارسى ترجمه شده ؛ من وقتى آن كتاب را خواندم ديدم يكى از بهترين احتجاجات و مباحثاتى كه به نفع شيعه شده و در آن بر امامت اميرالمؤمنين استدلال شده است\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nهمين مباحثه‌اى است كه مأمون با علماى اهل تسنن كرده است . مأمون هر عيبى داشت ولى مرد دانش‌دوست و دانش‌طلب عجيبى بود .\r\n\r\nاعتماد اسلام به منطق خود\r\nشما نظير و شبيه اين رفتارها را در كجا پيدا مىكنيد ؟ علت اين امر چه بود ؟ اين بود كه اسلام به منطق خودش اعتماد داشت . اسلام چون به منطق خودش اعتماد داشت هيچ وقت نمىآمد مردم را بترساند بگويد درباره اين مسائل فكر نكن ، درباره خدا فكر نكن ، بلكه مىگفت هرچه دلت مىخواهد فكر كن ولى به شرط اين كه اساسى فكر كنى ، روى منطق فكر كنى ، در حدودى كه يك بشر مىتواند فكر كند . يك وقت مثلا تو مىگويى من مىخواهم حقيقت خدا را به دست آورم . به تو مىگويند آيا تو حقيقت يكى از مخلوقات خدا را به دست‌آورده‌اى كه مىخواهى حقيقت خدا را به‌دست آورى ؟ آيا تو حقيقت همين نور حسى را به دست آورده‌اى ؟ الان هم كه علم اين همه پيشرفت كرده است ، از بحث در حقيقت اشياء خوددارى مىكند . ولى مىگويد اين كه ما به كُنه و حقيقت اشياء نرسيم ، دليل نمىشود كه وجود اشياء را انكار كنيم . اگر از ما بپرسند حقيقت برق چيست نمىدانيم ، حقيقت ماده چيست نمىدانيم ، حقيقت انرژى چيست نمىدانيم ، حقيقت نور چيست نمىدانيم ، اما وجود اينها را انكار نمىكنيم . حقيقت حيات چيست ؟ هنوز يك بشر پيدا نشده است كه ادعا كند من مىتوانم بگويم حقيقت حيات چيست . اما وجود حيات را انكار نمىكنيم چون آثار حيات را مىبينيم . در اين حدود همه مردم مىتوانند به خدا معرفت پيدا كنند كه خدايى هست ، ذات لايزالى هست ، ذات ازلى و ابدى هست ، ذاتى كه بىنياز از همه چيز است ، ذاتى كه مبدأ همه اشياء است ، ذاتى كه عالم به مخلوقات خود و قادر بر همه چيز است . در اين حدود همه مىتوانند درك كنند .\r\nحالا راز قضا و قدر را فرض كنيم هيچ كس نتواند درك كند يا بعضى افراد بتوانند درك كنند ولى افراد ديگر نتوانند درك كنند ، اين مضر به جايى نيست . اين است كه اسلام نه تنها به مردم اجازه مىدهد بلكه فرمان مىدهد كه در اين گونه مسائل فكر كنند ؛ درباره معاد فكر كنند ( و نمونه تفكر به دست مردم مىدهد ) ، درباره نبوت فكر كنند و درباره ساير مسائل ، چرا ؟ به دليل اطمينانى كه اسلام به منطق خود دارد و اين كه پايه اين دين روى منطق و فكر و تفكر است .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nدشمنان خدمتگزار\r\nمن مكرر در نوشته‌هاى خودم نوشته‌ام كه من هرگز از پيدايش افراد شكاك در اجتماع كه عليه اسلام سخنرانى كنند و مقاله بنويسند نه تنها متأثر نمىشوم ، از يك نظر خوشحال هم مىشوم ، چون مىدانم پيدايش اينها سبب مىشود كه چهره اسلام بيشتر نمايان شود . وجود افراد شكاك و افرادى كه عليه دين سخنرانى مىكنند وقتى خطرناك است كه حاميان دين آنقدر مرده و بى روح باشند كه در مقام جواب برنيايند و عكس‌العمل نشان ندهند . اما اگر همين مقدار حيات و زندگى در ملت اسلام وجود داشته باشد كه در مقابل ضربت دشمن عكس‌العمل نشان بدهد ، مطمئن باشيد كه در نهايت امر به نفع اسلام است ؛ همانطور كه در طول سى چهل سال اخير ، كسروى پيدا شد عليه شيعه بالخصوص و احيانا عليه اسلام چيزها نوشت ، توده‌اىها آمدند در مسائل ماديگرى حرفها زدند و به اساس اسلام اعتراض كردند ، افراد ديگرى پيدا شدند كه به نام حمايت از مليت ايرانى عليه اسلام سخنانى گفتند ؛ اينها بدون اين كه خودشان بخواهند و قصد داشته باشند ، به طور غير مستقيم آنقدر به اسلام خدمت كردند كه خدا مىداند . وقتى كسروى آن كتابها را نوشت ، تازه دست علماى اسلام رفت روى كاغذ و مسائلى را كه در طول چند قرن در اثر اين كه اعتراض و تشكيك و ايرادى نشده بود پرده‌هايى از ابهام روى آنها را گرفته بود و كم‌كم خرافات و اوهامى هم درباره آنها پيدا شده بود ، تشريح كردند . اصلا مردم نمىدانستند مثلا در باب امامت چه بايد بگويند ، در باب تشيع چه بايد بگويند ، در باب تقيه چه بايد بگويند ، در باب بَداء چه بايد بگويند . آنوقت علما شروع كردند به آشكار ساختن حقايق از زير پرده‌هاى اوهامى كه در طول چند قرن در اثر نبودن شكاك و اين دشمنان خدمتگزار به وجود آمده بود ، و يك سلسله از مسائل خيلى بهتر روشن شد . توده‌اىها چقدر به طور غير مستقيم و بدون اين كه خودشان بخواهند ، به منطق فلسفى و منطق اجتماعى اسلام خدمت كردند ! يعنى سبب شدند كه دستهاى علماى اسلام از آستين بيرون آمد و آثار نفيسى در اين زمينه منتشر شد .\r\nيك دين زنده هرگز از اين گونه حرفها بيم ندارد ، آنوقت بيم دارد كه ملتش آنقدر مرده باشند كه عكس‌العمل نشان ندهند و متأسفانه ما در گذشته گاهى چنين حالتى داشته‌ايم . مثلا در اوايل مشروطيت عده‌اى آمدند گفتند : قوانين جزائى اسلام به درد امروز نمىخورد . ما نديديم يك نفر پيدا شود كه يك كتاب بنويسد از منطق\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nاسلام در اين زمينه حمايت كند . بعد عده‌اى روى غرض و عده‌اى روى جهالت و نادانى آمدند قوانين جزائى اسلام را يكباره بوسيدند و كنار گذاشتند ، نسخ‌شده تلقى كردند و رفتند قوانين جزائى كشورهاى خارجى را ترجمه كردند . اين ، اسباب تأسف است والّا اكنون كه در مسائل ديگر حقوقى اسلام مثل حقوق زن و مسائل اقتصادى اسلام جنبشى در ميان مسلمين مىبينيم ، هيچ جاى نگرانى نيست و در نهايت امر پيروزى با مسلمين است .\r\nاساسا دينى كه منطقش بر اساس فكر و عقل و حساب و فلسفه و بر اساس يك سلسله مصالح است ، در اين جهت نگرانى ندارد . روى همين حساب از صدر اسلام تا كنون آن آزادى تفكرى كه اسلام به مسلمين و به ملل ديگر درباره اسلام داده ، هيچ دين ديگرى نداده است و اين از افتخارات اسلام است .\r\nخدايا ! به همه ما توفيق عنايت كن كه حقايق اسلام را از روى بصيرت و تحقيق درك كنيم .\r\nخدايا ! به ما غيرت و حيات و جنبش عنايت كن .\r\nخدايا ! خير دنيا و آخرت به همه ما كرامت بفرما ، پنبه‌هاى غفلت از گوش ما بيرون كن .\r\nخدايا ! اموات همه ما را ببخش و بيامرز .\r\n\r\n","description":"","footnote":"","page_name":" 401 ","page_number":401},
  {"content":"\r\n . \r\n","description":"","footnote":"","page_name":" 402 ","page_number":402},
  {"content":"\r\n\r\n\r\nقيام و انقلاب مهدى عليه السلام\r\n\r\n","description":"","footnote":"","page_name":" 403 ","page_number":403},
  {"content":"\r\n . \r\n","description":"","footnote":"","page_name":" 404 ","page_number":404},
  {"content":"\r\n\r\n\r\nقيام و انقلاب مهدى عليه السلام\r\n« باسمه تعالى »\r\nانديشهء پيروزى نهايى نيروى حق و صلح و عدالت بر نيروى باطل و ستيز و ظلم ، گسترش جهانى ايمان اسلامى ، استقرار كامل و همه جانبهء ارزشهاى انسانى ، تشكيل مدينهء فاضله و جامعهء ايده‌آل ، و بالاخره اجراى اين ايدهء عمومى و انسانى به وسيلهء شخصيتى مقدس و عالىقدر كه در روايات متواتر اسلامى از او به « مهدى » تعبير شده است ، انديشه‌اى است كه كم و بيش همهء فرق و مذاهب اسلامى - با تفاوتها و اختلافهايى - بدان مؤمن و معتقدند ؛ زيرا اين انديشه به حسب اصل و ريشه ، قرآنى است ؛ اين قرآن مجيد است كه با قاطعيت تمام ، پيروزى نهايى ايمان اسلامى « 1 » ، غلبهء قطعى صالحان و متقيان « 2 » ، كوتاه شدن دست ستمكاران و جباران براى هميشه « 3 » ، و\r\n\r\n\r\n\r\n\r\n","description":"","footnote":"\r\n( 1 ) . هُوَ الَّذى ارْسَلَ رَسولَهُ بِالْهُدى وَ دينِ الْحَقِّ لِيُظْهِرَهُ عَلَى الدّين كُلِّهِ و لَوْ كَرِهَ الْمُشْرِكونَ ( توبه / 33 وصف / 9 ) .\r\n( 2 ) . وَ لَقَدْ كَتَبْنا فِى الزَّبورِ مِنْ بَعْدِ الذِّكْرِ انَّ الْارْضَ يَرِثُها عِبادِىَ الصّالِحونَ ( انبياء / 105 ) .\r\n( 3 ) . وَ نُريدُ انْ نَمُنَّ عَلَى الَّذينَ اسْتُضْعِفوا فِى الْارْضِ وَ نَجْعَلَهُمْ ائِمَّةً وَ نَجْعَلَهُمُ الْوارِثينَ . وَ نُمَكِّنَ لَهُمْ فِى الْارْضِ وَ نُرِىَ فِرْعَوْنَ وَ هامانَ وَ جُنودَهُما مِنْهُمْ ما كانوا يَحْذَرونَ ( قصص / 5 و 6 ) .\r\n","page_name":" 405 ","page_number":405},
  {"content":"\r\n\r\nآيندهء درخشان و سعادتمندانهء بشريت « 1 » را نويد داده است .\r\nاين انديشه بيش از هر چيز مشتمل بر عنصر خوشبينى نسبت به جريان كلى نظام طبيعت و سير تكاملى تاريخ و اطمينان به آينده و طرد عنصر بدبينى نسبت به پايان كار بشر است كه طبق بسيارى از نظريه‌ها و فرضيه‌ها فوق‌العاده تاريك و ابتر است .\r\n\r\nانتظار فرج\r\nاميد و آرزوى تحقق اين نويد كلى جهانى انسانى ، در زبان روايات اسلامى « انتظار فرج » خوانده شده و عبادت ، بلكه افضل عبادات شمرده شده است . اصل « انتظار فرج » از يك اصل كلى اسلامى و قرآنى ديگر استنتاج مىشود و آن اصل « حرمت يأس از رَوح اللَّه » است .\r\nمردم مؤمن به عنايات الهى ، هرگز و در هيچ شرايطى اميد خويش را از دست نمىدهند و تسليم يأس و نااميدى و بيهوده‌گرايى نمىگردند . چيزى كه هست اين « انتظار فرج » و اين « عدم يأس از روح اللَّه » در مورد يك عنايت عمومى و بشرى است نه شخصى يا گروهى ، و بعلاوه توأم است با نويدهاى خاص و مشخص كه به آن قطعيت داده است .\r\n\r\nدو گونه انتظار\r\nانتظار فرج و آرزو و اميد و دل بستن به آينده دو گونه است : انتظارى كه سازنده و نگهدارنده است ، تعهدآور است ، نيروآفرين و تحرك‌بخش است ، به گونه‌اى است كه مىتواند نوعى عبادت و حق‌پرستى شمرده شود ؛ و انتظارى كه گناه است ، ويرانگر است ، اسارت بخش است ، فلج‌كننده است و نوعى « اباحيگرى » بايد محسوب گردد .\r\nاين دو نوع انتظار فرج ، معلول دو نوع برداشت از ظهور عظيم مهدى موعود است ؛ و اين دو نوع برداشت به نوبهء خود از دو نوع بينش دربارهء تحولات و انقلابات تاريخى ناشى مىشود . از اين رو لازم است اندكى دربارهء دگرگونيها و تحولات\r\n\r\n\r\n\r\n\r\n","description":"","footnote":"\r\n( 1 ) . قالَ موسى لِقَوْمِهِ اسْتَعينوا بِاللَّهِ وَ اصْبِروا انَّ الْارْضَ لِلّهِ يورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقينَ ( اعراف / 128 ) .\r\n","page_name":" 406 ","page_number":406},
  {"content":"\r\n\r\nتاريخى به بررسى بپردازيم .\r\n\r\nشخصيت و طبيعت جامعه\r\nآيا تحولات تاريخى يك سلسله امور تصادفى و اتفاقى است يا يك سلسله امور طبيعى ؟ اگرچه در طبيعت ، تصادف واقعى - يعنى بروز و حدوث پديده‌اى بدون علت و خالى از ضرورت - وجود ندارد ، ولى به صورت نسبى قطعاً وجود دارد .\r\nما اگر يك روز صبح از خانه بيرون بياييم و دوستى را كه سالهاست او را نديده‌ايم در همان لحظه در حال عبور از مقابل خانه ملاقات نماييم ، اين ملاقات را امرى « تصادفى » تلقى مىكنيم ، چرا ؟ براى اينكه لازمهء طبيعت كلىِ بيرون رفتن از خانه چنين ملاقاتى نيست ، والّا بايد همه روز چنين ملاقاتى دست مىداد ، ولى لازمهء اين فرد خاص از بيرون رفتن ، يعنى بيرون رفتن در اين زمان معين و با اين مشخصات معين ، چنين ملاقاتى هست و لزوماً بر آن مترتب مىگردد .\r\nما هنگامى كه معلولى را با طبيعت كلى يك علت بسنجيم و آن را لازمهء آن طبيعت به طور كلى و عام و شامل نيابيم ، نام « تصادف » روى آن مىگذاريم .\r\nامور تصادفى تحت ضابطهء كلى درنمىآيد و قانونى علمى نمىتواند داشته باشد ، زيرا قوانين علمى عبارت است از جريانات كلى و عمومى طبيعت .\r\nممكن است كسى تحولات تاريخى را يك سلسله امور تصادفى و اتفاقى يعنى امورى كه تحت قاعده و ضابطه‌اى كلى درنمىآيد بداند ، از آن جهت كه مدعى شود جامعه چيزى جز مجموعه‌اى از افراد با طبايع فردى و شخصى نيست ؛ مجموع حوادثى كه به وسيلهء افراد به موجب انگيزه‌هاى فردى و شخصى به وجود مىآيد منجر به يك سلسله حوادث تصادفى مىشود و آن حوادث تصادفى منشأ تحولات تاريخى مىگردد .\r\nنظريهء ديگر اين است كه جامعه به نوبهء خود ، مستقل از افراد ، طبيعت و شخصيت دارد و به اقتضاى طبيعت و شخصيت خود عمل مىكند . شخصيت جامعه عين شخصيت افراد نيست ، بلكه از تركيب و فعل و انفعال فرهنگى افراد ، شخصيتى واقعى و حقيقى به وجود مىآيد ، آنچنان كه در هر مركّب از مركّبات بىجان يا جاندار چنين است . عليهذا جامعه ، طبيعت و خصلت و سنت و قاعده و ضابطه دارد ، يعنى طبق طبيعت خود عمل مىكند و عملها و عكس‌العملهايش طبق يك سلسله\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nقوانين كلى و عمومى قابل توضيح است .\r\nپس تاريخ آنگاه فلسفه دارد و آنگاه تحت ضابطه و قاعدهء كلى درمىآيد و آنگاه موضوع تفكر و مايهء تذكر و آيينهء عبرت و قابل درس آموزى است كه جامعه از خود طبيعت و شخصيت داشته باشد ، و گرنه جز زندگى افراد چيزى وجود ندارد و اگر درس و عبرتى باشد درسهاى فردى از زندگى افراد است نه درسهاى جمعى از زندگى اقوام و ملل . عليهذا برداشت داشتن از تاريخ و تحولات آن كه بدان اشاره شد ، فرع بر مسئلهء طبيعت و شخصيت داشتن جامعه است .\r\n\r\nقرآن و تاريخ\r\nمسئله « انتظار فرج » كه موضوع بحث اين گفتار است ضمن اينكه بحثى فلسفى و اجتماعى است ، بحثى دينى و اسلامى است و همچنان‌كه گفتيم ريشهء قرآنى دارد .\r\nپس قبل از آن كه دربارهء چگونگى انتظار به بررسى بپردازيم بايد نظر قرآن را دربارهء جامعه و سرگذشت متحول و متغير آن كه تاريخ است روشن كنيم .\r\nدر اين كه قرآن مجيد تاريخ را به عنوان يك درس و يك منبع معرفت و شناسايى ، يك موضوع تفكر و مايهء تذكر و آيينهء عبرت ياد مىكند جاى ترديد نيست . ولى آيا قرآن به تاريخ به چشم فردى مىنگرد يا به چشم اجتماعى ؟ آيا قرآن تنها نظرش به اين است كه زندگى افرادى را براى عبرت ساير افراد طرح كند يا نظرش به زندگى جمعى است ، لااقل زندگى جمعى نيز منظور نظر قرآن هست ؟ و به فرض دوم آيا از قرآن مىتوان استنباط كرد كه جامعه ، مستقل از افراد ، حيات و شخصيت و مدت و اجل و حتى شعور و ادراك و وجدان و ذوق و احساس و نيرو دارد يا نه ؟ و بنا بر اين فرض آيا از قرآن كريم مىتوان استنباط كرد كه بر جامعه‌ها و اقوام و امم ، « سنت » ها و روشها و قوانين معيّن و مشخّص و يكسانى حاكم است يا نه ؟\r\nالبته بررسى كامل اين مطلب نيازمند به رساله‌اى جداگانه است ؛ اينجا به طور اختصار عرضه مىدارم كه پاسخ هر سه پرسش مثبت است « 1 » .\r\n\r\n\r\n\r\n\r\n","description":"","footnote":"\r\n( 1 ) . رجوع شود به تفسير الميزان ( متن عربى ) ج 4 / ص 102 و ج 7 / ص 333 و ج 8 / ص 85 و ج 10 ص 71 - 73 و ج 18 / ص 191 .\r\n","page_name":" 408 ","page_number":408},
  {"content":"\r\n\r\nقرآن كريم لااقل در بخشى از عبرت‌آموزىهاى خود ، زندگى اقوام و امتها را به عنوان مايهء تنبّه براى اقوام ديگر مطرح مىكند :\r\nتِلْكَ امَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ و لا تُسْئَلونَ عَمّا كانوا يَعْمَلونَ « 1 » .\r\nآنان امت و جامعه‌اى بودند كه گذشتند و رفتند . آنان راست دستاوردهاى خودشان و شما راست دستاوردهاى خودتان . شما مسئول اعمال آنان نيستيد . ( تنها مسئول اعمال خود هستيد ) .\r\nقرآن مكرر در تعبيرات خود موضوع حيات و مدت و اجل اقوام و امتها را طرح كرده است ، مثلًا مىگويد :\r\nوَ لِكُلِّ امَّةٍ اجَلٌ فَاذِا جاءَ اجَلُهُمْ لا يَسْتَأْخِرونَ ساعَةً وَ لا يَسْتَقْدِمونَ « 2 » .\r\nزندگى هر امتى را پايانى است ، پس هر گاه پايان عمرشان فرا رسد ، نه ساعتى ديرتر بپايند و نه ساعتى زودتر فانى گردند .\r\nقرآن كريم اين گمان را كه اراده‌اى گزافكار و مشيّتى بىقاعده و بىحساب سرنوشتهاى تاريخى را دگرگون مىسازد به شدت نفى مىكند و تصريح مىنمايد كه قاعده‌اى ثابت و تغييرناپذير بر سرنوشتهاى اقوام حاكم است ؛ مىفرمايد :\r\nفَهَلْ يَنْظُرون الّا سُنَّتَ الْاوَّلينَ فَلَنْ تَجِدَ لِسُنَّتِ اللَّهِ تَبْديلًا وَ لَنْ تَجِدَ لِسُنَّتِ اللَّهِ تَحْويلًا « 3 » .\r\nآيا اين مردم جز سنت و روشى كه بر اقوام پيشين جارى شده است انتظارى دارند ؟ هرگز در سنت خدا تبديل ( جانشين شدن سنتى به جاى سنتى ) يا تغيير ( دگرگونى يك سنت ) نخواهى يافت .\r\n\r\n\r\n\r\n\r\n","description":"","footnote":"\r\n( 1 ) . بقره / 134 و 141 .\r\n( 2 ) . اعراف / 34 .\r\n( 3 ) . فاطر / 43 .\r\n","page_name":" 409 ","page_number":409},
  {"content":"\r\n\r\nقرآن كريم نكتهء فوق‌العاده آموزنده‌اى در مورد سنتهاى تاريخ يادآورى مىكندو آن اينكه مردم مىتوانند با استفاده از سنن جاريهء الهيه در تاريخ ، سرنوشت خويش را نيك يا بد گردانند ، به اينكه خويش و اعمال و رفتار خويش را نيك يا بد گردانند ؛ يعنى سنتهاى حاكم بر سرنوشتها در حقيقت يك سلسله عكس‌العملها و واكنشها در برابر عملها و كنشهاست . عملهاى معين اجتماعى عكس‌العملهاى معين به دنبال خود دارد . از اين رو در عين آنكه تاريخ با يك سلسله نواميس قطعى و لايتخلّف اداره مىشود ، نقش انسان و آزادى و اختيار او به هيچ وجه محو نمىگردد .\r\nقرآن آيات زيادى در اين زمينه دارد ؛ كافى است كه براى نمونه آيهء 11 از سورهء مباركهء رعد را بياوريم :\r\nانَّ اللَّهَ لا يُغَيِّرُ ما بِقَوْمٍ حَتّى يُغَيِّروا ما بِانْفُسِهِمْ .\r\nخداوند وضع حاكم و مستولى بر قومى را تغيير نمىدهد مگر آنكه آنچه در خلق و خوى و رفتار خود دارند تغيير دهند .\r\n\r\nتوجيه و تفسير تكامل تاريخ\r\nاگر در مكتبى ، جامعه داراى شخصيت و طبيعت شناخته شود ، و از طرف ديگر اين موجود شخصيت‌دار يك موجود زندهء متحول و متكامل و بالنده تلقى شود ، بايد ديد تكامل جامعه را چگونه توجيه و تفسير مىكند ؟ يعنى بايد ديد اين مكتب جامعه را به چه شكلى به سوى كمال در تكاپو مىداند ، به عبارت ديگر تكامل را چگونه تفسير و توجيه مىنمايد ؟\r\nقرآن مجيد ، هم بر شخصيت و واقعيت جامعه تأكيد دارد و هم بر سير صعودى و كمالى آن . از سوى ديگر مىدانيم مكتبهاى ديگر هم بوده و هستند كه ضرورت و جبر تاريخ را بدين سو مىدانند ، پس لازم است بدانيم كه چه از نظر قرآن مجيد و چه از نظر برخى مكتبهاى ديگر ، تكامل تاريخ را چگونه بايد توجيه و تفسير كرد ؟ و مخصوصاً انسانها چه مسئوليتى دارند و چه نقشى بايد ايفا نمايند ؟ بالاخص « انتظار بزرگ » به چه شكل و چه صورت بايد باشد ؟\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nدو شيوهء مختلف\r\nتوجيه تكامل تاريخ با دو شيوهء مختلف صورت مىگيرد . ما يكى از اين دو شيوه را « ابزارى » و از نظرى « ديالكتيكى » مىناميم و شيوهء ديگر را « انسانى » يا « فطرى » مىخوانيم . به عبارت ديگر دربارهء تكامل تاريخ دو گونه بينش و دو گونه طرز تفكر وجود دارد و بر حسب هر يك از اين دو طرز تفكر « انتظار بزرگ » شكل و صورت و بلكه ماهيت خاص پيدا مىكند .\r\nاكنون به توضيح اين دو طرز تفكر مىپردازيم و البته آن اندازه به توضيح اين دو طرز تفكر مىپردازيم كه مسئله با « انتظار » و اميد به آينده و نوع راهگشايى به سوى آينده مربوط است و نه بيشتر .\r\n\r\nبينش ديالكتيكى يا ابزارى\r\nبرخى ، تحولات تكاملى تاريخ را از زاويهء « انقلاب اضداد به يكديگر » توجيه مىكنند ؛ منحصر به تاريخ نيست ، تاريخ جزئى از طبيعت است ، تحولات تكاملى طبيعت را به طور كلى از اين راه توجيه مىنمايند . ما الزاماً ناچاريم پيش از آنكه به توضيح توجيه ابزارى تاريخ بپردازيم ، توجيه ديالكتيكى طبيعت را كه مبناى توجيه ابزارى تاريخ است اندكى توضيح دهيم .\r\nبينش ديالكتيكى طبيعت بر اين اساس است كه :\r\nاولًا ، طبيعت در حركت و تكاپوى دائم است ؛ ثبات و توقف و يكسانى در طبيعت وجود ندارد . پس شناخت و بينش درست دربارهء طبيعت اين است كه همواره اشياء را در حال حركت و دگرگونى مطالعه كنيم و حتى بدانيم كه فكر ما نيز به حكم اينكه جزئى از طبيعت است ، در هر آن در حال دگرگون شدن است ؛ در دو لحظه به يك حال نيست ، در هر لحظه هر انديشه‌اى غير از انديشهء لحظهء پيش است .\r\nثانياً ، هر جزء از اجزاء طبيعت تحت تأثير ساير اجزاء طبيعت است و به نوبهء خود در همهء آنها مؤثر است ؛ يك همبستگى كامل ميان همهء اجزاء وجود دارد . پس شناخت و بينش ما دربارهء طبيعت آنگاه صحيح است كه هر چيز را در حال ارتباط با همه چيز - نه به صورت منفرد و مجزا - مطالعه نماييم ؛ يعنى همان‌طورى كه هر چيز به حكم قانون حركت ، در هر لحظه غير از آن است كه در لحظهء پيش بود و اگر آن را در لحظهء بعد عيناً همان بدانيم كه در لحظهء قبل بوده است شناخت ما از آن شىء غلط\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nاست ، همچنين هر چيز در شرايط خاص و در حال ارتباط با اشياء معين ، غير از آن چيز است در شرايط ديگر و در حال ارتباط با اشياء ديگر ؛ و اگر بپنداريم كه يك چيز در شرايط خاص ، عيناً همان چيز است در شرايط ديگر ، باز هم شناخت ما نسبت به آن غلط است .\r\nثالثاً ، حركت از تضاد ناشى مىشود ؛ تضادها و كشمكشها پايهء حركتهاست .\r\nهمانطور كه هراكليت يونانى در دو هزار و پانصد سال پيش گفته است : « نزاع ، مادر پيشرفتهاست » . تضادها به اين صورت پديد مىآيد كه هر چيز طبعاً گرايشى به سوى ضد خود و نفىكنندهء خود دارد و آن را در درون خود مىپرورد ؛ هر چيز در حالى كه خود را « اثبات » مىكند ، « انكار » خود را نيز در بر دارد ؛ هر چيز در عين اينكه هست ، نيست ، زيرا عامل فنا و نيستى خود را نيز همراه دارد . با رشد عوامل نفى كننده ، در درون شىء دو دسته عوامل صف آرايى مىكنند : عوامل اصلى و اثباتى كه مىخواهد شىء را در حالى كه هست نگه دارد ، و عوامل نفى كننده كه مىخواهد آن را تبديل به نفى خودش بكند .\r\nرابعاً ، جدال درونى اشياء رو به تزايد است و شدت مىيابد تا به اوج خود يعنى آخرين حد اختلاف و كشمكش مىرسد ، به نقطه‌اى مىرسد كه تغييرات كمّى در يك حالت انقلابى و جهش‌وار تبديل به تغيير كيفى مىشود و كشمكش به سود نيروهاى نو و شكست نيروهاى كهن پايان مىيابد و شىء يكسره به ضد خود تبديل مىشود .\r\nپس از آنكه شىء تبديل به ضد خود گرديد ، بار ديگر همان جريان صورت مىگيرد ؛ يعنى اين مرحله نيز به نوبهء خود ضد خويش را مىپرورد و پس از يك سلسله كشمكشها به نفى خود كه نفى نفى مرحلهء اول است و به نحوى مساوى با اثبات است منتهى مىشود . ولى نفى نفى كه مساوى با اثبات است به معنى رجعت به حالت اول نيست ، بلكه به صورت نوعى تركيب ميان حالت اول و حالت دوم است . پس حالت سوم كه ضد ضد است و آن را « سنتز » مىناميم تركيبى است از حالت اول كه آن را « تز » مىناميم و حالت دوم كه آن را « آنتىتز » مىخوانيم . طبيعت به اين ترتيب حركت مىكند و از مرحله‌اى به مرحله‌اى ديگر منتقل مىشود و راه « تكامل » خود را مىپيمايد .\r\nطبيعت هدفدار نيست و كمال خود را جستجو نمىكند ، بلكه به سوى انهدام\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nخويش تمايل دارد ، ولى چون آن انهدام نيز به نوبهء خود به انهدام خويش تمايل دارد و هر نفى كننده به سوى نفى كنندهء خود گرايش دارد ، نفى نفى كه نوعى تركيب ميان دو مرحلهء قبل از خود است صورت مىگيرد و قهراً و جبراً تكامل رخ مىدهد . اين است ديالكتيك طبيعت .\r\nتاريخ نيز جزئى از طبيعت است و ناچار - هر چند عناصر مشكّله‌اش انسانها هستند - چنين سرشت و سرنوشتى دارد ؛ يعنى تاريخ يك جريان دائم و يك ارتباط متقابل ميان انسان و طبيعت ، و انسان و اجتماع ، و يك صف آرايى و جدال دائم ميان گروههاى در حال رشد انسانى و گروههاى در حال زوال انسانى است كه در نهايت امر در يك جريان تند و انقلابى به سود نيروهاى در حال رشد پايان مىيابد و بالاخره يك تكاپوى اضداد است كه همواره هر حادثه به ضد خودش و او به ضد ضد تبديل مىگردد و تكامل رخ مىدهد .\r\nاساس زندگى بشر و موتور به حركت آورندهء تاريخ او كار توليدى است . كار توليدى اجتماعى در هر مرحله از رشد باشد ، مناسبات اقتصادى ويژه‌اى ميان افراد ايجاب مىكند و آن مناسبات اقتصادى مقتضى يك سلسله مناسبات ديگر اعم از اخلاقى و سياسى و قضايى و خانوادگى و غيره است كه آنها را توجيه نمايد . ولى كار توليدى در يك مرحلهء خاص از رشد ثابت نمىماند ، زيرا انسان موجودى است ابزارساز و ابزار توليدى تدريجاً تكامل مىيابد و ميزان توليد را بالا مىبرد ؛ با تكامل ابزار توليد ، انسانهاى نو با بينش نو و وجدان تكامل‌يافته پا به ميدان مىگذارند ، زيرا همچنان كه انسان ابزارساز است ، ابزار هم به نوبهء خود انسان ساز است ؛ و از طرف ديگر رشد توليد و بالا رفتن ميزان آن ، مناسبات اقتصادى ديگرى ايجاب مىكند ، و آن مناسبات اقتصادى به نوبهء خود مقتضى يك سلسله مناسبات اجتماعى ديگر است كه آنها را توجيه نمايد .\r\nاين است كه گفته مىشود اقتصاد زيربناى اجتماع است و ساير شئون ، روبنا ؛ يعنى همهء شئون اجتماعى براى توجيه و تفسير وضع اقتصادى جامعه است و هنگامى كه زيربناى جامعه در اثر تكامل ابزار توليد و بالا رفتن سطح توليد دگرگون مىشود ، جبراً روبناها بايد تغيير كند . ولى همواره قشر وابسته به اقتصاد كهن كه دگرگونى را به زيان خود مىبيند كوشش مىنمايد وضع را به همان حال كه هست نگه دارد ، اما قشر نوخاسته يعنى قشر وابسته به ابزار توليدى جديد ، قشرى كه منافع\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nخود را در دگرگونى اوضاع و برقرارى نظامى جديد تشخيص مىدهد ، كوشش مىكند جامعه را تغيير دهد و جلو ببرد و ساير شئون اجتماعى را با ابزار تكامل‌يافته و سطح جديد توليد هماهنگ سازد .\r\nنزاع و كشمكش ميان اين دو گروه - كه يكى جامدالفكر و وابسته به گذشته و ديگرى روشنفكر و وابسته به آينده است ، يكى فضاى موجود را براى تنفس خود لازم مىشمارد و مىخواهد آن را نگه دارد و ديگرى فضاى تنفس جديدى جستجو مىكند ، يكى در حال زوال و ديگرى در حال رشد است - سخت در مىگيرد و شدت مىيابد تا به اوج خود كه نقطهء انفجار است مىرسد و جامعه با يك گام انقلابى به صورت دگرگونى نظام كهن و برقرارى نظام جديد و به صورت پيروزى نيروهاى نو و شكست كامل نيروهاى كهنه تبديل به ضد خود مىگردد و مرحلهء تازه‌اى از تاريخ آغاز مىشود .\r\nاين مرحله از تاريخ نيز به نوبهء خود سرنوشتى مشابه با مرحلهء قبلى دارد ؛ يعنى به دنبال تكامل ابزار توليد ، انسانهاى نوتر پا به ميدان مىگذارند و به علت بالا رفتن ميزان توليد ، نظامات اجتماعى موجود قدرت حل مشكلات اجتماعى را از دست مىدهد . بار ديگر جامعه دچار بن‌بست و تضاد مىشود و ضرورت دگرگونى نظامات اقتصادى و اجتماعى پيدا مىشود . اين مرحله نيز جاى خود را به ضد و نفىكنندهء خود مىدهد و مرحلهء جديدترى آغاز مىشود و همين طور . . .\r\nتاريخ - مانند خود طبيعت - همواره از ميان اضداد عبور مىكند ، يعنى حلقات پيوستهء تاريخ عبارت است از مجموعه‌اى از اضداد كه هر مرحلهء قبلى مرحلهء بعدى را در درون خود پرورانده است و پس از يك سلسله كشمكشها جاى خود را به او داده است .\r\nاين طرز تفكر دربارهء طبيعت و تاريخ ، « تفكر ديالكتيكى » ناميده مىشود و چون در مورد تاريخ ، همهء ارزشهاى اجتماعى را در طول تاريخ تابع و وابسته به ابزار توليد مىداند ، ما اين طرز تفكر و اين بينش را در مورد تاريخ « بينش ابزارى » مىناميم . از اين به بعد هر گاه بگوييم « بينش ابزارى تاريخ » مقصودمان اين طرز خاص از تفكر دربارهء تحولات تاريخى است كه از آن به ماديت تاريخى ( ماترياليسم تاريخى ) تعبير مىشود و خلاصه‌اش اين است كه تاريخ ماهيت و طبيعت مادى دارد و وجود ديالكتيكى .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\n\r\nهستهء اصلى\r\nهستهء اصلى تفكر ديالكتيكى - چه در مورد كل طبيعت و چه در مورد خصوص تاريخ - چيست ؟ از ميان اصول و فروع نامبرده كدام‌يك را بايد هستهء اصلى و مابه‌الامتياز اين طرز تفكر و اين منطق از ساير تفكرات و منطقها دانست ؟ مخصوصاً مابه‌الامتياز اين تفكر با تفكرى كه طرفداران منطق ديالكتيك آن را « تفكر متافيزيكى » ( ماوراءالطبيعى ) مىخوانند چيست ؟\r\nآيا هستهء اصلى اين است كه طرفداران اين منطق ، طبيعت و اشياء را در حركت و جريان دائم مىدانند و طرفداران به اصطلاح تفكر متافيزيكى اشياء را ساكن و جامد و بىحركت مىدانند ؟\r\nدر بسيارى از گفته‌ها و نوشته‌هاى طرفداران منطق ديالكتيك اين مطلب به چشم مىخورد ، ولى حقيقت غير اين است .\r\nكسانى كه اينها آنها را داراى تفكر متافيزيكى مىدانند هرگز جهان و اشياء را ساكن و جامد نمىدانند . از قضا دقيق‌ترين نظريات دربارهء اينكه طبيعت عين « شدن » و « صيرورت » است ، سكون در طبيعت مفهومى نسبى است و ثبات از مختصات ماوراءالطبيعه است ، از ناحيهء طرفداران به اصطلاح فلسفهء متافيزيك ابراز شده است .\r\nمتأسفانه طرفداران منطق ديالكتيك در اثر اينكه از اصل « هدف وسيله را مباح مىكند » پيروى مىكنند ، در نقلها و نسبتهاى خود صرفاً متوجه هدف خود هستند ، كارى به صحت و عدم صحت نقلهاى خود ندارند . به هر حال ، اصل حركت از مختصات تفكر ديالكتيكى نيست و هستهء اصلى شمرده نمىشود .\r\nآيا هستهء اصلى ، اصل وابستگى اشياء و تأثير متقابل آنها در يكديگر است ؟\r\nيعنى تنها طرفداران اين منطق‌اند كه اشياء را به يكديگر وابسته و در يكديگر مؤثر و از يكديگر متأثّر مىدانند ، اما طرفداران به اصطلاح تفكر متافيزيكى اشياء را با يكديگر بىارتباط و از هم گسسته و غير مؤثر در يكديگر مىدانند ؟\r\nدر گفته‌ها و نوشته‌هاى اين گروه اين نسبت هم زياد به چشم مىخورد ، ولى در اينجا نيز حقيقت غير اين است ؛ كسانى كه اينها آنها را داراى تفكر متافيزيكى و ماوراءالطبيعى مىخوانند هرگز چنين نمىانديشند .\r\nاينكه جهان در مجموع خود يك « واحد » است ، يك اندام است ، رابطهء اجزاء\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nجهان با يكديگر رابطهء ارگانيك است ، جهان در كل خود مانند يك انسان است ، جهانْ انسان بزرگ و انسانْ جهان كوچك است ، اولين بار وسيلهء الهيون مطرح شده است . هر چند اختلاف نظرهايى در بعضى جهات ميان الهيون و ماديون در طرز تعبير و طرز نتيجه‌گيرى از اين اصل وجود دارد .\r\nآيا هستهء اصلى ، اصل تضاد است ؟ آيا كسانى كه به اصطلاح داراى تفكر متافيزيكى هستند منكر اصل تضاد در طبيعت‌اند ؟\r\nاينجاست كه يك جنجال بزرگ از طرف طرفداران اين منطق به پا شده و مسأله‌اى [ را 
  ] كه به نام اصل « امتناع جمع و رفع نقيضين » در منطق و فلسفه معروف است و هيچ ربطى به مسئلهء تضاد به معنى جنگ و تزاحم عناصر طبيعت يا عناصر جامعه و تاريخ ندارد ، مستمسك قرار داده و مدعى شده‌اند كه طرفداران تفكر متافيزيكى همهء اجزاء طبيعت را با يكديگر در حال سازش مىبينند حتى آب و آتش را ؛ از اين رو نيروهاى استثمار شده را نيز دعوت به صلح و سازش و تسليم مىكنند .\r\nبار ديگر بايد بگوييم همهء اين سخنان جز تحريف و قلب حقيقت نيست . از نظر طرفداران تفكر به اصطلاح متافيزيكى ، تضاد به معنى تزاحم عناصر طبيعت ، شرط لازم دوام فيض از ناحيهء بارى تعالى است « 1 » .\r\nآيا هستهء اصلى ، اصل جهش در طبيعت و انقلاب در تاريخ است ؟ هگل كه پدر ديالكتيك جديد است از اين اصل به عنوان يكى از اصول ديالكتيك ياد نكرده است و همچنين ماركس قهرمان ماترياليسم ديالكتيك . اين اصل در قرن نوزدهم در زيست‌شناسى جزء اصول تكامل شناخته شد و فردريك انگلس شاگرد كارل ماركس آن را جزء اصول ديالكتيك قرار داد . امروز اين اصل در زيست‌شناسى اصلى مسلّم است و از مختصات هيچ مكتبى شمرده نمىشود . پس هستهء اصلى چيست ؟\r\nآنچه از مختصات اين مكتب و مابه‌الامتياز آن از ساير تفكرات است و در حقيقت هستهء اصلى تفكر ديالكتيكى بايد شمرده شود دو چيز است : يكى اينكه\r\n\r\n\r\n\r\n\r\n","description":"","footnote":"\r\n( 1 ) . رجوع شود به مقالهء « اصل تضاد در فلسفهء اسلامى » ، مرتضى مطهرى ، نشريهء دانشكدهء الهيات و معارف اسلامى تهران .\r\n","page_name":" 416 ","page_number":416},
  {"content":"\r\n\r\nهمچنان كه واقعيت خارجى - كه موضوع انديشه است - وضع ديالكتيكى دارد ، خود انديشه نيز وضع ديالكتيكى دارد ؛ يعنى انديشه مانند طبيعت عينى محكوم اصول چهارگانهء فوق است . در اين جهت هيچ مكتب ديگر با اين مكتب همراه نيست « 1 » .\r\nديگر اينكه اين مكتب تضاد را به اين صورت تعبير مىكند كه هر هستى در ذات خود متضمن نيستى است و از اين رو مساوى با « شدن » يعنى حركت است . هر چيز لزوماً نفى خود را در درون خود مىپرورد و سپس متحول به آن مىگردد ؛ آن نيز به نوبهء خود چنين جريانى طى مىنمايد و به اين ترتيب طبيعت و تاريخ همواره از ميان اضداد عبور مىكنند . از نظر اين مكتب ، تكامل جمع ميان دو ضد است كه يكى به ديگرى تبديل شده است .\r\nاصل تضاد به معنى جنگ اجزاء طبيعت با يكديگر و احياناً تركيب آنها با يكديگر اصلى است كهن ؛ آنچه در تفكر ديالكتيكى تازگى دارد و از مختصات اين طرز تفكر است ، اين است كه نه تنها ميان اجزاء طبيعت جنگ و تضاد هست ، در درون هر جزء تضاد وجود دارد و اين تضاد به صورت جنگ عوامل نو و رشد يابنده با عوامل كهنه و در حال زوال است و منتهى به پيروزى نيروهاى در حال رشد مىگردد .\r\nاين است دو چيزى كه بايد هستهء اصلى و مابه‌الامتياز تفكر ديالكتيكى از غيرديالكتيكى شمرده شود .\r\nبنابراين سخت اشتباه است كه هر مكتبى را كه به اصل حركت و يا اصل تضاد ميان اجزاء طبيعت قائل باشد داراى تفكر ديالكتيكى بدانيم .\r\nبرخى در مورد تفكر اسلامى دچار چنين اشتباهى شده‌اند . اين گروه چون در تعليمات اسلامى به اصل حركت و تغيير و صيرورت برخورده‌اند كه : الا الَى اللَّهِ تَصيرُ الامورُ « 2 » همه چيز به سوى خدا صيرورت مىيابد و همچنين در اين تعليمات اصل تضاد را يافته‌اند نظير آنچه كه دربارهء انسان آمده كه تركيبى از عقل و نفس و يا از روح و لجن است ، جزماً ادعا كرده‌اند كه تفكر اسلامى تفكرى ديالكتيكى است ،\r\n\r\n\r\n\r\n\r\n","description":"","footnote":"\r\n( 1 ) . در جلد اول اصول فلسفه و روش رئاليسم بحث نسبتاً كافى دربارهء اين مطلب شده است .\r\n( 2 ) . شورى / 53 .\r\n","page_name":" 417 ","page_number":417},
  {"content":"\r\n\r\nحال آنكه لازمهء تفكر ديالكتيكى اين است كه حتى حقايق را ( اصولى كه ذهن به عنوان حقايق جهان تشخيص مىدهد ) موقت و نسبى بدانيم و اين بر خلاف ضرورت اسلام است كه به يك سلسله اصول و حقايق جاودان قائل است . بعلاوه لازمهء اين طرز تفكر اين است كه حركت طبيعت و تاريخ را لزوماً به صورت مثلث « تز ، آنتى تز ، سنتز » يعنى به صورت عبور از ميان اضداد بدانيم . تعليمات اسلامى با اين مطلب نيز موافقت ندارد .\r\nحقيقت اين است كه طرفداران ماترياليسم ديالكتيك اين اشتباه را به وجود آورده‌اند . اينان در گفتارهاى خود كه هيچ گاه از چاشنى تبليغ خالى نيست ، تفكر غيرديالكتيكى را تفكر متافيزيكى مىخوانند و مدعى مىشوند كه تفكر متافيزيكى اجزاء طبيعت را ثابت و ساكن ، مجزا و بىارتباط با يكديگر ، خالى از هر نوع تضاد مىداند ، و چنان با لحن قاطع اين مطلب را ادا مىكنند كه براى كسانى كه مستقيماً اطلاعى ندارند ترديدى باقى نمىماند . اينان منطق صورى ارسطويى را متهم مىكنند كه بر اساس اصول سه‌گانهء نامبرده است .\r\nافرادى كه تحت تأثير اين گفته‌ها قرار مىگيرند ، اگر از اسلام هيچ‌گونه اطلاعى نداشته باشند پيش خود صغرى و كبرى تشكيل مىدهند به اين ترتيب كه اسلام چون دين است پس جنبهء متافيزيكى ( ماوراءالطبيعى ) دارد و تفكرش تفكر متافيزيكى است ، و تفكر متافيزيكى مبتنى بر اصل ثبات و اصل گسستگى و اصل امتناع تضاد است ، پس تفكر اسلامى هم مبتنى بر اين سه اصل است .\r\nگروه ديگر كه با تعليمات اسلامى آشنايى دارند و در آن تعليمات اثرى از آن سه اصل نمىبينند بلكه خلاف آن را مشاهده مىكنند ولى باور دارند كه تفكر متافيزيكى مبتنى بر سه اصل نامبرده است ، مدعى مىشوند كه تفكر اسلامى تفكر متافيزيكى نيست ، و از طرف ديگر چون فكر مىكنند دو نوع تفكر بيشتر وجود ندارد : متافيزيكى و ديالكتيكى ، پس نتيجه مىگيرند كه تفكر اسلامى تفكر ديالكتيكى است .\r\nهمهء اين اشتباهات و خلط مبحث‌ها از اعتماد بى جا به نقلها و نسبتهاى طرفداران ماترياليسم ديالكتيك پديد آمده است . اما حقيقت همچنان كه گفته شد غير همهء اينهاست .\r\n\r\n","description":"","footnote":"","page_name":" 418 ","page_number":418},
  {"content":"\r\n\r\n\r\nنتيجه\r\nاز بيان گذشته چند نتيجه مىتوان گرفت :\r\n\r\nمفهوم « نو » و « كهنه »\r\nنو و كهنه در اين منطق مفهوم نسلى ندارد . مقصود از صف‌آرايى نو و كهنه در برابر يكديگر صف‌آرايى نسل جوان در برابر نسل قبل از خود نيست ، كه نسل جوان الزاماً در جبههء انقلابى و نسل كهن در جبههء محافظه كار قرار گيرد ؛ همچنان كه مفهوم فرهنگى ندارد ؛ يعنى مقصود طبقهء تحصيل كرده و باسواد در مقابل طبقهء بىسواد و درس نخوانده نيست ، بلكه صرفاً مفهوم اقتصادى و طبقاتى دارد . طبقهء كهن يعنى طبقهء وابسته به وضع موجود و منتفع از آنچه هست ، و طبقهء نو يعنى طبقهء ناراضى از وضع موجود و الهامگير از ابزار توليدى جديد كه وضع موجود را به زيان خويش مىبيند و طرفدار دگرگونى روبناى اجتماع است .\r\nبه تعبير ديگر ، نو و كهنه يعنى روشنفكر و تاريك‌انديش . روشنفكرى و تاريك انديشى مقوله‌اى غير از مقولهء دانش و بىدانشى است . روشنفكر كسى است كه از آگاهى ويژه‌اى در جهت تكامل اجتماعى برخوردار است . خودآگاهى اجتماعى از مختصات طبقهء محروم و ناراضى و طرفدار دگرگونى وضع موجود است . يعنى روشنفكرى و تاريك‌انديشى ريشهء طبقاتى دارد ؛ طبقهء مرفه و برخوردار الزاماً تاريك‌انديش و گذشته‌گرا و سنّت‌گرا و داراى تفكر محافظه‌كارانه است ، و طبقهء رنجبر و زحمتكش جبراً روشنفكر و داراى تفكر انقلابى و آينده‌گراست .\r\nپايگاه خاص طبقاتى است كه الهام‌بخش روشنفكرى است ، نه درس و كلاس و معلم و كتاب و لابراتوار .\r\nانسان بينش و وجدان اجتماعى خويش را از شرايط محيط اجتماعى و موقعيت طبقاتى خود الهام مىگيرد . طبقهء مرفه و منتفع از وضع موجود قهراً و جبراً جامدالفكر مىگردد و طبقهء استثمار شده جبراً تحرك انديشه پيدا مىكند و اين امرى جدا از فرهنگ و سواد داشتن و نداشتن است . حركات تكاملى اجتماع غالباً از ناحيهء گروهها و طبقاتى است كه از سواد و معلومات كافى بىبهره‌اند ولى به حكم وضع طبقاتى روشنفكرند .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\nتسلسل منطقى تاريخى\r\nمراحل تكاملى تاريخ به حكم اينكه يك رابطهء طبيعى و منطقى آنها را به يكديگر پيوسته است ، امكان جا به جا شدن ندارند ؛ هر حلقه از حلقات تاريخ جاى مخصوص به خود دارد و قابل پيش و پس شدن نيست . مثلًا كاپيتاليسم يعنى سرمايه‌دارى حلقه‌اى است متوسط ميان فئوداليسم و سوسياليسم ؛ عبور از فئوداليسم به سوسياليسم بدون عبور از كاپيتاليسم امرى محال است ، چيزى است مانند آنچه فلاسفهء پيشين آن را « طفره » مىناميدند ، يعنى عبور از نقطه‌اى به نقطه‌اى ديگر بدون عبور از يكى از راههايى كه آنها را به يكديگر متصل مىكند ، و مانند اين است كه نطفهء انسان قبل از عبور از مرحلهء جنينى به مرحلهء تولد برسد و يا نوزاد بدون آنكه دورهء كودكى را طى كند به صورت جوانى برومند درآيد و يا آقاى حسن كه فرزند احمد است پيش از آنكه احمد به دنيا بيايد از مادر متولد شود .\r\nطرفداران اين منطق به همين دليل سوسياليستهايى را كه ابتدا به ساكن و صرفاً به اتكاء يك ايدئولوژى ، بدون توجه به جبر تاريخ و تسلسل منطقى حلقات تاريخ مىخواستند سوسياليسم را پايه‌گذارى كنند « سوسياليستهاى ايده‌آليست » و سوسياليسم آنها را « سوسياليسم تخيلى » ناميدند ، بر خلاف سوسياليسم ماركسيسم كه بر شناخت تسلسل منطقى حلقات تاريخ مبتنى است .\r\n\r\nاوج هر مرحله\r\nنه تنها طفره و چند منزل يكى كردن محال است ، هر مرحله نيز به نوبهء خود بايد به اوج و كمال خود برسد تا به ضد خود تبديل گردد و در نهايت امر تكامل صورت گيرد . مثلًا فئوداليسم يا كاپيتاليسم دوره‌اى دارد كه تدريجاً بايد طى شود تا در يك لحظهء خاص تاريخى دگرگون گردد . انتظار رسيدن يك مرحله پيش از رسيدن مرحلهء پيشين به اوج خود ، مانند انتظار تولد نوزاد است قبل از آنكه جنين مراحل جنينى خود را به پايان برساند كه البته نتيجه‌اش سقط جنين است نه تولد نوزادى سالم .\r\n\r\nقداست مبارزه\r\nنظر به اينكه مبارزهء نو و كهنه شرط اساسى انتقال تاريخ از دوره‌اى به دوره‌اى و ركن\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nلازم تكامل جامعهء بشرى است و عامل مبارزهء انسان است ، پس جهاد يعنى مبارزهء نو با كهنه به هر حال مقدس است ؛ يعنى كهنه از آن جهت كه كهنه است و از ميان بردن وى جامعه را به سوى تكامل پيش مىبرد استحقاق نابودى دارد نه از آن جهت كه متجاوز است و دفع تجاوز مشروع و مقدس است . عليهذا طبق اين منطق ضرورتى نيست كه دفاع و جلوگيرى از تهاجم در كار باشد تا مبارزه‌اى مشروع تلقى شود .\r\n\r\nايجاد نابسامانيها\r\nنه تنها مبارزهء نو با كهنه مشروع و مقدس است ، هر جريان ديگر نيز كه مقدمات انقلاب را فراهم و تكامل را تسريع نمايد مشروع و مقدس است ، از قبيل ايجاد نابسامانيها براى ايجاد نارضاييها و توسعهء شكافها و داغتر و پيگيرتر شدن مبارزه‌ها ، زيرا چنان كه گفتيم تكامل در گرو اين است كه ضدى به صورت انقلابى و جهش‌وار به ضد خود تبديل شود و تنها راه اين تبديل ، كشمكش درونى اضداد است و تا شكاف به آخرين حد توسعه نرسد و كشمكش به آخرين مرحله كه مرحلهء غليان است منتهى نشود تبدل صورت نمىگيرد . پس هر چيزى كه شكاف را وسيعتر نمايد موجب تسريع تحول جامعه از مرحله‌اى به مرحلهء عاليتر است و چون ايجاد نابسامانيها چنين نقشى مىتواند داشته باشد پس طبق اين منطق مشروع و مقدس است .\r\n\r\nاصلاحات\r\nمتقابلًا اصلاحات جزئى ، گامهاى التيام بخش و تسكين آلام اجتماع ، خيانت و تخدير و نارواست ، سنگ در راه تكامل انداختن و در صف دشمنان تكامل وارد شدن است ، زيرا گامهاى اصلاحى و التيام بخش ، شكاف را - ولو به طور موقت - كمتر مىكند ، از ناسازگاريها مىكاهد و كمتر شدن شكاف و كاهش ناسازگاريها آهنگ مبارزه را كند مىكند ؛ كند شدن آهنگ مبارزه موجب تأخير موعد جهش و انقلاب مىگردد و تأخير انقلاب مساوى است با توقف بيشتر جامعه در مرحلهء پيشين و عقب افتادن تكامل .\r\nاينها نتايجى است كه از بينش ابزارى تاريخ گرفته مىشود .\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\nبينش انسانى يا فطرى\r\nبينش انسانى تاريخ نقطهء مقابل بينش ابزارى است . اين بينش به انسان و ارزشهاى انسانى ، چه در فرد و چه در جامعه اصالت مىدهد . بينش ابزارى بر اساس اين طرز تفكر است كه انسان در آغاز پيدايش يك مادهء خام است و كار و ابزار كار است كه به اين مادهء خام ، شكل متناسب با نوع كار و شكل ابزار توليد مىدهد ؛ يك ظرف خالى محض است كه از بيرون و تحت تأثير عوامل اجتماعى پر مىشود و به عبارت ديگر انسان طبق اين نظريه در آغاز پيدايش فاقد شخصيت است ، نه شخصيت بالفعل دارد و نه شخصيت بالقوه ؛ پايه و اساس شخصيتش با عوامل اجتماعى مخصوصاً عوامل اقتصادى پىريزى مىشود . از اين رو هر نوع و هر شكل شخصيتى به او داده شود از نظر او كه مادهء خام و ظرف خالىاى بيش نيست بىتفاوت است .\r\nنسبت او با همهء شكلها و همهء مظروفها علىالسويه است . از اين جهت انسان شبيه يك نوار خالى است كه هرچه در او ضبط شود از نظر ذات نوار بىتفاوت است .\r\nولى از نظر بينش انسانى و فطرى هر چند انسان در آغاز پيدايش ، شخصيت انسانى بالفعل ندارد ولى بذر يك سلسله بينشها و يك سلسله گرايشها در نهاد او نهفته است . انسان نه مانند مادهء خام و يا ظرف و نوار خالى است كه تنها خاصيتش پذيرندگى از بيرون است ، بلكه مانند يك نهال است كه استعداد ويژه‌اى براى برگ و بار ويژه‌اى در او نهفته است . نياز انسان به عوامل بيرون نظير نياز مادهء خام به عامل شكل دهنده نيست بلكه نظير نياز يك نهال به خاك و آب و نور و حرارت است كه به كمك آنها مقصد و راه و ثمره‌اى كه بالقوه در او نهفته است به فعليت برساند .\r\nحركت انسان به سوى كمالات انسانىاش از نوع حركت ديناميكى است نه از نوع حركات مكانيكى . اين است كه انسان بايد « پرورش » داده شود نه اينكه « ساخته » شود مانند يك مادهء صنعتى .\r\nتنها از نظر اين بينش است كه « خود » در انسان مفهوم پيدا مىكند ؛ « خوديابى » و متقابلًا « مسخ » و « از خودبيگانگى » مفهوم و معنى مىيابد .\r\nاين بينش از نظر روان‌شناسى افراد انسان را مركّب مىداند از يك سلسله غرايز حيوانى كه وجه مشترك انسان با حيوان است و يك سلسله غرايز عالى و از آن جمله است غريزهء دينى و غريزهء اخلاقى و غريزهء حقيقت‌جويى و غريزهء زيبايى كه اركان اوليهء شخصيت انسانى انسان و مابه‌الامتياز انسان از ساير حيوانات است ؛ و از\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nنظر فلسفى جامعه را از جنبهء رابطه‌اش با اجزاء و افراد ، مركّب واقعى و از لحاظ خصلتها تركيبى از مجموع خصلتهاى عالى و دانى افراد به علاوهء يك سلسله خصلتهاى ديگر مىشناسد كه در وجود باقى و مستمر جامعه كه « انسان الكل » است استمرار دارد . اين حقيقت كه مىگويند :\r\n رگ رگ است اين آب شيرين و آب شور * در خلايق مىرود تا نفخ صور \r\nدر اندام باقى و مستمر جامعه يعنى در وجود « انسان‌الكل » صدق مىكند . اين رگهاى پيكر اجتماع است كه در برخى آب شيرين و در برخى آب شور در جهيدن است و تا نفخ صور يعنى تا انسان در روى زمين هست ، اين جريان ادامه دارد و فناى افراد تأثيرى در آن نمىبخشد ؛ آرى تكامل انسان و جامعهء انسان نظام بهتر به آن خواهد بخشيد .\r\nبر حسب اين بينش ، تاريخ مانند خود طبيعت به حكم سرشت خود متحول و متكامل است ؛ حركت به سوى كمال لازمهء ذات اجزاء طبيعت و از آن جمله تاريخ است ؛ و طبيعت تاريخ نه يك طبيعت مادى محض بلكه مانند طبيعت فرد انسان طبيعتى مزدوج است از ماده و معنى . تاريخ صرفاً يك حيوان اقتصادى نيست .\r\nتحول و تكامل تاريخ تنها جنبهء فنى و تكنيكى ابزارى و آنچه بدان « تمدن » نام مىدهند ندارد ؛ گسترده و همه‌جانبه است ؛ همهء شئون معنوى و فرهنگى انسان را دربر مىگيرد و در جهت آزادى انسان از وابستگيهاى محيطى و اجتماعى است .\r\nانسان در اثر همه‌جانبه بودن تكاملش ، تدريجاً از وابستگىاش به محيط طبيعى و اجتماعى كاسته و به نوعى وارستگى كه مساوى است با وابستگى به عقيده و ايمان و ايدئولوژى ، افزوده است و در آينده به آزادى كامل معنوى يعنى وابستگى كامل به عقيده و ايمان و مسلك و ايدئولوژى خواهد رسيد . انسان در گذشته با اينكه از مواهب طبيعت كمتر بهره‌مند بوده ، مملوك و اسير و بردهء طبيعت بوده است و انسان آينده در عين اينكه حداكثر بهره‌بردارى از طبيعت را خواهد كرد ، از اسارت طبيعت آزاد و بر حاكميت خود بر طبيعت خواهد افزود .\r\nتكامل را با ابزار توليد نمىتوان توجيه كرد و معلول را به جاى علت نبايد گرفت . تكامل ابزار توليد به نوبهء خود معلول حس فطرى كمال‌جويى و تنوع‌طلبى و گسترش‌خواهى و ناشى از نيروى ابتكار انسان است . اين حس و اين نيرو در همهء\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nجوانب زندگى انسانى به موازات با يكديگر در حال گسترش بوده و هستند .\r\nبر حسب اين بينش ، از ويژگيهاى انسان تضاد درونى فردى است ميان جنبه‌هاى زمينى و خاكى و جنبه‌هاى آسمانى و ماورائى انسان ، يعنى ميان غرايز متمايل به پايين كه هدفى جز يك امر فردى و محدود و موقت ندارد و غرايز متمايل به بالا كه مىخواهد از حدود فرديت خارج شود و همهء بشريت را در بر گيرد و مىخواهد شرافتهاى اخلاقى و مذهبى و علمى و عقلانى را مقصد قرار دهد .\r\n ميل جان در حكمت است و در علوم * ميل تن در باغ و راغ و در كروم\r\nميل جان اندر ترقى و شرف * ميل تن در كسب اسباب و علف \r\n ميل تن در سبزه و آب روان * زان بود كه اصل او آمد از آن\r\nميل جان اندر حيات و در حى است * زان كه جانِ لامكان اصل وى است\r\nميل و عشقِ آن طرف هم سوى جان * زين « يحبّ و يحبّون » را بخوان \r\nنبرد درونى انسان كه قدما آن را نبرد ميان عقل و نفس مىخواندند ، خواه ناخواه به نبرد ميان گروههاى انسانها كشيده مىشود ، يعنى نبرد ميان انسان كمال‌يافته و آزادى معنوى به دست آورده از يك طرف ، و انسان منحط درجازده و حيوان‌صفت از طرف ديگر . قرآن آغاز نبرد ميان انسان به ايمان و آزادى معنوى رسيده با انسان منحط ماده‌پرست را در داستان دو فرزند آدم ، هابيل و قابيل منعكس كرده است .\r\nاين بينش اصل نبرد و تنازع را در اجتماع و نقش آن را در تحول و تكامل تاريخ مىپذيرد ولى نه منحصرا به صورت نبرد طبقاتى ميان گروه وابسته به ابزار توليدى و نظام اجتماعى كهن و گروه وابسته به ابزار توليدى جديدتر . مدعى است كه نبرد ميان انسانِ رسيده به عقيده و ايمان و جوياى آرمان و وارسته از اسارت طبيعت و محيط و غرايز حيوانى با انسانهاى منحط سر در آخور حيوان‌صفت ، همواره وجود داشته است و نقش اصلى در پيشبرد تاريخ داشته است . روشنفكرى به معنى خودآگاهى اجتماعى ريشهء فطرى دارد نه ريشهء طبقاتى ، و در پرتو ايمان در انسان رشد مىكند و پرورش مىيابد و استوار مىگردد .\r\nتفسير همهء نبردهاى تاريخ به نبرد ميان نو و كهنه به مفهوم طبقاتى ، به معنى چشم‌پوشى و ناديده گرفتن زيباترين و درخشان‌ترين جلوه‌هاى حيات انسانى در امتداد زمان است . در طول تاريخ در كنار نبردهايى كه بشر به خاطر حوائج مادى\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nخوراك و پوشاك و مسكن و مسائل جنسى و تفوق‌طلبى انجام داده - كه البته فراوان است - يك سلسله نبردهاى ديگر هم داشته كه بايد آنها را نبرد حق و باطل يا خير و شر خواند ، يعنى نبردهايى كه در يك سو پايگاه عقيدتى و انگيزهء انسانى و ماهيت آرمانى و جهت‌گيرى به سوى خير و صلاح عموم و هماهنگى با نظام تكاملى خلقت و پاسخگويى به فطرت در كار بوده و در سوى ديگر انگيزه‌هاى حيوانى و شهوانى و جهت‌گيرى فردى و شخصى و موقت ؛ به تعبير ديگر ، نبرد ميان انسان مترقى متعالى كه در او ارزشهاى انسانى رشد يافته با انسان پست منحرف حيوان‌صفت كه ارزشهاى انسانىاش مرده و چراغ فطرتش خاموش گشته است ؛ به تعبير قرآن ، نبرد ميان « جنداللَّه » و « حزب‌اللَّه » با « جندالشيطان » و « حزب‌الشيطان » .\r\nطرفداران اين نظريه تلاشها و كوششهاى نظريهء ابزارى را كه تمام نهضتهاى مذهبى و اخلاقى و انسانى تاريخ را توجيه طبقاتى مىنمايند به شدت محكوم و آن را نوعى قلب و تحريف معنوى تاريخ و اهانت به مقام انسانيت تلقى مىنمايند .\r\nواقعيات تاريخى گواهى مىدهد كه حتى بسيارى از نهضتها كه فقط براى تأمين نيازمنديهاى مادى جامعه برپا شده است ، از طرف افرادى رهبرى و هدايت - و لااقل حمايت - شده است كه به نوعى وارستگى آراسته بوده‌اند .\r\nاين نظريه بر خلاف نظريهء ابزارى - كه مدعى است هميشه نهضتهاى پيشبرنده از ناحيهء محرومان و مستضعفان ، در جهت تأمين نيازهاى مادى ، به موازات تكامل ابزار توليد ، از راه دگرگون كردن نظامات و مقررات موجود و جانشين كردن نظاماتى ديگر به جاى آنها بوده و مدعى است كه وجدان هر انسان ساخته و منعكس كنندهء موقعيت طبقاتى اوست و مدعى است كه وجدان طبقهء حاكم جبراً در جهت حفظ نظاماتِ موجود است و وجدان طبقهء محكوم جبراً در جهت دگرگونى نظامات و سنتها و ايدئولوژىِ موجود است - از واقعيات تاريخى شاهد مىآورد كه نه نهضتهاى پيشبرنده در انحصار محرومان و مستضعفان هر دوره بوده ، بلكه احيانا افرادى از بطن طبقات مرفه و برخوردار برخاسته و خنجر خويش را در قلب نظام حاكم فرو برده‌اند ، آنچنان كه در قيام ابراهيم و موسى و رسول اكرم و امام حسين مشهود است ، و نه هميشه هدفها منحصرا مادى بوده است ، آنچنان كه در نهضت مسلمانان صدر اول گواه راستين آن را مىيابيم كه على عليه السلام با اين جمله ماهيت\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nنهضت آنها را مشخص مىكند : وَ حَمَلوا بَصائِرَهُمْ عَلى اسْيافِهِمْ « 1 » ( همانا بينشهاى واقع‌بينانهء خويش را بر شمشيرهاى خود حمل مىكردند ) و نه هميشه به موازات تكامل ابزار توليد بوده است ، مانند قيامهاى آزاديخواهانهء شرق و غرب در دو قرن گذشته براى برقرارى دموكراسى كه نمونه‌اش نهضت مشروطيت ايران است . آيا در ايران ابزار توليد تكامل يافت و بحران ايجاد كرد و منتهى به نهضت مشروطيت شد ؟ ! و نه هميشه نابسامانيهاى جامعه مولود نارسايى ايدئولوژى و مقررات موجود بوده تا نياز به نابود كردن و جانشين ساختن مقررات ديگر پيدا شود ، بلكه گاهى مولود عدم اجراى مقررات مورد قبول بوده است ، و هدف نهضت اجرا و حاكميت عملى همان مقررات و نظامات بوده است . قيامهاى شعوبيه و قيامهاى علويين در دورهء خلفا نمونهء اين گونه نهضتهاست . و نه وجدان انسان اين اندازه فاقد اصالت است كه همواره شاهين ترازوى وجدان و قضاوتش و عقربهء تمايلات درونىاش در جهت منافع و حوائج مادىاش متمايل باشد .\r\n\r\nنتيجه\r\nاز بيان گذشته نتايج زير گرفته مىشود :\r\n\r\nنبردهاى پيشبرنده\r\nالف . نبردهاى تاريخ داراى شكلها و ماهيتهاى مختلف و معلول علل متفاوتى بوده است ، ولى نبردهاى پيشبرنده كه تاريخ و انسانيت را به جلو برده و تكامل بخشيده است نبرد ميان انسان متعالى مسلكى وارسته از خودخواهى و منفعت‌پرستى و وابسته به عقيده و ايمان و ايدئولوژى با انسان بىمسلك خودخواه منحطّ حيوان‌صفت و فاقد حيات عقلانى و آرمانى بوده است .\r\nنبردهاى پيشبرنده و تكامل بخش ، ماهيت طبقاتى نداشته و به صورت صف‌آرايى ميان نو و كهنه به مفهومى كه در نظريهء ابزارى بيان شد نبوده است .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، خطبهء 148 .\r\n","page_name":" 426 ","page_number":426},
  {"content":"\r\n\r\nدر طول تاريخ گذشته و آينده نبردهاى انسان تدريجاً بيشتر جنبهء ايدئولوژيك پيدا كرده و مىكند و انسان تدريجاً از لحاظ ارزشهاى انسانى به مراحل كمال خود يعنى به مرحلهء انسان ايده‌آل و جامعهء ايده‌آل نزديكتر مىشود تا آنجا كه در نهايت امر حكومت عدالت يعنى حكومت كامل ارزشهاى انسانى - كه در تعبيرات اسلامى از آن به « حكومت مهدى » تعبير شده است - مستقر خواهد شد و از حكومت نيروهاى باطل و حيوان مآبانه و خودخواهانه و خودگرايانه اثرى نخواهد بود .\r\n\r\nحلقات تاريخ\r\nب . تسلسل منطقى حلقات تاريخ آنچنان كه « ابزارگرايان » ابراز داشته‌اند بىاساس است . واقعيات تاريخى بويژه آنچه در طول يك قرن گذشته رخ داد پوچى اين نظريه را روشن كرد .\r\nدر يك قرن گذشته كشورهايى به سوسياليسم گرويدند كه مرحلهء كاپيتاليسم را طى نكرده بودند . شوروى و چين و كشورهاى اروپاى شرقى همه از اين دست‌اند .\r\nو برعكس ، كشورهايى كه كاپيتاليسم را به اوج خود رسانده‌اند از قبيل آمريكا و انگلستان ، در همان مرحله باقى مانده‌اند ؛ پيش‌بينىهاى پيشوايان ابزارگرايى يك قرن پيش در مورد انقلاب كارگرى در كشورهاى صنعتى از قبيل انگلستان و فرانسه خطا از آب درآمد .\r\nمعلوم شد هيچ‌گونه جبرى در كار نيست و ممكن است در جامعه‌هاى سرمايه‌دارى طبقهء به اصطلاح پرولتاريا به رفاهى برسد كه هر گونه انديشهء انقلابى را از مغزش خارج سازد ، همچنان كه ممكن است در پى عرضه شدن يك ايدئولوژى و يك ايمان روشن و بالا رفتن سطح شعور مذهبى و اجتماعى ، جامعه‌اى با يك جهش از بدويت به عالىترين مرحلهء تمدن انسانى گام بردارد . نهضت صدر اسلام بهترين گواه اين مدعاست .\r\n\r\nقداست مبارزه\r\nج . مشروعيت مبارزه و قداست آن مشروط به اين نيست كه حقوق فردى و يا ملى مورد تجاوز واقع شده باشد ؛ در همهء زمينه‌هايى كه يكى از مقدسات بشر دچار مخاطره شده باشد مبارزه مشروع و مقدس است . آنچه مبارزه را مشروع مىكند اين است كه حقى به مخاطره افتاده باشد ، خصوصاً اگر آن حق به جامعهء بشريت تعلق داشته باشد . آزادى از اين قبيل است ، مبارزه براى نجات مستضعفان كه در قرآن\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nتصريح شده است از اين باب است ، توحيد از آن جهت كه عمده‌ترين سرمايه‌هاى سعادت بشرى است به هر شكل كه به مخاطره افتد مبارزه را مشروع مىسازد .\r\n\r\nاصلاحات\r\nد . اصلاحات جزئى و تدريجى به هيچ وجه محكوم نيست ، زيرا نه عامل اصلى حركت ، تضادهاست و نه تاريخ راه خود را جبراً از ميان اضداد به صورت انقلاب اضداد به يكديگر طى مىكند تا اصلاحات جزئى و تدريجى مانع انفجار گردد و جلو حركت تكاملى تاريخ را بگيرد . عامل اصلى حركت تاريخ ، فطرت تكامل‌جو و قناعت‌ناپذير انسان است كه به هر مرحله‌اى برسد مرحلهء بالاتر را آرزو و جستجو مىكند . تضادها - آن هم نه به صورت ديالكتيكى - آهنگ حركت را تندتر و سريعتر مىكند .\r\nاصلاحات جزئى و آرام آرام به نوبهء خود كمك به مبارزهء انسان حق‌جو و حق‌طلب با انسان منحط است و آهنگ حركت تاريخ را به سود اهل حق تند مىنمايد . و بر عكس ، فسادها ، تباهيها ، فسق و فجورها كمك به نيروى مقابل است و آهنگ حركت تاريخ را به زيان اهل حق كند مىنمايد . بنا بر اين بينش - بر خلاف بينش ابزارى - آنچه بايد رخ دهد از قبيل رسيدن يك ميوه بر شاخ درخت است نه از قبيل انفجار يك ديگ بخار . درخت هرچه بهتر از نظر آبيارى و غيره مراقبت گردد و هرچه بيشتر با آفاتش مبارزه شود ميوهء بهتر و سالمتر و احياناً زودتر تحويل مىدهد .\r\n\r\nنابسامانيها\r\nه . به همان دليل كه اصلاحات جزئى و تدريجى مشروع است ، ايجاد نابسامانيها و تخريبها به منظور ايجاد بن‌بست و بحران - كه نظريهء ابزارى تجويز مىكند - نامشروع است .\r\n\r\nنوسانات تاريخ\r\nو . هرچند در مجموع ، حركت تاريخ تكاملى است ولى - بر خلاف نظريهء ابزارى - سير تكاملى تاريخ جبرى و لايتخلف نيست ، يعنى چنين نيست كه هر جامعه در هر\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمرحلهء تاريخى لزوماً نسبت به مرحلهء قبل از خود كاملتر بوده باشد . نظر به اينكه عامل اصلى اين حركت انسان است و انسان موجودى مختار و آزاد و انتخابگر است ، تاريخ در حركت خود نوسانات دارد ؛ گاهى جلو مىرود و گاهى به عقب برمىگردد ، گاه به راست منحرف مىشود و گاه به چپ ، گاهى تند مىرود و گاهى كند و احياناً براى مدتى ساكن و راكد و بىحركت مىماند . يك جامعه همچنان‌كه تعالى مىيابد انحطاط پيدا مىكند . تاريخ تمدنهاى بشرى جز يك سلسله تعاليها و سپس انحطاطها و انقراضها نيست . در عين حال همچنان كه توين بى مورخ و دانشمند شهير معاصر گفته است : « انحطاط تمدنها امرى اجتناب‌ناپذير نيست ، ولى تاريخ بشريت در مجموع خود يك خط سير تكاملى را طى كرده است » .\r\n\r\nبه سوى آزادى از جبر طبيعت و اجتماع\r\nز . سير تكاملى بشريت به سوى آزادى از اسارت طبيعت مادى و شرايط اقتصادى و منافع فردى و گروهى ، و به سوى هدفى بودن و مسلكى بودن و حكومت و اصالت بيشتر ايمان و ايدئولوژى بوده و هست .\r\nارادهء بشر ابتدايى بيشتر تحت تأثير محيط طبيعى و محيط اجتماعى و طبيعت حيوانى خودش شكل گرفته و متأثر شده است ، ولى ارادهء بشر مترقى در اثر تكامل فرهنگ و توسعهء بينش و گرايش به ايدئولوژيهاى مترقى تدريجاً از اسارت محيط طبيعى و اجتماعى و غرايز حيوانى آزادتر شده و آنها را تحت تأثير قرار داده است .\r\n\r\nماهيت جهاد\r\nح . جهاد و امر به معروف ماهيت انسانى دارد نه طبقاتى .\r\n\r\nاصالت نيروى فكرى و اخلاقى\r\nط . نيروى اقناع فكرى يعنى نيروى برهان و استدلال اصالت دارد . به عبارت ديگر ، وجدان بشر چه از نظر فكرى و چه از نظر گرايشهاى متعالى انسانى نيرويى است اصيل و احياناً حاكم بر مقتضيات مادى .\r\n\r\n","description":"","footnote":"","page_name":" 429 ","page_number":429},
  {"content":"\r\n\r\n\r\nمثلث هگلى\r\nى . مثلث « تز ، آنتىتز ، سنتز » در شكل هگلى و ماركسيستى نه در طبيعت صدق مىكند و نه در تاريخ ، و بالنتيجه تاريخ از ميان اضداد عبور نمىكند و حلقات تاريخ به صورت رشته‌اى از اضداد كه از يكديگر مشتق شده و به يكديگر تبدل يافته‌اند نيست .\r\nاين مثلث مبنى بر دو تبدل است و يك تركيب ؛ يعنى تبدل اشياء به ضدشان و تبدل ضد به ضد ضد و تركيب در مرحلهء سوم .\r\nطبيعت به اين صورت عمل نمىكند ؛ آنچه در طبيعت وجود دارد يا تركيب اضداد است و تبدل نيست و يا تبدل اضداد است و تركيب نيست و يا تكامل است ، نه تركيب اضداد و نه تبدل آنها .\r\nعناصر كه نوعى تضاد ميان آنها حكمفرماست و لغت « آخشيج » به همين مناسبت در مورد آنها به كار برده شده است ، بدون آنكه به يكديگر متبدل گردند تركيب مىشوند ، آنچنان كه مثلًا از تركيب هيدروژن و اكسيژن ، آب به دست مىآيد .\r\nدر اين گونه موارد تركيب هست و تبدل نيست .\r\nولى طبيعت در نوسانات خود ميان دو حالت افراطى و تفريطى ، به صورت كاهش يابنده‌اى از ضدى به ضدى ديگر گرايش پيدا مىكند و در نهايت امر به تعادل مىرسد . در اين گونه موارد تبدل هست و لى تركيب و تكامل نيست .\r\nالبته مانعى ندارد كه آنجا كه تركيب هست و تبدل نيست مثل تركيب آب از اكسيژن و هيدروژن كه از تركيب دو ضد شىء سومى به وجود مىآيد ، آن شىء سوم را « سنتز » و دو جزء اصلى را « تز » و « آنتىتز » اصطلاح كنيم ، ولى مىدانيم كه اين يك اصطلاح محض است و فقط ميل قلبى ما را به اينكه اين اصطلاح را به كار ببريم ارضا مىكند ؛ و همچنين مانعى نيست كه براى اينكه اين اصطلاح شايع و جالب را از دست نداده باشيم ، تعادل بعد از نوسانات افراطى و تفريطى را « سنتز » اصطلاح كنيم و دو حالت مزبور را « تز » و « آنتى تز » ؛ همچنان‌كه مىتوانيم اين قرارداد اصطلاحى را در مورد كلمهء خوش‌آهنگ و زيباى « ديالكتيك » اعمال نماييم و همهء اين گونه جريانها را جريان « ديالكتيكى » بناميم .\r\nبراى يك اديب و نويسنده دشوار است كه از اين واژهء زيبا و خوش‌آهنگ چشم بپوشد . اين واژه قسمتى از موفقيتهاى خويش را از طنين خود دارد نه از هستهء\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nاصلى محتواى خود . چه مانعى هست كه هر فكر مبتنى بر اصل حركت و اصل تضاد را - ولو فاقد هستهء اصلى آن باشد كه در صفحات پيش شرح داده شد - فكر ديالكتيكى بناميم ؟\r\n\r\nدو تلقى از انسان\r\nاين دو نوع بينش دربارهء حركت تكاملى تاريخ ، نتيجهء دو نوع تلقى از انسان و هويت واقعى او و استعدادهاى نهفتهء اوست . بنا بر يكى از اين دو تلقى ، انسان در ذات خود فاقد شخصيت انسانى است ، هيچ امر ماوراء حيوانى در سرشت او نهاده نشده است ، هيچ اصالتى در ناحيهء ادراكات و بينشها و يا در ناحيهء احساسات و گرايشها ندارد . بنا بر اين تلقى اگر پرسيده شود انسان ايده‌آل ، انسان كامل ، انسان نمونه ، آنچه انسان بايد آن باشد و فعلا نيست چيست ؟ پاسخ اين است كه هيچ چيز ؛ هرچه محيط به او بدهد همان است كه بايد باشد . « خود » انسان چيست كه اگر از او گرفته شود از خود بيگانه شده است ؟ باز پاسخ اين است كه هيچ چيز ؛ يك مادهء خام ؛ به هر صورت و هر شكلى كه درآيد صورت خود اوست .\r\nبنا بر اين تلقى آنچه در انسان اصالت دارد و به صورت غريزه در او موجود است جنبه‌هاى حيوانى اوست . از اين رو انسان موجودى است اسير منافع مادى ، محكوم جبر ابزار توليد ، در اسارت شرايط مادى اقتصادى ؛ وجدانش ، تمايلاتش ، قضاوت و انديشه‌اش ، انتخابش جز انعكاسى از شرايط طبيعى و اجتماعى محيط نيست ؛ آيينه‌اى است كه جز محيط خود را نمىتواند منعكس سازد ؛ طوطيى است كه در پس آيينهء شرايط محيط قرار گرفته است و بر خلاف اجازهء محيط طبيعى و اجتماعى كوچك‌ترين جنبشى نمىتواند بكند ؛ مادهء خامى است كه در او اقتضاى حركت به سوى مقصد و هدف ويژه‌اى نيست .\r\nاما بنا بر تلقى فطرى از انسان ، انسان موجودى است داراى سرشت الهى ، مجهز به فطرتى حق‌جو و حق‌طلب ، حاكم بر خويشتن و آزاد از جبر طبيعت و جبر محيط و جبر سرشت و جبر سرنوشت . بنا بر اين تلقى از انسان ، ارزشهاى انسانى در انسان اصالت دارد ، يعنى بالقوه به صورت يك سلسله تقاضاها در سرشت او نهاده شده است . انسان به موجب سرشتهاى انسانى خود ، خواهان ارزشهاى متعالى انسانى است ، و به تعبير ديگر خواهان حق و حقيقت و عدالت و مكرمتهاى اخلاقى است ، و\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nبه موجب نيروى عقل خود مىتواند طراح جامعهء خود باشد و تسليم سير كوركورانهء محيط نباشد ، و به موجب اراده و نيروى انتخابگرى خود طرحهاى فكرى خود را به مرحلهء اجرا درمىآورد . وحى به عنوان هادى و حامى ارزشهاى انسانى او ، او را يارى مىدهد و راهنمايى مىنمايد .\r\nبدون شك انسان از محيط و شرايط خود متأثر مىشود ، ولى اين تأثر و تأثيرْ يكجانبه نيست ، انسان نيز روى محيط خود تأثير مىكند ؛ اما نكتهء اصلى اينجاست :\r\nتأثير انسان بر روى محيط صرفاً به صورت يك عكس‌العمل جبرى و غير قابل تخلف نيست . انسان به حكم اينكه موجودى آگاه ، آزاد ، انتخابگر ، با اراده و مجهز به سرشتهاى متعالى است ، احياناً عكس العملهايى انجام مىدهد بر خلاف آنچه يك حيوان ناآگاه و محكوم محيط انجام مىدهد .\r\nخصلت اساسى و ويژهء انسان - كه معيار انسانيت اوست و بدون آن از انسانيت فقط نام مىماند و بس - نيروى تسلط و حاكميت انسان بر نفس خويشتن و قيام عليه تبهكاريهاى خود است . روشنيهاى حيات انسانى در طول تاريخ از همين خصلت ناشى مىشود و اين خصلت عالى در نظريهء ابزارى ناديده گرفته شده است .\r\n\r\nتلقى قرآن\r\nبدون شك تعبير و تفسير قرآن از تاريخ ، به شكل دوم است . از نظر قرآن مجيد ، از آغاز جهان همواره نبردى پيگير ميان گروه اهل حق و گروه اهل باطل ، ميان گروهى از طراز ابراهيم و موسى و عيسى و محمد ( صلوات اللَّه عليهم ) و پيروان مؤمن آنها و گروهى از طراز نمرود و فرعون و جباران يهود و ابوسفيان و امثالهم برپا بوده است ؛ هر فرعونى موسايى در برابر خود داشته است ( لِكُلِّ فِرْعَوْنَ موسى ) .\r\nبه تعبير مولوى همواره دو پرچم ، يكى سپيد و ديگرى سياه ، در جهان افراشته بوده است :\r\n دو علم افراخت اسپيد و سياه * آن يكى آدم دگر ابليس راه\r\nدر ميان آن دو لشكرگاه زفت * چالش و پيكار ، آنچه رفت رفت\r\nهمچنين دور دوم هابيل شد * ضد نور پاك او قابيل شد\r\nهمچنين اين دو علم از عدل و جور * تا به نمرود آمد اندر دور دور\r\nضد ابراهيم گشت و خصم او * وان دو لشكر كين‌گزار و جنگجو \r\n\r\n","description":"","footnote":"","page_name":" 432 ","page_number":432},
  {"content":"\r\n\r\n چون درازى جنگ آمد ناخوشش * فيصل آن هر دو آمد آتشش\r\nدور دور و قرن قرن ، اين دو فريق * تا به موسى و به فرعون غريق\r\nهمچنين تا دور عهد مصطفى * با ابوجهل آن سپهدار جفا \r\nدر اين نبرد و ستيزها گاهى حق و گاهى باطل پيروز بوده است ، ولى البته اين پيروزيها و شكستها بستگى به يك سلسله عوامل اجتماعى ، اقتصادى و اخلاقى داشته است .\r\n\r\nآموزندگى تاريخ\r\nتكيهء قرآن بر تأثير تعيين كنندهء عوامل اخلاقى موجب شده كه تاريخ را به صورت يك منبع آموزشى مفيد درآورد .\r\nاگر وقايع تاريخى يك سلسله حوادث تصادفى و اتفاقى باشد و هيچ چيز شرط هيچ چيز نباشد ، تاريخ با افسانه تفاوت نخواهد داشت ؛ يك سرگرمى مىتواند باشد و غذاى خيال ؛ جنبهء آموزندگى نخواهد داشت .\r\nو اگر تاريخ ضابطه و قاعده داشته باشد ولى ارادهء انسانى نقشى نداشته باشد ، تاريخ از جنبهء نظرى آموزنده است نه از جنبهء عملى . بنا بر اين فرض ، آموزش تاريخ نظير آموزش حوادث دورترين كهكشانهاست كه انسان در عين اطلاع كامل ، كوچك‌ترين نقشى در تغيير و هدايت و تعيين جهت آنها نمىتواند داشته باشد .\r\nو اگر ضابطه و قاعده داشته باشد و انسان نيز نقش مؤثر داشته باشد و عامل تعيين كننده را زور يا زر بدانيم ، تاريخ آموزنده است اما آموزندهء بدى ؛ همچنين است اگر علم را به عنوان يك وسيلهء زور و قدرت ، عامل تعيين كننده بدانيم .\r\nاما اگر تاريخ را داراى قاعده و ضابطه ، و ارادهء انسان را مؤثر در تحولات تاريخ ، و نقش اصيل و نهايى را در سعادت و كمال جامعه براى ارزشهاى اخلاقى و انسانى بدانيم ، آن وقت است كه تاريخ ، هم آموزنده است و هم مفيد . قرآن با چنين ديدى به تاريخ نگاه مىكند .\r\nدر قرآن به نقش به اصطلاح مرتجعانهء « ملأ » و « مترفين » و « مستكبرين » و نقش حق‌طلبانهء « مستضعفين » تصريح شده است . در عين حال از نظر قرآن آن جهاد مستمر پيشبرنده‌اى كه از فجر تاريخ وجود داشته و دارد ، ماهيت معنوى و انسانى دارد نه مادى و طبقاتى .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n\r\nجامعهء ايده‌آل\r\nآرمان قيام و انقلاب مهدى عليه السلام يك فلسفهء بزرگ اجتماعى اسلامى است . اين آرمان بزرگ ، گذشته از اينكه الهام بخش ايده و راهگشا به سوى آينده است ، آيينهء بسيار مناسبى است براى شناخت آرمانهاى اسلامى .\r\nاين نويد ، اركان و عناصر مختلفى دارد كه برخى فلسفى و جهانى است و جزئى از جهان‌بينى اسلامى است ، برخى فرهنگى و تربيتى است ، برخى سياسى است ، برخى اقتصادى است ، برخى اجتماعى است ، برخى انسانى يا انسانى - طبيعى است « 1 » .\r\nاكنون مجال بحث تفصيلى يا ارائهء مدارك از قرآن و سنت نيست ؛ فقط براى اينكه ماهيت « انتظار بزرگ » روشن شود به طور اجمال دربارهء مشخصات اين نويد بزرگ به بررسى مىپردازيم .\r\n\r\nمشخصات انتظار بزرگ\r\n1 . خوشبينى به آيندهء بشريت : دربارهء آينده بشريت نظرها مختلف است ؛ بعضى معتقدند كه شر و فساد و بدبختى لازمهء لاينفك حيات بشرى است و بنابراين زندگى بىارزش است و عاقلانه‌ترين كارها خاتمه دادن به حيات و زندگى است « 2 » .\r\nبعضى ديگر اساسا حيات بشر را ابتر مىدانند ؛ معتقدند كه بشر در اثر پيشرفت حيرت‌آور تكنيك و ذخيره كردن انبارهاى وحشتناك وسايل تخريبى ، رسيده به مرحله‌اى كه به اصطلاح با گورى كه با دست خود كنده يك گام بيشتر فاصله ندارد .\r\nراسل در اميدهاى نو مىگويد :\r\n. . . اشخاصى هستند - و از آن جمله اينشتين - كه به زعم آنها بسيار محتمل است كه انسان دورهء حيات خود را طى كرده باشد و در ظرف سنين معدودى موفق شود با مهارت شگرف علمى خود ، خويشتن را نابود سازد .\r\n\r\n\r\n\r\n\r\n","description":"","footnote":"\r\n( 1 ) . اين بنده در سال گذشته ( سال 53 ) هشت سخنرانى دربارهء اين مطلب ايراد كرده و همهء آنها يادداشت شده است ؛ در جستجوى فرصتى است كه آنها را بررسى مجدد و چاپ نمايد .\r\n( 2 ) . رجوع شود به كتاب جدال با مدعى ، اسماعيل خويى .\r\n","page_name":" 434 ","page_number":434},
  {"content":"\r\n\r\nبنا بر اين نظريه ، بشر در نيمه راه عمر خود بلكه در آغاز رسيدن به بلوغ فرهنگى ، به احتمال زياد نابود خواهد شد . البته اگر تنها به قرائن و شواهد ظاهرى قناعت كنيم ، اين احتمال را نمىتوان نفى كرد .\r\nنظريهء سوم اين است كه شر و فساد ، لازم لاينفك طبيعت بشر نيست . شر و فساد و تباهى معلول مالكيت فردى است . تا اين ام الفساد هست ، شر و فساد هم هست . مالكيت فردى معلول درجه‌اى از تكامل ابزار توليد است و با خواستهء انسانها اين ام الفساد از بين نمىرود ، ولى تكامل ابزار توليد و جبر ماشين روزى ريشهء اين ام الفساد را جبرا خواهد كند . پس آنچه مايه و پايهء خوشبختى است تكامل ماشين است .\r\nنظريهء چهارم اين است كه ريشهء فسادها و تباهيها نقص روحى و معنوى انسان است . انسان هنوز دورهء جوانى و ناپختگى را طى مىكند و خشم و شهوت بر او و عقل او حاكم است . انسان بالفطره در راه تكامل فكرى و اخلاقى و معنوى پيش مىرود . نه شر و فساد لازم لاينفك طبيعت بشر است و نه جبر تمدن فاجعهء خودكشى دسته‌جمعى را پيش خواهد آورد . آينده‌اى بس روشن و سعادت بخش و انسانى كه در آن شر و فساد از بيخ و بن بركنده خواهد شد در انتظار بشريت است .\r\nاين نظريه الهامى است كه دين مىكند . نويد مقدس قيام و انقلاب مهدى موعود در اسلام در زمينهء اين الهام است .\r\n2 . پيروزى نهايى صلاح و تقوا و صلح و عدالت و آزادى و صداقت بر زور و استكبار و استعباد و ظلم و اختناق و دجل ( دجّالگرى و فريب ) .\r\n3 . حكومت جهانى واحد .\r\n4 . عمران تمام زمين در حدى كه نقطهء خراب و آباد ناشده باقى نماند .\r\n5 . بلوغ بشريت به خردمندى كامل و پيروى از فكر و ايدئولوژى و آزادى از اسارت شرايط طبيعى و اجتماعى و غرايز حيوانى .\r\n6 . حداكثر بهره‌گيرى از مواهب زمين .\r\n7 . برقرارى مساوات كامل ميان انسانها در امر ثروت .\r\n8 . منتفى شدن كامل مفاسد اخلاقى از قبيل زنا ، ربا ، شرب خمر ، خيانت ، دزدى ، آدمكشى و غيره ، و خالى شدن روانها از عقده‌ها و كينه‌ها .\r\n9 . منتفى شدن جنگ و برقرارى صلح و صفا و محبت و تعاون .\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n10 . سازگارى انسان و طبيعت .\r\nهر كدام از اينها نياز به تجزيه و تحليل و استدلال دارد ؛ اميدوارم كه در آيندهء نزديكى اين مهم را انجام دهم . در اينجا منظور ما صرفاً شناساندن ماهيت اين نويد و آرمان اسلامى است .\r\n\r\nدونوع انتظار\r\nآنچه بايد اميد و آرزو داشت و آن چيزى كه تقدير الهى ، نظام جهان را پوينده به سوى آن قرار داده ، آن بود كه اشاره كرديم .\r\nاكنون بايد برگرديم به اول سخن و آن اينكه انتظار فرج دو گونه است : انتظارى كه سازنده است ، تحرك‌بخش است ، تعهدآور است ، عبادت بلكه بافضيلت‌ترين عبادت است ، و انتظارى كه ويرانگر است ، بازدارنده است ، فلج‌كننده است و نوعى « اباحيگرى » محسوب مىشود . و گفتيم كه اين دو نوع انتظار معلول دو نوع برداشت از ظهور عظيم تاريخى مهدى موعود عليه السلام است و اين دو نوع برداشت به نوبهء خود از دو نوع بينش دربارهء تحولات تاريخ ناشى مىشود . اكنون به تشريح اين دو نوع انتظار مىپردازيم و از انتظار ويرانگر آغاز مىكنيم .\r\n\r\nانتظار ويرانگر\r\nبرداشت قشرى از مردم از مهدويّت و قيام و انقلاب مهدى موعود اين است كه صرفاً ماهيت انفجارى دارد ؛ فقط و فقط از گسترش و اشاعه و رواج ظلمها و تبعيضها و اختناقها و حق كشىها و تباهيها ناشى مىشود ؛ نوعى سامان يافتن است كه معلول پريشان شدن است . آنگاه كه صلاح به نقطهء صفر برسد ، حق و حقيقت هيچ طرفدارى نداشته باشد ، باطل يكه‌تاز ميدان گردد ، جز نيروى باطل نيرويى حكومت نكند ، فرد صالحى در جهان يافت نشود ، اين انفجار رخ مىدهد و دست غيب براى نجات حقيقت - نه اهل حقيقت ، زيرا حقيقت طرفدارى ندارد - از آستين بيرون مىآيد . عليهذا هر اصلاحى محكوم است ، زيرا هر اصلاح يك نقطهء روشن است ؛ تا در صحنهء اجتماع نقطهء روشنى هست دست غيب ظاهر نمىشود . بر عكس ، هر گناه و هر فساد و هر ظلم و هر تبعيض و هر حق كشى ، هر پليدىاى به حكم اينكه مقدمهء صلاح كلى است و انفجار را قريب‌الوقوع مىكند رواست ، زيرا « الْغاياتُ تُبَرِّرُ\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nالْمَبادى » ( هدفها وسيله‌هاى نامشروع را مشروع مىكنند ) . پس بهترين كمك به تسريع در ظهور و بهترين شكل انتظار ، ترويج و اشاعهء فساد است .\r\nاينجاست كه گناه ، هم فال است و هم تماشا ، هم لذت و كامجويى است و هم كمك به انقلاب مقدس نهايى . اينجاست كه اين شعر مصداق واقعى خود را مىيابد :\r\n در دل دوست به هر حيله رهى بايد كرد * طاعت از دست نيايد گنهى بايد كرد \r\nاين گروه طبعاً به مصلحان و مجاهدان و آمران به معروف و ناهيان از منكر با نوعى بغض و عداوت مىنگرند ، زيرا آنان را از تأخير اندازان ظهور و قيام مهدى موعود ( عجّل اللَّه تعالى فرجه ) مىشمارند . برعكس ، اگر خود هم اهل گناه نباشند ، در عمق ضمير و انديشه با نوعى رضايت به گناهكاران و عاملان فساد مىنگرند ، زيرا اينان مقدمات ظهور را فراهم مىنمايند .\r\n\r\nشبه ديالكتيكى\r\nاين نوع از برداشت از آن جهت كه با اصلاحات مخالف است و فسادها و تباهيها را به عنوان مقدمهء يك انفجار مقدس ، موجه و مطلوب مىشمارد بايد « شبه ديالكتيكى » خوانده شود ، با اين تفاوت كه در تفكر ديالكتيكى با اصلاحات از آن جهت مخالفت مىشود و تشديد نابسامانيها از آن جهت اجازه داده مىشود كه شكاف وسيعتر شود و مبارزه پيگيرتر و داغتر گردد ، ولى اين تفكر عاميانه فاقد اين مزيت است ؛ فقط به فساد و تباهى فتوا مىدهد كه خودبه‌خود منجر به نتيجهء مطلوب بشود .\r\nاين نوع برداشت از ظهور و قيام مهدى موعود و اين نوع انتظار فرج كه منجر به نوعى تعطيل در حدود و مقررات اسلامى مىشود و نوعى « اباحيگرى » بايد شمرده شود ، به هيچ وجه با موازين اسلامى و قرآنى وفق نمىدهد .\r\n\r\nانتظار سازنده\r\nآن عده از آيات قرآن كريم - كه همچنان‌كه گفتيم ريشهء اين انديشه است و در روايات اسلامى بدانها استناد شده است - در جهت عكس برداشت بالاست . از اين آيات استفاده مىشود كه ظهور مهدى موعود حلقه‌اى است از حلقات مبارزهء اهل\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nحق و اهل باطل كه به پيروزى نهايى اهل حق منتهى مىشود . سهيم بودن يك فرد در اين سعادت موقوف به اين است كه آن فرد عملًا در گروه اهل حق باشد . آياتى كه بدانها در روايات استناد شده است نشان مىدهد كه مهدى موعود ( عج ) مظهر نويدى است كه به اهل ايمان و عمل صالح داده شده است ، مظهر پيروزى نهايى اهل ايمان است :\r\nوَعَدَ اللَّهُ الَّذينَ امَنوا مِنْكُمْ وَ عَمِلُوا الصّالِحاتِ لَيَسْتَخْلِفَنَّهُمْ فِى الْارْضِ كَمَا اسْتَخْلَفَ الَّذينَ مِنْ قَبْلِهِمْ وَ لَيُمَكِّنَنَّ لَهُمْ دينَهُمُ الَّذِى ارْتَضى لَهُمْ وَلَيُبَدِّلَنَّهُمْ مِنْ بَعْدِ خَوْفِهِمْ امْناً يَعْبُدونَنى لايُشْرِكونَ بى شَيْئاً . . . « 1 »\r\nخداوند به مؤمنان و شايسته كاران شما وعده داده است كه آنان را جانشينان زمين قرار دهد [ همچنان‌كه پيشينيان را قرار داد 
  ] ، دينى كه براى آنها آن را پسنديده است مستقر سازد ، دوران خوف آنان را تبديل به دوران امنيت نمايد ( دشمنان آنان را نابود سازد ) ، بدون ترس و واهمه خداى خويش را بپرستند و اطاعت غير خدا را گردن ننهند و چيزى را در عبادت يا طاعت شريك حق نسازند .\r\nظهور مهدى موعود منّتى است بر مستضعفان و خوارشمرده‌شدگان ، و وسيله‌اى است براى پيشوا و مقتدا شدن آنان ، و مقدمه‌اى است براى وراثت آنها خلافت الهى را در روى زمين :\r\nوَ نُريدُ انْ نَمُنَّ عَلَى الَّذينَ اسْتُضْعِفوا فِى الْارْضِ وَ نَجْعَلَهُمْ ائِمَّةً وَ نَجْعَلَهُمُ الْوارِثينَ « 2 » .\r\nظهور مهدى موعود ، تحقق بخش وعده‌اى است كه خداوند متعال از قديم‌ترين زمانها در كتب آسمانى به صالحان و متقيان داده است كه زمين از آنِ آنان است و\r\n\r\n\r\n\r\n\r\n","description":"","footnote":"\r\n( 1 ) . نور / 55 .\r\n( 2 ) . قصص / 5 .\r\n","page_name":" 438 ","page_number":438},
  {"content":"\r\n\r\nپايان تنها به متقيان تعلق دارد :\r\nوَ لَقَدْ كَتَبْنا فِى الزَّبورِ مِنْ بَعْدِ الذِّكْرِ انَّ الْارْضَ يَرِثُها عِبادِىَ الصّالِحونَ « 1 » .\r\nانَّ الْارْضَ لِلّهِ يورِثُها مَنْ يَشاءُ مِنْ عِبادِهِ وَ الْعاقِبَةُ لِلْمُتَّقينَ « 2 » .\r\nحديث معروف كه مىفرمايد : يَمْلَأُ اللَّهُ بِهِ الْارْضَ قِسْطاً وَ عَدْلًا بَعْدَ ما مُلِئَتْ ظُلْماً وَ جَوْراً نيز شاهد مدعاى ماست نه بر مدعاى آن گروه . در اين حديث نيز تكيه بر روى ظلم شده است و سخن از گروه ظالم است كه مستلزم وجود گروه مظلوم است و مىرساند كه قيام مهدى براى حمايت مظلومانى است كه استحقاق حمايت دارند .\r\nبديهى است كه اگر گفته شده بود : « يَمْلَأُ اللَّهُ بِهِ الْارْضَ ايماناً وَ تَوْحيداً وَ صَلاحاً بَعْدَ ما مُلِئَتْ كُفْراً وَ شِرْكاً وَ فَساداً » مستلزم اين نبود كه لزوماً گروهى مستحق حمايت وجود داشته باشد . در آن صورت استنباط مىشد كه قيام مهدى موعود براى نجات حقِ از دست رفته و به صفر رسيده است نه براى گروه اهل حق ولو به صورت يك اقليت .\r\nشيخ صدوق روايتى از امام صادق عليه السلام نقل مىكند مبنى بر اينكه اين امر تحقق نمىپذيرد مگر اينكه هر يك از شقى و سعيد به نهايت كار خود برسد .\r\nپس سخن در اين است كه گروه سعداء و گروه اشقياء هر كدام به نهايت كار خود برسند ؛ سخن در اين نيست كه سعيدى در كار نباشد و فقط اشقياء به منتهى درجهء شقاوت برسند .\r\nدر روايات اسلامى سخن از گروهى زبده است كه به محض ظهور امام به آن حضرت ملحق مىشوند . بديهى است كه اين گروه ابتدا به ساكن خلق نمىشوند و به قول معروف از پاى بوتهء هيزم سبز نمىشوند . معلوم مىشود در عين اشاعه و رواج ظلم و فساد ، زمينه‌هايى عالى وجود دارد كه چنين گروه زبده را پرورش مىدهد .\r\nاين خود مىرساند كه نه تنها حق و حقيقت به صفر نرسيده است ، بلكه فرضاً اگر اهل حق از نظر كمّيت قابل توجه نباشند از نظر كيفيت ارزنده‌ترين اهل ايمان‌اند و\r\n\r\n\r\n\r\n\r\n","description":"","footnote":"\r\n( 1 ) . انبياء / 105 .\r\n( 2 ) . اعراف / 128 .\r\n","page_name":" 439 ","page_number":439},
  {"content":"\r\n\r\nدر رديف ياران سيدالشهداء .\r\nاز نظر روايات اسلامى ، در مقدمهء قيام و ظهور امام يك سلسله قيامهاى ديگر از طرف اهل حق صورت مىگيرد . آنچه به نام قيام يمانى قبل از ظهور بيان شده است ، نمونه‌اى از اين سلسله قيامهاست . اين جريانها نيز ابتدا به ساكن و بدون زمينهء قبلى رخ نمىدهد .\r\nدر برخى روايات اسلامى سخن از دولتى است از اهل حق كه تا قيام مهدى ( عجّل اللَّه تعالى فرجه ) ادامه پيدا مىكند و چنان كه مىدانيم بعضى از علماى شيعه كه به برخى از دولتهاى شيعى معاصر خود حسن ظن داشته‌اند ، احتمال داده‌اند كه دولت حقى كه تا قيام مهدى موعود ادامه خواهد يافت همان سلسلهء دولتى باشد .\r\nاين احتمال هر چند ناشى از ضعف اطلاعات اجتماعى و عدم بينش صحيح آنان نسبت به اوضاع سياسى زمان خود بوده ، اما حكايتگر اين است كه استنباط اين شخصيتها از مجموع آيات و اخبار و احاديث مهدى اين نبوده كه جناح حق و عدل و ايمان بايد يكسره درهم بشكند و نابود شود و اثرى از صالحان و متقيان باقى نماند تا دولت مهدى ظاهر شود ، بلكه آن را به صورت پيروزى جناح صلاح و عدل و تقوا بر جناح فساد و ظلم و بىبند و بارى تلقى مىكرده‌اند .\r\nاز مجموع آيات و روايات استنباط مىشود كه قيام مهدى موعود ( عج ) آخرين حلقه از مجموع حلقات مبارزات حق و باطل است كه از آغاز جهان برپا بوده است .\r\nمهدى موعود تحقق بخش ايده‌آل همهء انبيا و اوليا و مردان مبارز راه حق است .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nشهيد\r\n\r\n","description":"","footnote":"","page_name":" 441 ","page_number":441},
  {"content":"\r\n . \r\n","description":"","footnote":"","page_name":" 442 ","page_number":442},
  {"content":"\r\n\r\nاين سخنرانى در شب عاشوراى سال 1393 قمرى در مسجد جامع نارمك ايراد شد و در شمارهء 2 سال ششم مجلهء « مكتب اسلام » وسيلهء آقاى علىاكبر مهدىپور از طلاب حوزهء علميهء قم تلخيص و چاپ شده و اينك تماماً با اصلاحات و اضافاتى چاپ مىشود .\r\n\r\nشهيد [ ( قيام و انقلاب مهدى عليه السلام ) 
  ]\r\nبسم اللَّه الرحمن الرحيم\r\n وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  « 1 » .\r\n\r\nقداست شهيد\r\nدر عرف عام يعنى عرف عموم مردم جهان اعم از مسلمان و غيرمسلمان و در عرف خاص مسلمانان ، برخى كلمات و واژه‌ها از نوعى عظمت و احترام و احيانا قداست برخوردارند .\r\nكلمات عالم ، فيلسوف ، مخترع ، قهرمان ، مصلح ، مجتهد ، استاد ، دانشجو ، عابد ، زاهد ، مؤمن ، مجاهد ، مهاجر ، صديق ، آمر به معروف ، ولىّ ، امام ، نبىّ از اين قبيل كلمات‌اند كه بعضى در عرف عام و برخى در عرف خاص مسلمين و در زبان اسلام توأم با نوعى عظمت و احترام و احيانا قداست مىباشند .\r\nبديهى است كه كلمه از آن جهت كه لفظ است قداستى ندارد ، قداست را از معنى خود كسب مىكند .\r\nقداست برخى معانى و مفاهيم كه كم و بيش با تفاوتهايى در همهء جوامع بشرى\r\n\r\n\r\n\r\n\r\n","description":"","footnote":"\r\n( 1 ) . آل‌عمران / 169 .\r\n","page_name":" 443 ","page_number":443},
  {"content":"\r\n\r\nوجود دارد ، مربوط مىشود به جنبه‌هاى خاصى از روان‌شناسى جامعه‌ها در زمينهء ارزشيابيها در امور غيرمادى ، كه خود بحث فلسفى و انسانى عميقى است .\r\nدر اسلام واژه‌اى است كه قداست خاصى دارد . اگر كسى با مفاهيم اسلامى آشنا باشد و در عرف خاص اسلامى اين كلمه را تلقى كند احساس مىكند كه هاله‌اى از نور اين كلمه را فرا گرفته است و آن ، كلمهء « شهيد » است . اين كلمه در همهء عرفها توأم با قداست و عظمت است ، چيزى كه هست معيارها و ملاكها متفاوت است . ما فعلًا به مفهوم غير اسلامى آن كارى نداريم .\r\nاز نظر اسلام هركس به مقام و درجهء « شهادت » نائل آيد كه اسلام با معيارهاى خاص خودش او را « شهيد » بشناسد ، يعنى واقعاً در راه هدفهاى عالى اسلامى به انگيزهء برقرارى ارزشهاى واقعى بشرى كشته بشود ، به يكى از عالىترين و راقىترين درجات و مراتبى كه يك انسان ممكن است در سير صعودى خود نائل شود نائل مىگردد . از نوع تعبير و برداشت قرآن دربارهء شهدا و از تعبيراتى كه در احاديث و روايات اسلامى در اين زمينه وارد شده است مىتوان منطق اسلام را شناخت و علت قداست يافتن اين كلمه را در عرف مسلمانان دريافت .\r\n\r\nبه حق پيوستگى شهيد\r\nقرآن كريم در مورد به حق پيوستگى شهيد مىفرمايد :\r\nوَ لا تَحْسَبَنَّ الَّذينَ قُتِلوا فى سَبيلِ اللَّهِ امْواتاً بَلْ احْياءٌ عِنْدَ رَبِّهِمْ يُرْزَقونَ .\r\nگمان مبر آنان را كه در راه حق شهيد شده‌اند مرده‌اند ؛ خير ، آنها زندگانى هستند نزد پروردگارشان و متنعم به انعامات او .\r\nدر اسلام وقتى كه مىخواهند مقام كسى يا كارى را بالا ببرند مىگويند مقام فلان شخص برابر است با مقام شهيد و يا فلان كار اجرش برابر است با اجر شهيد .\r\nمثلا دربارهء طالب علم اگر واقعاً انگيزه‌اش حقيقت‌جويى و خدمت و تقرب به خدا باشد و علم را وسيلهء مطامع خود قرار ندهد ، مىگويند اگر كسى طالب علم باشد و در خلال دانشجويى و طلبگى بميرد شهيد از دنيا رفته است . اين تعبير ، قداست و علوّ مقام طالب علم را مىرساند . همچنين دربارهء كسى كه براى ادارهء عائله‌اش خود\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nرا به رنج مىافكند و كار مىكند و زحمت مىكشد - كه البته اين خود يك فريضه است ، زيرا اسلام با بيكارى و بيكارگى و كَلّ بر مردم بودن به شدت مخالف است - گفته شده است :\r\nالْكادُّ لِعِيالِهِ كَالْمُجاهِدِ فِى سَبيلِ اللَّهِ .\r\nآن كس كه براى عائله‌اش كار مىكند و زحمت مىكشد و خود را به رنج مىافكند مانند مجاهد در راه خداست .\r\n\r\nحق شهيد\r\nتمام كسانى كه به بشريت به نحوى خدمت كرده‌اند ، حقى به بشريت دارند ، از هر راه :\r\nاز راه علم ، از راه فلسفه و انديشه ، از راه صنعت ، از راه اختراع و اكتشافات ، از راه اخلاق و حكمت عملى ، ولى هيچ كس حقى به اندازهء حق شهدا بر بشريت ندارد و به همين جهت هم عكس‌العمل احساس‌آميز انسانها و ابراز عواطف خالصانهء آنها دربارهء شهدا بيش از ساير گروههاست .\r\nچرا و به چه دليل حق شهدا از حق ساير خدمتگزاران بيشتر و عظيمتر است ؟\r\nالبته دليل دارد : همهء گروههاى خدمتگزار ديگر مديون شهدا هستند ، ولى شهدا مديون آنها نيستند يا كمتر مديون آنها هستند ؛ عالِم در علم خود و فيلسوف در فلسفهء خود و مخترع در اختراع خود و معلم اخلاق در تعليمات اخلاقى خود نيازمند محيطى مساعد و آزادند تا خدمت خود را انجام دهند ولى شهيد آن كسى است كه با فداكارى و از خودگذشتگى خود و با سوختن و خاكستر شدن خود محيط را براى ديگران مساعد مىكند .\r\nمثَل شهيد مثَل شمع است كه خدمتش از نوع سوخته شدن و فانى شدن و پرتو افكندن است ، تا ديگران در اين پرتو كه به بهاى نيستى او تمام شده بنشينند و آسايش بيابند و كار خويش را انجام دهند . آرى ، شهدا شمع محفل بشريت‌اند ؛ سوختند و محفل بشريت را روشن كردند . اگر اين محفل تاريك مىماند هيچ دستگاهى نمىتوانست كار خود را آغاز كند يا ادامه بدهد .\r\nداستان شهيد و غير شهيد داستان همان شمع و شاهد است كه پروين به نظم آورده است :\r\n شاهدى گفت به شمعى كامشب * در و ديوار مزيّن كردم\r\nديشب از شوق نخفتم يك دم * دوختم جامه و بر تن كردم\r\nكس ندانست چه سحرآميزى * به پرند از نخ و سوزن كردم\r\nصفحهء كارگه از سوسن و گل * به خوشى چون صف گلشن كردم\r\nتو به گرد هنر من نرسى * زان كه من بذل سر و تن كردم\r\nشمع خنديد كه بس تيره شدم * تا ز تاريكيت ايمن كردم\r\nپى پيوند گهرهاى تو بس * گهر اشك به دامن كردم\r\nگريه‌ها كردم و چون ابر بهار * خدمت آن گل و سوسن كردم \r\n خوشم از سوختن خويش از آنك * سوختم ، بزم تو روشن كردم\r\nگرچه يك روزن اميد نماند * جلوه‌ها بر در و روزن كردم\r\nتا فروزنده شود زيب و زرت * جان ز روى و دل از آهن كردم\r\nخرمن عمر من ار سوخته شد * حاصل شوق تو خرمن كردم\r\nكارهايى كه شمردى بر من * تو نكردى ، همه را من كردم \r\nانسان كه در روز در پرتو خورشيد تلاش مىكند و يا شب در پرتو چراغ يا شمع كارى انجام مىدهد ، به همه چيز توجه دارد جز به آنچه پرتوافشانى مىكند كه اگر پرتوافشانى او نبود همهء حركتها متوقف و همهء جنب و جوش‌ها راكد مىشد .\r\nشهدا پرتوافشانان و شمعهاى فروزندهء اجتماع‌اند كه اگر پرتوافشانى آنها در ظلمات استبدادها و استعبادها نبود بشر ره به جايى نمىبرد .\r\nقرآن كريم تعبير لطيفى دارد دربارهء رسول اكرم كه او را « سراج منير » ( چراغ نورافشان ) مىخواند . در اين تعبير مفهوم ظلمت‌زدايى كه توأم با سوختن و روشن كردن است گنجانيده شده است . مىفرمايد :\r\nيا ا يُّهَا النَّبِىُّ انّا ارْسَلْناكَ شاهِداً وَ مُبَشِّراً وَ نَذيراً . وَ داعِياً الَى اللَّهِ بِاذْنِهِ وَ سِراجاً مُنيراً « 1 » .\r\nاى پيامبر ، تو را فرستاديم گواه و نويددهنده و بيم‌رساننده و دعوت‌كنندهء به حق با اذن حق و چراغى نورافشان .\r\n\r\n\r\n\r\n\r\n","description":"","footnote":"\r\n( 1 ) . احزاب / 45 و 46 .\r\n","page_name":" 445 ","page_number":445},
  {"content":"\r\n . \r\n","description":"","footnote":"","page_name":" 446 ","page_number":446},
  {"content":"\r\n\r\nمولوى با اشاره به آيهء كريمهء « يا ا يُّهَا الْمُزَّمِّلُ . قُمِ اللَّيْلَ الّا قَليلًا » « 1 » مىگويد :\r\n خواند مزّمّل نبى را زين سبب * كه برون آى از گليم اى بوالهرب\r\nهين قُم اللّيل كه شمعى اى همام * شمع ، دائم شب بود اندر قيام\r\nبى فروغت روز روشن هم شب است * بىپناهت ، شير اسير ارنب است\r\nنى تو گفتى قائد اعمى به راه * صد ثواب و اجر يابد از إله\r\nهركه او چل گام كورى را كشد * گشت آمرزيده و يابد رشَد\r\nهين بكش تو زين جهان بىقرار * جوق كوران را قطار اندر قطار \r\nآرى ، كلمهء شهيد و مفهوم شهيد در ميان كلمات و مفاهيم اسلامى و در ذهن كسانى كه فرهنگشان فرهنگ اسلامى است كلمه‌اى و مفهومى نورانى و مقدس است ، از كلمات و مفاهيم ديگر برتر .\r\n\r\nبدن شهيد\r\nاسلام دينى حكيمانه است ؛ دستورى خالى از مصلحت و راز و رمز ، مخصوصاً راز و رمز اجتماعى ندارد . يكى از دستورهاى اسلامى اين است كه هر فرد مسلمان كه مىميرد ، بر ديگران واجب است كه بدن او را به ترتيب مخصوص غسل دهند و شستشو نمايند ، در جامه‌هايى پاك به ترتيب مخصوص كفن كنند و سپس نماز بخوانند و دفن نمايند . همهء اينها حكمتها و راز و رمزها دارد كه فعلًا در مقام بحث از آنها نيستيم .\r\nولى اين دستور يك استثنا دارد ؛ آن استثنا شهيد است . از اين دستورها فقط نماز و دفن در مورد شهيد اجرا مىشود ، اما غسل و شستشو يا كندن لباسهاى دوران زندگى و پيچيدن در جامه‌اى ديگر به ترتيب خاص ، ابدا .\r\nاين استثنا خود راز و رمزى دارد . نشانهء اين است كه روح و شخصيت شهيد آنچنان پاك و وارسته شده كه در بدنش و در خونش و حتى در جامه‌اش اثر گذاشته است .\r\nبدن شهيد يك « جسد متروّح » است ، يعنى جسدى است كه احكام روح بر آن جارى شده است ، همچنان كه جامهء شهادتش « لباس متجسّد » است ؛ يعنى حكم\r\n\r\n\r\n\r\n\r\n","description":"","footnote":"\r\n( 1 ) . مزّمّل / 1 و 2 .\r\n","page_name":" 447 ","page_number":447},
  {"content":"\r\n\r\nروح بر بدن جارى شده و حكم جارىشده بر بدن ، بر لباس و جامه جارى شده است .\r\nبدن و جامهء شهيد از ناحيهء روح و انديشه و حق‌پرستى و پاكباختگىاش كسب شرافت كرده است .\r\nشهيد اگر در ميدان معركه جان به جان‌آفرين تسليم كند ، بدون غسل و كفن با همان تن خون‌آلود و جامهء خون‌آلود دفن مىشود .\r\n خون ، شهيدان را ز آب اولىتر است * اين خطا از صد صواب اولىتر است\r\nدر درون كعبه رسم قبله نيست * چه غم ار غواص را پاچيله نيست\r\nتو ز سرمستان قلاووزى مجو * جامه چاكان را چه فرمايى رفو\r\nلعل را گر مهر نبود باك نيست * عشق در درياى غم ، غمناك نيست\r\nملت عشق از همه دينها جداست * عاشقان را مذهب و ملت خداست \r\nاين احكام خاص در فقه اسلامى دربارهء بدن شهيد ، نشانهء ديگرى است از قداست شهيد در اسلام .\r\n\r\nمنشأ قداست\r\nشهادت قداست خود را از ناحيهء چه امرى دارد ؟ بديهى است كه شهادت از آن جهت كه كشته شدن است تقدس ندارد . بسيارى از كشته‌شدنهاست كه نفله شدن است ؛ احياناً به جاى اينكه افتخار باشد ننگ است .\r\nاينجا لازم است توضيح بيشترى بدهم .\r\nمىدانيم مرگ و ميرهاى اشخاص انواع و اقسام دارد :\r\n1 . مرگ طبيعى : شخصى عمر طبيعى خود را به پايان مىرساند و به طور طبيعى مىميرد . اين‌گونه مرگها قهراً عادى تلقى مىشود ؛ نه افتخارآميز است و نه ملامت‌خيز ، و حتى تأسف زيادى به دنبال خود نمىآورد و قهراً اين گونه مردنها نفله‌شدن هم تلقى نمىشود .\r\n2 . مرگ اخترامى در اثر بيماريها مثلًا حصبه ، و با و غيره ، يا در اثر حوادث يا سوانحى از قبيل زلزله و سيل . اين گونه مرگها هرچند ملامت يا افتخارى ندارد ، اما نفله‌شدن هست و قهراً موجب تأسف .\r\n3 . مرگهايى كه پاى يك جنايت در كار است ، يعنى مرگهايى كه از طرف مقتول\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nهيچ عملى صورت نگرفته است و قاتل صرفاً به موجب هوا و هوس خود كه وجود طرف را مزاحم منافع خود تشخيص مىدهد او را هدف قرار مىدهد . در روزنامه‌ها مكرر مىخوانيم كه فلان زن فرزند خردسال شوهرش را سر به نيست كرد ، فقط به خاطر اينكه مورد علاقهء شوهرش بوده است و مىخواسته قلب شوهر منحصراً در تملك خودش باشد ، يا فلان مرد به دليل اينكه فلان زن عشق او را نپذيرفته است او را كشته است ، يا در تاريخ مىخوانيم كه فلان حكمران همهء فرزندان حكمران ديگر را قتل‌عام كرد كه در آينده رقابت نكنند .\r\nدر اين‌گونه جريانها در ناحيهء قاتل ، جنايت و خباثت وجود دارد و عملش نفرت‌انگيز تلقى مىشود و در ناحيهء مقتول ، مظلوميت ، بىدخالتى ، نفله‌شدن ، هدر رفتن وجود دارد و عكس‌العملش در انسانهاى ديگر تأسف و ترحم است . بديهى است كه اينچنين مردن در عين اينكه تأسف‌انگيز و ترحم‌خيز است ، تحسين‌آميز نيست ، افتخار شمرده نمىشود ، زيرا مقتول به هيچ وجه دخالتى نداشته است ؛ حسادت ، عداوت و حقارت طرف موجب شده كه بىسبب كشته شود .\r\n4 . مرگهايى كه خود آن مرگها جنايت است ، از قبيل خودكشىها . اين گونه مرگها نفله كردن و هدر دادن خود است ، بدترين انواع مرگهاست . كسانى كه در تصادف اتومبيل كشته مىشوند و خود مقصرند ، مرگشان از اين قبيل مرگهاست و همچنين كسانى كه در راه يك گناه به هر شكل و به هر صورت باشد كشته شوند .\r\n5 . مرگهايى كه « شهادت » است . مرگى شهادت است كه انسان با توجه به خطرات احتمالى يا ظنّى يا يقينى فقط به خاطر هدفى مقدس و انسانى و به تعبير قرآن « فى سبيل اللَّه » از آن استقبال كند .\r\nشهادت دو ركن دارد : يكى اينكه در راه خدا و فى سبيل اللَّه باشد ؛ هدف ، مقدس باشد و انسان بخواهد جان خود را فداى هدف نمايد . ديگر اينكه آگاهانه صورت گرفته باشد .\r\nمعمولًا در مورد شهادت ، جنايت هم هست ؛ يعنى عملى كه از جهت انتسابش به مقتول شهادت است و مقدس است ، از جهت انتسابش به قاتل جنايت و پليدى است .\r\nشهادت به حكم اينكه عملى آگاهانه و اختيارى است و در راه هدفى مقدس است و از هرگونه انگيزهء خودگرايانه منزه و مبراست ، تحسين‌انگيز و افتخارآميز\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nاست و عملى قهرمانانه تلقى مىشود . در ميان انواع مرگ و ميرها تنها اين نوع از مرگ است كه از حيات و زندگى ، برتر و مقدستر و عظيمتر و فخيمتر است .\r\nاينجا با كمال تأسف بايد به نكته‌اى اشاره كنم و آن اين است كه غالب ذاكران سيدالشهداء عليه السلام با آنكه آن حضرت را با لقب مقدس « شهيد » ياد مىكنند و « سيدالشهداء » مىخوانند ، در اثر اينكه تحليلى در اين مسائل ندارند ، تلقىشان از مرگ اباعبداللَّه عليه السلام از نوع سوم است ، يعنى نفله شدن و هدر رفتن .\r\nبسيارى از مردم ما صرفاً بر مظلوميت اباعبداللَّه و بىجرمى و بىدخالتى آن حضرت مىگريند و تأسفشان از اين است كه امام حسين مانند كودكى كه قربانى هوس يك جاه‌طلب مىشود نفله شد و خونش هدر رفت ؛ در صورتى كه اگر اينچنين باشد آن حضرت مظلوم و بىتقصير هست ، همچنان كه همهء قربانيان آن‌گونه جنايات مظلوم و بىتقصيرند ، ولى ديگر شهيد نيست تا چه رسد كه سيدالشهداء باشد .\r\nامام حسين صرفاً يك قربانى هوسهاى جاه‌طلبانهء ديگران نيست . شك ندارد كه از آن جهت كه اين فاجعه به كشندگان او انتساب دارد جنايت است ، هوس است ، جاه‌طلبى است ، ولى از آن جهت كه به شخص او انتساب دارد شهادت است ، يعنى ايستادگى آگاهانه و مقاومت هوشيارانه در راه هدفِ مقدس است . از او بيعت و امضا و تسليم مىخواستند و او با توجه به همهء عواقب زير بار نرفت . بعلاوه او سخت معترض بود و سكوت در آن شرايط را گناهى عظيم تلقى مىكرد . تاريخ آن حضرت ، مخصوصاً بيانات آن حضرت گواه روشن اين مطلب است .\r\nپس شهادت ، قداست خود را از اينجا كسب مىكند كه فدا كردن آگاهانهء تمام هستى خود است در راه هدف مقدس .\r\n\r\nجهاد يا مسئوليت شهيد\r\nدر اسلام آنچه منجر به شهادت يعنى مرگ آگاهانه در راه هدف مقدس مىگردد ، به صورت يك اصل درآمده است و نام آن « جهاد » است . فعلا نمىتوانيم به تفصيل دربارهء ماهيت اين اصل بحث كنيم كه آيا ماهيت دفاعى دارد يا تهاجمى ؟ و اگر ماهيت دفاعى دارد آيا منحصر است به دفاع از حقوق شخصى و حداكثر حقوق ملى و يا شامل حقوق انسانى از قبيل آزادى و عدالت مىشود ؟ و آيا توحيد جزء حقوق\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبشرى و انسانى است يا نه ؟ و اساساً خود اصل جهاد آيا با حق آزادى منافى است يا نه ؟ اينها بحثهاى دلكش و مفيدى است كه در جاى خود بايد طرح شود . اينجا همين قدر مىگوييم كه اسلام دينى نيست كه بگويد اگر كسى به طرف راست چهره‌ات سيلى زد طرف چپ را جلو ببر ، و دينى نيست كه بگويد كار خدا را به خدا و كار قيصر را به قيصر وابگذار ، و همچنين دينى نيست كه ايدهء مقدس اجتماعى نداشته باشد و يا كوشش در راه دفاع يا بسط آن ايده را لازم نشمارد .\r\nقرآن كريم سه مفهوم مقدس را در بسيارى از آيات خود توأم آورده است :\r\n« ايمان » ، « هجرت » و « جهاد » . انسانِ قرآن موجودى است وابسته به ايمان و وارسته از هرچيز ديگر . اين موجود وابسته به ايمان براى نجات ايمان خود هجرت مىكند و براى نجات ايمان جامعه و در حقيقت براى نجات جامعه از چنگال اهريمن بىايمانى جهاد مىنمايد . در اينجا اگر بخواهيم آيات مربوط به اين موضوع و يا روايات وارد در اين باب را بياوريم ، سخن به درازا مىكشد ؛ به شرح چند جمله از يك خطبهء نهج‌البلاغه اكتفا مىكنيم .\r\nدر قسمت اول مىفرمايد : انَّ الْجِهادَ بابٌ مِنْ ابْوابِ الْجَنَّةِ فَتَحَهُ اللَّهُ لِخاصَّةِ اوْلِيائِهِ همانا جهاد درى از درهاى بهشت است ؛ درى است كه خداوند اين در بهشتى را به روى همه كس نگشوده است . هر فردى لياقت ندارد كه باب الجهاد به رويش گشوده شود . هر فردى شايستگى مجاهد بودن ندارد . خداوند اين در را به روى دوستان خاص خويش گشوده است . مجاهدين بالاترند از اينكه بگوييم مساوى با اولياءاللَّه هستند . مجاهدين مساوى با « خاصّة اولياء اللَّه » مىباشند .\r\nقرآن مىگويد بهشت داراى هشت در است ، چرا ؟ آيا به اين جهت كه ازدحام جمعيت نشود درهاى متعدد دارد ؟ مىدانيم كه آن جهان ، جهان تزاحم نيست ؛ همانطور كه خداوند حساب همهء بندگان را در يك لحظه مىرسد ( وَ هُوَ سَريعُ الْحِساب ) « 1 » هيچ مانعى نيست كه همهء بندگان از يك در و در يك لحظه وارد بهشت شوند . لهذا مسئلهء نوبت و صف كشيدن ، آنجا مطرح نيست . آيا يك امر تشريفاتى است ؟\r\nشخصيتها و اعيان و اشراف از يك در و ديگران از در ديگر مىروند ؟ باز مىدانيم كه اين مسائل در آنجا نمىتواند مطرح باشد . آيا مردم به حسب مشاغل طبقه‌بندى\r\n\r\n\r\n\r\n\r\n","description":"","footnote":"\r\n( 1 ) . رعد / 41 .\r\n","page_name":" 451 ","page_number":451},
  {"content":"\r\n\r\nشده‌اند كه مثلًا فرهنگيان از يك در و كسبه از در ديگر و كارگرها از در ديگر ؟ همهء اينها در نشئه‌اى كه جز ايمان و عمل و تقوا عاملى وجود ندارد بىمعنى است . پس چرا ؟\r\nدر آنجا درجات است نه طبقات . هريك از ايمان و عمل و تقوا داراى مراتب و درجاتى است . هركسى و هر گروهى در يك گروه از ايمان و يك گروه از عمل و يك گروه از تقوا هستند . هر گروهى از نردبان تكامل مقدار معينى بالا رفته‌اند . به تناسب رفعتى كه از نظر تكامل ، در اين جهان كسب كرده‌اند در آن جهان درى به روى آنها گشوده مىشود . آن جهان ، تجسم ملكوتى اين جهان است . درى كه مجاهدين و شهدا از آن در وارد مىشوند و در حقيقت بهشتى كه براى آنها آماده است ، درى است كه خواص اولياءاللَّه از آن در به جوار قرب الهى نائل مىگردند .\r\nدر قسمت دوم مىفرمايد :\r\nوَ هُوَ لِباسُ التَّقْوى .\r\nجهاد جامهء تقواست .\r\nقرآن در سورهء مباركهء اعراف سخن از جامهء تقوا آورده است . على مىفرمايد :\r\nجامهء تقوا جهاد است . تقوا يعنى پاكى راستين ؛ پاكى از چه ؟ از آلودگيها . ريشهء آلودگيهاى روحى و اخلاقى چيست ؟ خودخواهىها و خودپسندىها و خودگرايىها ؛ و به همين دليل مجاهد واقعى باتقواترين باتقواهاست ؛ زيرا يكى پاك و متقى است از آن جهت كه پاك از حسادت است ، ديگرى پاك از تكبر است ، سومى پاك از حرص است ، چهارمى پاك از بخل است ، اما مجاهد پاكترين پاكهاست ، زيرا پا روى هستى خود گذاشته است ؛ مجاهد پاكباخته است . لهذا درى كه به روى پاكباخته‌ها باز مىشود با درى كه به روى ساير پاكها گشوده مىشود متفاوت است .\r\nاين مطلب كه تقوا درجات و مراتب دارد از قرآن مجيد به خوبى استفاده مىشود . مىفرمايد :\r\nلَيْسَ عَلَى الَّذينَ امَنوا وَ عَمِلُوا الصّالِحاتِ جُناحٌ فيما طَعِموا اذا مَا اتَّقَوْا وَ امَنوا\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nوَ عَمِلُوا الصّالِحاتِ ثُمَّ اتَّقَوْا وَ امَنوا ثُمَّ اتَّقَوْا وَ احْسَنوا وَ اللَّهُ يُحِبُّ الْمُحْسِنينَ « 1 » .\r\nبر آنان كه ايمان آورده و شايسته عمل كرده‌اند ، در مورد آنچه از نعمتهاى دنيا مصرف كنند باكى نيست ( حلالشان باد ) هرگاه تقوا و ايمان و عمل صالح را توأم داشته باشند و بعد از آن ايمان و تقوا و بار ديگر تقوا و احسان ( نيكوكارى ) ، [ و خدا نيكوكاران را دوست مىدارد . 
  ]\r\nاين آيهء كريمه متضمن دو نكتهء عالى از معارف قرآنى است : يكى درجات و مراتب ايمان و تقوا كه مورد بحث ماست ، ديگر فلسفهء حيات و حقوق انسان .\r\nمىخواهد بفرمايد : نعمتها براى انسان است و انسان براى ايمان و تقوا و عمل . انسان آنگاه مجاز است از نعمتهاى الهى بهره‌مند گردد و آنگاه اين نعمتها به مورد مصرف خواهد شد كه خود انسان در مسير تكاملى خودش كه خلقت ، او را در آن مسير قرار داده حركت كند ، يعنى مسير ايمان و تقوا و عمل شايسته .\r\nعلماى اسلامى با الهام از اين آيه و ساير تصريحات و اشارات متون اسلامى ، مراتب تقوا را به تقواى عام ، تقواى خاص ، تقواى خاص الخاص اصطلاح كرده‌اند .\r\nتقواى مجاهدين تقواى پاكباختگى است . شهيدان تمام مايملك خود را در طبق اخلاص گذاشته و به حق تسليم كرده‌اند . آنان اين جامه از جامه‌هاى تقوا را بر تن كرده‌اند .\r\nدر قسمت سوم مىفرمايد :\r\nوَ دِرْعُ اللَّهِ الْحَصينَةُ وَ جُنَّتُهُ الْوَثيقَةُ .\r\nجهاد زره نفوذ ناپذير خدا و سپر مطمئن خداست .\r\nاگر ملتى مسلمان روحش روح جهاد باشد ، مُدَّرَع باشند به اين دِرع الهى ، و اگر اين سپر الهى را همواره در دست داشته باشند ديگر ضربتى بر آنها كارگر نخواهد افتاد .\r\n\r\n\r\n\r\n\r\n","description":"","footnote":"\r\n( 1 ) . مائده / 93 .\r\n","page_name":" 453 ","page_number":453},
  {"content":"\r\n\r\nزره آن جامهء حلقه حلقهء آهنين است كه سربازان هنگام جنگ مانند يك پيراهن به تن مىكرده‌اند و اما سپر ابزارى است كه به دست مىگرفته و مانع ورود ضربت مىشده‌اند . كار سپر جلوگيرى از ورود ضربت بوده و كار زره خنثى كردن اثر ضربت وارده . ظاهراً على عليه السلام از آن جهت جهاد را ، هم به سپر تشبيه كرده و هم به زره كه برخى جهادها نوعى پيشگيرى است و مانع ورود ضربت مىشود و بعضى ديگر شكل مقاومت و بىاثر كردن حملات را دارد . در قسمت چهارم مىفرمايد :\r\nمَنْ تَرَكَهُ رَغْبَةً عَنْهُ الْبَسَهُ اللَّهُ ثَوْبَ الذُّلِّ وَ شَمْلَةَ الْبَلاءِ ، وَ دُيِّثَ بِالصَّغارِ وَ الْقَماءَةِ ، وَ ضُرِبَ عَلى قَلْبِهِ بِالْاسْهابِ ، وَ اديلَ الْحَقُّ مِنْهُ بِتَضْييعِ الْجِهادِ وَ سيمَ الْخَسْفُ وَ مُنِعَ النِّصْفُ « 1 » .\r\nآن كه از جهاد به دليل بىميلى و بىرغبتى ( نه به دليل خاص شرايط و احوال ) رو بگرداند ، خداوند جامهء ذلت و روپوش بلا بر تن او مىپوشاند و او را لگدكوب حقارت مىگرداند و حجابها و پرده‌ها روى بصيرت دل او قرار مىدهد و بينش را از او سلب مىكند ، دولت حق به جريمهء ضايع ساختن جهاد ، از او برگردانده مىشود و به سختيها و شدايد گرفتار مىگردد و از رعايت انصاف درباره‌اش محروم مىشود .\r\nاين قسمت بر خلاف سه قسمت پيشين كه آثار مثبت جهاد را ذكر مىكرد ، آثار منفى آن را يعنى آثار ترك جهاد را بيان مىفرمايد .\r\nآثار منفى كه در اين جمله‌ها تذكر داده شده ، چنان‌كه از مضمون آنها پيداست آثار جمعى است نه فردى ، يعنى مربوط به جامعه است نه فرد .\r\nآثار منفى عبارتند از :\r\nالف . ذلت و خوارى . ملتى كه اين درجه را از دست بدهد قطعاً خوار و زبون مىگردد .\r\nب . شدايد و گرفتاريها . زبون و توسرىخور بودن بر خلاف تصور آنان كه مىپندارند پناهگاه آسايش است ، صدها گرفتارى در پى خود مىآورد .\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 27 .\r\n","page_name":" 454 ","page_number":454},
  {"content":"\r\n\r\nج . حقارت روحى .\r\nد . بصيرت و بينش را از دست دادن . اين نكته عجيب است كه على عليه السلام بصيرت دل و نورانيت قلب را موقوف به اين امر مىشمارد . در منطق اسلام به صراحت گفته شده كه بصيرت زادهء عمل است ، ولى هيچ جا به اين صراحت ، عملى اجتماعى مانند جهاد را يك ركن از اركان معنويت و سلوك الى اللَّه نشمرده تا آنجا كه ترك آن موجب پيدايش حجابها بر دل گردد .\r\nه . با ترك جهاد ، دولت حق از آنان كه به آنها سپرده شده گرفته مىشود . ديگر آنها لايق نيستند كه پرچمدار اسلام و مناديان حق به شمار روند .\r\nو . محروميت از انصاف ديگران ؛ يعنى تا ملتى مجاهد است ديگران او را به حساب مىآورند و اجباراً رعايت انصاف را درباره‌اش مىنمايند ، اما ملتى كه اين خصيصه را از دست داد ، ديگران براى او شخصيتى قائل نمىشوند و از هرگونه انصافى درباره‌اش مضايقه مىكنند .\r\nاين همه نكبتها و ادبارها معلول از دست دادن روحيهء مجاهدگرى است .\r\nپيغمبر اكرم فرمود :\r\nالْخَيْرُ كُلُّهُ فِى السَّيْفِ وَ تَحْتَ ظِلِّ السَّيْفِ « 1 » .\r\nخير و بركت در شمشير و زير سايهء شمشير است .\r\nو هم فرمود :\r\nانَّ اللَّهَ اعَزَّ امَّتى بِسَنابِكِ خَيْلِها وَ مَراكِزِ رِماحِها « 2 » .\r\nخداوند امت مرا به وسيلهء سم اسبها و فروگاه نيزه‌ها عزيز ساخت .\r\nيعنى امت اسلام مساوى است با امت قوّت و امت قدرت . اسلام دين قدرت و قوّت و دين مجاهدساز است . ويل دورانت در تاريخ تمدن خويش مىگويد : « هيچ دينى به\r\n\r\n\r\n\r\n\r\n","description":"","footnote":"\r\n( 1 ) . تهذيب الاحكام شيخ طوسى ، ج 6 ، كتاب الجهاد .\r\n( 2 ) . همان . در كتاب كافى هر دو حديث هست ولى در حديث دوم به جاى « اعَزَّ » « اغْنى » است و ظاهراً با جمله‌هاى قبل از اين جمله كلمهء « اعَزَّ » كه مطابق نسخهء تهذيب است مناسبتر است .\r\n","page_name":" 455 ","page_number":455},
  {"content":"\r\n\r\nاندازهء اسلام امت خويش را به سوى قوّت و قدرت نخوانده است . »\r\nحديث پرمعنى ديگرى از رسول اكرم نقل شده است كه :\r\nمَنْ لَمْ يَغْزُ وَ لَمْ يُحَدِّثْ نَفْسَهُ بِغَزْوٍ ماتَ عَلى شُعْبَةٍ مِنَ النِّفاقِ .\r\nآن كه جهاد نكرده و لااقل انديشهء جهاد را در دل خود نپرورده باشد ، با نوعى از نفاق خواهد مرد .\r\nيعنى اسلام از جهاد و لااقل آرزوى جهاد جداشدنى نيست ؛ صداقت اسلامِ انسان با اين معيار شناخته مىشود . حديث ديگرى هست كه از رسول خدا پرسش شد : « ما بالُ الشَّهيدُ لايُفْتَنُ فى قَبْرِه ؟ » چرا شهيد در قبر مورد آزمايش ( سؤال و جواب قبر و برزخ ) واقع نمىشود ؟ فرمود :\r\nكَفى بِالْبارِقَةِ فَوْقَ رَأْسِهِ فِتْنَةً .\r\nشهيد در زير برق شمشيرى كه بالاى سرش بود آزمايش خويش را انجام داد و پيشاپيش پاسخ همهء پرسشها را داد .\r\nيعنى شهيد عملًا صداقت و حقيقت خود را ظاهر كرد ، لهذا موردى براى سؤال و جواب عالم برزخ باقى نمىماند .\r\n\r\nنشاط شهيد\r\nيكى از خصوصياتى كه در تاريخ صدر اسلام مشهود است ، روحيهء خاصى است كه در بسيارى از مسلمين صدر اول ديده مىشود . من نمىدانم نام اين روحيه را چه بگذارم ؟ فكر مىكنم رساترين تعبير « نشاط شهادت » است . در رأس همهء اين افراد على عليه السلام است . خودش مىفرمايد :\r\nوقتى كه اين آيهء كريمه نازل شد : « الم . احَسِبَ النّاسُ انْ يُتْرَكوا انْ يَقولوا امَنّا\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nوَ هُمْ لايُفْتَنونَ » « 1 » دانستم كه تا رسول خدا در ميان ماست فتنه نازل نمىشود . از رسول خدا پرسيدم كه اين فتنه چه فتنه‌اى است ؟ فرمود : يا على ! فتنه‌اى است كه امت من بعد از من دچار آن مىگردند . گفتم : آيا شما در روز احُد آنگاه كه گروهى از مسلمين شهيد شدند و من از شهادت محروم شدم و اين امر بر من گران آمد ، به من نفرموديد كه مژده بدهم به تو ، شهادت تو در پيش است ؟ فرمود : همين طور است ، تو شهادت در پيش دارى . اكنون بگو در آن وقت صبرت چگونه خواهد بود ؟ گفتم : يا رسول اللَّه ! اينجا جاى صبر نيست ، جاى شكر و سپاس است . آنگاه پيغمبر راجع به فتنه‌اى كه بعد حادث خواهد شد ، به من توضيحاتى داد « 2 » .\r\nاين است معنى نشاط شهادت . على به اميد شهادت زنده بود . اگر اين اميد را از او مىگرفتند ، خيرى در زندگى نمىديد ، زندگى برايش بىمعنى و بىمفهوم بود .\r\nما مردم به زبان ، بسيار « على على » مىگوييم . اگر با حرف ، كارها درست شود از ما شيعه‌تر در دنيا نيست ، اما اگر تشيع ، حقيقتى باشد - كه هست - و اگر تشيع به معنى علىمآبى و علىگونگى باشد كار خيلى مشكل است و همين ، يك نمونه است .\r\nاز على عليه السلام كه بگذريم ، افراد ديگرى باز مىبينيم كه « نشاط شهادت » دارند .\r\nدر دل اينها يك آرزو بود كه آيا ممكن است خدا شهادت را به آنها روزى كند ؟ ! يكى از دعاهاى معمولى مسلمانان صدر اسلام همين بود . در دعاهايى كه از ائمه به ما رسيده است اين موضوع به چشم مىخورد . در دعاى شبهاى ماه مبارك رمضان مىخوانيم :\r\n\r\n\r\n\r\n\r\n","description":"","footnote":"\r\n( 1 ) . عنكبوت / 1 و 2 .\r\n( 2 ) . نهج‌البلاغه ، خطبهء 154 .\r\n","page_name":" 457 ","page_number":457},
  {"content":"\r\n\r\nاللَّهُمَّ بِرَحْمَتِكَ فِى الصّالِحينَ فَادْخِلْنا وَ فى عِلِّيِّينَ فَارْفَعْنا .\r\nبعد مىرسيم :\r\nوَ قَتْلًا فى سَبيلِكَ مَعَ وَلِيِّكَ فَوَفِّقْ لَنا .\r\nخدايا ! به ما توفيق بده كه در راه تو و به همراه ولىّ تو كشته بشويم و به فيض شهادت نائل گرديم .\r\nاين نشاط را در جوانشان مىبينيم ، در پيرشان مىبينيم ، در سياهشان مىبينيم ، در سفيدشان مىبينيم ، در همه‌شان مىبينيم . گاهى مىآمدند حضور رسول اكرم و مىگفتند : يا رسول‌اللَّه ! خيلى دلمان مىخواهد كه در راه خدا شهيد بشويم ؛ دعا كن خدا شهادت در راه خودش را نصيب ما كند .\r\nدر سفينة البحار داستانى از مردى به نام « خيثمه » و يا « خثيمه » نقل مىكند كه چگونه پدر و پسرى براى نوبت گرفتن در شهادت با يكديگر منازعه داشتند .\r\nمىنويسد كه هنگامى كه جنگ بدر « 1 » پيش آمد ، اين پسر و پدر با همديگر مباحثه و مشاجره داشتند . پسر مىگفت : من مىروم به جهاد و تو در خانواده بمان و پدر مىگفت : خير ، تو بمان ، من مىروم به جهاد . پسر مىگفت : من مىخواهم بروم كشته بشوم ! پدر مىگفت : من مىخواهم بروم كشته بشوم ! آخرش قرعه‌كشى كردند و قرعه به نام پسر درآمد . او رفت و شهيد شد . بعد از مدتى پدر ، پسر را در عالم رؤيا ديد كه در سعادت خيره‌كننده‌اى است و به مقامات عالى نائل آمده است ؛ به پدر گفت : پدر جان ! « انَّهُ قَدْ وَعَدَنى رَبّى حَقّاً » آنچه كه خدا به ما وعده داده بود ، همه حق و همه راست بود ؛ خداوند به وعدهء خود وفا كرد . پدر پير آمد خدمت رسول اكرم صلى الله عليه و آله عرض كرد : يا رسول‌اللَّه ! اگرچه من پير شده‌ام ، اگرچه استخوانهاى من ضعيف و سست شده است ، اما خيلى آرزوى شهادت دارم . يا رسول‌اللَّه ! من آمدم از شما خواهش كنم دعا كنيد كه خدا به من شهادت روزى كند . پيغمبر اكرم دعا كرد :\r\nخدايا براى اين بندهء مؤمنت شهادت روزى فرما ! يكسال طول نكشيد كه جريان احد پيش آمد و اين مرد در احد شهيد شد .\r\nمرد ديگرى است به نام عمرو بن جموح ؛ اتفاقاً يك پايش لنگ بود و به حكم قانون اسلام جهاد از اين آدم برداشته شده بود ( لَيْسَ عَلَى الْاعْرَجِ حَرَجٌ ) « 2 » . جنگ احد\r\n\r\n\r\n\r\n\r\n","description":"","footnote":"\r\n( 1 ) . احتمالًا جنگ ديگرى غير از جنگ بدر بوده است .\r\n( 2 ) . نور / 61 [ عبارت دقيق آيه چنين است : لَيْسَ عَلَى الْأعْمى حَرَجٌ وَ لا عَلَى الْأعْرَجِ حَرَجٌ . 
  ]\r\n","page_name":" 458 ","page_number":458},
  {"content":"\r\n\r\nپيش آمد . اين مرد چند پسر داشت . پسرهايش سلاح پوشيدند . گفت : من هم بايد بيايم شهيد بشوم . پسرها مانع شدند ، گفتند : پدر ! ما مىرويم ، تو در خانه بمان . تو وظيفه ندارى ، تو چرا مىخواهى به جهاد بيايى ؟ پيرمرد قبول نكرد . رفتند سران فاميل را جمع كردند كه مانع پيرمرد بشوند ؛ هرچه گفتند پيرمرد گوش نكرد . گفتند ما نمىگذاريم تو به روى . پيرمرد آمد خدمت پيغمبر اكرم ، گفت : يا رسول‌اللَّه ! اين چه وضعى است ؟ چرا بچه‌هاى من مانعند ، چرا نمىگذارند من شهيد بشوم ؟ اگر شهادت خوب است براى من هم خوب است ، من هم مىخواهم در راه خدا شهيد بشوم .\r\nرسول اكرم صلى الله عليه و آله فرمود : مانعش نشويد ، اين مرد آرزوى شهادت دارد . بر او واجب نيست ، ولى حرام هم نيست . آرزوى شهادت دارد ، مانعش نشويد . خوشحال شد ، مسلّح شد و آمادهء جهاد گشت . وقتى كه آمد ميدان جنگ ، يكى از پسرهايش چون مىديد پدر ناتوان است نمىتواند خوب كرّ و فرّ بكند مراقب پدر بود ، ولى پدر بىپروا خودش را به قلب لشكر مىزد تا بالاخره شهيد شد . يكى از پسرهايش هم شهيد شد .\r\nاحد نزديك مدينه است . مسلمين در احد وضع ناهنجارى پيدا كردند . خبر رسيد به مدينه كه مسلمين شكست خورده‌اند . زن و مرد مدينه بيرون دويدند ، از جملهء آنها زن همين عمرو بن جموح بود . اين زن رفت جنازه‌هاى شوهرش و پسرش و برادرش را پيدا كرد ؛ هر سه جنازه را بر شترى كه داشتند و اتفاقا شتر قوىهيكلى هم بود بار كرد و آورد كه در مدينه در بقيع دفن كند ، ولى متوجه شد كه اين حيوان با ناراحتى به طرف مدينه مىآيد . مهار شتر را به زحمت مىكشيد ؛ قدم قدم ، يك پا يك پا مىآمد . در اين بين زنهاى ديگر و از آن جمله عايشه همسر پيغمبر مىآمدند به طرف احد .\r\nعايشه پرسيد : از كجا مىآيى ؟ گفت : از احد . گفت : بار شترت چيست ؟ آن زن با خونسردى تمام گفت : جنازهء شوهرم و جنازهء يكى از پسرهايم و جنازهء برادرم است ؛ مىبرم در مدينه دفن كنم . گفت : قضيه چه شد ؟ گفت : الحمد للَّه‌به خير گذشت ، جان مقدس پيامبر اكرم سلامت است « وَ رَدَّ اللَّهُ الَّذينَ كَفَروا بِغَيْظِهِمْ » « 1 » و خداوند شر كفار را كوتاه كرد و آنها را در حالى كه آكنده از خشم بودند برگرداند ؛ و چون جان\r\n\r\n\r\n\r\n\r\n","description":"","footnote":"\r\n( 1 ) . احزاب / 25 .\r\n","page_name":" 459 ","page_number":459},
  {"content":"\r\n\r\nمقدس پيغمبر سالم است ، همهء حوادث هيچ است .\r\nبعد گفت : ولى داستان اين شتر من عجيب است ، مثل اينكه ميل ندارد به مدينه بيايد ؛ به طرف مدينه كه مىكشم نمىآيد ، به زحمت و قدم قدم حركت مىكند ولى به طرف احد كه مىخواهم بروم به سرعت و آسانى حركت مىكند ؛ در حالى كه بايد رو به آخورش تندتر بيايد ، برعكس رو به احد كه دامنهء كوه است تندتر مىآيد . عايشه گفت : پس بهتر است با هم برويم حضور رسول اكرم . وقتى كه در احد به حضور رسول اكرم رسيدند عرض كرد : يا رسول اللَّه ! داستان عجيبى دارم ، اين حيوان را رو به طرف مدينه كه مىكشم به زحمت مىآيد ، اما به طرف احد آسان مىآيد !\r\nفرمود : آيا شوهر تو وقتى كه از خانه بيرون آمد حرفى هم زد ؟\r\nگفت : يا رسول اللَّه ! يك جمله گفت .\r\n- چه گفت ؟\r\n- از خانه كه بيرون شد ، دستها را به دعا برداشت و گفت : خدايا مرا ديگر به اين خانه برمگردان !\r\nفرمود : همين است ؛ دعاى شوهرت مستجاب شده . دعا كرده كه خدا او را به خانه برنگرداند . بگذار بدن شوهرت همين جا باشد ، با شهداى ديگر در احد دفن بشود . همهء شهدا را در احد دفن مىكنيم ، شوهرت را هم همين جا دفن مىكنيم .\r\nاميرالمؤمنين على عليه السلام مىفرمود :\r\nلَالْفُ ضَرْبَةٍ بِالسَّيْفِ احَبُّ الَىَّ مِنْ ميْتَةٍ عَلى فِراشٍ « 1 » .\r\nاگر هزار ضربت به فرق من فرود بيايد كه به اين وضع كشته بشوم ، بهتر است كه در بستر با يك بيمارى بميرم .\r\nامام حسين عليه السلام وقتى كه مىآمد به طرف كربلا ، اشعارى را با خودش مىخواند كه نقل شده پدر بزرگوارشان هم همين اشعار را گاهى مىخواندند ؛ آن اشعار اين است :\r\n فَانْ تَكُنِ الدُّنْيا تُعَدُّ نَفيسَةً * فَدارُ ثَوابِ اللَّهِ اعْلى وَ انْبَلُ\r\nوَ انْ تَكُنِ الْامْوالُ لِلتَّرْكِ جَمْعُها * فَما بالُ مَتْروكٍ بِهِ الْمَرْءُ يَبْخَلُ\r\nوَ انْ تَكُنِ الْابْدانُ لِلْمَوْتِ انْشِأَتْ * فَقَتْلُ امْرِئٍ بِالسَّيْفِ فِى اللَّهِ اجْمَلُ \r\nاگرچه دنيا زيبا و دوست‌داشتنى است ، دنيا آدم را به طرف خودش مىكشد ، اما خانهء پاداش الهى ، خانهء آخرت خيلى از دنيا زيباتر است ، خيلى از دنيا بالاتر و عاليتر است .\r\nاگر مال دنيا را آخر كار بايد گذاشت و رفت ، پس چرا انسان آن را در راه خدا انفاق نكند ؟\r\nو اگر اين بدنهاى ما ساخته شده است كه آخر كار بميرد ، پس چرا در راه خدا با شمشير قطعه قطعه نشود ؟\r\n\r\nمنطق شهيد\r\nهركس و هر گروه منطقى دارد ، يعنى طرز تفكرى دارد ؛ هركس پيش خود معيارها و مقياسها دارد و با آن معيارها و مقياسها دربارهء كارها و بايدها و نبايدها قضاوت مىكند .\r\nشهيد منطق ويژه‌اى دارد . منطق شهيد را با منطق افراد معمولى نمىشود سنجيد .\r\nشهيد را نمىشود در منطق افراد معمولى گنجاند ؛ منطق او بالاتر است ، منطقى است آميخته با منطق عشق از يك طرف ، و منطق اصلاح و مصلح از طرف ديگر .\r\nيعنى دو منطق را اگر با يكديگر تركيب كنيد : منطق يك مصلح دلسوخته براى اجتماع خودش و منطق يك عارف عاشق لقاى پروردگار خودش ، و به تعبير ديگر اگر شور يك عارف عاشق پروردگار را با منطق يك نفر مصلح با همديگر تركيب بكنيد از آنها منطق شهيد درمىآيد . شايد اين تعبير هم نارسا باشد .\r\nلهذا مىبينيم وقتى كه اباعبداللَّه عليه السلام مىخواهد به طرف كوفه بيايد ، عقلاى قوم ايشان را منع مىكنند ، مىگويند آقا اين كار منطقى نيست ، و راست هم مىگفتند ، منطقى نبود ؛ با منطق آنها كه منطق يك انسان عادى معمولى است كه بر محور مصالح و منافع خودش فكر مىكند و منطق منفعت و منطق سياست است ، آمدن اباعبداللَّه منطقى نبود . امام حسين يك منطق بالاترى دارد ، منطق او منطق شهيد است ؛ منطق شهيد ما فوق منطق افراد عادى است .\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 121 [ با اندكى اختلاف 
  ] .\r\n","page_name":" 460 ","page_number":460},
  {"content":"\r\n . \r\n","description":"","footnote":"","page_name":" 461 ","page_number":461},
  {"content":"\r\n\r\nعبداللَّه بن عباس و محمّد بن حنفيّه آدمهاى كوچكى نبودند ؛ اينها افراد سياستمدار روشن‌بينى بودند و از نظر منطق آنها يعنى از نظر منطق سياست و منفعت ، از نظر منطق هوشيارى بر اساس منافع فردى و پيروزى شخصى بر رقيبان ، واقعاً هم آمدن اباعبداللَّه محكوم بود . ابن عباس يك راه سياسى زيركانه‌اى پيشنهاد كرد از نوع همان راهها كه معمولًا افراد زيرك كه مردم را وسيله قرار مىدهند عمل مىكنند ، و آن اينكه مردم را جلو مىاندازند و خودشان عقب مىايستند ؛ اگر مردم پيش بردند ، آنها از نتيجهء عمل مردم بهره مىبرند و اگر شكست خوردند آنها زيانى نبرده‌اند . گفت : مردم كوفه به شما نوشته‌اند كه ما آمادهء نصرت تو هستيم . شما بنويسيد به مردم كوفه كه عمّال يزيد را از آنجا بيرون كنند و وضع آنجا را آرام نمايند . ( بگير و ببند و بده به دست من پهلوان ! ) ، يكى از دو كار خواهد شد : يا اين كار را مىكنند يا نمىكنند ؛ اگر اين كار را كردند ، شما راحت مىرويد و كارها را در دست مىگيريد و اگر اين كار را نكردند به محظورى گرفتار نشده‌ايد .\r\nاعتنا نكرد به اين حرف ، گفت : من مىروم . گفت : كشته مىشوى . گفت : كشته شدم كه شدم . گفت : آدمى كه مىرود و كشته مىشود ، زن و بچه با خودش نمىبرد .\r\nفرمود : زن و بچه را هم بايد با خودم ببرم .\r\nآرى ، منطق شهيد منطق ديگرى است ؛ منطق شهيد منطق سوختن و روشن كردن است ، منطق حل شدن و جذب شدن در جامعه براى احياى جامعه است ، منطق دميدن روح به اندام مردهء ارزشهاى انسانى است ، منطق حماسه‌آفرينى است ، منطق دورنگرى بلكه بسيار دورنگرى است .\r\nاين كه هاله‌اى از قدس دور كلمهء « شهيد » را گرفته است و اين كلمه در ميان همهء كلمات عظيم و فخيم و مقدس وضع ديگرى دارد براى همين جهت است . اگر بگويم قهرمان ، ما فوق قهرمان است ؛ بگويم مصلح ، ما فوق مصلح است ؛ هرچه بخواهم بگويم ما فوق اينهاست .\r\n« شهيد » ، « شهيد » ؛ كلمهء ديگرى جاى اين كلمه را هرگز نمىگيرد و نمىتواند بگيرد .\r\n\r\nخون شهيد\r\nشهيد چه مىكند ؟ شهيد تنها كارش اين نيست كه در مقابل دشمن مىايستد ، يا\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nدشمن را مىزند يا از دشمن مىخورد ؛ اگر تنها اين بود ، بايد بگوييم آن وقتى كه از دشمن مىخورد و خونش را مىريزند ، خونش هدر رفته . نه ، هيچ وقت خون شهيد هدر نمىرود ، خون شهيد به زمين نمىريزد . خون شهيد هر قطره‌اش تبديل به صدها قطره و هزارها قطره ، بلكه به دريايى از خون مىگردد و در پيكر اجتماع وارد مىشود . لهذا پيغمبر فرمود :\r\nما مِنْ قَطْرَةٍ احَبُّ الَى اللَّهِ مِنْ قَطْرَةِ دَمٍ فى سَبيلِ اللَّهِ .\r\nهيچ قطره‌اى در مقياس حقيقت و در نزد خدا از قطرهء خونى كه در راه خدا ريخته شود بهتر نيست .\r\nشهادت تزريق خون است به پيكر اجتماع ؛ اين شهدا هستند كه به پيكر اجتماع و در رگهاى اجتماع - خاصه اجتماعاتى كه دچار كم‌خونى هستند - خون جديد وارد مىكنند .\r\n\r\nحماسهء شهيد\r\nشهيد حماسه‌آفرين است . بزرگترين خاصيت شهيد حماسه‌آفرينى اوست . در ملتهايى كه روح حماسه ، مخصوصاً حماسهء الهى مىميرد بزرگترين خاصيت شهيد اين است كه آن حماسهء مرده را از نو زنده مىكند . لهذا اسلام هميشه نيازمند به شهيد است ، چون هميشه نيازمند به حماسه‌آفرينى است ، حماسه‌هاى نو به نو و آفرينشهاى نو به نو .\r\n\r\nجاودانگى شهيد\r\nيك كسى عالم است و از راه علم به جامعه خدمت مىكند و در حقيقت از كانال علم از فرديت خود خارج مىشود و به جامعه مىپيوندد ؛ شخصيت فردىاش از مجراى علم با شخصيت اجتماع متحد مىگردد ، آنچنان كه قطره با دريا متحد مىگردد . عالم در حقيقت جزئى از شخصيت خود را يعنى فكر و انديشهء خود را با اين پيوستن به اجتماع جاويد مىكند .\r\nيك نفر ديگر مخترع است ، از طريق اختراعش به جامعه مىپيوندد ؛ خدمتش\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبه اجتماع اين است كه فن خودش ، صنعت خودش ، و خودش را از راه صنعتش در اجتماع خودش جاويد مىكند . يكى هنرمند است ، مثلًا شاعر است ، خودش را از طريق فن و هنرش جاويد مىكند .\r\nيك نفر معلم اخلاق است ، اندرزگوست ، خودش را از راه اندرزهاى حكمت‌آميزش كه سينه به سينه منتقل مىشود ، در جامعه جاويد مىكند .\r\nيكى هم شهيد است ، از راه خون خودش ، خودش را در اجتماع جاويد مىكند ، يعنى خون جاويد در اجتماع به وجود مىآورد .\r\nبه عبارت ديگر ، يكى به فكر خود ارزش و ابديت و جاودانگى مىبخشد و آن عالم يا فيلسوف است ، يكى ديگر به فن و هنر يا صنعت خود ارزش و ابديت و جاودانگى مىبخشد و آن فنّان و صنعتگر يا هنرمند است ، و ديگرى به حكمتهاى عملى و راهنماييهاى خود ؛ اما شهيد به خون خود ، و در حقيقت به تمام وجود و هستى خود ارزش و ابديت و جاودانگى مىبخشد . خون شهيد براى هميشه در رگهاى اجتماع مىجهد . در حقيقت هر گروه ديگر به قسمتى از مايملك خود جاودانگى مىبخشد و شهيد به تمام مايملك خود . لهذا پيغمبر فرمود :\r\nفَوْقَ كُلِّ ذى بِرٍّ بِرٌّ حَتّى يُقْتَلُ فى سَبيلِ اللَّهِ وَ اذا قُتِلَ فى سَبيلِ اللَّهِ فَلَيْسَ فَوْقَهُ بِرٌّ .\r\nبالادست هر نيكوكارى ، نيكوكار ديگرى است تا آنگاه كه در راه خدا شهيد شود ؛ همين كه در راه خدا شهيد شد ، ديگر بالادست ندارد .\r\n\r\nشفاعت شهيد\r\nدر حديث است كه خداوند شفاعت سه طبقه را در قيامت قبول مىكند : يكى طبقهء انبيا ، بعد از آنها طبقهء علما . ( در اينجا چون اسم اوصيا ذكر نشده است و روايت هم از ائمهء ما هست ، پس مقصود از علما علماى ربانى هستند كه در درجهء اول شامل خود ائمهء اطهار مىشود و در درجهء بعد شامل علمايى كه واقعاً راه آنها را پيش گرفته‌اند ) .\r\nبعد فرمود : « ثُمَّ الشُّهَداءُ » از اين دو طبقه - از طبقهء انبيا و طبقهء ائمه و علمايى كه راه ائمه را پيش گرفته‌اند - كه بگذريم ، طبقه‌اى كه در قيامت ظهور مىكند براى شفاعت ، طبقهء شهدا هستند .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nاين شفاعت ، شفاعت هدايت است ؛ ظهور و تجسم حقايقى است كه در دنيا وقوع يافته است . بعد از انبيا و اوصيا و علمايى كه پيرو واقعى آنها بودند ، شهدا هستند كه گروه گروه مردم را از ظلمات گمراهى نجات داده و به شاهراه روشن هدايت رسانده‌اند .\r\nاميرالمؤمنين عليه السلام مىفرمايد : خدا شهدا را در قيامت با بهاء و جلالى و با عظمت و نورانيتى وارد مىكند كه اگر انبيا از مقابل اينها بگذرند و سوار باشند ، به احترام اينها پياده مىشوند . اينقدر خدا شهيد را با جلالت وارد عرصهء قيامت مىكند .\r\n\r\nگريه بر شهيد\r\nدر صدر اسلام در ميان شهداى زمان پيامبر ، آن كه از همه بيشتر درخشيد و به او لقب « سيدالشهداء » يعنى سالار شهيدان در آن زمان دادند ، جناب حمزة بن عبدالمطّلب عموى بزرگوار رسول اكرم بود كه در احد شهيد شد .\r\nآنان كه به زيارت مدينه مشرف شده‌اند حتماً به احد هم مشرف شده‌اند و قبر حمزه را در احد زيارت كرده‌اند .\r\nحمزه كه از مكه به مدينه مهاجرت كرده بود ، كسى نداشت ، خودش تنها بود .\r\nوقتى كه پيامبر اكرم از احد برگشت به مدينه ، ديد در خانهء همهء شهدا گريه هست جز خانهء جناب حمزه ؛ حضرت فقط يك جمله فرمود : « امّا حَمْزَةُ فَلا بَواكى لَهُ » يعنى همهء شهدا گريه‌كننده دارند جز حمزه كه گريه‌كننده ندارد . تا اين جمله را فرمود ، صحابه رفتند به خانه‌هايشان و گفتند : پيامبر فرمود حمزه گريه‌كننده ندارد . زنانى كه براى فرزندان خودشان يا شوهرانشان يا پدرانشان يا برادرانشان مىگريستند ، به احترام پيامبر و به احترام جناب حمزة بن عبدالمطّلب آمدند به خانهء حمزه و براى حمزه گريستند ؛ و بعد از اين ديگر سنت شد هركس براى هر شهيدى كه مىخواست بگريد ، اول مىرفت خانهء جناب حمزه و براى او مىگريست .\r\nاين جريان نشان داد كه اسلام با اينكه با گريه بر ميّت ( ميّت عادى ) چندان روى خوشى نشان نداده است ، مايل است كه مردم بر شهيد بگريند ، زيرا شهيد حماسه آفريده است و گريه بر شهيد ، شركت در حماسهء او و هماهنگى با روح او و موافقت با نشاط او و حركت در موج اوست .\r\nبعد از حادثهء عاشورا و شهادت امام حسين عليه السلام كه همهء شهادتها را\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nتحت‌الشعاع قرار داد ، لقب « سيدالشهداء » به ايشان انتقال يافت . البته به جناب حمزه هم سيدالشهداء گفته و مىگوييم ولى سيدالشهداى مطلق ، امام حسين است .\r\nيعنى جناب حمزه سيدالشهداى زمان خودش است و امام حسين عليه السلام سيدالشهداى همهء زمانهاست ، آنچنان كه مريم عذرا « سيدة النساء » زمان خودش است و صديقهء كبرى « سيدة النساء » همهء زمانها .\r\nقبل از شهادت امام حسين آن شهيدى كه سمبل گريه بر شهيد بود و گريه بر او مظهر شركت در حماسهء شهيد و هماهنگى با روح شهيد و موافقت با نشاط شهيد به شمار مىرفت جناب حمزه بود ، و بعد از شهادت امام حسين اين مقام به ايشان انتقال يافت .\r\n\r\nفلسفهء گريه بر شهيد\r\nاينجا لازم مىدانم كه دربارهء فلسفهء گريه بر شهيد كه به آن اشاره كردم توضيحاتى بدهم .\r\nدر عصر ما بسيارى از مردم ، حتى گروهى از جوانان علاقه‌مند ، نسبت به گريهء بر امام حسين معترضند ؛ خود من مكرر مورد اعتراض واقع شده‌ام .\r\nبعضى صريحاً در گفته‌هاى خود اين كار را غلط قلمداد مىكنند ؛ مدعى هستند كه اين كار معلول يك تفكر غلط و يك برداشت غلط از امر شهادت است و بعلاوه آثار اجتماعى بدى دارد ، موجب ضعف و تأخّر و انحطاط ملتهايى است كه به اين كارها عادت كرده‌اند .\r\nيادم هست در ايام تحصيل و اقامتم در قم ، كتابى از محمد مسعود نويسندهء معروف آن زمان مىخواندم كه در آن كتاب به مناسبتى مسئلهء گريهء مردم شيعه را بر امام حسين مطرح كرده بود و مقايسه كرده بود با روش مسيحيان دربارهء شهادت مسيح ( البته به عقيدهء خودشان ) كه روز شهادت مسيح را جشن مىگيرند ، نه اينكه به عزا بنشينند .\r\nنوشته بود : ببينيد ! يك ملت بر شهادت شهيدش مىگريد زيرا شهادت را شكست و نامطلوب و امرى نبايستنى و موجب تأسف مىپندارد ، و ملتى ديگر براى شهادت شهيدش جشن مىگيرد ، زيرا آن را موفقيت و مطلوب و مايهء سرافرازى و افتخار مىشمارد . ملتى كه هزار سال بر شهادت شهيدش بگريد و متأسف شود و آه\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nو ناله سر دهد ناچار ملتى زبون و بىدست و پا و فرار كن از معركه بار مىآيد ، ولى ملتى كه هزار سال و دو هزار سال شهادت شهيدش را جشن مىگيرد خواه ناخواه ملتى قوى و نيرومند و فداكار مىگردد .\r\nبرداشت يك ملت از شهادت ، شكست است و عكس‌العملش دربارهء اين شكست آه و ناله و گريه است و نتيجهء آن برداشت و اين عكس‌العمل ضعف و زبونى و تسليم‌گرايى . اما ملتى ديگر برداشتش از شهادت ، موفقيت است و عكس‌العملش جشن و شادى است و نتيجهء آن برداشت و اين عكس‌العمل روحيهء نيرومند و اعتلاجوست . اين بود حاصل اشكال و ايرادى كه آن شخص و اشخاص ديگر گرفته و مىگيرند .\r\nمن مىخواهم همين مسئله را تحليل كنم و ثابت كنم كه اتفاقاً قضيه برعكس است ؛ شادى كردن در شهادت شهيد از بينش فردگرايى مسيحيت ناشى مىشود و گريه بر شهيد از بينش جامعه‌گرايى اسلام .\r\nالبته من در مقام توجيه عمل عوام‌الناس كه خود قبلًا انتقاد كردم نيستم . گفتم كه برخى از مردم ما به امام حسين فقط به چشم يك آدم نفله‌شده و يك مظلوم كه كشته‌شدنش صرفاً ترحم‌انگيز است و از ناحيهء او هيچ اقدام قهرمانانه و تحسين‌آميز صورت نگرفته است مىنگرند .\r\nمن در مقام توضيح فلسفهء اصلى توصيه‌هايى هستم كه از طرف پيشوايان ما در مورد گريه بر شهيد وارد شده است ؛ و البته افرادى كه با فرهنگ اسلامى عميقاً آشنا هستند ، با توجه به همين فلسفه در عزادارى اباعبداللَّه شركت مىنمايند .\r\nمن نمىدانم كه مسئلهء جشن و شادمانى به نام شهادت مسيح از چه زمانى و وسيلهء چه كسى ابداع شده است ؛ اما مىدانيم كه در اسلام گريه بر شهيد توصيه شده است ؛ لااقل در مذهب شيعه از مسلّمات شمرده مىشود .\r\nاكنون به تحليل اصل مطلب بپردازم . اول بايد مسئلهء مرگ و شهادت را از جنبهء فردى بررسى كنيم .\r\nآيا مرگ فىحدذاته براى فرد امرى مطلوب است ؟ موفقيت است ؟ آيا ديگران بايد مرگ او را برايش موفقيت به شمار آورند و نوعى قهرمانى به حساب آورند ؟\r\nمىدانيم كه مكتبهايى در جهان بوده‌اند - شايد الان هم باشند - كه رابطهء انسان را با جهان و به تعبير ديگر رابطهء روح را با بدن ، از نوع رابطهء زندانى با زندان و رابطهء\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nآدمِ در چاه افتاده با چاه و رابطهء مرغ با قفس مىدانسته‌اند . قهراً از نظر اين مكتبها مردن خلاصى و آزادى است ، خودكشى مجاز است . مىگويند « مانى » مدعى معروف پيغمبرى چنين نظريه‌اى داشت . طبق اين نظريه ارزش مرگ ارزش مثبت است ، مرگ براى هركس بايد امر مطلوبى باشد ، مرگ هيچ كس تأسف ندارد ، آزادى از زندان و بيرون آمدن از چاه و شكسته شدن قفس تأسف ندارد ، شادى دارد .\r\nنظريهء ديگر اين است كه مرگ عدم و نيستى است ، فناى كامل است ، « نابودى » است . برعكس ، زندگى وجود و هستى است ، « بود » است . بديهى و بلكه غريزى است كه هستى بر نيستى ، بود بر نبود ترجيح دارد . زندگى هرچه باشد و به هر شكل باشد بر مرگ ترجيح دارد .\r\nمولوى به جالينوس ، طبيب معروف اسكندرانى نسبت مىدهد كه گفته است :\r\nمن زندگى را به هر حال و به هر شكل بر مرگ ترجيح مىدهم هرچند شكل زندگى منحصر به اين شود كه در شكم استرى باشم و سرم از زير دم استر براى تنفس بيرون باشد .\r\n آنچنان كه گفت جالينوس راد * از هواى اين جهان و اين مراد \r\n راضيم كز من بماند نيم جان * كز درون استرى بينم جهان \r\nطبق اين نظريه ارزش مرگ صد درصد منفى است .\r\nنظريهء ديگر اين است كه مرگ نيستى و نابودى نيست ، انتقال از جهانى به جهانى ديگر است ؛ اما رابطهء انسان با جهان و رابطهء روح با بدن از نوع رابطهء زندانى با زندان ، و در چاه افتاده با چاه ، و مرغ با قفس نيست ، بلكه از نوع رابطهء دانش‌آموز با مدرسه ، و كشاورز با مزرعه است .\r\nدرست است كه دانش‌آموز از خانه و لانه و معاشرت با دوستان و احياناً از وطن دور افتاده و در فضاى محدود مدرسه به تحصيل و تكميل مشغول است ، ولى يگانه راه زيست سعادتمندانه در اجتماع ، گذراندن موفقيت‌آميز دورهء مدرسه است ؛ و نيز درست است كه كشاورز خانه و زندگى و خانواده را رها كرده و در مزرعه مشغول كشاورزى است ، اما مزرعه و كار در مزرعه است كه وسيلهء معيشت خوش او را در همهء سال در آغوش خانواده فراهم مىكند .\r\nرابطهء دنيا با آخرت ، و رابطهء روح با بدن چنين رابطه‌اى است .\r\nمردمى كه جهان‌بينىشان دربارهء روابط انسان و جهان چنين جهان‌بينىاى\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nباشد ، اگر عملًا توفيقى به دست نياورده باشند و عمر خود را به بطالت و تباهى و كارهاى مستحق كيفر گذرانده باشند ، بديهى است كه براى اينها مرگ به هيچ وجه امر محبوب و مطلوب و مورد آرزو نيست ، بلكه منفور و مخوف است . اينها از مرگ مىترسند ، زيرا از خود و كرده‌هاى خود مىترسند .\r\n اى كه مىترسى ز مرگ اندر فرار * هان ز خود ترسانى اى جان هوش‌دار\r\nزشت ، روى توست نى رخسار مرگ * جان تو همچون درخت و مرگ ، برگ \r\nاما اگر كسى چنين جهان‌بينىاى داشته باشد و عملًا موفق باشد ، مانند دانش‌آموزى باشد كه يكسره تحصيل كرده و كشاورزى باشد كه سخت كوشيده است ، بديهى است كه چنين دانش‌آموزى آرزوى بازگشت به وطن دارد ؛ دلش براى وطن ، براى خويشان و دوستان مىتپد ، و همچنين آن كشاورز دائماً در انديشهء آن روزى است كه كارش به پايان برسد و محصول خويش را به خانه ببرد . اين دانش‌آموز در عين اينكه آرزوى وطن مانند آتشى در درونش شعله مىكشد ، با آن مبارزه مىكند ، زيرا نمىخواهد تحصيلش را نيمه‌تمام بگذارد ؛ و همچنين آن كشاورز هرگز كار و وظيفهء خود را فداى آن آرزو نمىكند .\r\nاولياءاللَّه به منزلهء همان دانش‌آموز موفق‌اند كه انتقال به جهان ديگر كه نامش مرگ است ، براى آنها يك آرزوست ، آرزويى كه لحظه‌اى قرار براى آنها باقى نمىگذارد و به گفتهء على عليه السلام :\r\nاگر نبود كه خداوند اجل معين براى آنها نوشته است طرفةالعينى روحهاى آنها در بدنهاشان از شوق ثوابها و خوف عقابها باقى نمىماند « 1 » .\r\nدر عين حال اولياءاللَّه هرگز به استقبال مرگ نمىروند ، زيرا مىدانند تنها فرصت كار و عمل و تكامل ، همين چيزى است كه نامش را « عمر » گذاشته‌ايم ؛ مىدانند هرچه بيشتر بمانند بهتر كمالات انسانى را طى مىكنند ؛ به كلى با مرگ مبارزه مىكنند و از خداوند متعال همواره طول عمر طلب مىكنند .\r\nمىبينيم كه طبق اين نوع بينش ، محبوب بودن و مطلوب بودن و مورد آرزو\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 191 .\r\n","page_name":" 469 ","page_number":469},
  {"content":"\r\n\r\nبودن مرگ براى اولياءاللَّه ، با مبارزه با مرگ و خواستن طول عمر از خدا به هيچ وجه منافات ندارد .\r\nقرآن كريم خطاب به يهود كه مدعى بودند ما اولياءاللَّه هستيم مىفرمايد : اگر شما اولياءاللَّه باشيد بايد مرگ براى شما يك امر محبوب و آرزويى باشد . بعد مىفرمايد : ولى هرگز اينها آرزوى مرگ نمىكنند ، زيرا اعمالى كه پيش فرستاده‌اند آنچنان ظالمانه و جنايتكارانه است كه خود مىدانند در آن جهان بر چه وارد مىشوند . اينها از گروه سومى هستند كه ما شمرديم .\r\nاولياءاللَّه در دو صورت و در دو مورد است كه از خواستن طول عمر صرف‌نظر مىكنند : يكى آنگاه كه احساس كنند وضعى دارند كه ديگر هرچه بمانند توفيق بيشترى در طاعت نمىيابند ؛ برعكس به جاى تكامل ، تناقص مىيابند . على بن الحسين عليه السلام مىفرمايد :\r\nالهى وَ عَمِّرْنى مادامَ عُمْرى بِذْلَةً فى طاعَتِكَ فِاذا كان مَرْتَعاً لِلشَّيْطانِ فَاقْبِضْنى الَيْكَ .\r\nخدايا مرا عمر عطا كن مادام كه عمرم صرف طاعت بشود . اگر بناست زندگيم چراگاه شيطان گردد ، مرا هرچه زودتر به سوى خود ببر .\r\nصورت دوم ، شهادت است . اولياءاللَّه مرگ به صورت شهادت را بلاشرط از خدا طلب مىكنند ، زيرا شهادت هر دو خصلت را دارد : هم عمل و تكامل است - بلكه همانطور كه از حديث نبوى نقل كرديم هر عمل نيكى در نردبان تكامل ، بالاتر هم دارد جز شهادت - و از طرف ديگر انتقال به جهان ديگر است كه امرى محبوب و مطلوب و مورد آرزوى اولياءاللَّه است .\r\nاين است كه مىبينيم مثلًا على عليه السلام آنگاه كه مىبيند مرگش به صورت شهادت نصيبش شده ، از خوشحالى در پوست نمىگنجد .\r\nعلى عليه السلام در فاصلهء ضربت خوردن تا وفات ، جمله‌هاى زيادى دارد كه در كتب و از آن جمله در نهج‌البلاغه مسطور است . يكى از آن جمله‌ها در همين زمينه است :\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nوَ اللَّهِ ما فَجَأَنى مِنَ الْمَوْتِ وارِدٌ كَرِهْتُهُ وَ لا طالِعٌ انْكَرْتُهُ وَ ما كُنْتُ الّا كَقارِبٍ وَرَدَ وَ طالِبٍ وَجَدَ « 1 » .\r\nبه خدا قسم هيچ امر مكروه و خلاف انتظارى براى من رخ نداده است .\r\nهمان رخ داده كه مىخواستم ؛ به آرزوى خود كه شهادت است رسيدم . مثَل من مثَل كسى است كه شب تاريك در جستجوى آب در صحرايى مىگردد و ناگاه چاه آبى و يا سرچشمه‌اى پيدا مىكند . مثَل من مثَل جوينده‌اى است كه به مطلوب خود نائل شده باشد .\r\nحافظ به همين جمله‌ها نظر دارد آنجا كه مىگويد :\r\n دوش وقت سحر از غصه نجاتم دادند * و اندر آن ظلمت شب آب حياتم دادند\r\nچه مبارك سحرى بود و چه فرخنده شبى * آن شب قدر كه اين تازه براتم دادند \r\nدر سحر نوزدهم رمضان ، تا ضربت دشمن فرق على را مىشكافد ، اولين يا دومين جمله‌اى كه از او شنيده مىشود اين است كه : « فُزْتُ وَ رَبِّ الْكَعْبَةِ » سوگند به پروردگار كعبه كه رستگار شدم .\r\nپس شهادت از نظر اسلام از جنبهء فردى يعنى براى شخص شهيد يك موفقيت است ، بلكه بزرگترين موفقيت است ؛ آرزوست ، بلكه بزرگترين آرزوست .\r\nامام حسين فرمود : جدّم به من فرموده است كه تو درجه‌اى نزد خدا دارى كه جز با شهادت به آن درجه نائل نخواهى شد . پس شهادت امام حسين براى خود او يك ارتقاء است ، عاليترين حدّ تكامل است .\r\nتا اينجا ما مسئلهء مرگ و شهادت را از جنبهء فردى تحليل كرديم و رسيديم به اينجا كه اگر مرگ به صورت شهادت باشد واقعا يك موفقيت است براى شهيد ؛ جشن و شادمانى دارد . لهذا سيد بن طاووس مىگويد : اگر نبود كه دستور عزادارى به ما رسيده است ، من روز شهادت ائمه را جشن مىگرفتم .\r\nاينجاست و از اين جنبه است كه ما به مسيحيت حق مىدهيم به نام شهادت\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، نامهء 23 .\r\n","page_name":" 471 ","page_number":471},
  {"content":"\r\n\r\nمسيح كه مىپندارند شهيد شده ، براى مسيح جشن بگيرند . اسلام هم در كمال صراحت ، شهادت را موفقيت شهيد مىداند نه چيز ديگر .\r\nاما از نظر اسلام آن طرف سكه را هم بايد خواند . شهادت را از نظر اجتماعى - يعنى از آن نظر كه به جامعه تعلق دارد پديده‌اى است كه در زمينهء خاص و به دنبال رويدادهايى رخ مىدهد و به دنبال خود رويدادهايى مىآورد - نيز بايد سنجيد .\r\nعكس‌العملى كه جامعه در مورد شهيد نشان مىدهد صرفاً به خود شهيد تعلق ندارد ، يعنى صرفاً ناظر به اين جهت نيست كه براى شخص شهيد موفقيت يا شكستى رخ داده است . عكس‌العمل جامعه مربوط است به اين كه مردم جامعه نسبت به شهيد و جبههء شهيد چه موضعگيرىاى داشته باشند و نسبت به جبههء مخالف شهيد چه موضعگيرىاى داشته باشند ؟\r\nرابطهء شهيد با جامعه‌اش دو رابطه است : يكى رابطه‌اش با مردمى كه اگر زنده و باقى بود از وجودش بهره‌مند مىشدند و فعلا از فيض وجودش محروم مانده‌اند ، و ديگر رابطه‌اش با كسانى كه زمينهء فساد و تباهى را فراهم كرده‌اند و شهيد به مبارزه با آنها برخاسته و در دست آنها شهيد شده است .\r\nبديهى است كه از نظر پيروان شهيد كه از فيض بهره‌مندى از حيات او بىبهره مانده‌اند ، شهادت شهيد تأثرآور است . آن كه بر شهادت شهيد اظهار تأثر مىكند در حقيقت به نوعى بر خود مىگريد و ناله مىكند .\r\nاما از نظر زمينه‌اى كه شهادت شهيد در آن زمينه صورت مىگيرد ، شهادت يك امر مطلوب است به علت وجود يك جريان نامطلوب . از اين جهت مانند يك عمل جراحى موفقيت‌آميز است كه مطلوب است اما در زمينهء آپانديس يا زخم روده يا زخم معده يا چيزهايى از اين قبيل . بديهى است كه اگر چنين زمينه‌هايى در كار نباشد ، جراحى ضرورتى ندارد ، بلكه كار غلطى است .\r\nدرسى كه از جنبهء اجتماعى ، مردم بايد از شهادت شهيد بگيرند اين است كه اولًا نگذارند آنچنان زمينه‌ها پيدا شود . از آن جهت آن فاجعه به صورت يك امر نبايستنى بازگو مىشود و اظهار تأسف و تأثر مىشود كه به قهرمانان ظلم و قاتلين شهيد مربوط است ، براى اينكه افراد جامعه از تبديل شدن به امثال آن جنايتكاران خوددارى كنند ، همچنان كه مىبينيم نام يزيد و ابن زياد و امثال آنها به صورتى درآمده كه هركس در مكتب عزادارى واقعى امام حسين تربيت شده باشد از\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nكوچكترين تشبّه به آنها در عمل ابا دارد .\r\nدرس ديگرى كه بايد جامعه بگيرد اين است كه به هرحال باز هم در جامعه زمينه‌هايى كه شهادت را ايجاب كند پيدا مىشود ؛ از اين نظر بايد عمل قهرمانانهء شهيد از آن جهت كه به او تعلق دارد و يك عمل آگاهانه و انتخاب‌شده است و به او تحميل نشده است بازگو شود ، و احساسات مردم شكل و رنگ احساس آن شهيد را بگيرد . اينجاست كه مىگوييم : گريه بر شهيد ، شركت در حماسهء او و هماهنگى با روح او و موافقت با نشاط او و حركت در موج اوست . اينجاست كه بايد ببينيم آيا جشن و شادمانى و پايكوبى و احياناً هرزگى و شرابخوارى و بدمستى - آنچنان كه در جشنهاى مذهبى مسيحيان ديده مىشود - همشكلى و همرنگى و هم‌احساسى مىآورد يا گريه ؟\r\nمعمولًا دربارهء گريه اشتباه مىكنند ؛ خيال مىكنند گريه هميشه معلول نوعى درد و ناراحتى است و خود گريه امرى نامطلوب است .\r\nخنده و گريه ظاهراً از مختصات انسان است . حيوانات ديگر لذت و رنج دارند ، سرور و اندوه نيز دارند ، اما خنده و گريه ندارند . خنده و گريه مظهر شديدترين احساسات انسان مىباشند . آن چيزى كه ما در عرف امروز آن را « احساسات » مىخوانيم از مختصات انسان است ، و خنده و گريه مظهر شديدترين حالات احساسى انسان .\r\nخنده انواع و اقسام دارد كه نمىخواهم فعلًا وارد بحث انواع و اقسام آن بشوم .\r\nگريه نيز به نوبهء خود انواع و اقسام دارد . گريه هميشه ملازم است با نوعى رقّت و هيجان . اشك شوق و عشق را همه مىشناسيم . در حال گريه و رقّت و هيجان خاص آن ، انسان بيش از هر حالت ديگر خود را به محبوبى كه براى او مىگريد نزديك مىبيند ، و در حقيقت در آن حال است كه خود را با او متحد مىبيند . خنده و شادى بيشتر جنبهء خودى و شخصى و در خود فرو رفتن دارد و گريه بيشتر جنبهء از خود بيرون آمدن و خود را فراموش كردن و با محبوب يكى شدن . خنده از اين نظر مانند شهوت است كه در خود فرو رفتن است و گريه مانند عشق است كه از خود بيرون رفتن است .\r\nامام حسين عليه السلام به واسطهء شخصيت عالىقدرش ، به واسطهء شهادت قهرمانانه‌اش مالك قلبها و احساسات صدها ميليون انسان است . اگر كسانى كه بر\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nاين مخزن عظيم و گرانقدر احساسى و روحى گمارده شدند - يعنى رهبران مذهبى - بتوانند از اين مخزن عظيم در جهت همشكل كردن و همرنگ كردن و هم‌احساس كردن روحها با روح عظيم حسينى بهره‌بردارى صحيح كنند ، جهان اصلاح خواهد شد .\r\nراز بقاى امام حسين اين است كه نهضتش از طرفى منطقى است ، بُعد عقلى دارد و از ناحيهء منطق حمايت مىشود ، و از طرف ديگر در عمق احساسات و عواطف راه يافته است . ائمهء اطهار كه به گريه بر امام حسين سخت توصيه كرده‌اند ، حكيمانه‌ترين دستورها را داده‌اند . اين گريه‌هاست كه نهضت امام حسين را در اعماق جان مردم فرو مىكند ؛ تكرار مىكنم : به شرط آنكه گروهى كه بر اين مخزن عظيم گمارده شده‌اند بدانند چگونه بهره‌بردارى كنند .\r\n دل بسى خون به كف آورد ولى ديده بريخت * اللَّه اللَّه كه تلف كرد و كه اندوخته بود ؟ \r\n\r\nتربت شهيد\r\nصدّيقهء كبرى فاطمهء زهرا ( سلام اللَّه عليها ) وقتى كه پدر بزرگوارشان دستور تسبيحات معروف را به ايشان دادند ( 34 بار اللَّه اكبر ، 33 بار الحمد للَّه و 33 بار سبحان اللَّه كه ما هم معمولًا بعد از نماز به عنوان تعقيب يا در وقت خواب مىخوانيم ) رفت سر قبر عموى بزرگوارش جناب حمزة بن عبدالمطّلب و از تربت شهيد براى خود تسبيح درست كرد . اينها معنى دارد .\r\nيعنى چه ؟ خاك شهيد محترم است . قبر شهيد محترم است . انسان براى اينكه اذكار و اوراد خود را بشمارد نيازمند به سبحه ( تسبيح ) است ؛ چه فرق مىكند كه دانه‌هاى تسبيح از سنگ باشد يا چوب يا خاك ؟ و از هر خاكى بردارد برداشته است ، ولى ما اين را از خاك تربت شهيد برمىداريم و اين نوعى احترام به شهيد و شهادت است ؛ نوعى به رسميت شناختن قداست شهادت است .\r\nبعد از شهادت امام حسين عليه السلام اگر كسى بخواهد از خاك شهيد تبرك بجويد از خاك حسين بن على تهيه مىكند .\r\nما كه مىخواهيم نماز بخوانيم و از طرفى سجده بر فرش و بر مطلق مأكول و ملبوس را جايز نمىدانيم ، با خود خاكى يا سنگى برمىداريم ، ولى پيشوايان ما به ما\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nگفته‌اند حالا كه بايد بر خاك سجده كرد بهتر كه آن خاك از خاك تربت شهيدان باشد ؛ اگر بتوانيد ، از خاك كربلا براى خود تهيه كنيد كه بوى شهيد مىدهد ؛ يعنى تو كه خدا را عبادت مىكنى سر بر روى هر خاكى بگذارى نمازت درست است ولى اگر سر بر روى آن خاكى بگذارى كه تماس كوچكى ، قرابت كوچكى ، همسايگى كوچكى با شهيد دارد و بوى شهيد مىدهد اجر و ثواب تو صد برابر مىشود .\r\nامام فرمود : سجده كنيد بر تربت جدّم حسين بن على ، كه نمازى كه بر آن تربت مقدس سجده كرده‌ايد ، حجابهاى هفتگانه را پاره مىكند . يعنى ارزش شهيد را درك بكن ! خاك تربت او به نماز تو ارزش مىدهد .\r\n\r\nشب شهيد\r\nامشب ما براى چه جمع شده‌ايم ؟ امشب شب كيست ؟\r\nامشب شب شهيد است . در دنياى امروز معمول است كه روزى از روزهاى سال را به نام يك گروه يا فرقه يا جنسى اختصاص مىدهند براى تجليل و تعظيم او ؛ مثل روز مادر ، روز معلم و غيره . نديده‌ايم كه روزى را روز شهيد قرار دهند . در اسلام يك روز است كه روز شهيد است و آن روز عاشوراست . عليهذا امشب كه شب عاشوراست شب شهيد است .\r\nعرض كردم منطق شهيد از يك طرف منطق عشق الهى است ، و از طرف ديگر منطق اصلاح اجتماعى . دو شخصيت مصلح و عارف را اگر تركيب كنند و از آنها يك انسان به وجود بياورند شهيد به وجود مىآيد ، مسلم بن عوسجه به وجود مىآيد ، حبيب بن مظاهر به وجود مىآيد ، زهير بن قين به وجود مىآيد ؛ البته شهدا هم در يك درجه نيستند .\r\n\r\nگواهى سالار شهيدان\r\nامام حسين عليه السلام در مثل ديشب براى شهداى عاشورا گواهى صادر كرده است كه نشان‌دهندهء مقام و مرتبت آنهاست . شهدا در ميان همهء صلحا و سعدا مىدرخشند و اصحاب امام حسين در ميان همهء شهدا . مىدانيد چه فرمود ؟ و چه گواهىاى صادر كرد ؟ در آن شب بعد از آنكه در مراحل سابق غربالهايى شده بود و آنهايى كه لايق نبودند رفته بودند و لايقها مانده بودند ، باز لايقها را براى آخرين بار آزمايش كرد .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nديگر در اين آزمايش يك نفر هم رفوزه نشد .\r\nدر شب عاشورا چه كرد ؟ « فَجَمَعَ اصْحابَهُ عِنْدَ قِرَبِ الْماء » يا « عِنْدَ قُرْبِ الْمَساء » ( دو جور نوشته‌اند ) . آنها كه گفته‌اند « عِنْدَ قِرَبِ الْماء » يعنى خيمه‌اى داشت اباعبداللَّه كه در آن خيمه مشكهاى آب بود ؛ آن خيمه اختصاص داشت از روز اول براى مشكها كه از آب پر مىكردند و در آن خيمه مىگذاشتند ؛ آن خيمه را مىگفتند خيمهء « قرب الماء » يعنى خيمهء مشكهاى آب . اصحاب خودش را در آنجا جمع كرده بود . حالا چرا آنجا جمع كرد ، من نمىدانم . شايد به اين جهت كه آن خيمه در آن شب ، ديگر محلى از اعراب نداشت ، چون مشك آبى ديگر آنجا وجود نداشت .\r\nحداكثر آب داشتن همان بوده كه ارباب مقاتل معتبر نوشته‌اند در شب عاشورا حضرت اباعبداللَّه فرزند عزيزش علىاكبر را با جمعيتى فرستادند و آنها موفق شدند و از شريعهء فرات مقدارى آب آوردند و همه از آن آب نوشيدند ، بعد فرمود : با اين آب غسل كنيد و خودتان را شستشو بدهيد و بدانيد كه اين آخرين توشهء شماست از آب دنيا . و اگر آن جمله « عِنْدَ قُرْبِ الْمَساء » باشد يعنى نزديك غروب آنها را جمع كرد .\r\nبه هرحال اصحاب را جمع كرد و خطبه‌اى خواند كه بسيار بسيار غرّا و عالى است . اين خطبه عطف به حادثه‌اى بود كه در عصر همان روز پيش آمده بود .\r\nشنيده‌ايد كه در عصر تاسوعا تكليف يكسره شد و فقط مهلتى داده شد براى فردا ؛ تكليف قطعى بود . بعد از قطعى شدن تكليف ، اباعبداللَّه اصحاب را جمع كردند .\r\nراوى امام زين‌العابدين عليه السلام است كه خودشان آنجا بوده‌اند ، مىفرمايند : آن خيمه‌اى كه امام عليه السلام اصحاب خود را در آن خيمه جمع كرد مجاور خيمه‌اى بود كه من در آنجا بسترى بودم . پدرم وقتى اصحابش را جمع كرد ، خدا را ثنا گفت : اثْنى عَلَى اللَّهِ احْسَنَ الثَّناءِ وَ احْمَدُهُ عَلَى السَّرّاءِ وَ الضَّرّاءِ ، اللَّهُمَّ انّى احْمَدُكَ عَلى انْ اكْرَمْتَنا بِالنُّبُوَّةِ وَ عَلَّمْتَنَا الْقُرْآنَ وَ فَقَّهْتَنا فِى الدّينِ من خدا را ثنا مىگويم عاليترين ثناها ، هميشه سپاسگزار بوده و هستم ، در هر شرايطى قرار بگيرم .\r\nآن كه در طريق حق و حقيقت گام برمىدارد ، در هر شرايطى قرار بگيرد براى او خير است . مرد حق در هر شرايطى وظيفهء خاص خويش را مىشناسد و با انجام وظيفه و مسئوليت ، هيچ پيشامدى شر نيست .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n در طريقت پيش سالك هرچه آيد خير اوست * در صراط المستقيم اى دل كسى گمراه نيست\r\nبر در ميخانه رفتن كار يكرنگان بود * خود فروشان را به كوى ميفروشان راه نيست\r\nهرچه هست از قامت ناساز بىاندام ماست * ورنه تشريف تو بر بالاى كس كوتاه نيست \r\nخودش هنگامى كه داشت به طرف كربلا مىآمد ، جمله‌اى در جواب فرزدق شاعر معروف در همين زمينه دارد كه جالب است . بعد از آنكه فرزدق وضع عراق را وخيم تعريف مىكند ، امام مىفرمايد : انْ نَزَلَ الْقَضاءُ بِما نُحِبُّ فَنَحْمَدُ اللَّهَ عَلى نَعْمائِهِ وَ هُوَ الْمُسْتَعانُ عَلى اداءِ الشُّكْرِ وَ انْ حالَ الْقَضاءُ دونَ الرَّجاءِ فَلَمْ يَتَعَدَّ ( فَلَمْ يَبْعُدْ ) مَنْ كانَ الْحَقُّ نِيَّتَهُ وَ التَّقْوى سَريرَتَهُ يعنى اگر جريان قضا و قدر موافق آرزوى ما درآمد خدا را سپاس مىگوييم و از او براى اداى شكر كمك مىخواهيم و اگر برعكس ، بر خلاف آنچه ما آرزو مىكنيم جريان يافت ، باز هم آن كه قصد و هدفى جز حق و حقيقت ندارد و سرشتش تقواست ، از هر غرض و مرضى پاك است ، زيان نكرده ( و يا دور نشده ) است . پس به هرحال هرچه پيش آيد خير است و شر نيست .\r\nوَ احْمَدُهُ عَلَى السَّرّاءِ وَ الضَّرّاءِ من او را سپاس مىگويم ، هم براى روزهاى راحتى و آسانى و هم براى روزهاى سختى .\r\nمىخواهد بفرمايد من روزهاى راحتى و خوشى در عمر خود ديده‌ام ، مانند روزهايى كه در كودكى روى زانوى پيامبر مىنشستم ، روى دوش پيامبر سوار مىشدم ، اوقاتى بر من گذشته است كه عزيزترين كودكان عالَم اسلام بودم ؛ خدا را بر آن روزها سپاس مىگويم ، بر سختيهاى امروز هم سپاس مىگويم . من آنچه پيش آمده براى خود بد نمىدانم ، خير مىدانم . خدايا ! ما تو را سپاس مىگوييم كه نبوت را در خاندان ما قرار دادى ، خدايا ! تو را سپاس مىگوييم كه علم قرآن را به ما دادى ، ما هستيم كه قرآن را آن جورى كه هست درك مىكنيم و مىفهميم ، و تو را سپاس مىگوييم كه ما را بابصيرت در دين قرار دادى ، فقيه در دين كردى ، يعنى توفيق دادى كه دين را از روى عمق درك كنيم ، روح و باطنش را بفهميم ، زير و روى دين را آن جورى كه بايد بفهميم ، بفهميم .\r\nبعد چه كرد ؟ بعد آن شهادتنامهء تاريخى را دربارهء اصحابش و دربارهء اهل بيتش\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nصادر كرد ، فرمود : انّى لا اعْلَمُ اصْحاباً خَيْراً وَ لا اوْفى مِنْ اصْحابى وَ لا اهْلَ بَيْتٍ ابَرَّ وَ لا اوْصَلَ وَ لا افْضَلَ مِنْ اهْلِ بَيْتى من اصحابى از اصحاب خودم بهتر و باوفاتر سراغ ندارم .\r\nمىخواهد بفرمايد من شما را حتى بر اصحاب پيامبر كه در ركاب پيامبر شهيد شدند ترجيح مىدهم ، بر اصحاب پدرم على كه در جمل و صفّين و نهروان در ركاب او شهيد شدند ترجيح مىدهم ، زيرا شرايط خاص شما از شرايط آنها مهمتر است .\r\nو اهل بيتى نيكوتر و صلهء رحم بجاآورتر و بافضيلت‌تر از اهل بيت خود سراغ ندارم . با اين وسيله اقرار كرد و اعتراف كرد به مقام آنها ، و تشكر كرد از آنها .\r\nبعد فرمود : ايها الناس ! به همه‌تان اعلان مىكنم ، هم به اصحاب خودم و هم به اهل بيت خودم كه اين قوم جز با شخص من با كس ديگر كار ندارند . اينها فعلا وجود من را مزاحم خودشان مىدانند ؛ از من بيعت مىخواهند كه بيعت نمىكنم . اينها چون فقط شخص من را مزاحم خودشان مىدانند ، اگر من را از بين ببرند به هيچ كدام شما كار ندارند . پس دشمن كه به شما كار ندارد . اما من كه شما با من بيعت كرديد به همه‌تان اعلان مىكنم كه بيعت خودم را از شما برداشتم . پس شما نه از ناحيهء دشمن اجبارى به ماندن داريد و نه از ناحيهء دوست ؛ آزاد مطلق ، هركس مىخواهد برود برود .\r\nرو كرد به اصحاب و فرمود : هريك از شما دست يكى از خاندان مرا بگيرد ( اهل بيت امام حسين كوچك داشتند ، بزرگ داشتند ؛ آنها هم كه بودند ، اهل آن ديار نبودند و با آن محيط ناآشنا بودند . مىخواست بفرمايد كه دسته جمعى اهل بيت من نروند ، بلكه هريك از شما دست يكى از آنها را بگيريد و از معركه خارج كنيد و برويد ) .\r\nاينجاست كه مقام اصحاب اباعبداللَّه روشن مىشود . هيچ اجبارى نه از ناحيهء دشمن - كه بگوييم در چنگال دشمن گرفتارند - و نه از ناحيهء حضرت - كه مسئلهء تعهد بيعت بود - نداشتند . اباعبداللَّه به همه‌شان آزادى داد .\r\nدر همين‌جاست كه مىبينيد آن جمله‌هاى پرشكوه را يك يك اهل بيت و اصحابش به اباعبداللَّه در جوابش عرض كردند .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nدو مايهء دلخوشى امام\r\nحسين عليه السلام در شب عاشورا و روز عاشورا دو تا دلخوشى دارد ؛ دلخوشى بزرگش به اهل بيتش است كه مىبيند قدم به قدمش دارند مىآيند ، از آن طفل كوچكش گرفته تا فرد بزرگش .\r\nدلخوشى ديگرش بر اصحاب باوفايش هست كه مىبيند كوچكترين نقطهء ضعفى ندارند . فردا كه روز عاشورا مىشود ، يك نفر از اينها فرار نكرد ، يك نفر از اينها به دشمن ملحق نشد ، ولى از دشمن افرادى را به خود جذب كردند ؛ هم در شب عاشورا افرادى به آنها ملحق شدند و هم در روز عاشورا دشمن را مجذوب خودشان كردند ، كه حرّ بن يزيد رياحى يكى از آنهاست ؛ سى نفر در شب عاشورا آمدند ملحق شدند . اينها مايه‌هاى دلخوشى اباعبداللَّه بود .\r\nيك يك شروع كردند به جواب دادن به آن حضرت : آقا ! ما را مرخص مىفرماييد ؟ ! ما برويم و شما را تنها بگذاريم ؟ ! نه به خدا قسم .\r\nيك جان كه قابل شما نيست ؛ يك جان كه در راه شما ارزش ندارد .\r\nيكى گفت : من دلم مىخواهد كه من را مىكشتند ، جنازهء من را مىسوختند ، خاكسترم را به باد مىدادند ، باز دومرتبه من زنده مىشدم ، باز در راه تو كشته مىشدم ، تا هفتاد بار تكرار مىشد ، يك بار كه چيزى نيست .\r\nديگرى گفت : من دوست داشتم هزار بار مرا پشت سر يكديگر مىكشتند ، من هزار جان مىداشتم و قربان تو مىكردم .\r\nاول كسى كه اين را گفت ، كه ديگران دنبال سخن او را گرفتند ، برادرش ابوالفضل بود . « بَدَئَهُمْ بِذلِكَ اخوهُ الْعَبّاسُ بْنُ عَلىِّ بْنِ ابىطالِبٍ عليه السلام » يعنى اول كسى كه به سخن آمد و اين اظهارات را به زبان آورد ، برادر رشيدش ابوالفضل العباس بود .\r\nپشت سر آن حضرت ، ديگران شبيه آن جمله‌ها را تكرار كردند .\r\nاين آخرين آزمايش بود كه اينها مىبايست بشوند ، و آزمايش شدند .\r\nبعد از اينكه صد در صد تصميم خودشان را اعلان كردند ، آن وقت اباعبداللَّه پرده از روى حقايق فردا برداشت و فرمود : پس به شما بگويم همهء شما فردا شهيد خواهيد شد .\r\nهمه گفتند : الْحَمْدُ لِلَّهِ رَبِّ الْعالَمين خدا را شكر كه ما فردا در راه فرزند پيغمبر\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nخودمان شهيد مىشويم ، خدا را شكر !\r\nاينجا يك حساب است ؛ اگر منطق ، منطق شهيد نبود ، اين منطق مىآمد كه خوب حالا كه حسين بن على به هر حال كشته مىشود ، ماندن اين‌همه افراد چه تأثيرى دارد جز اينكه اينها هم كشته بشوند ، پس اينها ديگر چرا ماندند ؟ ! اباعبداللَّه چرا اجازه داد كه اينها بمانند ؟ چرا اينها را مجبور نكرد كه بروند ؟ چرا نگفت چون كسى به شما كار ندارد و ماندن شما هم به حال ما كوچكترين فايده‌اى ندارد ، تنها اثرش اين است كه شما هم جان خود را از دست بدهيد ، پس بايد برويد ، رفتن واجب است و ماندن حرام ؟ اگر فردى مانند ما به جاى امام حسين مىبود و بر مسند شرع نشسته بود قلم برمىداشت و مىنوشت : « حَكَمْتُ به اين كه ماندن شما از اين به بعد حرام و رفتن شما واجب است و اگر بمانيد از اين ساعت سفر شما معصيت است و نماز خود را بايد تمام بخوانيد نه قصر . »\r\nاما امام حسين اين كار را نكرد . چرا اين كار را نكرد و برعكس ، اعلام آمادگى آنها را براى شهادت تقديس و تكريم كرد ؟ معلوم مىشود منطق ، منطق ديگرى است . شهيد احياناً براى حماسه‌آفرينى ، براى تزريق خون به جامعه ، براى نوربخشى به جامعه ، براى حيات دادن به جامعه بايد شهيد شود . اين مورد از آن موارد بود .\r\nشهادت تنها براى اين نيست كه دشمن مغلوب بشود ؛ در شهادت حماسه‌آفرينى هم هست . اگر آنها در آن روز شهيد نمىشدند ، اين يك دنيا حماسه كى به وجود مىآمد ؟ ! اگرچه هستهء مركزى ، شهادت شخص اباعبداللَّه است ، اما اصحاب به شهادت اباعبداللَّه جلال و شكوه بيشترى دادند . اگر آنها ضميمه نشده بودند ، شهادت حسين بن على اين عظمت و اهميت و شكوه را پيدا نمىكرد كه دهها و صدها و بلكه هزارها سال زنده بماند ، مردم بيايند و گوش كنند و درس بياموزند و روح بگيرند و به حركت آيند .\r\n وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  « 1 »\r\n\r\n\r\n\r\n\r\n","description":"","footnote":"\r\n( 1 ) . شعراء / 227 .\r\n","page_name":" 480 ","page_number":480},
  {"content":"\r\n\r\n\r\nمشكل اساسى در سازمان روحانيت [ ده گفتار 
  ]\r\n\r\n","description":"","footnote":"","page_name":" 481 ","page_number":481},
  {"content":"\r\n . \r\n","description":"","footnote":"","page_name":" 482 ","page_number":482},
  {"content":"\r\n\r\n\r\nمشكل اساسى در سازمان روحانيت [ ده گفتار 
  ]\r\n« 1 » بِسْمِ اللَّهِ الرَّحْمنِ الرَّحيم\r\n\r\nعلاقه و مسئوليت\r\nكسانى كه آرزوى اعتلاى آيين مبين اسلام را در سر دارند و دربارهء علل ترقى و انحطاط مسلمين در گذشتهء دور و نزديك مىانديشند ، نمىتوانند دربارهء دستگاه رهبرى آن يعنى سازمان مقدس روحانيت نينديشند و آرزوى ترقى و اعتلاى آن را در سر نداشته باشند و از مشكلات و نابسامانيهاى آن رنج نبرند .\r\nزيرا قدر مسلّم اين است كه هرگونه صلاح و اصلاحى در كار مسلمين رخ دهد يا بايد مستقيماً به وسيلهء اين سازمان كه سِمَت رسمى رهبرى دينى مسلمين را دارد صورت بگيرد ، يا لااقل اين سازمان با آن هماهنگى داشته باشد .\r\nاگر به فرض ، حركتى اصلاحى و دينى از ناحيهء فرد يا افرادى آغاز گردد و سازمان روحانيت آمادگى و هماهنگى نداشته باشد ، گمان نمىرود موفقيت زيادى نصيب گردد .\r\nاز خصوصيات دين مقدس اسلام اين است كه مسئوليت مشترك به وجود\r\n\r\n\r\n\r\n\r\n","description":"","footnote":"\r\n( 1 ) 1 . اين مقاله در سال 1341 در كتاب بحثى دربارهء مرجعيت و روحانيت چاپ و منتشر شد .\r\n","page_name":" 483 ","page_number":483},
  {"content":"\r\n\r\nآورده است . همه مسئول حفظ و رعايت و راهنمايى و هدايت يكديگرند . هركس كه خود را در برابر اسلام مسئول مىشمارد ، خود به خود نسبت به سازمان رهبرى آن احساس مسئوليت مىكند .\r\nبرخى از انديشمندان اجتماعى ما به واسطهء عدم علاقه و اعتقاد ممكن است هيچ گاه دربارهء سازمان روحانيت و مشكلات آن و راه حل آنها نينديشند ، همان‌طورى كه همهء علاقه‌مندان كوتاه‌فكر و بىخبر نيز هيچ‌گاه اين گونه انديشه‌ها در مغز ساده‌شان راه نمىيابد . اما علاقه‌مندان روشن‌انديش اسلام ، يكى از مهمترين موضوعات كه فكر آنها را به خود مشغول مىدارد همين موضوع است .\r\nاين بنده كه همهء افتخارش اين است كه در سلك اين طبقه منسلك است و خوشه‌چينى از اين خرمن به شمار مىرود و در خانواده‌اى روحانى رشد و نمو يافته و در حوزه‌هاى علوم دينى عمر خويش را بسر برده ، تا آنجا كه به ياد دارد از وقتى كه مىتوانسته اندكى در مسائل اجتماعى بينديشد در اطراف اين موضوع فكر مىكرده است .\r\n\r\nريشهء اصلى\r\nدر حدود سيزده سال پيش شبى در قم در يك محفل دوستانه مركّب از گروهى از اساتيد و فضلا ، كه اينجانب نيز افتخار حضور در آن جلسه را داشت ، سخن از مشكلات و نواقص سازمان روحانيت به ميان آمد . سخن در اين بود كه چرا در گذشته حوزه‌هاى علمى و روحانى ما از لحاظ رشته‌هاى مختلف علوم از تفسير و تاريخ و حديث و فقه و اصول و فلسفه و كلام و ادبيات و حتى طب و رياضى ، جامع و متنوع بود و در دوره‌هاى اخير تدريجاً به محدوديت گراييده است و به اصطلاح در گذشته به صورت جامع و دانشگاه بود واخيراً به صورت كلّيه و دانشكدهء فقه درآمده و ساير رشته‌ها از رسميت افتاده است ؟ چرا افراد بيكار و مزاحم و علف هرزه در محيط مقدس روحانيت زياد است به طورى كه يك زعيم روحانى مجبور است براى آب دادن يك گل ، خارها و علف هرزهايى را هم آب بدهد ؟ چرا اساساً در ميان ما سكوت و سكون و تماوت و مرده‌وشى ، بر حرّيت و تحرّك و زنده‌صفتى ترجيح دارد و هركس بخواهد مقام و موقع خود را حفظ كند ناچار زبان در كام مىكِشد و پاى در دامن مىپيچد ؟ چرا برنامه‌هاى تحصيلى ما مطابق احتياجات\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nتنظيم نمىشود ؟ چرا تصنيف و تأليف و نشريه و مجله به قدر كافى نداريم ؟ چرا بازار القاب و عناوين و ژست و قيافه و آراستن هيكل در ميان ما اينقدر رايج است و روز به روز مع‌الاسف زيادتر و رايجتر مىگردد ؟ چه رمزى در كار است كه زعماى صالح و روشنفكر ما همين كه در رأس كارها قرار مىگيرند قدرت اصلاح از آنها سلب مىگردد و مثل اين است كه انديشه‌هاى قبلى خود را فراموش مىكنند و . . .\r\nپس از پاره‌اى گفتگوها سخن از علت اساسى مشكلات به ميان آمد . قرار شد كه هركس نظر خود را دربارهء علت اساسى اين مشكلات اظهار كند . هركدام چيزى گفتند ، اين بنده نيز نظر خود را گفت ، ولى يكى از دوستان نظرى ابراز داشت كه من نظر او را بر نظر خودم و ساير نظرها ترجيح دادم و اكنون نيز بر همان عقيده‌ام . او گفت : علت اصلى و اساسى نواقص و مشكلات روحانيت ، نظام مالى و طرز ارتزاق روحانيين است . عبارتى كه او ادا كرد اين بود : علةالعلل همهء خرابيها سهم امام است .\r\nالبته مقصود او و مقصود من اين نبوده و نيست كه علةالعلل نواقص ما وضع و تشريع ماده‌اى در دين و مذهب به نام سهم امام است . به عقيدهء من وضع و تشريع اينچنين ماده‌اى براى چنان منظورى يعنى ابقاء و احياى دين و اعلاى كلمهء اسلام بسيار حكيمانه است . بعداً خواهيم گفت اين ماده بهترين ضامن قدرت و استقلال سازمان روحانيت است . و نيز مقصود اين نيست كه متصديان آن در انجام وظيفهء خود كوتاهى مىكنند . مقصود سنت و روشى است كه تدريجاً در طرز اجرا و استفاده از اين ماده معمول شده و به دستگاه روحانيت ما سازمان مخصوصى داده و در نتيجه ، اين طرز سازمان منشأ مشكلات و نواقص فراوانى شده است .\r\n\r\nسازمان و نظام صالح\r\nابتدا چنين به نظر مىرسد كه صلاح و فساد اجتماع بزرگ يا كوچك ، تنها به يك چيز بستگى دارد : صلاح و عدم صلاح افراد آن اجتماع و بالاخص زعماى آنها ؛ يعنى فقط افرادند كه همهء مسئوليتها متوجه آنهاست . بسيارى از افراد اينچنين فكر مىكنند و بر اين پايه نظر مىدهند .\r\nاين دسته هنگامى كه متوجه برخى مفاسد اجتماعى مىشوند چارهء كار را زعيم صالح مىدانند و به اصطلاح اصالت فردى هستند . اما كسانى كه بيشتر و عميق‌تر مطالعه كرده‌اند به اين نتيجه رسيده‌اند كه تأثير و اهميت سازمان و تشكيلات و رژيم\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nاجتماعى از تأثير و اهميت زعما بيشتر است ؛ در درجهء اول بايد دربارهء سازمان صالح انديشيد و در درجهء دوم دربارهء زعماى صالح .\r\nافلاطون نظريهء اجتماعى معروفى دارد كه به نام « مدينهء فاضلهء افلاطون » معروف است . در ميان حكماى اسلامى ، حكيم ابونصر فارابى از افلاطون پيروى كرده و نظرياتى ابراز داشته است . اين دو حكيم اساس نظر خود را صلاحيت افراد قرار داده‌اند و اصالت فردى انديشيده‌اند . تمام توجه خود را به اين نكته معطوف كرده‌اند كه زمام امور اجتماع را چه افرادى بايد در دست بگيرند ، آن افراد بايد داراى چه فضائل علمى و عملى بوده باشند . اما اين كه تشكيلات و نظامات اجتماعى بايد چگونه بوده باشد و آن افراد « ايده‌آل » در چه نظاماتى زمام امور را در دست بگيرند چندان مورد توجه اين دو حكيم واقع نشده است .\r\nبر اين نظريه انتقاداتى شده ، از جمله اينكه تأثير شگرف و عظيم سازمان در افكار و اعمال و روحيهء افراد - و از آن جمله خود زعما - مورد توجه واقع نشده است . اين نكته مورد توجه قرار نگرفته كه اگر نظام ، صالح بود كمتر فرد ناصالح قدرت تخطى دارد و اگر ناصالح بود فرد صالح كمتر قدرت عمل و اجراى منويّات خود را پيدا مىكند و احياناً منويّات و افكار خود را مىبازد و همرنگ سازمان مىشود .\r\nيكى از دانشمندان در مقام انتقاد نظر افلاطون مىگويد :\r\nافلاطون با بيان مسئلهء شوم « چه كسى بايد بر جامعه حكومت كند ؟ » يك اشتباه و خطر پردوامى در فلسفهء سياسى ايجاد كرده است . مسئلهء عاقلانه‌تر و خلّاقتر اين است كه چگونه مىتوانيم سازمانهاى اجتماعى را چنان ترتيب دهيم كه زعماى بد و ناصالح نتوانند اسباب ضرر و زيان وى شوند ؟\r\nاهميت زعماى صالح فقط از نظر طرز تفكرى است كه در مورد اصلاح و بهبود و تغيير سازمانهاى اجتماعى دارند ، و اما زعماى صالحى كه طرز تفكرشان در اساس و تشكيلات با ناصالح‌ها يكى است و تفاوتشان از لحاظ اخلاقى و شخصى است و بناست همگى در يك قالب كار كنند ، اثر وجودىشان با ناصالح‌ها آنقدر\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nزياد نيست و منشأ تحولات اجتماعى قابل توجه نخواهند گشت .\r\nاگر بخواهيم نظر افلاطون و فارابى را توجيه كنيم بايد بگوييم آنها به آن افراد صالح اهميت داده‌اند كه حاكم بر سازمانهاى اجتماعى مىباشند نه محكوم آنها .\r\nتشكيلات و نظامات اجتماعى نسبت به افراد اجتماع به منزلهء خيابانها و كوچه‌ها و خانه‌هاى يك شهر است نسبت به مردم و وسايل نقليه‌اى كه در آن شهر حركت مىكنند . هر شهرى به هر نحو كه خيابان‌كشى و كوچه‌سازى شده باشد مردم شهر مجبورند از پيچ و خم همان خيابانها و لابلاى همان كوچه پس‌كوچه‌ها و از همان چهارراه‌ها حركت كنند . حداكثر آزادى عمل مردم آن شهر اين است كه در ميان همان خيابانها و همان كوچه‌ها هركدام كه نزديكتر يا خلوت‌تر يا پاكيزه‌تر و باصفاتر است انتخاب كنند .\r\nاگر فرض كنيم كه آن شهر بدون نقشه و حساب تدريجاً توسعه پيدا كرده باشد نه روى اصول شهرسازى ، در چنين شهرى افراد چاره‌اى ندارند از اين كه زندگى و رفت و آمد خود را با وضع موجود تطبيق دهند . رفت و آمد و رانندگى و ادارهء امور چنين شهرى دشوار خواهد بود . با وجود چنين ترتيبى در ساختمان آن شهر ، از افراد كارى ساخته نيست . تنها كارى كه ساخته هست اين است كه تغييراتى در وضع خيابانها و كوچه‌ها و منزلهاى آن شهر بدهند و خود را راحت كنند .\r\nاگر فرض كنيم زعماى صالحى در رأس سازمانهايى قرار بگيرند كه داراى نواقصى مىباشند ، حدود تفاوت كار آنها با ديگران همان اندازه است كه يك نفر بخواهد از ميان خيابانهاى پرپيچ و خم و نامنظم و كوچه و پس‌كوچه‌هاى بىترتيب ، بهترين و نزديكترين راهها را انتخاب كند .\r\n\r\nمزاياى حوزه‌هاى علوم دينى ما\r\nمحيط حوزه‌هاى علوم دينيهء ما امتيازات و مشخصات مخصوص به خود دارد كه در ساير محيطها نظير آن را نمىتوان يافت .\r\nمحيط حوزه‌هاى علوم دينى محيط صفا و صميميت و اخلاص و معنويت است ، يعنى آن روح عمومى كه بر اين حوزه‌ها حكومت مىكند همين روح است .\r\nافراد فاقد اين خصوصيات ، افراد استثنايى و مخالف روح اين حوزه‌ها شمرده مىشوند . امتيازى كه طلاب براى يكديگر مىشناسند جز امتياز علمى و تقوايى\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nنيست . تقدم و احترام واقعى يك طلبه نسبت به ديگران جز بر مبناى تحصيلات و قدس و تقوا نمىتواند باشد . در ميان طلاب ، فقير و غنى ، دهاتى و شهرى ، بچه عمله و تاجرزاده و آقازاده هست ، در قديم از طبقات اشراف و شاهزادگان هم بودند ، اما همه چيز ارزش خود را از دست مىدهد و تنها امتيازات تحصيلى و معنوى است كه احترام طلاب را نسبت به يك فردِ بخصوص جلب مىكند و ارزش او را در نظر آنها بالا مىبرد .\r\nمحيط حوزه‌هاى علوم دينى محيط زهد و قناعت است ، از اسراف و عياشى و مجالس شب‌نشينى كه در ساير طبقات است و احياناً دانشجويان غير رشتهء علوم دينى در آن مجالس شركت مىكنند ، خبرى نيست و حتى انديشهء اين‌گونه امور نيز در دِماغ يك محصل دينى پيدا نمىشود و اگر كسى كوچكترين تمايلى به اين امور نشان بدهد سقوطش قطعى است . روىهم رفته ، طلاب مردمى قانع و كم‌خرج‌اند و تحميلى بر بودجهء مردم به شمار نمىروند .\r\nروابط استاد و شاگرد در ميان طلاب ، صميمى و احترام‌آميز است . شاگردان احترام استادان خود را در حضور و غياب با كمال ادب رعايت مىكنند و حتى بعد از فوت آنها همواره آنها را به نيكى و دعاى خير ياد مىكنند . اين اندازه حفظ حرمت استاد ، مخصوص محصلين علوم دينى و مولود تعليماتى است كه از اولياى دين دربارهء قداست علم و احترام معلم رسيده است . در ساير محيطهاى تحصيلى - چنان كه مىدانيم - اين امور كمتر وجود دارد .\r\nعادت طلاب بر اين است كه روى درسى كه از استاد مىگيرند بعد خودشان فكر كنند . لذا درس خود را از روى كتاب مطالعه مىكنند . بعلاوه بعد با يكى از همدرسهاى خود آن درسها را مباحثه مىكنند . در درسهاى عالى آنچه را از استاد در مجلس درس فرا مىگيرند به ذهن مىسپارند و شب مىنويسند . بناى طلاب بر حفظ كردن و طوطىوارى ياد گرفتن نيست - چنان كه عادت معمول محصلين جديد است - بر تعمق و تفكر و تجزيه و تحليل است . و چون حق تدريس ، انحصارى نيست و انتخاب استاد با خود شاگردان است ، براى هركسى كه استعدادى داشته باشد ميسر است كه كتابهاى پايين‌تر را تدريس كند . از اين رو يك نفر دانشجوى دينى در عين حال كه دانشجوست و درس مىخواند ، ممكن است تدريس هم بكند .\r\nامتياز متد تحصيلى طلاب نسبت به ساير متدها همين است كه طلاب ، درسى\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nرا كه از استاد فرا مىگيرند دقيقاً مطالعه مىكنند و سپس مباحثه مىكنند و مىنويسند و در همان حال دروس ديگر را تدريس مىكنند . اين جهات سبب مىشود كه طلاب در حدود تحصيلات خود عميق مىگردند .\r\nهدف طلاب تحصيل دانشنامه نيست . نمرات استاد معرّف مقام شاگرد نيست .\r\nمجالس مباحثه و اشكال و ايراد شاگرد در حوزهء تدريس استاد و حوزهء تدريس خود او ، و توجه قهرى استادان و طلاب پايين‌تر ، بهترين معرّف يك دانشجوى علوم دينى است .\r\nطلاب علوم دينيه مقامات تدريسى و استادى را خيلى به طور طبيعى طى مىكنند . تعيين استاد ، انتخابى است نه انتصابى ؛ يعنى فقط خود طلاب هستند كه در ضمن آزمايشها و اختبارها استاد بهتر را انتخاب مىكنند . لهذا يك نوع آزادى و دموكراسى در حوزه‌هاى علوم دينى وجود دارد كه در جاهاى ديگر نيست . از اين نظر در ميان آنها قانون انتخاب اصلح حكمفرماست . در مؤسسات فرهنگى جديد تعيين استاد براى كلاسها از طريق انتصاب از طرف مقامات بالاست و به همين دليل بسيار اتفاق مىافتد كه استاد مربوطْ متناسب با كلاس تدريس خود نيست ، لايق درسى بالاتر يا پايين‌تر است ، شاگردهاى آنها ممكن است نه راضى باشند و نه احترام قائل باشند ، فقط به خاطر ترس از نمره ندادن و مردود شدن - در عين عدم رضايت - از آن استاد تمكين و اطاعت كنند . اين گونه بىنظمىها و بىحسابىها در تحصيلات كلاسيك به طور فراوان وجود دارد ، اما در تحصيلات علوم دينى ما اثرى از اين گونه بىنظمىها و بىحسابىها وجود ندارد .\r\nروى اين اصل ، جلو افتادن افراد در حوزه‌هاى علوم دينيه طبق ناموس طبيعى انتخاب اصلح صورت مىگيرد ، همانطور كه على عليه السلام در وصف علماى الهى مىفرمايد :\r\nفَكانوا كَتَفاضُلِ الْبَذْرِ يُنْتَقى فَيُؤْخَذُ مِنْهُ وَ يُلْقى ، قَدْ مَيَّزَهُ التَّخْليصُ وَ هَذَّبَهُ التَّمْحيصُ « 1 » .\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 212 .\r\n","page_name":" 489 ","page_number":489},
  {"content":"\r\n\r\nيعنى مانند بذر انتخاب‌شده و تصفيه‌شده مىباشند كه بهترين و خالص‌ترين آنها براى كاشتن انتخاب مىشوند .\r\nطلاب ، پله‌پله روى همين ناموس بالا مىروند تا پلهء ماقبل آخرين پله كه مرجعيت است . تا قبل از پلهء آخر فقط ذوق و عقيدهء طلاب است كه اساتيد را بالا مىبرد ، ولى همين كه پلهء آخر رسيد پاى وجوهات و سهم امام و تقسيم شهريه به ميان مىآيد . فقط در همين جاست كه گاهى حسابها به هم مىريزد و ديگر قانون انتخاب اصلح حكمفرما نيست .\r\nاينها مزايايى است كه در زندگى و طرز تحصيل طلاب علوم دينيه هست . ضمناً نواقصى هم هست كه بايد گفته شود .\r\n\r\nنواقص\r\nطلاب علوم دينيه كنكور ورودى ندارند و لذا ممكن است كسى كه صلاحيت ورود در اين مؤسسهء مقدس را ندارد وارد شود . و چون امتحانى در كار نيست ، طلاب در بالا رفتن از كتاب پايين‌تر به كتاب بالاتر آزادند و بديهى است كه بسيار اتفاق مىافتد كه افرادى پيش از آن كه مراتب پايين‌تر را طى كنند گام به بالا مىگذارند و تحصيلاتشان متوقف و خودشان دلسرد مىگردند .\r\nطلاب استعداديابى نمىشوند و در نتيجه ممكن است كسى كه استعداد فقاهت يا فلسفه يا كلام يا ادبيات يا تاريخ يا تفسير و غيره دارد ، در غير رشته‌اى كه استعداد دارد بيفتد و استفادهء كامل از وجودش نشود .\r\nرشته‌هاى تحصيلى علوم دينيه اخيراً بسيار به محدوديت گراييده و همهء رشته‌ها در فقاهت هضم شده و خود رشتهء فقه هم در مجرايى افتاده كه از صد سال پيش به اين طرف از تكامل باز ايستاده است .\r\nيكى از نواقص دستگاه روحانيت آزادى بىحد و حصر لباس روحانيت است .\r\nتدريجاً روحانيين از لحاظ لباس با ديگران متفاوت شده‌اند و لباس مخصوص پيدا كرده‌اند ، همچنان كه سپاهيان و نظاميان و برخى اصناف ديگر نيز لباس مخصوص دارند .\r\nدر تشكيلات روحانى - بر خلاف ساير تشكيلات - هركسى بدون مانع و رادع مىتواند از لباس مخصوص آن استفاده كند . بسيار ديده مىشود كه افرادى كه نه علم\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nدارند و نه ايمان ، به منظور استفاده از مزاياى اين لباس به اين صورت درمىآيند و موجب آبرو ريزى مىگردند .\r\nدر حوزه‌هاى علوم دينى ، ادبيات عرب خوانده مىشود اما با متد غلطى . نتيجتاً طلاب علوم دينى پس از سالها تحصيل ادبيات عرب با آنكه قواعد زبان عرب را ياد مىگيرند خود زبان عرب را ياد نمىگيرند ، نه مىتوانند با آن تكلم كنند و نه مىتوانند از عربى فصيح استفاده كنند يا به عربى فصيح بنويسند .\r\nافراط در مباحثه و شيوع علم اصول در عين اين كه يك نوع قدرت و هوشيارى در انديشهء طلاب ايجاد مىكند ، يك نقص دارد و آن اين است كه طرز تفكر طلاب را از واقع‌بينى در مسائل اجتماعى دور مىكند و به واسطهء اين كه حتى منطق تعقلى ارسطويى نيز به قدر كافى تحصيل و تدريس نمىشود ، روش فكرى طلاب بيشتر جنبهء جدلى و بحثى دارد ، و اين بزرگترين عاملى است كه سبب مىشود طلاب در مسائل اجتماعى واقع‌بينى نداشته باشند .\r\nمهمترين نقصى كه در دستگاه رهبرى دينى ما فعلًا به وجود آمده مربوط به بودجه و معاش و نظام مالى و طرز ارتزاق روحانيين است .\r\n\r\nمسئلهء بودجه\r\nدر اين‌كه معاش روحانيين بهتر است از چه راه تأمين شود چند نحو مىتوان نظر داد :\r\nالف . عقيدهء بعضى اين است كه روحانيت بودجهء مخصوص نمىخواهد ، افراد روحانى بايد مانند ساير طبقات مردم كار و شغل و منبع درآمدى از براى خود داشته باشند ، از دسترنج شخصى خود زندگى كنند ، قسمتى از وقت خود را صرف تهيهء امر معاش و قسمت ديگر را صرف شئون روحانى از تحصيل و تحقيق و تأليف و تدريس و افتاء و ارشاد و تبليغ بنمايند .\r\nاين عده معتقدند كه روحانيت و شئون روحانيت در اسلام يك شغل و حرفهء مخصوص نيست كه بشود براى او بودجهء مخصوصى در نظر گرفت . هركس كه قادر است ضمن تأمين امر معاش خود عهده‌دار شئون روحانى بشود ، حق دارد وارد بشود و اگر كسى مىخواهد اين شئون را به عهده بگيرد و آنگاه كَلّ بر اجتماع گردد بهتر اين است كه از اول وارد چنين مجاهده‌اى نشود .\r\nاستدلال اين عده اين است كه در صدر اسلام يعنى زمان رسول اكرم صلى الله عليه و آله و\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nزمان ائمهء اطهار عليهم السلام اشخاصى بودند كه همين وظايف را به عهده داشتند : حلال و حرام تعليم مىكردند ، نصيحت و موعظه مىكردند ، در حوزه‌هاى درس شركت مىكردند و خودشان حوزهء درس داشتند . در عين حال هركدام از آنها شغل و حرفه‌اى براى زندگى داشتند . بسيارى از آنها با عنوان شغل و حرفهء خود از قبيل تمّار ، عطّار ، بزّاز ، خرّاز ، طحّان ، سمّان ، حذّاء ، وشّاء و غيره در كتب حديث و فقه و تاريخ شناخته مىشوند . هيچ ديده نشده كه رسول خدا يا ائمهء اطهار يك يا چند نفر را دستور داده باشند از همهء كارها دست بكشند و منحصراً به مشاغلى كه امروز مشاغل روحانى ناميده مىشود از قبيل افتاء و تدريس و امامت جماعت و وعظ و تبليغ و غيره بپردازند . اين است نظر عده‌اى .\r\nحقيقت اين است كه اگر افرادى زندگى خود را از راه ديگر تأمين و با اين حال متصدى شئون روحانى بشوند بسيار خوب است . هميشه افراد كمى از اين قبيل بوده و هستند ، اما نمىتوان گفت همهء افراد بايد اينچنين باشند و در غير اين صورت وارد نشوند ؛ زيرا با تغييراتى كه در وضع زندگى مردم نسبت به صدر اسلام پيدا شده و با توسعهء روزافزون علوم و احتياجات ، ضرورت دارد گروهى همهء عمر ممحّض باشند براى تحصيل و ادارهء شئون دينى مردم ، و ناچار بودجهء مخصوصى لازم است كه با طرز صحيحى در اين راه مصرف شود .\r\nدر صدر اسلام احتياج اينقدر نبوده ، عقده‌ها و شبهه‌ها و همچنين معاندين و دشمنان اسلام اينقدر نبوده‌اند . ضرورت دارد هميشه گروهى ممحّض براى دفاع از اسلام و جوابگويى به احتياجات دينى مردم بوده باشند . آرى ، انصاف اين است كه برخى شئون روحانى كه فعلًا معمول است از قبيل امامت جماعت ، نه يك شأن مخصوص روحانى است و نه كسى حق دارد آن را بهانه قرار داده و دست از هر كار و شغل و خدمتى بكشد و در انتظار موقع نماز بماند و مسجدى برود و برگردد و زينت مجالس ختم باشد و اينها را شغل شاغل خود قرار دهد و عمرى كَلّ بر اجتماع بوده باشد .\r\nبه هرحال اين جمود فكرى است كه صرفاً به حكم اين كه يك چيزى در صدر اسلام نبوده اكنون هم كه احتياج و ضرورت ايجاب مىكند نباشد .\r\nب . فرض ديگر اين است كه روحانيت بودجهء مخصوص خود را از اوقاف و صدقات جاريه استفاده كند .\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nشايد همهء دستگاههاى روحانى جهان - غير از شيعه - بودجه‌شان منحصراً از راه موقوفات و صدقات جاريه باشد .\r\nدر اكثر شهرستانهاى ايران ، مدارس علوم دينى ساخته شده و املاك زياد با عايدات سرشار وقف آن مدارس شده . در گذشته موقوفات آن مدارس در تهران و اصفهان و مشهد و تبريز و شيراز و ساير شهرستانها كمك بزرگى به تحصيل علوم دينيه بوده است .\r\nاما متأسفانه فعلًا به عللى كه نمىتوان شرح داد بسيارى از اين موقوفات به صورت ملك شخصى درآمده و بعضى ديگر كه به نام وقف باقى است در اختيار روحانىنمايانى است كه به نفع دستگاههايى عليه مصالح عاليهء اسلام و مسلمين فعاليت مىكنند ، و بعضى هم در اختيار اوقاف است و به شكل ديگرى تضييع مىگردد . فقط موارد كمى باقى مانده كه به مصرف حقيقى و شرعى مىرسد .\r\nموقوفاتى كه ممكن است يا لازم است در اختيار سازمان روحانيت قرار بگيرد منحصر به موقوفات مدارس نيست ، قلمها و رقمهاى درشت‌ترى هست كه شرعاً جايز يا لازم است در اختيار سازمان روحانيت قرار بگيرد . تاكنون بارها اين مسئله بين مقامات عالى روحانى و مقامات دولتى مطرح شده كه اين بودجه در اختيار سازمان روحانيت قرار بگيرد ، ولى به عللى كه بر ما مجهول است به نتيجه نرسيده است .\r\nاگر وضع اوقاف سر و صورتى پيدا كند و سازمان معقول و منظمى پيدا نمايد نه تنها بودجهء عادى روحانيت را تأمين خواهد كرد ، بلكه به طور كلى كمك بزرگى به دين و فرهنگ و تربيت و اخلاق عمومى خواهد بود ، و اما اگر به شكلى باشد كه هست مايهء بزرگى است براى فاسدپرورى و تقويت افرادى كه عملًا هميشه مانع هر اصلاح و سدّ راه پيشرفت جامعهء اسلامى مىباشند .\r\nج . فرض و صورت ديگر ، استفاده از سهم امام عليه السلام است . از اديان ديگر اطلاعى ندارم كه آيا در متن آن اديان ، قانونى مالى وضع شده كه با زندگى روحانيين و ادارهء سازمان رهبرى دينى آنها قابل انطباق باشد يا نه . اما در اسلام طبق نظر شيعه از آيهء مباركهء خمس چنين قانونى استفاده مىشود .\r\nخمس تعلق مىگيرد به غنائم جنگى و معادن و عوايد خالص سالانه و بعضى چيزهاى ديگر كه يك پنجم آنها را هركسى بايد بعد از وضع هزينهء شخصى در\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nاختيار دستگاه امامت و رهبرى دينى قرار دهد .\r\nنيمى از خمس ، سهم امام ناميده مىشود كه به حسب نظر فقهاى شيعه مصرفش حفظ و ابقاى دين است .\r\nدر حال حاضر يگانه بودجه‌اى كه عملًا سازمان روحانيت ما را مىچرخاند و نظام روحانى ما روى آن بنا شده و روحانيت ما طرز و سبك سازمانى خود را از آن دريافته و تأثير زيادى در همهء شئون دينى ما دارد « سهم امام » است .\r\nروحانيين و مجتهدين براى وصول اين بودجه كه نوعى ماليات است هيچ گونه الزام و اجبارى به وجود نمىآورند . اين خود مردم مؤمن مسلمان‌اند كه با كمال رضايت و طيب خاطر ، به روحانيينى كه مورد اعتماد و اطمينانشان هست مراجعه مىكنند و اين ماليات شرعى را مىپردازند . روحانيين سازمان مميّزى براى اين ماليات ندارند ؛ خود مردم به حكم وجدان و ايمان ، وجوهى كه به مالشان تعلق مىگيرد - چه كم و چه زياد - از رقمهاى كوچك گرفته تا رقمهاى صدهزار تومانى و چندصد هزار تومانى مىپردازند .\r\nامتياز روحى سهم امام بر بودجهء اوقاف ، ضميمه شدن عواطف و تواضع و اظهار ارادت پرداخت‌كنندگان است .\r\nتوجه سهم امام از طرف عامهء مردم به كسى ، تابع تشخيص و حسن ظنّ آنهاست . و اما اين كه طرف واقعاً صلاحيت دارد يا ندارد تابع اين است كه عامهء مردم تا چه اندازه در تشخيص خود اشتباه نكرده باشند و عواملى غير از صلاحيت واقعى طرف دخالت نكرده باشند . به هرحال برندهء نهايى ، سهم امام است . يك سلسلهء علل و معلولى منظم بين معرفىشدن كسى و سپس حسن ظنّ مردم و بعد رسيدن سهم امام و آنگاه در دست گرفتن زعامت و رياست برقرار است .\r\n\r\nتمركز و قدرت\r\nتا صد سال پيش كه تمدن جديد به ايران نيامده بود و وسايل ارتباط بين شهرها كمتر بود ، مردم هر شهرى معمولًا وجوهات خود را به علماى همان شهر مىپرداختند و غالب آن وجوه در همان جا مصرف مىشد . ولى در يك قرن اخير در اثر پيدايش وسايل جديد ارتباطات و نزديك شدن منطقه‌ها به يكديگر ، عادت بر اين شد كه وجوهات به همان كسى داده شود كه مرجع تقليد است . مراجع تقليد از\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nاين پس علاوه بر اين كه مركز توجه عواطف بود و امرشان مُطاع بود ، در نتيجهء رسيدن سهم امام امكانات جديدى در ادارهء حوزه‌هاى علميه يافتند و حوزه‌ها توسعه يافت . مجموعاً در اثر توسعهء ارتباطات و ازدياد رفت و آمدها و ملاقات مردم با مراجع از نزديك و توسعهء حوزه‌ها و زيادتر شدن محصلين و فارغ‌التحصيلان كه تدريجاً شهرها و دهات را زير پوشش خود قرار داد ، رياستها و زعامتها و قدرتهاى بزرگ به وجود آمد .\r\nشخصيتى كه براى اولين بار در قرن اخير رياست و زعامت كلى پيدا كرد و وسايل ارتباطى جديد كمك بزرگى شد براى توسعهء دامنهء رياست و زعامت وى ، مجتهد بزرگ مرحوم آيت اللَّه حاج ميرزا محمد حسن شيرازى ( اعلى اللَّه مقامه ) بود .\r\nاولين مظهر اين قدرت و رياست ، فتواى معروف ايشان در مورد قرارداد معروف تنباكو بود . بعد از ايشان نيز براى اخلافشان كم و بيش همچو زعامتها و رياستها پيش آمده است .\r\nطرز وصول سهم امام همان طورى است كه گفته شد . كيفيت مصرف رساندن آن هم طبق سنت معمول صد درصد بستگى دارد به نظر شخصى كه به دست او رسيده است . تاكنون معمول نبوده كه دفتر و حساب و رسيدگى و بيلانى در كار باشد . خوب به مصرف رسيدن آن بستگى داشته به ميزان زهد و تقوا و خداترسى شخص مرجع وجوهات ، و ديگر حسن تشخيص و اشتباه نكردن او ، سوم امكانات و قدرت حسن اجراى وى .\r\n\r\nنقطهء قوّت و نقطهء ضعف\r\nسهم امام به طرزى كه الآن جارى و معمول است محاسنى دارد و معايبى . حسنش از اين جهت است كه پشتوانه‌اش فقط ايمان و عقيدهء مردم است . مجتهدين شيعه بودجهء خود را از دولت دريافت نمىكنند و عزل و نصبشان به دست مقامات دولتى نيست . روى همين جهت همواره استقلالشان در برابر دولتها محفوظ است ؛ قدرتى در برابر قدرت دولتها به شمار مىروند و احياناً در مواردى ، سخت مزاحم دولتها بوده‌اند .\r\nهمين بودجهء مستقل و اتكاء به عقيدهء مردم است كه سبب شده در مواقع زيادى با انحراف دولتها معارضه كنند و آنها را از پاى درآورند . ولى از طرف ديگر نقطهء\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nضعف روحانيت شيعه نيز همين است . روحانيين شيعه اجبار و الزامى ندارند كه از دولتها اطاعت كنند اما ناگزيرند سليقه و عقيدهء عوام را رعايت كنند و حسن ظنّ آنها را حفظ نمايند . غالب مفاسدى كه در روحانيت شيعه هست از همين جاست .\r\n\r\nروحانيت شيعه و روحانيت سنى\r\nاگر روحانيت ايران را با روحانيت مصر و زعامت دينى « جامع ازهر » مقايسه كنيم مىبينيم كه هركدام از ايندو از نظر سازمان ، امتيازى بر ديگرى دارد .\r\nدر مصر به علل خاصى كه مهمترين آنها نداشتن بودجهء مستقل و ديگر طرز تفكرى است كه دربارهء اولىالامر دارند ، رئيس جامع ازهر با انتخاب رئيس جمهور تعيين مىگردد . رئيس جامع ازهر در مصر از اين نظر مانند دادستان كل كشور است در تشكيلات دولتى ما كه با فرمان شخص اول مملكت تعيين مىشود . اما در روحانيت ايران چنين چيزى نيست ، بلكه اگر تمايل مقامات دولتى نسبت به رياست و زعامت شخصى محرز گردد موجب شكست و سقوط او خواهد بود .\r\nدر سه سال پيش در يكى از روزنامه‌ها عكس علّامه شيخ محمود شلتوت ، مفتى اعظم و رئيس جامع ازهر را در اتاق كار خودش ديدم در حالى كه بالاى سرش عكس جمال عبدالناصر بود . در ايران ممكن نيست حتى در اتاق محقر يك طلبه كسى عكس يكى از مقامات را ببيند . زعيم روحانى مصر هرگز آنقدر قدرت پيدا نخواهد كرد كه در قضيه‌اى مانند قضيهء تنباكو حكومت وقت را از پا درآورد .\r\nچرا ؟ چون متكى به دولت است .\r\nولى از طرف ديگر روحانى مصرى چون زندگى و معاش و مقام خود را در دست مردم نمىبيند و متكى به عوام نيست ، خود به خود حرّيت عقيده دارد ، مجبور نيست به خاطر عوام حقايق را كتمان كند . بعيد به نظر مىرسد يك زعيم روحانى شيعه در وضع حاضر هر اندازه روشن‌ضمير و اصلاح‌طلب و مخلص باشد بتواند فتوايى مانند فتواى دو سال پيش شيخ شلتوت كه يك طلسم هزارساله را شكست ، صادر كند و قدمى مانند قدم او بلكه خيلى كوچكتر از قدم او بردارد .\r\nدر قرون اوليهء اسلامى كه علماى دينى ايران و مصر از نظر معاش وضع مشابهى داشتند ، روحانيين ايران از لحاظ روشن‌بينى و تأليفات متنوع در رشته‌هاى مختلف و ابتكار در علوم از مصريها عقب نبودند ، بلكه به اعتراف خود مصريها ايرانيان در\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nهمهء علوم اسلامى جلو بودند . اما امروز كار به عكس است : روشنفكران مسلمان ايران چشمشان به دانشمندان مصر است كه در مسائل اجتماعى اسلامى مورد نياز روز تأليف جديدى بيرون دهند ؛ از روحانيين خودشان مأيوسند ، زيرا در وضع و شرايط حاضر از اينها جز رسالهء عمليّه كه به كار عوام مىخورد و يا تأليفات سطحى كه از حدود فكر عوام تجاوز نمىكند نمىتوان انتظار داشت .\r\nتنها در سى چهل سال اخير است كه گروهى زبده و مخلص ، خود را از بودجهء عمومى روحانيت بريده‌اند و در زمينهء نيازهاى روز جامعهء اسلامى به تحقيق و تأليف پرداخته‌اند .\r\nصاحب‌نظران اعتراف دارند كه آثار و تأليفاتى كه در ظرف اين چند سال از طرف فارغ‌التحصيل‌هاى حوزه‌هاى شيعه نشر يافته از آثار دانشمندان مصرى بسى عميق‌تر و محققانه‌تر است .\r\n\r\nقدرت و حرّيت\r\nاگر اتكاى روحانى به مردم باشد قدرت به دست مىآورد اما حرّيت را از دست مىدهد ، و اگر متكى به دولتها باشد قدرت را از كف مىدهد اما حرّيتش محفوظ است ؛ زيرا معمولًا تودهء مردم معتقد و با ايمان‌اند اما جاهل و منحط و بىخبر و در نتيجه با اصلاحات مخالفند ، و اما دولتها معمولًا روشنفكرند ولى ظالم و متجاوز .\r\nروحانيتِ متكى به مردم قادر است با مظالم و تجاوزات دولتها مبارزه كند اما در نبرد با عقايد و افكار جاهلانهء مردم ، ضعيف و ناتوان است . ولى روحانيتِ متكى به دولتها در نبرد با عادات و افكار جاهلانه نيرومند است و در نبرد با تجاوزات و مظالم دولتها ضعيف .\r\nبه نظر ما صِرف اتكاى بودجهء روحانيت ايران به عقيدهء مردم سبب ضعف آن نشده است ، بلكه سازمان نداشتن اين بودجه سبب اين نقص بزرگ شده است و مىتوان با سازمان دادن اين بودجه اين نقص بزرگ را رفع كرد تا روحانيت شيعه ، هم قدرت داشته باشد و هم حرّيت . هدف اصلى اين مقاله همين است و روحانيت ايده‌آل ما چنين روحانيتى است . بعداً تحت عنوان « راه اصلاح » توضيح بيشترى خواهيم داد .\r\n\r\n","description":"","footnote":"","page_name":" 497 ","page_number":497},
  {"content":"\r\n\r\n\r\nعوام‌زدگى\r\nجامعه در بسيارى از حالات مانند فرد است ، از آن جمله آفت‌زدگى است . البته آفت اجتماع متناسب و مخصوص به خود اجتماع است . هر جامعه‌اى نيز يك نوع آفت مخصوص به خود دارد . آفتى كه جامعهء روحانيت ما را فلج كرده و از پا درآورده است « عوام‌زدگى » است . عوام‌زدگى از سيل‌زدگى ، زلزله‌زدگى ، مار و عقرب‌زدگى بالاتر است . اين آفت عظيم معلول نظام مالى ماست .\r\nروحانيت ما در اثر آفت عوام‌زدگى نمىتواند چنان كه بايد ، پيشرو باشد و از جلو قافله حركت كند و به معنى صحيح كلمه هادى قافله باشد ، مجبور است در عقب قافله حركت كند . خاصيت عوام اين است كه هميشه با گذشته و آنچه به آن خو گرفته پيمان بسته است ، حق و باطل را تميز نمىدهد . عوام هر تازه‌اى را بدعت يا هوا و هوس مىخواند ، ناموس خلقت و مقتضاى فطرت و طبيعت را نمىشناسد ، از اين رو با هر نوى مخالفت مىكند و هميشه طرفدار حفظ وضع موجود است .\r\nما هم‌اكنون مىبينيم كه عوام‌الناس به مسائلى جدى از نوع توزيع عادلانهء ثروت ، عدالت اجتماعى ، تعليمات عمومى ، حاكميت ملى و امثال اين مسائل كه پيوند ناگسستنى با اسلام دارند و اسلام است كه عنوان‌كنندهء اين حقايق و مدافع آنهاست ، به آن چشم نگاه مىكنند كه به يك هوس كودكانه .\r\nروحانيت عوام‌زدهء ما چاره‌اى ندارد از اين كه آنگاه كه مسأله‌اى اجتماعى مىخواهد عنوان كند ، به دنبال مسائل سطحى و غير اصولى برود و از مسائل اصولى صرف‌نظر كند ، و يا طورى نسبت به اين مسائل اظهارنظر كند كه با كمال تأسف علامت تأخّر و منسوخيت اسلام به شمار رود و وسيله به دست دشمنان اسلام بدهد .\r\nافسوس كه اين آفت عظيم دست و پاها را بسته است و اگر نه كاملًا روشن مىشد كه اسلام در هر عصر و زمانى واقعاً تازه است : لا تَفْنى غَرائِبُهُ وَ لا تَنْقَضى عَجائِبُهُ « 1 » ، معلوم مىشد كه حتى عميق‌ترين سيستمهاى اجتماعى قرن ما قادر نيست با آنچه اسلام آورده رقابت كند .\r\nروحانيت عوام‌زدهء ما چاره‌اى ندارد از اين كه همواره سكوت را بر منطق ، سكون را بر تحرّك ، نفى را بر اثبات ترجيح دهد ، زيرا موافق طبيعت عوام است .\r\n\r\n\r\n\r\n\r\n","description":"","footnote":"\r\n( 1 )\r\n. نهج‌البلاغه ، خطبهء 150 : [ غرائب آن تمام نمىشود و شگفتيهاى آن از بين نمىرود . 
  ]\r\n","page_name":" 498 ","page_number":498},
  {"content":"\r\n\r\nحكومت عوام ، منشأ رواج فراوان ريا و مجامله و تظاهر و كتمان حقايق و آرايش قيافه و پرداختن به هيكل و شيوع عناوين و القاب بالابلند در جامعهء روحانيت ما شده كه در دنيا بىنظير است . حكومت عوام است كه آزادمردان و اصلاح‌طلبان روحانيت ما را دلخون كرده و مىكند « 1 » .\r\nداد از دست عوام داد از دست عوام نپذيرند يكى داد از دست عوام همچو غولان برمند داد از دست عوام نام اين بىادبان داد از دست عوام اى جگر نوبت توست داد از دست عوام غمم افزون نكند داد از دست عوام پند گيريد ز من داد از دست عوام در سالهاى اقامتم در حوزهء علميهء قم كه افتخار شركت در محضر درس پرفيض مرحوم آيت‌اللَّه آقاى بروجردى ( اعلىاللَّه مقامه ) را داشتم ، يك روز در ضمن درس فقه حديثى به ميان آمد به اين مضمون كه از حضرت صادق عليه السلام سؤالى كرده‌اند و ايشان جوابى داده‌اند . شخصى به آن حضرت مىگويد : قبلًا همين مسئله از پدر شما امام باقر عليه السلام سؤال شده ، ايشان طور ديگر جواب داده‌اند ، كداميك درست است ؟\r\nحضرت صادق عليه السلام در جواب فرمود : آنچه پدرم گفته درست است . بعد اضافه كردند :\r\nانَّ الشّيعَةَ اتَوْا ابى مُسْتَرْشِدينَ فَافْتاهُمْ بِمُرِّ الْحَقِّ وَ اتَوْنى شُكّاكاً فَافْتَيْتُهُمْ بِالتَّقِيَّةِ .\r\nيعنى شيعيان ، آن وقت كه سراغ پدرم مىآمدند با خلوص نيت مىآمدند و قصدشان\r\n\r\n\r\n\r\n\r\n","description":"","footnote":"\r\n( 1 ) . مرحوم ملك‌الشعراء بهار قصيدهء مستزادى دارد در مذمّت و شكايت از عوام ، مىگويد :\r\n از عوام است هرآن بد كه رود بر اسلام * كار اسلام ز غوغاى عوام است تمام\r\nزآنچه پيغمبر گفته است و در او نيست شكى * وحى مُنزل شمرند آنچه شنيدند از مام\r\nعاقل ار بسمله خواند به هوايش نچمند * غول اگر قصد كند گرد شوند از در و بام\r\nعاقل آن به كه همه عمر نيارد به زبان * كه در اين قوم نه عقل‌است و نه ننگ است و نه نام\r\nدل من خون شد در آرزوى فهم درست * جان به لب آمد و نشنيد كسى جان كلام\r\nغم دل با كه بگويم كه دلم خون نكند * سر فرو برد به چاه و غم دل گفت امام\r\nپيش جُهّال ز دانش نسراييد سخن * كه حرام است حرام است حرام است حرام \r\n","page_name":" 499 ","page_number":499},
  {"content":"\r\n\r\nاين بود كه ببينند حقيقت چيست و بروند عمل كنند ، او هم عين حقيقت را به آنها مىگفت . ولى اينها كه مىآيند از من سؤال مىكنند قصدشان هدايت يافتن و عمل نيست ، مىخواهند ببينند از من چه مىشنوند و بسا هست كه هرچه از من مىشنوند به اين طرف و آن طرف بازگو مىكنند و فتنه به پا مىكنند . من ناچارم كه با تقيّه به آنها جواب بدهم .\r\nچون اين حديث متضمن تقيّه از خود شيعه بود نه از مخالفين شيعه ، فرصتى به دست آن مرحوم داد كه درد دل خودشان را بگويند . گفتند : « تعجب ندارد ، تقيّه از خودمانى مهمتر و بالاتر است . من خودم در اول مرجعيت عامّه گمان مىكردم از من استنباط است و از مردم عمل ، هرچه من فتوا بدهم مردم عمل مىكنند . ولى در جريان بعضى فتواها كه بر خلاف ذوق و سليقهء عوام بود ، ديدم مطلب اين طور نيست . »\r\nالبته نوع تقيّه‌اى كه در متن حديث است با نوع تقيّه‌اى كه ايشان فرمودند يكى نيست ، دو نوع است . آن نوع تقيّه كه در حديث است به محيط روحانى ما اختصاص ندارد ، در همه جاى دنيا معمول است و چاره‌اى از آن نيست . ولى نوع تقيّه‌اى كه در محيط روحانى ما معمول است از اختصاصات طرز تشكيلات ماست كه اخيراً پيدا شده . ايشان هم به يك مناسبت كوچكى خواستند درد دل خود را اظهار كنند .\r\nمرحوم آيت‌اللَّه حاج شيخ عبدالكريم حائرى يزدى ( اعلى اللَّه مقامه ) مؤسس حوزهء علميه قم ، به فكر افتادند يك عده از طلاب را به زبان خارجى و بعضى علوم مقدماتى مجهز كنند تا بتوانند اسلام را در محيطهاى تحصيل‌كردهء جديد بلكه در كشورهاى خارج تبليغ نمايند . وقتى كه اين خبر منتشر شد ، گروهى از عوام و شبه عوام تهران رفتند به قم و اولتيماتوم دادند كه اين پولى كه مردم به عنوان سهم امام مىدهند براى اين نيست كه طلاب زبان كفّار را ياد بگيرند ، اگر اين وضع ادامه پيدا كند ما چنين و چنان خواهيم كرد ! ! ! آن مرحوم هم ديد كه ادامهء اين كار موجب انحلال حوزهء علميه و خراب شدن اساس كار است ، موقتاً از منظور عالى خود صرف‌نظر كرد .\r\nدر چند سال پيش در زمان زعامت و رياست مرحوم آيت‌اللَّه آقاسيد ابوالحسن اصفهانى ( اعلى اللَّه مقامه ) عدهء معتنابهى از علما و فضلاى مبرّز نجف كه در زمان حاضر بعضى از آنها مرجع تقليدند جلسه كردند و پس از تبادل نظر اتفاق كردند كه\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nدر برنامهء دروس طلاب تجديد نظرى نمايند و احتياجات روز مسلمين را در نظر بگيرند ، مخصوصاً مسائلى را كه جزء اصول عقايد مسلمين است جزء برنامهء درسى طلاب قرار دهند و خلاصه حوزهء نجف را از انحصار فقاهت و رسالهء عمليه‌نويسى خارج كنند . جريان به اطلاع معظمٌ له رسيد . معظمٌ له كه قبلًا درس خود را از جريانى كه براى مرحوم آيت اللَّه حائرى پيش آمده بود و از نظاير آن ياد گرفته بودند ، پيغام دادند كه تا من زنده هستم كسى حق ندارد دست به تركيب اين حوزه بزند ؛ اضافه كردند سهم امام كه به طلاب داده مىشود فقط براى فقه و اصول است نه چيز ديگر .\r\nبديهى است كه عمل ايشان درس آموزنده‌اى بود براى آن آقايان كه زعماى فعلى حوزهء نجف هستند .\r\nبا اين توضيح معلوم شد كه چرا شخصيتهاى برجستهء ما همين كه روى كار مىآيند از انجام منويّات خود عاجزند و با اينكه خون دل مىخورند و انديشهء اصلاح را همواره در دل مىپرورانند ، در عمل قدرت اجرا ندارند ؛ چرا حوزه‌هاى علميهء ما از صورت دانشگاه دينى به صورت « دانشكدهء فقه » درآمده ؛ چرا علما و فضلاى ما همين كه معروف و مشهور شدند ، اگر معلومات ديگرى غير از فقه و اصول دارند روى آنها را مىپوشانند و منكر آنها مىشوند ؛ چرا بيكاره و علف هرزه در محيط مقدس روحانى ما زياد است به طورى كه يك زعيم روحانى مجبور است براى آب دادن يك گل ، خارها و علف هزره‌هاى زيادى را آب بدهد ؛ چرا در محيط روحانى ما سكوت و سكون و تماوت و مرده‌وشى بر منطق و تحرّك و زنده‌صفتى ترجيح دارد ؛ چرا حرّيت فكر و عقيده در ميان ما كمتر وجود دارد ؛ چرا برنامهء تعليمات طلاب و محصلين علوم دينى مطابق احتياجات روز تنظيم نمىشود ؛ چرا روحانيون ما به جاى آن كه پيشرو و پيشتاز و هادى قافلهء اجتماع باشند ، از دنبال قافله حركت مىكنند ؛ چرا ؟ چرا ؟ چرا ؟\r\n\r\nراه اصلاح\r\nراه اصلاح اين نيست كه روحانيت ما بودجهء عمومى نداشته باشد و هركس از دسترنج شخصى خود زندگى كند . راه اصلاح اين نيست كه روحانيت ما مانند روحانيت مصر تابع دولت بشود .\r\nراه اصلاح يك چيز است : سازمان دادن به بودجهء فعلى روحانيت . در حال\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nحاضر جريان سهم امام شبيه اين است كه فىالمثل دولت مالياتى براى تأمين زندگى فرهنگيان وضع كند و خودِ آنها را مأمور كند كه با جلب نظر و تحبيب مردم اين بودجه را وصول كنند و هركس به هر اندازه مىتواند از مردم بگيرد ، لكن وجداناً موظف است كه زائد بر احتياجات شخصى خود را به ديگران بدهد .\r\nبديهى است كه در اين صورت وضع فرهنگ و تعليم و تربيت به چه شكل درمىآيد . آن معلمين ، بچه‌ها را آن طور تعليم و تربيت مىكنند كه پسند خاطر اولياى اطفال - كه نوعاً عوام هستند - باشد . اين طرز عمل سبب مىشود كه عوامفريبان آنها جلو بيفتند و صاحب‌نظران و اصلاح‌طلبان فرهنگى حذف شوند ، بازار رياكارى و مجامله و كتمان حقايق و ظاهرسازى و بالاخره همهء معايبى كه با جلب عوام بستگى دارد در ميان آنها رايج گردد . اين طرز عمل سبب مىشود كه معلم به اولياى اطفال به چشم يك « مستغل » بنگرد و همهء تدابيرى كه يك صاحب ملك يا صاحب كارخانه‌اى در بهره‌بردارى براى سود بيشتر به كار مىبرد او در مورد اولياى اطفال به كار ببرد ؛ هم مفاسد جلب عوام پيدا خواهد شد از قبيل ريا و ظاهرسازى و كتمان حقايق و گدا مسلكى ، و هم مفاسد تقسيم نشدن عادلانهء ثروت از قبيل كينه‌ها و دشمنيها و عقده‌ها و بدبينىها .\r\nبودجهء روحانيت ما عيناً چنين حالتى را دارد . راه اصلاحش منحصراً سازمان دادن به اين بودجه است از راه ايجاد صندوق مشترك و دفتر و حساب و بيلان در مراكز روحانيت به طورى كه احدى از روحانيين مستقيماً از دست مردم ارتزاق نكند . هركس به تناسب خدمتى كه انجام مىدهد از آن صندوق كه در اختيار مراجع و روحانيين طراز اول حوزه‌هاى علميه خواهد بود معاش خود را دريافت كند .\r\nاگر اين كار بشود مردم به حكم عقيده و ايمانى كه دارند وجوه مال خود را مىپردازند و ضمناً حكومت و تسلط عوام ، ساقط و گريبان روحانيين از چنگال عوام‌الناس خلاص مىگردد . همهء آن مفاسد ناشى از اين است كه روحانيين مستقيماً از دست مردم ارتزاق مىكنند ؛ از اين است كه هركسى شخصاً بايد با وجوهات‌دهندگان ارتباط پيدا كند و نظر او را جلب نمايد .\r\nهر مرجع تقليدى مديريتش بسته به سهم امام است كه بگيرد و به طلاب حوزه‌هاى علميه بدهد ؛ بايد شخصاً جلب اعتماد كند و اين بودجه را تأمين و تحصيل نمايد . در وضع و شرايط حاضر ، روحانيين شهرستانها چاره‌اى ندارند از\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nاين كه روحانيت را حرفه و مسجد را محل كسب و كار خود قرار دهند .\r\nاگر اين وضع اصلاح شود هيچ شخصى مستقيماً با مردم سر و كار نخواهد داشت ، مراجع عالى قدر تقليد آزاد خواهند گشت ، مساجد از صورت دكّهء كسبْ خارج و به اين وضع تأسف‌آور مساجد خاتمه داده خواهد شد ؛ ديگر در مساجد بزرگ و جامعهايى مانند جامع گوهرشاد دهها نفر هركدام در گوشه‌اى اقامهء جماعت نخواهند كرد و مورد اعتراض هر آدم فهميده‌اى نخواهد شد ؛ ديگر جايى براى اين سؤال باقى نخواهد ماند كه چرا نماز جماعت در ميان اهل تسنن مظهر شوكت و جلال ، و در ميان اهل تشيع مظهر تفرقه و اختلاف است ؟ !\r\n\r\nمعيشت\r\nكار معيشت را نمىتوان ساده گرفت ، يك ركن از اركان اساسى حيات است ، اگر مختل باشد در ساير شئون حيات اثر مىگذارد .\r\nاز جمله مختصات اسلام اين است كه نقش مؤثر امر معاش را به دقت مورد توجه قرار داده است تا آنجا كه برخى پنداشته‌اند اسلام نظريهء زيربنا بودن اقتصاد را گردن نهاده است . مكتب واقع‌بين و واقع‌گراى اسلام ، اقتصاد را زيربنا نمىداند اما نقش اساسى آن را نيز ناديده نمىگيرد . اسلام اصلاح امر معاش را در همهء سازمانهاى بزرگ و كوچك اجتماعى شرط لازم مىشمارد نه شرط كافى . اين است كه مىگوييم : كار معيشت را نمىتوان ساده گرفت ، يك ركن از اركان اساسى حيات است ، اگر مختل باشد در ساير شئون حياتى اثر مىگذارد .\r\nيك نفر روحانى متدين را فرض كنيد كه با چند سر عائله ، پس از چند سال تحصيل ، در يكى از شهرستانها رحل اقامت افكنده و مسجد و محرابى را اشغال كرده است . اين فرد از آن نظر كه متدين است در حدود امكانات خود فعاليتهايى مىكند : مسئله مىگويد ، موعظه مىكند ، اخلاق و تفسير و تاريخ اسلام مىگويد ، و از آن نظر كه يك بشر است و خرج دارد و از مراكز روحانيت زندگىاش تأمين نمىشود و در حال حاضر راه زندگىاش منحصراً اين است كه از دست مردم مستقيماً ارتزاق كند ناچار است كه به مريدان خود به چشم « مستغل » نگاه كند ، و چون افراد ديگرى نظير خود او ممكن است در همان شهر باشند و آنها هم از همين راه زندگى مىكنند طبعاً به حكم ناموس خلقت يك نوع رقابت در « مريد دارى »\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nبه‌وجود مىآيد . رقابت ، احتياط بيشترى را در رعايت جانب سليقهء مردم ايجاب مىكند . وقتى كه اين بيچاره ببيند مخالفت با عوام سبب مىشود كه از هستى ساقط گردد ممكن است پيش خود فكر كند كه نهى از منكر وقتى واجب است كه موجب ضرر و زيانى نگردد ، اگر موجب ضرر و زيانى گردد تكليف ساقط است .\r\nبستگى معيشت اين فرد به مردم ، احساس و انديشهء تكليف شرعى او را هم عوض مىكند .\r\nمن اعتراف دارم كه افراد استثنايى همواره بوده و هستند كه علىرغم شرايط سخت اقتصادى به وظايف خود عمل كرده و مىكنند ، از رقابت و مريد دارى منزّهند ، ولى سخن در وضع افراد عادى و معمولى است . ضرورتى ندارد كه ما وضعى به وجود آوريم كه فقط « نخبه » ها قادر بر حسن انجام وظيفه باشند .\r\n\r\nاثر ايمان و تقوا\r\nممكن است خوانندهء محترم تصور كند كه ما در حسابهاى گذشته اثر شگفت‌انگيز ايمان و تقوا را در اصلاح كارها فراموش كرده‌ايم و مسائل را تنها از دريچهء امور معاشى تجزيه و تحليل كرده‌ايم ، عليهذا گفته‌هاى گذشته فقط در مورد سازمانهاى اجتماعى دنيايى صادق است نه در مورد سازمان روحانى كه از افراد منزّه و متقى تشكيل شده و سر و كارشان با معنويات است ؛ در سازمانهاى روحانى روح ايمان و معنويت جاى نظم و تشكيلات و سازمان مرتب و هر نوع محكم‌كارى را مىگيرد .\r\nعرض مىكنم چنين نيست . من به اثر شگفت‌انگيز ايمان و تقوا معترفم . ايمان و تقوا بسيارى از مشكلات را حل مىكند و جاى بسيارى از محكم‌كارىها را مىگيرد . اگر چنين بودجه‌اى با همين آزادى و بدون مسئوليت و دفتر و حساب و بيلان در اختيار يك سازمان غير روحانى بگذارند معلوم مىشود چه خبر است . در سازمانهاى دولتى با همهء تشكيلات طويل و عريض و مسئوليتها و مجازاتها و محاكم ، و با اين‌همه رسيدگيها و بازرسيها ، باز هر روز مىبينيم كه پرونده‌هاى اختلاس چند صد ميليونى در دادگسترى مطرح است . قدرت دين و معنويت است كه با اين‌همه بىنظمى و بىحسابى ، روحانيت ما را نگهدارى كرده و مانع متلاشى شدنش شده است .\r\nدر محيط مقدس روحانيت ، زعمايى مانند مرحوم حاج شيخ مرتضى انصارى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nپيدا شده‌اند كه به قول خود او به وجوهات به آن چشم نگاه مىكرده‌اند كه به آب چركين تشت لباسشويى ؛ هنگام منتهاى ضرورت و احتياج ، اندكى از آن استفاده مىكرده‌اند . در ميان محصلين علوم دينيه همواره افرادى بوده و هستند كه با زهد و قناعت و مناعت بىنظيرى زندگى كرده و مىكنند ، حتى استادان و همدرسان و نزديكترين دوستان خود را از فقر خود بىخبر مىگذارند ؛ مصداق اين آيهء كريمه هستند : يَحْسَبُهُمُ الْجاهِلُ اغْنِياءَ مِنَ التَّعَفُّفِ « 1 » .\r\n\r\nارزش نظم و نظام و سازمان\r\nما معترفيم كه هيچ چيزى جاى تقوا و ايمان را نمىگيرد ، و ايمان و تقوا بسيارى از كمبودها را جبران مىكند ، ولى از طرف ديگر بنا نيست كه ايمان و تقوا را جانشين همه چيز بدانيم . از هر چيزى فقط اثر خودش را بايد انتظار داشت . نه معنى جاى ماده را به طور كامل پر مىكند و نه ماده جاى معنى را . در ميان معنويات هم هيچ كدام جاى ديگرى را به طور كامل پر نمىكند ، مثلًا نه علم مىتواند جانشين ايمان بشود و نه ايمان مىتواند جانشين علم گردد .\r\nنظم و انضباط و تشكيلات هم يكى از اصول مقدس زندگى بشرى است . اگر مىبينيم كه معنويت و ايمان ، بعضى از مفاسد بىنظمى و بىانضباطى را از بين برده است توجه داشته باشيم كه بىنظمى و بىتشكيلاتى معيشت روحانيين ، به مقياس بيشترى اركان ايمان و معنويت را متزلزل كرده و محيط فاسد به وجود آورده است .\r\nموجب منتهاى تأسف است كه مردم جلو چشم خود ببينند كه اولاد و احفاد و حواشى برخى از مراجع تقليد بزرگ آنقدر از هرج و مرج و بىنظمىهاى بودجهء روحانيت اختلاس مىكنند كه سالهاى متمادى در كمال اسراف خرج مىكنند و تمام نمىشود . آيا هيچ فكر كرده‌ايد كه اين جريانها چقدر به عالم روحانيت لطمه وارد آورده و مىآورد ؟ !\r\nيك مشكل بزرگ جامعهء روحانيت ما وجود روحانىنمايانى است كه ساختهء دستگاههايى هستند . آن دستگاهها به اينها قدرت مىدهند ، بودجه‌هايى در اختيار\r\n\r\n\r\n\r\n\r\n","description":"","footnote":"\r\n( 1 ) . بقره / 273 : [ از بس عفت مىورزند ، شخصى كه از وضع آنان اطلاع ندارد چنين پندارد كه آنها اغنيا هستند . 
  ]\r\n","page_name":" 505 ","page_number":505},
  {"content":"\r\n\r\nاينها مىگذارند . اينها با زرنگى و يا تطميع و يا وسايل ديگر عدهء ديگر را با خود موافق مىكنند و معناً هميشه به نفع آنها و بر ضرر مسلمانان در فعاليت‌اند .\r\nمن نمىخواهم در اين مقاله در اطراف اين پليدها و مفاسدى كه بر وجودشان مترتب است بحثى كرده باشم ، هركسى كم و بيش از آن آگاه است . در اينجا همين قدر مىگويم كه آيا قطع اين ريشهء فساد جز با سازمان دادن صحيح به تشكيلات روحانى ما ميسر است ؟\r\n\r\nوعظ و تبليغ\r\nوعظ و تبليغ و خطابه و منبر يكى از رشته‌هاى وابسته به روحانيت ماست . اگر بنا شود دربارهء اين قسمت از لحاظ وظيفه‌اى كه به عهده دارد و خدماتى كه انجام داده و مىدهد و نقايصى كه داشته و دارد بحث شود ، مقالهء مستقلى خواهد شد . در اينجا به مناسبت مطالب گذشته همين قدر مىگويم كه دستگاه وعظ و تبليغ ما به نوعى ديگر گرفتار عوام‌زدگى است . اين ديگر به وجوهات و سهم امام مربوط نيست ، مربوط به اين است كه اين كار رسماً به صورت يك شغل و كار و كسب درآمده و عنوان اجرت و مزد بگيرى پيدا كرده است ؛ يعنى همان موضوعى كه همهء انبيا به نقل قرآن كريم در موارد متعدده ، از آن امتناع مىكردند در ميان ما جارى و معمول است . بديهى است به حكم قانون مسلّم عرضه و تقاضا هر چيزى كه جزء مسائل اقتصادى قرار گرفت و از قبيل عرضه داشتن كالا براى فروش شد تابع ميل و خواستهء مصرف‌كننده است نه تابع مصلحت وى .\r\nاگر كالايى كه همهء طبقات ديگر براى فروش وارد مىكنند فقط به خاطر مصلحت وارد مىشود ، مىتوان فرض كرد كه وعظ و تبليغ‌هاى حرفه‌اى ما نيز در جهت مصالح اسلام و مسلمين صورت مىگيرد « 1 » .\r\n\r\n\r\n\r\n\r\n","description":"","footnote":"\r\n( 1 ) . مرحوم حاجى نورى ( عليه الرحمة ) در كتاب لؤلؤ و مرجان در اين موضوع بحث كرده‌اند . مولوى در جلد دوم مثنوى مىگويد :\r\n هر نبى مىگفت با قوم از صفا * من نخواهم مزد پيغام از شما\r\nگر ترازو را طمع بودى به مال * راست كِى گفتى ترازو وصف حال\r\nگر طمع در آينه برخاستى * در نفاق آن آينه چون ماستى \r\nرجوع شود به گفتارهاى « خطابه و منبر » در كتاب [ ده‌گفتار و مجموعه آثار 25 . 
  ]\r\n","page_name":" 506 ","page_number":506},
  {"content":"\r\n\r\nمن منكر وجود خطباى صالح و مصلحت‌انديش و خدمات گرانبهايى كه انجام داده و مىدهند نيستم ، و هم طرفدار اين نيستم كه يكباره وضع موجود عوض گردد و ترتيب ديگرى داده شود ، بلكه طرفدار اين نظر هستم كه خود سازمان روحانيت گروهى خطيب و واعظ با برنامهء صحيح تربيت كند و زندگى آنها را اداره كند و آنها مزد و اجرى از رسالت خود نخواهند . اين عده خواهند توانست آزاد بينديشند ، وابستگى نداشته باشند . وجود اين عده كافى است كه ديگران هم از آنها پيروى كنند . دستگاه وعظ و تبليغ ما نيز مانند خود سازمان روحانيت حرّيت ندارد ، در نبرد با جهالت عوام ضعيف و ناتوان است .\r\n\r\nهشدار و انذار\r\nاگر به خواست خدا مشكل مالى سازمان روحانيت ما حل گردد ساير نواقص به دنبال آن حل خواهد شد . اگر ما نكنيم روزگار خواهد كرد . چيزى كه بسيار مايهء اميدوارى است وجود شخصيتهاى لايق و بزرگوار و مخلص و اصلاح‌طلب در ميان همهء طبقات روحانيين ما از طراز اول و مراجع تقليد و خطباى درجهء اول گرفته تا طلاب و محصلين و وعاظ جوان است .\r\nآنچه در اين مقاله گفته شد به معنى اين نيست كه خداى نخواسته در افراد روحانى ما نسبت به ساير طبقات نقيصه‌اى هست ، بلكه خود اين مقاله دليل اين است كه نويسنده هر انتظار اصلاحى دارد از اين سلسلهء جليله است . منظور نويسنده اين است كه با سازمان صحيح دادن به روحانيت ، دست شخصيتهاى لايق و برجستهء ما بازتر بشود و راه عملى شدن هدفهاى مقدس آنها فراهم گردد .\r\nبه نظر نويسنده مادامى كه اصلاح اساسى صورت نگرفته وظيفهء افراد اصلاح‌طلب اين است كه زندگى خود را از طريق يك شغل و حرفه كه ضمناً كمتر وقت آنها را بگيرد تأمين و از دسترنج خود زندگى كنند تا بتوانند آزاد فكر كنند و آزاد بگويند و در يك سنگر آزاد از اسلام حمايت كنند و مقدمات يك اصلاح اساسى را فراهم نمايند .\r\nروحانيين بزرگ ما بايد به اين نكته توجه كنند كه بقا و دوام روحانيت و موجوديت اسلام به اين است كه زعماى دين ابتكار اصلاحات عميقى كه امروز ضرورى تشخيص داده مىشود در دست بگيرند . امروز آنها در مقابل ملتى\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nنيمه‌بيدار قرار گرفته‌اند كه روز به روز بيدارتر مىشود . انتظاراتى كه نسل امروز از روحانيت و اسلام دارد غير از انتظاراتى است كه نسلهاى گذشته داشته‌اند . بگذريم از انتظارات خام و نابخردانه‌اى كه بعضى دارند ، اكثريت آن انتظارات مشروع و بجاست . اگر روحانيت ما هرچه زودتر نجنبد و گريبان خود را از چنگال عوام خلاص و قواى خود را جمع و جور نكند و روشن‌بينانه گام برندارد ، خطر بزرگى از ناحيهء اصلاح‌طلبان بىعلاقه به ديانت متوجهش خواهد شد .\r\nامروز اين ملت تشنهء اصلاحات نابسامانيهاست و فردا تشنه‌تر خواهد شد ؛ ملتى است كه نسبت به ساير ملل احساس عقب‌افتادگى مىكند و عجله دارد به آنها برسد . از طرفى مدعيان اصلاح‌طلبى كه بسيارى از آنها علاقه‌اى به ديانت ندارند زيادند و در كمين احساسات نو و بلند نسل امروزند . اگر اسلام و روحانيت به حاجتها و خواسته‌ها و احساسات بلند اين ملت پاسخ مثبت ندهند ، به سوى آن قبله‌هاى نوظهور متوجه خواهند شد . فكر كنيد آيا اگر سنگر اصلاحات را اين افراد اشغال كنند موجوديت اسلام و روحانيت به خطر نخواهد افتاد ؟\r\nاما اين كه اگر بنا شود به حول و قوّهء الهى سر و سامانى به روحانيت ما داده شود روى چه اساس و با چه برنامه‌اى بايد صورت بگيرد ، بايد مفكّرين قوم بنشينند و ترتيب كار را از جنبهء برنامه‌هاى تحصيلى و از جنبهء روش و طرز اداره و قسمتهاى ديگر بدهند . اينجانب يادداشتهايى در اين زمينه تهيه كرده‌ام و براى آنكه اين مقاله بيش از اين طولانى نشود از درج آنها صرف‌نظر مىكنم .\r\n\r\nاميد و انتظار\r\nمن خودم مىدانم گروهى اين افكار و اين آرزوها را بيهوده و غيرعملى مىدانند . به عقيدهء آنها سر و سامان دادن به سازمان روحانيت در اين عصر و زمان چيزى شبيه زنده كردن مرده و لااقل نجات دادن يك بيمار محكوم به مرگ است .\r\nاما من درست در نقطهء مقابل فكر مىكنم ، روحانيت را از لحاظ هستهء اصلى زنده‌ترين دستگاهها مىدانم . عقيده دارم فقط غُل و زنجيرهايى به دست و پاى اين موجود زنده و فعال بسته شده و بايد او را از قيدها و زنجيرها آزاد كرد . همواره گفته و مىگويم كه روحانيت ما درخت اصيل و با ارزش و زندهء آفت‌زده است كه خودش را بايد حفظ كرد و با آفاتش مبارزه نمود . نظريهء افرادى كه آن را درخت خشك و\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nپوسيده‌اى مىدانند كه بايد ريشه‌كن شود ، صد در صد مردود و زيانبار مىدانم . تز « اسلام منهاى روحانيت » را همواره يك تز استعمارى دانسته و مىدانم . معتقدم هيچ چيز نمىتواند جانشين روحانيت ما بشود . حاملان فرهنگ اصيل و عميق و ذىقيمت اسلامى تنها در ميان اين گروه يافت مىشوند . آن تقواها ، ايمانها ، معنويتها ، اخلاصها ، و آن جوششها و جنبشها و فداكاريها كه رمز اصلى بقاى ملت ماست تنها در اين سرزمين مقدس سرمىزند .\r\nعقيده و اميد به اصلاح روحانيت را از مطالعاتى كه دربارهء اسلام و معارف غنى آن دارم و از اطلاعاتى كه دربارهء شخصيتهاى لايق اين دستگاه دارم الهام گرفته‌ام .\r\nبنابراين نه تنها اصلاح اين دستگاه را واجب و لازم مىشمارم و عملًا آن را مستبعد نمىدانم ، بلكه كاملًا نزديك و قريب‌الوقوع مىدانم .\r\nانَّهُمْ يَرَوْنَهُ بَعيداً . وَ نَريهُ قَريباً « 1 » .\r\n\r\n\r\n\r\n\r\n","description":"","footnote":"\r\n( 1 ) . معارج / 6 و 7 : [ آنان آن را دور مىبينند و ما نزديك . 
  ]\r\n","page_name":" 509 ","page_number":509},
  {"content":"\r\n . \r\n","description":"","footnote":"","page_name":" 510 ","page_number":510},
  {"content":"\r\n\r\n\r\nرهبرى نسل جوان [ ( ده گفتار ) 
  ]\r\n\r\n","description":"","footnote":"","page_name":" 511 ","page_number":511},
  {"content":"\r\n . \r\n","description":"","footnote":"","page_name":" 512 ","page_number":512},
  {"content":"\r\n\r\n\r\nرهبرى نسل جوان [ ( ده گفتار ) 
  ]\r\n* « 1 »\r\nبِسْمِ اللَّهِ الرَّحْمنِ الرَّحيم\r\nادْعُ الى سَبيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتى هِىَ احْسَنُ انَّ رَبَّكَ هُوَ اعْلَمُ بِمَنْ ضَلَّ عَنْ سَبيلِهِ وَ هُوَ اعْلَمُ بِالْمُهْتَدينَ « 2 » .\r\nمسأله‌اى كه امشب تحت عنوان « رهبرى نسل جوان » مطرح است در حقيقت يك مسئوليت عمومى است كه متوجه عموم مسلمانان است و بالاخص متوجه طبقه‌اى است كه سمت رسمى رهبرى دينى اجتماع را دارند . اين اصل را همه مىدانيم كه در ديانت مقدسهء اسلام مسئوليتها مشترك است ، يعنى افراد مسئول يكديگرند و در مسئوليتهاى يكديگر شريكند : كُلُّكُمْ راعٍ وَ كُلُّكُمْ مَسْؤولٌ عَنْ رَعِيَّتِهِ « 3 » ، بلكه نسلها\r\n\r\n\r\n\r\n\r\n","description":"","footnote":"\r\n( 1 ) * اين سخنرانى در ساعت 7 بعدازظهر روز جمعه 27 / 7 / 1341 در انجمن ماهانهء دينى ايراد شده است .\r\n( 2 ) . نحل / 125 : [ بخوان به راه پروردگارت با حكمت ( دلايل عقلى و قابل پذيرش ) و پند نيكو ، و با بهترين روش با آنها مجادله كن ، كه پروردگارت به آن كه از راهش گمراه شده داناتر است و به راه‌يافتگان نيز داناتر است . 
  ]\r\n( 3 ) . جامع‌الصغير ، ص 95 .\r\n","page_name":" 513 ","page_number":513},
  {"content":"\r\n\r\nمسئول يكديگرند . هر نسل مسئول نسل بعدى است كه اين دين و اين هدايتى كه از نسلهاى گذشته دست به دست به آنها رسيده است آن را حفظ كنند و به نسلهاى بعدى برسانند ، يعنى نسلهاى بعدى را آماده كنند براى پذيرفتن و استفاده از آن .\r\nبنابراين بحث در رهبرى نسل جوان بحثى است از يك وظيفه و مسئوليت كه متوجه همه است .\r\nچيزى كه اين بحث را به صورت يك مجهول و يك مسئله درمىآورد كه بايد در اطراف آن دقيقاً انديشيد و راه حل آن مجهول را پيدا كرد اين است كه رهبرى يك فرد يا يك نسل در همهء احوال و همهء شرايط يكسان نيست ، متفاوت است ، شكلها و كيفيتهاى گوناگون دارد ، وسايلى كه به كار برده مىشود متفاوت است ، يك نسخهء معين ندارد كه دربارهء همهء افراد و همهء نسلها در همهء زمانها يك جور داده شود . از اين رو در هر زمانى و تحت هر شرايطى بايد دقيقاً انديشيد كه به چه نحو بايد صورت بگيرد و چه نسخه‌اى بايد داده شود .\r\n\r\nدو نوع مسئوليت\r\nدر سخنرانىاى كه من در همين جا تحت عنوان « امر به معروف و نهى از منكر » ايراد كردم ، به اين نكته اشاره كردم و حالا هم تكرار مىكنم و مىگويم مسئوليتهاى دينى ما بر دو قسم است : بعضى مسئوليتها مسئوليت يك كار است با يك شكل بالخصوص و قيافهء معين ؛ همهء خصوصيات كار و اجزاء و شرايطش را خود اسلام معين كرده است و گفته است كه شما اين كار را در اين قالب معين و با اين شكل خاص انجام دهيد . البته اين كار براى نتيجه‌اى فرض شده ، اما ما مسئول نتيجه نيستيم . اينها را مىگويند تعبّديات . ما مىتوانيم آن نوع كارها را مسئوليت شكل و قالب بناميم . مثلًا نماز دستورى است كه مقدمات و مقارنات معين دارد ، شرايط و اجزايى دارد ، موانع و قواطعى دارد . دستور اين است كه ما نماز را هميشه با همين قالب و شكل انجام دهيم . تعبّدىِ محض است . البته اين كار با اين شكل به خاطر نتيجه‌اى است ، بلكه نتايجى برايش هست : انَّ الصَّلوةَ تَنْهى عَنِ الْفَحْشاءِ وَ الْمُنْكَرِ « 1 » ، اما ما فقط مسئول مقدمهء اين نتيجه هستيم نه مسئول خود نتيجه . اگر آن مقدمه را به طور\r\n\r\n\r\n\r\n\r\n","description":"","footnote":"\r\n( 1 ) . عنكبوت / 45 : [ به درستى كه نماز ( انسان را ) از كارهاى زشت و ناپسند باز مىدارد . 
  ]\r\n","page_name":" 514 ","page_number":514},
  {"content":"\r\n\r\nصحيح و كامل كه تعيين شده و دستور رسيده انجام دهيم ، نتيجه خود به خود دنبالش هست .\r\nنوع ديگر از مسئوليت هست كه ما آن را مسئوليت نتيجه مىناميم ، يعنى نتيجه را به عهدهء انسان مىگذارد و مىگويد من فلان نتيجه را مىخواهم ، و اما اين كه آن نتيجه با چه وسيله و چه مقدمه و با چه شرايط و در چه قالبى انجام داده شود ، با هر وسيله‌اى كه بهتر است . يك وسيلهء ثابت و يكنواخت و قابل تعيين و اندازه‌گيرى ندارد . در هر موردى و در هر زمانى آن وسيله فرق مىكند .\r\nمثالى عرض مىكنم : شما فرضاً يك گرفتارى داريد . مثلًا يكى از كسان شما در زندان است . يك وقت هست كه از يك نفر يك كار معيّن را در مورد اين گرفتارى مىخواهيد . مثلًا نامه‌اى را به او مىدهيد و مىگوييد نامه را سر فلان ساعت به فلان شخص برسان . البته اين نامه به منظور يك نتيجه نوشته شده ، اما طرف فقط مسئول رساندن نامه است . يك وقت هست كه از طرف مستقيماً خودِ نتيجه را مىخواهيد و به مقدمه كار نداريد ؛ مىگوييد من از تو خلاصى اين زندانى را مىخواهم ، و اما اين كه چه وسيله‌اى به كار برده شود شما معيّن نمىكنيد ، خود او بايد برود ببيند از چه راه و چه وسيله‌اى بهتر است اقدام كند .\r\nمعمولًا اين گونه مسئوليتها در جاهايى است كه وسيله يكنواخت نيست ، متغير است ، در يك حال از اين وسيله بايد استفاده كرد و در حال ديگر از وسيلهء ديگر ، خصوصيات زمانى و مكانى و غيره فرق مىكند . در اين گونه موارد بايد رفت و حساب كرد و انديشيد و وسيلهء مناسب را به دست آورد .\r\nدر اسلام هر دو گونه مسئوليت وجود دارد . نماز و روزه و ساير تعبّديات از نوع اول است ، اما جهاد از نوع دوم است . در جهاد ، مسلمانان موظفند كه از حوزهء اسلام دفاع كنند و استقلال مسلمين را حفظ نمايند . اما با چه وسيله‌اى ؟ آيا با شمشير يا با تفنگ يا با وسايل ديگر ؟ آن ديگر تعيين نشده و اساساً قابل تعيين و اندازه‌گيرى نيست . مسلمانان در هر زمانى موظفند بهترين وسيله را براى اين كار تهيه ببينند : وَ اعِدّوا لَهُمْ مَا اسْتَطَعْتُمْ مِنْ قُوَّةٍ « 1 » ، بايد ببينند بهترين وسيله در هر زمانى چيست .\r\nمسئلهء هدايت و رهبرى ، از نوع دوم است . مسلمانان مسئول هدايت\r\n\r\n\r\n\r\n\r\n","description":"","footnote":"\r\n( 1 ) . انفال / 60 : [ و در برابر آنها ( دشمنان ) هرچه مىتوانيد نيرو تهيه كنيد . 
  ]\r\n","page_name":" 515 ","page_number":515},
  {"content":"\r\n\r\nيكديگرند . هر نسلى مسئول هدايت نسل بعدى است . بالاخص كسانى كه سمت رسمى رهبرى دارند مسئوليت بيشترى دارند . به هر حال اين نتيجه يعنى هدايت يافتن بايد به دست آيد ، و اما وسيله‌اى كه بايد از آن استفاده شود ، براى هميشه و همه جا تعيين نشده و قابل تعيين و اندازه‌گيرى هم نيست .\r\nدر آيهء كريمه مىفرمايد : قوا انْفُسَكُمْ وَ اهْليكُمْ ناراً وَقودُهَا النّاسُ وَ الْحِجارَةُ « 1 » يعنى خودتان و خاندانتان را از آتشى كه آتشگيره‌اش آدم است و سنگ ، حفظ كنيد . خودِ نتيجه را مىخواهد ، به وسيله كار ندارد .\r\nدر اسلام براى هدايت و رهبرى ، يك شكل صد درصد معيّن ترسيم نشده كه همهء اجزاء و مقدمات و مقارنات و شرايط و موانع در نظر گرفته شده باشد ، و اساساً قابل تعيين و ترسيم و اندازه‌گيرى نيست چون متفاوت است . رهبرى مردم مثل نماز يك امر تعبدى و يكنواخت نيست ، يا فىالمثل از نوع وِرد خواندن و مَنتر خواندن نيست كه طرفْ يك وردى حفظ است براى عقرب‌زدگى يا مارزدگى و هر عقرب‌زده يا مارزده را كه بياورند او همان ورد معيّن را كه حفظ كرده مىخواند .\r\n\r\nنسبيت و موقت بودن وسيله‌ها\r\nيك چيز در يك جا وسيلهء هدايت است و بسا هست همان چيز در جاى ديگر وسيلهء گمراهى و ضلالت باشد . منطقى كه يك پيرزن را مؤمن مىكند اگر در مورد يك آدم تحصيل‌كرده به كار برده شود او را گمراه مىكند . يك كتاب در يك زمان ، متناسب ذوق عصر و ذوق زمان و سطح فكر زمان بوده و وسيلهء هدايت مردم بوده است و همان كتاب در زمان ديگر اسباب گمراهى است . ما كتابها داريم كه در گذشته وظيفهء خود را انجام داده‌اند و صدها و هزارها نفر را هدايت كرده‌اند ولى همان كتابها در زمان ما كسى را هدايت نمىكند ، سهل است ، اسباب گمراهى و شك و حيرت مردم مىباشد ، از كتب ضَلال بايد شمرده شود ؛ خريد و فروش آنها ، طبع و نشر آنها خالى از اشكال نيست .\r\nعجب ! كتابى كه هزارها بلكه دهها هزار را در گذشته هدايت كرده است ، حالا\r\n\r\n\r\n\r\n\r\n","description":"","footnote":"\r\n( 1 ) . تحريم / 6 .\r\n","page_name":" 516 ","page_number":516},
  {"content":"\r\n\r\nاز كتب ضلال است ؟ ! بلى ، جز كتاب آسمانى و گفتار واقعى معصومين ، هر كتاب ديگر را كه در نظر بگيريم يك رسالتى دارد براى يك مدت موقت و محدود ؛ آن مدت كه گذشت آن رسالت تمام مىشود .\r\nاين مطلب كه عرض كردم يك مسئلهء مهم اجتماعى است و هنوز براى ما به صورت يك معما و يك مجهول كه بايد آن را حل كرد طرح نشده است . من انتظار ندارم كه در اين جلسه كاملًا مطلب روشن شود . مكرر بايد گفته شود تا ما باور كنيم كه وسايل هدايت هر زمانى مخصوص خود آن زمان است . لازم است شواهدى از متن اسلام بر اين مطلب بياورم تا معلوم شود در آثار اسلامى به اين مطلب توجه داده شده .\r\nآيه‌اى در ابتداى سخنرانى خواندم :\r\nادْعُ الى سَبيلِ رَبِّكَ بِالْحِكْمَةِ وَ الْمَوْعِظَةِ الْحَسَنَةِ وَ جادِلْهُمْ بِالَّتى هِىَ احْسَنُ .\r\nاين آيهء كريمه به اتفاق مفسرين ، سه وسيلهء مختلف براى دعوت و هدايت مردم ذكر كرده و هريك از اين سه وسيله براى يك مورد مخصوص است . مىفرمايد :\r\nمردم را به راه پروردگارت بخوان . كلمهء « رب » هرجا كه ذكر مىشود عنايتى است به معنى تربيت . چون مقام ، مقام دعوت و تربيت است با كلمهء « رب » تعبير شده : مردم را به راه پروردگارت بخوان ، آن راهى كه مردم بايد پرورش داده شوند و تربيت شوند به آن راه . مردم را بخوان . با چه وسيله ؟ به وسيلهء حكمت . حكمت يعنى سخن متقن و محكم كه قابل خدشه و تشكيك نيست ؛ به اصطلاح منطقيين و حكما يعنى سخنى كه مقدماتش صد درصد يقينى است . يعنى مردم را به راه پروردگارت بخوان با برهان و حكمت و علم صد درصد خالص و عقل خالص .\r\nمفسرين گفته‌اند دعوت كردن به وسيلهء حكمت و برهان و دليل عقلى و علمى براى يك دستهء خاص است كه استعداد آن را دارند .\r\nوَ الْمَوْعِظَةِ الْحَسَنَةِ يعنى مردم را به راه پروردگارت بخوان به وسيلهء موعظهء خوب و پند و اندرزهاى دلپسند . بعضى از مردم استعداد بيان عقلى و علمى ندارند ، اگر مسائل علمى براى آنها طرح شود گيج مىشوند . راه هدايت آنها پند و اندرز است . با تمثيل و قصه و حكايت و هر چيزى كه دل آنان را نرم كند بايد آنها را\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nهدايت كرد . سر و كار موعظه و اندرز با دل است ، و اما سر و كار حكمت و برهان با مغز و عقل و فكر است . اكثريت مردم در مرحلهء دل و احساسات‌اند نه در مرحلهء مغز و عقل و فكر .\r\nوَ جادِلْهُمْ بِالَّتى هِىَ احْسَنُ . اگر با كسى روبرو شديد كه غرضش كشف حقيقت نيست ، غرضش اين نيست كه حقيقتى را بفهمد ، آمده براى مجادله و حرف زدن و ايراد گرفتن ، در كمين است يك كلمه‌اى بشنود آن را مستمسك قرار دهد و هو كند و مجادله نمايد ، تو هم با اينچنين شخصى مجادله كن . اما تو به نحو احسن مجادله كن ، در مجادله از راه حق و حقيقت خارج نشو ، در مجادله بىانصافى نكن ، حق‌كشى نكن ، دروغ به كار نبر ، و امثال اينها .\r\nاين آيه طرق مختلفى براى هدايت ذكر مىكند و هر طريقى براى موردى خاص است . پس معلوم مىشود وسيله‌اى كه بايد در مقام هدايت به كار برد يكسان و يكنواخت نيست .\r\n\r\nعلت اختلاف معجزات پيغمبران\r\nيك روايت نسبتاً معروفى هست كه مؤيد اين مدعاست . هرچند آن روايت در مورد معجزه‌هاى پيغمبران است كه در عصرهاى مختلف به يك گونه نبوده است ، اما مدعاى ما را تأييد مىكند . اين روايت ، جواب سؤالى است كه ابن سكّيت از حضرت هادى عليه السلام روايت كرده است .\r\nابن سكّيت از ادباى معروف است ، نامش در كتب ادب زياد برده مىشود ، معاصر با حضرت هادى ( سلام اللَّه عليه ) است ، يعنى در زمان متوكل مىزيسته ، شيعه مذهب بود و به دست متوكل هم كشته شد . مىگويند علت كشته شدنش اين بود كه معلم المعتز و المؤيد پسران متوكل بود . متوكل مىدانست كه ابن سكّيت به علويين علاقه‌مند است . يك روز هنگامى كه ابن سكّيت پيش متوكل بود ، دو پسر متوكل وارد شدند . متوكل كه از شمشيرش به اصطلاح خون مىچكيد رو كرد به ابن سكّيت و گفت : آيا پسران من بهترند يا پسران على ، حسن و حسين ؟ اين مرد عالم چنان از اين گستاخى متوكل برآشفت كه گفت : قنبر ، غلام على در نظر من بهتر است از اين دو پسر و از پدر آنها . متوكل دستور داد غلامهاى تركى آمدند و زبان ابن سكّيت را از پشت گردن درآوردند . آن مرد با اين وضع كشته شد .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nبه هرحال اين مرد از حضرت هادى ( سلام اللَّه عليه ) پرسيد : يا ابن رسول اللَّه ! چرا حضرت موسى وقتى مبعوث شد آيت و وسيله و معجزه‌اى كه براى دعوت و هدايت مردم به كار مىبرد ، از نوع اژدها شدن عصا و يد بيضا و امثال اينها بود و اما حضرت عيسى كه مبعوث شد مىبينيم وسيله و معجزه و ابزارى كه به كار مىبرد چيز ديگر است ، كورهاى مادرزاد را معالجه مىكرد ، پيسها را معالجه مىكرد ، مرده را زنده مىكرد و از اين قبيل ، و اما پيغمبر ما كه مبعوث شد معجزه‌اش از نوع هيچ كدام از اينها نيست ، از نوع بيان و كلام است ، قرآن است .\r\nحضرت فرمود : اين به واسطهء اختلاف عصر و زمانها بود . در زمان حضرت موسى چيزى كه حكومت مىكرد و بر فكرها غلبه داشت و چشمها را پر كرده بود سِحر و جادوگرى و اين طور چيزها بود . معجزات موسى شبيه بود به عملياتى كه آنها داشتند ، با اين تفاوت كه آنچه موسى داشت معجزه بود و حقيقت داشت و آنچه آنها داشتند سحر و چشم‌بندى بود . اما زمان عيسى زمانى بود كه عده‌اى اطبا پيدا شده بودند و معالجات حيرت‌انگيز مىكردند . گردنها به طرف كسانى كشيده مىشد كه از اين نوع هنرها داشتند . خداوند معجزهء عيسى را از اين سنخ قرار داد . و اما عصر خاتم‌الانبياء عصر سخن و كلام بود . توجه مردم به سخنِ عالى بود . لهذا معارف عاليهء اسلام به صورت سخنان عالى و در لباس فصاحت و بلاغت كامل ادا شد .\r\nابن سكّيت جواب امام را خيلى پسنديد و گفت : حالا رمز مطلب را فهميدم . بعد عرض كرد : يا ابن رسول اللَّه ! الآن حجت خدا چيست ؟ فرمود : عقل . گفت : هذا وَ اللَّهِ هُوَ الْجَوابُ .\r\nپس معلوم مىشود علت اختلافات معجزات پيغمبران اين بوده كه وسيلهء هدايت مردم در هر زمانى متفاوت است ، و الّا ممكن بود از آدم تا خاتم - اگر حضرت آدم معجزه داشته و اگر پيغمبر بوده ، زيرا بعضى مىگويند پيغمبر نبوده - يك نوع معجزه داشته باشند . اما اين طور نبوده ، هر پيغمبرى معجزه‌اى كه به كار مىبرده متناسب بوده با عصر و زمان خودش .\r\n\r\nروش پيامبرانه\r\nحديث نبوى معروفى هست كه در كافى ضبط شده و اين روزها به وسيلهء بعضى دوستان كه كتب حديث اهل تسنن در اختيار داشتند تحقيق كردم ، معلوم شد كه در\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nكتب حديث اهل تسنن هم ضبط شده . رسول اكرم مىفرمايد : انّا مَعاشِرَ الْانْبِياءِ امِرْنا انْ نُكَلِّمَ النّاسَ عَلى قَدْرِ عُقولِهِمْ « 1 » ما پيغمبران مأموريم كه با مردم به اندازهء عقلشان سخن بگوييم . ما با هركس حرف مىزنيم ، ظرفيت عقل و سطح فكر او را در نظر مىگيريم و متناسب با عقل و فكر خود او حرف مىزنيم ؛ با آن كه سطح فكرش بالاتر است در سطح بالاتر و با آن كه سطح فكرش پايين‌تر است در سطح پايين‌تر گفتگو مىكنيم ؛ با آدم عامى سخن بلند ملكوتى كه سرش گيج شود نمىگوييم و به يك حكيم ، جوابى كه به يك پيرزن مىدهيم نمىدهيم . مولوى به مضمون همين حديث اشاره مىكند و مىگويد :\r\n پست مىگويم به اندازهء عقول * عيب نبود اين ، بود كار رسول \r\nيك فرق كه بين روش انبيا و روش فلاسفه هست اين است كه فلاسفه يك منطق و يك سطح معين هميشه در بيان به كار مىبرند . آنها يك متاع و يك جنس بيشتر در مغازهء خود ندارند . مشتريهاى آنها هم فقط يك طبقه هستند و اين از عجز آنهاست ، زيرا مقصود خود را جز در لفّافهء يك سلسله اصطلاحات نمىتوانند بگويند و ناچار يك طبقهء معين كه به زبان آنها آشنا هستند حرف آنها را مىفهمند و بس . مىگويند بر سر در مدرسهء معروف افلاطون - كه باغى بود در بيرون شهر آتن و نام آن باغ آكادميا بود و امروز هم به همين مناسبت مجامع علمى را آكادمى مىگويند - شعرى نوشته بود كه مضمونش اين بود : هركس هندسه نخوانده به اين مدرسه وارد نشود .\r\nدر مكتب و روشى كه انبيا دارند همه گونه شاگرد مىتواند استفاده كند ، همه جور متاع در آنجا هست ، هم عالىِ عالى كه افلاطون بايد بيايد شاگردى كند و هم پايينِ پايين كه به درد يك پيرزن مىخورد . بر سر در هيچ مكتب پيغمبرى نوشته نشده كه هركس مىخواهد از اينجا استفاده كند بايد فلان قدر تحصيل كرده باشد .\r\nالبته هرچه بيشتر تحصيل كرده باشد و مستعدتر باشد بيشتر استفاده مىكند ، هرچه كمتر مستعد باشد باز به اندازهء خودش مىتواند بهره ببرد ، زيرا انّا مَعاشِرَ الْانْبِياءِ امِرْنا انْ نُكَلِّمَ النّاسَ عَلى قَدْرِ عُقولِهِمْ .\r\n\r\n\r\n\r\n\r\n","description":"","footnote":"\r\n( 1 )\r\n. كافى ، ج 1 / ص 23 .\r\n","page_name":" 520 ","page_number":520},
  {"content":"\r\n\r\n\r\nبهترين شاگردان\r\nاز اينجا يك مطلب ديگر مىتوان فهميد و آن اين است كه بهترين شاگردان فلاسفه همانها هستند كه محضر خود آنها را درك كرده‌اند ، به خلاف انبيا و اوليا . بهترين شاگرد افلاطون يا ارسطو يا بوعلى همان شاگردان بلاواسطهء حوزهء خود آنها هستند .\r\nبهترين كسى كه كلام بوعلى را فهميده ، مىتوان گفت بهمنيار يا ابوعبيد جوزجانى است . اما بهترين شاگردان پيغمبر اكرم يا اميرالمؤمنين يا حضرت صادق چطور ؟ آيا بهترين شاگردان آنها همانها هستند كه در زمان خود آنها بوده‌اند ؟ نه ، اين طور نيست .\r\nنكته‌اى را خود رسول اكرم در كلامشان اشاره كرده‌اند . شايد معنى همين كلام را هم آنها كه در آن عصر بوده‌اند درست نفهميدند ( بگذريم از افراد معدودى مثل سلمان و ابوذر و مقداد ، سايرين نمىفهميدند ) . فرمود : نَصَرَ اللَّهُ عَبْداً سَمِعَ مَقالَتى فَوَعاها وَ بَلَّغَها مَنْ لَمْ يَبْلُغْهُ « 1 » يعنى خداوند يارى كند كسى را كه كلام مرا بشنود و حفظ كند و برساند به كسى كه به او نرسيده است . يا نَضَّرَ اللَّهُ عَبْداً سَمِعَ مَقالَتى . . . خداوند خرّم كند زندگى آن كسى را كه اين كار را بكند . و بعد فرمود : رُبَّ حامِلِ فِقْهٍ غَيْرِ فَقيهٍ ، وَ رُبَّ حامِلِ فِقْهٍ الى مَنْ هُوَ افْقَهُ مِنْهُ « 2 » چه بسيار اشخاص كه فقهى را حمل مىكنند در حالى كه خودشان فقيه نيستند ، و چه بسيار كسان كه فقهى را منتقل مىكنند به كسانى كه آنها از خودشان فقيه‌ترند .\r\n« فقه » در اصطلاح اوّلى دينى يعنى يك حقيقت دينى و يك حكمت دينى كه نيازمند به تعمق و تفكر است . مقصود در اينجا حقايق و كلماتى است كه مردم از خود آن حضرت مىشنوند . مىفرمايد بسيار اشخاص كه اين كلمات و اين حقايق را از من مىشنوند و حفظ مىكنند ، خودشان اهل فهم و تجزيه و تحليل آنها نيستند .\r\nبسيار اشخاص اين كلمات و اين حقايق را براى ديگران نقل مىكنند و آن ديگران از خود اينها شايسته‌ترند براى فهم و درك آن حقايق .\r\nمثلًا شخصى از پيغمبر اكرم صلى الله عليه و آله مىشنود : لا ضَرَرَ وَ لا ضِرارَ . اما خود او قدرت ندارد بفهمد كه اين جمله چقدر رساست . بعد مىسپارد به نسل آينده . نسل بعدى از\r\n\r\n\r\n\r\n\r\n","description":"","footnote":"\r\n( 1 ) . امالى مفيد ، مجلس 23 ، ص 186 .\r\n( 2 ) . فروع كافى ، ج 5 / ص 293 .\r\n","page_name":" 521 ","page_number":521},
  {"content":"\r\n\r\nاو بهتر مىفهمد . آن نسل باز مىدهد به نسل بعدتر . ممكن است آن كه در نسل بيستم مثلًا آمده ، از نسل اول و دوم و سوم بهتر بفهمد و شايستگى بيشترى داشته باشد .\r\nقرآن هم همين طور . نمىشود گفت قرآن را مردم گذشته بهتر مىفهميده‌اند ، بلكه كار به عكس است . اعجاز قرآن به اين است كه هميشه از تفسيرهايى كه برايش نوشته شده جلوتر است ؛ يعنى در هر زمان قرآن را تفسير كرده‌اند ، در زمان بعد كه علم و فهم بيشتر شده وقتى كه قرآن را با آن تفسير سنجيده‌اند ديده‌اند قرآن خيلى از آن تفسير بالاتر و جلوتر است .\r\nجاى ديگر نمىرويم ، همين علم فقه را در نظر مىگيريم . مسلّماً اصحاب رسول اكرم و اصحاب اميرالمؤمنين و اصحاب حضرت صادق حتى امثال زُراره و هشام بن الحَكَم ، قواعد فقهى را كه از رسول اكرم يا ائمه رسيده است مثل محقق حلّى و علّامهء حلّى و شيخ مرتضى انصارى نمىتوانستند بفهمند و تجزيه و تحليل كنند .\r\nپس در روشهاى فلسفى چه كسى از همه بهتر فهميده است معنى كلمات استاد را ؟ آن كس كه از همه قديمىتر است . اما در مكتب انبيا و اوليا چه كسى از همه بهتر فهميده معنى و مقصود را ؟ آن كس كه در آينده مىآيد و علم و فهم بيشترى دارد . اين خود ، معجزهء نبوت است .\r\nدر روايات باب توحيد وارد شده كه خداوند چون مىدانست كه در آخرالزمان مردمى خواهند آمد متعمّق و غوركن ، لهذا سورهء قُلْ هُوَ اللَّهُ احَد و آيات اول سورهء حديد را كه شامل عاليترين و دقيق‌ترين مسائل توحيدى است نازل كرد . يعنى مردم آن زمان شايستهء اين آيات نبودند ، در آينده بايد اشخاصى بيايند كه شايستهء اين آيات باشند . اين آيات خوراك روحى آنهاست . البته چون اين آيات حدّ آخر را بيان كرده است اگر كسى از آنها تجاوز بكند هلاك مىشود . اين است معجزهء نبوت و معجزهء قرآن كه : لا تَفْنى غَرائِبُهُ وَ لا تَنْقَضى عَجائِبُهُ « 1 » .\r\nهمهء اينها كه گفتم براى اين بود كه وقتى كه اين مسئله را طرح مىكنيم و مىگوييم رهبرى نسل جوان ، كسى نگويد اى آقا ! مگر رهبرى نسل جوان با رهبرى نسل كهن فرق مىكند ؟ ! مگر نماز اينها با نماز آنها دوتاست كه رهبرى اينها با آنها\r\n\r\n\r\n\r\n\r\n","description":"","footnote":"\r\n( 1 ) . نهج‌البلاغه ، خطبهء 150 [ غرائب آن از بين نمىرود و عجايب آن تمام نمىشود . 
  ]\r\n","page_name":" 522 ","page_number":522},
  {"content":"\r\n\r\nدوتا باشد ؟ ! در قديم هرطور عمل مىشد حالا هم عمل بشود . در قديم بابابزرگ و ننه‌جون ما در يك مجلس روضه چه جورى نشسته و در همان جا خدا را شناخته و هدايت شده ، نسل جديد هم چشمش كور شود برود همان جا بنشيند و ياد بگيرد ! ! !\r\n\r\nنسل جوان يا انديشهء جوان ؟\r\nاين را هم بگويم : وقتى كه مىگوييم نسل جوان ، مقصود حتماً طبقهء جوان نيست ، مقصود طبقه‌اى است كه در اثر تحصيلات و آشنايى با تمدن جديد داراى طرز تفكر مخصوصى است ، خواه پير باشد يا جوان . اكثريت اين طبقه را البته جوانان تشكيل مىدهند ، لهذا مىگوييم نسل جوان ، و الّا بسيار پيرها هستند كه طرز تفكر جديد دارند ، بسيار جوانها هستند كه طرز تفكرشان مثل پيرها و مردم قرون گذشته است .\r\nبه هرحال مقصود طبقه‌اى است كه حامل طرز تفكر مخصوصى است و رو به افزايش است و پير و جوان آينده داراى اين طرز تفكر خواهند بود و اگر خدا نخواسته فكرى براى هدايت و رهبرى اين نسل نشود ، آينده به كلى از دست خواهد رفت . اين مسئله يك مسئلهء با اهميتى است در كشور ما . البته در ساير كشورهاى اسلامى هم بوده و هست ولى آنها قبل از ما به فكر افتادند و اين مسئله را به صورت جدى طرح كردند . ما هنوز اين مسئله را جدى نگرفته‌ايم . نسل جوان در نظر ما صرفاً يعنى يك نسل هواپرست و شهوت‌پرست ، و خيال مىكنيم با اين كه به آنها دهن‌كجى بكنيم و چهارتا متلك در روى منبر به آنها بگوييم و فحش بدهيم ، به خيال خودمان آنها را هو بكنيم و مستمعين ما بخندند ، كار درست مىشود و همين كه داد بكشيم : آى پسر مدرسه‌ها چنين و دختر مدرسه‌ها چنان ، قضيه حل مىشود . اين كارها لالايى است ، براى آن است كه شما در خواب بمانيد و در فكر چاره نيفتيد و يك وقت بيدار بشويد كه كار از كار گذشته است .\r\n\r\nعالِم زمان خويشتن باش\r\nكلامى دارد امام صادق عليه السلام كه بسيار كلام بزرگى است . حديثى است در كافى « 1 » ، در ضمن آن حديث اين جمله است : الْعالِمُ بِزَمانِهِ لاتَهْجُمُ عَلَيْهِ اللَّوابِسُ يعنى كسى كه زمان\r\n\r\n\r\n\r\n\r\n","description":"","footnote":"\r\n( 1 ) . ج 1 / ص 26 و 27 .\r\n","page_name":" 523 ","page_number":523},
  {"content":"\r\n\r\nخودش را بشناسد و بفهمد و درك كند ، امور مشتبه و گيج‌كننده به او هجوم نمىآورد . كلمهء « هجوم » را ما در عرف فارسى خود در مورد هر حملهء شديد به كار مىبريم ، اما در عربى به معنى حمله‌اى است كه ناگهانى و غفلتاً بشود و طرف را غافلگير كند . امام مىفرمايد : اگر كسى به وضع زمان خود آشنا باشد امور مشتبه ناگهان بر سرش نمىريزد كه يك مرتبه دست و پاى خود را گم كند و نتواند قواى خود را و فكر خودش را جمع و جور كند و راه حلى پيدا كند . بسيار كلام بزرگى است اين كلام .\r\nدر همين حديث جمله‌هاى زيادى هست كه من همه را حفظ نيستم . از آن جمله مىفرمايد : لايُفْلِحُ مَنْ لايَعْقِلُ ، وَ لايَعْقِلُ مَنْ لايَعْلَمُ كسى كه تعقل نمىكند و درست نمىانديشد هرگز رستگار نمىشود ، و كسى كه علم ندارد تعقل صحيح ندارد ، يعنى عقل به علم زياد مىشود . « عقل » يعنى قدرت تجزيه و تحليل و ربط دادن قضايا ، يعنى مقدمات را به دست آوردن و نتايج را پيش‌بينى كردن . عقل از علم مايه مىگيرد . عقل چراغى است كه نفت آن چراغ ، علم است . بعد مىگويد : وَ سَوْفَ يَنْجُبُ مَنْ يَفْهَمُ هركس كه بفهمد ، عاقبت كارش نجابت است ، عاقبتْ موجود نفيسى از كار درمىآيد . يعنى از علم نبايد ترسيد ، علم را نبايد خطر به شمار آورد .\r\nما نقطهء مقابل و مشمول مفهوم مخالفِ الْعالِمُ بِزَمانِهِ لاتَهْجُمُ عَلَيْهِ اللَّوابِسُ هستيم .\r\nاز اول تا به آخر ، از صدر تا به ساقه ، من الباب الى المحراب ، از زمان خود بىخبريم .\r\nهمين طور نشسته و بىخبريم و چُرت مىزنيم ، يك مرتبه مواجه مىشويم مثلًا با اين مسئله كه زمينها بايد تقسيم شود و بايد اصلاحات ارضى بشود . اين مسئله غفلتاً بر ما هجوم مىآورد ، چون از زمان خودمان بىخبريم ، قبلًا پيش‌بينى نكرده بوديم و حساب نكرديم كه تكليف چيست و چه بايد كرد .\r\nو همچنين بىخبر از آنچه در دنيا مىگذرد و بىخبر از آنچه در پشت پرده است ، يك مرتبه با مسئلهء حقوق اجتماعى زن مواجه مىشويم ، فرصت نيست فكر بكنيم در اطراف اين مسئله و قواى خود را جمع و جور بكنيم ، بفهميم آيا اين مسئله واقعاً جدى است ؟ آيا راستى اين كسانى كه مىگويند بايد به زن حقوق اجتماعى داده شود جدى مىگويند ؟ آيا واقعاً اينها حاضر شده‌اند براى خودشان مدعى زيادترى درست كنند ؟ آيا ضمناً نمىخواهند از اين جنجالها يك استفادهء ديگرى بكنند ؟ باز هم پشت سر هم از اين امورِ مشتبه و از اين « لوابس » خواهد آمد و ما\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nبىخبريم .\r\nاز شصت سال و صد سال پيش براى ساير كشورهاى اسلامى هم اين مسائل و از آن جمله مسئلهء هدايت نسل جوان پيش آمد ولى آنها پيشتر از ما به فكر چاره افتادند .\r\n\r\nچه بايد كرد ؟\r\nمهمتر از اين كه طرحى براى رهبرى اين نسل تهيه كنيم اين است كه اين فكر در ما قوّت بگيرد كه مسئلهء رهبرى و هدايت ، از لحاظ تاكتيك و كيفيت عمل ، در زمانهاى متفاوت و در مورد اشخاص متفاوت فرق مىكند و ما بايد اين خيال را از كلّهء خود بيرون كنيم كه نسل جديد را با همان متد قديم رهبرى كنيم .\r\nاولًا بايد نسل جوان را بشناسيم و بفهميم داراى چه مشخصات و مميّزاتى است . دربارهء اين نسل دو طرز تفكر شايع است و معمولًا دو جور قضاوت مىشود .\r\nاز نظر يك طبقه اينها يك عده مردمى هستند خام ، مغرور ، گرفتار هوا و هوس ، شهوت‌پرست ، داراى هزار عيب . اين طبقه هميشه به اين نسل دهن‌كجى مىكنند و ناسزا مىگويند .\r\nاما از نظر خود نسل جوان ، درست به عكس است . آنها در خودشان عيب نمىبينند ؛ خودشان را مجسمهء هوش ، مجسمهء فطانت ، مجسمهء آرمانهاى عالى مىدانند . نسل كهن اينها را تكفير و تفسيق مىكند و اينها آنها را تحميق و تجهيل .\r\nآنها به اينها مىگويند شما كافريد ، شما شهوت‌پرستيد ؛ اينها به آنها مىگويند شما نادانيد ، شما نمىفهميد .\r\nالبته از نظر كلى ، يك نسل نسبت به نسل پيش ممكن است صالح باشد و ممكن است منحرف باشد .\r\n\r\nنمونهء دو نسل\r\nآياتى در سورهء مباركهء احقاف است كه قبل از سخنرانى تلاوت شد . به نظر من دو تابلو است از دو نسل ، يكى از نسل صالح و يكى از نسل منحرف . نمىشود گفت هميشه نسل بعدى از نسل قبلى فاسدتر است و دنيا رو به فساد مىرود ، و نمىشود گفت هميشه نسل بعدى از نسل قبلى كاملتر است و دچار انحطاط نمىشود .\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nآيه‌ها اين است :\r\nوَ وَصَّيْنَا الْانْسانَ بِوالِدَيْهِ احْساناً حَمَلَتْهُ امُّهُ كُرْهاً وَ وَضَعَتْهُ كُرْهاً وَ حَمْلُهُ وَ فِصالُهُ ثَلثونَ شَهْراً حَتّى اذا بَلَغَ اشُدَّهُ وَ بَلَغَ ارْبَعينَ سَنَةً قالَ رَبِّ اوْزِعْنى انْ اشْكُرَ نِعْمَتَكَ الَّتى انْعَمْتَ عَلَىَّ وَ عَلى والِدَىَّ وَ انْ اعْمَلَ صالِحاً تَرْضيهُ وَ اصْلِحْ لى فى ذُرِّيَّتى انّى تُبْتُ الَيْكَ وَ انّى مِنَ الْمُسْلِمينَ « 1 » .\r\nما انسان را سفارش كرديم به نيكى نسبت به پدر و مادر . مادرش به سختى بار او را كشيد و به سختى به زمين نهاد . مدت باردارى تا جدا شدن از شيرخوارگى مجموعاً سى ماه بود ، تا رسيد به سن چهل‌سالگى و گفت : پروردگارا به من القاء كن كه نعمت تو را كه به من و پدر و مادرم انعام كرده‌اى شكرگزارى و قدردانى كنم و عمل صالحى كه موجب رضا و خشنودى تو باشد بجا آورم . پروردگارا نسل مرا صالح گردان . من به سوى تو بازگشت مىكنم و از كسانى هستم كه تسليم امر تو هستند .\r\nاين آيه طرز فكر و انديشهء يك نسل صالح را ذكر مىكند . گفته شده كه اين آيه دربارهء حضرت سيدالشهداء عليه السلام است . البته ايشان مصداق اتَمّ آيه هستند اما آيه ، كلى است . در اين آيه پنج شش خصوصيت براى نسل صالح ذكر مىكند .\r\nيكى روح شكرگزارى و قدردانى نسبت به نعمتها و موهبتهاى خلقت : رَبِّ اوْزِعْنى انْ اشْكُرَ نِعْمَتَكَ الَّتى انْعَمْتَ عَلَىَّ وَ عَلى والِدَىَّ . چشم مىاندازد به اين همه نعمتها و موهبتها كه خداوند بر او و بر نسل گذشته كرده است ، مىگويد : خدايا به من نيرو بده ، قوّت بده كه بتوانم حق‌شناسى و قدردانى كنم ، از نعمتهاى گذشته طبق رضاى تو استفاده بكنم . شكر هر نعمت اين است كه بهره‌اى كه شايستهء آن نعمت است از او گرفته بشود .\r\nديگر اينكه از خداوند توفيق عمل و كار مىخواهد . رو به كار و عمل آورده ، آن هم كار مفيد كه مورد رضايت خداست : وَ انْ اعْمَلَ صالِحاً تَرْضيهُ .\r\nديگر اينكه توجه دارد به نسل آينده و صلاح و اصلاح آن نسل . مىگويد : وَ اصْلِحْ لى فى ذُرِّيَّتى .\r\n\r\n\r\n\r\n\r\n","description":"","footnote":"\r\n( 1 ) . احقاف / 15 .\r\n","page_name":" 526 ","page_number":526},
  {"content":"\r\n\r\nچهارم ، حال توبه و بازگشت از تقصيرها و كوتاهيهايى كه در گذشته صورت گرفته :  إِنِّي تُبْتُ إِلَيْكَ . \r\nپنجم ، حالت تسليم به حق و مقرراتى كه خداوند در تكوين و يا تشريع قرار داده است . تخلف از اين مقررات است كه سبب نابودى و هلاكت است : وَ انّى مِنَ الْمُسْلِمينَ .\r\nدربارهء اين نسل مىفرمايد :\r\nاولئِكَ الَّذينَ نَتَقَبَّلُ عَنْهُمْ احْسَنَ ما عَمِلوا وَ نَتَجاوَزُ عَنْ سَيِّئاتِهِمْ فى اصْحابِ الْجَنَّةِ وَعْدَ الصِّدْقِ الَّذى كانوا يوعَدونَ « 1 » .\r\nدر اينجا به صورت جمع ذكر مىكند . معلوم است كه مقصود يك فرد بالخصوص نيست . مىفرمايد اين گونه افراد و اين گونه نسل است كه ما اعمال نيكوى آنها را مىپذيريم و از خطاهاى آنها مىگذريم و از اهل بهشت هستند ؛ وعدهء راستى است كه به آنها داده مىشود .\r\nآيهء بعد دربارهء يك نسل فاسد و منحرف است . مىفرمايد :\r\nوَ الَّذى قالَ لِوالِدَيْهِ افّ لَكُما اتَعِدانِنى انْ اخْرَجَ وَ قَدْ خَلَتِ الْقُرونُ مِنْ قَبْلى وَ هُما يَسْتَغيثانِ اللَّهَ وَيْلَكَ امِنْ انَّ وَعْدَ اللَّهِ حَقٌّ فَيَقولُ ما هذا الّا اساطيرُ الْاوَّلينَ « 2 » .\r\nيك نسل مغرور ، يك نسل خام ، يك نسل نپخته ، دو كلمه كه به گوشش رسيد ديگر به هيچ چيز پابند نيست ، خدا را بنده نيست ، به پدر و مادرش مىگويد : اف بر شما ، آنها را تحقير مىكند ، به افكار و عقايد آنها مىخندد ، مىگويد : اتَعِدانِنى انْ اخْرَجَ شما به من اين موهومات را وعده مىدهيد و مىگوييد قيامتى هست ، عالم ديگرى هست ، زندگى ديگرى هست ، و حال آنكه نسلهايى در گذشته آمدند و زندگى كردند\r\n\r\n\r\n\r\n\r\n","description":"","footnote":"\r\n( 1 ) . احقاف / 16 .\r\n( 2 ) . احقاف / 17 .\r\n","page_name":" 527 ","page_number":527},
  {"content":"\r\n\r\nو مردند و مات و فات شدند . پدر و مادرش كه متديّن‌اند و حاضر نيستند هيچ چيز بر خلاف دين و ايمان بشنوند و از آن طرف هم مىبينند عزيزشان اين طور حرف مىزند ناراحت مىشوند ، مىگويند : وَيْلَكَ امِنْ انَّ وَعْدَ اللَّهِ حَقٌّ واى بر تو ! انكار نكن ، وعدهء خدا حق است .\r\nيكى از دردناك‌ترين امور اين است كه پدر و مادر متديّن ببينند فرزند عزيزشان بىدين شده و از او ردّه و ارتداد و كفر ببينند . در اين وقت است كه فرياد استغاثه‌شان به آسمان بلند مىشود . وَ هُما يَسْتَغيثانِ اللَّهَ . اما او مىگويد : ما هذا الّا اساطيرُ الْاوَّلينَ اينها افسانه‌هايى است كه گذشته‌ها درست كرده‌اند .\r\nاين آيات مظهر دو نسل مختلف بود ، يكى حالت يك نسل صالح را بيان مىكند و يكى حالت يك نسل فاسد را . حالا ببينيم نسل جوان ما چطور است .\r\n\r\nنسل جوان امروز\r\nنسل جوان ما مزايايى دارد و عيبهايى . زيرا اين نسل يك نوع ادراكات و احساساتى دارد كه در گذشته نبود و از اين جهت بايد به او حق داد . در عين حال يك انحرافات فكرى و اخلاقى دارد و بايد آنها را چاره كرد . چاره كردن اين انحرافات بدون در نظر گرفتن مزايا يعنى ادراكات و احساسات و آرمانهاى عالى كه دارد و بدون احترام گذاشتن به اين ادراكات و احساسات ميسر نيست . بايد به اين جهات احترام گذاشت . رودربايستى ندارد ؛ در نسل گذشته فكرها اين اندازه باز نبود ، اين احساسات با اين آرمانهاى عالى نبود . بايد به اين آرمانها احترام گذاشت . اسلام به اين امور احترام گذاشته است . اگر ما بخواهيم به اين امور بىاعتنا باشيم محال است كه بتوانيم جلو انحرافهاى فكرى و اخلاقى نسل آينده را بگيريم . روشى كه فعلًا ما در مقابل اين نسل پيش گرفته‌ايم كه روش دهان‌كجى و انتقاد صِرف و مذمّت است و دائماً فرياد ما بلند است كه سينما اين طور ، تئاتر اين طور ، مهمانخانه‌هاى بين شميران و تهران اين طور ، رقص چنين ، استخر چنان ، و دائماً واى واى مىكنيم درست نيست . بايد فكر اساسى براى اين انحرافها كرد .\r\n\r\nدرد اين نسل را بايد درك كرد\r\nفكر اساسى به اين است كه اول ما درد اين نسل را بشناسيم ، درد عقلى و فكرى ،\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nدردى كه نشانهء بيدارى است ، يعنى آن چيزى را كه احساس مىكند و نسل گذشته احساس نمىكرد . مولوى مىگويد :\r\n حسرت و زارى كه در بيمارى است * وقت بيمارى هم از بيدارى است\r\nهركه او بيدارتر پردردتر * هركه او هشيارتر رخ زردتر \r\nدر گذشته درها به روى مردم بسته بود . درها كه بسته بود سهل است ، پنجره‌ها هم بسته بود . كسى از بيرون خبر نداشت ، در شهر خود كه بود از شهر ديگر خبر نداشت ، در مملكت خود كه بود از مملكت ديگر خبر نداشت . امروز اين درها و پنجره‌ها باز شده ، دنيا را مىبينند كه رو به پيشرفت است ، علمهاى دنيا را مىبينند ، قدرتهاى اقتصادى دنيا را مىبينند ، قدرتهاى سياسى و نظامى دنيا را مىبينند ؛ دموكراسيهاى دنيا را مىبيند ، برابريها را مىبيند ، حركتها را مىبيند ، قيامها و انقلابها را مىبيند ، جوان است ، احساسش عالى است ، و حق هم دارد ، مىگويد ما چرا بايد عقب‌مانده‌تر باشيم ؟ به قول شاعر :\r\n سخن درست بگويم نمىتوانم ديد * كه مِىْ خورند حريفان و من نظاره كنم \r\nدنيا اين طور چهار اسبه به طرف استقلال سياسى و اقتصادى و اجتماعى و عزت و شوكت و حرمت و آزادى مىرود و ما همين جور خواب باشيم ، يا از دور تماشا كنيم و خميازه بكشيم ؟ !\r\nنسل قديم اين چيزها را نمىفهميد و درك نمىكرد . نسل جديد حق دارد بگويد چرا ژاپنِ بت‌پرست و ايرانِ مسلمان در يك سال و يك وقت به فكر افتادند كه تمدن و صنعت جديد را اقتباس كنند و ژاپن رسيد به آنجا كه با خود غرب رقابت مىكند و ايران در اين حد است كه مىبينيم ؟ !\r\n ما و ليلى همسفر بوديم اندر راه عشق * او به مطلبها رسيد و ما هنوز آواره‌ايم \r\nآيا نسل جديد حق دارد اين سؤال را بكند يا نه ؟\r\nنسل قديم سنگينى بار تسلطهاى خارجى را روى دوش خود احساس نمىكرد ، و نسل جديد احساس مىكند . آيا اين گناه است ؟ خير ، گناه نيست بلكه خود اين احساس يك پيام الهى است . اگر اين احساس نبود معلوم مىشد ما محكوم به عذاب و بدبختى هستيم . حالا كه اين احساس پيدا شده نشانهء اين است كه خداوند تبارك و تعالى مىخواهد ما را از اين بدبختى نجات بدهد .\r\nدر قديم سطح فكر مردم پايين بود ، كمتر در مردم شك و ترديد و سؤال پيدا\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nمىشد ، حالا بيشتر پيدا مىشود . طبيعى است وقتى كه فكر ، كمى بالا آمد سؤالاتى برايش طرح مىشود كه قبلًا مطرح نبود . بايد شك و ترديدش را رفع كرد و به سؤالات و احتياجات فكرىاش پاسخ گفت . نمىشود به او گفت برگرد به حالت عوام ، بلكه اين خود زمينهء مناسبى است براى آشنا شدن مردم با حقايق و معارف اسلامى . با يك جاهل بىسواد كه نمىشود حقيقتى را به ميان گذاشت . بنابراين در هدايت و رهبرى نسل قديم كه سطح فكرش پايين‌تر بود ما احتياج داشتيم به يك طرز خاص بيان و تبليغ و يك جور كتابها . اما امروز آن طرز بيان و آن طرز كتابها به درد نمىخورد ، بايد و لازم است رفرم و اصلاح عميقى در اين قسمتها به عمل آيد ، بايد با منطق روز و زبان روز و افكار روز آشنا شد و از همان راه به هدايت و رهبرى مردم پرداخت .\r\nنسل قديم اينقدر سطح فكرش پايين بود كه اگر يك نفر در يك مجلس ضد و نقيض حرف مىزد كسى متوجه نمىشد و اعتراض نمىكرد ، اما امروز يك بچه كه تا حدود كلاس 10 و 12 درس خوانده همين كه برود پاى منبر يك واعظ ، پنج شش تا و گاهى ده تا ايراد به نظرش مىرسد . بايد متوجه افكار او بود و نمىشود گفت خفه شو ، فضولى نكن .\r\nدر قديم اين طور نبود ، يك نفر در يك مجلس هزار شعر يا نثر ضد و نقيض مىخواند و كسى نمىفهميد اينها با هم ضد و نقيض است . مثلًا يك نفر مىگفت هيچ كارى بدون سبب نمىشود ( ابَى اللَّهُ انْ يُجْرِىَ الْامورَ الّا بِاسْبابِها ) « 1 » ، همه مىگفتند درست است ، و اگر پشت سرش مىگفت : « اذا جاءَ الْقَدَرُ عَمِىَ الْبَصَرُ » « 2 » و اين جمله را طورى تقرير مىكرد كه اسباب ، ظاهرى است و حقيقت ندارد ، باز هم همه تصديق مىكردند و مىگفتند صحيح است .\r\nمىگويند تاج نيشابورى در وقتى كه آمده بود به همين تهران ، چون خوش‌آواز بود خيلى پاى منبرش جمع مىشدند ، اجتماعهاى عظيمى تشكيل مىشد . يك روز صدر اعظم وقت به او گفت : حالا كه اينقدر مردم پاى منبر تو جمع مىشوند تو چرا چهار كلمه حرف حسابى براى مردم نمىگويى و وقت مردم را تلف مىكنى ؟ تاج\r\n\r\n\r\n\r\n\r\n","description":"","footnote":"\r\n( 1 ) . [ خداوند ابا دارد كه كارها را جز از راه اسباب ، عملى سازد . 
  ]\r\n( 2 ) . [ چون قَدَر آيد ديده كور شود . 
  ]\r\n","page_name":" 530 ","page_number":530},
  {"content":"\r\n\r\nگفت : اين مردم قابل حرف حسابى نيستند . حرف حسابى را بايد به مردمى گفت كه فكرى داشته باشند ، اينها فكر ندارند . صدر اعظم گفت : خير ، اين طور نيست . تاج گفت : اين طور است و من شرط مىبندم و يك روز به تو ثابت مىكنم . يك روز كه صدر اعظم حضور داشت ، تاج روضهء ورود اهل بيت به كوفه را شروع كرد . اشعارى مىخواند با آهنگ خوش و سوزناك ، و مردم زياد گريه مىكردند . يك مرتبه گفت :\r\nآرام ، آرام ، آرام ! همه را كه آرام كرد و ساكت شدند ، گفت : مىخواهم منظرهء اطفال ابىعبداللَّه را در كوفه خوب براى شما بيان كنم : وقتى كه اهل بيت وارد كوفه شدند هوا به شدت گرم بود ، آفتاب سوزان مثل آتش بر سرشان مىباريد ، اطفال تشنه بودند و از اثر تشنگى در آن آفتاب سوزان مىسوختند ، آنها را بر شترهاى برهنه سوار كرده بودند ، و چون زمين يخ‌زده بود شترها روى يخ مىلغزيدند و بچه‌ها از بالاى شتر به روى زمين مىافتادند و مىگفتند واعطشاه .\r\nتاج اين جمله‌ها را پشت سر هم مىگفت و مردم هم محكم به سر و صورت خود مىزدند و گريه مىكردند . بعد كه پايين آمد گفت : نگفتم كه اين مردم فكر ندارند ؟ من در آنِ واحد مىگويم سوز آفتاب چنين و چنان بود ، باز مىگويم زمين يخ‌زده بود و اين مردم فكر نمىكنند چطور ممكن است كه هم هوا اين طور گرم باشد و هم زمين يخ‌زده باشد .\r\nاين قصه را از مرحوم آيت‌اللَّه صدر ( رضوان اللَّه عليه ) شنيدم .\r\nبه هرحال مقصودم بيان اصل كلى است كه نسل جوان افكار و ادراكات و احساساتى دارد و انحرافهايى . تا به دردش يعنى به افكار و ادراكات و احساساتش رسيدگى نشود ، نمىشود جلو انحرافاتش را گرفت .\r\n\r\nعلل گرايش به مكتبهاى الحادى\r\nاتفاقاً ديگران از راه شناختن درد اين نسل ، آنها را منحرف كرده‌اند و از آنها استفاده كرده‌اند . مكتبهاى ماترياليستى كه در همين كشور به وجود آمد و اشخاصى فداكار درست كرد براى مقاصد الحادى ، از چه راه كرد ؟ از همين راه . مىدانست كه اين نسل احتياج دارد به يك مكتب فكرى كه به سؤالاتش پاسخ بدهد ؛ يك مكتب فكرى به او عرضه كرد . مىدانست كه اين نسل يك سلسله آرمانهاى اجتماعى بزرگى دارد و درصدد تحقق دادن به آنهاست ؛ خود را با آن آرمانها هماهنگ نشان داد . در نتيجه\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nافراد زيادى را دور خود جمع كرد با چه فداكارى و صميميتى ! بشر همين قدر كه به چيزى احتياج پيدا كرد چندان در فكر خوب و بدش نيست . معده كه به غذا احتياج پيدا كرد به كيفيت اهميت نمىدهد ، هرچه پيدا كند با آن خود را سير مىكند . روح هم اگر به حدى رسيد كه تشنهء يك مكتب فكرى شد كه روى اصول معين و مشخصى به سؤالاتش پاسخ دهد و همهء مسائل جهانى و اجتماعى را يكنواخت برايش حل كند و جلويش بگذارد ، اهميت نمىدهد كه منطقاً قوى است يا نيست . بشر آن قدرها دنبال حرف محكم و منطقى نيست ، دنبال يك فكر منظم و آماده است كه يكنواخت در مقابل هر سؤالى جوابى بگذارد . ما كه كارمان فلسفه بود مىديديم كه آن حرفها چقدر سخيف است ، اما چون آن فلسفه در يك زمينهء احتياجى عرضه شده بود و از اين حيث يك خلئى وجود داشت ، جايى براى خود باز كرد .\r\n\r\nنشانهء رشد فكرى\r\nبچه پس از دوران شيرخوارگى ، فى الجمله كه قواى مغزى و شعورىاش رشد مىكند حالت سؤال پيدا مىكند ، دربارهء چيزهايى كه دور و برش هستند سؤالاتى مىكند .\r\nبايد به سؤالاتش طبق فهم خودش جواب داد ، نبايد گفت فضولى نكن ، به تو چه ؟\r\nخود اين سؤال علامت سلامتى مغز و فكر است ، معلوم مىشود قواى معنوىاش رشد كرده و قوّت گرفته است . اين سؤالات اعلام طبيعت است ، اعلام خلقت است ، دستگاه خلقت احتياج جديدى را اعلام مىكند كه بايد به آن رسيد .\r\nهمين طور است حالت جامعه . اگر در جامعه يك احساس نو و ادراك نو پيدا شد ، علامت يك نوع رشد است . اين هم اعلام خلقت است كه احتياج جديدى را نشان مىدهد . اينها را بايد با هوا و هوس و شهوت‌پرستى فرق گذاشت . نبايد اشتباه كرد و اينها را هوا و هوس دانست و فوراً آيات مربوط به اين موضوع را خواند كه : انْ تُطِعْ اكْثَرَ مَنْ فِى الْارْضِ يُضِلّوكَ عَنْ سَبيلِ اللَّهِ « 1 » يا : وَ لَوِ اتَّبَعَ الْحَقُّ اهْواءَهُمْ لَفَسَدَتِ السَّمواتُ وَ الْارْضُ « 2 » .\r\n\r\n\r\n\r\n\r\n","description":"","footnote":"\r\n( 1 ) . انعام / 116 : [ و اگر از اكثريت اهل زمين اطاعت كنى تو را از راه خدا گمراه مىسازند . 
  ]\r\n( 2 ) . مؤمنون / 71 : [ و اگر حق از هواهاى نفسانى آنان پيروى كند ، هر آينه آسمانها و زمين فاسد شوند . 
  ]\r\n","page_name":" 532 ","page_number":532},
  {"content":"\r\n\r\n\r\nقرآن و مهجوريت آن\r\nما امروز از اين نسل گله داريم كه چرا با قرآن آشنا نيست ؟ چرا در مدرسه‌ها قرآن ياد نمىگيرند ، حتى به دانشگاه هم كه مىروند از خواندن قرآن عاجزند ؟ البته جاى تأسف است كه اين طور است . اما بايد از خودمان بپرسيم ما تاكنون چه اقدامى در اين راه كرده‌ايم ؟ آيا با همين فقه و شرعيات و قرآن كه در مدارس است توقع داريم نسل جوان با قرآن آشنايى كامل داشته باشد ؟ !\r\nعجبا كه خود نسل قديم قرآن را متروك و مهجور كرده ، آنوقت از نسل جديد گله دارد كه چرا با قرآن آشنا نيست . قرآن در ميان خود ما مهجور است و توقع داريم نسل جديد به قرآن بچسبد . الآن ثابت مىكنم كه چگونه قرآن در ميان خود ما مهجور است .\r\nاگر كسى علمش علم قرآن باشد يعنى در قرآن زياد تدبّر كرده باشد ، تفسير قرآن را كاملًا بداند ، اين آدم چقدر در ميان ما احترام دارد ؟ هيچ . اما اگر كسى كفايهء آخوند ملّا كاظم خراسانى را بداند ، يك شخص محترم و باشخصيتى شمرده مىشود . پس قرآن در ميان خود ما مهجور است ، و در نتيجهء همين اعراض از قرآن است كه به اين بدبختى و نكبت گرفتار شده‌ايم . ما مشمول شكايت رسول خدا صلى الله عليه و آله هستيم كه به خدا شكايت مىكند :\r\nيا رَبِّ انَّ قَوْمِى اتَّخَذوا هذَا الْقُرْ انَ مَهْجوراً « 1 » .\r\nيكى از فضلاى خودمان در حدود يك ماه پيش مشرّف شده بود به عتبات .\r\nمىگفت خدمت آيت‌اللَّه خويى ( سلّمه اللَّه تعالى ) رسيدم ، به ايشان گفتم : چرا شما درس تفسيرى كه سابقاً داشتيد ترك كرديد ؟ ( ايشان در هفت هشت سال پيش درس تفسيرى در نجف داشتند و قسمتى از آن چاپ شده ) . ايشان گفتند : موانع و مشكلاتى هست در درس تفسير . گفت من به ايشان گفتم : علامهء طباطبايى در قم كه به اين كار ادامه دادند و بيشتر وقت خودشان را صرف اين كار كردند چطور شد ؟\r\nايشان گفتند : آقاى طباطبايى « تضحيه » كرده‌اند ؛ يعنى آقاى طباطبايى خودشان را\r\n\r\n\r\n\r\n\r\n","description":"","footnote":"\r\n( 1 ) . فرقان / 30 : [ پروردگارا ، قوم من اين قرآن را مهجور ساختند . 
  ]\r\n","page_name":" 533 ","page_number":533},
  {"content":"\r\n\r\nقربانى كردند ، از نظر شخصيت اجتماعى ساقط شدند ، و راست گفتند .\r\nعجيب است كه در حساس‌ترين نقاط دينى ما اگر كسى عمر خود را صرف قرآن بكند ، به هزار سختى و مشكل دچار مىشود ؛ از نان ، از زندگى ، از شخصيت ، از احترام ، از همه چيز مىافتد و اما اگر عمر خود را صرف كتابهايى از قبيل كفايه بكند صاحب همه چيز مىشود . در نتيجه هزارها نفر پيدا مىشوند كه كفايه را چهارلا بلدند ؛ يعنى خودش را بلدند ، ردّ كفايه را هم بلدند ، ردّ ردّ او را هم بلدند ، ردّ ردّ ردّ او را هم بلدند ، اما دو نفر پيدا نمىشود كه قرآن را به درستى بداند ! ! ! از هركسى دربارهء يك آيهء قرآن سؤال شود مىگويد بايد به تفاسير مراجعه شود . عجب‌تر اين كه اين نسل كه با قرآن اين طور عمل كرده از نسل جديد توقع دارد كه قرآن را بخواند و قرآن را بفهمد و به آن عمل كند !\r\nاگر نسل كهن از قرآن منحرف نشده بود قطعاً نسل جديد منحرف نمىشد .\r\nبالاخره ما كارى كرده‌ايم كه مشمول نفرين پيغمبر صلى الله عليه و آله و قرآن شده‌ايم .\r\nرسول خدا صلى الله عليه و آله دربارهء قرآن فرمود : انَّهُ شافِعٌ مُشَفَّعٌ وَ ماحِلٌ مُصَدَّقٌ « 1 » يعنى قرآن در نزد خدا و در پيشگاه حقيقت وساطت مىكند و پذيرفته مىشود و نسبت به بعضى كه به او جفا كرده‌اند سعايت مىكند و مورد قبول واقع مىشود .\r\nهم نسل قديم و هم نسل جديد به قرآن جفا كردند و مىكنند . اول نسل قديم جفا كرد كه حالا نسل جديد جفا مىكند .\r\nدر رهبرى نسل جوان ، بيش از هر چيز دو كار بايد انجام شود : يكى بايد درد اين نسل را شناخت و آنگاه در فكر درمان و چاره شد . بدون شناختن درد اين نسل هرگونه اقدامى بىمورد است . ديگر اينكه نسل كهن بايد اول خود را اصلاح كند .\r\nنسل كهن از بزرگترين گناه خود بايد توبه كند و آن مهجور قرار دادن قرآن است . همه بايد به قرآن بازگرديم و قرآن را پيشاپيش خود قرار دهيم و در زير سايهء قرآن به سوى سعادت و كمال حركت كنيم .\r\n\r\n\r\n\r\n\r\n","description":"","footnote":"\r\n( 1 )\r\n. كافى ، ج 2 / ص 599 .\r\n","page_name":" 534 ","page_number":534},
  {"content":"\r\n\r\n\r\nروابط بين‌الملل اسلامى [ ( پانزده گفتار ) 
  ]\r\n\r\n","description":"","footnote":"","page_name":" 535 ","page_number":535},
  {"content":"\r\n . \r\n","description":"","footnote":"","page_name":" 536 ","page_number":536},
  {"content":"\r\n\r\n\r\nروابط بين‌الملل اسلامى [ ( پانزده گفتار ) 
  ]\r\n« 1 »\r\nبحث اين جلسهء ما دربارهء روابط بين‌الملل اسلامى است . مقصود از روابط بين‌الملل اسلامى اين است كه رابطهء يك فرد مسلمان را با يك فرد غير مسلمان مشخص كنيم و يا رابطهء يك جامعهء اسلامى با جامعه‌اى غير اسلامى چگونه بايستى باشد ؟\r\n\r\nانواع رابطه‌ها\r\nرابطهء فرد مسلمان با فرد غير مسلمان ، و رابطهء جامعهء اسلامى با جامعهء غير اسلامى دو مسئلهء مختلف هستند و ايندو را يكى نبايد فرض كرد . اين كه من به عنوان يك فرد مسلمان با يك فرد ديگرى كه او مسلمان نيست چه روابط و رفتارى بايد داشته باشم و در مورد او چه تكاليفى دارم و چه حقوقى بين من و او برقرار است ، مسأله‌اى است و اين كه يك جامعهء اسلامى كه حكومت آن اسلامى است ، يك حكومت اسلامى رابطه‌اش با يك فرد غيرمسلمان و با يك جامعهء غيرمسلمان چگونه بايد باشد مسئلهء ديگر . اينها با يكديگر متفاوت است ، حسابهايش را نبايد مخلوط كرد .\r\nدر اينجا نظريات مختلفى مىتواند وجود داشته باشد . يك نظريه اين است :\r\n\r\n\r\n\r\n\r\n","description":"","footnote":"\r\n( 1 ) اين سخنرانى در روز دوشنبه 20 بهمن 1354 در سمينار دبيران دينى منطقهء غرب تهران ايراد شده است .\r\n","page_name":" 537 ","page_number":537},
  {"content":"\r\n\r\n\r\nمسلك صلح كل و اين كه دين يك امر وجدانى فردى است\r\nاسلام به عنوان يك دين - و بلكه هر دينى ، اختصاص به اسلام ندارد ، به طور كلى يك دين - نبايد كارى به روابط افراد با يكديگر داشته باشد ، خواه آن افراد پيرو آن دين باشند يا نباشند ، چرا ؟ براى اينكه به قول اينها دين امرى است مربوط به وجدان افراد ، امرى است وجدانى ، اين امر وجدانى در روابط افراد نبايد اثرى داشته باشد .\r\nآقاى زيد وجدانش اين طور است كه در ضمير و دلش مىخواهد آدم متديّنى باشد ، او مىتواند به حكم وجدان خود عمل كرده و متديّن بوده باشد ، به قول آنها هفته‌اى يك بار و هر وقت احساس مىكند نياز به عبادت دارد به كليسا برود و عبادت و راز و نياز كند ، ولى در بيرون از كليسا او با ساير مردم علىالسويّه است ، زيرا دين امرى وجدانى است . فردى دينى دارد و فرد ديگرى مىخواهد دينى ديگر داشته باشد يا اصلًا دين نداشته باشد . پس لازمهء دين داشتن اين نيست كه اثرى روى روابط فردى و اجتماعى بگذارد .\r\nحتى در مسئلهء زوجيت مىگويند شوهر مىتواند دينى داشته باشد و زن دين ديگرى داشته باشد يا اصلًا دين نداشته باشد ، و يا زن دين داشته باشد و مرد دينى نداشته باشد . اين را مكتب « صلح كل » مىنامند ، يعنى با همه بايد در حال صلح بود .\r\nتا حد زيادى مسيحيها اين فكر را تبليغ مىكنند ولى بدون اينكه عملًا پايبند به آن باشند ، يعنى براى ديگران تبليغ مىكنند نه براى خود و اين هم يك حسابى است .\r\nآنهايى كه در تبليغات خود خيلى زيرك هستند ، مانند مسيحيها كه خيلى ورزيده شده‌اند ، تبليغ مستقيم خيلى كم مىكنند يا اصلًا نمىكنند بلكه تبليغات غيرمستقيم مىكنند و اولين اثر اين نوع تبليغ اين است كه اتباع و پيروان اديان ديگر را در دين خودشان سست مىكنند و عقيده‌شان را متزلزل مىنمايند .\r\n\r\nاصل روشنفكرىِ عدم تعصب\r\nمثلًا اصلى به نام اصل روشنفكرى - كه در جامعهء ما هم كم و بيش رسوخ كرده است - مىگويد : يك آدم روشنفكر تعصب ندارد . در منطق روزنامه‌ها كلمهء « تديّن » مرادف با « تعصب » شده است . من نمىدانم مقصود آنها از كلمهء تعصب چيست . البته شك ندارد كه تعصب در يك معنى از خانوادهء خودخواهى و خودپرستى است ، يعنى انسان به چيزى يا به فكرى پايبند باشد به دليل اين كه به آن وابسته است ، به\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nخانواده يا فاميل يا خاندان او وابستگى دارد . تعصب از مادهء « عصب » است . مثلًا من حرفى مىزنم و سخنم منطقى نيست ولى چون خودم اين حرف را زده‌ام ايستادگى مىكنم و اين تعصب است . همچنين پدر يا اجداد من موضوعى را گفته‌اند كه منطقى نيست ؛ فقط به دليل اين كه حرف اجدادم است از آن حرف بىمنطق حمايت مىكنم و اين همان تعصب است ، زيرا دفاع من براى حرف و سخنى است كه با منطق وفق نمىدهد . ولى يك وقت است كه انسان به مطلبى به عنوان يك حقيقت رسيده است يعنى به حكم عقل و منطق آن مطلب را دريافت كرده و به آن ايمان آورده است نه اينكه نسبت به آن پيوندى عصبى داشته باشد . در اين صورت آن مطلب را بايد جزو ايدهء خود قرار بدهد .\r\n\r\nبىتعصبى يا بىمسلكى\r\nاگر انسان ايده‌اى را منطقاً بپذيرد آيا بايد نسبت به آن ايده بىتفاوت باشد ؟ اگر از طرفداران مكتب صلح كل سؤال كنيم كه آيا پسنديده است كه انسان مسلكى باشد ؟\r\nجواب مىدهند : بله ، خوب است كه انسان مسلكى باشد . به آنها مىگوييم اگر مىگوييد مسلكى بودن خوب است ، مسلكى بودن يعنى حمايت از يك رويّه و مسلك ؛ چرا در اينجا اسم آن را تعصب نمىگذاريد ؟\r\n\r\nمحبت عمومى\r\nپس نتيجه اين مىشود كه به نام اصل روشنفكرى و اصل صلح كل ، مسيحيها و در واقع استعمارگرهاى مسيحى به دست مبشرين مسيحى اين فكر را در دنيا تبليغ كردند كه : يك آدم با ايمان بايستى تابع صلح كل باشد همچنان‌كه عيسى مسيح گفته است : اگر شخصى به طرف راست شما سيلى زد طرف چپ صورتتان را بگيريد تا سيلى ديگرى به شما بزند . به همه محبت بورزيد . به هر حال صلح كل بودن ، يك فكر و نظريه است و ريشهء اين نظريه اين است كه دين صرفاً يك امر وجدانى است .\r\nاين مسئله كه دين يك امر وجدانى است ريشه‌اى دارد و آن ريشه اين است :\r\n\r\nمسائل شخصى و سليقه‌اى\r\nانسان دو سلسله مسائل دارد . يكى مسائل سليقه‌اى است ، يعنى مسائلى كه به\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nساختمان وجود هركسى مربوط است . در اين نوع مسائل هركسى بايد آزاد باشد يعنى « خوب » براى او همان است كه انتخاب كرده است . مثالى عرض مىكنم : آيا در مورد رنگ لباس ، همهء افراد يك نوع سليقه دارند ؟ مسلّماً نه ، زيرا اگر همهء افراد در انتخاب رنگ لباس يك جور سليقه داشتند ديگر كارخانجات نساجى مجبور نبودند اينقدر تنوع در رنگ منسوجات خود ايجاد نمايند بلكه فقط يك رنگ را انتخاب كرده و كليهء محصولاتشان را به همان رنگ تحويل بازار مىدادند . مىبينيد كه به دهها رنگ و طرح پارچه تهيه مىكنند و تماماً هم مشترى دارد . اين به خاطر آن است كه سليقه‌هاى افراد در انتخاب نوع رنگ و طرح پارچه اختلاف دارد .\r\nمثالهاى ديگر : آيا همهء مردم در انتخاب نوع غذا يك جور سليقه دارند ؟ آيا همه يك نوع خورش را با برنج دوست دارند ؟ نه . آيا در مورد شعر و شعرا همهء مردم يك ذوق و سليقه دارند يعنى همه يك نوع شعر را مىپسندند و فقط يك شاعر را دوست دارند ؟ در بين مردمِ شعردوست جستجو كنيد و از هريك بپرسيد شما كدام شعر و كدام شاعر را مىپسنديد ؟ مىبينيد يكى حافظ را يكى سعدى را يكى فردوسى را يكى خيّام را و يكى جامى را دوست دارد . همين‌طور انتخاب موسيقيها و صداها . در اين‌گونه موارد واقعاً سليقه‌ها مختلف است و « خوب » براى هركسى همان است كه انتخاب كرده است . خوب و بد مطلق در اين‌گونه مسائل وجود ندارد .\r\nبراى من رنگ خوب همان است كه مىپسندم و براى شما رنگ خوب همان رنگى است كه مىپسنديد . همچنين در انتخاب انسانها يكديگر را . مثلًا آيا همهء مردها از يك جور زن خوششان مىآيد و نيز همهء زنان يك جور مرد را مىپسندند ؟ چرا يك زن معشوق مردى است در عين اينكه منفور مرد ديگرى است ؟ در اين‌جور مسائل خوب و بد واقعى وجود ندارد بلكه خوب و بد واقعى بستگى به وجدان و سليقهء شخصى هركسى دارد و لذا انسان نبايد بچه‌هايش را وادار كند كه تو حتماً بايد اين نوع رنگ را براى لباست انتخاب كنى و فلان غذا را دوست داشته باشى و به فلان دختر عشق بورزى و او را به زنى انتخاب كنى . اين نوع تحميلها غلط است .\r\nاما مسائل ديگرى است كه به ذوق و سليقهء من و شما ربطى ندارد چون آن مسائل واقعيات است . مثلًا در طب و پزشكى . اگر من مريض شوم آيا مىتوانم براى درمانم ذوق و سليقهء خود را اعمال كنم ؛ سليقه‌ام اين باشد كه در درمان از فلان دارو استفاده نمايم و از فلان غذا پرهيز و از غذاى ديگرى استفاده كنم ؟ طبيب مىگويد\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nروش درمان و نوع پرهيز به پسند و سليقهء شما نيست ، اينها مسائلى است كه به پسند شما مربوط نيست ، مسائل سليقه‌اى نيست بلكه مسائل واقعى است . اين‌گونه مسائل ، حسابى براى خود دارد . پيشروى مرض شما چنين است و راه معالجهء آن چنان . نتيجهء اطاعت از سليقه‌ات مردن ، و نتيجهء مطيع مسائل واقعى پزشكى بودن حيات داشتن است .\r\nآنهايى كه در مورد دين نظريهء صلح كل را قبول كرده‌اند در واقع مىخواهند بگويند دين امرى است كه جنبهء فانتزى دارد و با واقعيات سروكارى ندارد .\r\nهمان‌گونه كه شخصى از موسيقى خوشش مىآيد ، شخص ديگرى هم از دين خوشش مىآيد . يكى مىخواهد در اصفهان زندگى كند ، شخص ديگرى در تهران و يكى در ده ؛ هركسى هرچه بخواهد همان را انتخاب مىكند و انتخابش براى خودش « خوب » است . اين فكر را همچنين به صورت حرف برق و جلادارى به اين عنوان كه روشنفكر مرد صلح كل است و دين امرى وجدانى است عنوان مىنمايند .\r\nدين اينچنين نيست و قدر مسلّم اين است كه اين حرف با دين اسلام جور درنمىآيد زيرا دين اسلام يك طرح و ايدئولوژى بر اساس سعادت فرد و جامعهء انسانى است كه اگر انسان آن را بپذيرد و به آن عمل كند سعادت دنيا و آخرت فردى و اجتماعى را تأمين مىكند و الّا نه ؛ و اين را نمىشود به ذوق و سليقهء هر فرد ربط داد .\r\n\r\nايدئولوژى ملازم است با مسئوليت\r\nاينجاست كه قبول اين ايدئولوژى براى من مسئوليت به وجود مىآورد . اولين مسئوليتى كه به وجود مىآورد مسئوليت در مقابل وجود خودم است و بعد مسئوليت در مقابل خانواده‌ام و بعد مسئوليت در مقابل اقوامم و جامعه‌ام و بلكه مسئوليت در مقابل تمام اجتماع بشريت .\r\n\r\nقبول يك حقيقت انسانى ، ايجاد مسئوليت و محدوديت در روابط مىكند\r\nوقتى كه من دين را به عنوان يك حقيقت نه به عنوان يك مسئلهء فانتزى و وجدانى بپذيرم ، اين پذيرش قهراً يك محدوديتهايى در روابط من ايجاد مىكند . آن محدوديتها چيست ؟ وقتى من فهميدم بيمارى و سلامتى مسأله‌اى واقعى است نه\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nسليقه‌اى ، ناچار از آن جهت كه مسئول سلامت خود هستم بايد حدودى را براى سلامت و بهداشت خود در نظر داشته باشم و از محدوديتهايى پيروى نمايم .\r\n\r\nتمثيل به سلامت\r\nمثلًا اگر معاشرت با فلان مسلول براى من احساس خطرى در سلامتىام داشته باشد ناچار من بايستى در روابطم با آن شخص مسلول نوعى تجديدنظر بنمايم ؛ يعنى رابطهء من از نظر بهداشتى با يك نفر سالم و رابطهء من از نظر بهداشتى با يك فرد مريض و مسلول نمىتواند يك‌جور و يكسان باشد . همچنين رابطهء من با يك محيط سالم و بىميكروب و رابطهء من با يك محيط ميكروب‌زا نمىتواند يك‌جور باشد .\r\nاين از نظر فردى . از نظر خانواده و خاندان خودم هم همين‌طور ، و از نظر جامعه هم - كه من مسئول جامعه نيز هستم - بايد روابطم از مسائل حقيقى پيروى نمايد . اينجا از يك طرف من مسئول سلامت خود هستم و از طرف ديگر بايد در راه مبارزه با اين بيمارى در اجتماع كوشش كنم و سلامتى در جامعه ايجاد نمايم و احياناً اگر لازم شود خودم را و سلامتم را فداى جامعه كنم و گاهى مريضى در مقابل فعاليتهاى بهداشتى من مقاومت مىكند ولى من نبايد او را در انتخاب بيمارى آزاد بگذارم بلكه بايد سلامتى را به او بدهم . او بعد از كسب سلامتى از من تشكر خواهد كرد و ممنون خواهد شد . در اينجا ذكر اين داستان لازم است :\r\n عاقلى بر اسب مىآمد سوار * در دهان خفته‌اى مىرفت مار \r\nداستان اين است كه مرد عاقلى سوار اسبى بود و از راهى مىرفت . در بين راه به نهر آبى رسيد كه درختى در آنجا سايه‌اى انداخته بود و مردى خسته از راه رسيده زير سايهء آن درخت در كنار نهر به خواب عميقى فرو رفته بود . آنچنان خوابش عميق بود كه كرمى زهرآلود به دهان او نزديك و داخل دهانش شد . در عالم خواب كرم را قورت داد و كرم وارد شكمش شد . اين مرد حكيم كه اين صحنه را ديد مىدانست اگر اين كرم مسموم در معدهء او زخمى ايجاد كند آن شخص مىميرد و مىدانست اگر او را بيدار كند و واقعه را برايش توضيح دهد دو خطر ممكن است پيش آيد : يكى اين كه بترسد و از ترس بميرد يا اين كه مقاومت كند و بگويد مهم نيست ، اهميت ندارد . لذا با دَبّوس خود - كه چوبدستى او بود - محكم به او زد . از خواب پريد ، گفت : چرا مىزنى ؟ مرد حكيم دبّوس ديگرى به او زد و گفت : جلو\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nاسب من با سرعت حركت كن . مقاومت فايده نداشت ؛ شروع به دويدن كرد و مرتب ناسزا مىگفت و فرياد مىزد : اين چه سرنوشتى است كه من دارم ، اين جلاد كيست كه چنين به روز من مىآورد ؟ ! پس از اين كه خوب خسته شد ، مقدارى سيب گنديده و متعفن در آنجا بود ، مرد حكيم او را مجبور كرد آن سيبهاى گنديده را تماماً بخورد . بعد آنقدر او را زد كه حالت تهوع پيدا كرد و همهء آنچه خورده بود همراه با آن كرم زهرآلود استفراغ نمود . وقتى نگاه آن مرد به آن كرم افتاد كه چه حيوان وحشتناكى است به مرد حكيم گفت : تو چه فرشته‌اى هستى ! و مرتب از او تعريف و تمجيد مىكرد . در آنجا مسئلهء سلامت مطرح بود . در اينجا مسئلهء خير و مصلحت براى فرد و جامعه مطرح است .\r\n\r\nمسئوليت و اعمال زور\r\nممكن است خود فرد درك مصلحت خويش را نداشته باشد ؛ در اينجا اگر مصلح تشخيصى به نفع فرد و اجتماع بدهد ، چنانچه بتواند ، بايد به افراد ، محاسن آن تشخيص را بفهماند و بعد ، از آنها بخواهد به آن عمل كنند ؛ ولى اگر آنها درك نمىكنند بايستى با توسل به زور سلامت را ايجاد كند . به نظر شما تحصيلات اجبارى آيا كارى منطقى است ؟ البته كه كارى منطقى است زيرا فلان‌كس به خاطر جهالتى كه دارد مىگويد من سواد ندارم و نمىخواهم سواد داشته باشم ؛ پسرم بىسواد است و نمىخواهم تحصيل‌كرده شود . مىگوييم او نمىفهمد ؛ اينجا كه مسئلهء سليقه مطرح نيست ؛ او جاهل است و جهل بدبختىزاست . امام صادق عليه السلام مىفرمودند : « اگر مىتوانستم ، شلاق بر سر مردم مىزدم تا همه عالِم شوند . »\r\nبهداشت اجبارى چگونه است ؟ وقتى دولت احساس خطر مىكند كه يك بيمارى شيوع پيدا كند بالاجبار به مردم واكسن مىزند ؛ نمىگويد آيا اجازه مىدهيد به شما واكسن بزنم ؟ بلكه مىگويد اجازه بدهيد يا ندهيد ما واكسن را به شما مىزنيم چون عملى منطقى انجام مىدهيم و سليقه مطرح نيست . يا فلان شخص چشمش تراخمى است و جاهل است ، در برابر معالجهء چشمش مقاومت مىكند ؛ آيا بايد تابع نظر او بود ؟ تاريخ را بخوانيد ، مىگويد اولين بار كه واكسن آبله كشف شد بلوايى به پا شد .\r\nتمام مردم انگلستان در مقابل واكسن آبله زدن مقاومت مىكردند و حاضر نبودند تسليم شوند . ولى آيا فهميده‌ها بايد تابع اين جهالت عمومى باشند ؟\r\n\r\n","description":"","footnote":"","page_name":" 543 ","page_number":543},
  {"content":"\r\n\r\n\r\nدين و ضرورت محافظت از خطر\r\nحال مىآييم سراغ مسئلهء ايمان و دين . يك وقت است كه دين حقيقتى است مانند علم و بهداشت و سلامت و بلكه بالاتر ، حقيقتى است كه بشر براى سلامت خود به آن نيازمند است . اگر اين‌جور است مسئلهء ديگرى است ؛ من كه متديّن هستم بايد روابطى كه دينم را به خطر مىاندازد از زندگيم حذف كنم و نيز دين كسانى كه من مسئول آنها هستم ، خانواده و خاندان و اجتماع و همهء مردم عالم .\r\n\r\nدين ، زور و جبر\r\nهمين‌طور كه اگر ما امروز براى گرسنگان آفريقا و بيافرا غصه بخوريم و براى سير كردن شكم آنها فكر و كوشش كنيم خير است و اگر براى بيماران جهان غصه بخوريم و جهت مداواى آنها اقدام نماييم عملى است انسانى ، مسئلهء دين هم اين گونه است ؛ اگر براى بىدينها غصه‌دار باشيم و با توسل به زور به آنها دينى واقعى بدهيم اين كار شايسته است با اين تفاوت كه دين با علم و مخصوصاً با بهداشت اين تفاوت را دارد كه بهداشت را مىتوان به زور تحميل كرد يعنى اگر فلان كس حاضر نيست آمپول براى بهبودى مرضش بزند به زور آن آمپول را به او مىزنند و يا به زور قرص را در حلق بچه مىگذارند تا فرو ببرد ، ولى دين طبيعتش يك طبيعتى است كه اكراه‌پذير نيست ؛ اگر اكراه‌پذير بود قابل اجبار نمودن بود . اما بايد يادآورى كنم كه بعضى امور دين اجبارپذير است . از جمله اينكه بايستى با اجبار موانعى را كه در جهت نرسيدن حقايق به مردم است بر طرف كرد .\r\nمثلًا عده‌اى در كشور كفرى كه حكومتى ضد دين در آنجاست زندگى مىكنند و چون آن حكومت وسيله‌اى است براى به زنجير كشيدن مردم و جلو هر ايدئولوژى را مىگيرد ، چنين وضعى اجبارپذير است كه با شمشير موانع را بردارند تا زمينه‌اى براى تبليغ آزاد دين وجود پيدا كند . اين است كه در عين اينكه براى قبول دين داريم : لا اكْراهَ فِى الدِّينِ « 1 » يعنى دين اجباربردار نيست ، ولى در عين حال بايستى خرطوم ابوجهل‌ها و وليد بن مغيره‌ها را زد . مگر مىشود با وجود آنها در مكه دين پيشروى كند ، يا در ايران آن روز و روم آن زمان مگر مىشد با وجود آن‌گونه\r\n\r\n\r\n\r\n\r\n","description":"","footnote":"\r\n( 1 ) . بقره / 256 .\r\n","page_name":" 544 ","page_number":544},
  {"content":"\r\n\r\nخرطومها دين اشاعه پيدا نمايد و جلو برود ؟ در اين موارد بايستى با شمشير زنجيرها را زد تا بعد از رفع موانع ، از راه تبليغ ، مردم محاسن دين را بفهمند ؛ و مسئلهء جهاد همين است . جهاد از دو اصل ناشى مىشود . يكى اين كه حقيقتى است مانند بهداشت ، حقيقتى است مؤثر در پيشبرد اسلام ؛ و ديگر مسئلهء مسئوليت انسانها در مقابل انسانهاى ديگر ، مانند مسئوليت علم و بهداشت داشتن ، در عين اينكه در مورد ايمان داريم : لا اكْراهَ فِى الدِّينِ .\r\n\r\nجهاد\r\nالبته مسئلهء جهاد ، داخل در آن مسئلهء رابطهء جامعه اسلامى با افراد و جامعه‌هاى ديگر است . جهاد به فرد مربوط نيست ، حكم جهاد را در جامعهء اسلامىِ شيعه بايد فقط امام معصوم يا نايب امام صادر كند و ما مىگوييم جهاد بدون اجازهء امام يا نايب امام انجام نمىشود . جهاد مربوط به جامعهء اسلامى است اما امر به معروف و نهى از منكر به فرد هم مربوط مىشود . امر به معروف و نهى از منكر رابطهء يك مسلمان با افراد ديگر است .\r\nگفتيم لازمهء حقيقت بودن دين مسئوليت داشتن در دين است چه از نظر خود و چه از نظر جامعه .\r\n\r\nضابطه‌ها\r\nحال در روابط ، احتياج به يك ضابطه‌هايى داريم ؛ آن ضابطه‌ها تعيين‌كنندهء اين است كه در چه حدودى روابط يك مسلمان با يك غير مسلمان هيچ تفاوتى نسبت به روابط يك مسلمان با مسلمان ديگر ندارد . خيلى واضح است ، تا حدودى كه تأثير مثبت يا منفى در مورد دين اسلام ندارد . مثلًا آيا براى من جايز است يا براى جامعهء اسلامى صحيح است كه با فلان كشور مسيحى يا يهودى يا فلان كشورى كه مرام اصالت ماده را قائل است روابط برقرار كند ، خريد و فروش كند ؟ جواب اين است كه بستگى دارد به مصالح دنياى اسلام . اگر فلان كشور مسيحى مرام سازش با كشور اسلامى دارد و در حال جنگ با جامعهء اسلامى نيست و بين دو كشور اسلامى و مسيحى احترام متقابل برقرار است روابط ايجاد كردن مانعى ندارد ، تا آنجا كه كوچكترين خطرى براى اسلام و جامعهء اسلامى نداشته باشد .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nسؤال ديگر : روابط فرد مسلمان با فرد غير مسلمان چطور ؟ يك غير مسلمانى گرسنه است ، آيا حق داريم شكمش را سير كنيم ؟ بله ، نه تنها حق داريم ، اين كارمان ثواب هم دارد . ولى يك وقت مىخواهيد كارد به دست غيرمسلمان بدهيد كه سينهء مسلمانان را به درد . البته اين كار جايز نيست و كارى است خطا و هيچ مسلمانى حق چنين كارى و چنين روابطى را با غير مسلمان ندارد . يك وقت مىخواهيد به اسرائيل آذوقه بدهيد تا سير شود و به جنگ جامعه‌هاى اسلامى بشتابد ؛ اين كارى است نكوهيده و زشت . ولى ممكن است يك نفر يهودى در محلهء مسلمان‌نشين زندگى كند و گرسنه باشد و از جانب او خطرى براى فرد مسلمان و جامعهء مسلمين نيست ؛ در اين صورت مىتوانيد او را سير كنيد و بايد او را سير كنيد و كار پسنديده‌اى است و ثواب هم دارد .\r\nقرآن مىگويد : لايَنْهيكُمُ اللَّهُ عَنِ الَّذينَ لَم‌ْيُقاتِلوكُمْ فِى الدِّينِ وَ لَم‌ْيُخْرِجوكُمْ مِنْ دِيارِكُمْ انْ تَبَرّوهُمْ . . . « 1 » يعنى خدا نهى نمىكند دربارهء كافرانى كه با شما در حال جنگ نيستند و دخيل در آواره كردن شما نبودند كه به آنها نيكى كنيد . انَّما يَنْهيكُمُ اللَّهُ عَنِ الَّذينَ قاتَلوكُمْ فِى الدِّينِ وَ اخْرَجوكُمْ مِنْ دِيارِكُمْ وَ ظاهَروا عَلى اخْراجِكُمْ انْ تَوَلَّوْهُمْ وَ مَنْ يَتَوَلَّهُمْ فَاولئِكَ هُمُ الظّالِمونَ « 2 » . خدا مىگويد دربارهء آن مردمى كه با شما در حال جنگ هستند نيكى نكنيد زيرا نيكى كردن به آنها يعنى بدى كردن به مسلمين . فرض كنيد دو نفر كُشتى مىگيرند ، مسلّماً اگر يكى را تقويت كنيد ، عليه ديگرى تمام مىشود .\r\n\r\nازدواجها\r\nپس حدود مطلب اين است كه اگر اسلام مىگويد - مثلًا - در ازدواج دائم حتى زن غير مسلمان نگيريد ، از جهت خطرى است كه خواه ناخواه به دين شما لطمه مىزند و به ضرر دين شما تمام مىشود و به ضرر جامعهء اسلامى خواهد بود . هرچند در روان‌شناسى مىگويند زن ، خيلى زياد تحت تأثير عقيده و ايمان مرد قرار مىگيرد و مرد خيلى كم تحت تأثير عقيده و ايمان زن قرار مىگيرد ، ولى اسلام احتياط مىكند ؛ و اين درست مانند يك عمل حفظ الصحّه و مانند يك پيشگيرى از بيمارى است .\r\n\r\n\r\n\r\n\r\n","description":"","footnote":"\r\n( 1 )\r\n. ممتحنه / 8 .\r\n( 2 ) . ممتحنه / 9 .\r\n","page_name":" 546 ","page_number":546},
  {"content":"\r\n\r\nمىدانيد كه اهل تسنن اين اصل را رعايت نكردند . اگر كسى تاريخ هزار و چهارصد سالهء اسلام را بخواند خيلى از اين‌گونه موارد به دست مىآورد كه مردى مسلمان زن غيرمسلمانى گرفته است و به دنبال آن چه ضربه‌هايى به ايمان آن مرد و به اجتماع مسلمين خورده است و چه بسا با يك ازدواج مرد مسلمان با زن غيرمسلمان جامعه‌اى اسلامى از دست رفته است . در خود ايران ما بوده است پادشاهى كه زن غير مسلمانى گرفته است و بعد كه آن زن سوگلى حرم شده ، عقيده و مرام آن كشور عوض شده است . اگر كسى تاريخ را به دقت مطالعه كند مىبيند از اين مسئلهء به ظاهر شخصى - كه مىگويند ازدواج مسأله‌اى است شخصى - و به دنبال آن ازدواجها چه به ارمغان آمده است .\r\n\r\nزن و شراب در سقوط اسپانيا\r\nمثلًا اندلس را كه يكى از كشورهاى قديمى و متمدن عظيم بود در نظر بگيريد . خيلى از حكما و ادبا و فلاسفهء اسلامى از اين سرزمين بوده‌اند و بعد مسيحيها آن را گرفتند و هنوز مسجدهاى تاريخى باعظمتى در آن وجود دارد . مسيحيت چگونه بر آنجا غلبه كرد ؟ نقشه كشيد و دو مسئله را در آنجا رايج نمود : يكى مسئلهء بىحجابى و ديگر مسئلهء مشروبخوارى . به اين طريق اقدام نمودند كه دستور دادند دختران بسيار زيباى مسيحى به بهترين وجه آرايش كنند و در خيابانها گردش و رفت‌وآمد نمايند و در روابط با مردان آزاد باشند . نتيجه اين شد كه پس از چندى دلبستگيها به‌وجود آمد و ازدواجها صورت گرفت و كم‌كم در سطوح بالا نيز اين ازدواجها صورت گرفت و ديگر كار خاتمه پيدا كرد .\r\nدربارهء يكى از حاكمان آن كشور مىگويند روزى لب دريا نشسته بود و به آب مىنگريست . در اين بين دخترى مسيحى آرايش‌كرده خرامان‌خرامان از مقابل او گذشت . آن شخص ، ديگر طاقت نياورد كه غلامان و خدمه‌اش را بفرستد تا آن دختر را براى او بياورند بلكه خودش شخصاً دويد و او را بغل كرد و به بستر خويش برد . وقتى اين جريان را به پاپ خبر دادند پاپ گفت : ديگر كارشان تمام شد ، ما پيروز شديم .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\n\r\nآيات سورهء ممتحنه\r\nپس اينها مسائل جزئى نيست بلكه مسائلى است كه شالودهء يك جامعه را عوض مىكند . اين است كه قرآن مىگويد : افراد مسلمان با مسلمانان ديگر مانند اعضاى يك پيكر هستند و با غير مسلمانها مانند اعضاى دو پيكر . مقصود اين نيست كه هميشه به غيرمسلمانان بدى كنيم ؛ وقتى آنها خطرى براى جامعهء اسلامى ندارند نبايد نسبت به آنها بدى كرد ولى هميشه خطر آنها را در نظر داشته باشيد . در قرآن در سورهء ممتحنه آياتى است كه در اين مورد لازم است آنها را بخوانيم و ترجمه كنيم .\r\nسورهء ممتحنه در جزء 28 قرآن است و بعد از سورهء حشر است كه با يا ايُّهَا الَّذينَ امَنوا شروع مىشود ؛ مىگويد :\r\nيا ايُّهَا الَّذينَ امَنوا لاتَتَّخِذوا عَدُوّى وَ عَدُوَّكُمْ اوْلِياءَ تُلْقونَ الَيْهِمْ بِالْمَوَدَّةِ وَ قَدْ كَفَروا بِما جاءَكُمْ مِنَ الْحَقِّ يُخْرِجونَ الرَّسولَ وَ ايّاكُمْ انْ تُؤْمِنوا بِاللَّهِ رَبِّكُمْ انْ كُنْتُمْ خَرَجْتُمْ جِهاداً فى سَبيلى وَ ابْتِغاءَ مَرْضاتى تُسِرّونَ الَيْهِمْ بِالْمَوَدَّةِ وَ انَا اعْلَمُ بِما اخْفَيْتُمْ وَ ما اعْلَنْتُمْ وَمَنْ يَفْعَلْهُ مِنْكُمْ فَقَدْ ضَلَّ سَواءَ السَّبيلِ « 1 » .\r\nاول مقدارى راجع به شأن نزول اين آيات بايد عرض كنم .\r\n\r\nداستان حاطب بن ابى بلتعه\r\nمردى است به نام « حاطب بن ابى بَلتَعَه » كه مهاجر و از فقراى مكه است و در مكه هيچ كس را ندارد ، نه دوستى نه آشنايى و نه فاميلى . اين شخص به مدينه آمده است و در همين موقع است كه پيغمبر اكرم تصميم دارند به طرف مكه حركت كنند و آنجا را فتح نمايند و قرار بود اين تصميم و زمان حركت مخفى باشد كه اهل مكه از اين تصميم پيغمبر باخبر نشده و مكه بدون خونريزى فتح شود . در اين موقع حاطب تحت تأثير وسوسه‌اى قرار گرفت و نامه‌اى از جريان نوشت و به زنى داد كه آن را مخفيانه به مكه ببرد تا اهل مكه از تصميم پيغمبر داير بر فتح مكه باخبر شوند . به اصطلاح كمى جاسوسى كرد . ( يك وقتى ما منزلى خريديم و دلّال اين كار يك\r\n\r\n\r\n\r\n\r\n","description":"","footnote":"\r\n( 1 ) . ممتحنه / 1 .\r\n","page_name":" 548 ","page_number":548},
  {"content":"\r\n\r\nشخص يزدى بود . پس از خريد ما به من گفت : حاج آقا خوب كرديد اين منزل را خريديد چون خانم صاحب اين خانه يك كم بهايى بود ! ) خلاصه زن حامل نامه در بيابان مشغول رفتن به طرف مكه بود كه پيغمبر اكرم از جريان آگاه شدند و ظاهراً آگاهى ايشان به صورت وحى الهى بود . ايشان سه نفر را كه عبارت بودند از مقداد و زبير و حضرت على عليه السلام مأمور كردند زن را يافته نامه را از او بگيرند . زن را پيدا كردند ولى او انكار كرد كه حامل نامه‌اى است . تمام اسباب و لوازم او را جستجو كردند ، نامه پيدا نشد . قسمها خورد كه من نامه‌اى با خود ندارم . زبير به مقداد گفت برگرديم چون نامه‌اى با خود ندارد . ولى على عليه السلام گفتند امكان ندارد كه او نامه‌اى با خود نداشته باشد زيرا پيغمبر صلى الله عليه و آله دروغ نمىگويد . پس شمشير خود را كشيد و ديگر زن فهميد كه با چه كسى روبروست ، على عليه السلام اهل شوخى نيست و جدى شمشير كشيده است . حضرت گفتند يا نامه را بده و يا تو را مىكشم . زن گفت قدرى دور شويد تا نامه را بدهم . سپس از لاى موهايش نامه را درآورد و به آنها داد .\r\nپيغمبر اكرم صلى الله عليه و آله وقتى نامه را ديدند حاطب را خواستند و گفتند چرا چنين كردى ؟\r\nگفت واللَّه با اين كار در ايمانم خللى وارد نشد . چون همهء مردم دوستان و آشنايانى دارند و من كسى را در مكه ندارم لذا خواستم بدين وسيله جلب محبتى كرده باشم و جلب نظرى كنم ؛ و ظاهراً درست مىگفت چون پيغمبر اكرم او را بخشيد . مسلمانى و نرد دوستى با كافران !\r\nقرآن مىگويد : اى اهل ايمان دشمنان من و دشمنان خودتان ( دشمنان من‌اند يعنى دشمن دين هستند و دشمنان شمايند يعنى دشمن سعادت شما هستند ) با اينها نرد مودّت مىبازيد و حال اينكه آنها كافرند و دشمنان ايدئولوژى شما هستند ؟ ! با دشمنان خود روابط دوستانه برقرار مىكنيد ؟ ! همينها كه پيغمبر و شما را به جرم و گناه ايده‌تان از شهرهايتان بيرون كردند ، آنوقت با چنين مردمى معاشرت مىكنيد ؟ ! لااقل مىخواستند شما را در ايده‌تان آزاد بگذارند . شما چگونه در مدينه مىتوانيد با اينها رابطهء دوستى برقرار كنيد ، مخفيانه با آنها دوست باشيد ؟ ! آيا نمىدانيد من كه خداى شما هستم به همه چيز آگاهم ؟ و كسى كه چنين كند از شاهراه دور افتاده است . اينها اگر امروز با شما دوستى مىكنند در مقابل شما نقطه ضعف دارند ، اگر روزى قدرت پيدا كنند و شما را بيابند دشمن شما خواهند بود . آن وقت است كه زبان و دستشان را به سوى شما دراز مىكنند و تمام هدفشان اين است كه شما را از\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nدينتان خارج كنند .\r\nلَنْ تَنْفَعَكُمْ ارْحامُكُمْ وَ لا اوْلادُكُمْ يَوْمَ الْقِيمَةِ « 1 » . اشاره است به حاطب ؛ مىگويد مگر در قيامت زن و بچه به درد انسان مىخورد ؟ ! و بعد داستان ابراهيم عليه السلام را نقل مىكند . قرآن مىگويد كه اين را از ابراهيم و پيروان او ياد بگيريد كه در مقابل اقوام خودشان ايستادند و گفتند : از همهء شما و معبودهاى شما دورى مىجوييم و بين ما و شما براى هميشه دشمنى است مگر اينكه ايمان بياوريد . جز ايمان هيچ چيز ديگرى نمىتواند روابط ما را با يكديگر نزديك كند .\r\nكمونيسم ، اول مىگفت با امپرياليسم هرگز نمىتواند روابط حسنه برقرار كند ، ولى بعد مسئلهء صلح كل و سودجويى مسئله را تغيير داد و روابط كمونيسم و امپرياليسم با هم خوب شد .\r\nابراهيم اول وعده و قول پدر را داير بر اين كه استغفار كند ، به اميد اين كه او ايمان بياورد قبول كرد ولى وقتى كه فهميد فايده ندارد و پدر ايمان نمىآورد از پدرش هم تبرّى جست .\r\n\r\n\r\n\r\n\r\n","description":"","footnote":"\r\n( 1 ) . ممتحنه / 3 .\r\n","page_name":" 550 ","page_number":550},
  {"content":"\r\n . \r\n","description":"","footnote":"","page_name":" 551 ","page_number":551},
  {"content":"\r\n . \r\n","description":"","footnote":"","page_name":" 552 ","page_number":552},
  {"content":"\r\n . \r\n","description":"","footnote":"","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n . \r\n","description":"","footnote":"","page_name":" 555 ","page_number":555},
  {"content":"\r\n . \r\n","description":"","footnote":"","page_name":" 556 ","page_number":556},
  {"content":"\r\n . \r\n","description":"","footnote":"","page_name":" 557 ","page_number":557},
  {"content":"\r\n . \r\n","description":"","footnote":"","page_name":" 558 ","page_number":558},
  {"content":"\r\n . \r\n","description":"","footnote":"","page_name":" 559 ","page_number":559},
  {"content":"\r\n . \r\n","description":"","footnote":"","page_name":" 560 ","page_number":560},
  {"content":"\r\n . \r\n","description":"","footnote":"","page_name":" 561 ","page_number":561},
  {"content":"\r\n . \r\n","description":"","footnote":"","page_name":" 562 ","page_number":562},
  {"content":"\r\n . \r\n","description":"","footnote":"","page_name":" 563 ","page_number":563},
  {"content":"\r\n . \r\n","description":"","footnote":"","page_name":" 564 ","page_number":564},
  {"content":"\r\n . \r\n","description":"","footnote":"","page_name":" 565 ","page_number":565},
  {"content":"\r\n . \r\n","description":"","footnote":"","page_name":" 566 ","page_number":566},
  {"content":"\r\n . \r\n","description":"","footnote":"","page_name":" 567 ","page_number":567},
  {"content":"\r\n . \r\n\r\n","description":"","footnote":"","page_name":" 568 ","page_number":568}
  ]