[
  {"content":"\r\n\r\nهزار و يك شب\r\n\" الف ليلة و ليله \"\r\nترجمه :\r\nعبداللطيف طسوجى تبريزى\r\nويراستارى :\r\nميترا مهرآبادى\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nهزار ويكشب\r\n[ الف ليله وليله ( فارسى ) 
  ]\r\nهزار و يك شب ، الف ليله و ليله / ترجمه عبداللطيف طسوجى تبريزى ، ويراستارى ميترا مهرآبادى ، [ نگارش على اصغر حكمت 
  ] . - تهران : دنياى كتاب ، 1377 .\r\n5 ج . : مصور .\r\n( ج . 1 ) ISBN 964 - 346 - 002 - 9\r\n( ج . 2 ) ISBN 964 - 346 - 003 - 7\r\n( ج . 3 ) ISBN 964 - 346 - 004 - 5\r\n( ج . 4 ) ISBN 964 - 346 - 005 - 3\r\n( ج . 5 ) ISBN 964 - 346 - 006 - 1\r\nفهرستنويسى براساس اطلاعات فيپا .\r\nكتابنامه .\r\nچاپ دوم : 1382 .\r\n( دوره ISBN 964 - 346 - 007 - x )\r\n1 . داستانهاى عربى - - ترجمه شده به فارسى .\r\n2 . داستانهاى فارسى - - ترجمه شده از عربى . 3 . هزار ويكشب - - ترجمه شده به فارسى . الف . طسوجى تبريزى . عبداللطيف . قرن 13 ق . مترجم . ب . مهرآبادى . ميترا . 1345 - ويراستار . ج . حكمت . على اصغر .\r\nمقدمه نويس . د . عنوان . ه‍ . عنوان : الف ليله و ليله ( فارسى ) .\r\n5 ط 1 آ / 83448 pj\r\n7334 / 892\r\nكتبابخانه ملى ايران\r\n14540 - 77 م\r\nنام كتاب : هزارويك شب ( جلد اول )\r\nترجمه : عبدللطيف طسوجى تبريزى\r\nناشر : دنياى كتاب\r\nويراستار : دكتر ميترا مهرآبادى\r\nتاريخ نشر : 1387\r\nنوبت چاپ : دوم\r\nتيراژ : 1000 نسخه\r\nچاپ : پيك ايران\r\nشابك : 9 - 002 - 346 - 964\r\nدوره ( پنج جلدى ) 45000 تومان\r\nآدرس : ميدان بهارستان خ كمال الملك روبروى وزارت ارشاد اسلامى پ 24\r\nتلفن : 33952575 - 3395184\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nپيشگفتار ويراستار پنج\r\nمقدمهء على اصغر حكمت هفت\r\nآغاز داستان 3\r\nحكايت شهرباز و برادرش شاه زمان -\r\nحكايت دهقانى و خرش 5\r\nحكايت بازرگان و عفريت 8\r\nحكايت پير و غزال 10\r\nحكايت پير دوم و دو سگش 14\r\nحكايت پير و استر 17\r\nحكايت صياد 19\r\nحكايت ملك يونان و حكيم رويان 24\r\nحكايت ملك سندباد 26\r\nحكايت وزير و پسر پادشاه 29\r\nباقى حكايت صياد 34\r\nحكايت حمال با دختران 45\r\nحكايت گداى اول 54\r\nحكايت گداى دوم 58\r\nحكايت گداى سوم 67\r\nحكايت بانو با دو سگش 71\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\nحكايت دختر تازيانه خورده 78\r\nحكايت غلام دروغگو 82\r\nحكايت نور الدين و شمس الدين 87\r\nحكايت خياط و احدب و طبيب و مباشر و سمسار 117\r\nحكايت سمسار 122\r\nحكايت بازرگان و زرباچه 132\r\nحكايت طبيب 137\r\nقصهء عاشق و دلاك 141\r\nحكايت شيخ خاموش و برادرانش 153\r\nحكايت كور 155\r\nحكايت اعور 157\r\nحكايت بىگوش 160\r\nحكايت لب بريده 165\r\nحكايت دو وزير ( كه در آن قصه انيس الجليس است ) 170\r\nحكايت ايوب و فرزندان 197\r\nحكايت صواب ، غلام اول 201\r\nحكايت كافور ، غلام دوم 202\r\nحكايت ملك نعمان و فرزندان اوشركان و ضوء المكان 219\r\nحكايت تاج الملوك ( كه در آن قصهء عزيز و عزيزه است ) 366\r\nباقى حكايت ضوء المكان 445\r\nحكايت عاشق حشيش كشيده 482\r\nحكايت خيانت اعرابى 492\r\nپىنويسها 503\r\nواژه‌نامه 513\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\nبه نام خدا\r\n\r\nپيشگفتار ويراستار\r\nبىترديد كتاب هزار و يك شب را بايد يكى از شاهكارهاى جذاب ادبى دانست كه مطالعهء آن در عين سرگرم كردن خواننده ، وى را دچار تعالى روحى و معنوى شگرفى مىكند . مضامين متعدد اخلاقى و حكايات پندآموز اين كتاب در قالب بيانى زيبا و دلنشين و در كنار اشعارى نغز آورده شده‌اند . در عين حال ، آگاهيهاى بسيار گران قيمتى از تاريخ اجتماعى ملل مشرق زمين براى محققان در بر دارد كه از آن جمله‌اند : بيان انواع معتقدات مذهبى و پزشكى و نجومى رايج كه در طى مناظرات ميان افراد مختلف بيان شده‌اند ، آوازها و الحان متعدد رايج در آن عصر ، توصيف بسيار دقيق و كامل اوضاع بازارها ، آداب معاملهء كنيزان و . . . در كنار اين آگاهيهاى گوناگون ، حكايت عاشقانهء فراوانى در اين اثر يافت مىشود كه همه و همهء اينها مجموعه‌اى گرانبها از ادب و تاريخ و سرگرمى را براى خواننده به ارمغان مىآورد .\r\nاينك چندين دهه از انتشار كتاب ارزشمند هزار و يك شب مىگذرد و اين كتاب در طى اين سالها بسيار ناياب و غير قابل دسترس بوده است . با توجه به اين مسئله ، ويراستار اين اثر ، بنا به پيشنهاد آگاهانهء جناب آقاى عبد اللهى ، مديريت محترم انتشارات دنياى كتاب - كه با اهتمام ويژهء خود در نشر شاهكارهاى ادبى و تاريخى ، گام مهمى در اين راستا برداشته‌اند - اقدام به ويرايش و آماده سازى اين كتاب جهت چاپى جديد از آن كرد . ليك نكته‌اى كه بسيار حائز اهميت بود ، آنكه در كتاب هزار و يك شب ، در كنار تمام مزاياى بىمانندى كه ذكرشان رفت ، مضامين غير اخلاقى فراوانى نيز با حكايت مزبور عجين گشته بود كه انتشار آن را در يك جامعهء اخلاق‌گرا غير ممكن مىساخت\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nو بويژه مناسب مطالعهء جوانان نبود . از اين‌رو در چاپ حاضر كتاب هزار و يك شب ، كليهء مضامين غير اخلاقى ويرايش شدند و نيز ترجمهء عبارات عربى كتاب به همراه برخى توضيحات لازم تاريخى و جغرافيايى به صورت پىنوشت آورده گشت و همچنين واژه‌نامه‌اى در پايان هر مجلد جهت استفادهء بهتر خوانندگان محترم فراهم آمد . در آغاز كتاب ، مقدمه‌اى هم از على اصغر حكمت قرار دارد كه در بردارندهء نكات مهم متعددى در مورد كتاب هزار و يك شب مىباشد . نيز ويراستار اين اثر كوشيد تا رسم الخط آن را تا جاى ممكن حفظ كند . اما در موارد فراوانى كه دو كلمهء كاملا مجزا به صورت سرهم آورده شده بود ، تفكيك آنها از هم ضرورى آمد . در نتيجه ، كتابى پيراسته و در عين حال با حفظ قسمت اعظم حكايات در پنج مجلد در اختيار تمام دوستداران اين اثر - كه سالها در انتظار چاپ دوبارهء آن بودند - قرار گرفت . اميد است كه همهء علاقه‌مندان از آن بهره گيرند .\r\nميترا مهرآبادى\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\n\r\n[ مقدمه على اصغر حكمت 
  ]\r\nالف ليلة و ليلة نگارش على اصغر حكمت تحقيق و بحث ادبى و تاريخى\r\n\r\nفهرست\r\n1 - اهميّت كتاب از لحاظ ادبى و تاريخى\r\n2 - تاريخ كتاب و مآخذ آن\r\n3 - حكايات - عدد آن - تقسيمات - مأخذ\r\n4 - وجه تسميه\r\n5 - تعاليم الف ليله\r\n6 - نسخ خطى\r\n7 - ترجمه‌هاى بالسنهء مختلفه\r\n8 - ترجمهء الف ليله به فارسى\r\n9 - الف ليله منظوم\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n . \r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nبنام يزدان بخشندهء مهربان\r\n\r\n1 - اهميت تاريخى و ادبى\r\nكتابى كه بنام الف ليلة و ليله در ادبيات شرق و غرب معروف شده ، يكى از كتابهاى معدودى است كه از ازمنهء باستانى حكايت مىكند و بهترين يادگاريست كه از آداب ملل قديمهء مشرق زمين باقى مانده و بيان اهميّت اين كتاب ، هم از لحاظ تاريخى و هم از جنبهء ادبى بيش از آنست كه بتوان در مختصر زمانى كه اين بنده را مجال است ، حقّ موضوع را ادا كند . و همىترسم كه بامداد شود و سخن نيم گفته ماند . و بحقيقت ، هزار و يك شب بايد ، كه بتوان در اين باب داد سخن داد . ليكن آقايان محترم از اين رهگذر نگران نباشد . زيرا با آن‌كه شب زمستان است و موقع براى نقل گفتن مناسب ، معذلك خاطر آقايان را به طول كلام نرنجانيده و از يادداشتهاى مطوّل بذكر مختصرى اكتفا مىكند .\r\n* * * اگر اين مجموعهء قصص و حكايات نزد علما و دانشمندان ، قدر و قيمت دارد ، از آنروست كه در خلال حكايات آن بسيارى از نكات تاريخى و دقايق ادبى و تعاليم لطيفهء اخلاقى مندرج مىباشد كه داناى محقّق را از آن فايده‌ها عايد ميگردد . و حقيقة كتابى كه در دو هزار سال قبل بوجود آمده و از لطائف آداب ملل قديمهء شرق مانند هندوستان و ايران و عرب و ترك امتزاج يافته ، در مدنيّه‌هاى بزرگ مانند تمدن ساسانيان و اسلام و خلفاى عباسى و فاطمى و اعقاب آنان نسلا بعد نسل دست بدست رفته است ، على التحقيق از ادبيات آن ملل ، بهترين نماينده خواهد بود . و كيست كه حكايات منسوب بخلفا را در آن\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nكتاب بخواند و از اوضاع تمدّن بغداد كه عصر طلائى اسلام است ، هزاران نكتهء علمى استفاده نكند و همچنين از حكايات ملك عمر بن نعمان و فرزندان او شركان و ضوء المكان كه حكايتى از قرون وسطاى اسلامى و كشمكش سلاطين شرق قريب با قياصرهء بيزانطيه است ، نتايج تاريخى نبرد ؟\r\nخلاصه آن‌كه اين كتاب از كيفيت زندگانى و طرق معاش و طرز معاشرت و منادمت و رزم و بزم و تجارت و زراعت در ممالك مختلفهء آسيا و بالاخصّ شام و ايران و عراق و مصر و جزيرة العرب ، بهترين تصوير و دقيق‌ترين عكسى است كه به نظر خواننده عرضه ميدارد . با وصف اين احوال در ضمن حكاياتى كه با ساده‌ترين زبان و نيكوترين تعبير ادا شده ، اخلاق مختلفهء ابناء بشرى را از حبّ يا بغض ، حسد يا فداكارى ، كرم يا بخل ، عفت يا شره ، شجاعت يا جبن ، عدالت يا درازدستى را به خوبى مجسم مىكند . چنان كه در ضمن حكايت جوزر و برادرانش يا قصهء ابو صبر و ابو قير و يا داستان عبد اللّه فاضل ، والى بصره كاملا مشهود مىشود كه يك شخص نمايندهء كرم و شجاعت و تقوى است و نسبت ببرادران خود انواع بخشش و فداكارى و عفو و علوّ همت را نشان ميدهد و آنان در برابر او صورتى از بخل و حسد و دنائت و خساست ميباشند كه بر خلاف برادر خود ، نيكى را ببدى پاداش داده و آنچه را كه لازمهء دنائت نفس و فساد اخلاقست ، مرتكب ميشوند . و حكاياتى كه در وصف جود و كرم از اسخياء بزرگ مانند حاتم طائى و معن بن زائده و برمكيان و عكرمهء فياض نقل شده ، بزرگتر شاهكاريست كه در تجسّم اين صفت محمودهء انسانى به كار رفته است .\r\nهمچنين حكايتى كه در مناظرهء جاريهء تودد با علما وضع شده و در آن به لباس قصّه ، مباحث و نكات مختلفه راجع به فنون و علوم گوناگون از شعر و ادب و فقه و حكمت و باختن نرد و شطرنج بحث شده است ، زيباترين اسلوبى است كه در ذيل آن ميتوان دقايق علوم و حقايق حكم را با زبان سادهء عاميانه بيان كرد ( و اين طرز حكايات علمى را بعدها نويسندگان اسپانيول از ادبيات عرب اقتباس كردند ) .\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nو نيز حكايات حكمت‌آميز مانند داستان هفت وزير يا قصهء ملك جليعاد و شماس وزير و شاهزاده وردخان ، همه مشحون از نصايح و مواعظ و حكم است كه در آئين ملك‌دارى و طريقهء مملكت‌مدارى از آثار حكماء هندوستان بدست رسيده و از حيث اهميّت در عرض كتاب كليله و دمنه بشمار است .\r\nو نيز حكايات غرامى و عشقى مانند حكايت شمس النّهار و على بن به كار يا حكايت جميل عذرى بهترين نمونه و سرمشق فداكارى و تفانى در طريق عشق پاك و محبت بىآلايش مىباشد كه آثار عاليه از ادبيات عرب ، چه در اوان بدويت ، چه در زمان حضارت نشان ميدهد . و حكاياتى كه از زهد و ترك دنيا و عزلت و دعوت بآخرت و ذكر مرگ در آنست ، مانند حكايت ملك الموت و پادشاه و اسكندر ذوالقرنين و مالك دينار و غلام و حجاج و مرد صالح و عمر خطاب و دو مرد جوان و مرد صالح و حدّاد و نيكوكاران و پيغمبران بنى اسرائيل و امثال آن‌كه در حدود هيجده حكايت است ، همه از كتب عرفا و فيلسوفان زمان در عصرى كه عرفان و حكمت ، همعنان علوم دينى و تجارت و كسب رونق گرفته است ، زيب صفحات اين كتاب مىباشد .\r\nبارى تأثير بليغ اين حكايات و افسانه‌هاى قديم شرقى كه با زبان سحّار و قلم فريبنده بيان شده ، بقدرى بود كه چون در قرن هجدهم باروپا ترجمه و معرفى شد ، انقلابى عظيم در تاريخ ادبيات ايجاد كرد و كتاب مذكور را در سرتاسر ممالك مغرب زمين معروف گردانيد و بعدها موضوع تفننات ادبى ادبا و نويسندگان اروپا گرديد و هزاران تمثيل و حكايت و شعر از اين كتاب اقتباس كردند . و هنوز نيز در صحنه‌هاى سينما و تآتر در اروپا و امريكا موضوعاتى كه از اين منبع ادب شرقى كسب شده ، موضوع تفريح و تعليم و تربيت مليونها بينندگان است .\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\n\r\n2 - تاريخ كتاب\r\nآنچه از نوشتجات و آثار قديمه و تتبعات علماء شرق‌شناس فرنگستان مستفاد مىشود ، اينست كه در آغاز ، كتاب الف ليله قبل از دورهء سلاطين فرس قديم ( هخامنشى ) در هندوستان بظهور رسيده . بعدها در عهدى كه ظاهرا قبل از اسكندر است ، بايران آمده و بلغت فارسى قديم ترجمه گرديد و بهزار افسانه ناميده شد . سپس در قرن سوم هجرى هنگامى كه در بغداد ، كتب علمى و ادبى از السنهء مختلفه به عربى ترجمه و نقل ميشد ، اين كتاب نيز كسوت عربى پوشيد و دير زمانى در بغداد در دست اهل فضل و ادب دست بدست ميگشت و از آثار ادبى عرب ، هم از عهد بداوت و هم در زمان حضارت ، حكايات و قصصى بر آن افزوده شد . تا اينكه در قرن چهارم بعد از المتوكل عباسى كه اهل علم و دانش از بغداد ، كتب و فضائل و علوم را باصقاع ممالك اسلامى حمل مينمودند ، اين كتاب نيز منتقل بمصر شد و در قاهره بدست قصه سرايان و نقّالان افتاد . در عهد سلاطين مماليك مصرى ، حكايت سرايان مصر بر آن كتاب ، افسانه‌هاى بسيار كه بعضى از بافته‌هاى مصر و بعضى از مآخذ يهود بود ، افزودند .\r\nعاقبت الامر در قرن دهم هجرى ( شانزدهم مسيحى ) كتاب مذكور جمع‌آورى و تدوين يافت و به صورت الف ليلة و ليله كنونى درآمده ، در قرن هجدهم ، اولين ترجمهء فرانسوى آن بدست آنطوان گلان انجام گرفت و باروپا معرفى شد .\r\nاثبات اين سير تاريخى يا بوسيلهء تتبعاتى است كه در مكتب قديمهء تاريخ به عمل آمده يا بواسطهء تحقيقاتى است كه در متن كتاب و نسبت به حكايات موجوده نموده‌اند .\r\nامّا پيدايش كتاب در هندوستان از آنجا معلوم مىشود كه :\r\nاولا - در حكايات قديم هندوستان ، حكاياتى وجود دارد كه از حيث\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nسبك و اسلوب كاملا شبيه بحكايات الف ليله مىباشد . چنان كه در كتاب قديم هندى موسوم به كاثاساريت ساگارا « 1 » سرگذشتى از غدر و خيانت زنان دو شاهزادهء برادر و سفر يكى از آنها حكايت مىكند كه با زمينهء اساسى قصهء الف ليله كه عبارت از خيانت زنان شهريار و شاه زنان است ، كاملا نظير و شبيه مىباشد . « 2 » همچنين شبيه بحكايت تاجرى كه زبان حيوانات ميدانست و در صدر كتاب الف ليله نقل شده ، حكايات هندى موجود است .\r\nثانيا - طرز مندرج ساختن يك حكايت در ضمن حكايت ديگر از اختصاصات هندى است كه در مهابهاراتا و ساير كتب هندى نظاير دارد و كليله و دمنه نيز به همين اسلوب تحرير شده است . و در حكايات هندى معمولا همين ترتيب جعل حكايت در حكايت ديگر به اين طرز شروع مىشود كه گوينده به ديگرى بطريق نصيحت ميگويد : « اگر چنين كنى ، به تو آن روى خواهد داد كه فلان . . . را روى داد . » شنونده ميگويد : « چه بوده است آن حكايت . » سپس شخص نخستين در جواب ، شروع بحكايت جديد مىكند . در الف ليله مانند كليله و دمنه اين اسلوب پيروى شده و همان عبارت كه در عربى به « كيف ذلك » از اصل پهلوى ترجمه شده و در فارسى به « چه بوده است آن حكايت » نقل شده ، درست ترجمهء تحت اللفظى جملهء سانسكريت است : ( كتام اتات ) . « 3 » و ظاهرا اين عبارت از اعصار قديمه در اين كتاب باقيمانده و نسلا بعد نسل تا اكنون در كسوت عربى بدست ما رسيده است . « 4 » كليهء حكاياتى كه در صدر نسخ خطى و چاپى الف ليله ديده مىشود ، اصل هندى بودن آنها بواسطهء وجود نظاير ، مسلم است . مانند حكايت مكر ماهىگير و دوباره حبس كردن عفريت در خمرهء مسين كه شبيه آن در حكايات مغولى موسوم به « ارجى بورجى خان » عينا ديده\r\n\r\n\r\n","description":"","footnote":"\r\n( 1 ) -  Katha Sarit Sagara \r\n( 2 ) - رجوع شود به آنسيكلوپدى اسلام ، صفحهء 256\r\n( 3 ) -  Katham etat \r\n( 4 ) - انسيكلوپدى اسلام ، صفحهء 257\r\n","page_name":" مقدمه 13 ","page_number":13},
  {"content":"\r\n\r\nمىشود و معلوم مىشود كه مغولى آن از هندوستان گرفته شده . حكايت نزاع ما بين مار سياه و مار سفيد كه اولى عفريتى است كريه و دومى ملكهء است صبيح كه به اين صورت درآمده‌اند و كشته شدن مار سياه بدست راهگذرى و پاداش دادن ملكه به او پاداشى نيكو ، نظير آن در حكايات تاتارى موجود است . و همچنين حكايت جنگ و جدال عفريت با دختر پادشاه كه ساحره بود و مغلوب شدن عفريت در حكايات تاتارى نظير دارد . بعضى حكايات كه از اصل فارسى هزار افسانه بوده و از هندى ، عليحده ترجمه شده است و بعدها به الف ليله الحاق گرديده ، عبارتند از : حكايات سندباد و هفت وزير و همچنين حكايت ملك جليعاد و وزير شماس و شاهزاده وردخان . در آن دو حكايت ، كاملا اسلوب هندى نمايان است كه عبارت است از تأخير انداختن حادثهء معينى بواسطهء گفتن قصص و حكايات و مخصوصا حكايات و امثال از زبان حيوانات كه اسلوب هندى است . و از اين مقوله است حكايت چهل طوطى كه در آن طوطى تا چهل شب ، زن صاحب خود را از رفتن نزد معشوق او بواسطهء نقل قصه و مسامرهء طولانى مانع مىشود تا روز چهلم كه صاحب او ميآيد و مانع از ميان برداشته مىشود . اصل اين حكايت هندى نيز موجود و متداول است .\r\nاما براى اثبات اين نكته كه اين كتاب قبل از اسكندر بايران آمده ، چند سند معتبر وجود دارد :\r\nاول كلام مسعودى است كه در كتاب مروج الذهب كه عبارت آن عينا نقل مىشود ، ميگويد كه :\r\n« و قد ذكر كثير من النّاس ممن له معرفة باخبارهم انّ هذه الاخبار موضوعة مزخرفة مصنوعة نظمها من تقرب الملوك بروايتها وصال على اهل عصره بحفظها و المذاكرة بها و انّ سببها ( او سبيلها ) سبيل كتب المنقولة الينا و المترجمة لنا من الفارسية و الهندية و الرومانية بل تأليفها مثل ما كر ؟ ؟ ؟ مثل كتاب هزار افسان و تفسير ذلك بالعربية الف خرافة و الخرافة بالفارسية يقال لها افسانه و النّاس يسمّون هذا الكتاب الف ليلة و هو خبر الملك و الوزير و ابنته و دايتها و هما\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nشيرزاد و دينار زاد » . بنابراين در زمان مسعودى كه در سنهء 346 يعنى درست هزار سال قبل وفات يافته است ، كتاب هزار افسانه وجود داشته و در قرنى كه قبل از او بوده ، يعنى قرن سوم هجرى ، كتاب مذكور از پهلوى به عربى ترجمه شده است .\r\nبعد از مسعودى ، كتاب ابو الفرج بن اسحق ابن يعقوب النديم الورّاق البغدادى موسوم به الفهرست در دست است كه در مقالهء هشتم كتاب در ذكر كتب قصص و خرافات مينويسد :\r\n« المقالة الثامنة - الفن الاوّل فى اخبار المسامرين و اسماء الكتب المصنفة فى الاسمار و الخرافات اوّل من صنّف الخرافات و جعل لها كتبا و اودعها الخزائن و جعل بعض ذلك على السنة الحيوانات الفرس الاول ثم اغرق فى ذلك ملوك الاشغانية ثم زاد ذلك واتسّع فى ايام ملوك الساسانيّه و نقلته العرب الى اللغة العربية و تناوله الفصحاء و البلغا فهذّبوه و نمّقوه و صنّفوا فى معناه ما يشبهه فاوّل كتاب عمل فى هذا المعنى كتاب هزار افسان و معناه الف خرافة و كان السبب فى ذلك انّ ملكا من ملوكهم كان اذا تزوّج امرئة و بات معها ليلة قتلها من الغد فتزوّج بجارية من اولاد الملوك ممن لها عقل و دراية يقال لها شهرزاد فلمّا حصلت معه ابتدئت تخرّفه و تصل الحديث عند انقضاء الليل بما يحمل الملك على استبقائها و يسئلها فى الليلة الثانية عن تمام الحديث الى ان اتى عليها الف ليلة و هو مع ذلك يطأها الى ان رزقت منه ولدا اظهرته و اوقفته على حيلتها عليه فاستعقلها و مال اليها و استقبقاها و كان للملك قهرمانة يقال لها دينارزاد فكانت موافقة لها على ذلك و قد قيل انّ هذا الكتاب الّف لحماى ابنة بهمن و جاؤا فيه بخبر غير هذا » .\r\nدر جاى ديگر از آن كتاب از گفتهء محمد بن اسحاق مينويسد :\r\n« انّ اول من سمر باللّيل الاسكندر و كان له قوم يضحكونه و يخرّفونه لا يريد بذلك اللذة و انما كان يريد الحفظ و الحرس و استعمل لذلك بعده الملوك كتاب هزار افسان و يحتوى على الف ليلة و على دون المأتى سمر لانّ\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nالسمر ربما حدّث به فى عدّة ليال و قد رايته بتمامه دفعات و هو بالحقيقة كتاب غثّ بارد الحديث » .\r\nپس از آن اسامى كتب ديگر قصص و افسانه را نام ميبرد كه بعضى از آنها بعدا در متن الف ليله اضافه و الحاق شده است .\r\nاز اين عبارت ابن النديم كه در 385 ق . وفات يافته ، معلوم مىشود كتاب هزار افسان قبل از اسكندر كتاب مستقل موجودى بوده و ميتوان گفت كه بعض حكايات شاهنامه كه جنبهء قصّه و خرافت دارد ، از آن كتاب نقل شده و برهان ديگر بر اين معنى ، شعرى است كه فرهنگ جهانگيرى از قطران تبريزى نقل مىكند و آن شعر اينست :\r\n هزار و يك صفت از هفت خوان روئين دژ * فرو شنيدم و خواندم من از هزار افسان \r\nكتاب مذكور تا قرن چهارم هجرى وجود داشته و قطران شاعر آن را خوانده و حكايت هفت خوان روئين‌دژ را كه در شاهنامه مفصّلا ذكر شده ، در آن كتاب ديده است .\r\nدر اينجا خالى از فايده نيست كه بحث دقيق و تحقيق عميق كه دغويه  ( Degoeje )  شرق‌شناس هلندى در خصوص اين كتاب نموده ، ذكر كنيم . « 1 » اين عالم معتقد است كه كتاب الف ليله با كتاب استر در تورية و قسمتى از كتاب شاهنامه از يك سرچشمه آب خورده و از بسيارى جهات با يكديگر ارتباط كامل دارند و ميتوان گفت هماى شاهنامه و استر تورية و شهرزاد الف ليله شباهت كامل به يكديگر داشته ، بلكه صاحب هويّت واحد بوده‌اند . بيناتى كه عالم مذكور در اين باب كرده و شواهدى را كه ذكر مىكند اينست كه :\r\nاولا - فردوسى ، هما دختر بهمن ( اردشير درازدست ) را كه در اوستا نام برده شده است ، شهرزاد ميخواند ، آنجا كه ميگويد :\r\n\r\n\r\n","description":"","footnote":"\r\n( 1 ) - رجوع شود بانسيكلوپديا بريطانيكا  The Thousand and one nights \r\n","page_name":" مقدمه 16 ","page_number":16},
  {"content":"\r\n\r\n يكى دخترى بود نامش هماى * هنرمند و بادانش و پاك راى\r\nهمىخواندندى ورا شهرزاد * ز گيتى بديدار او بود شاد \r\nثانيا - مسعودى در مروج الذّهب ، شهرزاد و دينارزاد را نام ميبرد و بعقيدهء او شهرزاد ، نام مادر هما بوده است و او را يهودى ميداند و در ذكر كيخسرو ميگويد : « و قد كان حمل سبايا بنى اسرائيل الى المشرق و تزوّج منهنّ امرئة يقال لها دينارزاد فكانت سبب ردّ بنى اسرائيل الى بيت المقدّس و قيل انّ دينارزاد اولدها لهراسب ابن گشتاسب » ( ج 1 . ص 110 )\r\nو در ذكر بهمن ميگويد : « و قيل انّ امّ بهمن كانت من بنى اسرائيل من ولد طالوت الملك و قد . . . و قد قيل انّ امّ كورس كانت من بنى اسرائيل و كان دانيال الاصغر خاله . » ( ج 1 ) و در ذكر هماى ميگويد : « ثمّ ملكت هماى بنت بهمن و كانت تعرف بامّها شهرزاد . » طبرى نيز استر را مادر بهمن دانسته و بهما نام شهرزاد ميدهد .\r\nثالثا - چنان كه قبلا نقل كرديم ، ابن النّديم در الفهرست ، تاليف الف ليله را بهما نسبت داده و گفته است : « قد قيل انّ هذا الكتاب الّف لحماى ابنة بهمن . . . »\r\nرابعا - در بعض اصول ما بين اساس الف ليله و حكايت استر مشابهت تامّ است و وجه شباهت از اين قرار است :\r\n1 - بنابر كتاب استر ، زن پادشاه نافرمانى كرد و ازاين‌رو پادشاه او را طلاق داد . ( كتاب استر باب اول ) بنابحكايت الف ليله زن پادشاه خيانت كرد و از آن رو پادشاه او را بقتل رسانيد .\r\n2 - بنا به كتاب استر براى پادشاه ، دختران دوشيزهء نيكو منظر از هر طرف و هر شب ميآوردند و ليكن هر بامداد او را بخانهء دوم زنان ميبردند . ( كتاب استر باب 2 : 2 - 14 ) بنا به الف ليله ، پادشاه ، هر شب دخترى دوشيزه نيكو منظر گرفته و هر بامداد او را بقتل مىرساند .\r\n3 - بنا بكتاب استر در آن ميان استر ، قلب پادشاه را جلب كرد و ملكه شد\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\n( استر باب 2 : 17 ) . بنا بالف ليله در آن ميان شهرزاد ، قلب پادشاه را جلب كرد و ملكه شد .\r\n4 - بنا بكتاب استر ، ملكه جديد سبب شد كه ابناء قوم خود را از غضب پادشاه و خطر قتل نجات دهد ( استر باب 4 : 5 ) . بنا به الف ليله ، ملكه جديد سبب شد كه دختران ابناء نوع خود را از غضب پادشاه و خطر قتل نجات دهد .\r\n5 - بنا به قول استر ، پدر خواندهء استر ( مردخا ) وزير پادشاه شد . ( استر باب 8 و 9 ) . بنا به الف ليله ، پدر شهرزاد وزير پادشاه بود .\r\n6 - بنا به كتاب استر ، استر با مستحفظ زنان پادشاه يار شد و بر آنچه او گفت ، عمل كرد تا در حضور پادشاه محبوب شد ( استر باب 2 : 9 - 15 ) . بنا به الف ليله ، شهرزاد به يارى و مصلحت انديشى دينارزاد كه بقول صاحب الفهرست ، قهرمانه يعنى مستحفظ اندرون و زنان شاه بود ، موفق بجلب قلب شاه گرديد .\r\n7 - بنا بروايت استر ، چون شب خواب از پادشاه رفت ، امر فرمود كه كتاب تذكرهء تواريخ ايّام را در حضور او بخواند ( استر باب 6 : 1 ) . بنا به الف ليله ، چون شب خواب از پادشاه رفت ، شهرزاد قصّه سرائى آغاز كرد .\r\nخامسا - اين مطلب را نبايد فراموش كرد كه گرچه احشويروش پادشاه مذكور در كتاب استر را مورّخين با گزرسس منطبق ميكنند ، ليكن مورّخين يهود مخصوصا يوسيفوس مورّخ ، آن پادشاه را همان اردشير درازدست ميداند .\r\nسادسا - در نزد محققين ، مسلم است كه كتاب استر يا در ايران نوشته شده يا مؤلف آن در ايران بوده و در حدود مائهء سوّم قبل از مسيح برشتهء تحرير درآمده . و در عين حال مسلّم است كه كتاب هزار افسانه چنان كه صاحب الفهرست متعرّض است ، قبل از زمان اسكندر در ايران تأليف شده . پس تأليف هر دو كتاب در يك زمان بوده و بنابراين از يك منبع تراوش كرده است . تا چه پايه تحقيقات و حدسيّات دغويه منطبق بر حقيقت باشد ، معلوم نيست . ولى معلوم است كه كتاب الف ليله يا هزار افسانهء فارسى و همچنين كتاب استر هر دو براساس كيد و مكر زنان و حوادث و فتنى كه از وجود آنان يا بشركت آنان\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nصورت گرفته ، تأليف شده است .\r\nعلمائى كه از اصل كتاب الف ليله بحث كرده‌اند ، همگى اصل شرقى ( ايران و هند و عرب ) را براى آن قائل شده و مخصوصا سيلوستر دساسى  Sylvestre de Sacy  در كتاب  Journ des Savants  معتقد است كه اين كتاب ، زائيدهء فكر عربى است لا غير . و در كلام مسعودى ترديد كرده . ويليام لين  William Lane  انگليسى نيز سخن او را تأييد نموده ، ولى بالاخره در نتيجهء تتبعات و تحقيقات فن هامر پورگشتال آلمانى  Von Hammer - Purgstall  و دغويهء هلندى و استرپ  OestruP  دانماركى ، اين قضيّه چنان كه گفتيم محرز شده است كه كتاب مذكور اصلا در هند بظهور رسيده و سپس در زمان هخامنشيان بايران آمده و در مائهء سوّم هجرى به عربى ترجمه شده و در حدود مائهء پنجم بمصر رفته و بالاخره در آنجا به صورت فعلى درآمده است . در طول اين ازمنه و در طىّ اين اماكن ، دستخوش انواع تحوّل و تبدّل بوده است و آن قدر صورت آن را تغيير داده ، زياده و نقصان و تكرار و تقليد در آن به عمل آورده‌اند كه از اصل هندى و فارسى ، جز حكايات معدودى باقى نمانده . و آن را يكى از فضلا بسبحه تشبيه كرده است كه دانه‌هاى آن مكرّر تغيير يافته و از اصل آن جز رشته‌اى كه آن دانه‌ها را به يكديگر پيوسته ، چيزى باقى نمانده است . « 1 » در ميان علماء شرق‌شناس ، فقط بارون كارادو  Baron Carra de Vaux  مؤلف متفكّرين اسلام  Les Penseurs de P l'Islam  تنها كسى است كه بر خلاف اصل آسيائى كتاب بحث نموده و سعى كرده كه منبع اين كتاب را بآثار ادبى يونان منتسب بدارد .\r\nولى اين عقيده چنان كه بايد ، مقبول و مدلل نشده است و جز يك حكايت كه در بعضى نسخ خطى الف ليله ديده شده ، ( حكايتى كه مقدم هشتم براى سلطان بيبرس نقل مىكند ) نظير و موازى آن در آثار كلاسيك ( ادبيّات يونان )\r\n\r\n\r\n","description":"","footnote":"\r\n( 1 ) - رجوع شود بانسيكلوپدى اسلام  Alf Lilawa Laila \r\n","page_name":" مقدمه 19 ","page_number":19},
  {"content":"\r\n\r\nحكايت معروفى است از هرودت  He ? rodote  موسوم به خزانه شاه رامپسينيت . ( 1 ) و ازين كه بگذريم ، نظاير مهمى كه دقيقا شبيه و موازى با يكى از حكايات الف ليله بشود ، بدست نميآيد و در اين مورد واحد نيز ممكن است تصوّر كرد كه از مشرق زمين بيونان سرايت كرده باشد .\r\nبنابر تحقيقات فوق ، حكاياتى كه از اصل هندى هنوز در دستست ، غالبا حكاياتى است كه از زبان حيوانات و بطور تمثيل سخن گفته يا حكاياتى كه در ضمن آن براى اطالهء كلام و وقت گذرانى ، حكايات ديگر مندرج است و عدد آن حكايات در نسخ فعلى الف ليله بالغ بر 18 مىشود كه ظاهرا بعضى از آن در اصل نسخه هزار افسانه بوده و بعضى ديگر جداگانه و مستقلا ترجمه يافته و بعدها بالف ليله الحاق شده ، بطور حدس ميتوان گفت حكايات ذيل از اصل هندى است :\r\n1 - حكايت ملك سندباد و شاهين 2 - آدمى زاده با طيور و وحوش 3 - شبان و پارسا 4 - مرغابيان و سنگپشت 5 - روباه و گرگ 6 - باز و كبك 7 - موش و سمور 8 - كلاغ و گربه 9 - روباه و كلاغ 10 - موش و كيك 11 - شاهين و پرندگان 12 - عقاب و گنجشك 13 - خارپشت و قمريها 14 - بوزينه و دزد 15 - مرد جولاه 16 - گنجشك 17 - سندباد تا هفت وزير ( پادشاه و پسر و كنيزك ) 18 - ملك جليعا و وزير شماس و شاهزاده وردخان .\r\nحكاياتى كه در هزار افسانهء پهلوى وجود داشته و ممكن است كه در ايران الحاق شده باشد ، غالبا حكاياتى است كه از اجنّه و عفاريت و حوادث سحرى سخن ميگويد و در اين حكايات چنان كه تحقيق كرده‌اند ، جنّ و عفريت را وجود مستقلى نشان ميدهد كه تابع طلسم و يا نقش خاتم نمىشوند و حوادث عجيبه به عمل مىآورند . بعضى از آن جمله در نهايت قشنگى و زيبائى بافته شده و حتى علاوه بر ايجاد حسّ غرابت و اعجاب كه منظور از قصّه است ، از نكات\r\n\r\n","description":"","footnote":"","page_name":" مقدمه 20 ","page_number":20},
  {"content":"\r\n\r\nو دقايق اخلاقى خالى نميباشد و آنچه به نظر ميرسد كه از اين مقوله است ، حكايات ذيل مىباشد :\r\n1 - حكايت شهريار و برادرش شاه زمان كه اصل حكايت الف ليله است و شايد كه از اصل هندى اقتباس يا ترجمه شده باشد 2 - گاو و خر 3 - حكايت تاجر و عفريت 4 - حكايت ماهىگير 5 - وزير حيلت‌گر 6 - بركه و ماهيان رنگارنگ 7 - ملك شهرمان و فرزندش قمر الزمان 8 - ملك زاده و حكيم و اسب آبنوس ( نظير اين حكايت در ادبيّات كلاسيك نيز ديده مىشود ) 9 - اردشير و حياة النفوس ( عين اين حكايت در تلو حكايت تاج الملوك و سليمان شاه و سيّدهء دنيا تكرار شده ) 10 - ملك بدر باسم و ملكه جوهرة السمندل 11 - سيف الملوك و بديع الجمال ( اين حكايت مشكوك است و ميتواند بود كه از ملحقات اخيرهء مصر باشد ) 12 - حسن زرگر بصرى .\r\nاين نكته نيز ناگفته نماند ، همان‌گونه كه در ادوار بعد از اسلام در بغداد و قاهره ، حكايات بسيار بر اصل فارسى هزار افسانه افزوده‌اند ، ممكن است بسيارى از حكايات قديمه نيز حذف و در طول زمان محو و معدوم شده باشد .\r\nدر قرن سوم هجرى كه دارالخلافهء بغداد ، مدينة العلم روى زمين بود و كتب علمى و ادبى و تأليفات نفيسهء دانشمندان در آنجا جمع‌آورى و ذخيره ميشد ، از كتابهاى افسانه و حكايات نيز به عربى ترجمه كردند . مترجمين معروف كه در اين زمينه بعالم ادب خدمت كرده‌اند ، مانند عبد اللّه بن مقفّع و جبلة بن سالم ، كتابهاى متعدد از هندى و پهلوى به عربى ترجمه كردند . ابو الفرج محمد بن اسحق بن يعقوب النديم الورّاق البغدادى كه در مائهء چهارم ، اوّلين كتاب مجموعهء آداب را تدوين كرده ، الفهرست نام نهاد ، بعضى از اين مقوله كتب را نام ميبرد . از آن جمله است در فارسى : كليله و دمنه - رستم و اسفنديار - بهرام شوبين - شهرزاد و پرويز - كارنامه در سيرهء اردشير بابكان - دارا و صنم طلا - بهرام و نرسى - خداى نامه - آئين نامه - كتاب تاج - كتاب نوشروان . و از هندى : سندباد كبير و صغير - يوزاسف و آداب الهند و غيره .\r\n\r\n","description":"","footnote":"","page_name":" مقدمه 21 ","page_number":21},
  {"content":"\r\n\r\nكتاب هزار افسانه نيز در عداد كتب مذكور در همان زمان ترجمه شده .\r\nولى از مترجم آن اسمى نيست و در همان قرن و قرن بعد كه اوان عظمت و شكوه بغداد و هنگام آسايش و رفاهيت مردم آن بود و درباريان خلافت و وزراء و امراء و توانگران ، ارباب ذوق و اصحاب صنايع ظريفه را گرد خود جمع ميكردند ، شعر و موسيقى ، رونقى بكمال يافت . در همان زمان براى صرف وقت و تفنّن و تفريح بافسانه‌سرائى و مسامره نيز اهتمامى خاص نمودند . كسانى كه حكايات عرب را كه از جاهليّت و صدر اسلام باقى مانده و همچنين از حكايات اعاجم از هند و ايران آگاه بودند ، نزد ايشان منزلتى بكمال داشتند و در منازل و محافل و بزم‌هاى شبانه ، آنها را نزد خود ميخواستند و حكايات آنها را ثبت ميكردند .\r\nابن النديم از مؤلفى نام ميبرد موسوم به ابو عبد اللّه محمد بن عبدوس الجهشيارى كه در همان زمان بتأليف كتابى در اسمار و حكايات عرب و عجم و روم همّت گماشت و قصّه‌سرايان و نقّالان را نزد خود حاضر آورد و آنچه ميگفتند ثبت ميكرد تا آن‌كه چهارصد و هشتاد حكايت جمع‌آورى كرد و درصدد بود كه آن را بهزار حكايت برساند . ولى اجل ، او را مهلت نداد .\r\nشك نيست كه در آن ميان ، غالب حكايات هزار افسانه نيز در بغداد ، نقل مجالس طرب و نقل محافل انس بوده . وقتى كه قرن چهارم برآمد ، اين كتاب ، كسوت عربى پوشيده و حكاياتى چند از جاهليت اعراب بدوى و خلفاى اموى و دربار بغداد نيز بر آن مزيد شده بود . و نيز در همان زمان بود كه تجّار عرب از بندرگاه بصره كشتى رانده و در درياى عرب شرقا و غربا به اطراف بحار عالم متفرق ميشدند . از يك طرف در سواحل بحر الروم و از طرف ديگر در سواحل آفريقا و جنوب هندوچين ميرفتند و چون بازميگشتند ، از آن ممالك دوردست كه مسافت هريك تا بغداد ساليان دراز بود و از مردم آن‌كه لسان و لباس و عادات و آداب گوناگون داشتند ، حكايتها ميگفتند و چون طبيعت بشرى بالفطره مايل شنيدن حكايات عجيبه و نوادر غريبه است ، آنچه اهالى بغداد و بصره از\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nسيّاحان و تجار دريانورد ميشنيدند ، كسوت اغراق پوشانيده و يك كلاغ را چهل كلاغ مىگفتند . بالاخره اين حكايات بدست مسامرين و قصه‌سرايان بصره و بغداد ميافتاد و آن را با عجايبى ديگر كه از خود بر آن مىافزودند ، قصهء محافل طرب يا سمر ليالى انس قرار ميدادند .\r\nبهترين نمونهء اين قبيل حكايات كه در آن عصر الحاق شده ، حكايت هفت سفر سندباد بحرى است و حكايت بلدهء لبطه و همچنين اعزام ( ميسيون ) موسى بن نصير و خمره‌هاى سليمانى و مدينهء نحاس است . بعضى از عجايب كه در مسافرتهاى سندباد ذكر شده ، مانند شكستن بيضهء رخ و خوردن گوشت آن و تعاقب رخ ، كشتى مسافرين را و انداختن سنگ كه در حكايت سندباد و حكايت عبد الرحمن مغربى هر دو نقل شده و همچنين حكايت دوال پايان كه در جزاير دوردست بودند و بر دوش آدميان سوار شده و آنان را رها نميكردند ، در آن كتاب در ذيل حكايات ديگر مكرّر ذكر شده است . گويا اين حكايات از زبان سيّاحان زمان در بغداد معروف بوده و مسامرين در قصص مختلف آن را نقل ميكردند .\r\nحكاياتى كه در اين برههء از زمان بالف ليله الحاق شده ، از مدّ نظر اخلاق ، بهترين قسمت آن كتاب را تشكيل ميدهد .\r\nزمانى كه حافظهء شهرنشينان بغداد از نوادر اعمال شجاعانه و جوانمردى و فتوّت اعراب جاهليّت و غرائب زهد و تقوى و فداكارى مسلمانان صدر اسلام پر بود و زمانى كه مدنيت طلائى بغداد كه از تعاليم شريفهء اسلام و آثار علمى ملل همسايه آميخته بود ، باوج كمال خود رسيده و خلفاء علم‌پرور مانند هرون الرشيد و مامون ، آثار پسنديده از عزت نفس و كرم اخلاق و احترام اهل علم از خود بروز ميدادند و وزراء كريم مانند برمكيان ، دور و نزديك را از خوان نعمت و سخاء خود بهره‌ور مىداشتند ، هزاران واقعه و حادثه از دستگاه خلفا و وزرا در افواه عوام افتاده و آنها را حكايت‌سرايان بغداد در هر كوى و برزن نقل ميكردند و از آن جمله در الف ليله حكاياتى بسيار در دست است كه\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nهمه از كرم و شجاعت و شهامت و انفهء اعراب قبل از اسلام و از زهد و تقوى و ترك دنيا و لذائذ آن در صدر اسلام و علم دوستى و سخاوت خلفاء بغداد و وزراء آنان حاكى مىباشد و در آنان كم‌وبيش حكاياتى چند از طرب دوستى و خوش‌گذرانى كه خردخرد در دربار بغداد راه يافته بود ديده مىشود . اين مقوله حكايات كه مجموعا در حدود 89 عدد بشمار ميآيد ، همگى مختصر و ساده ولى پر مغز و با معنى و داراى يك نكتهء اخلاقى مىباشد و از اين جمله است حكايات ذيل :\r\n1 - حاتم طائى 2 - معن بن زائده 3 - هشام بن عبد الملك و كودك 4 - بلدهء لبطه 5 - ابراهيم بن مهدى 6 - عبد اللّه بن ابى قلابه 7 - اسحاق موصلى 8 - علىّ عجمى ( مشكوك است ) 9 - مرد زبال ( مشكوك است ) 10 - هرون الرّشيد و ابو يوسف قاضى 11 - خالد بن عبد اللّه القسيرى 12 - جعفر برمكى و باقلافروش 13 - كرم يحيى برمكى 14 - مكتوب دروغين 15 - مرد دانشمند 16 - جبير بن عمير و سيدهء بدور 17 - مناظرهء شش تن كنيزكان 18 - هرون الرشيد و كنيزك و ابو نواس ( ؟ ) 19 - مردى كه صحن طلا از سگان بگرفت 20 - ابراهيم بن مهدى و تاجر 21 - زن نيكوكار و دست بريدن او 22 - عابد و مرواريد 23 - ابو حسّان زيادى و وديعه 24 - مرد توانگرى كه فقير شد 25 - مرد بغدادى كه بطلب گنج بمصر رفت 26 - متوكل عباسى و جاريهء محبوبه 27 - ابو نواس و هرون 28 - مرد و كنيزك و عبد الرحمن معمّر 29 - مرد عذرى عاشق پيشه 30 - متلمّس شاعر و زن ( ؟ ) 31 - مصعب بن زبير و عايشه 32 - مرد سقا و زوجه ( ؟ ) 33 - خسرو و شيرين و ماهىگير 34 - يحيى برمكى و مرد فقير 35 - جعفر بن موسى الهادى و محمد امين 36 - سعيد بن سالم الباهلى و برامكه 37 - زن صالحه از بنى اسرائيل 38 - هرون الرشيد و جعفر و بدوى 39 - عمر خطّاب و جوانان 40 - هرون الرّشيد و ابن القاربى 41 - هرون الرشيد و فرزند زاهد ( ؟ ) 42 - عبد الرحمن المغربى الصينى ( در نسخهء ديگر عبد اللّه نوشته ) 43 - هند بنت نعمان و عدى بن زيد 44 - دعبل خزاعى و مسلم بن وليد 45 - اسحاق موصلى و تاجر 46 - قتبيه دختر ابى\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\nعبيدهء خزاعى 47 - دو عاشق در قبيلهء طىّ 48 - ديوانه در دير هرقل 49 - عبد المسيح راهب 50 - عيسى بن رشيد و كنيزك قرة العين 51 - امين و كنيزك و ابراهيم بن مهدى 52 - بيمارى متوكل و دواى او 53 - مناظرهء سيدة المشايخ بغدادى با يكى از فضلا 54 - عجوز خوش سيما 55 - كنيزك مونس نام 56 - مناظرهء دو زن ( ؟ ) 57 - جاريه دانشمند تودّد 58 - پادشاه و ملك الموت 59 - ملك الموت و پادشاه 60 - اسكندر ذو القرنين 61 - عدالت نوشيروان 62 - زن صالحه در بنى اسرائيل 63 - زن صالحه در كعبه 64 - مالك دينار و غلام سياه 65 - مرد نيكوكار در بنى اسرائيل 66 - حجّاج و مرد صالح 67 - مرد صالح و حدّاد 68 - مرد عابد 69 - عمر خطاب و جوان مسلمان 70 - ابراهيم خواص و دختر پادشاه 71 - پيغمبر بنى اسرائيل 72 - ملّاح نيكوكار 73 - مرد نيكوكار در بنى اسرائيل 74 - ابو الحسن الدرّاج و ابى جعفر المجذوم 75 - سندباد بحرى و هفت سفر آن ( اصل اين حكايت مشكوك است و نظائر ديگر در ساير السنه دارد ولى مسلّما در اوان بحر پيمائى اعراب در سواحل هندوچين و افريقا اين حكايت در بغداد تدوين شده است ) 76 - خمره‌هاى سليمانى و مدينهء نحاس 77 - عبد اللّه معمّر قيسى و عتبة بن الحباب 78 - هند دختر نعمان و حجّاج 79 - خزيمة بن بشر و عكرمهء فيّاض 80 - يونس كاتب و وليد بن سهل وليعهد 81 - هرون الرشيد و دخترك عرب 82 - اصمعى و سه دختر 83 - ابو اسحق ابراهيم موصلى و ابليس 84 - حكايت عشق ابن عمّ جميل عذرى 85 - شكايت اعرابى از مروان حكم نزد معاويه 86 - حسين خليع و هرون الرشيد 87 - ابو اسحاق موصلى و اعمى و كنيزك 88 - ابو اسحاق موصلى و جوان 89 - المعتضد باللّه و ابو الحسن خراسانى .\r\nبعد از آن‌كه در مائهء سوّم هجرى ، تخت خلافت بغداد از المتوكل عباسى تهى گرديد ، علما و دانشمندان كه فرسودهء مظالم اين خليفهء ظاهر پرست و متعصّب بودند ، از بغداد به اطراف ممالك اسلامى متفرق و پراكنده شدند و در زير بيرق سلاطين و امراء اسلام كه در آن قرن در اصقاع مملكت پهناور اسلام\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nدر هر گوشه رايتى برافراشته و سلطنتهاى مستقلى تشكيل داده بودند ، مرفه گشتند . آثار ادبى و ذخائر علمى بغداد را كه در قرن سوّم هجرى در آن مدينة العلم ترجمه و تدوين و تأليف و تصنيف شده بود ، با خود به اطراف جهان بردند .\r\nترجمهء هزار افسانهء قديم كه آميخته بحكاياتى چند از قول مسامرين بغداد بود نيز از بغداد بمصر افتاد . از مطالعهء كه در حكايات الف ليله مىشود ، نام آخرين خليفه كه در آن ذكر شده ، المعتضد باللّه است ( خليفه المعتضد باللّه و ابو الحسن خراسانى ) . اين خليفه در سنه 289 هجرى وفات يافته و نيز در ضمن حكايات الف ليله در دو مورد اشاره بسنه هجرى مىشود :\r\n1 - در ضمن حكايت مناظرهء سيدة المشايخ واعظهء بغدادى با يكى از فضلا كه بسال 561 هجرى اشاره شده است .\r\n2 - در بعضى نسخ الف ليله در ضمن حكايت احدب و دلاك پر سخن ، اشاره بسنه هجرى كرده و ميگويد در اين سال كه 653 از هجرت گذشته است .\r\nمقريزى مورخ مصرى نيز در حدود مائهء هفتم ( سيصد سال بعد از مسعودى و ابن النديم ) از اين كتاب نام ميبرد . پس از او ابو المحاسن مورّخ مصرى كه در حدود 1470 مسيحى در مصر ميزيسته ، در كتاب خود با حمد دنف كه پهلوان يكى از حكايات الف ليله است ، اشاره نموده است و از آن معلوم مىشود كه نسخهء الف ليله را در آن تاريخ خوانده است .\r\nاز دلايل فوق و باستناد ذكر اسامى ملوك مماليك مصر و بدليل ذكر اسامى مساجد و اماكنى كه در قرن پنجم هجرى در مصر وجود داشته است ، همچو معلوم مىشود كه اين كتاب در قرن 16 مسيحى و 10 هجرى در قاهرهء مصر تدوين كامل يافته و به صورت فعلى درآمده است . حتى در نسخهء چاپ كلكته ( 1814 ) و ترجمه فارسى الف ليله در ذيل حكايت غريب و عجيب و سهيم الليل ، از توپ و تفنگ ذكر شده و اين اختراع در اواخر قرن 15 مسيحى ( 1483 ) در مصر معروف و مستعمل گرديده است .\r\nدغويه هلندى بعضى تحقيقات ديگر نيز كرده است كه نميتوان گفت تا چه\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nدرجه منطبق بر حقيقت مىباشد . از آن جمله ميگويد در حكايت اهل آن بلد كه به صورت ماهيهاى الوان مسخ شدند و برنگهاى سفيد و كبود و قرمز و زرد درآمدند ، اين الوان ، كنايه از اصناف پيروان مذاهب مختلفه يعنى مسلمان و يهود و مسيحى و مجوس مىباشد و اين الوان منطبق مىشود به آنچه در حدود 1301 مسيحى اتفاق افتاده كه در آن تاريخ ، ملك ناصر محمد بن قلاون ، پادشاه مملوك مصرى ، رعايا و اتباع خود را كه از ملل متنوعه مركب بودند ، امر فرمود كه عمائم خود را بالوان اربعه مذكور درآورند . « 1 »\r\nبالاخره با مطالعهء دلايل فوق معلوم مىشود كه حكايات بسيارى از بافته‌هاى مصر و ممالك غربى اسلام بالف ليله مزيد شده و مخصوصا از اين سنخ است حكاياتى كه از لحاظ ظرافت ادبى . لطافت و دقت خاصى ندارد و پر از خرافات بىسروته و افسانه‌هاى عفاريت و اجنّه است كه بخشونت تعبير موصوف مىباشد و در عين حال ، دين اسلام را تعظيمى بىنهايت كرده و از يهود و مجوس و نصارى با تعصّب خاصى مذمت كرده و آنان را جنايت كار و دزد و يا قاتل نشان ميدهد . و ازين مقوله است بسيارى از حكايات كه بر خلاف آداب شريفه و عفاف نفس مىباشد و مرد اديب از مطالعهء آن شرمسار مىشود و نبايد اشتباه كرد كه در اين حكايات گرچه منظره و محل وقوع آن را شهر بغداد و دربار خليفه هرون الرشيد نشان ميدهد ، ولى بحقيقت منسوب بحكايات بغدادى نيست . زيرا كه مدنيّت راقيهء بغداد و وضعيت اجتماعى و ادبى آن بالاتر از آن است كه اين مقوله حكايات كه به سفله و بىسر و پايان منسوب است ، ابداع كند و پادشاه بزرگى چون خليفه هرون الرشيد را در درجهء فرومايگان و اوباش قرار دهد . بلاترديد اين حكايات ، زائيده افكار جامعه مصرى است كه در تحت سلطنت مستبدّهء مماليك مصرى در آن تاريخ ، درجات انحطاط و پستى اخلاق را مىپيمود .\r\n\r\n\r\n","description":"","footnote":"\r\n( 1 ) - رجوع شود بانسيكلوپيدى بريطانيكا  The Thousand and one nights \r\n","page_name":" مقدمه 27 ","page_number":27},
  {"content":"\r\n\r\nطرز انشا و اسلوب كلام نسخ الف ليله و اشعار مندرجه در آن نيز دليلى ديگر بر صحّت اين مدّعاست . چه عبارت آن داراى اسلوب و بلاغت نثر عربى قديم نميباشد و از طراوت و بلاغت عصر طلائى بغداد خالى است و از اشعار قدماء عرب و جاهلين و شعراء اموى نيز استشهاد نشده بلكه بكلام دارج و عربى متعارف و عوام سوقهء مصرى نزديك است و اشعار آن نيز از قول متاخرين شعراء عصر عباسى است كه غالبا در مواقع متشابهه تكرار شده‌اند . و از شعرائى كه مستقلا نام برده ، فقط ابو نواس و ابو دلامه و ابن المعتزّ و اسحاق موصلى است . چون بعضى از حكايات مصرى كه اخيرا الحاق شده است ، ارتباطى با منابع يهودى دارد ، اوسترپ مستشرق دانماركى سعى كرده است كه آنان را به دو قسمت تقسيم كند : يك دسته كه از آداب عربى اقتباس شده و دسته ديگر كه از نقّالان يهودى نقل شده است « 1 » و عدد آنها 57 حكايت است و آنها ظاهرا عبارتند از حكايات ذيل :\r\n1 - حمّال و سه دختر 2 - دخترك مقتول 3 - گوژپشت و خياط و يهودى و مباشر و نصرانى 4 - داستان نور الدين و انيس الجليس ( مشكوك است ممكن است از صنف بغدادى باشد ) 5 - غانم و قوّت القلوب 6 - ملك نعمان و فرزندانش ( اين حكايت ممكن است مستقلا از شام تراوش كرده و بعدها در مصر الحاق شده باشد ) 7 - على بن بكّار و شمس النهار 8 - نائم و يقظان ( اين حكايت در ترجمه فارسى ذكر نشده ) 9 - نعمت و نعيم 10 - علاء الدين ابو الشامات ( از منبع يهودى مصرى است ) 11 - هرون الرشيد و ابو محمد تنبل ( از منبع يهودى است ) 12 - على بن مجد الدين ( اين حكايت با حكايت على نور الدين متشابه است و بلكه غالبا تكرار الفاظ مىباشد ) 13 - مرد دزد 14 - حكايت ولات ثلاثه مصر نزد ملك ناصر محمد بن قلاون 15 - دزد و صيرفى 16 - دزد و علاء الدين والى 17 - وردان قصاب و زن و خرس 18 - دختر پادشاه\r\n\r\n\r\n","description":"","footnote":"\r\n( 1 ) - رجوع شود بانسيكلوپدى اسلام ، صفحه 258\r\n","page_name":" مقدمه 28 ","page_number":28},
  {"content":"\r\n\r\nو بوزينه و مرد 19 - ورد الاكمام و انس الوجود 20 - برادر صاحب بدر الدين وزير يمن 21 - پسر و دختر كه در يك دبستان بودند ( ؟ ) 22 - هرون الرشيد و سيّدهء زبيده 23 - خليفه و كنيزك و شعراء 24 - هرون الرشيد و سه كنيز 25 - آسيابان و زن او 26 - ابله و خر 27 - هرون الرشيد و زبيده و قاضى 28 - خليفه الحاكم بامر اللّه و تاجر 29 - انوشيروان و كنيزك 30 - مكر زن با شوى 31 - مامون و خراب كردن هرمان 32 - دزد و تاجر 33 - هرون الرشيد و فرزند زاهد او ( اين حكايت مشكوك است و شايد در بغداد تدوين شده باشد ) 34 ، 35 ، 36 - معلم كودكان 37 - پادشاه و زن او 38 - على مصرى بازرگان ( از منبع يهودى است ) 39 - مرد حاجى و عجوز 40 - حاسب كريم الدين و ملكه ماران ( اين حكايت از مقوله حكايات مصرى است كه از منبع يهودى تراوش كرده ) 41 - جوذر بن عمر و برادرانش ( از منبع يهودى مصرى است ) 42 - غريب و عجيب و سهيم الليل 43 - ابى عامر بن مروان وزير ملك ناصر 44 - دليلهء محتاله و زينب نسّابه ( از منبع يهودى مصرى است ) 45 - سيف الملوك و بديع الجمال ( اوسترپ معتقد است كه اين حكايت از اصل فارسى هزار افسانهء قديم مىباشد ) 46 - خليفه صياد و خليفه هرون الرشيد 47 - مسرور و زين المواصف 48 - على نور الدين و مريم زناريه ( با حكايت على شار منطبق و متشابه است و تكرار همان حكايت است ) 49 - مرد صعيدى و زن او 50 - جوان بغدادى و كنيزك او 51 - ابو صبر صبّاغ و ابو قير دلّاك كه ( در ميان ملحقات مصر بهترين حكايتى است كه داراى ظرافت ادبى و تعليم اخلاقى مىباشد ) 52 - عبد اللّه برّى و عبد اللّه بحرى ( از مأخذ يهودى است ) 53 - هرون الرشيد و ابو الحسن عمانى 54 - ابراهيم فرزند خصيب پادشاه مصر 55 - قمر الزمان و كوكب الصباح و عميد گوهرى ( از مأخذ يهودى است ) 56 - عبد اللّه فاضل و الى بصره ( از مأخذ يهودى است ) 57 - معروف پاره‌دوز ( از مأخذ يهودى است ) .\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\n\r\n3 - مؤلف الف ليلهء عربى\r\nچنان كه گفتيم ، كتابى كه بكسوت لغت عرب بنام الف ليلة و ليلة ، مطبوع و متداول است ، در حدود قرن دهم هجرى در مصر صورت تدوين و انتظام يافته و نسخه‌اى كه از روى آن آنطوان گلان فرانسوى ترجمه كرده است ، در 1548 مسيحى وجود داشته و بنابر آنچه ويليام لين انگليسى در ترجمه كه از الف ليله به زبان انگليسى كرده است ، دقيقا تحقيق نموده ، اين مجموعه ما بين 1475 و 1565 م . جمع‌آورى شده است و مؤلف آن شخص اديب و نويسنده نبوده است كه براى تأليف و تصنيف يك كتاب افسانه از مدّ نظر ادبى اقدام كرده باشد . بلكه نقّال يا افسانه‌سرائى بوده است كه مقدار كثيرى حكايات و افسانه‌هاى مختلف در ذاكره داشته و با قوّت بيان و سخنورى تقرير ميكرده و آنها را با ترجمهء الف ليله كه از بغداد بمصر افتاده بود ، اضافه و مخلوط كرده است . دليل بر اين مدّعا آنست كه : اولا نسخ خطى متعدد كه از الف ليله موجود است ، همه از حيث انشاء و انتظام حكايات و نسق ليالى با يكديگر اختلاف و تباين كلى دارند . ثانيا اسلوب عبارت و طرز انشاء هريك از آن حكايات نيز با يكديگر مختلف است . آنچه از مقوله حكايات قديمه و ملحقات بغدادى است ، از حيث بلاغت و سلالت كلام و انسجام ، بر ملحقات مصرى رجحان دارند . ثالثا در ملحقات مصرى ، بعضى كلمات موجود است مانند « يا ساده » و « قال الراوى » كه در ضمن كلام و تقرير گفته مىشود و عينا از اصل حكايت نقل و بكتاب انتقال يافته . و بالاخره اين كتاب در كشور مصر در عهد سلاطين مماليك بدست « راويان اخبار و ناقلان آثار و طوطيان شكرشكن شيرين‌گفتار » دست بدست ميگشته و همه جا در آن تكرار و اضافه و الحاق راه مىيافته تا آن‌كه بطبع رسيده و به صورت مطبوع ثابت و مستقر گرديده است .\r\n\r\n","description":"","footnote":"","page_name":" مقدمه 30 ","page_number":30},
  {"content":"\r\n\r\n\r\n4 - وجه تسميه\r\nاصل فارسى كتاب كه موسوم بهزار افسانه بوده ، پس از آن‌كه به عربى ترجمه شده ، بالف ليله ناميده شده است . زيرا كه مسعودى كتاب را به اين نام ميخواند آنجا كه ميگويد : « مثل كتاب هزار افسان و تفسير ذلك بالعربّيه الف خرافة و الخرافة بالفارسية يقال لها افسانه و الناس يسمّون هذا الكتاب الف ليلة » .\r\nبا آن‌كه عدد حكايات و قصص آن بهزار نميرسد ، ولى از آنجا كه عدد هزار ، كنايه از كثرت است ، كتاب را ايرانيها بهزار افسانه و عربها بتقليد ، الف ليله ناميده‌اند . خصوصا اينكه ميبايستى هزار شب بر شهرزاد بگذرد تا از شوى خود ، سه طفل حاصل كند و علاقهء ابوّت به اطفال ، مانع از قتل مادر آنها گردد .\r\nظاهرا اسم الف ليله و ليله مستقلا بر اين كتاب در موقعى داده شده است كه آن را اخيرا در مصر به صورت انتظام و تدوين درآورده‌اند و اين اسم ممكن است براى جلب خاطر و جذب توجه باشد كه جامع مصرى به آن داده است .\r\nاگرچه انتظام شبها و ترتيب حكايات و تقسيم آن بليالى در نسخ خطى ، مختلف است و ژيلد ميستر  Gildemeister  عقيده دارد كه تغيير اسم الف ليله بالف ليله و ليله ناشى از تنفّرى است كه اهالى مشرق زمين خصوصا اعراب باعداد تام :\r\n Nombre ronds \r\nدارند و اين‌گونه اعداد را نحس ميشمارند ( ! ) . « 1 »\r\n\r\n5 - تعاليم الف ليله و ليله\r\nعلاوه بر تفريح و فكاهه كه مقصود اصلى از وضع قصص الف ليله مىباشد ، حكايات مذكور متضمن تعاليمى چند است كه از لحاظ اخلاقى ، اهميت\r\n\r\n\r\n","description":"","footnote":"\r\n( 1 ) - رجوع شود به انسيكلوپيدى ، اسلام صفحه 258\r\n","page_name":" مقدمه 31 ","page_number":31},
  {"content":"\r\n\r\nخاصى را واجد است و صرف‌نظر از ذكر آن نشايد كرد . اين كتاب بطورى كه گفتيم ، در طى ادوار مختلفهء باستانى و اماكن متعدده تاريخى ، از آداب مللى كه در آن خلط و آميزش داشته ، رنگهاى مختلف گرفته است و بنابراين داراى تعاليم قبيحه و مبادى حسنه ، هر دو مىباشد . هر دسته حكايات ، يادگار ملتى و اثر فكر جماعتى است . از اخلاق عمومى متداوله آن ملت و جماعت اشاراتى دارد . اگرچه هر حكايتى به خودى خود ، واحدى است كه يك نتيجه اخلاقى پسنديده يا ناپسند از آن اتخاذ ميتوان كرد ولى من حيث المجموع ، مبادى چند را متضمن است كه از مطالعهء دسته اكثر يا مجموع حكايات و قصص استخراج مىشود .\r\nاز جمله مبادى و تعاليمى كه امروزه با مقايسه ترقى آداب ، چندان مستحسن نيست و بلكه بعضى از آن در نظر اخلاق عصرى ناشايست و قبيح به نظر ميرسد ، همانا تقبيح از اخلاق زنان و سوءظن نسبت بجنس لطيف مىباشد .\r\nچنان كه زمينه اين حكايت كه بر روى غدر و خيانت زنان دو شاهزاده ( شاه‌زمان و شهريار ) وضع شده است ، اين معنى را همه جا تكرار كرده و از كيد و مكر و بىوفائى و خيانت اين جنس حكايتها گفته است . ولى آداب و علوم امروزه كه مبتنى بر قاعدهء تربيت نسوان است ، مثبت اين معنى است كه زن و مرد در استفاده از بركت دانش و از طفيل تربيت ، هر دو يكسان هستند . خلّاق عالم ، هر دو جنس را مستعد اخلاق فاضله قرار داده و بهرهء زنان را از لذايذ علم و فوائد دانش ، مساوى با مردان مقرر فرموده است تا به جائى كه در تمدن غربى ، هم اكنون ازمّه بعضى امور مشكلهء اجتماعى را بدست آنان تفويض كرده‌اند . ولى در آغاز تاريخ در هنگامى كه اجتماع بشرى ، مراحل ابتدائى پيدايش و تشكيل را مىپيمود ، به حكم تقدم طبيعى مرد بر زن ، اين طايفه را كوچكتر از آنچه در واقع و نفس الامر بودند ، قرار ميداد و حسّ خودخواهى و خودپسندى و غرور كه از طبايع فطرى انسان است ، مردان را برمىانگيخت كه جنس زنان را محكوم باطاعت عميا و كوركورانه كند . در حينى كه براى خود ، انواع آزادى و تعدّى و\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\nاعتساف را قائل و مباح ميدانست ، از قرينهء خود انتظار ميداشت كه بوفا و پاك دامنى زيسته و از حريم حرم تجاوز نكند .\r\nكتاب الف ليله كه يادگار قديمترين اعصار تاريخ و زائيدهء افكار ابتدائى بشرى است ، به خوبى اين معنى را متضمن است . هرچند در پارهء از حكايات ، مخصوصا از ملحقات بغدادى كه در مدنيت راقيهء اسلام بر اين كتاب افزوده شده است ، حكاياتى چند از زنان پاك‌دامن و صالحه نقل مىكند كه بهترين آنان عبارت است از حكايت زن نيكوكار و بريدن دست او يا حكايات غرامى منقول از بنى عذره يا زنان صالحه بنى اسرائيل و امثال آن‌كه بهترين سرمشق صلاح و سداد و تقوى زنان را نشان ميدهد ، ولى چون عدهء اين حكايات نسبة قليل است ، در برابر حكايات متعدده كه همه حاكى از كيد و غدر و بيوفائى زن نسبت بقرين اوست ، وزنى ندارد . بعضى ازين حكايات از حدود ادب و عفاف به حدى خارج شده است كه در ملل راقيه ، كتاب الف ليله را انحطاط كامل بخشوده و انتشار ترجمه‌هاى اصلى آن كتاب را بعنوان اينكه بر خلاف آئين عصمت و عفت است ، قانونا ممنوع داشته‌اند و اخيرا از نسخ جديد الطبع ، اين‌گونه حكايات را حذف و تنقيح و تهذيب كرده‌اند . سزاوار است كه در زبان فارسى نيز اگر ترجمهء فصيح و بليغ آن را بخواهند تجديد طبع كنند ، به لحاظ اخلاق ، از پاره‌اى از آن حكايات صرف‌نظر كنند . « 1 »\r\nديگر از تعاليم فاسده بعضى از حكايات اين كتاب ، تشويق بعيش و نوش و لهو و لعب است كه آن را غايت قصواى حظّ بشرى قرار داده است . بطورى كه خليفه هرون الرشيد را كه مدلول سعادت و مفهوم عزّت است ، همه جا در انواع لذائذ نفسانى و اقسام لذات جسمانى ، چنان مصور ساخته كه در درياى فسق و فجور و اعمال ناپسنديده ، از شرب مسكر و شهوت پرستى مستغرق مىباشد . شك نيست كه بيرون از خوردن و خفتن و خارج از جهان مادّى ، لذائذ و حظوظى\r\n\r\n\r\n","description":"","footnote":"\r\n( 1 ) - لازم به ذكر است كه اين مهم اخلاقى ، سرانجام در چاپ حاضر تحقق يافت . ويراستار\r\n","page_name":" مقدمه 33 ","page_number":33},
  {"content":"\r\n\r\nمعنوى از براى انسان نهفته است كه از نظر فلسفه ، لذت آن ابقى و اتم و اكمل است و در آداب بشرى ، مؤلفات عرفان و فلسفه اخلاق مشرق زمين ، بهترين داعى اين مقصود جليل و بزرگترين منادى اين كمال نفس انسانى ميباشند . و آنچه از اين قبيل باشد ، در حكايات الف ليله معدودى بيش نيست كه داراى تعاليم لطيف و معانى بلند است . مانند حكايت خمره‌هاى سليمانى و كتيبه‌هائى كه هيئت اعزامى در مدينهء نحاس خوانده‌اند . و همچنين امثال حكمت‌آميز از زبان وحوش و سباع و طيور و بعضى حكايات از زّهاد و عبّاد . ولى اين حكايات در قبال ساير قصص كه همه جا دعوت بعيش و نوش و تن‌پرورى مىكند ، مانند جواهر گران‌بهائى است كه در ظرف مملّو از سنگ ريزهء كم‌قيمت مخلوط كرده باشند .\r\nاز آثار شجاعت و جنگجوئى ، باستثناى آنچه در حكايت ملك نعمان و فرزندان او شركان و ضوء المكان ذكر شده و باستثناى حكايت مملو از جنگ‌نامهء غريب و عجيب و سهيم الليل ، در الف ليله كمتر حكايتى ديده مىشود . در مشرق زمين بر خلاف شاهنامه كه كتاب مخصوص ملوك و امرا و مرزبانان بوده است ، كتاب الف ليله مخصوص طبقهء سوم هيئت اجتماعيه و عامّه و اهل سوق مىباشد و به اخلاق و عادات بورژوازى بيشتر قرابت دارد . حكايات عيّاران و طرّاران شهرى ، مانند احمد دنف و حسن شومان كه در سايه مهارت در دزدى و طرارى از طرف سلطان بپاسبانى و حراست شهر مامور شدند ، منحصر و مخصوص به اين كتاب است . از بسيارى آداب حميده ، مانند وفا در حكايت عمر خطاب و جوانان ، كرم در حكايت حاتم طىّ و معن زائده و عكرمه فياض و يحيى برمكى ، عدالت و ايثار نفس و جوانمردى در حكايات ابو صبر و ابو قير و جوذر و برادرانش و علاء الدين ابو الشامات ، مشورت و سياست مدن مانند حكايت پادشاه و پسر و كنيزك و وزراء سبعه و حكايت ملك جليعاد و وزير شماس و فرزندان آنان در اين كتاب ، نفايسى توان يافت كه آن را شأنى رفيع و مكانتى بلند در آداب شرقى بخشوده است .\r\n\r\n","description":"","footnote":"","page_name":" مقدمه 34 ","page_number":34},
  {"content":"\r\n\r\nبالاخره يكى از تعاليم مهمهء اين كتاب ، دعوت بتفويض و تسليم به قضا و قدر است . اين اصل كه در غالب كتب شرقى يافت مىشود ، تا آن حد براى خوانندگان ، نافع و مستحسن است كه منجر بلاقيدى و تن آسائى نشود و خواننده را از سعى و عمل كه سنّت ثابته عالم خلقت و تكليف مؤكد انسانى است ، باز ندارد ، و مخصوصا براى جوانان كه در حداثت سن به خواندن كتب افسانه و قصص ، رغبتى كامل دارند ، قرائت الف ليله ازين مدّ نظر ، خالى از خطر نيست .\r\nاگرچه حكايات مسافرين و سياحان كه در نتيجه كوشش و جدّ و جهد و تحمل آلام و شدائد ، دوباره از غربت به وطن بازگشته و پس از مقاسات كربت و انواع محن ، روى راحت و سعادت ديدند ، تا درجهء جبران اين معنى را مىكند . و ميتوان گفت سفرهاى هفتگانه سندباد بحرى كه روبنسون كروسوى مشرق زمين است ، براى جوان ، بهترين سرمشق سعى و عمل مىباشد كه بداند تا رنج نبرد ، گنج نيابد و تا تحمّل شدائد سفر نكند ، در حضر عزت نبيند . آنجا كه سندباد بحرى بسندباد حمّال گفت : « اى برادر ، بدان كه من اين سعادت نيافتم مگر پس از رنجهاى سخت . و مرا نگر كه بسى رنجها برده‌ام و هفت سفر كرده‌ام .\r\n « به قدر الكدّ تكتسب المعالى * و من طلب العلى سهر اليالى\r\nيغوص البحر من طلب اللئالى * و يخطى بالسيادة و النوال\r\nو من طلب العلى من غير كدّ * اضاع العمر فى طلب المحال » \r\n\r\n6 - نسخ خطى و ترجمه و طبع الف ليله\r\nمحققين و كتاب شناسان اروپا كه در خصوص الف ليله تحقيق و تدقيق كرده‌اند ، نسخ خطى الف ليله را كه فعلا در كتابخانه‌هاى اروپا وجود دارد ، بسه دسته تقسيم كرده‌اند : دستهء اول ، نسخ قديمه آسيائى كه غالبا ناقص است و شامل حكايات صدر كتاب مىباشد و اين نسخ در ايران و بغداد ، استنساخ و\r\n\r\n","description":"","footnote":"","page_name":" مقدمه 35 ","page_number":35},
  {"content":"\r\n\r\nتحرير شده . دستهء دوم و سوم ، نسخى است كه در مصر در ادوار اخيره نوشته شده است . اختلاف ما بين نسخ خطى ، زياد است . ولى در حكايات صدر كتاب ، همه مشترك هستند و بعضى حكايات ملحقهء مصرى در بعضى نسخ وجود ندارد .\r\nاخيرا شنيده شد كه در روسيه ، نسخهء خطى قديمى از هزار افسانه بدست افتاده است . ولى كمّ و كيف اين خبر هنوز محقق نگرديده . اولى ترجمهء اين كتاب به زبان فرانسه بتوسط انطوان گلان  Antione Gaulland  در 1712 - 1714 اتفاق افتاده و ترجمهء او ، اين كتاب را در مغرب زمين مشهور و معروف كرد و تاثيرات عمده در تاريخ ادبى اروپا نمود . ولى اين ترجمه از لحاظ صحت مطالب و انطباق آن با اصل ، نواقصى و معايبى داشت . تا اينكه ويليام لين انگليسى در 1840 ، ترجمه صحيحى از آن بلغت انگليسى انتشار داد كه محتوى تحقيقات در اصل و مأخذ كتاب و متضمن يادداشتها و حواشى نافع بود . بعد از او سر ريچارد بورتن  Sir Richard Burton  انگليسى در 1885 ترجمه ديگرى كامل‌تر از نسخه ويليام لين منتشر ساخت . و بعد از او دو ترجمه آلمانى بتوسط  Inselverlag  و بفرانسوى بتوسط مسيو ماردروس  Mardrus  در 1899 منتشر گرديد و تاريخ طبع نسخ اصلى عربى كتاب از اين قرار است :\r\n1 - طبع كلكته در چهار جلد 1842 - 1839 م .\r\n2 - طبع برسلو در دوازده جلد 1843 - 1835 م .\r\n3 - طبع بولاق مصر در چهار جلد 1251 ه 1863 م ( كه ظاهرا ترجمهء فارسى اخير از روى آن شده است ) .\r\n4 - طبع قاهره .\r\n5 - طبع بيروت 1912 م .\r\n\r\n","description":"","footnote":"","page_name":" مقدمه 36 ","page_number":36},
  {"content":"\r\n\r\n\r\n7 - الف ليله فارسى\r\nپس از آن‌كه نسخه طبع بولاق منتشر گرديده است ، در حدود 1260 هجرى در تبريز بترجمه فارسى آن اقدام شده و اين ترجمه در حدود 1280 ق .\r\nبطبع رسيده و بطورى كه در مقدمه آن اشعار مىشود ، در زمان محمد شاه ( صاحب اختيار كلّ ممالك آذربايجان ، بهمن ميرزا ، بهين فرزند وليعهد نايب السلطنه عباس ميرزا ) عبد اللطيف طسوجى تبريزى را فرمودند كه اين نسخهء بديع را از تازى بپارسى درآورد و افصح الشعرا ميرزا محمد على سروش اصفهانى را فرمودند بجاى اشعار عربى ، شعر فارسى از كتب شعرا ، مناسب همان مقام نويسد و هر شعرى كه بقصهء و حكايتى منوط و مربوط مىباشد ، مضمون آن را خود ، انشاء نمايد .\r\nاين ترجمه در دوران سلطنت محمد شاه شروع شد و پس از 1264 ق . كه وى وفات يافته و نوبت سلطنت بناصر الدين شاه رسيده است ، اين خدمت بپايان آمده .\r\nقديمترين نسخهء خطى كه از حيث نفاست خط و تصاوير و تذهيب بمنتهاى كمال است ، نسخه‌ايست كه در كتابخانهء سلطنتى در تهران موجود مىباشد و در مقدمهء آن مينويسد : « كمترين كاتب حضرت السلطانى محمد حسين الطهرانى تحرير نمود 1269 . » و در پايان آن مينويسد : « بسركارى و دستيارى خانه‌زاد دولت ابد مدت قاهره ، دوستعلى خان معيّر الممالك ، اين شش جلد كتاب مستطاب الف ليله كه در مدت هفت سال تمام اتمام يافت و غيرت هشت روضهء عليين و نگارخانهء چين آمد ، صورت اختتام پذيرفته ، انجام گرفت . . . چاكر درگاه آسمان خرگاه ، رشيد الدين منشى بيكدلى بتحرير اين چند كلمه پرداخت ، فى شهر محرّم الحرام سنه 1267 »\r\nاز حيث فصاحت كلام و حسن تعبير و سلاست سخن و كمال انسجام ،\r\n\r\n","description":"","footnote":"","page_name":" مقدمه 37 ","page_number":37},
  {"content":"\r\n\r\nترجمهء الف ليله يكى از آثار بديعهء زبان فارسى است كه در قرون اخيره بظهور پيوسته است و شاعر مذكور در فوق نيز در انتخاب اشعار و بنظم آوردن ابيات مناسب ، حسن سليقه و كمال ذوق را به كار برده است و براى آن‌كه نمونهء از نثر آن ترجمه به نظر آيد ، بنقل يكى از حكايات بديعه كه متضمن منفعت اخلاقى است ، ذيلا مبادرت ميرود :\r\n« روايت كرده‌اند كه در ميان خلفاى بنى عباس ، خليفهء داناتر از مأمون نبود .\r\nكه جميع علوم ، نيك بدانستى و او را در هر هفته ، دو روز مجلس مناظرهء علما منعقد ميشد و فقيهان و متكلمان ، هريك در مرتبهء خويش مينشستند . روزى مأمون با فقيهان و متلكمان نشسته بود . مردى غريب كه جامهء سفيد و كهن در بر داشت ، بمجلس اندر آمد و پائين‌تر از همه بنشست . فقيهان بسخن گفتن شروع كردند و بحلّ مسائل مشكله اقدام نمودند . و ايشان را عادت اين بود كه مسئله را باهل مجلس ، يكان يكان عرضه مىداشتند و هركدام از اهل مجلس را لطيفهء يا نكته به نظر ميآمد ، آن را ذكر ميكرد . پس مسئله را در آن روز بتمامت اهل مجلس عرضه داشتند تا نوبت بدان مرد غريب رسيد . آن مرد ، سخن گفتن آغاز كرد و جوابى نيكوتر از جواب فقيهان داد . سخن او را خليفه تصديق كرد و بپسنديد و فرمود بالاتر از آن مكانى كه نشسته بود ، بنشيند . چون مسئلهء دوم طرح شد و نوبت سخن گفتن به دو رسيد ، جوابى بهتر از جواب نخستين باز گفت . مأمون فرمود كه از آن مكان نيز بالاتر بنشيند تا اينكه نزديك بخليفه نشست . چون مناظره بانجام رسيد ، آب حاضر آورده ، دست بشستند و بملاطفت و مهربانى بيفزود و وعده انعام و احسانش بداد . آنگاه مجلس شراب مهيا كردند . نديمان را بخواست و پيمانهء شراب بگردش آوردند . در حال بر پاى خاست و گفت : اگر خليفه ، مرا اجازت دهد ، يك سخن بگويم . خليفه گفت : هرچه خواهى ، بگوى .\r\nآن مرد گفت : بر خليفه عيان شد كه من امروز در مجلس ، پست‌ترين مردمان بودم و خليفهء زمان ، مرا بسبب اندك دانشى كه از من بظهور آمد ، به خود نزديك خواند و در درجهء بلندم جاى داد . اكنون هميخواهد كه ميانهء من و اندك دانش ،\r\n\r\n","description":"","footnote":"","page_name":" مقدمه 38 ","page_number":38},
  {"content":"\r\n\r\nجدائى افتد تا از عزّت بذلت و از كثرت بقلّت اندر آيم . حاشا كه خليفهء جهان به اين اندك دانشى كه من دارم ، حسد برد . از آن‌كه مرد ، چون شراب بنوشد ، عقل او زايل گردد و جهل بر او نزديك شود و ادبش بيك سو رود و در چشم مردمان ، پست نمايد . از راى بلند خليفه اميد دارم كه اين گوهر گرانبها را از من باز نگيرد . چون خليفه مأمون اين سخن بشنيد ، او را مدحت گفت و در همان مرتبه بلندش بنشاند و بتوقير و تعظيمش بيفزود و او را صدهزار درم و خلعتى فاخر بخشود و پيوسته در مجلس مناظره ، او را به خود نزديك مىنشاند . »\r\nو نيز براى نمونه از اشعار و نظم فارسى كه مرحوم سروش انتخاب يا خود شخصا انشا كرده است ، يك قطعه از حكايت على نور الدين و كنيزك انيس الجليس در اينجا آورده شد و ابتدا اصل عبارت از نسخه عربى و سپس ترجمهء آن نقل مىشود : « 1 »\r\n« ثم انّه لمّا سمع الخليفه قولها فى شعرها صعب عليه التفريق بينهما و عزّ عليه و قال للصبى يا سيدى انّ هذه الجارية قد ذكرت فى شعرها انّك عاديت سيدها و من ملكها فاخبرنى انت من عاديت و من له عليك طلب فقال نور الدين و اللّه يا صيّاد جرى لى و لهذه الجارية حديث عجيب و امر غريب لو كتب بالابر على آماق البصر لكان عبرة لمن اعتبر فقال الخليفه اما تحدّثنا بماجرى لك من حديثك و تعرفنا بخبرك عسى ان يكون لك فيه فرج فان فرج اللّه قريب فقال نور الدين يا صيّاد هل تسمع حديثنا نظما او نثرا فقال الخليفه النثر كلام و الشعر نظام فاطرق نور الدين رأسه الى الارض و انشد يقول :\r\n يا خليلى انّى هجرت رقادى * و همومى زادت لبعد بلادى\r\nكان لى والد علّى شفوق * غاب عنّى مجاور الالحاد\r\nفاتت بعده علىّ امور * صرت منها مفتت الاكباد\r\nاشترى لى من الجوارى خودا * ذات حسن فيها تمام الرشاد \r\n\r\n\r\n","description":"","footnote":"\r\n( 1 ) - جلد اوّل صفحه 243 طبع المطبعة الكاتوليكية بيروت 1914 م .\r\n","page_name":" مقدمه 39 ","page_number":39},
  {"content":"\r\n\r\n سمتها البيع اذ تزايد همّى * و جرى البين لم يكن بمرادى\r\nو اذا ما دعا عليه مناد * زاد فيها شيخ كثير العناد\r\nفلهذا اغتظت غيظا شديدا * نترتها يدى من الاوغاد\r\nفتردّى ذاك اللئيم بغيظ * و تلظت فيه لظى الالحاد\r\nمن همومى لكمته بيمينى * و شمالى حتى شفيت فؤادى\r\nو من الخوف قد اتيت لدارى * و تغيّبت خفية الاضداد\r\nامر الحاكم العظيم بمسكى * فاتى الحاجب الكثير السداد\r\nرامزا لى انى اسير بعيدا * حذرا من شماتة الحسّاد\r\nفخرجنا من دارنا جنح ليل * طالبين المقام فى بغداد\r\nليس شيئى من الذخاير عندى * دونها منحة الى الصياد\r\nغير انّى اعطيك محبوب قلبى * فتيقّن انّى وهبت فؤادى \r\nفارسى على بن خاقان ، خليفه را كه به لباس ماهيگير بود ، گفت :\r\n« همىبينم كه از اين كنيزك و عود نواختن او در طرب شدى . خليفه گفت :\r\nآرى . على نور الدين گفت : اگر ترا پسند افتاد ، كنيز را به تو هديه كردم ، هديهء خداوندان كرم كه از بخششهاى خويش پشيمان نشوند . پس على بن خاقان بر پاى خاست و كنيزك را بخليفه كه به صورت صياد بود ، بداد و گفت : هديه از من بپذير . انيس الجليس نظر بسوى او كرد و گفت : يا سيدى :\r\n دورى ز برت سخت بود سوختگان را * سختست جدائى بهم آموختگان را \r\nعلى چون اين بشنيد ، گفت :\r\n در هجر تو مرگ هم‌نشينم بادا * منظور دو ديده آستينم بادا\r\nگر بىتو بكام دل برآرم نفسى * يا رب نفس بازپسينم بادا \r\n\r\n","description":"","footnote":"","page_name":" مقدمه 40 ","page_number":40},
  {"content":"\r\n\r\nخليفه چون سخن ايشان بشنيد ، از هم جدا كردن ايشان ، او را سخت دشوار آمد . رو بعلى نور الدين كرده ، گفت : اى خواجه ، مگر تو خيانتى كرده يا غرامتى بر ذمهء تست و بدان سبب گريخته ؟ على نور الدين گفت : اى صياد ، حديث خود را نظم گويم يا نثر ؟ خليفه گفت : كلام نثر ، سخن گفتن است و كلام نظم ، در سفتن . پس نور الدين اين ابيات انشاد نمود :\r\n به شهر بصره مرا بود مهربان پدرى * كه داشت در تن و چشمش مرا چو جان و بصر\r\nيكى كنيزك بهر نشاط من بخريد * بديع چهره و مجلس فروز و رامش‌گر\r\nز رنگ چهرهء او خانه‌ام پر از گلبرگ * ز بوى طرّهء او كلبه‌ام پر از عنبر\r\nپدر نماند و تمامى به كار او كردم * بمانده بود مرا آنچه سيم و زر ز پدر\r\nمرا كنيزك من گفت رو مرا به فروش * چو ديد دست من بىنوا تهى از زر\r\nگرفته دست نگارين شدم سوى بازار * كه جان خويش فروشم بها بيار و ببر\r\nهزار مشترى از بهر او پديد آمد * كه داشت روئى چون روى زهرهء ازهر\r\nدر آن ميانه يكى پير بدگهر برخاست * شمرد سيم و ببرد آن نگار سيمين بر\r\nچو يار خويش بديدم روانه شد با غير * زدند گفتى اندر روان من آذر \r\n\r\n","description":"","footnote":"","page_name":" مقدمه 41 ","page_number":41},
  {"content":"\r\n\r\n بهر دو دست درآويختم به دو از رشك * كه عشق و رشك شد آميخته به يكديگر\r\nبكوفتم به زمين پير ديو گوهر را * گرفتم از وى آن لعبت پرى پيكر\r\nشدم به خانه بر انديشهء عدو كامد * غلامى از پدرم نام نيك او سنجر\r\nچه گفت گفت كه آن پير ناسپاس كنون * بر امير بيامد ز تو شكايت‌گر\r\nامير شهر بحبس تو نيز فرمان داد * ببند رخت از اينجا كه نيست جاى مقر\r\nنماز شام برون آمديم از بصره * من و كنيزك من با هزار گونه خطر\r\nهمان كنيزك دلبند دلفريب اين است * كه دارم او را مانند جان همى در بر\r\nبهديه دادمش اينك ترا ايا صياد * كدام هديه كه از جان بود گرامىتر » \r\n\r\n8 - الف ليلهء منظوم\r\nآخرين اثر الف ليله در زبان فارسى ، همانا نظم آن كتاب است كه ابو الفتح خان دهقان سامانى اصفهانى بتشويق سليمان خان ركن الملك شيرازى ، وزير اصفهان كه وزيرى شعردوست و شاعرپرور بوده است ، آن را بنظم آورده است و هزار دستانش نام نهاد و در 1313 هجرى قمرى بطبع رسيده و تاريخ آن را گفته‌اند : « باغ گل داد طبع دهقان باز » و شاعر در اين كتاب ، التزام كرده است كه\r\n\r\n","description":"","footnote":"","page_name":" مقدمه 42 ","page_number":42},
  {"content":"\r\n\r\nاسامى روزها و ماهها را در ضمن هزار و يك شب به فارسى نام ببرد و هريك را ببيتى دو بنهايت لطيف ، افتتاح نموده . چنان كه در شبانهء دوم گويد :\r\n شب دوّم چو آشكار شد * شه بر لعبت دلارا شد\r\nآن شب غصه سوز عيش اندوز * بد شب دلفروز بهمن روز\r\nبوسه زد بر لبان هوش ربا * گفت اى آفتاب ماه‌لقا\r\nبگشا خوش ز هم لب شيرين * كن تمام آن حكايت دوشين \r\nپايان\r\n\r\n","description":"","footnote":"","page_name":" مقدمه 43 ","page_number":43},
  {"content":"\r\n . \r\n","description":"","footnote":"","page_name":" مقدمه 44 ","page_number":44},
  {"content":"\r\n\r\n\r\nنمونهء از الف ليلهء منظوم\r\n چون گهر سنج شد شب چل و پنج * چشم نرگس بيافت عشوه و غنج\r\nزلف سنبل عبير افشان شد * حالت بلبلان پريشان شد\r\nشاه خوش پى در آن شب دى مهر * شد بر شهرزاد نيكو چهر\r\nآخت تيغى به كشتنش چالاك * تا نهانش كند چو گل بر خاك\r\nآنگه از جاى جست دنيا زاد * رفت بگرفت تيغ دل پر باد\r\nريخت از ديده اشك خون آلود * خواند اين آتشين غزل را زود\r\nشب مهر است و شاه بىمهر است * قاتل شهرزاد گلچهر است\r\nخواهد از يار خويش كين كشدا * يار خود را كسى چنين كشدا\r\nخاصه يارى كه لاله رخسار است * بلبل آواز و كبك رفتار است\r\nگفت خواهد هزار دستان نغز * همه حكمت تمام جوهر و مغز\r\nشب دى مهر و نيمهء ماه است * مىندانم چه بر سر شاه است\r\nماه را خواهد او دو نيم كند * دل خورشيد پر ز بيم كند\r\nبر كشيدست تيغ بر سويش * بى خبر از دو تيغ ابرويش\r\nآن غزال از غرل چو فارغ گشت * خسرو چين ز خون او بگذشت\r\nگفت خندان به دو كه اى گل رو * بگشا لب چو بلبل خوش گو\r\nقصهء دوش را بسر برسان * شكر افشان شو از پى دستان\r\nچونكه از شاه اين سخن سر زد * آن پرى سوى داستان پر زد\r\nگفت آنجا فسانه راه بريد * كه بسوى حسن عروس بديد\r\nپسرى ديد شوخ و شهر آشوب * كرده خورشيد خيره از رخ خوب\r\nگلرخ و مشكموى و مشكين خال * خود غزال و دو چشم مست غزال\r\nرسته او را بنفشه از گل تر * بسته بر گل دو دسته سنبل تر\r\nتيرى او را ز غمزه جستن كرد * بر دلش تا به پر نشستن كرد \r\n\r\n","description":"","footnote":"","page_name":" مقدمه 45 ","page_number":45},
  {"content":"\r\n\r\n گفت گريان چه مىشود يا رب * كه مرا جفت او كنى امشب\r\nلاله را توامان كنى با سرو * كبك را آشنا كنى بتذرو\r\nدور سازى ز احدب شومم * نكنى همنشين آن بومم\r\nكى مرا تاب روى آن زشت است * سرخ گل كى سزاى انگشت است\r\nاى خدا در نگر به چشم ترم * كن ترحم به حالت پدرم\r\nبخت او را بساز فرخنده * پيش خلقش مساز شرمنده\r\nاين بگفت و ز غم گرستن كرد * در دلش برق آه جستن كرد\r\nاندر آن حال احدب بدخو * رفت در پيش آن بهشتى رو\r\nتا كه بوسى ربايد از ذقنش * نوشد آب حيات از دهنش\r\nروى برتافت سرو سيمين تن * شد چو كبك درى به پيش حسن\r\nزان حكايت بتان بخنديدند * در دل اين قصه را پسنديدند\r\nشد ز كردار او حسن شادان * زر فشان شد بر آن پريزادان\r\nزان زر خوش عيار سيم تنان * بر شكفتند همچو ياسمنان\r\nبسرودند شادمان بحسن * كاى بدلها ز زلف بسته رسن\r\nكيست احدب عروس همسر تو است * اين‌چنين خور سزاى خاور تو است\r\nچون حسن از بتان شنيد چنين * بر زد از لب تبسمى شيرين\r\nاز قضا اندر آن همايون شب * شمع دادندى آنچه بر احدب\r\nشدى از شوميش همى خاموش * شاد گشتى عروس ديباپوش\r\nدر دل اينسان بگفتى از سر سوز * كاى خدا اختر مرا بفروز\r\nكن خمش شمع جان احدب را * از قمر دور ساز عقرب را\r\nزاغ را ره مده بكبك درى * اهرمن را مساز جفت پرى\r\nپس از آن بتان سيمين تن * همه بيرون شدند ماند حسن\r\nعذر او را بخواست احدب و گفت * كه مرا بس دل از فر تو شكفت\r\nحاليا وقت بازگشت بود * هركه بايد بجاى خويش رود\r\nبرو اين‌جا دگر درنگ مكن * جاى بر اهل خانه تنگ مكن \r\n\r\n","description":"","footnote":"","page_name":" مقدمه 46 ","page_number":46},
  {"content":"\r\n\r\n چون حسن اين شنيد رفت برون * غول پيش پرى بماند درون\r\nاندر آن حال شد عيان عفريت * با حسن بر فروخت چون كبريت\r\nگفت بيرون در آمدن از چيست * آن پريرو سزاى احدب نيست\r\nحالى احدب برون شود از كاخ * تو به پيش عروس رو گستاخ\r\nعيش كن در بهشت با آن حور * همچو پروانه شاد شو زان نور\r\nگو بدان مه كه شوهر تو منم * مخور انده كه همسر تو منم \r\n« نقل از صفحهء 67 هزار دستان دهقان سامانى »\r\n\r\n","description":"","footnote":"","page_name":" مقدمه 47 ","page_number":47},
  {"content":"\r\n . \r\n","description":"","footnote":"","page_name":" مقدمه 48 ","page_number":48},
  {"content":"\r\n\r\n عاقلان افسانه‌ها مىآورند * درج در افسانه‌شان بس سر و پند\r\nهزلها گويند در افسانه‌ها * گنج ميجو در همه ويرانه‌ها \r\n( مثنوى مولوى )\r\nبسم اللّه الرحمن الرحيم\r\nالحمد للّه الّذى جعل سير الماضين عبرة لمن اعتبر و تذكرة لمن اراد أن يتذّكر و الصّلوة و السّلام على محمّد خير البشر و آله شفعاء المحشر . 1 اما بعد ، پوشيده نماناد كه حكيمان را رسم و آيين چنين است كه گاهى برسم افسانه سخن گويند و گاهى از زبان دد و دام حديث كنند و مقصود از آن‌همه ، پند گفتن و حكمت آموختن است . ولى اين حيلت به كار برند كه عامهء طباع را بگفتهء ايشان رغبت افتد و براى افسانه بخوانند و به آسانى ياد گيرند . پس از آن در او تأمل كرده ، بذخاير نفيس حكمت و گنجهاى شايگان تجربت دست يابند .\r\nچنانچه قدوة الادبا و زبدة الحكما مؤلّف الف ليلة و ليله نيز بدين نمط سخن رانده و عجايبى چند از احوال پيشينيان و غرايبى چند بعنوان افسانه از زبان جانوران ياد كرده و اشعار نغز و لطايف نيكو ايراد نموده كه مطايباتش ندما را به كار آيد و اشعارش ادبا را بلاغت افزايد و بدين سبب ، خاص و عام به خواندن و شنودنش رغبتى تمام دارند . امّا چون فهم لغت عرب بارباب فضل و ادب اختصاص داشت و تا زمان دولت و عهد سلطنت محمّد شاه غازى كسى بترجمهء فارسى اين كتاب بلاغت نصاب نپرداخته بود ، كه همه كس بهره ياب توانند شد ، بنابرين برادر بلند اختر پادشاه ، بهمن ميرزا ، 2 بهين فرزند ولى عهد مغفور عبّاس\r\n\r\n","description":"","footnote":"","page_name":" 1 ","page_number":49},
  {"content":"\r\n\r\nميرزا :\r\n آن‌كه با خسرو گيتى ز دو سو هم گهر است * مايهء مجد و نوازندهء اهل هنر است\r\nپادشازادهء عادل عضد دولت و دين * كه پسنديده خصالست و ستوده سير است \r\nبندهء ضعيف عبد اللّطيف الطسوجى التبريزى را به پيشگاه خلايق پناه خواسته ، فرمودند كه اين نسخهء بديع را از تازى به فارسى كه خوشترين لغاتست بياور . و افصح الشعرا ابلغ الفصحاء ملك الكلام ميرزا سروش را فرمودند كه بجاى اشعار عربيّه ، شعر فارسى از كتب شعرا ، مناسب همان مقام بنويسد و هر شعرى كه بقصّهء منوط و بحكايتى مربوط باشد ، مضمون آن را خود انشا نمايد .\r\nبندگان آستان ، كمر طاعت بر ميان بسته ، خدمت را آستين برزديم . اميد كه بعون اللّه و توفيقه اين خدمت بپايان رسد و پذيرفتهء درگاه گردد .\r\nدر سنهء 1261 هجرى قمرى در تبريز ترجمه شده\r\n\r\n","description":"","footnote":"","page_name":" 2 ","page_number":50},
  {"content":"\r\n\r\nآغاز داستان\r\n\r\nحكايت شهرباز و برادرش شاه‌زمان\r\nچنين گويند كه ملكى از ملوك آل ساسان ، سلطان جزاير هند و چنين بود و دو پسر دلير و دانشمند داشت : يكى را شهرباز و ديگرى را شاه‌زمان گفتندى .\r\nشهرباز كه برادر مهتر بود ، بداد و دليرى ، جهان بگرفت و شاه‌زمان ، پادشاهى سمرقند داشت و هر دو بيست سال در مقرّ سلطنت خود بشادى گذاشتند .\r\nليك زمانى فرا رسيد كه آن دو برادر به سبب خويهاى زشت و ناپسندى كه از همسرانشان بديدند ، آنها را كشتند و از آن پس ، شاه‌زمان ، تجرّد گزيده ، از علايق و خلايق دور هميزيست . اما شهرباز ، خاتون و كنيزكان و غلامان را عرضهء شمشير و طعمهء سگان كرد . پس از آن هر شب ، دخترى را بزنى آورده ، بامدادانش همىكشت و تا سه سال حال بدين منوال گذشت . مردم بستوه آمده ، دختران خود را برداشته ، هريك بسوئى رفتند و در شهر دخترى نماند . روزى ملك شهرباز با وزير گفت : دختر شايستهء براى من پديد آور . وزير آنچه جستجو كرد ، دخترى نيافت . از هلاك انديشناك گشت و بسراى خويش رفته ، ملول و غمين بنشست . و او را در خانه ، دو دختر بود : يكى شهرزاد و ديگرى دنيازاد نام داشت . شهرزاد ، دختر مهين دانا و پيش بين و از احوال شعرا و ادبا و ظرفا و ملوك پيشين آگاه بود . چون ملالت و حزن پدر بديد ، از سبب آن باز پرسيد و گفت :\r\n\r\n","description":"","footnote":"","page_name":" 3 ","page_number":51},
  {"content":"\r\n\r\n بر دل غم روزگار تا كى دارى * بگذار جهان و هرچه در وى دارى\r\nبا يار شرابى طلب و پاى گلى * در دست كنون كه جرعهء مىدارى \r\nوزير ، قصّه بر وى فرو خواند . دختر گفت :\r\n اى مبارك راى دستور اى مبارك پىوزير * ملك خسرو را عميد و دولت او را مجير \r\nمرا بر ملك كابين كن . يا من نيز كشته شوم و يا زنده مانم و بلا از دختران مردم بگردانم . وزير گفت : خود را بچنين مهلكه انداختن ، دور از صواب و خلاف رأى اولوالالبابست . و مرا بيم از آنست كه بر تو رسد آنچه بزن دهقان رسيد . دختر گفت : چونست حكايت زن دهقان ؟\r\n\r\n","description":"","footnote":"","page_name":" 4 ","page_number":52},
  {"content":"\r\n\r\n\r\nحكايت دهقانى و خرش\r\nوزير گفت : شنيده‌ام كه دهقانى مال و رمه فراوان داشت و زبان جانوران دانستى . روزى بطويله رفت . گاو را ديد كه نزديك آخور خر ايستاده و چشم بر عليق پاكش نهاده ، بخوابگاه خشكش رشك ميبرد و ميگويد كه گوارا باد بر تو اين نعمت و راحت كه من روز و شب در رنج و تعب ، گاهى بشيار و گاهى بآسياب گرداندن ميگزارم و ترا كارى نيست جز اينكه خواجه ، ساعتى ترا سوار شود و باز بسوى آخور باز گرداند :\r\n ترا شب بعيش و طرب ميرود * ندانى كه بر ما چه شب ميرود \r\nدرازگوش بپاسخ گفت : فردا چون شيارافزار بگردنت نهند ، بخسب و هرچه زنندت برمخيز و آنچه پيشت آورند مخور . چون روزى دو بدينسان كنى ، از مشقت و رنج ، خلاص يا بى . اينها در گفتگو بودند و خواجه گوش هميداد .\r\nچون بامداد شد ، خادم طويله آمد ، گاو را ديد كه قوتى نخورده و قوّتى ندارد .\r\nسستى گاو را بخواجه باز نمود . خواجه گفت : درازگوش را كار فرما و شيارافزار به گردن او بنه . خادم چنان كرد . بهنگام شام كه درازگوش بازگشت ، گاو پيش آمده ، به نيكيهاى او سپاس گفت . خر پاسخى نداد و از گفتهء خود پشيمان بود .\r\nروز ديگر باز خر را بشيار بستند . وقت شام ، خر با تن فرسوده و گردن سوده بازگشت . گاو بشكرگذارى پيش آمد . درازگوش با گاو گفت : دانى كه من ناصح مشفق توام . از خواجه شنيدم كه بخادم گفت فردا گاو را بصحرا ببر ، اگر سستى نمايد ، بقصّابش ده . من بدلسوزى پندى گفتمت ، و السلام . چون گاو اين را بشنيد ، رضامندى كرد . گفت : فردا ناچار بشيار روم . اينها در سخن بودند و خواجه گوش هميداد . بامداد ، خواجه با خاتون بطويله آمده ، به خادم گفت : امروز گاو را\r\n\r\n","description":"","footnote":"","page_name":" 5 ","page_number":53},
  {"content":"\r\n\r\nكار فرما . چون گاو ، خواجه را بديد ، دم راست كرده ، بانگى زد و برجستن گرفت .\r\nخواجه در خنده شد و چندان بخنديد كه بر پشت افتاد . خاتون سبب خنده باز پرسيد . خواجه گفت كه : سرّى در اينست كه فاش كردن نتوانم . خاتون گفت :\r\nترا خنده بر منست . چون خواجه ، خاتون را بسيار دوست ميداشت ، گفت : اى\r\n\r\n","description":"","footnote":"","page_name":" 6 ","page_number":54},
  {"content":"\r\n\r\nمونس جان از بهر خاطر تو من سرّ خود فاش كنم ، ولى پس از آن زنده نخواهم بود . آنگاه خواجه ، فرزندان و پيوندان خود را حاضر آورد ، وصيّت بگزارد و از بهر وضو بباغ اندر شد كه سگى و خروسى و مرغان خانگى در آن باغ بودند .\r\nخواجه شنيد كه سگ با خروس ميگويد : واى بر تو ، خداوند ما بسوى مرگ روانست و تو شادانى . خروس پاسخ داد كه : خداوند ما كم‌خرد است از آن‌كه من پنجاه زن دارم و با هركدام گاهى به نرمى و گاهى بدرشتى مدارا ميكنم .\r\nخداوند ما يك زن بيش ندارد و نميداند با او چگونه رفتار كند . چرا شاخى چند از بن درخت بر نميگيرد و خاتون را چندان نميزند كه يا بميرد يا توبه كند كه رازهاى خواجه را باز نپرسد . در حال ، خواجه ، شاخى چند از درخت بگرفت و خاتون را چندان بزد كه بى خود گشت . چون به خود آمد ، معذرت خواسته ، استغفار كرد و پاى خواجه را همىبوسيد تا بر وى ببخشود .\r\nاكنون اى شهرزاد ، همىترسم كه بر تو از ملك آن رود كه از دهقان بدين زن رفت . شهرزاد گفت : دست از طلب ندارم تا كام من برآيد .\r\nوزير چون مبالغت او را بدين پايه ديد ، برخاسته ببارگاه ملك رفت و پايهء سرير بوسيده ، از داستان دختر خويش آگاهش كرد . اما شهرزاد ، خواهر كهتر خود دنيازاد را بنزد خود خوانده با او گفت كه : چون مرا پيش ملك برند ، من از او درخواست كنم كه تو را بخواهد . چون حاضر آئى ، از من تمنّاى حديث كن تا من حديثى گويم . شايد كه بدان سبب از هلاك برهم . پس چون شب برآمد ، دختر وزير را بياراستند و بقصر ملكش بردند . ملك شادان بحجله آمد و خواست كه نقاب از روى دختر بركشد ، شهرزاد گريستن آغاز كرد و گفت : اى ملك خواهر كهترى دارم كه همواره مرا يار و غمگسار بوده . اكنون هميخواهم كه او را بخواهى كه با او وداع بازپسين كنم . ملك ، دنيازاد را بخواست و با شهرزاد بخوابگاه اندر شد . پس از آن شهرزاد در كنار خواهر بنشست . دنيازاد گفت : اى خواهر من از بىخوابى برنج اندرم . طرفه حديثى برگو تا رنج بىخوابى از من ببرد . شهرزاد گفت : اگر ملك اجازت دهد باز گويم . ملك را نيز خواب\r\n\r\n","description":"","footnote":"","page_name":" 7 ","page_number":55},
  {"content":"\r\n\r\nنمىبرد و بشنودن حكايت رغبتى تمام داشت . شهرزاد را اجازت حديث گفتن داد .\r\n\r\nشهرزاد در شب نخستين گفت\r\n\r\nحكايت بازرگان و عفريت\r\nاى ملك جوان بخت ، شنيده‌ام بازرگانى سرد و گرم جهان ديده و تلخ و شيرين روزگار چشيده ، سفر بشهرهاى دور و درياهاى پرشور ميكرد . وقتى او را سفرى پيش آمد . از خانه بيرون شد و هميرفت تا از گرمى هوا مانده گشته ، بسايهء درختى پناه برد كه لختى برآسايد . چون برآسود ، قرصهء نانى و چند دانه خرما از خرجينى كه با خود داشت ، بدر آورده بخورد و تخم خرما بينداخت . در حال ، عفريتى با تيغ بركشيده ، نمودار شد و گفت : چون تخم خرما بينداختى ، بر سينهء فرزند من آمد و همان لحظه بيجان شد . اكنون ترا بقصاص او بايدم كشت .\r\nبازرگان گفت : اى جوانمرد عفريتان ، من مالى بىمر و چند پسر دارم . اكنون كه\r\n\r\n","description":"","footnote":"","page_name":" 8 ","page_number":56},
  {"content":"\r\n\r\nقصد كشتن من دارى ، مهلت ده كه به خانه باز گردم و مال بفرزندان بخش كرده ، وصيتهاى خود بگذارم و پس از سالى نزد تو آيم . عفريت خواهش او را پذيرفت . بازرگان به خانه بازگشت ، مال بفرزندانش بخش كرده ، ماجراى خويش را چنانچه با عفريت رفته بود ، با فرزندان و پيوندان بيان كرد .\r\n\r\n","description":"","footnote":"","page_name":" 9 ","page_number":57},
  {"content":"\r\n\r\nچون سال بپايان آمد ، به همان بيابان بازگشت و در پاى درخت نشسته ، بر حال خود همىگريست كه پيرى پيدا شد و غزالى در زنجير داشت . ببازرگان سلام داده ، پرسيد كه : كيستى و تنها در مقام عفاريت از بهر چيستى ؟ بازرگان ، ماجرا باز گفت . پير را عجب آمد و برو افسوس خورد و گفت : ازين خطر نخواهى رستن . پس در پهلوى بازرگان بنشست و گفت : از اينجا برنخيزم تا به بينم كه انجام كار تو چون خواهد شد . بازرگان بخويشتن مشغول بود و هميگريست كه پيرى ديگر با دو سگ سياه در رسيد و سلام داده ، پرسيد كه :\r\nدرين مقام چرا نشسته‌ايد و به مكان عفاريت از بهر چه دل بسته‌ايد ؟ چون ايشان ماجرا باز گفتند ، هنوز ننشسته بود كه پير استر سوارى در رسيد . سلام كرده ، سبب بودن در آن مقام باز پرسيد . ايشان ماجرا بيان نمودند . ناگاه گردى برخاست و از ميان گرد ، همان عفريت با تيغ كشيده پديدار شد و دست بازرگان بگرفت تا او را بكشد . بازرگان بگريست و آن هر سه پير نيز بر حال او گريان شدند . پير نخستين كه غزال در زنجير داشت ، برخاست و بر دست عفريت بوسه داده ، گفت : اى امير عفريتان ، مرا با اين غزال ، طرفه حكايتى است . آن را باز گويم . اگر ترا خوش آيد از سه يك خون او درگذر ، عفريت گفت : بازگوى .\r\n\r\nحكايت پير و غزال\r\nپير گفت : اى امير عفريتان ، اين غزال ، مرا دختر عم و سى سال با من همدم بود . فرزندى نياورد . كنيزكى گرفتم . آن كنيز ، پسرى بزاد . چون پسر پانزده ساله شد ، مرا سفرى پيش آمد . از بهر تجارت به شهر ديگر سفر كردم . و دختر عمّ من كه همين غزال است در خوردسالى ، ساحرى آموخته بود . پس از چندى كه من از سفر آمدم ، از كنيز و پسر جويان شدم . گفت : كنيز بمرد و پسر بگريخت . من ازين سخن گريان شدم و سالى اندوهگين بنشستم تا عيد قربان در رسيد . به پيش\r\n\r\n","description":"","footnote":"","page_name":" 10 ","page_number":58},
  {"content":"\r\n\r\nشبان فرستادم و گاوى فربه خواستم كه قربانى كنم . شبان ، گاوى فربه بياورد ، كه آن كنيز من بوده . من آستين برزده ، دامن بميان محكم كردم و كاردى گرفتم كه آن را قربان كنم . گاو بناليد و بگريست . برو رحمت آوردم و خود نكشتم . شبان را گفتم او را بكشت و پوست ازو بر گرفت . استخوانى ديدم بىگوشت . از كشتن آن پشيمان شدم ، ولى پشيمانى من سود نداشت . پس آن را بشبان داده ، گفتم :\r\nگوساله فربه از براى من بياور . شبان ، گوساله آورد ، كه آن پسر من بود . چون گوساله ، مرا ديد ، رسن پاره كرده ، پيش من آمد . بر خاك غلطيده ، خروش كنان همىگريست . من به دو رحمت آوردم و بشبان گفتم : اين را رها كن و گاو ديگر بياور .\r\nچون قصه بدينجا رسيد ، بامداد شد و شهرزاد ، لب از داستان فرو بست . دنيازاد گفت :\r\nاى خواهر ، چه خوش حديث گفتى . شهرزاد گفت : اگر امروز ، ملك مرا نكشد ، شب آينده خوشتر ازين حديث گويم . ملك با خود گفت : اينرا نميكشم تا باقى داستان بشنوم . چون روز شد ، ملك بديوان برنشست . آن روز تا پسين به كار مملكت مشغول بود . وزير ، همه روز ، منتظر كشته شدن دختر ايستاده ، هيچ خبر نشنود . در عجب شد . پس ملك از ديوان برخاسته ، بحرم سراى شد و با دختر وزير بحديث گفتن نشست .\r\n\r\n","description":"","footnote":"","page_name":" 11 ","page_number":59},
  {"content":"\r\n\r\n\r\nچون شب دويم برآمد\r\nدر خوابگاه شدند . پس از آن دختر وزير در پاى تخت بنشست . دنيازاد گفت : اى خواهر ، حديث بازرگان و عفريت را تمام كن . شهرزاد گفت : اگر ملك اجازت دهد ، باز گويم .\r\nملك جواز داد . شهرزاد گفت : اى ملك جوان بخت ، خداوند غزال بعفريت گفت : اى امير عفريتان ، چون گوساله بگريست و روى به خاك بماليد ، مرا بر وى رحمت آمد . با شبان گفتم كه :\r\nاين گوساله رها كن .\r\nهمين غزال كه دختر عمّ منست ، به پيش من ايستاده ، نظر ميكرد و در كشتن گوساله همىكوشيد و ميگفت : همين گوساله را بكش كه گوساله‌ايست فربه . ولى من كشتن گوساله را به خود هموار نكردم ، بشبانش دادم . شبان ، گوساله گرفته ، برفت . روز ديگر ، شبان پيش من آمد و بشارت داده ، گفت : مرا دخترى است كه در خوردسالى از پيرزالى ساحرى آموخته بود . چون من گوساله به خانه بردم ، آن دختر ، روى خود پوشيده ، بگريست . پس از آن بخنديد و گفت : اى پدر ، چونست كه مرد بيگانه به خانه همىآورى ؟ گفتم : مرد كدام است و گريه و خندهء تو از بهر چه بود ؟ گفت : اين گوساله ، بازرگان زاده است كه زن پدرش او را با مادر او بجادوى ، گاو و گوساله كرده است و سبب خنده همين بود . اما گريستنم از براى اين بود كه مادر او را پدرش سر بريده . اى امير عفريتان ، چون اين را از شبان بشنيدم ، از خانه بدر آمدم و از نشاط ، پاى از سر نمىدانستم و هميرفتم تا بخانهء شبان رسيدم . دختر شبان بر من سلام داد و دست مرا ببوسيد و بكنارى ايستاد . پس از آن همان گوساله پيش آمد و روى بر زمين ماليده بر خاك غلطيد .\r\nمن با دختر شبان گفتم : آنچه ازين گوساله گفتهء راست است ؟ گفت : آرى اين فرزند تو است . گفتم : اگر او را ازين رنج خلاص كنى ، چندان مال بر تو بذل كنم كه بىنياز شوى . دختر تبسمى كرده ، گفت : مرا بمال حاجتى نيست . اما با من عهد كن كه اگر من ازين گوساله سحر بردارم ، مرا به دو كابين كنى و اجازت دهى كه\r\n\r\n","description":"","footnote":"","page_name":" 12 ","page_number":60},
  {"content":"\r\n\r\nبجادو كنندهء او جادو كنم و گرنه از بد او ايمن نخواهم بود . گفتم : خون دختر عمّ خود را بر تو حلال كردم . آنچه دانى بكن . پس طاسى پر از آب كرده و عزيمه بر آن خوانده ، بر گوساله پاشيد . فى الحال گوساله به صورت انسان برآمد . من او را در آغوش كشيده ، بچشمش بوسه دادم و دختر شبان را بزنى او درآوردم . او نيز\r\n\r\n","description":"","footnote":"","page_name":" 13 ","page_number":61},
  {"content":"\r\n\r\nدختر عمّ مرا بجادو غزالى كرد . او همين غزالست . بهر سو كه ميروم ، آن را با خود ميبرم . چون باينجا رسيدم ، بازرگان را در همين مكان ديده ، حكايت او را شنيدم .\r\nبايستادم تا از انجام كار او آگهى يابم . اى امير عفريتان ، اينست حكايت من و اين غزال .\r\n\r\nحكايت پير دوم و دو سگش\r\nعفريت گفت : طرفه حديثى است . از سه يك خون او درگذشتم . در آن دم ، پير دوم ، خداوند سگان شكارى پيش آمد و گفت : اى امير عفريتان ، اين دو سگ ، برادران من بودند . چون پدر من سپرى شد ، سه هزار دينار زر بميراث گذاشت . من در دكانى به بيع و شرى نشستم و برادر ديگرم به سفر رفت . پس از سالى ، تهى دست باز آمد . من او را بدكان برده ، هزار دينار سرمايه به دو دادم . چند روزى باهم بوديم . پس از آن هردو برادر عزم سفر كردند و از من همرهى خواستند . من به سفر مايل نبودم . عازم سفر نشدم . رنج و زيان سفر را بايشان بنمودم . ايشان نيز ترك سفر كردند . شش سال بدان منوال ، هريك جداگانه در\r\n\r\n","description":"","footnote":"","page_name":" 14 ","page_number":62},
  {"content":"\r\n\r\nدكانى بنشستيم . پس از آن من نيز با ايشان موافقت كرده ، مايه برشمرديم . شش هزار دينار بود . من گفتم : نيمهء ازين به زير خاك اندر پنهان داريم كه اگر به بضاعت ما آسيبى روى دهد ، آن را سرمايه كنيم و نيمهء ديگر را از بهر تجارت برداريم . تدبير من ايشان را پسند افتاد . بدانسان كردند كه من بگفتم . آنگاه سفر كرده ، بكشتى برنشستيم . يك ماه كشتى هميرانديم تا بشهرى برسيديم . متاع خود را ببهاى گران فروختيم . يك بر ده سود كرديم . پس از آن به قصد سفر بكنار دريا شديم . دخترى در آنجا ديديم كه جامهء كهن دربر داشت و با من گفت : توانى با من نكوئى كنى و پاداش نيكو يا بى ؟ گفتم : آرى با تو نكوئى كنم . گفت : مرا كابين كن و به شهر خود ببر . مرا برو رحمت آمد . او را برگرفته ، بكشتى آوردم . جامهاى گرانبها بر وى پوشانده ، در محل نيكو جايش دادم و دل بمهرش بنهادم و از برادران بر كنار شده ، شب و روز با او بسر مىبردم . برادران بر من رشك بردند و در مالم طمع كردند و بكشتنم پيمان بستند . هنگاميكه من با دختر خفته بودم ، مرا با او به دريا انداختند . آن دختر در حال ، عفريتى شد و مرا برداشته ، بجزيرهء برد و ساعتى از من پنهان گشته ، پس از آن پيش من آمد و گفت : من از پريانم كه برسول خدا ايمان آورده‌ام . چون مهر تو اندر دلم جاى گرفته بود ، به صورت آدميان پيش تو آمدم . اكنون بدان كه برادرانت را بمكافات بدكردارى ، بخواهم كشتن . مرا حديث او عجب آمد . او را از كشتن برادران منع كرده ، سوگندش دادم و گفتم : ايشان در هر حال برادران منند . پس آن پرى ، مرا در ربود و در هوا شد و بيك چشم برهم نهادن ، مرا بفراز خانهء خود گذاشت . من در بگشودم و آن سه هزار دينار را كه در زير خاك پنهان بود ، برگرفته ، بدكان بنشستم . هنگام شام كه از دكان به خانه آمدم ، اين دو سگ را بزنجير ديدم . چون اينها را چشم به من افتاد ، بر دامنم بياويختند و اشك از چشم فرو ريختند و من از حقيقة حال آگاه نبودم .\r\nناگاه آن دختر پيش آمده ، گفت : اينان برادران تواند و تا ده سال بر اين صورت خواهند بود . پس من اين دو سگ را برداشته ، همىگردانيدم كه ده سال بانجام برسد و ايشان خلاص شوند . چون بدين مقام رسيدم ، ماجراى اين جوان را\r\n\r\n","description":"","footnote":"","page_name":" 15 ","page_number":63},
  {"content":"\r\n\r\nشنيدم . از اينجا درنگذشتم تا ببينم انجام كار او بكجا خواهد رسيد . چون پير ، سخن را بدينجا رسانيد ، عفريت گفت : خوش حديثى گفتى . از سه يك خون در گذشتم .\r\n\r\n","description":"","footnote":"","page_name":" 16 ","page_number":64},
  {"content":"\r\n\r\n\r\nحكايت پير و استر\r\nچون حديث پير دوم تمام شد ، پير سيم ، خداوند استر بعفريت گفت : مرا نيز حكايتيست طرفه‌تر از حكايت هر دو . اجازت ده تا حديث كنم . اگر ترا پسند افتد ، از باقى خون جوان درگذر . عفريت گفت : بازگو . پير گفت : اى امير عفريتان ، اين استر ، زن من بود . مرا سفرى افتاد . يكسال در شهرها سفر كردم .\r\nپس از يكسال بازگشته ، نيمه شب كه به خانه خويش درآمدم ، زن خود را ديدم كه كارهايى ناپسند در پيش گرفته است . چون زن را چشم بر من افتاد ، برخاسته كوزهء آبى گرفت و افسونى برو دميده ، به من بپاشيد . من در حال ، سگى شدم . مرا از خانه براند . من از در بدر آمده ، در كوچه و بازار هميرفتم تا بدكان قصابى رسيده ، استخوان خوردن گرفتم . چون قصاب خواست به خانه رود ، من نيز بر اثر او بشتافتم . چون به خانه رسيدم ، دختر قصاب ، مرا بديد . روى از من نهان كرده ، گفت : اى پدر ، چرا مرد بيگانه به خانه آوردى ؟ قصاب گفت : مرد بيگانه كدامست ؟ دختر گفت : همين سگ ، مرديست كه زنش بجادوئى او را\r\n\r\n","description":"","footnote":"","page_name":" 17 ","page_number":65},
  {"content":"\r\n\r\nبدينصورت كرده و من ميتوانم كه او را به صورت نخست باز گردانم . قصّاب متمنّى خلاصى من گشته ، سوگندش داد . دختر ، كوزه آبى خواسته ، فسونى برو دميد و بر من پاشيد . من به صورت اصلى خويش برآمدم و از دختر درخواست كردم كه زن مرا بجادوئى استرى كند . از آن آب ، اندكى به من داده ، گفت : چون\r\n\r\n","description":"","footnote":"","page_name":" 18 ","page_number":66},
  {"content":"\r\n\r\nزن خود را در خواب بينى ، اين آب را بر وى بپاش . هرآنچه كه خواهى ، همان گردد . پس من آب را گرفته ، بر او پاشيدم و خواستم كه استرى شود . در حال ، استر گرديد و آن استر ، اينست . عفريت را حديث عجب آمد و از استر پرسيد كه : اين حديث راست است ؟ استر ، سر بجنبانيد و باشارت بر صدق كلام او گواهى داد . عفريت از غايت تعجب در طرب آمد و از باقى خون بازرگان درگذشت .\r\nچون شهرزاد ، قصه بدينجا رسانيد ، بامداد شد و لب از داستان فروبست . خواهر كهترش ، دنيازاد گفت : اى خواهر ، طرفه حكايتى گفت . شهرزاد گفت : اگر از هلاك برهم و ملك مرا نكشد ، در شب آينده ، حكايت صياد كه بسى خوشتر ازين حكايت است ، گويم .\r\nملك با خود گفت كه : طرفه حكايت ميگويد . اين را نكشم تا باقى داستان بشنوم . چون روز برآمد ، ملك بديوان نشست و كار مملكت بگذرانيد . وقت پسين از ديوان برخاسته ، بحرم سراى شد .\r\n\r\nحكايت صياد\r\nشهرزاد گفت : اى ملك جوان بخت ، صيّاد سالخورده ، زنى را با سه پسر داشت و بىچيز و پريشان روزگار بود . همه روزه ، دام برگرفته ، بكنار دريا ميرفت و چهار دفعه بيشتر دام در دريا نميانداخت . روزى دام برداشته ، بكنار دريا شد . دام در آب انداخته ، ساعتى بايستاد . پس از آن خواست كه دام را بيرون آورد . ديد كه سنگيست . آنچه زور زد ، بدر آوردن نتوانست . در كنار دريا ميخى كوفته ، دام فروبست و خود در آب افتاده ، غوطه خورد . با توانائى تمام ، دام از آب بدر آورد . ديد كه بدام اندر ، خريست مرده . محزون گرديد و گفت : سبحان اللّه ، امروز عجب رزقى نصيب من شد . پس دوباره دام در آب انداخت . زمانى بايستاد . چون خواست بيرونش آورد ، ديد كه سنگين‌تر از نخست است . گمان\r\n\r\n","description":"","footnote":"","page_name":" 19 ","page_number":67},
  {"content":"\r\n\r\nكرد كه ماهى بزرگست . خود در آب فرو رفت . بمشقت تمام بيرونش آورد . ديد كه خمره بزرگيست پر از ريگ و گل . چون اينرا بديد ، بحزن اندر پيوسته ، گفت :\r\n فيض ازل به زور و زر ار آمدى بدست * آب خضر نصيبهء اسكندر آمدى \r\nپس خمره را بشكست و دام فشرده به دريا انداخت . پس از زمانى دام بيرون كشيده ، ديد كه سفالى و شيشه شكستهء بدام اندر است . اين بيت برخواند :\r\n بجّد و جهد چو كارى نميرود از پيش * بكردگار رها كرده به ، مصالح خويش \r\nپس از آن سر بسوى آسمان كرده ، گفت : خداوندا ، من بيش از چهار دفعه دام در آب نمياندازم و همين دفعهء چهارم است . پس نام خدا بر زبان رانده ، دام در آب انداخت . پس از زمانى خواست بيرون آورد ، ديد كه بسى سنگين است .\r\nبند دام را بميخ فرو بسته ، خود را به دريا انداخت . به زور و توانائى ، دام را بيرون آورده ، ديد كه خمره‌ايست روئين كه ارزيز بر سر آن ريخته ، بخاتم حضرت سليمان عليه السلام ، مهرش كرده‌اند . چون صياد اين را بديد ، انبساط و نشاطش روى داد و با خود گفت كه : سر اين ببايد گشود . پس كارد گرفته ، ارزيز از سر آن روئين خمره دور ساخت و آن را سرنگون كرده ، بجنبانيد كه اگر چيزى در ميان داشته باشد ، فرو ريزد . دودى از آن خمره بيرون آمده ، بسوى آسمان رفت .\r\n\r\n","description":"","footnote":"","page_name":" 20 ","page_number":68},
  {"content":"\r\n\r\nصياد را عجب آمد و حيران همىبود . تا آن‌كه دود در يك جا جمع شد و از ميان دود ، عفريتى بدر آمد كه سر به ابر مىسود . چون صياد ، او را بديد ، از غايت بيم بلرزيد و آب اندر دهانش بخشكيد . اما عفريت چون صياد را بديد ، بيگانگى خدا و پيغمبرى سليمان ، زبان گشوده ، گفت : اى پيغمبر خدا ، مرا مكش . پس\r\n\r\n","description":"","footnote":"","page_name":" 21 ","page_number":69},
  {"content":"\r\n\r\nازين سر از فرمان تو نه‌پيچم . صياد گفت : اى عفريت ، اكنون آخر الزّمانست و سليمان هزار و هشتصد سالست سپرى شده . حكايت خويش بازگوى . چون عفريت ، سخن صياد بشنيد ، گفت : اى مرد ، آمادهء مرگ باش . صياد گفت : سزاى من كه ترا از چنين زندان رها كردم ، اين خواهد بود ؟ عفريت گفت : آرى ترا از مرگ ، چاره نيست . اكنون درخواه كه ترا چگونه بكشم ؟ صياد گفت : گناه من چيست كه بايد ناچار كشته شوم ؟ عفريت گفت : حكايت مرا بشنو . صياد گفت :\r\nبازگوى و لكن سخن دراز مكن كه نزديكست از بيم ، جان از تنم جدا شود .\r\nعفريت گفت كه : من و صخر الجن ، عصيان سليمان كرده ، بخداى او ايمان نياورديم . وزير خود ، آصف بن برخيا را نزد من فرستاد . او مرا پيش سليمان برد .\r\nاز من پرستش و فرمان بردارى خواستند . من سرپيچى نمودم . همين خمرهء روئين را بخواست و مرا در اينجا بزندان اندر كرده ، با ارزيز سر آن را بيندود و مهر كرده ، فرمود مرا بدين دريا انداختند . هفتصد سال در قعر دريا بماندم و در دل داشتم كه : هركه مرا خلاص كند ، او را تا ابد از مال دنيا بىنياز گردانم . كسى مرا از آن ورطه خلاص نكرد . هفتصد سال ديگر بماندم . با خود گفتم : هركه مرا رها كند ، گنجهاى زمين را از بهر او بگشايم . كسى مرا نرهاند . چهارصد سال ديگر بماندم . با خود گفتم : هركس مرا برهاند ، او را بهر گونه كه خود خواهد ، بكشم .\r\nدرين مقاله بودم كه تو مرا بيرون آورده ، مهر از خمره برداشتى . اكنون بازگو كه ترا چگونه بكشم . چون صياد اين را بشنيد ، بحيرت اندر شد و بگريست و او را سوگند داده ، بخشايش ، تمنا كرد . عفريت گفت : بجز كشته شدن ، چاره ندارى .\r\nچون صياد ، مرگ را عيان بديد ، گفت :\r\n اى دوستى نموده و پيوسته دشمنى * در شرط تو نبود كه با من تو اين كنى\r\nبر دوستىّ تو چو مرا بود اعتماد * هرگز گمان نبردم بر تو كه دشمنى \r\nعفريت گفت : در حيات ، طمع مبند كه بجز مرگ ، چاره ندارى . صياد با خود گفت : تو آدمىزاده هستى و اين از جنّيانست . تو بايد در هلاك اين تدبيرى\r\n\r\n","description":"","footnote":"","page_name":" 22 ","page_number":70},
  {"content":"\r\n\r\nكنى . پس بعفريت گفت : اكنون كه مرا خواهى كشت ، ترا بنام خداى بزرگ سوگند مىدهم كه راست بگو كه تو با اين هيكل بزرگ درين خمره چه‌طور جا گرفته بودى ؟ عفريت گفت : مگر ترا گمان اينست كه من بخمره اندر نبودم ؟ صياد گفت : تا عيان نبينم ، باور نكنم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب چهارم برآمد\r\nگفت : اى ملك جوان بخت ، چون صياد بعفريت گفت تا عيان نبينم ، باور نكنم ، عفريت ، دودى گشته بر هوا بلند شد و بخمره اندر فرود آمد . فى الحال ، صياد ، مهر بر سر خمره گذاشته ، بانگ بر عفريت زد كه : بازگوى اكنون با تو چه كار كنم ؟ عفريت خواست كه بيرون آيد ، بدر آمدن نتوانست و دانست كه صياد ، او را در زندان كرده و مهر سليمان نبى بر آن نهاده است . پس صياد ، روئين خمره را برگرفته ، بكنار دريا شد . عفريت گفت : چه خواهى كردن ؟ گفت : ترا به دريا خواهم افكند كه تا ابد در آنجا بمانى . عفريت بناليد و گفت : مهر از سر خمره بردار و مرا رها كن كه بپاداش نيكو خواهى رسيد . صياد گفت : دروغ ميگوئى و مثل من و تو ، مثل وزير ملك يونان و حكيم رويان است .\r\n\r\n","description":"","footnote":"","page_name":" 23 ","page_number":71},
  {"content":"\r\n\r\n\r\nحكايت ملك يونان و حكيم رويان\r\nآن اين بوده كه : در زمين فرس و رويان ، ملكى بود ملك يونانش گفتندى و در تن آن ملك ، ناخوشى برص بود كه اطبا از معالجت آن عجز داشتند .\r\nروزى حكيمى سالخورده به آن شهر آمد كه حكيم رويان نام داشت و لغت يونانى و فارسى و رومى و عربى و سود و زيان گياهها و برگ درختان ، نيك بدانستى .\r\nپس حكيم ، چند روزى در آنجا بماند و شنيد كه تن ملك ، برص دارد و اطبا در علاج آن عاجز شده‌اند . برخاسته به پيش ملك يونان شد و زمين بوسيده ، طبيبى خود را بر ملك عرض نمود و گفت : اى ملك ، شنيده‌ام كه تنت را ناخوشى فرو گرفته و تاكنون علاج‌پذير نگشته ، من ميخواهم كه معالجت كنم ، بىآن‌كه ترا شربتى بخورانم و روغنى بمالم . ملك يونان در عجب شد و گفت : چگونه ميتوانى بىدارو و شربت ، معالجت نمودن ؟ و اگر چنين كنى ، ترا بىنياز گردانم و آنچه كه آرزو دارى ، برآورم . اما چه روز و چه هنگام ، معالجه خواهى كرد ؟ اى حكيم ، درين كار بشتاب . حكيم رويان ، زمين بوسيده ، به منزل بازگشت و بمعالجت آماده شد .\r\nروز ديگر به پيش ملك آمده ، گفت : امروز با گوى و چوگان بميدان همىرو . چون ملك با گوى و چوگان بميدان شد ، حكيم رويان پيش آمد و چوگان برگرفته ، بملك داد و گفت : چنين بگير و بقوّت بازو برگوى بزن تا دست و تنت خوى كند و دارو بر دست تو نفوذ كرده ، تنت را فرو خواهد گرفت . آنگاه به خانه بازگشته ، به گرمابه شو و پس از گرمابه ، زمانى بخواب كه بهبودى يا بى ، و السّلام . در حال ، ملك يونان سوار گشته ، چوگان به كف گرفت و بر گوى هميزد تا دست و تنش خوى كرد . حكيم رويان دانست كه دارو بر تن او نفوذ كرده ، گفت : اكنون به خانه باز گرد و بگرمابه شو . ملك به خانه رفته ، بگرمابه شد . پس از\r\n\r\n","description":"","footnote":"","page_name":" 24 ","page_number":72},
  {"content":"\r\n\r\nشست‌وشوى ، از گرمابه بيرون آمده ، بخسبيد . چون از خواب برخاست ، ديد تنش از ناخوشى پاك گشته ، بسيم سفيد همىماند . شادمان و خرسند گرديد . روز ديگر ، حكيم ببارگاه شد و زمين ببوسيد و به طرف بساط ايستاده ، گفت :\r\n تنت بناز طبيبان نيازمند مباد * وجود نازكت آزردهء گزند مباد\r\nسلامت همه آفاق در سلامت تست * به هيچ حادثه شخص تو دردمند مباد \r\nحكيم ، شعر بانجام رسانيد . ملك بر پا خاسته ، او را در آغوش گرفت و در پهلوى خويش بنشاند . پس از آن خوانهاى طعام بنهادند و خوردنى بخوردند و تا پسين بصحبت و منادمت بنشستند . آنگاه ملك ، دو هزار دينار زر و هديه‌هاى گرانبها بحكيم داد . حكيم به خانه بازگشت و ملك ، خرسند نشسته ، بكردار نيك حكيم ، سپاس هميگفت . چون روز ديگر شد ، ملك بديوان برنشست و حكيم نيز ببارگاه آمده ، زمين ببوسيد . ملك ، او را در پهلوى خود جاى داد . چون حكيم خواست بازگردد ، ملك هزار دينار زر با خلعتها و هديه‌ها به دو داد . ملك را با حكيم ، كار بدينجا رسيد .\r\nو اما وزير ملك ، مردى بخيل و بدخواه بود . چون بخششهاى ملك يونان را بحكيم رويان بديد ، به دو رشك آورد و بدخواهى او را در دل گرفت و به پيشگاه ملك يونان رفته ، زمين نياز ، بوسه داد و گفت : اى ملك ، بندگان درگاه را فرض است كه ملك را از آنچه ببيند ، آگاه كنند و پندى را كه سودمند است ، باز گويند . ملك گفت : پند بازگوى . وزير گفت : پيشينيان گفته‌اند هركه در عاقبت كارها انديشه نكند ، برنج اندر افتد . من ملك را در طريق ناصواب مىبينم كه بر دشمن و بدخواه خويش ، چندين عطا و بخشش مىكند و ازين كار بسى هراس دارم . ملك چون اين بشنيد ، بهم برآمد و رنگش پريدن گرفت . از وزير پرسيد كه : بدخواه كيست ؟ وزير گفت : حكيم رويان ، دشمن جان ملك است . ملك گفت : چگونه بدخواه است كه بىزحمت معالجت مرا از رنج چنان ناخوشى ، خلاص كرد ؟ اگر من او را انباز مملكت و پادشاهى خود كنم ، هنوز پاداش صد\r\n\r\n","description":"","footnote":"","page_name":" 25 ","page_number":73},
  {"content":"\r\n\r\nيك نيكوئى او نخواهد بود . گمان دارم كه تو اين سخن را از رشك گفتى و هميخواهى كه من او را كشته ، پشيمان شوم . بدانسان كه ملك سندباد پشيمان شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجم برآمد\r\nشهرزاد گفت : اى ملك جوان‌بخت\r\n\r\nحكايت ملك سندباد\r\nوزير گفت : چونست حكايت ملك سندباد ؟ گفت : شنيده‌ام كه ملكى از ملوك پارس هميشه بنخجير رفتى و تفرج دوست داشتى . و شاهينى داشت كه دست‌پروردهء خود بود و شب و روز ، آن را از خود دور نكردى و طاسكى زرين از براى آن شاهين ساخته و در گردنش آويخته بود كه هنگام تشنگى ، آب از آن طاسك مىخورد . روزى ملك ، شاهين بدست گرفته ، با غلامان بنخجيرگاه\r\n\r\n","description":"","footnote":"","page_name":" 26 ","page_number":74},
  {"content":"\r\n\r\nشد و دام بگستردند . غزالى بدام افتاد . ملك گفت : هركسى كه غزال از پيش او رد شود ، بخواهم كشت . سپاهيان بغزال گرد آمدند . غزال بسوى ملك بيامد و از بالاى سر ملك بجست . غلامان به يكديگر نگاه كردند . ملك با وزير گفت : چه ميگويند ؟ گفت : اى ملك ، تو گفته بودى كه غزال از پيش هركس بجهد ، او را\r\n\r\n","description":"","footnote":"","page_name":" 27 ","page_number":75},
  {"content":"\r\n\r\nبكشى . اكنون غزال از پيش تو جسته . ملك گفت : از پى غزال خواهم رفت تا آن را بدست آورم . پس ملك از پى غزال بتاخت و شاهين بر سر غزال نشسته ، بچشمانش هميزد تا آن‌كه غزال كور گشت و گريختن نتوانست . آنگاه ملك رسيده ، غزال را ذبح كرد و از فتراكش بياويخت . و لكن بسيار تشنه شد . بسايهء درختى آمده ، ديد كه آبى قطره‌قطره از درخت هميچكد ، طاسرا از گردن شاهين بگرفت . پر از آب كرده ، خواست بخورد . شاهين ، پرى بر طاسك زد و آب بريخت . ملك دوباره طاس پر از آب كرد . چنان يافت كه شاهين تشنه است . آب به پيش شاهين گذاشت . شاهين ، پر بر طاسك زده ، آب بريخت .\r\nملك باز آن را پر از آب كرده ، به پيش اسب گذاشت . شاهين پر زده ، آب بريخت . ملك در خشم شد و گفت : نه خود آب خوردى و نه من و نه اسب را گذاشتى كه آب بخورد . پس تيغ بركشيده ، پرهاى شاهين را بينداخت . شاهين باشارت بر ملك بنمود كه بر فراز درخت نگاه كند . ملك بفراز درخت نگاه كرده ، مارى ديد كه زهر از آن مار ، قطره‌قطره ميچكيد . آنگاه از بريدن پرهاى شاهين ، پشيمان گشته و شاهين بدست گرفته ، بمقر خود بازگشت . غزال را بخوانسالار سپرده ، خود بر تخت نشست و شاهين در دست داشت . پس شاهين فريادى بركشيده بمرد . ملك پشيمان و محزون شد .\r\n\r\n","description":"","footnote":"","page_name":" 28 ","page_number":76},
  {"content":"\r\n\r\nچون ملك يونان ، حكايت بدينجا رسانيد ، وزير گفت : اى ملك ، اگر نصيحت بپذيرى ، برهى و گرنه هلاك شوى ، چنانچه وزير بپسر پادشاه ، حيلت كرده ، خود هلاك شد . ملك گفت : كدام است آن حكايت ؟\r\n\r\nحكايت وزير و پسر پادشاه\r\nوزير گفت : شنيده‌ام كه ملكى از ملوك ، پسرى داشت . پسر خواست كه بنخجير شود ، ملك ، وزير را با او بفرستاد . ايشان شكار همىكردند تا اينكه بغزالى برسيدند . وزير گفت : اين غزال را بگير . ملك‌زاده اسب بتاخت . او و غزال از ديدهء سپاهيان ناپديد شدند . ملك‌زاده در بيابان بحيرت اندر بود .\r\nنميدانست كجا رود . آنگاه دخترى بديد گريان . با او گفت : كيستى و از بهر چه گريانى ؟ دختر گفت : من دختر ملك هند بودم . سوار گشته ، بنخجير شدم . مرا خواب درربود . از اسب به زير افتادم و راه به جائى ندانستم . ملك‌زاده به دو رحمت آورد و او را برداشته ، بخانهء زين گذاشت و هميرفت تا بجزيره‌اى برسيد . دختر از ملك‌زاده درخواست كرد كه او را از زين فروآورد . چون فرود آورد ، ديد كه غولى است بدشكل و مهيب و فرزندان خود را پيش خود ميخواند و ميگويد كه :\r\nآدمى فربه از بهر خوردن آورده‌ام . ملك‌زاده چون اين بشنيد ، دل بمرگ نهاد و از بيم جان بر خود بلرزيد . غول گفت : چرا ترسانى ؟ آخر نه تو ملك‌زاده‌اى ؟\r\nچرا بمال پدر از چنگ دشمن بدر نميروى ؟ ملك‌زاده گفت : دشمن من از من جان همىخواهد نه زر . غول گفت : چرا پناه از خدا نميخواهى ؟ ملك‌زاده سر به آسمان كرده ، گفت :  أَمَّنْ يُجِيبُ الْمُضْطَرَّ إِذا دَعاهُ  اصرفه عنى انّك على ما تشاء . 3 غول چون اين بشنيد ، از ملك‌زاده بكنارى رفت . ملك‌زاده به پيش پدر بازگشت و حديث وزير با پدر بيان كرد .\r\nتو نيز اى ملك ، بگفتهء حكيم رويان دل بنهى ، در كشتن تو تدبيرى كند و\r\n\r\n","description":"","footnote":"","page_name":" 29 ","page_number":77},
  {"content":"\r\n\r\nبه زودى كشته شوى . چنان كه در بهبودى تو تدبير كرد و چوگانى بدست تو داده ، ترا از برص خلاص نمود . ملك يونان گفت : راست گفتى كه او چنان كه به آسانى مرا از برص خلاص كرد ، تواند كه دسته گلى به من دهد كه من آن را بوئيده ، هلاك شوم . اكنون بازگوى كه رأى صواب كدام است ؟ وزير گفت : او را بكش و\r\n\r\n","description":"","footnote":"","page_name":" 30 ","page_number":78},
  {"content":"\r\n\r\nاز شرّ او براحت اندر باش و پيش از آن‌كه او با تو كيد كند ، تو حيلت برو تمام كن . در حال ، ملك يونان ، حكيم رويان را بخواست . حكيم رويان ، حاضر آمد و آستان ملك را بوسه داد و گفت :\r\n خدايگان جهانا خداى يار تو باد * سعادت ابدى جفت روزگار تو باد\r\nبهر كجا كه زنى تيغ دست دست تو باد * بهر كجا كه نهى پاى كار كار تو باد \r\nو باز برخواند :\r\n فخر كن بر همه شاهان كه ترا شايد فخر * ناز كن بر همه ميران كه ترا زيبد ناز\r\nگوى فتح و ظفر اندر خم چوگان تو باد * چون دل محمود اندر خم زلفين اياز \r\nو باز گفت :\r\n انديشه برفتن سمندت ماند * آتش بسنان ديو بندت ماند\r\nخورشيد بهمّت بلندت ماند * پيچيدن افعى بكمندت ماند \r\nپس چون حكيم رويان ، ابيات بانجام رسانيد ، ملك گفت : دانى كه از بهر چه خواستمت ؟ حكيم گفت : لا يعلم الغيب الا اللّه . 4 ملك گفت : ترا از بهر كشتن آورده‌ام . حكيم ازين سخت در عجب شد و حيران مانده ، گفت : بكدام گناه مرا خواهى كشت ؟ ملك گفت : تو جاسوسى و به قصد كشتن من آمده‌اى . پيش از آن كه تو مرا بكشى ، من ترا بكشم . آنگاه ملك ، سيّاف خواست و بكشتن حكيم ، اشارت فرمود . حكيم گفت : مرا مكش كه خدا ترا نكشد . ملك گفت : تا ترا نكشم ، ايمن نتوانم زيست و هميترسم كه با اندك چيزى ، مرا بكشى ، چنان كه چوگان بدست من داده ، مرا از برص خلاص كردى . حكيم گفت : اى ملك ، پاداش نيكوئى من نه اينست . ملك گفت : ناچار بايد كشته شوى . حكيم رويان ، هلاك خويشتن ، يقين كرده ، محزون شد و بگريست و از نيكوئيها كه با ملك كرده بود ، پشيمان گشت و گفت :\r\n\r\n","description":"","footnote":"","page_name":" 31 ","page_number":79},
  {"content":"\r\n\r\n اى بر سر خلق سايهء عدل خداى * بخشودنيم بر من مسكين بخشاى \r\nپس از آن بگريست و گفت : اى ملك ، پاداش من نه اين بود . تو مرا پاداش هميدهى ، چنان كه نهنگ ، صياد را . ملك گفت : چونست حكايت نهنگ با صياد ؟ حكيم گفت : اى ملك ، در زير تيغ چگونه توانم حديث گفت ؟ تو از من در گذر و بغريبى من ببخشاى كه خداى تعالى ، بخشندگان ببخشايد . پس در آن هنگام يكى از خاصان ، پايهء سرير ملك را بوسه داده ، گفت : اى ملك ، ازو در گذر كه ما گناهى از او نديده‌ايم .\r\nملك گفت : اگر من او را نكشم ، خود كشته شوم . از آن‌كه كسى كه تواند چوگانى بدست من داده ، از ناخوشى برص نجاتم دهد ، اين نيز مىتواند كه دسته گلى به من دهد كه من او را بوئيده ، هلاك شوم . مرا گمان اينست كه او جاسوسيست كه به قصد كشتن من آمده . بناچار او را بايد كشت . چون حكيم دانست كه ناچار كشته خواهد شد ، گفت : اى ملك ، اكنون كه بكشتنم آستين بر زدهء ، مرا دستورى ده كه بخانهء خويش روم و وصيّت بگذارم . و مرا كتابيست برگزيده ، او را آورده ، بر تو هديه كنم . ملك گفت : چگونه كتابيست ؟ حكيم گفت : آن كتاب ، سودهاى بسيار دارد . كمتر سودش اينست كه پس از آن‌كه سر ، بريده شود ، ملك آن كتاب را بگشايد و از صفحهء دست چپ ، سه سطر بخواند .\r\nآنگاه سر من در سخن آيد و آنچه را ملك سؤال كند ، پاسخ دهد . ملك را از اين سخن عجب آمد و حكيم را بپاسبان سپرده ، جواز رفتنش داد . حكيم بخانهء خويش رفته ، دو روز در خانه همىبود . روز سيم در پيشگاه ملك حاضر گشت .\r\nكتابى كهن با مكحلهء در دست داشت . طبقى خواسته ، از آن مكحله ، اندكى دارو بطبق فرو ريخت و گفت : اى ملك ، اين كتاب بگير . چون سر مرا ببرند ، بفرماى كه در همين طبق نهاده ، بدين دارو بيالايند كه خونش باز ايستد . آنگاه كتاب ، گشوده ، بدانسان كه گفتم ، سه سطر بخوان و از سر من آنچه خواهى سؤال كن .\r\nملك ، كتاب بستد و خواست كه آن را بگشايد . ورقهاى كتاب را بهم پيوسته\r\n\r\n","description":"","footnote":"","page_name":" 32 ","page_number":80},
  {"content":"\r\n\r\nيافت . انگشت به آب دهن تر كرده ، ورقى چند بگشود و به آسانى گشوده نميشد .\r\nچون شش ورق بگشود ، بكتاب اندر ، خطى نيافت . گفت : اى حكيم ، خطى در كتاب نديدم . حكيم گفت : ورقى چند نيز بگردان . ملك ، اوراق همىگشود تا اينكه زهرى كه حكيم در كتاب به كار برده بود ، بر ملك كارگر آمد و فريادى بلند\r\n\r\n","description":"","footnote":"","page_name":" 33 ","page_number":81},
  {"content":"\r\n\r\nبرآورد . حكيم رويان چون حالت ملك بديد ، گفت : اى ملك ، نگفتمت :\r\n حذر كن ز دود درونهاى ريش * كه ريش درون عاقبت سر كند\r\nبهم بر مكن تا توانى دلى * كه آهى جهانى بهم بر كند \r\nو هنوز حكيم ، ابيات بانجام نرسانيده بود كه ملك درگذشت .\r\nچون صياد ، سخن بدينجا رسانيد ، گفت : اى عفريت ، بدان كه اگر ملك يونان ، قصد كشتن حكيم رويان نميكرد ، خداى تعالى او را نميكشت . تو نيز اى عفريت ، اگر نميخواستى كه مرا بكشى ، خداى تعالى ترا نميكشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب ششم برآمد\r\n\r\nباقى حكايت صياد\r\nشهرزاد گفت : اى ملك جوان بخت ، صياد با عفريت گفت كه : چون تو قصد كشتن من كرده بودى ، اكنون من ترا درين رويين خمره بزندان اندر كنم و به دريا بيفكنم .\r\nعفريت چون اين بشنيد ، فرياد برآورده ، بناليد و صيّاد را بنام بزرگ خدا سوگند داد و گفت : تو بدكردارى مرا پاداش بد مده و چنان مكن كه امامه با عاتكه كرد .\r\nصيّاد گفت : چگونه بوده است حكايت ايشان ؟ عفريت گفت : من چون توانم كه بزندان اندر ، حديث كنم ؟ اگر مرا بيرون بياورى ، حكايت باز گويم . صيّاد گفت :\r\nناچار ترا به دريا افكنم كه ديگر راه بيرون شدن ندانى . من پيش تو بسى بناليدم و زارى كردم . تو بر من رحمت نياوردى و هميخواستى كه بيگناهم بكشى و بپاداش اينكه من ترا از زندان بدر آوردم ، تو در هلاك من همىكوشيدى . اكنون بدان كه ترا بدين دريا در افكنم و بدينجا خانه كنم و همه كس را از كردار بد تو\r\n\r\n","description":"","footnote":"","page_name":" 34 ","page_number":82},
  {"content":"\r\n\r\nبياگاهانم و نگذارم كه ديگر كس ، ترا بدر آورد ، كه تا ابد در همين جا بمانى و گونه‌گونه رنجها ببرى . عفريت گفت : اكنون وقت جوانمردى و مرّوتست . مرا رها كن . من نيز با تو پيمان بربندم كه هرگز با تو بدى نكنم و ترا از مردم بىنياز گردانم . پس صيّاد از عفريت پيمان بگرفت و به نام بزرگ خدا سوگندش داده ، مهر از سر روئين خمره برداشت . در حال ، دودى از خمره بيرون آمده ، بر آسمان رفت . پس از آن در يك جا جمع آمده ، عفريت شد زشت منظر . و پا به روئين خمره بزد و او را به دريا انداخت .\r\nچون صيّاد ديد كه عفريت ، خمره به دريا افكند ، مرگ را آماده گشته ، با خود گفت كه : اين علامت نيك نبود . پس از آن پيش عفريت بيامد و گفت : اى امير عفريتان ، تو پيمان بستى و سوگند ياد كردى كه با من بدى نكنى كه خداى تعالى ترا پاداش بد دهد . آنگاه عفريت بخنديد و گفت : اى صيّاد ، از پى من بيا . و صيّاد ، دل بمرگ نهاده ، هميرفت تا بكوهى برسيدند . بفراز از كوه برشده ، از آنجا به بيابان بىپايانى فرود آمدند . و در آن بيابان ، بركهء آبى بود .\r\nعفريت بر آن بركه بايستاد و صيّاد را گفت : دام به اين بركه بينداز و ماهيان بگير .\r\nصيّاد ديد كه در بركه ، ماهيان سرخ و سفيد و زرد و كبود هستند . او را عجب آمد و دام ببركه بينداخت . پس از زمانى ، دام بيرون آورد . چهار ماهى به چهار رنگ در دام يافت . پس عفريت به او گفت كه : ماهيان را بنزد سلطان ببر كه او ترا بىنياز سازد و اگر گناهى از من رفت ، ببخشاى و عذر مرا بپذير كه من هزار و هشتصد سال به دريا اندر بوده‌ام و روى زمين را نديده‌ام . تو همه روز از اين بركه ، يك دفعه ماهى بگير ، و السّلام . پس زمين شكافته شد و عفريت به زمين فرو رفت .\r\nو صيّاد به شهر آمد و از سرگذشت خود با عفريت در عجب بود . پس به خانه بيامد . ظرفى پر از آب كرده ، ماهيان در آن بينداخت و آن را چنان كه عفريت آموخته بود ، برداشته ، ببارگاه ملك آمد و ماهيان را به پيشگاه ملك برد . ملك چون بدان‌سان ماهيان نديده بود ، از آن ماهيان در عجب مانده ، گفت : اين ماهيان بكنيز طباخ بسپاريد . و آن كنيز را سه روز پيش ، ملك روم بهديه فرستاده\r\n\r\n","description":"","footnote":"","page_name":" 35 ","page_number":83},
  {"content":"\r\n\r\nو هنوز چيزى نپخته بود . چون ماهيان بكنيز سپردند ، وزير بفرمان ملك ، چهارصد دينار زر بصيّاد بداد . صيّاد ، زرها بدامن كرده ، شادان و خرّم بخانهء خويش بازگشت . اما كنيز طباخ ، ماهيان را بتابه انداخته ، بر آتش بگذاشت تا يكسوى آنها سرخ گرديد و آتش در زير تابه همىسوزاند ، كه ديد ديوار مطبخ شكافته شد و دخترى ماه‌روى بمطبخ درآمد كه در خوبى چنان بود كه شاعر گفته :\r\n شاه را ماند كه اندر صدرهء ديبا بود * هركه اندر صدرهء ديبا بود زيبا بود\r\nعاشقان را دل بدام عنبرين كرده است صيد * صيد دل بايد چو دام از عنبر سارا بود\r\nهست درياى ملاحت روى او از بهر آنك * عنبر و مرجان و لؤلؤ هر سه در دريا بود\r\nگر به حكم طبع يغما رسم باشد ترك را * آن صنم تركست و دل در دست او يغما بود \r\nو در دست آن دختر ، شاخهء خيزرانى بود . آن شاخه را بر تابه زد و گفت :\r\nاى ماهى ، آيا در عهد قديم و پيمان درست خود هستى ؟ چون طبّاخ اين بديد ، بيهوش افتاد . و دختر ، همان سخن مكرّر ميكرد تا اينكه ماهى سر برداشته ، گفت :\r\nآرى آرى . پس از آن همهء ماهيان سر برداشته ، گفتند :\r\n اگر يگانه شوى با تو دل يگانه كنيم * زمهر و دوستى ديگران كرانه كنيم \r\nدخترك چون اين بشنيد ، تابه را سرنگون كرده ، از همانجا كه در آمده بود ، بدر شد و شكاف ديوار بهم پيوست . چون كنيز به هوش آمد ، ديد كه ماهيان ، سوخته و تباه شده‌اند . كنيز ملول نشسته ، ببخت خويشتن گريان بود و ميگفت :\r\nشكست خوردن در جنگ نخست ، مبارك نباشد . كنيز با خود گفتگو هميكرد كه\r\n\r\n","description":"","footnote":"","page_name":" 36 ","page_number":84},
  {"content":"\r\n\r\nوزير در رسيد و ماهيان بخواست . كنيز ، گريان شد و چگونگى باز گفت . وزير را عجب آمد و صيّاد را بخواست و گفت : از آن ماهيان ، چهار ديگر بياور . صيّاد بسوى بركه شتافت و دام بينداخت . پس از زمانى دام بيرون كشيد ، ديد كه چهار ماهى مانند همان ماهيان ، بدام اندرند . ماهيان را پيش وزير آورد . وزير آنها را بكنيزك بداد . كنيز ، ماهيان ، بمطبخ آورده ، بتابه بينداخت . در حال ، ديوار مطبخ شكافته ، همان دختر آفتاب روى بمطبخ اندر آمد و شاخهء خيزران بر تابه زد و گفت : اى ماهى ، در عهد قديم و پيمان درست هستى ؟ ماهيان سر برداشتند و همان بيت پيشين بخواندند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتم برآمد\r\nگفت : اى ملك جوان بخت ، چون ماهيان آن بيت بخواندند ، دختر ، تابه را سرنگون كرده ، از همانجا كه درآمده بود ، بيرون گشت . وزير گفت : اين كاريست شگفت ، از ملك نتوان پنهان داشت . در حال ، برخاسته ، پيش ملك آمد و ملك را از ماجرا آگاه گردانيد . ملك گفت : من نيز بايد به‌بينم . پس صيّاد را حاضر آورده ، ببركه‌اش روان ساختند . صيّاد بسوى بركه شتافته ، در حال ، چهار ماهى بياورد . و ملك گفت چهارصد دينار زر بصيّاد بدادند . پس ملك با وزير گفت كه : در همين جا ماهيان بريان كن تا بعيان ببينم . وزير گفت تابه حاضر كردند و ماهيان بتابه انداختند . هنوز يك روى آنها سرخ نشده بود كه ديوار بشكافت .\r\nغلامكى بيامد سياه و چوبى اندر كف داشت . با زبان فصيح گفت : اى ماهى ، بعهد قديم و پيمان محكم هستى ؟ ماهى سر برداشته ، گفت : آرى آرى . و همان بيت پيشين برخواند . پس از آن ، غلامك ، تابه را با همان چوب ، سرنگون كرد و ماهيان ، هر چهار بسوختند . و غلامك از همانجا كه درآمده بود ، بيرون شد .\r\nملك گفت : بايد اين راز بدانم . در حال ، صيّاد را بخواست و از مكان ماهيان\r\n\r\n","description":"","footnote":"","page_name":" 37 ","page_number":85},
  {"content":"\r\n\r\nجويان شد . صيّاد گفت : از بركه‌ايست در پشت اين كوه . ملك گفت : چند روزه مسافتست ؟ صيّاد گفت : اى ملك ، نيم ساعت بدانجا توان رفتن . ملك را عجب آمد . و همانساعت ، سپاهيان و صيّاد بيرون رفتند . صيّاد بعفريت لعنت هميكرد و هميگفت :\r\n ز بد اصل ، چشم بهى داشتن * بود خاك بر ديده انباشتن \r\nپس بفراز كوهى برشدند و در بيابان بىپايان كه در ميان چهار كوه بود ، فرود آمدند . كه ملك و سپاهيان در تمامت عمر ، آنجا را نديده بودند . پس بكنار بركه رفته ، چهار رنگ ماهى در آنجا ديدند . ملك بحيرت اندر ايستاده ، از سپاهيان پرسيد كه : تاكنون اين بركه را ديده بوديد يا نه ؟ گفتند : لا و اللّه . ملك گفت : ديگر به شهر بازنگردم تا چگونگى اين بركه و ماهيان بدانم . آنگاه سپاهيان را گفت فرود آمدند و وزير را بخواست . وزير ، مرد دانشمند هشيار بود . پيش ملك آمده ، زمين ببوسيد . ملك گفت : من هميخواهم كه تنها نشسته ، از چگونگى اين بركه و ماهيان آن جويان شوم . تو اميران سپاه را بسپار كه پيش من نيايند تا كسى به قصد من آگاه نشود . وزير چنان كرد كه ملك بفرمود .\r\nچون شب درآمد ، ملك با تيغ بركشيده بهرسو ميگشت . ناگاه از دور ، يكى سياهى بديد . خرسند گرديد . نزديك رفته ، قصرى يافت از رخام و مرمر كه دو در آهنين داشت . يكى از آن دو بسته و ديگرى گشوده بود . خرّم و شادان بنزديك در ايستاده ، به نرمى در بكوفت . آوازى نشنيد . بار دوم و سيم در بكوفت .\r\nجوابى نرسيد . در چهارمين كرّت ، بدرشتى در بكوبيد . آوازى برنيامد . دليرانه بدهليز اندر شد . فريادى بركشيد كه : اى ساكنان قصر ، مرد راهگذر فقيرم . توشه به من دهيد . دو بار و سه بار سخن اعاده كرد . جوابى نشنيد . دل ، قوى داشته ، بميان قصر درآمد . در آنجا نيز كسى نيافت و لكن ديد كه فرشها بدانجا گسترده و در آن ميان حوضيست از بلور و بچهارگوشهء آن حوض ، شيرها از زر سرخست كه از دهانشان در و گوهر بجاى آب هميريزد . ملك را بسى عجب آمد . ولى افسوس\r\n\r\n","description":"","footnote":"","page_name":" 38 ","page_number":86},
  {"content":"\r\n\r\nمىخورد كه كسى را نيافت از بركه و ماهى آن بازپرسد . پس در گوشه‌اى نشسته ، سر بگريبان فكرت برد و انگشت حيرت بدندان گرفت . ناگاه آوازى حزين شنيد كه به اين شعر ، مترنّم بود :\r\n نه بر خلاص حبس ، ز بختم عنايتى * نه در صلاح كار ، ز چرخم هدايتى \r\n\r\n","description":"","footnote":"","page_name":" 39 ","page_number":87},
  {"content":"\r\n\r\n از حبس من بهر شهر ، اكنون مصيبتيست * وز حال من بهر جا ، اكنون روايتى\r\nتا كى خورم بتلخى ، تاكى كشم برنج * از دوست ، طعنهء و ز دشمن شكايتى \r\nملك چون اين آواز بشنيد ، از جاى برخاست و بدانسوى رفت . پرده‌اى ديد آويخته . چون پرده برداشت ، در پشت پرده ، پسرى ديد ماهروى كه بفراز تختى كه يك ذراع ، جدا از زمين ، بر هوا ايستاده بود ، نشسته . و آن پسر در حسن و ملاحت ، چنان بود كه شاعر گفته :\r\n چو آفتاب و مهست آن نگار سيمين‌بر * گر آفتاب ، گل و ماه ، سنبل آرد بر\r\nنهفته در گل و سنبل ، شكفته عارض او * مه است در زره و آفتاب در چنبر\r\nشكوفه را شكن زلف او شده است حجاب * ستاره را گره جعد او شده است سپر\r\nبه زير هر گرهى توده‌توده از سنبل * به زير هر شكنى حلقه‌حلقه از عنبر \r\nملك را از ديدن آن جوان ، خرّمى و انبساط روى داد . و اما جوان ، ملول و محزون بود . ملك سلام كرد . او جواب بازگفت و از جاى خويشتن برنخاست و از برنخاستن عذر خواست . ملك گفت : اى جوان ، ازين بركه و ماهيان رنگين و ازين چهار كوه و اين قصر و تنهائى خويشتن مرا آگاه گردان و بازگو كه چرا بدينسان گريانى . جوان چون اين بشنيد ، گريان شد و دامن خود را بيكسو كرد .\r\nملك ديد كه از ناف تا بپاى ، سنگ و از ناف تا بسر به صورت بشر است .\r\nپس جوان گفت : ماهيان اين بركه ، حكايتى غريب دارند و آن اينست كه پدرم پادشاه اين شهر و نامش محمود ، صاحب جزاير السود بود . هفتاد سال در ملك‌دارى بزيست . پس از آن بمرد و مملكت به من رسيد . دختر عمّ خود را بزنى آوردم . و او مرا بسى دوست داشتى و بىمن ، سفره نگستردى و خوردنى نخوردى . پنجسال بدين منوال گذشت . روزى بگرمابه اندر شد و بخوانسالار گفت كه خوردنى از براى شام آماده كند . پس من بفراز تخت برشده ، خواستم بخسبم . با دو كنيز گفتم كه : باد به من بزنيد . يكى به زير پا و ديگرى ببالين من بنشستند و باد به من هميزدند . ولى مرا خواب نميبرد و چشم برهم نهاده ، بيدار\r\n\r\n","description":"","footnote":"","page_name":" 40 ","page_number":88},
  {"content":"\r\n\r\nبودم . پس كنيزى كه ببالين من نشسته بود ، با آن يكى گفت : افسوس از جوانى خواجه كه بزن بدكردار دچار گشته . و آن ديگرى گفت : الحق چنين زن ، نه شايستهء خواجه ماست . آن يكى گفت : چرا خواجه ازو هيچ نميپرسد ؟ ديگرى گفت : خواجه از كردار او آگهى ندارد كه او هر شب با پاره‌اى بنگ ، خواجه را بيهوش گرداند . چون من سخن كنيزكان بشنيدم ، باور نكردم . تا دختر عمّم از گرمابه بدر آمد ، سفره گستردند . خوردنى بخورديم و زمانى بحديث اندر شديم .\r\nپس از آن شربت حاضر آوردند . دختر عمّم قدحى خورده ، قدح ديگر به من داد .\r\nمن چنان بنمودم كه شربت هميخورم . اما به پنهانى آن را بريختم و بخسبيدم .\r\nشنيدم كه ميگفت : بخسب كه برنخيزى .\r\nپس برخاسته ، جامهء حرير و زرّين بپوشيد و در گشوده ، برفت . من نيز از اثر او روان شدم و هميرفتم تا بدروازهء شهر برسيدم . سخنى گفت و فسونى خواند كه من ندانستم . در حال ، دروازه شهر گشوده شد و از شهر بدر شديم و هميرفتيم تا بحصارى برسيديم . دختر بخانهء گلينى كه در ميان حصار بود ، برفت . و من بفراز خانه برشدم و ديده بر روزنه بنهادم . ديدم كه دخترك به ديو سياهى سلام كرد و زمين ببوسيد . دانستم كه همسرم از خانوادهء ديوها مىباشد . دختر ، خرّم بنشست و با ديو گفت : اى خواجه ، خوردنى و نوشيدنى هميخواهم . ديو گفت :\r\n\r\n","description":"","footnote":"","page_name":" 41 ","page_number":89},
  {"content":"\r\n\r\nدر آن كاسهء گلين ، پارهء گوشت موشى هست و در آن كوزهء سفالين ، درد شرابى مانده . آنها را بخور . دختر برخاسته ، آنها را پيش نهاده ، بخورد و بنوشيد . من از روزنهء خانه ، ايشان را ميديدم و سخن ايشان را ميشنيدم . آنگاه از فراز خانه به زير آمده ، در هنگامى كه دختر در اتاق ديگر بود ، تيغ بركشيدم . تيغ به گردن ديو بيامد .\r\nمن گمان كردم كه كشته شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتم برآمد\r\nگفت : اى ملك جوان‌بخت ، جوان جادو گشته با ملك گفت : مرا گمان اين بود كه ديو كشته شد . پس من از خانه بيرون آمده ، بقصر شتافتم و در خوابگاه خويش بخسبيدم . چون بامداد شد ، دختر عمّ خود را ديدم كه گيسوان ، بريده و جامهء ماتم پوشيده ، پيش من آمد . گفت : دوش شنيدم كه يك برادرم را مار گزيده و برادر ديگرم از فراز بام به زير افتاده و پدرم بجنگ دشمنان رفته ، هرسه مرده‌اند . اكنون سزاست كه من بعزا بنشينم و گريان و ملول باشم . من گفتم : هرآنچه خواهى بكن . سالى بماتم‌دارى و اندوه بنشست . پس از سالى گفت : بايد بقصر اندر ، خانهء بنا كنم و صورت قبرى در آنجا بسازم و آنجا را بيت الاحزان ناميده ، بماتم‌دارى بنشينم . گفتم : هرآنچه خواهى ، بكن . پس خانه و صندوق بساخت و ديو را بدانجا بياورد . كه او نمرده بود ، ولى از آن زخم ، برنجورى همىزيست و سخن گفتن نميتوانست . پس دختر ، همه‌روزه بامداد و شام به بيت الاحزان اندر شده ، به زخم ديو ، مرهم مينهاد و شربت به او هميخوراند . تا اينكه روزى دختر بدان مكان رفت و من نيز از پى او برفتم . ديدم كه ميخروشد و سينه و روى ميخراشد و اين بيت هميخواند :\r\n ترا گرامى چون ديده داشتم همه‌روز * كنار من وطن خويش داشتى همه سال \r\n\r\n","description":"","footnote":"","page_name":" 42 ","page_number":90},
  {"content":"\r\n\r\nچون اين بيت برخواند ، من با تيغ بركشيده پيش رفتم و به او گفتم : اى ديوزاده ، تو از براى ديوها ناله سرداده‌اى . چون مرا ديد كه به قصد كشتن او تيغ بلند كرده‌ام ، دانست كه ديو را نيز من بدان روز انداخته‌ام . آنگاه سخنانى چند بگفت كه من آنها را ندانستم و با من گفت : افسون من ، نيمهء ترا سنگ كند . در حال ، من بدينسان شدم . پس از آن ، به شهر و مردم شهر جادوى كرد . چون به شهر اندر چهارگونه مردم بودند ، مردم شهر ، چهارگونه ماهيان شدند . و شهر نيز بركهء آبى شد . و چهار جزيره ، چهار كوه شدند . پس از آن ، همه‌روزه ، دختر به پيش من آمده و با تازيانه چندان زند كه خون از تن من برود ، آنگاه جامهء پشمين بر من بپوشاند . چون جوان ، اين سخنان بگفت ، گريان شد و اين دو بيت برخواند :\r\n گويند صبر كن كه ترا صبر بردهد * آرى دهد وليك به خون جگر دهد\r\nما عمر خويش را بصبورى گذاشتيم * عمرى دگر ببايد تا صبر بردهد \r\nچون جوان ، ابيات بانجام رسانيد ، ملك گفت : اى جوان ، باندوه من بيفزودى . بازگو كه آن دختر كجاست ؟ جوان گفت : بامداد و شامگاه بكنار صورت قبرى كه برادرش ديو سياه در آنجاست ، بيايد و هنگام رفتن ، پيش من آمده ، تن مرا بدانسان كه گفتم از تازيانه نيلگون كند . ملك چون سخنان او را بشنيد ، گفت : اى جوان ، به تو نيكيها و خوبيها كنم كه پس از من بدفترها نگاشته ، در زبانها بگويند . پس ملك برخاست و بمقر خويش بازگشت . روز ديگر ، هنگام شام ، تيغ برگرفته ، بدانجائى كه ديو سياه بود ، بيامد . ديد كه قنديلها آويخته و شمعها برافروخته و عود سوخته‌اند و ديو بخوابگاه اندر خسبيده بود . در حال ، تيغ بركشيده ، ديو را بكشت و بچاهش درافكند و جامهاى او را پوشيده ، در خوابگاه او بخسبيد و تيغ بركشيده ، در پهلوى خويشتن بگذاشت . چون ساعتى بگذشت ، دختر بقصر درآمد و پسرعمّ خود را هميزد . و او هميناليد و ميگفت :\r\nبه من رحمت آور . اين حالتى كه من دارم ، مرا كافى است . دخترك گفت : چرا تو رحم نكردى و ديو را به آن روز نشاندى ؟ پس از آن ، دخترك جامهء پشمين بر او\r\n\r\n","description":"","footnote":"","page_name":" 43 ","page_number":91},
  {"content":"\r\n\r\nپوشانيده ، جامهء حرير از روى او بپوشانيد و بنزد ديو آمده ، شربتى پيش آورد و گريان‌گريان گفت : اى خواجه ، ازين شربت ، جرعهء بنوش و با من سخن بگو .\r\nپس از آن بگريست و گفت : يا سيّدى ، با من سخن بگو . پس ملك ، شبيه زبان ديوها گفت : آه‌آه . چون دختر ، آواز او را بشنيد ، از فرح و شادى بيهوش شد . چون به هوش آمد ، گفت : اى خواجه ، مرا اميدوار كردى . آنگاه ملك بآواز حزين گفت : اى خواهر ، با تو سخن گفتن نشايد . دختر گفت : سبب چيست ؟\r\nگفت : از براى اينكه همه روزه شوهر خود را تازيانه ميزنى و او را شكنجه ميكنى . فرياد و نالهء او خواب بر من حرام كرده . و گرنه من صدباره از بيمارى خلاص ميشدم . دختر گفت : اگر تو اجازت دهى ، او را رها كنم . ملك گفت : او را رها كن و مرا راحت بخش . در حال ، دختر نزد پسر عمّ رفته ، طاسكى پر از آب كرد و افسونى بر او دميده ، به آن جوان بپاشيد . آن جوان به صورت نخست برآمد .\r\nدختر ، او را از قصر بيرون كرد و گفت : ديگر بازمگرد و گرنه كشته ميشوى . آنگاه دختر ببيت الاحزان درآمد و گفت : اى خواجه ، با من سخن بگو كه پسرعمّ خود را از جادو خلاص كردم . ملك گفت : آنچه بايست كرد هنوز نكردهء . دختر گفت :\r\nاى خواجه ، آن كدامست كه نكرده‌ام ؟ ملك گفت : اين شهر و مردم اين شهر را به صورت نخستين بازگردان كه هر نيمه شب سر بركرده ، مرا نفرين هميكنند و بدين سبب من از بيمارى خلاص نميشوم . دختر ، سخنان ملك ميشنيد و گمان ميكرد كه ديو با او سخن ميگويد . آنگاه برخاسته ، بنزديك بركه آمد . پارهء از آب بركه برداشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نهم برآمد\r\nگفت : اى ملك جوان بخت ، دختر ، پارهء از آب بركه برداشته ، فسونى بر او بدميد و آب به بركه برفشاند . در حال ، ماهيان به صورت آدميان برآمدند و بازارها به صورت\r\n\r\n","description":"","footnote":"","page_name":" 44 ","page_number":92},
  {"content":"\r\n\r\nنخستين بازگشتند و كوهها جزيره‌ها شدند . پس از آن ، دختر ببيت الاحزان برآمد و كردار خويش بملك باز نمود . ملك آهسته گفت : نزديكتر آى . دختر نزديك آمده ، در حال ، ملك ، تيغ بر سينهء دختر زد . دختر ، دو نيمه بيفتاد . ملك برخاسته ، از خانه بيرون شد . جوان را ديد كه بانتظار ملك ايستاده . چون چشمش بر ملك افتاد ، شكر بجا آورد و دست و پاى او را بوسه داد . ملك نيز خلاصى او را تهنيت گفت . و ازو سؤال كرد كه : اكنون در شهر خويش بسر ميبرى يا با من همىآئى ؟ جوان پاسخ داد : تا جان دارم ، از تو جدا نخواهم شد . پس جوان گفت : اى ملك ، از اينجا تا به شهر تو چه‌قدر مسافتست ؟ ملك گفت : دو روز راه است . جوان گفت : از اينجا تا به شهر تو يك سال راهست . ملك را تعجب زياده شد . ملكزاده ، بسيج راه سفر كرده ، با وزير خود گفت كه : من قصد زيارت مكّهء معظمه دارم . پس ملكزاده در موكب ملك ، يك سال هميرفتند تا به شهر ملك برسيدند . و سپاه و رعيّت باستقبال ملك شتافته ، سم سمند ملك بوسيدند و بسلامت او شادان شدند . ملك بقصر اندر آمده ، بر تخت بنشست و صيّاد را بخواست . خلعتش داده ، شمارهء فرزندانش بازپرسيد . صيّاد گفت : پسرى با دو دختر دارم . ملك ، يكى از دختران او را براى خود و ديگرى را براى ملكزادهء جادو گشته تزويج كرد . و امارت لشكر بپسر او سپرد و حكومت شهر ملكزاده و جزاير السود را بصيّاد تفويض كرد . و بكامرانى بسر بردند تا مرگ بديشان در رسيد . و اين حكايت ، عجيبتر و خوشتر از حكايت حمّال نيست و آن اين بود كه :\r\n\r\nحكايت حمال با دختران\r\nدر بغداد ، مرد عذبى بود . حمّالى ميكرد . روزى از روزها در بازار ايستاده بود كه دخترى خداوند حسن و جمال پديد شد . بدان‌سان كه شاعر گفته :\r\n\r\n","description":"","footnote":"","page_name":" 45 ","page_number":93},
  {"content":"\r\n\r\n مشك با زلف سياهش نه سياهست و نه خوش * سرو با قد بلندش نه بلند است و نه راست\r\nاو سمن سينه و نوشين لب و شيرين سخنست * مشترى عارض و خورشيد رخ و زهره لقاست \r\nو با حمّال گفت : سبد برداشته ، با من بيا . حمّال ، سبد بگرفت و با دخترك هميرفتند تا بدكانى برسيدند . دختر ، يك دينار درآورده ، مقدارى زيتون خريد و بحمال گفت : اين را در سبد بنه و با من بيا . حمّال ، زيتون در سبد گذاشت و سبد برداشته ، هميرفتند تا بدكانى ديگر برسيدند و آنجا سيب شامى و به عمّانى و انگور حلبى و شفتالوى دمشقى و ليموى مصرى و ترنج سلطانى از هر يكى يك من بخريد و بحمّال گفت : اينها را برداشته ، با من بيا . حمّال آنها را نيز برداشته ، هميرفتند تا بدكان ديگر برسيدند . دخترك قدرى ريحان و اقحوان و ياسمين و شقايق خريده ، با حمّال گفت : اينها را بردار و با من بيا . حمّال آنها را نيز در سبد نهاده ، با دخترك هميرفت تا بدكان قصّابى برسيدند . دخترك ده رطل گوشت خريده ، بحمّال سپرد . و همىرفتند تا بحلوائى رسيدند . دختر ، همه‌گونه حلوا بخريد و با حمّال گفت : اينها را در سبد بنه . حمّال گفت : اگر با من گفته بودى ،\r\n\r\n","description":"","footnote":"","page_name":" 46 ","page_number":94},
  {"content":"\r\n\r\nخرى با خود آوردمى كه اينهمه بار گران بكشد . دختر تبسمى كرده ، روان شد .\r\nهميرفتند تا ببازار عطّاران رسيدند . از عطريات از هريكى يك شيشه خريده ، بحمال سپرد . بعد از آن بدكان شمّاع برسيدند . ده رطل شمع كافورى خريده ، بحمال بداد . حمّال همهء آنها را در سبد گذاشته ، دلاله از پيش و حمّال بدنبال هميرفتند تا بخانهء محكم‌اساس بلندكرياسى رسيدند . دلاله ، در بكوفت . دخترى نكوروى ، در بگشود . حمّال ديد كه دربان ، دختر ماه منظر سيمين بريست .\r\nچنان كه شاعر گفته :\r\n پرداخته از شير ، دو گلنار سمن بوى * انگيخته از قير ، دو ثعبان سيه‌سار\r\nجعدش چو يكى هندوى عاشق كه برويش * حلقه زده از كفر و شكيبا شده زنار \r\nحمال از ديدن او سست گشت و نزديك شد كه سبد از دوشش بر زمين افتد . با خود گفت : امروز مباركست فالم . پس به خانه اندر شد . ديد كه خداوند خانه ، دختريست از هر دو نيكوتر . بفراز تختى برنشسته و در خوب‌روئى چنانست كه شاعر گفته :\r\n نگار قند لب كورا بود در زلف سيصد چين * چو او يك بت نبيند كس بچين و قندهار اندر\r\nخمار چشم او تا هست زير غمزهء جادو * شكنج زلف او تا هست گرد لاله‌زار اندر\r\nبود جانم بر آن هندو دو زلف پرشكن خرسند * برد هوشم بدانجا دود و چشم پرخمار اندر \r\nدختر از تخت به زير آمد و گفت : چرا اين بيچاره را زير بار گران داشته‌ايد ؟\r\nپس دختركان باهم يار گشته ، بار از دوش حمال به زير آوردند و سبد را خالى\r\n\r\n","description":"","footnote":"","page_name":" 47 ","page_number":95},
  {"content":"\r\n\r\nكرده ، هر چيزى را بجاى خود گذاشتند . و دو دينار بحمّال داده ، گفتند : بيرون شو . حمال بحسن و جمال دختركان نظر كرد و از اينكه همه‌گونه خوردنى آماده داشتند ، دل به بيرون نمىنهاد . دختران گفتند : چرا نميروى ؟ اگر مزد كم گرفتهء ، يك دينار ديگر بستان . حمال گفت : نه و اللّه ، ده برابر مزد خود گرفته‌ام . و لكن در كار شما بحيرت اندرم كه شما بدينسان چرا نشسته‌ايد و در ميان شما از چه سبب مردى نيست . گفتند كه : ما را بيم است از اينكه راز خويشتن بهر كس فاش كنيم .\r\nو ما از گفتهء شاعر سر نپيچيم كه گفته است :\r\n نخست موعظهء پير مجلس اين حرفست * كه از مصاحب ناجنس احتراز كنيد \r\nحمّال گفت : بجان شما سوگند كه من بسى امينم . نيكيها بگويم و بديها بپوشانم :\r\n منم كه شهرهء شهرم بعشق ورزيدن * منم كه ديده نيالوده‌ام ببد ديدن\r\nبپير ميكده گفتم كه چيست راه نجات * بخواست جام مى و گفت راز پوشيدن \r\nچون دختران ، سخن گفتن فصيح او را بديدند ، به او گفتند : تو ميدانى مالى بسيار به اين مجلس صرف كرده‌ايم . اگر ترا زر نباشد ، نخواهيم گذاشت كه در اينجا بنشينى . حمّال گفت : به خدا سوگند ، جز درمهائى كه از شما گرفتم ، چيزى ندارم . آنگاه دلاله گفت : اى خواهران ، هر وقت نوبت به دو رسد ، من بجاى او غرامت كشم . پس ايشان سخن دلاله پذيرفتند و حمال را بنديمى برگزيده ، به صحبت بنشستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دهم برآمد\r\nشهرزاد گفت : اى ملك جوان بخت ، حمال ، دختركان را پهلوى خود نشسته ديد . با\r\n\r\n","description":"","footnote":"","page_name":" 48 ","page_number":96},
  {"content":"\r\n\r\nايشان به سخن پرداخت تا هنگام شام شد . دختركان گفتند : اكنون وقت آنست كه از خانه بيرون روى و زحمت بر ما كم كنى . حمّال گفت : يك امشب نيز بگذاريد در اينجا بمانم . چون بامداد شود ، از پى كار خويش خواهم رفت . دلاله گفت :\r\nسهل باشد كه يك امشب اين را نگاه داريم . دو دختر ديگر گفتند : به شرط آن‌كه هرچه بيند ، از سبب آن باز نپرسد و نپرسيده سخن نگويد . حمّال ، شرط بپذيرفت . پس گفتند كه : برخيز و آنچه بر طاق در نوشته‌اند ، برخوان . حمّال برخاسته ، ديد كه نوشته‌اند : از هرچه بينى ، سؤال مكن و تا نپرسند ، پاسخ مگو .\r\nحمّال با ايشان پيمان بسته ، بنشستند .\r\nآنگاه دلاله برخاسته ، شمع برافروخت و عود بسوخت و خوان ، گسترده ، خوردنى بياورد . آنگاه در قصر كوفته شد . دلاله برخاسته ، بدر آمد . سه تن گداى يك چشم زنخ تراشيده بر دريافت . بازگشته ، با خواهران گفت كه : كوبندگان ، دو سه تنند كه چشم چپ هركدام نابينا و زنخ‌شان تراشيده و هر يكى به صورتى هستند . اگر به خانه اندر آيند ، حالتى دارند كه مضحكه توانند بود . پس آن دو دختر جواز دادند به شرط آن‌كه از هرچه بينند ، سؤال نكنند و ناپرسيده ، سخن نگويند . دلاله بيرون آمده ، با ايشان پيمان بست و ايشان را به خانه درآورد . ايشان سلام كردند و باجازت دختران بنشستند . چون حمّال را ديدند ، باهم گفتند كه :\r\nاين هم به صورت ماست . حمّال ، اين بشنيد . برآشفت و بتندى گفت : لب از ياوه بربنديد و هيچ مگوئيد . مگر آنچه بر طاق در نوشته بودند ، نخوانديد ؟ دختران ازين سخن بخنديدند و گفتند كه : حمّال با اين سه تن گدا اسباب خندهء امشب خواهند بود . پس خوردنى بخوردند و بصحبت بنشستند . حمّال بگدايان گفت : ما را دمى مشغول كنيد . گدايان را شور در گرفت و آلت طرب بطلبيدند . دلاله ، دف موصلى و عود عراقى و چنگ عجمى پيش آورد . هر سه گدا برپا خاستند . هر يكى يك گونه آلت طرب به كف گرفته ، بنواختند و دختران نغمه همىپرداختند و آواز چنگ و چغانه از خانه بلند ميشد كه ناگه دگربار در كوفتند . دلاله پشت در آمده ، در بگشود . ديد كه سه تن بازرگانند . و ايشان خليفه هرون الرّشيد 5 و\r\n\r\n","description":"","footnote":"","page_name":" 49 ","page_number":97},
  {"content":"\r\n\r\nجعفر برمكى 6 و مسرور خادم بودند كه به صورت بازرگانان همىگذشتند . چون بدر خانه رسيدند و آواز چنگ و چغانه بشنيدند ، خليفه گفت : هميخواهم كه سبب اين حالت بدانم . آنگاه مسرور را كوفتن در فرمود . چون در گشوده شد ، جعفر گفت : ما سه تن از بازرگانان طبرستانيم . در پيش رفيقى مهمان بوديم . اكنون كه از مهمانى بازگشته‌ايم ، راه به منزل ندانيم و رفتن بسوئى نتوانيم . يك امشب بما جا دهيد و منّتى بر جان ما نهيد . چون دلاله ، ايشان را به صورت بازرگانان ديد ، باز گشته ، خواهران را از ماجرا آگاه كرد و اجازت گرفته ، بازرگانان را به خانه اندر آورد .\r\nچون بيامدند ، دختران برخاسته ، ايشان را در جائى نيكو بنشاندند و گفتند :\r\nبه شرط اينكه از هرچه بينيد ، سؤال مكنيد و نپرسيده ، سخن مگوئيد . چون ايشان بنشستند ، دربان ، ظرفى از ليمو بشكّر گداخته آميخته ، پارهء يخ بر آن ريخته ، پيش خليفه آورد . خليفه با خود گفت : فردا پاداش نيكو به اين دختر خواهم داد . چون دمى بگذشت ، دختركان از خانه بدر آمده ، در كنار حوض بايستادند و حمّال را پيش خود بخواندند . حمّال بنزد ايشان رفت ، ديد كه دو سگ سياه در زنجيرند .\r\nپس خداوند خانه برخاسته ، تازيانه بگرفت و بحمال گفت كه : يكى ازين دو سگ را پيش من آور . حمّال ، زنجير يكى از دو برگرفته ، پيش برد . و دختر ، تازيانه بر آن سگ ميزد و سگ هميخروشيد و هميگريست تا آن‌كه بازوان دختر برنجيد و تازيانه بينداخت . آنگاه سگ را در آغوش كشيده ، اشك از چشمانش پاك كرد و برخسار و جبينش بوسه داد . پس از آن بحمال گفت : اين را بجاى خود باز گردان و سگ ديگر را بياور . حمال چنان كرد . دختر بار ديگر تازيانه بگرفت و با اين سگ چنان كرد كه با آن يكى كرده بود . خليفه از ديدن اينها در عجب شد و بجعفر اشارت كرد كه : چگونگى بازپرس . جعفر به اشاره گفت : سخن مگو . پس از آن ، خداوند خانه بيامد و بفراز تختى بنشست و دربان بر تخت جداگانه نشست . و دلاله بر پستو رفته ، هميانى حرير كه بندهاى ابريشمين سبز داشت ، بدر آورده و در پيش خداوند خانه ايستاده ، هميان بگشود\r\n\r\n","description":"","footnote":"","page_name":" 50 ","page_number":98},
  {"content":"\r\n\r\nو عودى از هميان بدر آورده ، تارهاى آن استوار كرد و آن را بنواخت و اين ابيات برخواند :\r\n اگر زكوى تو بوئى به من رساند باد * بمژده جان جهان را بباد خواهم داد\r\nاگرچه گرد برانگيختى ز هستى من * غبارى از من خاكى بدامنت مرساد\r\nتو تا به روى من اى نور ديده در بستى * دگر جهان در شادى به روى من نگشاد\r\nخيال روى توام ديده مىكند پر خون * هواى زلف توام عمر ميدهد بر باد\r\nنه در برابر چشمى نه غايب از نظرى * نه ياد ميكنى از من نه ميروى از ياد \r\nو اين ابيات نيز برخواند :\r\n هزار جهد بكردم كه سرّ عشق بپوشم * نبود بر سر آتش ميسّرم كه نجوشم\r\nبه هوش بودم از اوّل كه دل بكس نسپارم * شمايل تو بديدم نه عقل ماند و نه هوشم\r\nمن رميده دل آن به كه در سماع نيايم * كه گر بپاى در آيم بدر برند بدوشم \r\nچون دختر اين ابيات را بشنيد ، جامه بر تن دريده ، بيهوش افتاد و جامه از دست او بيكسو رفته ، دستش نمودار شد . اثر ضربت تازيانه در او پديد گشت .\r\nخليفه چون جاى تازيانه بر دست او بديد ، شگفت ماند و خيره خيره بر او همىنگريست . دربان برخاسته ، گلاب بر او بفشاند و او را به هوش آورده . خليفه بجعفر گفت : من تاب ندارم كه لب از پرسش ببندم و تا كار اين دختر و سبب جاى تازيانه در تن او ندانم و از حقيقت اين دو سگ آگاه نشوم ، آرام نخواهم گرفت . جعفر گفت : خدا خليفه را مؤيد بدارد ، با ما پيمان بسته‌اند كه از آنچه ببينيم ، باز نپرسيم . پس از آن دلاله برخاسته ، عود بنواخت و اين ابيات برخواند :\r\n دوش در حلقهء ما قصّهء گيسوى تو بود * تا دل شب سخن از سلسلهء موى تو بود\r\nدل كه از ناوك مژگان تو در خون ميگشت * باز مشتاق كمانخانهء ابروى تو بود \r\n\r\n","description":"","footnote":"","page_name":" 51 ","page_number":99},
  {"content":"\r\n\r\n عالم از شور و شر عشق خبر هيچ نداشت * فتنه‌انگيز جهان غمزهء جادوى تو بود\r\nمن سرگشته هم از اهل سلامت بودم * دام را هم شكن طرّهء هندوى تو بود \r\nچون دربان ، ابيات بشنيد ، مانند دختر نخستين از خود برفت . دلّاله برخاسته ، گلابش بفشاند . پس از آن ، دختر نخستين با دلّاله گفت : بخوان كه يك آوازه بيش نمانده . دلاله ، تارهاى عود راست كرده ، اين ابيات برخواند :\r\n الا يا باد مشكين بو بدان معشوق مشكين مو * بگو از من ترا گر بر سر كويش گذر باشد\r\nندانم در فراقت چند باشم جفت نوميدى * شب نوميدى عاشق همانا بىسحر باشد \r\nچون دختر ، ابيات بشنيد ، فرياد بزد و بى خود افتاد و بر دست او اثر ضربت تازيانه پديد شد . گدايان گفتند كه : كاش ما بخرابه اندر خفته ، بدينجا نميگذشتيم .\r\nخليفه گفت : مگر شما از اهل اين خانه نيستيد ؟ گفتند : گمان هم نداشتيم كه بدين مكان بيائيم . گويا خانه از اين مرد است . و اشاره بحمّال كردند . حمّال گفت : به خدا سوگند من نيز اين خانه را جز امشب نديده بودم . آنگاه گفتند كه : ما هفت تن مرديم و اينان سه تن زن بيش نيستند . ما از حالت ايشان باز پرسيم . اگر برضا پاسخ ندهند ، بقهر جواب از ايشان بگيريم . و همگى بر اين شدند ، مگر جعفر كه او گفت : اين راى ناصوابست . ايشان را به حال خود بگذاريد كه ما در نزد ايشان مهمانيم و با ما پيمان بسته‌اند كه سخن نگوئيم . اكنون از شب ، ساعتى بيش نمانده ، هركس از ما بمقام خويش باز خواهد گشت . چون فردا شود ، قصّه باز پرسيم . خليفه ، سخن جعفر نپذيرفته گفت : بيش از اين مجال صبر ندارم . اكنون بايد پرسيد . و هيچكدام ياراى پرسيدن نداشتند . قرعه بنام حمّال زدند .\r\nحمّال برخاسته ، با خداوند خانه گفت : اى خاتون ، ترا به خدا سوگند مىدهم\r\n\r\n","description":"","footnote":"","page_name":" 52 ","page_number":100},
  {"content":"\r\n\r\nكه ما را از حالت اين دو سگ خبر ده كه عقوبت ايشان را سبب چيست و پس از عقوبت ، چرا ايشان را بوسيده ، گريان هميشوى ؟ و بازگو كه اثر ضربت تازيانه بر تن خواهرت ، چه سبب دارد ؟ و ما را از تو سؤال همينست ، و السّلام . دختر گفت :\r\nاى جماعت ، سخنى كه اين مرد گفت ، صحيح است يا نه ؟ همگى گفتند : آرى ، صحيح است . مگر جعفر وزير كه او سخن نگفت . چون دختر ، اين بشنيد ، گفت :\r\nاى مهمانان بدعهد ، ما را رنجانيديد و ندانستيد كه هركس ، سخن نسنجيده گويد ، برنج اندر افتد . پس دختر بانگى زد . در حال ، هفت تن غلام با تيغ بركشيده بدر آمدند . دختر گفت كه : اين مهمانان پرگو را دست ببنديد . غلامان دست ايشان را بسته ، گفتند : اى خاتون ، جواز ده كه اينها را بكشيم . دختر گفت : بگذاريد تا حديث ايشان باز پرسم ، آنگاه بكشتن جواز دهم . حمّال گفت : اى خاتون ، مرا بگناه ديگران مكشيد . اين جمع ، گناه كارانند كه سر زده بدين مكان آمدند . پس حمّال اين بيت برخواند :\r\n امروز يار با ما در بند انتقام است * جرم نكرده اى كاش دانستمى كدام است \r\nچون حمّال اين بيت برخواند ، دختر بخنديد .\r\nچون قصّه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يازدهم برآمد\r\nشهرزاد گفت : اى ملك جوان بخت ، دختر با آن‌همه خشم ، از گفتهء حمال بخنديد و با آن جماعت گفت : از زندگى شما ساعتى بيش ما نمانده . هركدام حكايت خود باز گوئيد . پس از آن رو بگدايان كرده ، از ايشان سؤال كرد كه : شما سه تن باهم برادريد ؟ گفتند : نه به خدا ما فقيرانيم كه جز امشب يكديگر را نديده بوديم . آنگاه با يكى از آن سه تن گدايان گفت : آيا تو از مادر بيك چشم بزادى ؟ گفت : نه من چشم داشتم و نابينائى من ، طرفه حكايتى دارد . پس دختر از آن دو گداى ديگر ،\r\n\r\n","description":"","footnote":"","page_name":" 53 ","page_number":101},
  {"content":"\r\n\r\nحديث باز پرسيد . ايشان نيز مانند گداى نخستين جواب دادند و گفتند : ما هر كدام از شهرى هستيم و خوش حديثى داريم . دختر گفت : اى جماعت ، يك يك حكايت بازگوئيد و سبب آمدن بدين مقام بيان سازيد . نخست حمّال پيش آمده ، گفت : اى خاتون ، من مردى بودم حمّال . اين دلاله ، مرا بدين مكان آورد .\r\nامروز در پيش شما بودم و با شما در ميان گذشت آنچه گذشت . مرا حديث همينست ، و السّلام . دختر گفت بند ازو برداشتند و جواز رفتنش بداد . حمّال گفت : تا حديث ياران نشنوم ، نخواهم رفت .\r\n\r\nحكايت گداى اول\r\nپس از آن ، گداى نخستين پيش آمده ، گفت : اى خاتون ، بدان كه سبب تراشيده شدن زنخ و نابينائى چشم من اينست كه پدرم پادشاه شهرى و عمّم پادشاه شهر ديگر بود . روزى كه مادر ، مرا بزاد ، زن عمّم نيز پسرى بزاد . سالها بر اين بگذشت . هر دو بزرگ شديم . من به زيارت عم رفتم . پسر عمّم همه روزه ميزبانى كردى و گونه گونه مهربانى بجا آوردى . روزى باهم نشسته ، پسر عمم گفت : حاجتى به تو دارم . بايد مخالفت نكنى . من سوگندها ياد كردم كه مخالفت\r\n\r\n","description":"","footnote":"","page_name":" 54 ","page_number":102},
  {"content":"\r\n\r\nنكنم . در حال ، برخاست و زمانى از من پنهان شد . چون باز آمد ، دخترى ماه منظر با خود بياورد و با من گفت كه : اين دختر را در فلان گورستان و فلان مكان بسردابه اندر برده ، بانتظار من بنشينيد . من نتوانستم كه مخالفت كنم . دختر را برداشتم و بهمانجا بردم . هنوز ننشسته بوديم كه پسر عمم بيامد و كيسهء كه گچ و تيشهء در آن بود و طاسك آبى بياورد و گورى را كه در ميان سردابه بود بشكافت و خاك و سنگ به يك سو ريخت . تخته سنگى پيدا گشت و به زير اندر دريچه ، نردبانى پديد شد . پسر عمم به آن دختر اشارتى كرد . در حال ، آن دختر از نردبان به زير شد . پسر عمم روى به من آورده ، گفت : احسان بر من تمام كن . گفتم : هرچه گوئى ، چنان كنم . گفت : چون من از نردبان به زير شوم ، سنگ بر دريچه بينداز و خاك بر آن بريز . پس از آن گچ را با آب عجين كرده ، گور را گچ اندود گردان ، بدانسان كه كسى نداند كه اين گور شكافته است . و بدان كه يك سال است من در اين مكان زحمت هميبرم تا اين مكان را آماده ساخته‌ام . و حاجت من از تو همين بود . اين بگفت و از نردبان به زير رفت . من سنگ بدريچه باز گرداندم . بدان سان كردم كه سپرده بود .\r\nآنگاه بقصر عم باز گشتم و عمم در نخجيرگاه بود . آن شب را بمحنت و رنج بروز آوردم . بامدادان با هزار پشيمانى ، از قصر بدر آمده ، بگورستان رفتم .\r\nسر بگريبان حيرت بهر سو بگشتم . از سردابه اثرى نيافتم . تا هفت روز ، همه روزه بجستجوى سردابه و گور بگورستان رفته ، بسردابه راه نميبردم . از دورى پسر عم ، فرسوده گشتم و حزن بر من چيره شد . ناچار از شهر بدر آمده بسوى ، پدر بازگشتم .\r\nچون بدروازهء شهر پدر رسيدم ، جمعى بر من گرد آمده ، مرا بگرفتند و بازوانم را ببستند . من از اين حادثه حيران بودم . يكى از ايشان بپدرم خدمت كرده و از من نعمت برده بود . سر فراگوشم آورده ، گفت : وزير و سپاهيان پدرت ياغى گشته ، او را كشته‌اند . من از شنيدن آن ، قالب بيجان گشتم . پس مرا به پيش وزير بردند . مرا با او كينهء ديرينه در ميان بود . از اينكه مرا بكودكى به تير و كمان ،\r\n\r\n","description":"","footnote":"","page_name":" 55 ","page_number":103},
  {"content":"\r\n\r\nرغبتى تمام بود . روزى تيرى بينداختم . از قضا تير بر چشم وزير آمد و نابينا شد .\r\nولى از بيم پدرم دم زدن نتوانست . القصه ، وزير چون مرا دست بسته ديد ، بكشتنم اشارت كرد . من گفتم : جهت بىسبب كشتن من چيست ؟ گفت : گناه تو از همه بيشتر است . و اشارت بر چشم خويش كرد . من گفتم كه : اين كار ، نه بعمد كردم . گفت : من بعمد خواهم كرد . پس مرا پيش طلبيد و بانگشت خويش ، چشم چپ من درآورد و مرا بغلامى سپرد كه بيرون شهر برده ، بكشد . با غلام بيرون رفتيم . دست و پاى من به بند اندر بود . خواست كه چشمان مرا نيز بسته ، مرا بكشد . من گريان گشته ، گفتم :\r\n هرگز نبود از تو گمان جفا مرا * ديگر بكس نماند اميد وفا مرا \r\nچون غلام اين بيت بشنيد ، پاس احسان ديرين من بداشت و دست و پاى مرا گشود و گفت : ازين سرزمين برو و مرا و خود را به هلاكت مينداز كه شاعر گفته :\r\n بهر ديار كه در چشم خلق خوار شدى * سبك سفر كن از آنجا برو بجاى دگر\r\nدرخت اگر متحرّك شدى ز جاى بجاى * نه جور ارّه كشيدىّ و نى جفاى تبر \r\nچون از غلام اين بشنيدم ، فرحناك شدم و نابينائى را سهل انگاشتم و به شهر عم پى سپر شدم . به پيش عم رسيده ، ماجراى پدر را بيان كردم و آنچه بر من رفته بود ، باز گفتم . عمّم گريان شد و گفت : بمحنتم بيفزودى . چنديست كه پسر عمّت ناپديد گشته . پس چندان بگريست كه بيهوش شد . چون بهوشش آوردم ، ماجراى پسر عم را نهفتن نتوانسته ، راز به او آشكار كردم . عمم را از شنيدن حكايت ، انبساطى روى داد و گفت : سردابه به من باز نما . در حال ، برخاسته ، بسوى گورستان رفتيم و سردابه را جستجو كرده ، بيافتيم . آنگاه قبرى را كه بسردابه اندر بود ، شكافته ، خاك بيكسو مىكردم تا اينكه سنگ پديد شد .\r\nسنگ از دريچه برداشته ، از نردبان پنجاه پله به زير رفتيم . بفراخنائى برسيديم كه\r\n\r\n","description":"","footnote":"","page_name":" 56 ","page_number":104},
  {"content":"\r\n\r\nدر آنجا خانهاى چند بنا كرده و بهر خانه ، يك گونه خوردنى گرد آورده بودند و در گوشهء آن مكان تختى ديديم كه پرده بر آن تخت فرو آويخته بودند . بكنار تخت برفتيم . عمّم پرده برداشته ، پسر را با همان دختر ديديم كه چنان سوخته بودند كه گويا بچاه اندر آتش زدند . پس عمّم خيو بر پسر بينداخت و لگد بر او بزد و گفت : اى ناپاك ، مستوجب اين و بيش ازينى . اين مكافات دنياست و  لَعَذابُ الْآخِرَةِ أَشَدُّ وَ أَبْقى .  7\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب دوازدهم برآمد\r\nگفت : اى ملك جوان‌بخت ، گداى نابينا گفت : چون پسر عمّم را با دختر بدانسان يافتيم ، محزون شديم و مرا از گفتار و كردار عمّم بس عجب آمد . با او گفتم : اى عم ، مگر سوختن ايشان بس نبود كه تو نيز نفرين هميكنى و طعنه هميزنى ؟ عمم گفت : اى فرزند ، اين پسر در خوردسالى ، خواهر خود را عاشق شد . من آن دو را از اين گناه بزرگ ، نهى كردم و از عقوبت الهى و سرزنش مردمان بترسانيديم .\r\nچون ديدند كه من ايشان را از يكديگر نهان هميدارم . برهنمونى ابليس ، اين مكان را ساخته ، همه‌گونه خوردنى درين مكان جمع آورده‌اند و در آن روزها كه من بنخجير رفته بودم ، فرصت يافته ، بدين مكان آمده‌اند . اما خداى تعالى از كردار ايشان در خشم شده و ايشان را بدينسان كه ديدى ، سوخته است .\r\nپس هر دو گريان از نردبان بفراز آمده ، سنگ بر دريچه بنهاديم و خاك بر آن ريختيم و محزون و غمين همىرفتيم كه صداى طبل سپاهيان بلند شد و گرد سم اسبان ، جهان را فرو گرفت . عمّم از حادثه باز پرسيد . گفتند : وزير برادرت او را كشته . اكنون بدين شهر آمده . چون عمّم تاب مقاومت نداشت ، بمطاوعت پذيره شد . من با خود گفتم : اگر بار ديگر دستگير شوم ، از دست وزير جان نخواهم برد . ناچار زنخ بتراشيدم و جامهء كهن در بر كرده ، به قصد دار السّلام\r\n\r\n","description":"","footnote":"","page_name":" 57 ","page_number":105},
  {"content":"\r\n\r\nاز شهر بدر شدم . كه شايد كسى مرا بخليفه برساند . امشب بدين شهر رسيدم .\r\nبه جائى راه نبردم و بحيرت ايستاده بودم كه اين گداى يك چشم پديد شد . غريبى خود به او بنمودم . او گفت : من نيز غريبم . درين سخن بوديم كه آن گداى ديگر برسيد و گفت : من نيز غريبم . پس باهم يار گشته ، هر سه تن حيران همىگشتيم تا اينكه شب تاريك شد و پيشرونده ، مرا بدينجاى پر خطر رهنمون گشت . دختر گفت ازو بند برداشتند و اجازت رفتن بداد . او گفت : تا حديث ياران نشنوم ، نخواهم رفت . گداى دويم پيش آمده ، گفت :\r\n\r\nحكايت گداى دوم\r\nاى خاتون ، من از مادر ، نابينا نزادم . ولى نابينائى من طرفه حكايتيست . و آن اينست كه من پادشاه و پادشاه زاده‌ام . در ده سالگى ، قرآن ، بهفت قرائت خواندم و همهء علوم نيك دانستم و كلام ادبا و شعرا ياد گرفتم و به اين سبب تربيتم از همه كس افزونتر گرديد و نام نيكم بزبانها افتاد و آوازهء اديبى و دبيريم گوشزد ملوك اقاليم شد . پس ملك هند ، مرا بخواست كه دختر خود را به من تزويج كند .\r\n\r\n","description":"","footnote":"","page_name":" 58 ","page_number":106},
  {"content":"\r\n\r\nپدرم ، كشتى كشتى هديهاى ملوكانه آماده ساخته ، مرا با تنى چند بكشتى بر نشاند . يك ماه كشتى هميرانديم تا بساحل برسيديم . خود بر اسب نشسته ، بار بر هيونان بستيم و همىرفتيم تا اينكه گردى برخاست . پس از زمانى گرد بنشست و چند سوار پديدار شدند . چون نيك بديدم ، از راهزنان قبايل عرب بودند كه اسبان ختلّى در زير و نيزه‌هاى خطّى در كف داشتند . بايشان معلوم كرديم كه هدايا از سلطان هند و ما نيز سفيريم . گفتند كه : ما نه در فرمان ملك هند و نه در مملكت او هستيم . پس سواران بما حمله كردند . جمعى را بكشتند و بقيّة السّيف بگريختند . من نيز زخمى منكر برداشته ، بگريختم . و راه بجايى نميدانستم . بفراز كوهى بر شده ، در غارى جا گرفتم . تا بامداد در آنجا بسر بردم .\r\nپس به زير آمده ، هميرفتم تا بشهرى آباد رسيدم . از بس پياده‌روى كرده ، سخت مانده بودم و گونه‌ام زرد شده بود . بدكان خياطى رسيده ، سلام گفتم . با جبين گشاده ، سلام گفت و از مقصدم باز پرسيد . ماجرا بيان كردم . غمين و محزون شد و گفت : اى فرزند ، حكايت خويشتن با كسى مگو . مبادا از اين قضيّه با خبر گردد كسى كه با پدرت كينهء ديرينه داشته باشد . پس خوردنى بياورد و آن شب را باهم بسر برديم . و تا سه روز بدينسان گذشت . پس از آن خياط از من پرسيد كه : چه صنعت دارى ؟ گفتم : مردى حكيم و همهء علوم را نيك دانم .\r\nگفت : كالاى تو درين شهر نارواست و بعلم كتابت ، كسى مايل نيست . تيشه و ريسمانى بدست آور و با خاركنان بخاركنى مشغول شو و خويشتن به كسى نشناسان كه كشته ميشوى . پس تيشه و ريسمان از براى من آماده ساخت و مرا با خاركنان بصحرا فرستاد . من همه روزه ، پشتهء هيزم آورده ، به نيم دينار مىفروختم . سالى بدينسان گذشت . روزى بصحرا رفته ، به جائى برسيدم كه درختان كهن داشت و هيزم فراوان . من تيشه برگرفته ، پاى درختى را هميكندم تا اينكه حلقهء مسينهء پديد شد . خاك بر كنار كرده ، ديدم كه حلقه بر تختهء استوار است . پس حلقه بگرفتم و تخته برداشتم . نردبانى پديد آمد . از نردبان به زير رفتم .\r\nاز آن در باندرون رفته ، ديدم قصرى است محكم اساس و در قصر ، دختريست\r\n\r\n","description":"","footnote":"","page_name":" 59 ","page_number":107},
  {"content":"\r\n\r\nماهروى ، چنان كه شاعر گفته :\r\n بتى كه حور بهشتى به دو شود مفتون * عقيق او برحيق بهشت شد معجون\r\nچو آهو است دو زلفش بدام ماند راست * كه ديد آهوى سيمين و دام غاليه گون \r\nچون دختر را بر من نظر افتاد ، گفت : تو از جنّيانى يا از آدميان ؟ گفتم : از آدميان . گفت : بدين مقام چگونه آمدى كه من بيش از پنج سالست درين مكان هستم ، روى آدمىزاد نديده‌ام ؟ گفتم : اى پرىروى ، منّت خداى را كه مرا بدين جا رسانيد تا بديدار تو اندوه من ببرد :\r\n هر كجا تو با منى من خوشدلم * گر بود در قعر چاهى منزلم \r\nپس ماجراى خويش بيان كردم . بر احوال من گريان شد و گفت : من نيز دختر پادشاه جزيرهء آبنوسم . مرا بپسر عمّم بزنى بدادند . اما عفريتى مرا بربود و بدين مكان بياورد و فرش لطيف در خانه و همه‌گونه خوردنى در اينجا آماده ساخت و بهر ده روزى يك شب بدين مقام مىآيد . و به من آموخته است كه اگر كارى روى دهد ، به اين دو سطرى كه بقبّه نوشته‌اند دست بنهم . چون دست بر آن خط نهم ، در حال ، عفريت پديد آيد . و اكنون چهار روز است كه عفريت رفته .\r\nپس از شش روز خواهد آمد . آيا سر آن دارى كه پنج روز در اينجا بياسايى و يك روز پيش از آمدن عفريت بيرون روى ؟ گفتم : منّت‌پذير هستم . پس پريروى شربتى آورده ، به من بنوشانيد . پس از آن طعام حاضر آورده ، بخورديم و بحديث در پيوستيم . گفت : من بسى از تنهائى خويشتن ملول بودم . منّت خداى را كه ترا بدينجا رسانيد . روز ديگر گفتم : اى شمسهء خوبان ، ميخواهم كه ترا از اينجا بيرون برم و ترا از آن عفريت برهانم . تبسّمى كرده ، گفت : عفريت در هر ده شب شبى نزد من ميآيد . گفتم : همين ساعت ، اين قبّه بشكنم و اين خطى كه نوشته‌اند از هم فرو ريزم ، شايد كه عفريت بيايد و من او را بكشم . چون اين بشنيد ، گفت :\r\n\r\n","description":"","footnote":"","page_name":" 60 ","page_number":108},
  {"content":"\r\n\r\n چه حاجتست كه بدنام خون ما گردى * زمانه‌اىّ و سپهرىّ و روزگارى هست \r\nمن بسخن او گوش نداشتم و قبه را بشكستم .\r\nچون قصّه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سيزدهم برآمد\r\nشهرزاد گفت : اى ملك جوان بخت ، آن ماه روى گفت : اى پسر ، بيرون شو و برحذر باش كه اينك عفريت در رسيد . من از غايت بيم ، كفش و تيشه را فراموش كرده ، از نردبان بفراز شدم . چون نگاه كردم ، ديدم كه عفريتى كريه المنظر بدر آمد و با دخترك گفت : چه حادثه روى داده كه مرا بدينسان هراسان كردى ؟ دختر گفت : جز اينكه آرزومند تو بودم چيزى روى نداده .\r\nعفريت گفت : دروغ همىگوئى . پس به چپ و راست نگاه كرد ، كفش و تيشه بديد . گفت : اين هر دو از آدميانست . دختر گفت كه : من تا اكنون آنها را نديده بودم . شايد كه تو از بيرون با خود آوردهء . عفريت گفت : اى مكاره ، هميخواهى كه با من كيد كنى . پس او را به چهار ميخ بسته ، تازيانه‌اش هميزد . كه من ترسان و هراسان بيرون آمدم و از كرده پشيمان بودم و سر اندر گريبان حيرت داشتم . چون پيش خيّاط آمدم ، گفت : ديشب كجا بودى كه بانتظار تو نخفتم ؟ من بمهربانى او شكر گذاردم و به منزل خود در گوشهء حيران نشسته بودم كه خيّاط نزد من آمد و گفت : مرد عجمى در دكه نشسته ، كفش و تيشهء تو با اوست و ترا هميخواهد و ميگويد از براى نماز بامداد از خانه بيرون شدم و اين كفش و تيشه را در راه مسجد يافتم و ندانستم از كيست . كسى مرا ببازار خيّاطان رهنمون گشت و خيّاطانم سوى تو راه نمودند . اكنون عجمى در دكان نشسته ، ترا هميخواهد . چون اين سخن بشنيدم ، گونه‌ام زرد گشت و دلم طپيدن گرفت .\r\nناگاه زمين بشكافت . عجمى پديدار شد . ديدم كه همان عفريتست كه\r\n\r\n","description":"","footnote":"","page_name":" 61 ","page_number":109},
  {"content":"\r\n\r\nكفش و تيشهء مرا برداشته ، از پى من روان گشته است . چون مرا بديد ، در حال ، مرا بربود و بر هوا شد . پس از ساعتى بر زمين فرو رفت و از همان قصر بدر آمد .\r\nدختر را ديدم كه خون از تنش جاريست . عفريت گفت : اين است آن آدمى .\r\nدختر گفت : من او را بجز اين دم نديده بودم . عفريت گفت : پس از چندين عقوبت باز دروغ گفتى ؟ اگر تو او را نميشناسى ، اين تيغ را بگير و او را بكش . او تيغ برگرفته ، نزد من آمد . ديد كه خونابه از ديده‌ام همىچكد . بر من رحمت آورده ، مرا نكشت و تيغ بينداخت . عفريت تيغ به من داده ، گفت : تو او را بكش تا خلاص شوى .\r\nمن تيغ گرفته ، نزديك رفتم . دختر ، اشك از ديدگان بريخت . گفت : اين همه رنج و محنت از تو به من رسيد . چونست ترا به حال من رحمت نمىآيد ؟ من نيز تيغ بينداختم . گفتم : اى عفريت چه مردى بود كز زنى كم بود . به جائى كه زن ، كشتن من روا نداند ، چگونه من او را بكشم ؟ هرگز نخواهمش كشت . پس خود تيغ برگرفت و دست و پاى او را از تن جدا كرد . آنگاه رو به من كرده ، گفت : اى آدميزاد ، در شرع ما زن دروغگو را ببايد كشت . من اين دخترك را ربوده بودم و جز من كسى را نميشناخت . اكنون بدانستم كه جز من ديگرى را شناخته . او را كشتم . اما ترا نخواهم كشت و تن‌درست نيز نخواهى رفت . خود بازگو كه ترا بچه صورت كنم ؟ من بسى لابه كردم و گفتم : بر من ببخشاى كه خدا بر تو ببخشايد . گفت : سخن دراز مكن . از كشتنت در گذشتم . اما ناچار بايد بجادوئى بديگر صورتت كنم . آنگاه مرا در ربوده ، به هوا شد و بر قلّهء كوهى فرود آمد .\r\nمشتى خاك برداشت و فسونى بر آن دميده ، بر من بپاشيد . در حال ، بوزينهء شدم .\r\nچون خود را بدان صورت يافتم ، گريان و نالان از كوه به زير آمده . يك ماه راه رفتم تا بكنار دريائى رسيدم .\r\nجمعى ديدم كه بر كشتى نشسته و آهنگ راندن كشتى دارند . من خود را بحيلتى چنان كه مردم نديدند بكشتى برافكندم . يك روز خويشتن پنهان داشتم .\r\nچون مرا بديدند ، يكى گفت كه : اين ميشوم را به دريا بيفكنيد و ديگرى شمشيرى\r\n\r\n","description":"","footnote":"","page_name":" 62 ","page_number":110},
  {"content":"\r\n\r\nبدست ناخدا داده ، گفت : او را بكش . من با دو دست در شمشير آويخته ، سرشك از ديده بريختم . ناخدا را بر من دل بسوخت و گفت : اى بازرگانان ، اين بوزينه به من پناه آورده ، كسى او را نيازارد . پس من در پيش ناخدا بماندم . هرچه ميگفت ، ميدانستم . خدمت بجا ميآوردم . او نيز با من نيكى و احسان ميكرد تا از كشتى بدر آمده ، به شهر بزرگى رسيديم . همان ساعت خادمان سلطان آن شهر به پيش بازرگانان ، لوحى آورده ، گفتند : هركدام سطرى درين لوح بنويسيد . من برخاسته ، لوح از دست ايشان بگرفتم . ترسيدند كه من لوح را بشكنم . مرا بزدند و خواستند كه لوح را از من بستانند . من باشارت بنمودم كه خط خواهم نوشت .\r\nناخدا گفت : بگذاريد تا بنويسد ، كه من او را بفرزندى پذيرفته‌ام . چنين بوزينهء دانشمند نديده بودم . من قلم گرفته ، به خط رقاع ، اين ابيات را بنوشتم :\r\n اى قلم ، دست خواجه را شائى * كه بدان دست نامدار شوى\r\nچون ترا دست خواجه بر دارد * با همه عزّ و افتخار شوى\r\nخلق را از هنر پياده كنى * چون بر انگشت او سوار شوى \r\nو با خط ريحانى ، اين ابيات نيز بنوشتم :\r\n كلك از تو يافت مرتبت صد هزار تيغ * تا كرد بر بنان عميد اجل گذر\r\nاو را دو شاخ بينى پيوسته بر يكى * يك شاخ بر قضا و دگر شاخ بر قدر\r\nيك شاخ بر ولىّ و دگر شاخ بر عدو * زين بر ولى سعادت و زان بر عدو ضرر \r\nو با خط ثلث ، اين دو بيت بنوشتم :\r\n بر زائران تو بسخا كيسهاى سيم * بر شاعران تو بعطا بدرهاى زر\r\nشاعر نواز و شعرشناسى و شعر خواه * آرى چنين بوند بزرگان مشتهر \r\nو با خط نستعليق ، اين شعر نوشتم :\r\n اى خداوندى كه ديدار ترا عالم همى * از سعادت هر زمانى مژدهء ديگر دهد\r\nجز بعدل تو نپرّد هيچ مرغ اندر هوا * مرغ را گوئى همى عدل تو بال و پر دهد \r\n\r\n","description":"","footnote":"","page_name":" 63 ","page_number":111},
  {"content":"\r\n\r\n در صلاح دين و دنيا آفرين و شكر تو * بهتر از پندى كه عالم بر سر منبر دهد \r\nآنگاه لوح بخادمان دادم . ايشان لوح بنزد سلطان بردند . سلطان ، جز خط من ، خط هيچكدام نپسنديد و فرمود كه خداوند اين خط را خلعت فاخر پوشانيده ، سواره پيش منش آوريد . خادمان بخنديدند . ملك از خندهء ايشان در خشم شد . گفتند : ما به خداوند خط ميخنديم . كه او بوزينهء معلّم و حيوان لا يعلم است . ملك را عجب آمد و گفت : اين بوزينه را براى من بخريد و خلعت پوشانده ، سواره پيش منش آوريد . خادمان ملك آمده ، مرا از ناخدا بگرفتند و حلّه فاخر بر من پوشانيده ، پيش ملك بردند . من زمين ببوسيدم . جواز نشستنم داد . به دو زانو نشستم . حاضران از ادب من در عجب شدند . چون ملك ، باريافتگان را مرخص فرمود و بجز ملك و خواجه سرايان كسى نماند ، خوان بگستردند و همه‌گونه خوردنى بياوردند . ملك ، مرا اجازت چيز خوردن داد . من برخاسته ، سه بار زمين ببوسيدم و به قدر كفايت خوردنى بخوردم . چون خوان برداشتند ، من بكنارى رفته ، دست شستم و قلم و قرطاس بدست گرفته ، اين ابيات نوشتم :\r\n هرگز كه شنيده است چنين بزم و چنين سور * باريده برو رحمت و افشانده برو نور\r\nاز دولت سلطان جهانست چنين بزم * وز طلعت سلطان جهانست چنين سور\r\nيا رب تو كنى جان و دل از دولت او شاد * يا رب تو كنى چشم بد از طلعت او دور \r\nپس دور از ملك بنشستم . ملك را عجب آمد و شطرنج خواسته ، گفت :\r\nبيا تا شطرنج ببازيم . من پيش رفته ، مهره فرو چيدم و از پياده و سواره ، صفها بياراستم . بيدق براندم و اسبى تاخته ، فرزينى برداشتم . ملك در حال ، شاه مات شد . دگر باره ، مهره‌ها بياراستم . ملك دوباره مغلوب گرديده ، حيران شد و گفت\r\n\r\n","description":"","footnote":"","page_name":" 64 ","page_number":112},
  {"content":"\r\n\r\nكه : اگر بوزينه از صنف بشر بودى ، گوى از همگنان در ربودى . پس خواجه سرا را باحضار دختر خود بفرستاد . چون دختر بيامد ، روى خود بپوشيد . ملك گفت :\r\nروى از كه پوشيدى ؟ دختر گفت : اين بوزينه ، ملك‌زادهء است كه جرجيس بن ابليس اين را به اين صورت كرده . ملك از من پرسيد : اين سخن راستست يا نه ؟\r\nمن باشارت گفتم : آرى راست ميگويد . پس از آن بگريستم . ملك از دختر خود پرسيد كه : تو جادو از كه آموختى ؟ دختر گفت : از پيرزال جادو ، صد و هفتاد گونه جادو آموخته‌ام كه پست‌ترين آنها اينست كه سنگهاى شهر ترا پشت كوه قاف ريخته ، مردمانش را ماهيان گردانم . ملك گفت : اين جوان را خلاص كن كه وزير خود گردانم . دخترك انگشت قبول بر ديده نهاد و كاردى بدست گرفته ، خطى به شكل دايره بركشيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب چهاردهم برآمد\r\nگفت : اى ملك جوان بخت ، آن گداى يك چشم گفت : اى خاتون ، چون دختر ملك با كارد دايره كشيد ، طلسماتى بر آن نوشت و فسونى چند بخواند . ديديم كه قصر تاريك گرديد و عفريت پديدار شد . همگى هراسان گشتيم . دختر ملك با او گفت : لا اهلا و لا سهلا . عفريت به صورت شيرى پاسخ داد كه : اى خيانت‌كار ، چگونه عهد فراموش كردى و پيمان بشكستى ؟ آخر من و تو پيمان بربسته بوديم كه هيچيك ديگرى را نيازاريم . حال كه تو خلاف كردى ، آماده باش .\r\nپس دهان باز كرده ، مانند شير بغرّيد . دختر ، موئى از گيسوان فرو گرفته ، فسونى بر او دميد . در حال ، شمشير برنده شد و شير را دو نيمه كرد . سر شير به صورت كژدمى شد . دختر ، مار بزرگى گرديد . باهم درآويختند . پس از آن كژدم به صورت عقابى شد . دختر به صورت كركس برآمد . زمانى بجنگيدند .\r\nعفريت ، گربهء شد سياه . دختر به صورت گرگ برآمد . عفريت ، انارى شد و بر هوا\r\n\r\n","description":"","footnote":"","page_name":" 65 ","page_number":113},
  {"content":"\r\n\r\nبلند گشت و بر زمين برآمده ، بشكست و دانهاى آن بپاشيد . زمين قصر از دانهء نار پر شد . در حال ، دختر ، خروسى گرديد و دانها را برچيد . دانهء از آن بسوى حوض رفت . خروس خروشى برآورده ، بال و پر هميزد و بمنقار خود اشارت هميكرد . ما قصد او را نميدانستيم . تا اينكه آن يك دانه را بديد . خواست كه او را نيز بربايد . دانه بحوض اندر افتاده ، ماهى شد . دختر ، خويشتن در آب افكنده ، نهنگ گرديد . باهم درآويختند و فرياد بلند كردند . تا عفريت بدر آمده ، شعلهء آتشى شد و از دهان و چشمان و بينى او آتش فروميريخت . دختر نيز خرمن آتشى گرديد . ما از بيم خواستيم كه خود را بحوض درافكنيم . پس آنها باهم در آويختند و آتش به يكديگر همىافشاندند و شرارهء ايشان بما ميرسيد . ولى شرارهء دختر ، بىآزار بود . پس شررى از عفريت بيك چشم من برآمده ، چشم من نابينا شد و شررى بملك برآمده ، زنخدانش بسوخت و دندانهايش فرو ريخت و شرارهء ديگر بسينهء خواجه سراى برآمده . در حال ، بمرد . ما بهلاك خويش تن در داديم و بتشويش اندر بوديم كه گويندهء گفت : خذل من كفر بدين سيد البشر . 8 ديديم كه دختر ملك از ميان آتش بدر آمد . عفريت ، مشتى خاكستر گرديد .\r\nپس از آن ، دختر پيش من آمد و آب خواسته ، فسونى برو دميد و بر من بپاشيد . به صورت نخست برآمدم . ولى يك چشم نداشتم . پس دختر گفت : اى پدر ، من نيز بخواهم مرد . اگر آن يك دانهء نار را پيش از آن‌كه بحوض اندر افتد ، ربوده بودم ، جان در ميبردم . و لكن از آن غفلت كردم . از حكم تقدير ، گزيرى نباشد . چون قضا آيد ، طبيب ابله شود . دختر بگفتگو اندر بود كه شررى به سينه‌اش برآمد و بسوخت و در حال ، مشتى خاكستر شد . همگى بحيرت درماندند و من با خود ميگفتم كه كاش من ميسوختم و چنين زيبا صنمى را كه با من اين همه نيكوئى كرد ، بدينسان نميديدم . چون ملك ، دختر خود را در آن حال بديد ، جامه بر تن بدريد . زنان و كنيزان ، گريان شدند و ناله و خروش از همگان بلند شد . و هفت روز بماتم بنشستيم . پس از آن ملك ، خاكستر عفريت بر باد داد و بر سر خاكستر دختر ، قبّهء ساخت و همه روزه بقبّه اندر شده ،\r\n\r\n","description":"","footnote":"","page_name":" 66 ","page_number":114},
  {"content":"\r\n\r\nهميگريست . تا اينكه ملك را بيمارى سخت روى داد . پس از يك ماه بهبودى پديد آمد . مرا پيش خود خوانده ، گفت : كاش روى نامبارك ترا نديده بودم كه مرا بدين روز نشاندى و سبب هلاك دختر من شدى . الحال ازين شهر بيرون شو .\r\nمن بگرمابه رفته ، زنخ تراشيده و از شهر بيرون شدم و نميدانستم كه بكدام سوى روم و در كار خويش حيران و سرگردان بودم و بمحنتهائى كه روى داده بود ، هميگريستم و اين ابيات هميخواندم :\r\n فرياد من از اين فلك آينه كردار * كائينهء بخت من ازو دارد زنگار\r\nآسيمه شدم هيچ ندانم چكنم من * عاجز شدم و كردم بر عجز خود اقرار\r\nاز گنبد دوّار چنين خيره بمانم * بس كس كه چنين خيره شد از گنبد دوّار \r\nپس كوه و هامون نور ديده ، بدار السّلام شتافتم كه شايد خليفه را از حالت خويش بياگاهانم . چون بدينجا رسيدم ، گداى نخستين را ديدم كه او نيز همان دم رسيده بود . در گفتگو بوديم ، كه گداى سيم برسيد . با يكديگر يار گشته ، هميگشتيم كه قدر ، ما را به اين مقام پر خطر رهنمون شد . خداوند خانه گفت : ازين هم بند برداريد . چون بند برداشتند ، گفت : تا حكايت ياران نشنوم ، نخواهم رفت .\r\n\r\nحكايت گداى سوم\r\nآنگاه گداى سيم پيش آمده ، گفت : اى خاتون ، مرا حديثيست عجبتر از حديث هر دو و آن اينست كه من ملك‌زاده بودم . چون پدرم بمرد ، من در مملكت بنشستم . بعدل و داد ، رعيت و سپاه خرسند داشتم . ولى مرا به سفر دريا و تفرّج جزيرها رغبت تمام بود . روزى براى تفرّج ، ده كشتى ترتيب داده ، توشهء يك ماهه بكشتيها بنهادم و بكشتى نشسته ، بيست روز در دريا تفرج كرديم تا بجزيرهء برسيديم . دو روز در آنجا مانده ، باز بكشتى بنشستيم . بيست روز ديگر\r\n\r\n","description":"","footnote":"","page_name":" 67 ","page_number":115},
  {"content":"\r\n\r\nكشتى برانديم . شبى از شبها بادهاى مخالف وزيدن گرفت و تا هنگام بامداد ، دريا بتلاطم بود .\r\nچون روز برآمد ، باد بنشست و كشتى آرام گرفت . ولى دگرگونه آبها بديديم . ناخدا بفراز كشتى برشد و با حالت دگرگون به زير آمده ، دستار بر زمين انداخت و طپانچه بر روى خود زد و گريان شد . سبب آن سؤال كرديم . گفت كه :\r\nآمادهء هلاك شويد . گفتيم : اى ناخدا ، سبب بيان كن . گفت : اى ملك ، چون بفراز كشتى برشدم ، از دور ، سياهى نمايان بود . گاهى سياه و گاهى سپيد مينمود . من دانستم كه آن كوه مقناطيسست . و يازده روز است كه كشتى به بيراهه آمده ، كشتى ما ديگر ره بسلامت نخواهد برد و هنگام بامداد بكوه مقناطيس خواهيم رسيد . و آن كوه ، كشتى را بسوى خويش كشد و آنچه كه ميخ آهنين بكشتى اندر است ، از كشتى بپراكند و بر كوه بچسبد . و اى ملك ، بفراز كوه ، قبّهء است مسين و بفراز قبّه ، صورتى بر اسب مسين سوار است و نيزهء مسينه در كف دارد و لوح ارزيز از گردن او آويخته و طلسماتى بر لوح نقش كرده‌اند . تا آن سوار بر آن اسب نشسته ، هر كشتى كه بدين مكان آيد ، بشكند . چاره نيست جز اينكه سوار از اسب بيفتد . چون ناخدا اين سخنان گفت ، گريان گشتيم و تن به هلاكت سپرديم .\r\nچون بامداد شد ، بكوه برسيديم . ميخهاى كشتى پراكنده شد . هريك بسنگى بچسبيد و تخته‌ها شكسته ، از هم پاشيدند . جمعى از ما غرق شدند و جمعى خلاص يافتند . من هم بر تختهء چسبيدم . موج ، مرا بدان كوه رسانيد . بفراز كوه برشدم .\r\nچون قصّه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پانزدهم برآمد\r\nگفت : اى ملك جوان بخت ، گداى سيم گفت : اى خاتون ، من بفراز كوه برشدم و بسلامت خويش شكر گذاردم و بميان قبّه رفته ، در آنجا بخفتم . از هاتفى شنيدم\r\n\r\n","description":"","footnote":"","page_name":" 68 ","page_number":116},
  {"content":"\r\n\r\nكه گفت : اى فلان ، چون از خواب برخيزى ، خوابگاه خويش بكن و كمانى با سه تير كه طلسمها بر آن تيرها نوشته‌اند ، در آن مكان پديد آيد . آنها را بيرون بياور و آن سوار را كه بفراز قبّه است ، با تير بزن تا از هم فرو ريزد و مردم ازين بليت برهند . و چون سوار را بزنى ، او به دريا افتد ، تو كمان را در جائى كه بود ، در زير خاك پنهان كن . هر وقت كه بدينسان كنى ، آب دريا بلند گشته ، با سر كوه يكسان شود . آنگاه زورقى پيش تو آيد و در آن زورق ، شخصى بينى . با او بزورق بنشين كه بده روز ، ترا بكنار دريا برساند . آنجا نيز كسى را خواهى يافت كه ترا به شهر خود برساند . ولى درين ده روز كه بزورق نشستهء ، نام خدا به زبان مبر .\r\nپس من شادان از خواب برخاستم و بدانسان كه هاتف گفته بود ، كردم و ده روز در زورق بودم كه جزيرهء نمايان شد . من از غايت خورسندى ، تكبير و تهليل گفتم . در حال ، آن شخص مرا از زورق به دريا افكند . من شنا كرده ، خود را بجزيرهء رساندم . آن شب را در همانجا بخسبيدم . بامداد برخاستم . ولى راه به جائى نميدانستم و حيران بهر سو ميرفتم و گريان بودم و نجات از خداى تعالى همىخواستم ، كه يكى كشتى پديد شد . از بيم ، بفراز درخت برشدم . چون كشتى بساحل در رسيد ، ده تن غلام از كشتى بدر آمده ، در ميان جزيره ، زمين را بكندند و خاك بكنار كردند . طبقى چوبين پديد شد . طبق برداشتند . درى گشوده شد . آنگاه بكشتى بازگشته ، نان و خربزه و آرد و روغن و عسل و گوسفند از كشتى بدر آورده ، بدانجا بردند . پس از آن غلامان بدر آمدند و جامهاى نيكو بدر آوردند . و در ميان ايشان پيرى بود سالخورده و بلند بالا كه از غايت پيرى ، نزار گشته و دست پسر ماه روى مشكين موئى در دست داشت . و هميرفتند تا از ديده نهان گشتند . من از درخت به زير آمده ، خاك از روى دريچه بر كنار كردم و طبق چوبين برداشتم . دريچه پديد آمد . از آنجا باندرون شدم و از نردبانى به زير رفتم و بفراخنائى برسيدم كه از آنجا درى بباغى گشوده ميشد و از آن باغ ، درى بباغ ديگر گشوده ميشد تا سى و سه باغ . و در همهء آنها درختان بارور و گلهاى رنگين چندان بود كه در وصف سخندان نميآمد . و در آخرين باغ ، درى ديگر\r\n\r\n","description":"","footnote":"","page_name":" 69 ","page_number":117},
  {"content":"\r\n\r\nيافتم بسته .\r\nچون در گشودم ، اسبى ديدم زين كرده . نزديك رفته ، بر اسب نشستم .\r\nاسب بر هوا شد و مرا بفراز خانهء گذاشته ، دم خويش بر يك چشم من بزد . در حال ، چشمم نابينا شد و اسب از من ناپديد گرديد . من از فراز خانه به زير آمده ،\r\n\r\n","description":"","footnote":"","page_name":" 70 ","page_number":118},
  {"content":"\r\n\r\nده تن جوان برهنه بديدم . من از ايشان اجازت نشستن خواستم . مرا منع كردند . از پيش ايشان غمين و گريان بدر آمده ، شبانروز راه ميسپردم تا بدار السّلام رسيدم .\r\nو بگرمابه اندر شدم . زنخ بتراشيدم و به صورت گدايان برآمده ، در شهر بغداد ميگشتم كه اين دو گدا را ديدم . بايشان سلام كردم و غريبى خويش بنمودم .\r\nايشان گفتند : ما نيز غريبيم . پس سه تن يار گشته ، بدين مقام گذارمان افتاد . و سبب نابينائى يك چشم من اين بود .\r\nدختر گفت : بند ازين هم برداريد . پس از آن ، دختر روى بخليفه و جعفر و مسرور آورده ، گفت : شما نيز سرگذشت خويش را بيان كنيد . جعفر گفت : در وقت آمدن گفتيم كه از بازرگانان طبرستانيم . از مهمانى بازرگانى بازگشته ، راه منزل گم كرده بوديم . دختر چون اين سخن جعفر بشنيد و ادب او بديد ، گفت :\r\nشما را به يكديگر بخشيدم . پس همگى بيرون آمدند . خليفه ، گدايان را بجعفر سپرد كه از آنها پذيرايى كند و خود بمقرّ خويش بازگشت . چون روز برآمد ، خليفه بر تخت نشسته ، سه دختر و سه تن گدا و آن دو سگ را بخواست . چون ايشان را حاضر آوردند ، خليفه بدختران فرمود : چونكه از ما درگذشتيد ، ما نيز بپاداش آن از شما درگذشتيم . اگر مرا نشناختيد ، اكنون بشناسيد كه هارون الرشيدم . و بجز راستى سخن نگوئيد . دختران گفتند : اى خليفه ، ما طرفه حديثى داريم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\nحكايت بانو با دو سگش\r\n\r\nچون شب شانزدهم برآمد\r\nشهرزاد گفت : اى ملك جوان بخت ، بزرگترين دختران پيش آمده ، زمين\r\n\r\n","description":"","footnote":"","page_name":" 71 ","page_number":119},
  {"content":"\r\n\r\nببوسيد و گفت : من طرفه حكايتى دارم و آن اينست كه اين دو سگ ، خواهران پدرى منند و من مهتر خواهرانم . چون پدر ما بمرد ، پنجهزار دينار زر بميراث گذاشت . خواهران من جهيز گرفته ، هركدام بشوهرى رفتند . پس از چندى شوهران ، نقدينهء ايشان بستدند و كالا خريده . با زنان ببازرگانى برفتند . چهار سال بغربت اندر بسر بردند و سرمايه تلف كردند ، شوهران از ايشان دست برداشته ، برفتند و ايشان به صورت دريوزگان پيش من آمدند . از بس كه بىسامان بودند ، من به زحمت ايشان را بشناختم . و از حالت ايشان باز پرسيدم . گفتند : قصّه باز گفتن سودى ندارد . سرنوشت اين بوده است . من ايشان را بگرمابه فرستاده ، جامه بپوشاندم و ايشان را ببزرگى برگزيدم . گفتم : من خواستهء بىشمر دارم . همهء مال از آن من و شماست . پس همه روزه در نيكى و احسان بايشان ميافزودم . تا سالى بر اين بگذشت .\r\nايشان از مال من مالى اندوخته ، گفتند كه : ما را شوى بايد . گفتم : مرد خوب بجهان اندر نايابست . شما شوهر گرفتيد و آزموديد . ديگربار شوى كردن ، سودى ندارد . ايشان سخن نپذيرفتند . من از مال خويش ، جهيز گرفته ، ايشان را شوهر بدادم . هركدام با شوهر برفتند . پس از چندى شوهرها ايشان را فريب داده ، آنچه كه داشتند ، بستدند و ايشان را به سفر برده ، در ميان راه از ايشان دست\r\n\r\n","description":"","footnote":"","page_name":" 72 ","page_number":120},
  {"content":"\r\n\r\nبرداشته ، برفتند . ايشان برهنه بازگشته ، پيش من آمدند و عذر خواسته ، پيمان بستند كه ديگر نام شوهر به زبان نياورند . من عذر پذيرفته ، بيش از پيش بايشان احسان ميكردم . تا اينكه سالى بر اين بگذشت و من كالاى فزون خريده به قصد بصره بكشتى نشستم و خانه بايشان سپردم . ايشان گفتند : ما طاقت جدائى از تو نداريم . من ايشان را نيز با خود بكشتى نشانده ، شبانروز هميرفتم تا اينكه ناخدا غفلت كرد و كشتى از راه بدر شد . پس از چند روز ، شهرى پديد گشت . از ناخدا پرسيديم كه : اين كدام شهر است ؟ گفت : نميشناسم و تمامى عمر در دريا كشتى رانده‌ام و هرگز اين شهر را نديده بودم . اكنون كه بدينجا آمده‌ايم ، شما كالاى خويش به شهر برده ، بفروشيد . اگر خريدار نباشد ، دو روز برآسوده ، توشه بگيريد .\r\nپس از آن كشتى بسوى مقصد برانيم . پس ناخدا برخاسته ، به شهر رفت . در حال ، بازگرديده ، گفت : برخيزيد و به شهر آئيد و قدرت خداى تعالى را به بينيد .\r\nآنگاه ما به شهر رفته ، ديديم كه مردم شهر ، همگى سنگ سياه شده ، زر و سيم و ديگر كالاى مردم جابجا مانده است . ما را عجب آمد . همه از يكديگر جدا گشته ، از بهر تفرّج شهر بهر كوى و برزن برفتيم . و من بسوى قصر ملك بشتافتم . در آنجا ديدم كه همهء ظروف از زر و سيم است و ملك را بفراز تخت ديدم كه وزرا و خادمان و سپاهيان به پيش او ايستاده ، همگى سنگى بودند . و گوهرهاى درخشنده بر آن تخت بود كه چون ستارگان پرتو هميدادند . پس بحرم سراى رفته ، ملكه را ديدم كه تاج مكلّل و عقد مرّصع و قلاده گوهرنشان و جامهاى زرّين او به حال خود بودند . ولى ملكه ، سنگى سياه شده بود . در آنجا درى يافتم . از در بدرون شدم و از نردبانى كه در آنجا بود ، فراز رفته ، ايوانى ديدم كه فرشهاى حرير و استبرق به آنجا گسترده بودند و تختى مرصع با درّ و گوهر در صدر ايوان ديدم كه گوهرهاى درخشنده‌تر از ماه تابان بر آن تخت بود . پس از آن بجاى ديگر رفته ، عجايب بسيار ديدم كه از ديدن آنها بدهشت اندر شدم و حيران هميگشتم . تا شب درآمد . خواستم از قصر بدر آيم ، راه نشناختم . در مكانى كه تخت بر آن بود ، بخفتم .\r\n\r\n","description":"","footnote":"","page_name":" 73 ","page_number":121},
  {"content":"\r\n\r\nچون نيمى از شب برفت ، آواز تلاوت قرآن شنيدم . در حال ، برخاسته ، بدانسو رفتم . عبادتگاهى يافتم كه قنديل آويخته و شمعها سوخته و سجّاده گسترده‌اند و جوانى نيكو شمايل در آنجا بتلاوت مشغولست . مرا از آن جوان ، عجب آمد كه چگونه مردم شهر بجز اين جوان ، همگى سنگ سياهند . پس نزديك آن جوان رفته ، سلامش دادم . ردّ سلام كرد . گفتم : پرسشى از تو خواهم كرد و بدين قرآن كه هميخوانى سوگندت مىدهم كه براستى پاسخ ده . آن جوان تبسمى كرده ، گفت : نخست تو بازگو كه بدين مقام چگونه آمدى ؟ من ماجراى خويش بيان كردم و از احوال مردم شهر پرسيدم . مصحف برهم نهاد و مرا پيش خود خوانده ، بنشاند . ديدم كه آن پسر در نكوئى چنانست كه شاعر گفته :\r\n پرى چهره بتى عيّار و دلبر * نگار سرو قدّ ماه منظر\r\nاگر آذر چو تو دانست كردن * درود از جان من بر جان آذر\r\nاگر بت گر چو تو بت برنگارد * مريزاد آن خجسته دست بتگر \r\nمن تير محبّت او خورده ، دل بمهرش سپردم و از حكايت مردم شهر باز پرسيدم . گفت : پدر من ، ملك شهر بود . و او همانست كه بفراز تخت ، سنگ شده و مادرم همان بود كه بحرمسراى اندر بديدى . پدر و مادرم و مردم شهر ، ستايش پروردگار نكردند و آتش همىپرستيدند و به ماه و هور ، سوگند ياد ميكردند . و لكن در خانهء ما پيرزنى بود خداپرست كه دين خود آشكار نميكرد و پدرم بامانت و پاكدامنى او اعتماد تمام داشت و مرا به دو سپرد كه تربيت داده ، احكام دين مجوسم بياموزد . او احكام دين اسلام و تلاوت قرآن به من بياموخت .\r\nمن نيز دين خود پوشيده ميداشتم تا اينكه مردم در كفر طغيان كردند .\r\nروزى از هاتفى شنيدم كه گفت : اى مردمان اين شهر ، از پرستش آتش باز گرديد و خدا را پرستيد . مردم ترسيدند و به پيش ملك آمدند . پدرم گفت : از آواز هاتف نترسيد و از دين پدران برنگرديد . مردمان بسخن ملك اعتماد كردند . سالى به همين منوال آتش پرستيدند . چون سال دوم برآمد ، همان آواز\r\n\r\n","description":"","footnote":"","page_name":" 74 ","page_number":122},
  {"content":"\r\n\r\nنخستين بشنيدند و از كردار ناصواب خويش بازنگشتند . سال سيم باز آواز بشنيدند . از كفر بازنگشتند . خشم خداى تعالى ، ايشان را فروگرفت . همه سنگ سياه شدند . و از آن روزى كه اين حادثه روى داده ، من به نماز و روزه و تلاوت ، عمر ميگذارم و از تنهائى بس ملولم . من گفتم : در بغداد ، حكيمان و دانشمندان هستند . اگر تو بدانجا روى ، علم بيندوزى و حكمت بياموزى و من نيز از كنيزكان تو خواهم بودن . بدانكه من هم بزرگ تبار و خداوند غلام و كنيزم و كشتى كشتى كالاى قيمتى با خود آورده‌ام . قضا كشتى ما را بدينسوى كشانيد تا من و تو يكديگر را به‌بينيم . پس من او را ببغداد ترغيب كردم . او خواهش من بپذيرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفدهم برآمد\r\nگفت : اى ملك جوان بخت ، دختر گفت : ملك‌زاده را بآمدن بغداد ترغيب كردم . او سخن مرا پذيرفت . چون بامداد شد ، هر دو پيش ناخدا آمديم . اهل كشتى در جستجوى من بودند . چون مرا بديدند ، شاد گشتند و سبب غيبت من باز پرسيدند .\r\nمن ماجرا باز گفتم . چون خواهران من ملكزاده را با من بديدند ، بر من رشك بردند و كينهء مرا در دل گرفتند . چون بكشتى بنشستيم ، باد مراد برآمد و كشتى برانديم . اما خواهران ، پيوسته از من مىپرسيدند كه : با اين پسر چه خواهى كرد ؟\r\nگفتم كه : او را بشوهرى گزينم . و بخواهران گفتم كه : ملكزاده از آن من و آنچه كالا در اين كشتى دارم ، همه از آن شما . اما خواهران در هلاك من يك رأى و يكدله بودند و من نميدانستم . هنگام شام ببصره نزديك شديم . درختان و باغها نمودار گشت . در همانجا لنگر انداختند . پس پاسى از شب رفت ، بخفتيم .\r\nخواهران ، مرا با ملكزاده در روى بستر به دريا افكندند . اما ملكزاده چون شناورى نميدانست ، غرق شد و به نيكان پيوست . ولى من بتختهء نشسته ، شنا هميكردم تا بجزيره برسيدم و آن شب را در جزيره بروز آوردم .\r\n\r\n","description":"","footnote":"","page_name":" 75 ","page_number":123},
  {"content":"\r\n\r\nبامداد در جزيره بهر سو ميرفتم . راهى پيدا شد و جاى پاى آدمىزادى در آن راه ديدم و آن راه از جزيره به بيابان ميرفت . من آن راه را گرفته ، بسوى بيابان رفتم ، ديدم كه مارى از پيش و اژدهائى از پس او همىدود . مرا بدان مار ، مهر بجنبيد . سنگى برگرفته ، اژدها را كشتم . در حال ، مار بسان مرغ ، پريدن گفت . من\r\n\r\n","description":"","footnote":"","page_name":" 76 ","page_number":124},
  {"content":"\r\n\r\nشگفت ماندم و از غايت رنجى كه برده بودم ، در همانجا بخفتم . چون بيدار شدم ، دخترى ديدم كه پاى من همىمالد . من ازو شرمگين گشته ، راست نشستم و به او گفتم : تو كيستى ؟ گفت : ساعتى بيش نيست كه تو دشمن مرا كشتى و با من نيكيها كردى . من همان مارم كه از اژدهايم برهاندى . بدانكه من از جنّيانم و اژدها نيز از جنّيان بود . چون خلاصى مرا سبب شدى ، من نيز بكشتى رفتم و آنچه كه بكشتى اندر مال داشتى ، همه را بخانهء تو گرد آوردم و خواهرانت را بجادو ، دو سگ سياه كردم . آنگاه مرا در ربوده ، با آن دو سگ بفراز خانه فرود آورد . ديدم كه آنچه در كشتى بود ، همه را آورده است . پس آن مار گفت : اگر همه روزه بهر يكى ازين دو سگ ، سيصد تازيانه نزنى ، بنقش خاتم سليمان عليه السّلام سوگند كه ترا نيز بدين صورت بكنم . اى خليفه ، من از بيم آن جن ، تازيانه بخواهران خود ميزنم و به مهر خواهرى گريه ميكنم . خليفه از حكايت دختر شگفت ماند و به دختر گفت : تو بازگو كه سبب زخم تازيانه در بدنت چه بوده است ؟\r\n\r\n","description":"","footnote":"","page_name":" 77 ","page_number":125},
  {"content":"\r\n\r\n\r\nحكايت دختر تازيانه خورده\r\nدختر گفت : اى خليفه ، پدرى داشتم . چون درگذشت ، بسى مال بميراث گذاشت . پس از چندى ، مردى از نيكبختان و محتشمان روزگار را بشوهرى بگزيدم . يك سال رفت كه او نيز بمرد . هشتاد هزار دينار زر سرخ بميراث گذاشت . من همه روز ، يك گونه جامهء گرانبها پوشيده ، بكامرانى هميگذاردم . تا اينكه يك روز پير زالى كه گره در ابرو و چين اندر جبين داشت ، نزد من آمد و چنان بود كه شاعر گفته :\r\n زلف او چون روى او باريك و زرد * روى او چون زلف او پر چين و تاب\r\nخورد سالى نيك لكن وقت نوح * از تنورش خاسته طوفان آب \r\nالقصه ، عجوز بر من سلام كرد و گفت : نزد من دخترى هست يتيم كه امشب بهر او بساط عيش فروچيده‌ام . هميخواهم كه دل او را بدست آورده ، امشب در آن بزم حاضر آئى . اين بگفت و بسى لابه كرد و پاى مرا ببوسيده ، بگريست . مرا دل بر او سوخت . خويشتن را بياراستم و با تنى چند از كنيزكان برفتم تا بخانهء بلند كه سر به ابر ميسود برسيديم . چون از در بدرون شديم ، ديدم كه فرشهاى حرير گسترده و قنديلهاى بلور آويخته و شمعهاى كافورى افروخته‌اند و در صدر ، تختى از مرمر كه مرّصع بدرّ و گوهر بود ، گذاشته و پردهء حريرى بر آن تخت ، آويخته ، دخترى زهره جبين كه تودهء سنبل بر ارغوان شكسته بود ، از پرده بدر شد و سلام كرد و اين دو بيت برخواند :\r\n تو از هر در كه بازآئى بدين خوبى و زيبائى * درى باشد كه از جنت به روى خلق بگشائى \r\n\r\n","description":"","footnote":"","page_name":" 78 ","page_number":126},
  {"content":"\r\n\r\n ملامت گوى بيحاصل ترنج از دست نشناسد * در آن معرض كه چون يوسف جمال از پرده بنمائى \r\nپس از آن بنشست و مرا بنشاند . گفت : برادرى دارم از من نكوتر كه ترا در رهگذرى ديده و دل به مهر تو سپرده است . اين پير زال بطمع مال پيش تو آمده كه ترا بحيلتى پيش من آورد . اكنون بدان كه برادرم ميخواهد ترا به خود كابين كند .\r\nمن بىمضايقه رضامندى آشكار نمودم و سخن او را بپذيرفتم . دختر شاد شد . و در پشت پرده ، درى بود . آن در بگشود . پسرى چون قمر بدر آمد ، بدانسان كه شاعر گفته :\r\n نگارى كز دو رخسارش همى شمس و قمر خيزد * بهارى كز دو ياقوتش همى شهد و شكر خيزد\r\nهزار آشوب بنشاند هر آن گاهى كه بنشيند * هزاران فتنه برخيزد هر آن گاهى كه برخيزد \r\nمن چون پسر را ديدم ، بستهء كمندش گشته ، دل بعشقش بنهادم . آن پسر بر كرسى كه در صدر خانه بود ، بنشست . در حال ، قاضى و گواهان به خانه درآمدند و مرا به دو كابين بسته ، بازگشتند . آنگاه پسر با من گفت : بايد سوگند ياد كنى و پيمان بربندى كه ديگرى بر من نگزينى و جز من به كسى ديگر ننشينى . من با او پيمان بستم . تا شب برآمد ، خوان طعام بگستردند . خوردنى خورديم و آن شب را با طرب و انبساط بروز آورديم . تا يك ماه بدينسان در عيش‌ونوش بوديم . ليك چندى نگذشت كه به تشويق آن عجوز كه سخنش پيش از اين گفته بودم ، سر از طاعت همسر پيچيده و كارهاى ناپسند ، بدون اذن و رضاى او انجام دادم . همسرم هرچه كوشيد تا سبب بيابد ، كتمان داشتم . سرانجام ، طاقت از كف داد و بانگ بر زد . غلامان سياه از در درآمده ، مرا به روى خاك انداختند . آنگاه بغلامى گفت بر سر من بنشست و ديگرى را گفت پاهاى من بگرفت و به ديگرى گفت : اين را دو نيمه كن و بر دجله‌اش بيفكن . غلام تيغ بركشيد . من باحوال خويش نگريسته ،\r\n\r\n","description":"","footnote":"","page_name":" 79 ","page_number":127},
  {"content":"\r\n\r\nبگريستم و گفتم :\r\n گر حلالست كه خون همه عالم تو بريزى * آنكه روى از همه عالم به تو آورد نشايد \r\nچون شعر بشنيد و گريستنم بديد ، خشمش فزون گشت .\r\nپس از آن با خود گفتم به ازين نيست كه فروتنى كرده ، بنالم . شايد از كشتنم بگذرد . پس اين بيت بخواندم :\r\n ز قتل چون منى گر خاطرت خشنود ميگردد * بجان منت ولى تيغ تو خون آلود مىگردد \r\nچون شعر بانجام رساندم ، بگريستم . نگاهى به من كرده ، دشنامم داد و اين بيت برخواند :\r\n چون به ترك جان ببايد گفتنم در عشق تو * هم به ترك تو بگويم خوشتر از جان نيستى \r\nچون بيت بانجام رسانيد ، بانگ بغلام زد كه : اين را بكش . من بمرگ آماده شدم و خويشتن بخداى تعالى سپردم . در حال ، همان عجوز در رسيد و خود را بپاى شوهر من بيفكند و گفت : اى فرزند ، بپاداش خدمتهاى ديرين من ازين بيچاره درگذر كه او گناهى نكرده كه سزاوار چندين عقوبت تواند بود و تو نيز جوانى ، از خون ناحق او بر تو هميترسم :\r\n جوانى جان من پند غلام پير خود بشنو * مكن كارى كه از دستت دل پير و جوان لرزد \r\nجوان گفت : به پاس خاطر تو از كشتنش درگذشتم . ولى بايد عقوبتى كنم كه پيوسته اثر آن بر جاى بماند . آنگاه شاخها از درخت به برچيد و بر پشت من چندان بزد كه بيهوش شدم . چون به هوش آمدم ، خود را در خانه خويش يافتم .\r\nبمرهم و دارو پرداخته ، تندرست شدم . ولى اثر ضربت در تنم بر جاى ماند ،\r\n\r\n","description":"","footnote":"","page_name":" 80 ","page_number":128},
  {"content":"\r\n\r\nبدانسان كه خليفه مشاهده كرد . پس چون چهار ماه بگذشت ، به آن خانه كه اين حادثه آنجا رو داده بود برفتم . ديدم كه خانه ويران گشته ، جز تل خاك اثرى نمانده . سبب آن را ندانستم . و به پيش همين خواهر بيامدم و اين دو سگ را بنزد او ديدم و سرگذشت به دو باز گفتم . او نيز مرا از ماجراى خويش بياگاهانيد . پس هر دو باهم بنشستيم . تا اكنون هيچ كدام نام شوهر بر زبان نبرده‌ايم و اين دلاله از روى مهربانى ، همه روزه ضروريات زندگانى از بهر ما آماده مىكند و ديرگاهى بود كه بدينسان بسر ميبرديم تا اينكه دى ، خواهر ما به عادت معهود ببازار رفته ، خريدنى بخريد و حمّال بياورد . چون شب شد ، آن گدايان برآمدند و شما به صورت بازرگانان بيامديد . بامدادان ، خويشتن را در بارگاه خليفه يافته‌ايم و حكايت ما همين بود . خليفه از شنيدن اين حديث در عجب شد و فرمود كه حكايت ، نبشته ، پاينده بدارند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هيجدهم برآمد\r\nگفت : اى ملك جوان بخت ، خليفه فرمود كه : اين حكايات را بنويسند و بخزانه سپارند . پس از آن به دختر بزرگ گفت كه : عفريت را پس از جادو كردن خواهرانت ديدهء يا نه ؟ دختر گفت : اى خليفه ، نديده‌ام و ليكن موئى از گيسوان خود فروگرفته ، به من سپرده است كه هروقت آن موى بسوزانم حاضر شود . پس خليفه ، موى عفريت را از دخترك بگرفت و بسوزاند . در حال ، قصر بلرزه درآمد و عفريت پديد شد . چون مؤمن بود ، بخليفه سلام كرد و گفت : ايد اللّه الخليفه . اين دختر با من احسان كرد و مرا از هلاك خلاص كرد و دشمن مرا بكشت . من بپاداش نكوئى او خواهرانش را كه بر او ستم كرده بودند ، بجادوى ، دو سگ سياه كردم . اگر خليفه ، خلاصى ايشان را بخواهد ، من ايشان را خلاص كنم و به صورت نخستين بياورم . خليفه گفت : نخست ايشان را از جادو خلاص\r\n\r\n","description":"","footnote":"","page_name":" 81 ","page_number":129},
  {"content":"\r\n\r\nكن ، پس از آن من جستجوى آن ستمكار كنم كه اين دختر بيازرده و تنش را بدينسان كرده . عفريت گفت : من او را نيز بشناسم . بدان كه او نزديكترين مردم است بخليفه . پس عفريت ، طاس آبى را فسونى بردميد و بر آن دو سگ بپاشيد .\r\nدر حال ، به صورت نخستين برگشته ، دو دختر آفتاب‌روى شدند . پس از آن عفريت گفت : اى خليفه ، آن‌كه تن اين دختر باين‌سان كرده ، پسر تو امين 9 است . خليفه را شگفت آمد و گفت : منّت خداى را كه اين دو زيباصنم باهتمام من خلاص گشتند . پس امين را بخواست و ماجرا بپرسيد . او نيز براستى سخن گفت . خليفه فرمود قاضى آوردند . آن دختر را كه خداوند خانه بود ، با دو خواهر او كه به صورت سگ بودند ، بر سه ملكزاده صعلوك‌نما كابين كرد . و ملكزادگان را از خواص خود بگزيد . و دخترى را كه زن امين بود ، به دو داد و دلاله را خويشتن بزنى بياورد .\r\n\r\nحكايت غلام دروغگو\r\nچون چندى بر آن بگذشت ، شبى از شبها خليفه بجعفر گفت : ميخواهم كه امشب به شهر اندر بگردم و از احوال حكام آگاه شوم و هركدام از ايشان\r\n\r\n","description":"","footnote":"","page_name":" 82 ","page_number":130},
  {"content":"\r\n\r\nبزيردستان ستم كرده باشند ، معزول گردانم . پس خليفه با جعفر و مسرور برخاسته ، به شهر اندر همىگشتند تا بكوچه رسيدند . مرد سالخوردهء در آنجا ديدند كه دامى بر دوش و سبدى بر سر نهاده ، عصائى بدست گرفته ، نرم نرم هميرود و ابيات هميخواند :\r\n مرا ز دست هنرهاى خويشتن فرياد * كه هر يكى بدگر گونه دادم ناشاد\r\nبزرگتر ز هنر در عراق عيبى نيست * ز من مپرس كه اين عيب بر تو چون افتاد\r\nتمتعى كه من از فضل در جهان بردم * همان جفاى پدر بود و سيلى استاد \r\nچون خليفه ، ابيات بشنيد ، با جعفر گفت : اين ابيات گواهى ميدهد كه اين مرد ، بسى بىچيز است . خليفه پيش رفته ، پرسيد كه : اى مرد ، حرفت تو چيست ؟\r\nگفت : صيّادم عيالمند . از نيمهء روز تا اكنون بسى بكوشيدم . خداى تعالى روزى امروز به من نرسانيد . نوميد بازگشتم و از زندگى به تنگ آمده ، درخواست مرگ ميكردم . خليفه گفت : اگر بكنار دجله بازگردى و باقبال من دام در دجله بيندازى ، هرآنچه كه بدام اندر افتد ، به صد دينار زر از تو خواهم خريد . صياد ازين سخن شاد شد و با خليفه بكنار دجله بازگشت و دام در دجله بينداخت .\r\nپس از ساعتى دام بيرون كشيد . صندوقى گران در دام بدر آمد . خليفه ، صد دينار بصياد داده ، صندوق بگرفت و او را بدوش مسرور نهاده ، بقصر بياورد . چون صندوق بشكستند ، گليمى يافتند درهم پيچيده . چون گليم گشودند ، چادرى ديدند . چون چادر را برداشتند ، دخترى كشته يافتند كه تنش به نقرهء خام همىمانست . خليفه چون او را بديد ، بگريست و گفت : اى وزير بىبدبير ، چگونه من تحمّل توانم كرد كه بعهد من مردم را بكشند و بدجله بيندازند و بزه آن بر من بماند ؟ ناچار بايد كشندهء دختر را بكشم . بروح عبّاس بن عبد المطلّب سوگند كه اگر كشندهء دختر پديد نياورى ، همهء آل برمك را بكشم . چون جعفر ، خشم خليفه بديد ، مهلت خواست . خليفه سه روز مهلت داد .\r\nجعفر از بارگاه خليفه بدر آمده ، غمين و محزون هميرفت و بحيرت اندر\r\n\r\n","description":"","footnote":"","page_name":" 83 ","page_number":131},
  {"content":"\r\n\r\nبود كه كشندهء دختر چگونه بدست آورم و ديگرى را بىگناه بجاى وى چگونه بكشتن دهم . پس بخانهء خويش رفته ، بتشويش اندر بنشست . روز چهارم ، خليفه او را بخواست و از كشندهء دختر بازپرسيد . جعفر گفت : لا يعلم الغيب الا اللّه .\r\nخليفه در خشم شد و گفت : چون سوگند خورده‌ام ، امروز ترا بكشم . پس منادى را فرمود كه در كوى و محلّت ندا دهد كه جعفر وزير بدار كشيده خواهد شد . هر كس خواهد ، بتفرّج بيايد . چون منادى ندا در داد ، مردمان ، گروه گروه قصد تماشا كردند . ولى همه از شنيدن اين خبر ، ملول و گريان بودند و سبب خشم خليفه را بجعفر وزير نميدانستند .\r\nچون مردم گرد آمدند ، خادمان خليفه ، چوب دار نشانده ، چشم بر حكم خليفه و گوش بر فرمان داشتند كه ناگاه جوانى نيكو شمايل را ديدند كه جامهاى نو پوشيده ، بشتاب همىآيد . چون بميان جمع رسيد ، خويشتن را به روى پاى جعفر وزير انداخته ، گفت : اى وزير دانشمند ، دخترى را كه بصندوق اندر يافته‌ايد ، من كشته‌ام . بقصاص او مرا بايد كشت . چون جعفر اين را بشنيد ، بخلاص خويش شاد گشت و بگرفتارى جوان محزون بود كه ناگاه پير سالخوردهء را ديدند كه مردم بكنار مىكند و شتابان همىآيد . چون بنزد جعفر رسيد ، گفت :\r\nاى وزير ، اين جوان تقصيرى ندارد . بخويشتن بهتان مىزند . دختر را من كشته‌ام .\r\nمرا بقصاص او بايد كشت . جوان گفت : اى وزير ، اين پيرمردى كم خرد است .\r\nنميداند كه چه ميگويد . دختر را من كشته‌ام . بقصاص او مرا بايد كشت . پير روى به آن جوان كرده ، گفت : اى فرزند ، تو هنوز از جوانى برنخوردهء و در دل بسى آرزو دارى . ترا كشتن نشايد . من پيرم و از زندگى سير گشته‌ام . جان خود بر تو و بر وزير فدا ميكنم . چون وزير اين سخنان بشنيد ، شگفت ماند و پير و جوان را پيش خليفه برد و گفت : اى خليفه ، كشندهء دختر پديد آمده . خليفه گفت : ازين دو كدام يك كشته ؟ جعفر گفت : جوان گويد كه من كشته‌ام و پير نيز گويد كه من كشته‌ام . خليفه از ايشان باز پرسيد . هر دو همان گفتند كه با جعفر گفته بودند .\r\nخليفه گفت هر دو را بكشند . جعفر گفت : اى خليفه ، كشنده يكيست . قصاص از\r\n\r\n","description":"","footnote":"","page_name":" 84 ","page_number":132},
  {"content":"\r\n\r\nهر دو ، ستم است . جوان گفت : به خدائى كه آسمان بيفراشت و زمين بگسترد كه دختر را من كشتم و نشان از صندوق دختر هميداد تا بخليفه آشكار شد كه او كشته .\r\nخليفه را عجب آمد و با جوان گفت : سبب كشتن دختر چه بوده و چونست كه اين گناه نميپوشى و در هلاك خود هميكوشى ؟ جوان گفت : اين دختر ، زن من بود و اين پير ، مرا عم و او را پدر است . اين دختر در خانهء من سه فرزند بزاد و مرا بسيار دوست ميداشت . من ازو بدى نديده بودم . در آغاز همين ماه ، بيمار شد . طبيب آوردم . بهبودى روى داد . خواستم كه بگرمابه فرستم ، گفت : بهى آرزو دارم كه او را ببويم و بخورم . من در حال ، بجستجوى به از خانه بدر آمدم و آن روز بسى بگشتم . به پديد نياوردم و شب بفكرت بسر بردم . چون بامداد شد ، از خانه بيرون رفته ، باغها بگشتم و از باغبانان بپرسيدم . يكى از ايشان گفت : آنچه تو ميخواهى ، در بغداد يافت نخواهد شد . ولى خليفه را ببصره اندر ، باغيست . بسى درختان به دارد و باغبانان آن باغ ، همه روزه ، به چيده و براى خليفه مياورند . پس مرا محبّت دختر بر آن داشت كه ببصره روم . پانزده شبانروز رفتم و بازگشتم و سه دانه به بسه دينار خريده ، بياوردم .\r\nپس از چند روزى بدكان رفته ، به معامله نشستم . غلام سياهى را ديدم كه بهى در دست دارد . به او گفتم كه : اين به از كجاست كه من نيز بخرم ؟ بخنديد و گفت : اين به را از محبوبهء خود گرفته‌ام . چند روز بود در سفر بودم . چون بيامدم ، محبوبه را رنجور و نزار يافتم و سه دانه به در بالين داشت . يكى به من داده ، گفت :\r\nشوهر قلتبان من اينها را از بصره آورده . چون سخن غلام بشنيدم ، جهان بچشمم تيره شد . دكان برچيده ، به خانه آمدم . از غايت خشم ، عقل و شعور از من رفته ، بسان ديوانگان بودم . ديدم كه دو دانه به در سر بالين دختر است . از به سيمين جويا شدم . دختر گفت : ندانستم چه كس برداشته است . من سخن غلام راست پنداشتم . كاردى برگرفته ، بفراز سينهء دختر نشستم و او را بكشتم و بگليم اندر پيچيده ، بصندوق نهادم و صندوق بر استرى نهاده ، بردم و به دجله‌اش در\r\n\r\n","description":"","footnote":"","page_name":" 85 ","page_number":133},
  {"content":"\r\n\r\nافكندم . اى خليفه ، زودتر مرا بكش و قصاص از من بستان كه من بسى بيم از مكافات روز رستخيز دارم . بسبب اينكه چون من صندوق در دجله افكنده ، باز گشتم ، پسر مهتر خود را ديدم گريانست . سبب گريه پرسيدم . و او از ماجراى مادرش آگاه نبود . گفت : بهى از سه دانه به كه در بالين مادر بود ، بگرفتم و بكوچه اندر بازى ميكردم . غلام سياه بلند بالائى به از من بستد و گفت : اين به از كجا آوردهء ؟ من گفتم : مادرم رنجور است . پدرم ببصره رفته ، سه دانه به بسه دينار خريده و آورده است كه مادرم آنها را ببويد . غلام بسخن من گوش نداد . به از من ربوده ، برفت . من از بيم مادر ، گريانم . چون سخن كودك بشنيدم ، دانستم كه غلام ، بهتان گفته و من دختر را بستمگرى كشته‌ام . پس غمين و محزون نشسته ، هميگريستم . كه عمّ من همين پير بنزد من آمد . ماجرا بر او بيان كردم . او نيز در پهلوى من بماتم نشست . پنج شبانروز است كه گريانيم و بكشتن دختر افسوس هميخورم . ترا باجدادت سوگند مىدهم كه مرا زود بكش . خليفه گفت : ممكن نيست . نخواهم كشت مگر غلام را .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نوزدهم برآمد\r\nگفت : اى ملك جوان بخت ، خليفه بكشتن غلام سوگند ياد كرده ، بجعفر گفت كه : غلام را از تو ميخواهم . اگر پديد نياورى ، بجاى او ترا بكشم . جعفر از پيش خليفه بدر آمده ، هميگريست و هميگفت : لا كل مرّه تسلم الجرّة . يعنى همه وقت ، سبو از آب ، سالم در نيايد . اگر آن دفعه خلاص يافتم ، اين دفعه كشته ميشوم . كه پديد آوردن غلام محالست . القصّه ، جعفر به خانه آمده ، سه روز بطاعت مشغول شد . پس از آن ، قاضى را خواسته ، وصيّت بگذاشت . در آن هنگام ، حاجب خليفه از در درآمد و گفت : خليفه بسى خشمگين نشسته و سوگند ياد كرده كه اگر جعفر ، غلام پديد نياورد ، امروز او را بكشم . جعفر ، چون\r\n\r\n","description":"","footnote":"","page_name":" 86 ","page_number":134},
  {"content":"\r\n\r\nاين بشنيد ، بناليد و فرزندان و كنيزكان بگريستند . جعفر ، فرزندان را يك‌يك وداع بازپسين ميكرد تا اينكه دختر خوردسالى كه از همهء فرزندانش بيشتر دوست ميداشت ، از بهر وداع در آغوش گرفته ، همىبوسيد و هميگريست . در آن حال ، بجيب اندرش بهى ديد . گفت : اى دخترك ، اين به از كجا آوردى ؟\r\nدختر گفت : غلام ما ريحان ، دو دينار از من گرفته ، اين به به من داد .\r\nجعفر چون اين بشنيد ، خرسند گرديد و غلام را بخواست . چون ريحان بيامد ، جعفر پژوهش آغازيد . غلام گفت : پنج روز پيش ، اين به را در كوچه از كودكى بربودم . طفل ، گريان شد و گفت مادرم رنجور است ، پدرم سه دانه به از بصره بسه دينار خريده و آورده است . من بسخن كودك گوش ندادم . چون به به خانه آوردم ، خاتون ، به را بديد و آن را به دو دينار از من بخريد . جعفر چون اين بشنيد ، بخلاص خويشتن نشاط كرد و گفت اكنون كه من از هلاك برستم ، هلاكت غلامى سهل خواهد بود . چو جان بجاى بود ، خواسته نيايد كم . پس از آن غلام را ببارگاه خليفه آورد و ماجرا بخليفه باز گفت . خليفه را عجب آمد .\r\nفرمود كه حكايت بنويسند و در خزينه نگاهدارند كه آيندگان را عبرت افزايد .\r\nجعفر گفت : ايها الخليفه ، ازين حديث ، ترا شگفت آمد و اين عجيبتر از حكايت نور الدّين و شمس الدّين نيست . خليفه گفت : چگونه است حكايت ؟ جعفر وزير گفت : تا از كشتن غلام در نگذرى ، حكايت باز نگويم . خليفه از خون غلام در گذشت .\r\n\r\nحكايت نور الدّين و شمس الدّين\r\nجعفر گفت : در مصر ، ملكى بود ، خداوند دهش و داد . وزير دانشمندى داشت و او را دو پسر بود كه مهين را شمس الدين و كهين را نور الدين نام بودى .\r\nچون وزير درگذشت ، ملك محزون شد و پسران او را بخواست و خلعت\r\n\r\n","description":"","footnote":"","page_name":" 87 ","page_number":135},
  {"content":"\r\n\r\nشايسته درخور هريك داده ، گفت : غم مخوريد كه شما در نزد من رتبت پدر خود داريد . پسران وزير خرسند شدند و زمين ببوسيدند . پس هركدام ، هفتهء شغل وزارت هميگذاشت . چون ملك به سفر ميرفت ، يكى از ايشان را با خود ميبرد . شبى كه در بامداد آن شب ، ملك قصد سفر داشت و نوبت رفتن با شمس الدين بود ، دو برادر با يكديگر بحديث اندر نشسته ، از هر سو سخن ميراندند . تا اينكه شمس الدين با برادر كهتر گفت : هميخواهم كه هر دو در يك شب زن بگيريم و اگر خداى تعالى بخواهد ، بيك شب آبستن شوند و بيك شب زن تو پسرى و زن من دخترى بزايند . دختر را بپسر كابين كنيم . نور الدين گفت :\r\nبه مهر دختر چه خواهى گرفتن ؟ شمس الدين گفت : سه هزار دينار زر و سه باغ و سه مزرعه خواهم گرفت . نور الدين گفت : تو بايد دختر خود را برايگان دهى و مهر از من نستانى . زيرا كه من و تو در وزارت در يك پايه و رتبتيم و پسر من از دختر تو بسى برتر است و نام نيك پدران با پسر زنده ميماند . شايد قصد تو اين باشد كه دختر بپسر من ندهى . كه پيشينيان گفته‌اند : اگر خواهى كه با كسى معامله نكنى ، بكالاى خود قيمت گران بنه .\r\nشمس الدين گفت : ترا كم خرد مىبينم ، كه پسر خويش را از دختر من برتر دانى و خويشتن با من برتبت يكسان شمرى و نميدانى كه من ترا بمهربانى\r\n\r\n","description":"","footnote":"","page_name":" 88 ","page_number":136},
  {"content":"\r\n\r\nبوزارت درآورده‌ام و قصد من اين بوده است كه يار شاطر باشى ، نه بار خاطر .\r\nاكنون كه اين سخن گفتى ، هرگز دختر بپسر تو عقد نكنم ، هرچند درّ و گوهر بخروار دهى . و هرگاه مرا سفر در پيش نبودى ، دانستى كه با تو چسان كردمى .\r\nولى پس از آن‌كه از سفر باز گردم ، با تو مكافات اين سخنان بكنم . چون نور الدين اينها بشنيد ، بخشم اندر شد . ولى پوشيده داشت تا اينكه شمس الدين با ملك برفتند . و نور الدين خرجينى را پر از زرّ و در و گوهر كرده ، سخنان برادر را كه چسان خود را برتر داشته و نور الدين را پست‌تر انگاشته ، بخاطر آورد و اين بيت برخواند :\r\n اينجا نه حشمتست مرا و نه نعمتست * جائى روم كه حشمت و نعمت بود مرا \r\nاسب بخواست . خادم برفت و اسبى زين كرده ، بياورد . نور الدين ، خرجين بقرپوس زين انداخته ، بر اسب نشست و گفت : كسى با من آمدن لازم نيست .\r\nزيرا كه بيرون شهر براى تفرّج ميروم . پس توشهء كمى برداشته ، از مصر ، راه بيابان گرفت و هميرفت تا به شهر بليس رسيد و از اسب به زير آمده ، خوردنى بخورد و شبى برآسود . پس از آن ، توشه برداشته ، از شهر بيرون شد و هميرفت تا به شهر قدس رسيد . از اسب به زير آمده ، برآسود و خوردنى بخورد و از سخنان برادر همچنان بخشم اندر بود . پس آن شب در آنجا بخفت . بامداد سوار گشته ، هميراند تا بحلب رسيد . بكاروانسرائى فرود آمد . سه روز در آنجا برآسود . ديگر بار پياده بنشست و از شهر بدر آمد و نميدانست بكدام سو رود . سرگشته هميرفت تا ببصره رسيده ، بكاروانسرائى فرود آمد . خرجين از اسب بگرفت و سجّاده بيكى از مكانهاى نظيف كاروانسرا گسترده ، بنشست و اسب را با زين زرّين و مرصع بدربان كاروانسرا سپرده ، گفت : اسب بگردان . او نيز اسب هميگردانيد .\r\nاتفاقا وزير بصره در منظرهء قصر خود نشسته بود . چشمش به اسب افتاد و زين و لگام گران قيمت او را بديد . گمان كرد اسب وزيرى از وزرا يا ملكى از ملوكست . در حال ، خادم كاروانسرا را بخواست و از صاحب اسب باز پرسيد .\r\n\r\n","description":"","footnote":"","page_name":" 89 ","page_number":137},
  {"content":"\r\n\r\nخادم گفت : خداوند اسب ، پسر هيجده سالهء نيكو شمايلى است و از محتشم زادگان بازرگانان است . وزير چون اين بشنيد ، برخاسته ، سوار شد و بكاروانسرا بيامد . چون نور الدين ديد كه وزير بدان سو ميآيد ، برپاى خاست و پيش آمده ، سلام كرد . وزير از اسب به زير آمده ، نور الدين را در بغل گرفت و خود بنشست و او را نيز به پهلوى خود بنشاند و گفت : اى فرزند ، از كجا و چرا آمدهء ؟ نور الدين گفت : از مصر ميآيم و پدرم وزير مصر بود ، درگذشت . پس آنچه در ميان خود و برادر گذشته بود ، بيان كرد و گفت : اكنون قصد بازگشتن ندارم . بشهرهاى دور سفر خواهم كرد .\r\nچون وزير ، سخنان نور الدين بشنيد ، گفت : اى فرزند ، از پى هوا و هوس مرو و در هلاك خويشتن مكوش . نور الدين سر به زير انداخته ، هيچ نگفت . آنگاه وزير برخاسته ، نور الدين را بخانهء خويش برد و در محل نيكو جاى داد و گفت :\r\nاى فرزند ، مرا پايان عمر است و از فرزند نرينه بىنصيبم . دخترى دارم كه در نكوئى و شمايل ، ترا هميماند . بزرگان ، او را خواستگارى كرده‌اند . من نداده‌ام .\r\nولى مهر تو اندر دلم جاى گرفته . ميخواهم كه دختر به تو كابين كنم . اگر دعوتم را اجابت خواهى كرد ، پيش ملك رفته ، بگويم كه پسر برادرم از مصر آمده ، تو او را بجاى من ، وزير خود گردان كه من پير گشته‌ام . نور الدين چون اين بشنيد ، سر به زير افكنده ، گفت : آرى . وزير شاد شد و بزرگان دولت و خردمندان بازرگانان را دعوت كرده ، با ايشان گفت كه : برادرم در مصر ، وزير بود و دو پسر داشت و مرا چنان كه دانيد جز دخترى نيست و برادرم با من پيمان بسته بود كه من دختر خويش بيكى از پسران او دهم . اكنون برادرم دانسته كه دختر درخور شوهر است ، پسر خود پيش من فرستاده . من نيز ميخواهم كه دختر به او كابين كنم . رأى شما درين كار چيست ؟ همگى رأى وزير پسنديدند ، شربت خورده ، گلاب بيفشاندند و از مجلس پراكنده گشتند . آنگاه وزير به نور الدّين ، خلعت فاخر پوشانده ، بگرمابه‌اش فرستاد . چون از گرمابه بدر آمد ، به پيش وزير شد . دست وزير را ببوسيد . وزير نيز جبين او را بوسه داد .\r\n\r\n","description":"","footnote":"","page_name":" 90 ","page_number":138},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيستم برآمد\r\nگفت : اى ملك جوان‌بخت ، چون نور الدين به پيش وزير آمد ، وزير ، دختر به او سپرد و گفت : امشب با زن خويش بكامرانى بگذران كه بامداد به پيش ملك رويم . نور الدين را ماجرا بدينگونه شد .\r\nاما شمس الدين چون از سفر بازگشت ، برادر را بر جاى نيافت و از خادمان جويا شد . خادمان گفتند : روزى كه تو با ملك رفتى ، او نيز به قصد تفرّج سوار گشته ، برفت و تا اكنون بازنگشته . شمس الدين را خاطر ، پريشان گرديد و بدورى برادر محزون شد و با خود گفت : سبب مسافرت برادر جز اين نبوده كه من با او درشتى كردم و سخنان تلخ گفتم . در حال ، برخاسته ، به پيش ملك رفت و او را از ماجرا بياگاهانيد . ملك به اطراف ، كتابها نوشت و رسولان فرستاد .\r\nرسولان برفتند و بى خبر بازگشتند . شمس الدين از برادر ، اميد ببريد و خويشتن را ملامت ميكرد و از سخنان بيخردانهء خود پشيمان بود . پس از چندى ، شمس الدين ، دخترى از بازرگانان بزنى بخواست . اتفاقا شبى كه عروس را آوردند ، نور الدين نيز همان شب با دختر وزير بصره بحجله اندر شد . هر دو زن بيك شب آبستن شدند . زن شمس الدين ، دخترى بزاد و زن نور الدين ، پسرى .\r\nبامداد روز عروسى ، وزير بصره ، نور الدين را پيش ملك برد . نور الدين بس دلير و خداوند جمال بود و زبان فصيح داشت . آستان ملك ببوسيد و اين دو بيت برخواند :\r\n راى سلطان معظم شهريار دادگر * در جهان از روشنائى هست خورشيد دگر \r\n\r\n","description":"","footnote":"","page_name":" 91 ","page_number":139},
  {"content":"\r\n\r\n زانكه چون خورشيد روشن راى ملك آراى او * روشنائى گسترد بر شرق و غرب و بحر و بر \r\nپس ملك ، ايشان را گرامى بداشت و از وزير پرسيد : اين پسر كيست ؟\r\nوزير گفت : مرا برادرى بمصر اندر وزير بود . خود در گذشته ، دو پسر دارد . پسر بزرگش بجاى وى بوزارت نشسته و پسر كهترش همينست كه پيش من آمده . من دختر خويش به عقد او درآورده‌ام و او پسريست هشيار و دانشمند و او را آغاز جوانى است . اما مرا عمر بپايان رفته و تدبير من كم شده و چشمم كم بين گشته .\r\nاز ملك تمنا دارم كه برادرزاده بر جاى من نشاند . ملك تمنّاى وزير بجا آورده ، سخنش بپذيرفت و وزارت بنور الدين سپرد . خلعتى شايسته با اسب سوارى خود بنور الدين داد . آنگاه وزير بصرى و نور الدين ، زمين بوسيده ، از پيش ملك ، در غايت خرسندى و شادى بازگشتند . روز ديگر ، نور الدين پيش ملك رفته ، زمين ببوسيد و گفت :\r\n سپر جاه تو مرا دريافت * زير تيغ زمانهء خونخوار\r\nهمچو آئينه طبع من بزدود * از پس آنكه بود پر زنگار \r\nملك ، نور الدين را بر مسند وزارت اجازت داد . نور الدين در مسند وزارت نشسته ، به كار مملكت و رعيت مشغول شد و ملك بسوى او نظاره ميكرد .\r\nدانشمندى او ملك را سخت عجيب آمد . چون ديوان منقضى شد ، نور الدين به خانه بازگشت و كارهاى خويش با وزير باز گفت و او را از تفقّدات ملك آگاه ساخت . و هر دو شادمان و خرسند بنشستند و به اين ترتيب بگذشت . تا زن نور الدين پسرى بزاد . نام او را حسن بدر الدين نهادند . همه روزه ، وزير بصرى بتربيت حسن پسر نور الدين مشغول بود . نور الدين به پيش ملك ميرفت و شغل وزارت ميگذارد و شبان روز از ملك جدا نميشد . تا اينكه خواستهء بيشمار اندوخت . كشتى كشتى متاع گران قيمت به جهت معامله بشهرها فرستاد و بسى ضياع و عقار و بساتين بنا كرد . چون پسرش حسن چهار ساله شد ، وزير بصرى\r\n\r\n","description":"","footnote":"","page_name":" 92 ","page_number":140},
  {"content":"\r\n\r\nدرگذشت . نور الدين بماتم بنشست . پس از هفت روز بقعهء بر خاك او ساخته ، خود بتربيت حسن پرداخت . چون حسن بسن رشد رسيد ، دانشمندى را بآموزگارى او بگماشت . حسن ، قرآن بياموخت و خط بنوشت و از ساير دانشها نيز بهره‌ور شد و روز بروز نيكوئى و خوبيش فزون‌تر ميشد . چنان كه شاعر گويد :\r\n نيكوئى بر روى نيكويت همانا عاشق است * كز نكو رويان كند هر روز نيكوتر ترا \r\nروزى نور الدين جامهاى حرير و خز بحسن پوشانيده ، بر اسبى سوار كرد و پيش ملكش برد . ملك چون حسن بدر الدين را بديد ، در حسن و جمالش حيران شد و بنور الدين گفت : هر روز اين پسر را در پيشگاه حاضر كن . نور الدين زمين ببوسيد و هر روز حسن را با خود پيش ملك ميبرد . تا اينكه حسن پانزده ساله شد و نور الدين رنجور گرديد . حسن را پيش خود خوانده ، وصيت بگذاشت و رسوم رعيت دارى و وزارتش آموخت . در آن حال ، نور الدين را از برادر و وطن ، ياد آمد ، گريان شد و گفت : اى پسر ، شمس الدين نام برادرى دارم كه عمّ تو و بمصر اندر وزير است . من بر خلاف خواهش او از مصر بدر آمدم .\r\nاكنون تو خامه بردار و بدانسان كه من گويم ، نامه بنويس . پس حسن بدر الدين ، قلم و قرطاس گرفته ، آنچه كه نور الدين مىگفت ، او مىنوشت . تا اينكه تمامت ماجراى خويشتن از وصول بصره و وصلت وزير و هر حكايت كه روى داده بود ، يك‌يك باز گفت و حسن بنوشت . آنگاه بحسن گفت : وصيّت من ، نيك نگاه دار . هرگاه ترا حزنى روى دهد و غمى رسد ، بمصر رفته ، بعمّ خود بازگو كه : برادرت در غربت بآرزوى تو جان داد . پس حسن ، وصيّت‌نامه بپيچيد و بكيسه اندر محكم بدوخت و بر بازوى خويشتن ببست و بر احوال پدر هميگريست . تا اينكه نور الدين درگذشت . فرياد از خانگيان و كنيزكان بلند شد و ملك و ساير بزرگان و سپاهيان بماتم نور الدين بنشستند و پس از سه روز بخاكش سپردند .\r\n\r\n","description":"","footnote":"","page_name":" 93 ","page_number":141},
  {"content":"\r\n\r\nو حسن دو ماه بماتم‌دارى نشسته ، به پيش ملك نميرفت . ملك ، وزارت به ديگرى سپرد و فرمود كه خانهء نور الدين ، مهر كرده ، ضياع و عقار و بساتين و اموالش را بگيرند . وزير نو با خادمان ، قصد خانهء نور الدين كرد كه خانه را مهر كرده ، حسن را بقيد آرند . مملوكى از مماليك وزير نور الدين در ميان ايشان بود .\r\nبر خود هموار نكرد كه پسر ولى نعمت او را بخوارى بگيرند . در حال ، پيش حسن بدر الدين بشتابيد و ديد كه محزون نشسته است . واقعه بر او بيان كرد . حسن گفت : فرصتى هست كه به خانه رفته ، چيزى بردارم و آن را توشهء غربت كنم ؟\r\nمملوك گفت : از مال در گذر و خود را نجات ده . حسن بدر الدين چون سخن مملوك بشنيد ، راه بيابان پيش گرفت و نميدانست بكدام سو رود . تا اينكه راهش بگورستان افتاد . چون مقبرهء پدر بديد ، ببقعه اندر شد . هنوز ننشسته بود كه يك نفر از اهل بصره رسيد . گفت : اى وزير با تدبير ، چرا بدينگونه پريشانى ؟ حسن گفت : همين ساعت خفته بودم ، پدر را بخواب ديدم كه بسبب ترك زيارت مقبره‌اش با من بخشم اندر است . من بسى ترسيدم . برخاسته ، به زيارت قبر وى آمدم و اكنون همىخواهم كه يك كشتى از كشتيهاى خود بهزار دينار زر به تو بفروشم و در احسان پدر صرف كنم . بصرى ، كيسهء زر بدر آورده ، هزار دينار بشمرد و گفت : اى آقاى من ، خطى بنويس و مهر كن . حسن ، قلم گرفته ، بنوشت كه : نويسندهء اين خط ، حسن بدر الدين بفروخت بفلان بصرى ، يك كشتى از كشتيهاى پدر خويش را بهزار دينار زر نقد و قبض ثمن كرد . پس بصرى ، خط گرفته ، برفت و حسن ، ملول نشسته ، بر احوال خويش هميگريست تا اينكه شب درآمد . حسن در همان جا بخفت .\r\nچون گورستان ، مكان جنّيان بود ، جنيّه مؤمنهء بدان بقعه بگذشت . ديد كه بقعه از پرتو حسن بدر الدّين روشن گشته . جنيه را شگفت آمد و بر هوا بلند شد .\r\nعفريتى را بديد . بر او سلام كرد و گفت : از كجا ميآئى ؟ عفريت گفت : از شهر مصر ميآيم . جنيه گفت : من از بصره همىآيم و پسرى بگورستان خفته يافتم كه در خوبى بجهان اندر مانند ندارد . با من بيا بتماشاى او رويم . پس هر دو ببقعه\r\n\r\n","description":"","footnote":"","page_name":" 94 ","page_number":142},
  {"content":"\r\n\r\nفرود آمدند و چشم بر جمال حسن بدر الدين دوختند . جنيه گفت : من تاكنون پسرى بدين زيبائى نديده‌ام . عفريت گفت : من هم آدمى به اين خوبى نديده بودم .\r\nولى در مصر ، شمس الدين وزير را دختريست كه به اين پسر همىماند و ملك مصر ، او را خواستگارى كرد . وزير گفت : اى پادشاه ، از حكايت برادرم\r\n\r\n","description":"","footnote":"","page_name":" 95 ","page_number":143},
  {"content":"\r\n\r\nنور الدين آگاه هستى كه او از من بخشم روى بتافت و من نيز از روزى كه مادر ، اين دختر را زاده سوگند ياد كرده‌ام كه جز پسر برادر به ديگرى ندهم . چون ملك ، اين سخن وزير بشنيد ، در خشم شد و گفت : من از مثل توئى دختر ميخواهم و تو بهانه‌هاى خنك مىآورى . به خدا سوگند دخترت را ندهم ، مگر بپست‌ترين مردم . پس ملك ، سياهى را كه پشتش گوژ و سينه‌اش برآمده بود ، بخواست و دختر وزير را به دو كابين كرد و گفت كه امشب دختر به دو سپارند . و زنگيان بر آن سياه احدب گرد آمده بودند و شمعهاى روشن بدست گرفته ، گوژپشت را بگرمابه ميبردند و با يكديگر مزاح مىكردند و همىخنديدند . اما دختر وزير را مشاطه‌گان ميآراستند و او ميگريست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و يكم برآمد\r\nشهرزاد گفت : اى ملك جوان بخت ، چون عفريت ، حكايت دختر وزير با جنيه بازگفت كه او را به احدبى قبيح المنظر كابين كردند و او غمين و محزون بود و هيچكس جز آن دختر به اين پسر نميماند . جنيه گفت : من بسخن تو اعتماد ندارم و نپندارم كه اين پسر را در ميان بشر مانندى باشد . عفريت گفت كه : اى خواهر ، بجان تو سوگند كه اين پسر و آن دختر به يكديگر بسيار شبيهند . يا اين دو برادر و خواهرند و يا فرزند عمّ يكديگر هستند . هزار افسوس از چنان پريزاد كه با آن احدب بسر خواهد برد . جنيه گفت : اى خواهر ، بيا كه اين پسر را برداشته ، پيش دختر بريم تا بعيان ببينم كه كدام نيكوتر و بهتر است . پس هر دو در اين رأى متفق گشته ، او را برداشته و بر هوا بلند شدند و در مصر فرود آمدند و پسر را به زمين گذاشته ، بيدارش كردند .\r\nحسن ديد كه آن مكان ، بقعهء پدر نيست و آن شهر ، جداگانه شهريست .\r\nهراسان گشته ، خواست فريادى برآورد ، عفريت گفت : هيچ مگو . من ترا بدينجا\r\n\r\n","description":"","footnote":"","page_name":" 96 ","page_number":144},
  {"content":"\r\n\r\nآورده‌ام و با تو بسى كارهاى نيك‌خواهم كرد . در حال ، عفريت ، شمعى افروخته بياورد و با حسن گفت : اين شمع را بگير و به اين گرمابه رو و در ميان مردم بايست . چون ايشان از گرمابه بدر آيند ، تو نيز با ايشان هميرو تا بخانهء عيش برسى . آنگاه پيش‌دستى كرده ، به خانه اندر آى و بدست راست داماد بايست و از كسى باك مدار و اگر مشاطه‌گان و مغنّيان پيش آيند ، دستى بجيب برده ، بايشان زر همى افشان . حسن چون اين سخن از عفريت بشنيد ، شگفت بماند و با خود گفت : اين چه قضيه است ؟ آنگاه شمع گرفته ، بگرمابه اندر شد . ديد كه داماد را بيرون آورده ، بر اسبى نشاندند و روان شدند . حسن نيز با عارضى چون قمر و جامهاى وزارتش در بر با آن گروه هميرفت . هر وقت مشّاطه‌گان و مغنّيان پيش آمده شاباش ميخواستند ، زر بايشان برميافشاند . مردم از حسن و احسان وى در عجب بودند و بدينسان هميرفتند تا بخانهء عيش رسيدند . پرده‌داران و دربانان ، مردم بيگانه را از خانه بازداشتند و حسن بدر الدين را نيز به خانه راه ندادند . آنگاه مغنّيان گفتند : تا اين پسر به خانه نيايد ، ما نخواهيم آمد . ناچار او را نيز به خانه بردند و در پهلوى دامادش بداشتند . زنان بزرگان ، هريك شمعى در دست ، از چپ و راست صف كشيدند .\r\nچون زنان را چشم بحسن بدر الدين افتاد ، بر وى گرد آمدند و شمع پيش گرفته ، بر او مينگريستند . نظارگيان را عقل از سر و هوش از تن ، پريدن گرفت .\r\nنقابها از رخ بركشيدند و حيران بايستادند و همگى ميگفتند : خدايا اين عروس زيبا را نصيب اين پسر ماه منظر كن . پس از آن ، مغنّيان دفها بنواختند . مشاطه‌گان از حرام سراى بدر آمدند و دختر وزير نيز آراسته و پيراسته و عطر زده و زيور بسته در ميان ايشان بود . تا بايوان برشدند . احدب برخاست . دختر ازو روى بگردانيد و در پيش حسن ، پسر عم خويش بايستاد . زنان همه بخنديدند . حسن دست بجيب برده ، مشتى زر بدر آورد و بر مشّاطه‌گان بيفشاند و ايشان بآواز بلند گفتند : ما از خدا خواسته‌ايم كه اين دختر از آن تو باشد . حسن بدر الدين تبسمى كرد . و احدب بسان بوزينه ايستاده بود . از قضا آنچه شمع روشن بدست احدب\r\n\r\n","description":"","footnote":"","page_name":" 97 ","page_number":145},
  {"content":"\r\n\r\nميدادند ، از شومى او شمع فرو مىنشست . اما عروس ، دست به آسمان برداشته ، گفت : خداوندا اين جوان را شوهر من گردان و مرا ازين عفريت وارهان و مشّاطگان نيز بپاس خاطر حسن بدر الدين در آرايش دختر همىكوشيدند تا اينكه زمانى بگذشت و كسانى كه كه به خانه اندر بودند ، بيرون رفتند و هيچكس جز عروس و احدب و حسن بدر الدين برجا نماند . آنگاه احدب پيش حسن آمده ، گفت : يا سيدى ، امشب ما را باحسان خويش بنواختى و شرمسار ساختى . اكنون هنگام بازگشت است . پيش از آنكه رانده شوى ، بخانهء خويش بازگرد . حسن برخاسته ، از خانه بيرون رفت . در حال ، عفريت پديد شد و با حسن گفت : در همين مقام بايست چون احدب از خانه بيرون آيد و به آب خانه شود ، تو بحجله بازگرد و به عروس بگو كه شوهر تو منم و ملك ، اين كيد از بهر آن كرده كه مبادا بر تو چشم بدرسد و اين غلام . احدب از غلامان ماست . آنگاه نقاب از روى عروس بركش و از كس باك مدار .\r\nحسن با عفريت در سخن بود كه احدب از خانه بدر آمد و به آب خانه شد . عفريت به صورت موشى از كنار حوض بيرون آمد . احدب گفت : بدينجا چرا آمدى ؟ در حال ، موش ، بزرگ گشته ، گربهء شد . و بزرگ همى شد تا به صورت سگ برآمد و مانند سگ صدا كرد . احدب بترسيد و فرياد زد . عفريت گفت : اى ميشوم ، خاموش باش . در حال ، عفريت ، گوره خرى شد و مانند خر ، آواز بعرعر بلند كرد . احدب هراسان گشت و هميلرزيد . تا اينكه عفريت به صورت گاوميشى برآمد و جاى بر احدب تنگ كرد و مانند آدميان زبان بسخن گشوده ، گفت : اى پست‌ترين غلامان ، مگر جهان بر تو تنگ آمد و جز اين دختر ، زنى نيافتى كه كابين كنى ؟ احدب از مشاهدهء اينحالت بدهشت اندر شد و با جامه‌هاى دامادى در ميان آبخانه افتاد و ياراى سخن گفتنش نماند . عفريت گفت : جواب ده و گرنه كشته ميشوى . احدب گفت : مرا گناهى نيست . بلكه گناه از آن است كه مرا چنين كار فرموده و من نميدانستم كه اين دختر ، آشناى گاوميش بوده .\r\nاكنون كه دانستم ، توبه كردم . عفريت گفت : سوگند يادكن كه تا آفتاب برنيايد ، از اينجا بدر نشوى .\r\n\r\n","description":"","footnote":"","page_name":" 98 ","page_number":146},
  {"content":"\r\n\r\nو هيچ سخن نگوئى و پس از آن‌كه آفتاب برآيد ، از اينجا بيرون آمده ، از پى كار خويش روى . احدب بعجز و لابه سوگند خورد . آنگاه عفريت ، احدب را گرفته ، بچاه اندر سرنگون بداشت و گفت : تا بامداد در همين جا بمان . احدب را با عفريت ، كار بدينسان گذشت .\r\nاما حسن بدر الدين بحجله اندر آمد . آنگاه پيرزنى ، عروس را بحجله فرستاد و خطاب بگوژپشت كرده ، گفت : يا ابا شهاب ، عروس خود را درياب .\r\nپس عجوز بازگشت و عروس ، ستّ الحسن نام داشت . با خاطرى ناشاد بحجله در آمد و با خود ميگفت كه : هرگز احدب را به خود راه ندهم ، اگرچه جانم از تن برود . چون عروس پيش رفت و حسن بدر الدين را بديد ، گفت : يا سيدى ، عجبست كه تو تا اكنون در اينجا ايستادهء . مرا گمان اين بود كه داماد ، آن غلامك گوژپشتست . حسن گفت : گوژپشت كيست كه شوهر تو باشد ؟ دختر گفت : راست گو كه شوهر من احدبست يا تو ؟ حسن گفت : يا سيدتى ، چون مشّاطه‌گان ، جمال بديع و شمايل خوب تو بديدند ، از چشم بد بر تو ترسيدند و اين احدب را از براى مسخره و مزاح آورده بودند كه چشم بد از ما بگرداند . الحال كه بيگانگان برفتند ، او نيز برفت . ستّ الحسن چون اين بشنيد ، خرسند گشت و تبسمى كرده ، گفت : اى ماه رو ، خدا ترا از همهء بديها نگاه دارد كه تو آتش دل من فرو نشاندى . حسن برخاسته ، بدرهء زرى كه از بصره به قيمت كشتى گرفته بود ، در ميان ردا گذاشته ، بيك سو نهاد و دستار نيز گرفته برفراز كرسى گذاشت . دختر در آن شب از حسن باردار شد .\r\nحسن بدر الدين را كار بدينگونه شد . و اما عفريت با جنيه گفت : برخيز ، پسر را بردار تا بمأواى خود باز گردانيم كه صبح نزديكست . پس جنيه ، حسن را بربود و بر هوا بلند شد و عفريت نيز در هوا با او هميرفتند تا اينكه باذن خداى تعالى ، فرشته ، شهابى بعفريت بينداخت . در حال ، عفريت بسوخت و جنيه ، حسن را در همانجا فرود آورد و آن مكان دمشق بود . پس جنيه ، حسن را در برابر درى از درهاى محلّت بگذاشت و خود بر هوا بلند گشته ، برفت . چون روز\r\n\r\n","description":"","footnote":"","page_name":" 99 ","page_number":147},
  {"content":"\r\n\r\nبرآمد ، مردم كوى از خانها بيرون شده ، پسر ماه منظرى را ديدند در ميان يك پيرهن ، بىجامه و دستار ، چنان خفته كه گفتى سالها رنج بيدارى برده . پس مردم به دو گرد آمده ، هريك بطرزى سخن ميگفتند و هركدام گمانى ميكردند . كه حسن بدر الدين بيدار شد . ديد كه بدر خانهء افتاده و مردم به دو گرد آمده‌اند . در عجب شد . گفت : اى گروه مردم ، از بهر چه بر من گرد آمده‌ايد ؟ گفتند كه : ما ترا هنگام بامداد در همين جا افتاده ديديم و از كار تو آگاهى نداريم كه شب در كجا خفته بودى . حسن گفت : من امشب به شهر مصر خفته بودم . يكى گفت : مگر حشيش نيز ميخورى ؟ حسن بدر الدين گفت : به خدا سوگند ، جز براستى سخن نگفتم . من دوش به شهر مصر و پريدوش ببصره اندر بودم . يكى گفت : اين كاريست شگفت . ديگرى گفت : اين پسر ، ديوانه است ، حيف بر جوانى او . و يكى ديگر گفت : اى بيچاره ، بعقل خويش باز گرد و سخنان ديوانگان مگو .\r\nحسن گفت : به خدا سوگند كه ديشب در مصر ، داماد بودم . گفتند : شايد بخواب ديده باشى . پس حسن در كار خويش حيران شد و با ايشان گفت : خدا گواه منست در خواب نديده‌ام و ديشب احدبى به پيش ما نشسته بود . من كيسهء زرى و دستار جامهء داشتم كه آنها را بكرسى بگذاشتم و با عروس بخفتم . پس از آن نميدانم چه بر من رفته .\r\nآنگاه حسن برخاسته ، در محلات و اسواق ميرفت و مردمان و كودكان بر او گرد آمده ، كف هميزدند و سنگ همىانداختند . تا حسن بدكان طبّاخ پهلوان رسيده ، به او پناه برد . چون مردم دمشق از آن طبّاخ زبردست هراس داشتند ، همگى پراكنده شدند . طبّاخ چون جمال حسن را مشاهده كرد ، مهرش به دو بجنبيد . گفت : از كجائى ؟ حكايت خود بازگوى . حسن تمامت ماجرا بيان كرد .\r\nطبّاخ گفت : اين كار ، غريب مينمايد . ولى تو راز پوشيده دار و در نزد من باش كه مرا فرزندى نيست . من ترا بفرزندى قبول كردم . حسن گفت : منهم ترا بپدرى بر گزيدم . در حال ، طبّاخ بيرون رفته ، جامهاى نيكو از بهر حسن گرفته ، بر او پوشانيد و پيش قاضى برده ، قاضى را گواه گرفت كه اين پسر منست . و در دمشق ،\r\n\r\n","description":"","footnote":"","page_name":" 100 ","page_number":148},
  {"content":"\r\n\r\nحسن را با طبّاخ ميشناختند و پسر طبّاخش ميناميدند .\r\nو اما ستّ الحسن ، دختر وزير چون روز برآمد ، بيدار شد و حسن را در پيش خود نديد . گمان كرد كه بآبخانه رفته ، ساعتى در انتظار نشست كه ناگاه شمس الدين وزير ، پدر عروس بيامد كه از كار دختر آگاه شود . و با خود ميگفت :\r\nاكنون كه ملك بقهر ، دختر مرا بسياهى گوژپشت كابين كرد ، من نيز دختر خود را ميكشم و اين ننگ از خود برميدارم . الغرض ، چون وزير بدر حجله رسيد ، دختر را آواز داد . دختر لبيك‌گويان بدر آمد و شادان همىخراميد . وزير را چشم به دختر افتاد . گفت : اى ديوانه ، تو به آن احدب ، چنين شادانى ؟ ستّ الحسن گفت : يا سيدى ، مزاح و مسخره بس است . همانا احدب را به جهت خندهء مردم آورده بوديد و ايشان نيز مرا سرزنش كرده ، بر من بخنديدند و با من گفتند كه اين گوژپشت ، شوهر تست . للّه الحمد كه او شوهر من نبود . من شوهرى داشتم كه هزار مثل احدب را بناخنى كه ازو برچيده باشند ، نسبت نتوان داد . وزير چون اين بشنيد ، خشمش افزون شد و گفت : اين سخنان چيست ؟ احدب ، دوش با تو بروز آورده . دختر گفت : ترا به خدا سوگند هميدهم كه نام آن قبيح در پيش من مبر و بيش ازين مزاح مكن كه احدب را به جهت مسخره آورده بوديد . شوهر من آن بود كه دوش برامشگران و مشّاطگان ، زر هميافشاند و ايشان را بىنياز كرد . و او ماه روى و مشكين موى بود و چشمان سياه و ابروان بهم پيوسته داشت . چون وزير اين سخنان بشنيد ، جهان در چشمش تاريك شد و خشمگين گشت و دشنام دادن آغاز كرد . دختر گفت : اى پدر ، سبب خشم تو چيست ؟ آن پسر ماه منظر كه شوهر من بود ، بآبخانه رفته . وزير بحيرت اندر ماند . در حال ، برخاسته به آب خانه شد . احدب را ديد كه سرنگون بچاه اندر است . با خود گفت : مگر اين همان احدب نيست ؟ آنگاه بانگ بر احدب زد . احدب نخست هيچ نگفت . پس از آن گمان كرد كه عفريت است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 101 ","page_number":149},
  {"content":"\r\n\r\n\r\nچون شب بيست و دوّم برآمد\r\nگفت : اى ملك جوان بخت ، چون احدب آواز وزير بشنيد ، گمان كرد كه عفريت است . در جواب گفت : يا شيخ العفاريت از هنگامى كه مرا درين چاه سرنگون كردهء ، من سر بر نكرده‌ام و سخن نگفته‌ام . وزير گفت : من نه عفريتم . من پدر عروسم . احدب گفت : برو و مرا به حالت خويش بگذار تا عفريت باز آيد . به من تزويج نكرده‌اند مگر آشناى گاوميشان و آشناى جنيان را . نفرين حق بر آن كس باد كه او را به من تزويج كرد . وزير با وى گفت : برخيز و ازين مكان بدر آى .\r\nاحدب گفت : مگر من ديوانه‌ام كه بىاجازت عفريت ازين مكان بدر آيم ؟\r\nعفريت با من گفته است چون آفتاب برآيد ، ازين مكان بيرون شو و از پى كار خويشتن رو . تو اكنون با من بگو كه آفتاب برآمده است يا نه ؟ كه تا آفتاب برنيايد ، من ازين مكان نتوانم برآيم . وزير با احدب گفت : ترا درين چاه كه فرو آويخت ؟ احدب گفت : دوش من از بهر دفع پليدى بدين مكان آمدم . ناگاه از ميان آب ، موشى بدر شد و بانگ بر من زد و بزرگ همى شد تا ببزرگى گاوميش گشت و با من سخن گفت كه هنوزم آن سخن در گوش است . تو مرا به حال خويش بگذار و راه خود در پيش گير . نفرين خدا بر كسى باد كه اين عروس به من تزويج كرد . پس وزير پيش رفته ، او را از آن مكان بدر آورد . در حال ، احدب بسوى سلطان بگريخت و آنچه از عفريت بر وى رفته بود ، با سلطان بازگفت .\r\nو اما وزير در كار دختر خود حيران بود . گفت : اى دخترك ، مرا از كار خويش آگاه كن . دختر گفت : از همان پسر خوبروى كه مرا بر وى تزويج كرده بوديد ، آبستنم . اگر سخن من باور ندارى ، اينك دستار اوست كه بر فراز كرسى است و رداى اوست كه در نزد بالين من است و در ميان ردا چيز ديگر نيز هست كه نميدانم آن چيست . چون پدر عروس اين سخن بشنيد ، برخاسته ، بحجله آمد .\r\n\r\n","description":"","footnote":"","page_name":" 102 ","page_number":150},
  {"content":"\r\n\r\nدستار حسن بدر الدين را ديد كه بدستار وزيران بصره و موصل هميماند . پس دستار را برداشته ، در خارج و داخل آن بتأمل نظر ميكرد . ديد كه تعويذى در گوشهء كلاه دستار دوخته است . آن تعويذ بشكافت و ردا برداشته ، بدرهء كه هزار دينار در آن بود ، در ميان آن بديد . بدره بگشود . ورقهء در ميان بدره يافت . ورقه بخواند . ديد كه مبايعه بصرى است با حسن بدر الدين ابن نور الدين مصرى . در حال ، شمس الدين فريادى برآورده ، بى خود بيفتاد . چون به خود آمد ، گفت :\r\nسبحان اللّه القادر على كل شىء 10 . پس از آن گفت : اى دختر ، آيا ميدانى كيست آن‌كه شوى تو شد ؟ دختر وزير گفت : نه نميدانم . وزير گفت : او برادرزادهء منست و اين هزار دينار ، مهر تست . ايكاش ميدانستم كه اين قضيّه چگونه اتفاق افتاده . پس از آن ، حرز بگشود و به خط برادرش نظر افتاده گفت :\r\n بوى پيراهن گم كردهء خود ميشنوم * گر بگويم همه گويند ضلاليست قديم \r\nپس از آن حرز بخواند و تاريخ تزويج دختر وزير بصره و تاريخ ولادت حسن بدر الدين را در آن حرز نبشته يافت و ديد كه تاريخ تزويج هر دو برادر يك ماه و يك شب و همچنين ولادت حسن بدر الدين با تاريخ ولادت دختر او ستّ الحسن يكى است . در حال ، ورقه گرفته ، بنزد سلطان شد و او را از ماجرا آگاه كرد . ملك را عجب آمد و فرمود كه تاريخ اين واقعه بنويسند . و وزير ، چند گاه بانتظار پسر برادر بنشست . ازو اثرى پديد نشد . آنگاه گفت : به خدا سوگند كارى كنم كه پيش از من كسى چنان كار نكرده باشد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و سوم برآمد\r\nگفت : اى ملك جوان‌بخت ، چون از حسن بدر الدين خبرى نرسيد ، شمس الدين وزير گفت : كارى كنم كه پيش از من كسى چنان كار نكرده باشد . پس قلم و قرطاس گرفته ،\r\n\r\n","description":"","footnote":"","page_name":" 103 ","page_number":151},
  {"content":"\r\n\r\nآنچه كه در حجله بود ، همه را يك‌يك بنوشت كه فلان چيز در فلان جا و چيز ديگر در فلان مكانست . پس از آن ، ورقه فرو پيچيد و فرمود كه چيزهاى اثاث حجله خانه در صندوق نگاه دارند و خود دستار و رداى حسن بدر الدين را با بدرهء زر نگاه داشت . و اما دختر وزير را زمان آبستنى بانجام رسيد . پسرى چون قمر بزاد كه به پدر خود حسن بدر الدين همىمانست . ناف او را ببريدند و سرمه بچشمان او بكشيدند و بدايگانش سپرده ، او را عجيب نام نهادند . چون هفت ساله شد ، وزير شمس الدين ، او را بآموزگارى سپرد كه در تربيت او بكوشد .\r\nچهار سال در دبستان بود و با كودكان دبستان جنگ ميكرد و ايشان را دشنام ميداد و ميگفت شما با من چگونه برابرى توانيد كرد كه من پسر وزير مصرم ؟\r\nكودكان شكايت پيش استاد بردند . استاد گفت : من شما را سخنى بياموزم كه اگر آن سخن را به عجيب بگوئيد ، ديگر بدبستان نيايد . و آن اينست كه چون عجيب باز آيد ، بر وى جمع شويد و از هر سو حديثى بميان آوريد و در آن ميان بگوئيد كه هركه نام باب و مام خود نداند ، او حرام‌زاده است و در ميان ما نبايدش نشست .\r\nپس چون بامداد شد ، كودكان بدبستان آمدند و عجيب نيز حاضر شد .\r\nكودكان بر او گرد آمدند و از هر سو سخن راندند و گفتند در ميان ما ننشيند مگر كسى كه نام پدر و مادر بگويد . آنگاه يكى از ايشان گفت : نام من ماجد و نام پدرم عز الدين و نام مادرم علوى است . و ديگرى نيز به همين سياقت ، نام خود و نام پدر و نام مادر بازگفت . تا آن‌كه نوبت بعجيب افتاد . گفت : مرا نام ، عجيب و نام مادر ، ستّ الحسن و نام پدرم شمس الدين است ، وزير مصر . كودكان گفتند :\r\nبه خدا سوگند ، وزير ، پدر تو نيست . عجيب گفت : به خدا سوگند ، وزير ، پدر منست .\r\nكودكان بر وى بخنديدند و گفتند : چون نام پدر نميدانى ، از ميان ما بدر شو . در حال ، كودكان از وى پراكنده گشته ، به او بخنديدند . عجيب تنگدل گشته ، گريستن آغاز كرد . آموزگار با او گفت : مگر گمان ميكردى كه شمس الدين ، ترا پدر است ؟ اى فرزند ، شمس الدين پدر تو نيست . پدر ترا نه ما مىشناسيم و نه تو . از\r\n\r\n","description":"","footnote":"","page_name":" 104 ","page_number":152},
  {"content":"\r\n\r\nآن‌كه مادرت را سلطان مصر بسياهى گوژپشت تزويج كرده بود . در شب عروسى ، جنيان با مادر تو خفته‌اند . عجيب چون اين سخن بشنيد ، برخاسته ، گريان گريان شكايت بمادر برد و شدّت گريستن از سخن گفتنش منع ميكرد .\r\nچون مادر ، گريستن او بديد ، دلش بر وى بسوخت ، گفت : اى فرزند ، از بهر چه گريانى ؟ عجيب ، آنچه از كودكان و آموزگار شنيده بود ، با مادر بازگفت و نام پدر را پرسان گشت . ستّ الحسن گفت : پدر تو وزير مصر است . عجيب گفت : او پدر تو و جدّ منست . راست گو كه پدر من كيست و گرنه خود را بكشم . چون ستّ الحسن ، عجيب را ديد كه ياد پدر كرده ، او را نيز از پسر عمّ خود ، حسن بدر الدين ياد آمده ، بگريست و اين ابيات برخواند :\r\n رفتىّ و همچنان به خيال من اندرى * گوئى كه در برابر چشمم مصوّرى\r\nبا دوست گنج فقر بهشت است و بوستان * بيدوست خاك بر سر گنج و توانگرى\r\nتا دوست در كنار نباشد بكام دل * از هيچ نعمتى نتوانى كه برخورى\r\nگر چشم در سرت كنم از گريه باك نيست * زيرا كه تو عزيزتر از چشم بر سرى \r\nپس از آن بگريست و عجيب نيز هميگريست كه شمس الدين وزير درآمد و گريستن ايشان بديد . سبب گريستن باز پرسيد . ستّ الحسن حكايت فرزند خود و كودكان دبستان را با پدر حديث كرد . شمس الدين را نيز پسر برادر بخاطر آمده ، محزون شد و بگريست . پس از آن برخاسته ، نزد ملك شد و قصّه برو فرو خواند و اجازت سفر بصره خواست كه از برادرزادهء خود جويان شود . و از ملك تمنى كرد كه كتابى به اين مضمون بنويسند كه شمس الدين وزير ، پسر برادر را در هر مكان بيابد ، او را دستگير كند . آنگاه در پيشگاه ملك بگريست .\r\nملك را دل بر وى بسوخت . جواز سفر داد . وزير ، ملك را دعا گفته ، از قصر بدر شد و به سفر بسيجيد و عجيب را بهمراه خويشتن برداشته ، روان شد . و تا سه روز هميرفتند تا به شهر دمشق رسيدند . وزير ديد كه دمشق شهريست سبز و خرّم و درختان بسيار و نهرهاى روان دارد و در خرّمى چنانست كه شاعر گفته :\r\n\r\n","description":"","footnote":"","page_name":" 105 ","page_number":153},
  {"content":"\r\n\r\n بر طرف چمن شاخ درختان چه شكوفه * مانند بت سيم كه بر مشك عذار است\r\nگشته است بنفشه چو يكى عاشق مهجور * كز عشق سر افكنده و از هجر نزار است\r\nنرگس قدح باده نهاده است به كف بر * زانست كه بر ديدهء او خواب خمار است \r\nپس وزير در ميدان حصبا فرود آمد و خيمها برپا نمودند . وزير ، خادمان را گفت : دو روز در اين مكان برآسائيد . آنگاه خادمان از بهر خريد و فروش و تفرّج مساجد و گرمابه‌ها به شهر درآمدند . و عجيب نيز با خادم خويش به شهر اندر شد و تفرّج همىكرد . مردمان شهر چون حسن و جمال و قدّ با اعتدال او بديدند ، همگى چشم بر وى دوختند و از پى او در افتادند . و او هميرفت تا اينكه به حكم تقدير در برابر دكهء پدرش حسن بدر الدين كه طبّاخ او را بفرزندى برداشته بود ، بايستاد . حسن بدر الدين بسوى پسر نظر افكند و مهرش بر او بجنبيد . بىتابانه با او گفت : اى خواجه ، چه شود كه بدكان من در آئى و دل شكستهء من بدست آورده ، طعام خورى ؟\r\n تفاوتى نكند قدر پادشاهى را * گر التفات كند كمترين گدائى را \r\nعجيب چون سخن پدر بشنيد ، دلش بر او مايل گشت . روى بخادم آورده ، گفت : مرا دل برين طبّاخ بسوخت . گويا كه او از پسر خويش جدا گشته . بيا تا خاطر محزون او بدست آورده ، از ضيافت او بخوريم . شايد كه بدين سبب ، خداى تعالى مرا نيز به پدر خويش برساند . خادم گفت : اى خواجه ، لايق وزيرزادگان نباشد كه در دكهء طبّاخان طعام خورند .\r\n تو به قيمت وراى هر دو جهانى * چكنم قدر خود نميدانى \r\nچون حسن بدر الدين ، منع خادم بديد ، رو به دو كرده ، گريان شد و لابه كرد و گفت : اى مشك فام دل سپيد ، چرا بر من رحم نميكنى و پاس خاطر من نميدارى ؟ آنگاه در ستايش غلامك سياه ، اين ابيات برخواند :\r\n\r\n","description":"","footnote":"","page_name":" 106 ","page_number":154},
  {"content":"\r\n\r\n سوخته روى تو هميگويد * كه تو در هيچ كار خام نهء\r\nاختران سپيد در خنده * چون نمائى اگر ظلام نهء\r\nگرچه خيرى كبود روئى تو * عيب تو نيست زشت نام نهء \r\nخادمك را ستايش او خوش آمد و دست عجيب را گرفته ، بدكان برد .\r\nحسن بدر الدين ، حب الرمان پخته بود . در حال ، برخاسته ، ظرفى از حبّ الرمان آورده ، لوز و شكر به روى بياميخت و با عجيب گفت : بخور كه ترا نوش باد .\r\nعجيب با پدر خود گفت : بنشين و با ما طعام بخور . شايد كه خداى تعالى ما را به مقصود رساند و گم گشتهء ما را پديد آورد . حسن بدر الدين گفت : اى فرزند ، مگر تو نيز درين خردسالى بجدائى دوستان گرفتارى ؟ عجيب گفت : آرى جگرم از جدائى پدر ، داغدار و دلم از دورى او ناشاد است و با جدّ خويش در جستجوى او راه كوه و صحرا پيش گرفته ، حيران هميگرديم . عجيب اين بگفت و گريان شد و حسن بدر الدين و خادم از گريستن او بگريستند . پس از خوردن غذا ، عجيب برخاسته ، از دكان بدر آمد . حسن بدر الدين ديد كه روانش از تن هميرود و طاقت جدائى نياورده ، دكان ببست و از پى ايشان روان شد . خادم را بر وى نظر افتاد ، گفت : اى خيره مرد ، چرا از پى ما روانى ؟ حسن گفت : مرا در خارج شهر ، مشغله هست . از پى آن شغل هميروم . خادمك در خشم شد و با عجيب گفت : اين لقمه ، شوم بود خورديم . كه اكنون طبّاخ در پى ما افتاده ، از مكانى بمكانى همىآيد . عجيب روى بطبّاخ كرده ، خشم آلودش بنگريست و با خادم گفت : بگذار كه از پى كار خويش رود . هر وقت كه ما بخيمها نزديك شويم و او را در پى خويش بينيم ، آنگاه او را برانيم و بيازاريم . حسن بدر الدين گفت :\r\n تو خواهى آستين افشان و خواهى روى درهم كش * مگس جائى نخواهد رفت از دكان حلوائى \r\nالقصه ، عجيب با خادمك روان شد و حسن بر اثر ايشان هميرفت . تا\r\n\r\n","description":"","footnote":"","page_name":" 107 ","page_number":155},
  {"content":"\r\n\r\nبخيمها نزديك شدند . آنگاه عجيب نگاه كرده ، حسن را در پى خود يافت .\r\nخشمگين گشته ، سقطش گفت و سنگى گرفته ، بر جبينش زد . حسن را جبين بشكست و بى خود افتاده ، خون از جبينش روان شد . و عجيب با خادم بخيمها درآمدند . و اما حسن بدر الدين چون به خود آمد ، خون از رخ پاك كرد و پارهء از دستار خود بريده ، بر جبين بست و خويشتن را ملامت كرده ، گفت كه : من بر آن كودك ستم كردم و دكان بسته ، در پى او بيفتادم تا اينكه بر من گمان بد برد . پس حسن بدر الدين بسوى دكان بازگشت و از مادر خويش و شهر بصره ياد كرده ، بگريست و اين دو بيت برخواند :\r\n نماز شام غريبان چو گريه آغازم * بمويه‌هاى غريبانه قصّه پردازم\r\nبه ياد يار و ديار آنچنان بگريم زار * كه از جهان ره و رسم سفر براندازم \r\nو اما شمس الدين وزير ، سه روز در دمشق بماند . روز چهارم بسوى بصره روان شد . چون ببصره رسيد ، در منزلى فرود آمده ، برآسود . پس از آن نزد سلطان بصره شد . سلطان ، حرمت او را بداشت و از سبب آمدنش باز پرسيد .\r\nوزير ، قصّهء خود فرو خواند و بسلطان بنمود كه على نور الدين نام ، برادرى داشته .\r\nسلطان چون نام نور الدين بشنيد ، از براى او آمرزش طلبيد و گفت : اى وزير ، او وزير من بود . من او را بسى دوست ميداشتم . دوازده سال پيش ازين سپرى شد .\r\nپسرى برجاى گذاشت و آن پسر ، ناپديد گشته . خبر او بما نرسيد . و لكن مادر آن پسر كه دختر وزير نخستين من بود ، در نزد من است . چون شمس الدين از ملك شنيد كه مادر پسر برادرش زنده است ، فرحناك شد و گفت : اى ملك ، اجازت ده كه او را ببينم . ملك دستورى داد . شمس الدين بسوى خانهء برادر آمد و چشم بر در و ديوار خانه بينداخت و عتبهء او را ببوسيد و برادرش نور الدين را بخاطر آورد و از غربت او ياد كرده ، بگريست و اين دو بيت برخواند :\r\n از روى يار خرگهى ايوان همىبينم تهى * وز قدّ آن سرو سهى خالى همىبينم چمن \r\n\r\n","description":"","footnote":"","page_name":" 108 ","page_number":156},
  {"content":"\r\n\r\n بر جاى رطل و جام مى گوران نهادستند پى * بر جاى چنگ و ناى و نى آواز زاغ است و زغن \r\nپس از آن به خانه اندر شد . نام نور الدين را ديد كه به آب زر بر ديوارهاى خانه نوشته‌اند . بر آن نام نقش گشته نزديك شده ، او را ببوسيد و بگريست و اين ابيات را برخواند :\r\n تا دلبر از من دور شد دل در برم رنجور شد * مشكم همه كافور شد شمشاد من شد نسترن\r\nاز حجره تا سعدى بشد از خيمه تا سلمى بشد * از حجله تا ليلى بشد گوئى بشد جانم ز تن\r\nنتوان گذشت از منزلى كانجا بيفتد مشكلى * از قصّه سنگين دلى نوشين لب و سيمين ذقن \r\nپس از آن بمكانى كه مادر حسن بدر الدين در آنجا بود ، برسيد . و مادر حسن از روزى كه پسرش ناپديد شده بود ، صورت قبرى ساخته ، شبانروز بر آن قبر هميگريست . چون شمس الدين بدان مكان رسيد ، در پشت در بايستاد و ديد كه مادر حسن گريانست و اين دو بيت همىخواند :\r\n قرّة العين من آن ميوهء دل يادش باد * كه خود آسان بشد و كار مرا مشكل كرد\r\nآه و فرياد كه از چشم حسود و مه و مهر * در لحد ماه كمان ابروى من منزل كرد \r\nپس شمس الدين داخل آن مكان شد . مادر حسن را سلام كرده ، گفت :\r\nبرادر شوهر تو هستم . پس از آن ، قصّه بر وى فروخواند و گفت : حسن بدر الدين با دختر من ازدواج كرده و شبى بروز آورده . دخترم ازو پسرى زاده است و اكنون آن پسر با منست . چون مادر حسن ، خبر پسر بشنيد و دانست او زنده است ، برخاسته در پاى برادر شوهر افتاد و اين دو بيت برخواند :\r\n\r\n","description":"","footnote":"","page_name":" 109 ","page_number":157},
  {"content":"\r\n\r\n مژده اى دل كه دگر باد صبا باز آمد * هدهد خوش خبر از طرف سبا باز آمد\r\nچشم من از پى اين قافله بس آه كشيد * تا به گوش دلم آواز درا باز آمد \r\nپس از آن ، وزير فرمود كه عجيب ، پسر حسن بدر الدين را بياورند . چون عجيب را حاضر آوردند ، جدّه ، او را در آغوش گرفته ، بگريست . شمس الدين گفت : اين نه وقت گريستن است . بلكه بايد ساز و برگ رحيل كنى و با ما بديار مصر روان شوى . اميد هست كه خداى تعالى ، پراكندگى ما را جمع آورد . مادر حسن در حال ، برخاسته ، ذخيرها و كنيزكان خود را جمع آورد . و شمس الدين نزد سلطان بصره شده ، او را وداع كرد . و سلطان بصره ، هديه‌ها بسوى ملك مصر فرستاد . و همان روز ، وزير با زن برادر خود روان شدند و هميرفتند تا بدمشق برسيدند و در آنجا فرود آمدند . وزير با خادمان گفت : هفتهء درين شهر خواهيم بود تا تحفهء لايق از براى سلطان مصر فراهم سازيم . عجيب با خادمك گفت كه :\r\nتفرّج را بسى شوقمندم . برخيز تا ببازار دمشق رويم و به‌بينيم كه بر آن طبّاخ كه طعام او را خورده ، جبينش را شكستيم ، چه ماجرا رفته . خادم ، فرمان پذيرفت .\r\nدر حال ، عجيب و خادمك از خيمه‌ها بدر آمدند . و عجيب را مهر پدرى بسوى طبّاخ همىكشيد تا بدكان طبّاخ برسيدند . حسن بدر الدّين را ديدند كه در دكان ايستاده است . اتفاقا حسن بدر الدّين در آن روز نيز حبّ الرمان پخته بود . چون عجيب را بر پدر نظر افتاد و اثر سنگ در جبين او بديد ، مهرش بجنبيد . او را سلام داده ، با او گفت : درين مدت ، مرا دل پيش تو بود . چون بدر الدين بسوى او نظر كرد ، دلش طپيدن گرفت و سر به زير افكند و خواست كه با او سخن گويد .\r\nزبان را ياراى سخن گفتن نبود . پس از زمانى سر بركرده ، با فروتنى اين ابيات برخواند :\r\n اى كه با سلسلهء زلف دراز آمدهء * فرصتت باد كه ديوانه نواز آمدهء\r\nآب و آتش بهم آميختهء از لب و رخ * چشم بد دور كه خوش شعبده باز آمدهء\r\nآفرين بر دل نرم تو كه از بهر ثواب * كشتهء غمزهء خود را به نماز آمدهء \r\n\r\n","description":"","footnote":"","page_name":" 110 ","page_number":158},
  {"content":"\r\n\r\nپس از آن گفت : چه شود كه خاطر حزينم شادمان كنيد و از طعام من بخوريد ؟ و اى پسر ، به خدا سوگند من در پى تو نيفتادم ، مگر اينكه مرا خرد بزيان رفته بود . عجيب گفت : به خدا سوگند ، تو دوستدار منى كه در پى من افتادى و هميخواستى كه مرا رسوا كنى . اكنون طعام ترا نخواهم خورد . مگر اينكه سوگند ياد كنى كه از دكان بر نيائى و بر اثر ما روان نشوى . و گرنه ديگر بسوى تو باز نگردم . و ما هفتهء درين شهر مقيم هستيم . بدر الدّين ، سوگندها ياد كرد . پس عجيب و خادم بدكان درآمدند . بدر الدّين ، ظرفى پر از حبّ الرمان شكر آميخته پيش آورد . عجيب گفت : تو نيز با ما بخور . شايد خداى تعالى ، ما را فرجى عطا كند . بدر الدّين فرحناك گشته ، با ايشان به خوردن نشست . ولى چشم از روى عجيب برنمىداشت . عجيب گفت : چرا چشم از من برنميدارى ؟ بدر الدّين گفت :\r\n گر بركنم دل از تو و بردارم از تو مهر * اين مهر بر كه افكنم آن دل كجا برم \r\nو اين دو بيت نيز برخواند :\r\n ترا ميبينم و ميلم زيادت مىشود هر دم * مرا ميبينى و هردم زيادت ميكنى دردم\r\nندارم دستت از دامن بجز در خاكدان غم * چو بر خاكم گذار آرى بگيرد دامنت دستم \r\nالقصّه بدر الدّين ، گاهى لقمه بعجيب ميداد و گاهى بخادمك تا اينكه سير شدند . آنگاه به آب گرم ، دست ايشان بشست و دستارچهء حرير آورده ، دست ايشان پاك كرد و گلاب برايشان بيفشاند . پس از آن ، دو ظرف شربت با گلاب آميخته ، پيش آورد و گفت : احسان بر من تمام كنيد و اينها را بنوشيد . عجيب و خادم ، آنها را بنوشيدند و بيش از عادت ، سير شدند . پس از آن از دكان بدر آمده ، هميرفتند تا بخيمه‌ها برسيدند . عجيب نزد جدّه خويش رفت . جدّه ، او را در آغوش گرفته ، ببوسيد و از پسر ياد كرده ، آهى بركشيد و بگريست و اين دو بيتى برخواند :\r\n\r\n","description":"","footnote":"","page_name":" 111 ","page_number":159},
  {"content":"\r\n\r\n تا نزد من اى فراق مسكن كردى * احوال مرا بكام دشمن كردى\r\nاى درد فراق يار اگر زنده بوم * با وصل بگويم آنچه با من كردى \r\nپس از آن با عجيب گفت : اى فرزند ، كجا بودى ؟ عجيب گفت : در شهر دمشق بودم . در آن هنگام ، جدّه برخاست و ظرفى حبّ الرمان كه شيرينى آن كم بود ، پيش عجيب آورد و با خادم گفت : بنشين و با خواجهء خود ، حبّ الرمان بخور . خادم بنشست . عجيب لقمه برداشته ، شيرينى آن را كم يافت . چون سير بود ، از خوردن آن آزرده شد و گفت : اين چگونه طعاميست ؟ جدّه گفت : اى فرزند ، چونست كه طعام مرا نمىپسندى ؟ و حال آنكه حبّ الرمان را كسى چون من نيكو نتواند پخت ، مگر پدر تو حسن بدر الدين . عجيب گفت : اى جدّه ، اين طعام تو نيكو نبود . و ليكن ما به شهر اندر ، طبّاخى ديديم كه رايحهء حبّ الرمان او بدلهاى حزين ، فرح مىبخشيد و مردمان سير به خوردن آن ميل ميكردند و اين طعام را بر او نسبت نتوان داد . چون جدّه اين سخن بشنيد ، در خشم شد و بسوى خادم نظر كرده ، گفت :\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و چهارم برآمد\r\nگفت : اى ملك جوان بخت ، جدّه اين سخن بشنيد ، در خشم شد و بخادم گفت : مگر پسر مرا بدكهء طبّاخان بردهء ؟ خادمك هراس كرده ، ماجرا پوشيده داشت و گفت :\r\nبدكان نرفتيم ولى از دكان درگذشتيم . عجيب گفت : به خدا سوگند بدكان اندر شديم و خوردنى خورديم و او را طعام بهتر از طعام تو بود . جدّهء عجيب برخاسته ، ماجرا بشمس الدين بازگفت . شمس الدين ، خادمك حاضر آورده ، با او گفت : عجيب را از بهر چه بدكان طبّاخ بردهء ؟ خادم از بيم خواجه گفت : حاشا كه من چنين كار كنم . عجيب گفت : به خدا سوگند دروغ ميگويد . بدكان طبّاخ\r\n\r\n","description":"","footnote":"","page_name":" 112 ","page_number":160},
  {"content":"\r\n\r\nرفته ، حبّ الرمان خورديم و سير شديم . وزير را خشم افزون گشت و از خادمك بازپرسيد . خادم راست نگفت . وزير با او گفت : اگر سخن تو راستست ، بنشين و در برابر ما خوردنى بخور . خادم بنشست . سه لقمه خورده ، لقمه ديگر نتوانست خورد . در حال ، لقمه از دست بيفكند و گفت : اى خواجهء ، من از دوش سيرم .\r\nوزير دانست كه ايشان نزد طبّاخ رفته‌اند . آنگاه كنيزكان را فرمود كه خادم را بر زمين انداختند و او را بيازردند . پس از آن شمس الدين گفت : اكنون سخن براستى گو . خادم گفت : اى خواجه ، ما بدكان طبّاخ رفته ، حبّ الرمان خورديم . كه در تمامت عمر ، چنان طعام نخورده‌ام . آنگاه مادر حسن بدر الدين در خشم شد و برآشفت . نصف دينار زر بخادم داده ، گفت : بسوى آن طبّاخ شو و از حبّ الرمان او ظرفى خريده ، بياور تا خواجه بداند كه كدام يك از اين دو طعام نيكوتر است . در حال ، خادم بسوى طبّاخ رفت و با او گفت : در خانهء خواجه ، حبّ الرمان پخته‌اند و ما به خوبى طعام تو گرو بسته‌ايم . اين نصف دينار بستان و حبّ الرمان بده و آن را خوب بساز كه در سر طعام تو بسى آزار برده‌ايم . حسن بدر الدين بخنديد و گفت : به خدا سوگند اين طعام را جز من و مادر من كس نتواند پخت . و او اكنون در شهرهاى دور است . پس از آن ، حسن بدر الدين ، ظرف بگرفت و حبّ الرمان در آن كرده ، مشك و گلاب بر وى بياميخت ، خادم آن را گرفته به خيمها بشتابيد .\r\nچون به منزل رسيد ، مادر حسن بدر الدين ، ظرف طعام از خادم گرفته از آن چشيد . طعم آن بدانست و طبّاخ را بشناخت . فرياد برآورده ، بى خود بيفتاد . وزير مبهوت مانده ، گلاب بر وى همىافشاندند تا به خود آمد ، گفت : اگر پسرم زنده است ، اين حبّ الرمان را جز او كس نپخته . از آن‌كه جز من و او كسى حبّ الرمان نتواند پخت . چون وزير ، سخن او را بشنيد ، فرحناك شد . در حال ، برخاسته ، بانگ بر خادمان زد و گفت : بيست تن از شما بدكهء طبّاخ شويد و دكان او را ويران كنيد و بازوان او را بسته ، بدين مكان آوريد . ولى او را نيازاريد .\r\nوزير ، خود سوار گشته ، بنزد نايب دمشق شد و كتابى كه سلطان مصر نوشته بود ،\r\n\r\n","description":"","footnote":"","page_name":" 113 ","page_number":161},
  {"content":"\r\n\r\nبر وى بنمود . نايب دمشق ، كتاب بوسيده ، بر چشم نهاد . پس از آن ، نامه را خوانده ، ديد كه نوشته‌اند در هر ولايت كه وزير شمس الدين ، غريم خود را پديد آورد ، بايد او را گرفته ، بدست وزير سپارند . نايب دمشق با وزير گفت : غريم شما كيست ؟ گفت : مرديست طبّاخ . نايب دمشق ، خادمان را فرمود كه طبّاخ را گرفته ، بوزير بسپارند . خادمان بدكهء طبّاخ هجوم آوردند . دكهء طبّاخ را ويران و هرچه در آنجا بود ، شكسته يافتند . حسن بدر الدين با خود گفت : كاش ميدانستم كه در حبّ الرمان چه ديده‌اند كه مرا اين حادثه روى داد .\r\nچون وزير از نايب در گرفتن غريم اجازت خواسته ، بازگشت ، طبّاخ را بخواست . او را دست بسته حاضر آوردند . چون حسن بدر الدين را بعم خود شمس الدين نظر افتاد ، بگريست و گفت : اى خواجه ، گناه من چيست ؟ وزير گفت : توئى كه حب الرمان پخته‌اى ؟ گفت : آرى من پخته‌ام . مرا بگناه خويش آگاه كنيد . وزير گفت : همين ساعت ترا از گناه تو بياگاهانم . پس از آن بانگ بخادمان زد كه : اشتران بياوريد . خادمان ، اشتران بياوردند . حسن را بصندوق گذاشته ، بارها بر شتران بنهادند و فى الفور روان شدند . در هر شب ، حسن بدر الدين را از صندوق بدر آورده ، طعام ميدادند و باز در صندوق ميگذاشتند و بدينسان هميرفتند تا بمصر رسيدند و در زيدانيه فرود آمدند . وزير فرمود حسن بدر الدين را از صندوق بدر آورند و نجّاران خواسته ، بنشاندن چوب دار امر بفرمود . حسن گفت : گناه من چيست ؟ وزير گفت : حبّ الرمان را نيكو نپخته بودى و آن را فلفل كم بود . حسن گفت : حبس من بس نبود كه ميخواهى بسبب اين گناه جزئى مرا بدار كنى ؟ وزير گفت : به همان گناه ببايدت كشت . حسن بدر الدين محزون شد و در كار خود بفكرت اندر بود كه شب برآمد .\r\nوزير ، حسن را در صندوق گذاشته ، گفت : فردا ترا بر دار خواهم كرد . و چندان صبر كرد كه حسن بخواب رفت . وزير ، سوار گشته ، روان شد و صندوق با او همىبردند تا به شهر درآمدند . چون وزير بخانهء خود رسيد ، با دختر خود ستّ الحسن گفت : منّت خداى را كه جدائى از ميان تو و پسر عمّت برداشته .\r\n\r\n","description":"","footnote":"","page_name":" 114 ","page_number":162},
  {"content":"\r\n\r\nاكنون برخيز و حجله بياراى و خانه را چنان فرش كن كه در شب عروسى بوده .\r\nستّ الحسن ، كنيزكان را بر اين كار بفرمود . آنگاه وزير ، ورقهء را كه صورت اثاثيهء خانه بر آن نوشته بود ، گرفته ، فرمود كه هر چيز را به مكان خود بگذارند . بدانسان كه اگر كسى ببيند ، آن شب را با شب عروسى فرق نكند . پس از آن وزير ، ستّ الحسن را گفت كه : خويشتن را آرايش داده ، بحجله اندر شو . و با او گفت :\r\nچون پسر عمّت نزد تو آيد ، با او بگو كه در آب خانه دير كردى . پس از آن تا بامدادان با او حديث كن . پس از آن ، شمس الدين ، حسن بدر الدين را از صندوق بدر آورده ، بند ازو برداشته ، جامهاى او بركند و پيراهنى بلند كه در هنگام خواب مىپوشيد ، بپوشانيد و با همهء اين كارها بدر الدين در خواب بود .\r\nپس از آن از خواب بيدار گشت و خويشتن را در دهليزى يافت ، روشن .\r\nبا خود گفت : يا رب ، اين خواب است يا بيداريست ؟ آنگاه برخاسته ، نرم‌نرم ميرفت تا بدر ديگر رسيد و خود را در خانهء ديد كه شب عروسى در آنجا بود . و نظرش بحجلهء كه سرير در آن حجره بود ، بيفتاد و دستار خود برفراز سرير بديد و ردائى را كه بدرهء زر در ميان او بود ، در كنار بالين يافت . گاهى پاى ، پيش و گاهى پس مينهاد و با خود ميگفت : آيا خواب مىبينم يا بيدارم ؟ كه من اكنون در صندوق بودم . القصّه ، حسن بدر الدين در غايت تعجب ايستاده ، حيران بود . كه ستّ الحسن ، گوشهء پرده برداشته ، با او گفت : چرا نمىآئى و از بهر چه در آبخانه دير كردى ؟ چون بدر الدين ، سخن او بشنيد و او را بديد ، بخنديد و آهسته‌آهسته پيش رفت و در قضيهء خود حيران بود . ستّ الحسن گفت : از بهر چه حيرانى ؟ تو در آغاز شب بدينسان نبودى . بدر الدين بخنديد و گفت : بيش از ده سال است كه من از تو غايب بودم . ستّ الحسن گفت : اين سخنان چيست ؟ نام خدا بگرد خويشتن بدم . تو بآبخانه رفتى . بدر الدين گفت : راست ميگوئى . و لكن چون من از نزد تو بيرون شدم ، در آبخانه ، خواب به من غلبه كرده ، در خواب ديدم كه در شهر دمشق ، طبّاخم . گويا كودكى از اكابرزادگان با خادمكى بدكان من درآمدند و مرا با او چنين و چنان در ميان رفت . آنگاه حسن بدر الدين دست بر جبين\r\n\r\n","description":"","footnote":"","page_name":" 115 ","page_number":163},
  {"content":"\r\n\r\nماليد و اثر سنگ بر جبين يافته ، گفت : به خدا سوگند كه سخنان من صدق است . از آن‌كه آن كودك سر من بشكست و گويا در خواب ديدم كه حب الرمان پخته‌ام و او را فلفل كم بوده است . و لكن من يقين دارم كه در آبخانه ، چندين زمان نخفته‌ام كه اينهمه خواب ببينم . ستّ الحسن گفت : ترا به خدا سوگند مىدهم بازگو كه زياده برين در خواب چه ديدى ؟ حسن تمامت ماجرا بيان كرد و گفت : به خدا سوگند اگر من بيدار نميشدم ، مرا بر دار ميكردند . ستّ الحسن گفت : از بهر چه بر دارت ميكردند ؟ حسن گفت : از آن‌كه حب الرمان مرا فلفل كم بود . گويا ديدم كه دكهء مرا ويران كردند و ظرفهاى مرا بشكستند و مرا در صندوقى حبس كردند .\r\nپس از آن چوب دار بنشاندند و هميخواستند كه مرا بر دار كنند . اگر بيدار نميشدم ، مرا بر دار مىكردند . آنگاه ستّ الحسن بخنديد و با او به سخن پرداخت . و لكن حسن بدر الدين تا بامدادان در كار خود حيران بود .\r\nعلى الصّباح ، شمس الدين وزير نزد حسن بدر الدين شده ، او را سلام داد .\r\nحسن را چون چشم برو افتاد ، گفت : تو نه آنى كه مرا بجرم ناپسند افتادن حب الرمان ، بازوان بسته بصندوق اندر كردى و هميخواستى مرا بر دار كنى ؟\r\nوزير گفت : اى فرزند ، حق آشكار شد و راز پوشيده هويدا گشت . تو پسر برادر منى و من اين كارها نكردم مگر از بهر آن‌كه بدانم كه در شب عروسى نزد دختر من تو بوده‌اى يا نه . چون ترا ديدم كه خانه و دستار و رداى خود شناختى ، دانستم كه تو پسر برادر منى . و اكنون بدانكه من مادرت را از بصره آورده‌ام . پس از آن ، وزير ، او را در آغوش گرفته ، بگريست و حسن نيز گريان شد . بعد وزير فرمود عجيب را حاضر آوردند . حسن بدر الدين او را بديد . گفت : همينست آن كه سنگ بر جبين من زد . وزير گفت : اين پسر تست . آنگاه حسن بدر الدين او را در آغوش گرفته ، گفت :\r\n منم كه ديده بديدار دوست كردم باز * چه شكر گويمت اى پادشاه بنده نواز\r\nاميد قدّ تو ميداشتم ز بخت بلند * نسيم زلف تو ميخواستم ز عمر دراز \r\n\r\n","description":"","footnote":"","page_name":" 116 ","page_number":164},
  {"content":"\r\n\r\nآنگاه مادر حسن پيش آمده ، خود را بر وى انداخت و اين دو بيت برخواند :\r\n روز هجران و شب فرقت يار آخر شد * زدم اين فال و گذشت اختر و كار آخر شد\r\nآن پريشانى شبهاى دراز و غم دل * همه در سايهء گيسوى نگار آخر شد \r\nپس از آن مادر حسن ، ماجراى خود با پسر باز گفت و شكر پروردگار بجا آوردند . وزير نزد سلطان رفته ، تمامت قصه بر وى فرو خواند . سلطان را عجب آمد و فرمود كه اين حكايت بنويسند و در خزانه نگاه دارند . پس از آن شمس الدين وزير با پسر برادر و ساير پيوندان در عيش و نوش بسر ميبردند تا آن‌كه برهمزنندهء لذّات و پراكنده كنندهء جماعات برايشان بتاخت .\r\nچون جعفر وزير برمكى حكايت بانجام رسانيد ، خليفه هرون الرشيد گفت : اى جعفر ، طرفه حديثى گفتى و خوش حكايت راندى . آنگاه خليفه ، كنيزكى از خاصان خود بر آن جوان كه زن خود را كشته بود ، بداد و او را شغلى سپرد .\r\nچون شهرزاد ، قصه بپايان رسانيد ، گفت : اى ملك پيروز بخت ، اين حكايت ، طرفه‌تر از حكايت خيّاط و احدب و طبيب و مباشر و سمسار نيست .\r\nملك گفت : حكايت ايشان چگونه بوده است ؟ شهرزاد گفت :\r\n\r\nحكايت خياط و احدب و طبيب و مباشر و سمسار\r\nاى ملك ، شنيده‌ام كه در زمان گذشته در شهر چين ، خيّاطى بود نيك بخت و فراوان روزى ، كه نشاط و طرب دوست ميداشت و پارهء وقتها با زن خويش بتفرّج ميرفتند . روزى هنگام بامداد از بهر تفرّج برآمدند و شامگه بسوى\r\n\r\n","description":"","footnote":"","page_name":" 117 ","page_number":165},
  {"content":"\r\n\r\nمنزل بازگشتند . در سر راه ، گوژپشتى را يافتند كه ديدن او خشمگين را بخنداندى و محزون را غم از دل بردى . خيّاط با زن خود براى ديدن او پيش رفتند . پس از آن خواستند كه او را بخانهء خويش برده ، با او نديم شوند و مضحكه‌اش كنند . احدب ، دعوت ايشان را اجابت كرده ، با ايشان برفت . در حال ، خيّاط ببازار شد . ماهى بريان گشته و نان و ليمو خريده ، بازگشت و به خوردن بنشستند . زن خياط ، پارهء بزرگ از گوشت گرفته ، در دهان احدب فرو برد و دست بر دهانش نهاده ، گفت : بايد اين لقمه ، نخائيده ، بيك نفس فرو برى .\r\nاحدب ناچار لقمه فرو برد و استخوانى راه گلوى او گرفته ، در حال بمرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و پنجم برآمد\r\nگفت : اى ملك جوان بخت ، چون احدب بمرد ، خيّاط بدهشت اندر شد . زن خيّاط گفت : دگر سستى مكن و كار بفردا ميفكن . مگر گفتهء شاعر نشنيدهء :\r\n آن مكن در عمل كه آخر كار * خوار و مذموم و متّهم باشى\r\nدر همه حال عاقبت بين باش * تا همه وقت محترم باشى \r\n\r\n","description":"","footnote":"","page_name":" 118 ","page_number":166},
  {"content":"\r\n\r\nخيّاط گفت : چه كنم ؟ زن گفت : برخيز و او را بچادر اندر پيچيده ، در كنار گير . من از پيش و تو در دنبال هميرويم . تو بگو : اين فرزند منست و آن هم مادر اوست ، قصد ما اينست كه اين كودك بسوى طبيب بريم . چون خيّاط اين سخن بشنيد ، برخاسته ، احدب را در آغوش گرفت و كوى بكوى هميرفتند . زن خياط ميگفت : اى فرزند ، اين درد ناگهانت چگونه گرفت ؟ پس هركس ايشان را ميديد ، گمان ميكرد كه كودكى را نزد طبيب مىبرند . القصّه ، ايشان روان و از خانهء طبيب جويان بودند . تا اينكه بخانهء طبيب رسيدند . چون بخانهء طبيب برسيدند ، در بكوفتند . كنيزكى سياه در بگشود ، ديد كه مردى با زنى ايستاده و كودكى در آغوش دارند . كنيزك پرسيد : كيستيد و از بهر چه آمده‌ايد ؟ زن خيّاط گفت :\r\nكودك رنجورى آورده‌ام كه طبيب ، او را دارو دهد . تو اين نيم دينار بگير و بخواجهء خويش ده كه بيرون آيد . كنيزك بسوى خواجه بازگشت . زن خيّاط ، احدب را در همانجا پشت بر ديوار گذاشته ، بازگشتند . و كنيزك ، نيم دينار نزد طبيب برد ، ماجراى بازگفت .\r\nطبيب از نيم دينار ، خرسند گشته ، بيرون شتافت . نخستين قدمى كه از دهليز بيرون نهاد ، پايش به احدب برآمد . در حال ، احدب بيفتاد . طبيب ، او را نظر كرده ، مرده‌اش يافت . چنان دانست كه او را پاى بر بيمار آمد و بيمار بر زمين افتاده و مرده است . از خدا پناه خواست و احدب را برداشته ، نزد زن خود برد و او را از حادثه آگاه كرد . زن گفت : چون حادثه اينست ، نشستن تو از بهر چيست ؟\r\nكه اگر روز برآيد و مردم ، اين كشته را درين مكان يابند ، نسل ما از زمين بردارند . برخيز تا من و تو او را بفراز بام برده ، بخانهء همسايه كه مباشر مطبخ سلطانست بيندازيم ، كه بطمع گوشت و استخوان ، گربگان و سگان در آنجا گرد آيند . اگر اين مرده را در آنجا يابند ، پاكش بخورند . پس طبيب با زن خود به بام برآمدند و احدب را از ديوار فرو هشتند . چنانچه گفتى راست ايستاده است .\r\nپس از ساعتى مباشر ، شمعى روشن در دست از در درآمد . شخصى را پشت بر ديوار ، ايستاده ديد . با خود گفت : گوشت و روغن كه بمطبخ آوردم ، اگر\r\n\r\n","description":"","footnote":"","page_name":" 119 ","page_number":167},
  {"content":"\r\n\r\nگربگان و سگان نخورند ، دزدانش بخواهند برد . در حال ، سنگى برگرفت و بسوى احدب انداخت . سنگ بر سينهء احدب آمده ، چون مردگان بيفتاد . مباشر ملول گشت و بر خويشتن بترسيد و گفت : نفرين خدا به گوشت و روغن باد كه امشب بىسببى اين مرد در دست من كشته شد . پس از آن ، شمع پيش داشته ، بر وى نظر كرد . ديد كه مرديست احدب . گفت : ترا گوژى پشت ، بس نبوده كه بدزدى گوشت و روغن نيز آمدهء ؟ آنگاه احدب را برداشته ، هميبرد و هميگفت :\r\nيا ستّار استر بسترك الجميل . 11 چون بر سر بازار رسيد ، او را در پاى ديوار دكهء راست بگذاشت و بسوى خانه بازگشت .\r\nاز قضا سمسارى سرمست از آن مكان به قصد گرمابه ميگذشت . چون باحدب نزديك شد ، گمان كرد كه آدمى در آن مكان ايستاده ، هميخواهد كه دستار او را بربايد . در حال ، سمسار مشتى بر او زد . احدب بيفتاد . سمسار ، مير شب را آواز داد و از غايت بىخودى ، خويشتن بر احدب افكنده ، او را هميزد و حلقوم او را هميفشرد . كه ميرشب برسيد . سمسار را ديد كه مردى را كشته . بانگ بر وى زد و او را گرفته ، بسوى خانهء والى برد . و سمسار با خود ميگفت : اى خدا ، اين مرد با يك مشت چگونه مرد ؟ و چرا چنين خطائى از من برفت ؟ پس آن شب ، سمسار و احدب در خانهء والى بودند .\r\nچون روز برآمد ، والى ، سيّاف را فرمود كه چوب دار از بهر سمسار بنشاند . سيّاف چنان كرد . آنگاه رسن در گردن سمسار كرده ، هميخواست كه بر دارش كند . ناگاه مباشر سلطان پديد آمد و گفت : سمسار را مكش ، كه احدب را من كشته‌ام . والى گفت : از بهر چه او را كشتى ؟ گفت : دوش به خانه رفتم . او را ديدم كه از راه بام بدزدى گوشت و روغن آمده . سنگى بسينهء او زدم . در حال بمرد . آنگاه او را برداشته ، ببازار آوردم و در فلان مكانش بگذاشتم .\r\nوالى چون سخن مباشر بشنيد ، بسيّاف گفت : سمسار را رها كن و مباشر را باعتراف خود بر دار كن . سيّاف ، سمسار را رها كرده ، رسن در گردن مباشر افكند و هميخواست كه او را بر دار كند . كه طبيب را ديدند كه مردمان بيك سو\r\n\r\n","description":"","footnote":"","page_name":" 120 ","page_number":168},
  {"content":"\r\n\r\nمىكند و شتابان همىآيد . چون نزديك شد ، بانگ بر سياف زد كه : او را مكش .\r\nاحدب را من كشته‌ام . او بيمار بود . نزد منش آوردند . من از دهليز بيرون شدم .\r\nپايم بر احدب آمد . در حال ، افتاده ، بمرد . والى بسياف گفت : مباشر را رها كن و طبيب را بكش . سياف ، رسن از مباشر گشوده ، در گردن طبيب افكند .\r\nديدند كه خياط هميشتابد و فرياد هميزند كه طبيب را بيگناه مكشيد .\r\nاحدب را جز من ، ديگرى نكشته . والى ، سبب باز پرسيد . خياط گفت : با زن خويش از نزهتگاه بازگشته بوديم . همين احدب را در ميان راه ، سرمست يافتيم كه دفى در دست داشت و تغنى هميكرد . من او را به خانه آوردم و ماهى خريده ، به خوردن بنشستيم . زن من پارهء از گوشت ماهى در دهان او گذاشت و دست در دهانش گرفته ، گفت : بايد اين لقمه ، نخائيده فرو برى . احدب از آن لقمه ، گلوگير گشته ، بمرد . پس از آن ، او را بخانهء طبيب برديم . كنيزك بدر آمده ، نيم دينار بكنيزك داديم و او را نزد خواجه‌اش فرستاديم . پس از آن ، احدب را نزديك در دهليز نشانده ، بازگشتيم . حكايت همين بود كه براستى حديث كردم . والى ازين سخنان در عجب شد و با سيّاف گفت كه : طبيب را رها كن و خيّاط را بكش . سيّاف ، رسن در گردن خيّاط كرده ، گفت : تا كى يكى را رها كرده ، ديگرى را ببندم ؟ ايشان را كار بدينجا رسيد .\r\nو امّا احدب ، مسخرهء ملك بوده است . ملك ، ساعتى ازو نتوانستى جدا ماند . چون او خوابيد ، آن شب را تا نيمروز ديگر از نظر ملك غايب شد . ملك او را از حاضران بپرسيد . گفتند : اى ملك ، والى ، احدب را كشته يافته و بكشتن قاتل او فرمان داده . و لكن دو سه كس حاضر آمده‌اند و همگى را سخن اينست كه احدب را من كشته‌ام . ملك چون اين سخن بشنيد ، بانگ بر حاجب زده ، گفت : والى را با همهء ايشان نزد من آور . حاجب بفرمان بشتافت . ديد كه از كشتن خيّاط چيزى نمانده . بانگ بر سيّاف زد كه : او را مكش . با والى گفت كه : ملك از حادثه آگاه گشته . پس والى ، احدب را بدوش سيّاف داده ، با خيّاط و طبيب و سمسار و مباشر بسوى ملك برد . چون در پيشگاه ملك جاى گرفتند ، والى ، قصّه\r\n\r\n","description":"","footnote":"","page_name":" 121 ","page_number":169},
  {"content":"\r\n\r\nبر ملك عرضه داشت . ملك را عجب آمد و با حاضران فرمود كه : كسى تاكنون حكايتى چون حكايت احدب شنيده است يا نه ؟ آنگاه سمسار پيش رفته ، زمين بوسه داد و گفت : اى ملك جهان ، اگر اجازت دهى ، ماجرائى كه به من رفته ، باز گويم . كه او خوشتر از حكايت احدب است . ملك اجازت داد .\r\n\r\nحكايت سمسار\r\nسمسار گفت : اى ملك ، وقتى كه من بدين شهر آمدم ، بضاعتى گران با خود آوردم و به حكم تقدير در اينجا توقف كردم . و تولّد من در شهر مصر بوده و در همانجا نشو و نما يافته و پدرم سمسار بود . چون پدر بمرد ، من در جاى او بسمسارى نشستم . روزى از روزها جوانى زيباروى كه جامهء فاخر دربر داشت ، نزد من آمد و مرا سلام داد . من بتعظيم او بر پاى خاستم . دستارچه بدر آورد كه قدرى كنجد در آن بود . با من گفت كه : خروارى از اين كنجد به چند ميارزد ؟ من گفتم : بيك صد درم ارزش دارد . با من گفت : مشترى برداشته ، در باب النفر بسوى كاروانسراى جوالى بيا كه مرا در آنجا خواهى يافت . پس دستارچه را كه نمونهء كنجد در آن بود ، به من داده ، برفت . من از بهر مشترى بگشتم . خروارى از آن كنجد را بيك صد و بيست درم بفروختم . با مشتريان بسوى او روان شدم . او را ديدم كه بانتظار من نشسته .\r\nچون مرا بديد ، برخاسته ، مخزنى را در بگشود . پنجاه خروار كنجد از آن مخزن به پيمودم . آن جوان گفت : در هر خروارى ، ده درم مزد سمسارى تست .\r\nاز مشتريان ، قيمت جمع آورده ، نگاه‌دار . هر وقت كه من از بيع محصول خويش فارغ شوم ، نزد تو آمده ، درمها بستانم . من دست او را بوسه داده ، بازگشتم . و آن روز ، هزار درم در آن معامله سود كردم . و آن جوان تا يك ماه از من غايب بود .\r\nپس از آن باز آمده ، با من گفت : درمها كجاست ؟ گفتم : اينك درمها حاضر\r\n\r\n","description":"","footnote":"","page_name":" 122 ","page_number":170},
  {"content":"\r\n\r\nاست . من برخاسته ، درمها حاضر آوردم . گفت : نگاه‌دار . اين بگفت و برفت . من بانتظار او نشستم . ماهى از من غايب بود . پس از آن باز آمده ، گفت : درمها كجاست ؟ من برخاسته ، درمها حاضر آوردم و به او گفتم : چه شود كه در نزد من طعام بخورى ؟ او دعوت من اجابت نكرد و با من گفت : درمها نگه‌دار تا من باز گردم . دو ماه ديگر از من غايب بود . پس از دو ماه بازآمد و جامهء فاخر در بر داشت و بآفتاب همىمانست و بدانسان بود كه شاعر گفته :\r\n ترك من دارد شكفته گلستان بر مشترى * بوستان سرو و سرو اندر قباى ششترى\r\nبر سمن يك حلقهء انگشترى دارد ز لعل * از شبه بر ارغوان صد حلقهء انگشترى\r\nبر دل مسكين من پرواز مشكين زلف او * هست چون پرواز شاهين بر سر كبك درى \r\nچون من او را ديدم ، دست او را بوسيدم و او را دعا گفتم و درمها پيش آوردم . گفت : درمها نگاه‌دار تا من از كارهاى خويش فارغ شوم . اين بگفت و روان شد . من با خود گفتم : اين جوان در سخا و كرم بىنظير است . هر وقت كه آيد ، مهمانش كنم . از آن‌كه از درمهاى او سود بسيار برده‌ام . پس چون آخر سال شد ، آن جوان باز آمد و حلّه فاخرتر از حله‌هاى نخستين دربر داشت . من او را بمهمانى سوگند دادم . گفت : به شرط آن‌كه از مال من صرف كنى . گفتم :\r\nآرى چنان كنم . پس او را بنشاندم و طعام و شربت لايق مهيّا كرده ، در برابر او فرو چيدم . آنگاه بسفره نزديك شد و دست چپ دراز كرده ، با من طعام خورد .\r\nمن ازو در عجب شدم . چون از خوردن فارغ شديم ، بحديث گفتن مشغول شديم . من به او گفتم : اى خواجه ، گره از دل من بگشا و با من بازگو كه از بهر چه با دست چپ طعام خوردى ؟ چون آن جوان ، سخن من بشنيد ، آهى بركشيده ، اين دو بيت برخواند :\r\n گرچه از آتش دل چون خم مى ميجوشم * مهر بر لب زده خون ميخورم و خاموشم\r\nقصد جان است طمع در لب جانان كردن * تو مرا بين كه درين كار بجان ميكوشم \r\n\r\n","description":"","footnote":"","page_name":" 123 ","page_number":171},
  {"content":"\r\n\r\nپس از آن دست از آستين بدر آورد . ديدم دست او از ساعد بريده است .\r\nاز آن حالت شگفت ماندم . با من گفت : شگفت مدار كه بريده شدن دست من سببى عجيب دارد . و آن اينست كه من از اكابرزادگان بغدادم و در ايام جوانى از سياحان و بازرگانان ، نام مصر شنيده و همواره شوق آن مرا در خاطر بود . چون پدرم درگذشت ، خواستهء بىشمر برداشته ، بضاعتى گران از متاعهاى بغداد و موصل خريده ، بار سفر بسوى اين شهر بستم و همىآمدم تا به اين شهر رسيدم .\r\nاين بگفت و گريان شد و اين ابيات برخواند :\r\n طائر گلشن قدسم چه دهم شرح فراق * كه درين دامگه حادثه چون افتادم\r\nمن ملك بودم و فردوس برين جايم بود * آدم آورد درين دير خراب آبادم\r\nگر خورد خون دلم مردمك ديده رواست * كه چرا دل بجگر گوشهء مردم دارم \r\nپس گفت : چون به شهر اندر شدم ، در كاروانسراى سرور فرود آمدم و بارها بگشودم و درمى چند بخادم دادم كه خوردنى از بهر ما بياورد . چون خادم خوردنى آورد ، من طعام و شربت خورده ، بخفتم . چون بيدار شدم ، با خود گفتم :\r\nببازار روم و از كار شهر آگاه شوم . آنگاه بقچهء از متاعهاى خود بخادم دادم و هميرفتم تا بقيصريهء جرجيس رسيديم . سمساران بر من گرد آمدند . متاع مرا برداشته ، ندا در دادند و به قيمت رأس المال هم نخريدند . شيخ دلالان با من گفت :\r\nاى فرزند ، من ترا چيزى بياموزم كه سود تو در آن باشد . و آن اينست كه بضاعت خود را تا وعدهء معين به فروش و حجّت بستان و گواه بگير و روز پنجشنبه و دوشنبه قسطى از وجه حجّت بستان و خودت در مصر و رود نيل تفرّج كن .\r\nگفتم : راى رزين همينست . پس دلالان را با خود برده ، بضاعت بقيصريه آوردم و ببازرگانان بفروختم و از ايشان وثيقه گرفتم و بصيرفى سپردم و خود به منزل بازگشتم .\r\nروزى چند بنشستم و همه روزه قدحى شربت و رانى گوشت حاضر آورده ، بكامرانى بسر ميبردم . تا ماهى كه در آن ماه ، مرا هنگام قسط گرفتن بود ،\r\n\r\n","description":"","footnote":"","page_name":" 124 ","page_number":172},
  {"content":"\r\n\r\nبرسيد . آنگاه من در روزهاى پنجشنبه و دوشنبه در دكه‌هاى بازرگانان مىنشستم و صيرفى ، درمها از بازرگانان جمع كرده ، نزد من مياورد . تا اينكه روزى از روزها كه از گرمابه بدر آمده بودم ، به منزل رفته ، قدحى شربت بنوشيدم و بخفتم .\r\nو از خواب بيدار گشته ، چاشت خوردم و خويشتن با گلاب ، معطّر ساخته ، بدكهء يكى از بازرگانان كه بدر الدين نام داشت ، برفتم . چون مرا بديد ، بر من سلام داد و با من در سخن شد . ساعتى نرفته بود كه زنى خوبرو بيامد و در پهلوى من بنشست و رايحهء طيب او بازار را معطر كرد . آنگاه با بدر الدين در سخن پيوست .\r\nچون من سخن گفتن او بديدم ، محبت او در دلم جاى گرفت . پس با بدر الدين گفت : ترا تفصيلهء هست كه از زر خالص بافته باشند ؟ بدر الدين ، تفصيله بدر آورد . آن زن گفت : اين تفصيله ببرم و قيمت از بهر تو باز فرستم . بازرگان گفت :\r\nاى خاتون ، ممكن نيست . از آن‌كه اين جوان كه نشسته ، خداوند متاع و از وام‌خواهان منست . آن زن گفت : بدا بر تو . مرا همواره عادت همينست كه متاع را بهر قيمتى كه گوئى بخرم و ربح آن را زياده بر آنچه ميخواهى ، بدهم و قيمت آن از بهر تو ميفرستم . بازرگان گفت : آرى چنين است و لكن من امروز به قيمت آن محتاجم . آن زن ، تفصيله بينداخت و گفت : گروه بازرگانان ، كس را قدر نشناسند .\r\nپس از آن برخاسته ، آهنگ بازگشتن كرد . من گمان كردم كه روان من با او برفت . در حال ، برخاسته ، با او گفتم : اى خاتون ، قدم رنجه دار و گامى دو بازگرد .\r\nفى الفور بازگشت و تبسم كرده ، با من گفت : از بهر تو بازگشتم . پس من با بدر الدين گفتم : قيمت اين تفصيله چند است ؟ گفت : هزار و يكصد درم . گفتم :\r\nيكصد درم سود نيز ترا بدهم . برخيز و ورقهء بياور تا قيمت آن از بهر تو بنويسم .\r\nپس من ورقهء به خط خود بنوشتم و تفصيله ازو گرفته ، بدان زن دادم و گفتم : برو .\r\nاگر خواهى قيمت از بهر من بياور و اگر خواهى آن را بهديه از من قبول كن . آن زن گفت : خدا ترا پاداش نيكو دهاد و مال مرا روزى تو كناد . در خلال صحبت ، چشمم به روى او افتاد . چون رويش بديدم ، شيفتهء محبت او شدم و خردم بزيان رفت و هوشم از تن بپريد . آنگاه تفصيله را برداشته ، برفت .\r\n\r\n","description":"","footnote":"","page_name":" 125 ","page_number":173},
  {"content":"\r\n\r\nمن تا هنگام عصر در بازار بنشستم . ولى خرد از من بيگانه بود . هنگام برخاستن ، حال آن زن را از بازرگان جويا شدم . بازرگان گفت : او زنى است خداوند مال و دختر اميريست كه پدر او مرده و مالى بميراث گذاشته . پس من او را وداع گفته ، به منزل بازگشتم . چون خوردنى بياوردند ، نتوانستم خورد و آن شب را تا بامداد نخفتم . على الصباح برخاسته ، جامه‌اى بهتر از جامهء روز پيش پوشيدم و اندك چيزى خورده ، بدكان بدر الدين آمده ، بنشستم . در حال ، آن زهره جبين درآمد . چادرى فاخرتر از روز نخستين بر سر داشت و كنيزكى نيز با او بود . پس مرا سلام داد و بزبانى فصيح و كلامى نغز گفت : كس با من بفرست كه هزار و دويست درم قيمت تفصيله بستاند . من با او گفتم : شتاب از بهر چيست ؟ گفت :\r\nشايد دگر بارت نبينم . و زود برخاست . مرا دل بر وى آويخته بود . برخاستم و از پى او از بازار بدر شدم كه ناگاه كنيزكى نزد من آمده و گفت : اى خواجه ، خاتون من با تو سخنى دارد . من در عجب شدم و گفتم : مرا درين شهر ، كس نميشناسد .\r\nكنيزك گفت : چه زود خاتون مرا فراموش كردى . كه امروز در دكان فلان بازرگان بوديد . پس من با كنيزك تا بازار صيرفيان رفتم . چون مرا بديد ، بسوى خويشتنم خواند و با من گفت : اى حبيب من ، بدانكه محبت تو در دل من جاى گرفته و از آن لحظه كه ترا ديده‌ام ، خواب و خور بر من حرام گشته . من گفتم : مرا محبّت و محنت هزار چندينست . آن زهره جبين گفت : فردا سوار گشته ، بسوى جبانيه روان شو و خانهء ابو البركات نقيب را باز پرس كه من در آنجا ساكنم و دير مكن كه من در انتظار تو نشسته‌ام . من فرحناك گشتم به منزل آمده ، آن شب از شوق بيدار بودم . چون بامداد شد ، جامهء فاخر پوشيده ، خود را با عطر و گلاب معطر ساختم و بدروازهء رذيله رفتم و بخرى نشسته ، بجبانيه رفتم . به صاحب خر گفتم : از خانهء نقيب باز پرس . چون از خانهء نقيب پرسيد ، با من گفت : فرود آى . من فرود آمدم و او برهنمائى من پيش افتاد و هميرفتيم تا بخانهء نقيب رسيديم . من نصف دينار زر به دو داده ، گفتم : فردا بدين مكان بيا و مرا باز گردان . او نصف دينار گرفته ، بازگشت . من در بكوفتم . دختر دوشيزهء خوبروئى در بگشود و گفت : به خانه\r\n\r\n","description":"","footnote":"","page_name":" 126 ","page_number":174},
  {"content":"\r\n\r\nاندر آى كه دوش چشم خاتون در انتظار تو نخفته . من به خانه اندر شدم . خانهء ديدم كه به خوبى ، رشك نگارخانهء چين بود . در سر چهار سوى آن خانه ، ايوانهاى زرنگار و بر آن ايوانها فرش حرير گسترده بودند و منظرهء ايوانها بباغى همينگريست و در آن باغ ، گونه گونه ميوه‌ها و چشمه‌هاى روان بود . و در ميان باغ ، حوضى ديدم از مرمر كه فرشهاى حرير در چهار سوى حوض گسترده بود .\r\nچون من داخل شدم ، بنشستم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و ششم برآمد\r\nگفت : اى ملك جوان بخت ، آن جوان بازرگان با سمسار گفته بود كه : چون من داخل شدم ، بنشستم . ناگاه آن ماه رو را ديدم . تاج مكلّل بر سر نهاده ، خرامان همىآيد .\r\nچون مرا بديد ، تبسم كرد . پس از آن بسخن گفتن بنشستيم . ولى من از شرم لب بسته بودم و او از هر سو سخن ميگفت . تا آن‌كه خوان ، گسترده ، همه‌گونه خوردنيها بياوردند . خوردنى بخورديم و دست شسته ، خويشتن با گلاب معطر كرديم و بحديث اندر شديم . سرانجام ، آن پرىروى را وداع كردم . او گريان گريان گفت : اى خواجه ، روى نيكوى ترا كى خواهم ديد ؟ گفتم : هنگام شام نزد تو خواهم بود . چون بيرون آمدم ، ديدم كه صاحب خر بانتظار من ايستاده است .\r\nمن بر خر نشسته ، بكاروانسراى سرور آمدم و نيم دينار به دو داده ، گفتم : هنگام غروب باز آى . و خود ، ساعتى در منزل نشسته ، پس از آن از بهر جمع آوردن قيمت بضاعت بيرون رفتم . و هنگام پسين باز آمدم و در منزل نشسته بودم .\r\nخربان ، خر بياورد و در حال ، من سوار شدم و هميرفتم تا بخانهء آن زهره جبين رسيديم . خانه را ديدم ، رفته و آبكى بر آن زده‌اند و شمعها در لگن و طعام در بار است و زن بانتظار من نشسته . چون مرا ديد ، بر پاى خاست .\r\nپس از آن خوان بنهادند . خوردنى بخورديم . به سخن از هر درى\r\n\r\n","description":"","footnote":"","page_name":" 127 ","page_number":175},
  {"content":"\r\n\r\nپرداختيم تا اينكه برخاستم ، و بيرون آمده ، خداوند خر بر دريافتم . سوار شده ، به منزل بازگشتم و ساعتى بخفتم . چون بيدار شدم ، ميوه و نقل و ريحان حاضر كرده ، به خانه آن ماه‌روى فرستادم و خود ، هنگام غروب بيرون آمدم و بر خر نشسته ، بخانهء دخترك شدم و طعام و شربت بخورديم و بنوشيديم . آنگاه بازگشتم . و پيوسته مرا كار همين بود . تا اينكه مرا دينارى و درمى نماند و همه را آن زن از من بگرفت . خويشتن را ملامت كرده ، گفتم :\r\n صبر كم گشت عشق روز افزون * كيسه بىسيم گشت و دل پر خون\r\nحالم اينست و حرص عشقم بين * راست گفتند الجنون فنون \r\nآنگاه از منزل بيرون آمده ، بهر سو ميرفتم تا بدروازهء رذيله رسيدم . خلقى انبوه در آنجا ديدم و در آن ميانه ، مردى بود سپاهى ، خواستم كه از پهلوى او درگذرم ، دستم بجيب او برخورد . احساس كردم كه بجيب اندر ، بدرهء زر دارد .\r\nقصد آن بدره كرده ، دست بجيب او برده ، بدره بدر آوردم . سپاهى ، جيب خود سبك يافت . دست در جيب برده ، بدره بر جاى نديد و خشمگين بر روى من نگريست و دبّوس كشيده ، بر سر من زد . من بى خود بيفتادم . مردم گمان هلاك من كردند . لگام اسب او بگرفتند و گفتند : از بهر تنگى راه ، نبايستى چنين جوان را بكشى . سپاهى بانگ بر مردم زد كه : اين دزد حرامى است . در آن هنگام من به خود آمدم ، شنيدم كه بعضى ميگفتند : اين خوب جوانى است ، چيزى برنداشته .\r\nو پارهء ديگر براستى سخن سپاهى ، گواهى ميدادند . آنگاه مردم خواستند كه مرا از دست او برهانند و در كشاكش بودند كه شحنهء شهر برسيد و هجوم مردم ديده ، سبب باز پرسيد . سپاهى گفت : بيست دينار زر در جيب داشتم . اين جوان ، آن را دزديده . شحنه ، مرا بگرفت و كيسه پديد آورد . زر بشمرد . بىكم و زياد ، بيست دينار بود . شحنه در خشم شد و بانگ بر من زد كه : راستى بيان كن . من با خود گفتم : چگونه اعتراف نكنم كه در ميان اين جمع ، بدره را در بغل من يافتند ؟ و اگر اعتراف كنم ، بسياست گرفتار آيم . سر به زير افكنده ، ناچار راستى بيان كردم .\r\n\r\n","description":"","footnote":"","page_name":" 128 ","page_number":176},
  {"content":"\r\n\r\nشحنه ، آن گروه را بسخن من گواه گرفت و سياف را ببريدن دست من فرمان داد .\r\nسيّاف ، دست من ببريد . شحنه ، مرا در همانجا گذاشته ، برفت . مردمان بر من گرد آمدند و قدحى شربت به من دادند و سپاهى را نيز دل بر من سوخته ، بدره به من داد و گفت : همانا ترا حاجتى روى داده و گرنه تو دزد نيستى . من بدره ازو گرفته ، گفتم :\r\n تا بدان روى چو ماه آموختيم * عالمى بر خويشتن بفروختيم\r\nبا بت آتش رخ اندر ساختيم * خرمن طاعت بر آتش سوختيم \r\nچون سپاهى برفت ، من برخاسته ، دست بريدهء خود در ژندهء فرو پيچيده ، با حالت زبون بخانهء زن رفتم و خود را بر زمين انداختم . چون زن ، مرا دگرگون يافت ، سبب باز پرسيد . گفتم : سرم به درد اندر است . آن پريزاد از سخن من اندوهگين شد و گفت : اى خواجه ، دل مرا مسوزان و ماجراى خود بيان كن . از روى تو چنين مينمايد كه سخنى دارى . من گفتم : سخن گفتن از من مخواه . آن ماه روى بگريست و گفت : چونست كه ترا بر خلاف پيش مىبينم ؟ القّصه ، او با من حديث ميكرد و من زبان پاسخ نداشتم . تا اينكه شب برآمد . طعام حاضر آوردند . از بيم آن‌كه راز من آشكار شود ، طعام نخوردم . يار مهربان با من گفت :\r\nماجراى خود بازگو كه ترا محزون همىبينم . من جواب ندادم . آنگاه شربت پيش آورد و با من گفت : بنوش . من دست چپ برده ، قدح بگرفتم و سرشك از ديده روان ساختم . چون ديد كه من قدح بدست چپ بگرفتم و گريان شدم ، فرياد بركشيد كه : از بهر چه گريانى و قدح با دست چپ چرا گرفتى ؟ من سخنى نگفتم و قدح بنوشيدم . تا اينكه مرا خواب ربود . آنگاه ساعد بىدست مرا بديد و كيسهء زر در جيب من پديد آورده ، محزون شد .\r\nعلى الصّباح كه بيدار شدم ، قدحى شربت به من بنوشانيد و طعام پيش آورد .\r\nمن اندكى طعام خورده ، برخاستم كه از خانه بيرون شوم . مرا منع كرد و گفت :\r\nبنشين . من بنشستم . گفت : اكنون كه ترا محبّت بدين پايه رسيده كه تمامت مال\r\n\r\n","description":"","footnote":"","page_name":" 129 ","page_number":177},
  {"content":"\r\n\r\nخود به من صرف كرده و دست خود نيز در راه من داده‌اى ، خدا را گواه ميگيرم كه از تو جدا نخواهم شد . آنگاه قاضى و شهود حاضر آورده ، بايشان گفت كه :\r\nمرا به اين جوان كابين كنيد و گواه باشيد كه مهر خود گرفته‌ام و كنيزكان و بندگان و هرچه كه مراست از آن اين جوانست . چون قاضى و گواهان ، مزد گرفته ، بازگشتند ، آن ماه روى ، آستين مرا گرفته ، بمخزنى برد و صندوق بزرگى را كه در آن مخزن بود ، بگشود . نظر كردم . ديدم كه پر از دستارچه‌هائيست كه من براى او برده بودم . گفت : هر دستارچه كه با پنجاه دينار به من داده‌اى ، من در اين صندوق گذاشته‌ام . اكنون مال خود بگير كه تو در نزد من عزيزتر از جانى . از آن‌كه مال خود بر من صرف كرده‌اى و دست خود در راه من داده‌اى . اگر من جان بر تو نثار كنم ، پاداش تو نخواهد بود . پس از آن ، تمامت مال خود را از زرّينه و املاك در ورقه‌اى نوشته ، به من داد . و آن شب را بسبب حادثه‌اى كه به من رو داده بود ، با حزن و اندوه بروز آورد . و چون بامداد شد ، رنجور گشت و روز بروز رنجوريش فزون‌تر ميشد تا اينكه ماهى نگذشت كه آن يار مهربان درگذشت .\r\nمن هفت روز در عزاى او بنشستم و بر تربت او بقعه ساختم و مالى بسيار در خيرات او صرف كردم . پس از آن دست بمال او بنهادم و انبار كنجد كه به تو فروختم ، يكى از انبارهاى او بود و تاكنون انبارهاى او همىفروختم . الحال ، تمنّى من از تو اينست كه قيمت كنجد بهديه از من قبول كنى . و سبب غذا خوردن من با دست چپ همين بود . و مرا تمنّاى ديگر از تو اينست كه با من به شهر بغداد سفر كنى . من تمنى او بپذيرفتم و ماهى مهلت خواستم . پس از آن بضاعت خود فروخته ، متاع گرفتم و با آن جوان بسوى همين شهر سفر كردم . آن جوان ، بضاعت خود فروخته ، متاع ديگر خريد و بمصر بازگشت . مرا آبشخور درين شهر نگاه داشت . تا اينكه اين حادثه روى داد . ملك گفت : اين حكايت ، خوشتر از حكايت احدب نيست . ناچار هر چهار تن را بكشم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 130 ","page_number":178},
  {"content":"\r\n\r\n\r\nچون شب بيست و هفتم برآمد\r\nگفت : اى ملك جوان بخت ، چون پادشاه گفت همهء شما را بكشم ، مباشر ، زمين بوسه داد و گفت : اى ملك ، جواز ده تا حكايتى گويم . اگر خوشتر از حكايت احدب باشد ، از كشتن ما درگذر . ملك جواز داد . مباشر گفت : اى ملك ، دوش با جماعتى از قاريان در مجلس ختم بودم . چون قاريان تلاوت كردند ، خوان گسترده شد . خوردنى بياوردند . ظرفى زرباجه نيز در خوان بود . يكى از آن جماعت ، از خوان ، دور بنشست و سوگند ياد كرد كه از آن زرباجه نخورد و گفت آنچه ازو به من رفته ، بس است و اين بيت برخواند :\r\n گر هست احتراز از آنم شگفت نيست * آرى ز مارچوبه گريزد گزيده مار \r\nچون ما از خوردن فارغ شديم ، سبب نفرت او باز پرسيدم . گفت : من زرباجه نخوردم ، مگر اينكه چهل بار با اشنان و چهل بار با سدر و چهل بار با صابون ، دست خود را بشويم . در حال ، ميزبان با خادمان گفت كه صابون و اشنان و سدر حاضر آوردند و آن مرد ، بدانسان كه گفته بود ، دست بشست . آنگاه پيش آمد و مانند كسى كه بهراس اندر باشد ، همىلرزيد . پس از آن دست به خوردن دراز كرد . ديديم كه انگشت ابهام ندارد و با چهار انگشت چيز مىخورد . ما شگفت مانديم و گفتيم : انگشت تو بدينسان آفريده شده و يا حادثهء رو داده ؟\r\nگفت : اى برادران ، نه تنها همين ابهام است . ابهام دست چپ نيز با دو ابهام پاها بدينسانست . پس از آن ابهام دست ديگر با ابهام پاها بنمود . چنان بود كه گفته . ما را تعجب ، زياده شد . گفتيم : ديگر صبر نداريم . بايد حديث ترا بشنويم و سبب بريده شدن انگشتان تو بدانيم . و بازگو كه صد و بيست بار دست شستن از بهر چه بود ؟\r\n\r\n","description":"","footnote":"","page_name":" 131 ","page_number":179},
  {"content":"\r\n\r\n\r\nحكايت بازرگان و زرباچه\r\nگفت : بدانيد كه در عهد هرون الرشيد ، من بازرگانى توانگر و از اكابر بغداد بود . ليك مال خود به اسراف خرج مىكرد . چون درگذشت ، چيزى ازو بميراث نماند . من او را به خاك سپرده ، عزا گرفتم و چند روز محزون بودم . پس از آن دكان بگشودم . متاعى در دكان نيافتم . وام خواهان پدر بر من هجوم آوردند . من از ايشان مهلت گرفتم و خود ببيع و شرا بنشستم و همه هفته قسطى بوام خواهان ميدادم . تا اينكه تمامت وام ادا كردم و سرمايهء بيندوختم . پس از آن ، روزى از روزها در دكه نشسته بودم . دختركى ديدم جامهء فاخر دربر و بر استرى نشسته ، با خادمان همىآيد . چون بر سر بازار رسيد ، استر در سر بازار بداشت و از استر فرود آمده ، با يكى از خادمان ببازار اندر شدند . شنيدم كه آن خادمك با او گفت : اى خاتون ، از بازار بيرون شو و كسى را مياگاهان و گرنه ما را بكشتن دهى .\r\nپس چون دخترك بدكانها نظر كرد ، از دكان من بهتر دكهء نيافت . بسوى دكان من آمد و بر دكان بنشست و مرا سلام داد . شيرين سخن‌تر ازو كس نديده بودم .\r\nگفت : اى جوان ، در نزد تو تفصيله‌هاى خوب هست ؟ گفتم : اى خاتون ، مملوك\r\n\r\n","description":"","footnote":"","page_name":" 132 ","page_number":180},
  {"content":"\r\n\r\nتو فقير است و متاع لايق ندارد . صبر كن تا بازرگانان ، دكانها بگشايند و آنچه خواهى از بهر تو حاضر آورم . پس از آن بحديث گفتن بنشستيم . ولى من برو واله بودم و هوش اندر سر نداشتم . چون بازرگانان ، دكان بگشودند ، برخاستم و آنچه كه او طلبيده بود ، بگرفتم . قيمت آنها پنج هزار درم بود . آنگاه متاعها بخادم داد . خادمك ، متاع گرفته ، از بازار بيرون شدند و استر پيش آوردند . آن حوروش بر استر سوار گشت و با من نگفت كه از كجايم و كيستم . و من نيز از شرم ، مكان او نپرسيدم و قيمت متاعها بذمّت گرفتم و غرامت پنج هزار درم به خود هموار كردم و بسوى خانه باز آمدم . ولى از محبت او مست بودم . چون خوردنى بياوردند ، نتوانستم خورد و خواستم كه بخوابم . نيارستم خفت . تا هفتهء بدين حالت بودم . كه بازرگانان ، قيمت مطالبه نمودند . يك هفته از ايشان مهلت گرفتم .\r\nچون هفته بانجام رسيد ، ديدم كه آن زهره جبين باستر نشسته ، با خادمى چند درآمد . چون مرا ديد ، سلام كرد و گفت : اى خواجه ، قيمت متاع دير آوردم . اكنون صراف حاضر آور و قيمت بستان . من صراف حاضر آورده ، قيمت بگرفتم و با او بحديث اندر بودم تا بازاريان بيامدند و بازرگانان ، حجره بگشودند . آنگاه با من گفت : متاعى چند هميخواهم . من آنچه كه ميخواست از بازرگانان بخريدم . قيمت آنها ده هزار درم بود . متاعها از من گرفته ، بخادمكان داد و با من سخنى نگفته ، روان گشت و از نظر من ناپديد شد . من با خود گفتم :\r\nاين چه كار بود كه پنج هزار درم گرفته ، ده هزار درم دارم . پس انديشه از تلف شدن مال مردمان كردم و از افلاس خود ترسيدم . و گفتم : بازرگانان ، جز من كسى نشناسند و اين زن ، محتاله بود كه تجربت من كمتر يافته ، مرا فريب داد و منزل خود با من نگفت . القصه ، همواره من در وسواس بودم . تا اينكه زمان غيبت او بيش از يك ماه كشيد . بازرگانان ، قيمت مطالبه كردند و بر من سخت گرفتند .\r\nمن عقار و املاك بفروختم و از ملالت به هلاكت نزديك شدم و در كار خود حيران بودم كه ناگاه آن ماه‌روى در سر بازار پديد شد و از استر فرود آمد . چون\r\n\r\n","description":"","footnote":"","page_name":" 133 ","page_number":181},
  {"content":"\r\n\r\nنزد من رسيد ، گفت : ميزان حاضر كن . ميزان حاضر آوردم . زياده از قيمت آنچه برده بود ، به من داد و با جبين گشاده با من سخن همىگفت تا اينكه با من گفت :\r\nآيا ترا زنى هست يا نه ؟ من بگريستم . گفت : گريستنت از بهر چيست ؟ گفتم :\r\nچيزى مرا بخاطر گذشت كه از بهر آن گريان شدم . ماه‌روى از سخن من بخنديد و برخاسته ، روان شد . من مشتى زر برداشته ، بخادم دادم كه در كار من توسط كند . خادم بخنديد و گفت : او را محبّت با تو بيش از آنست كه ترا با اوست و او را به خريدن متاع ، حاجتى نيست . اين كارها را بهانهء ديدار تو كرده . اكنون هر آرزوى مشروعى كه دارى ، درخواست كن كه مخالفت نخواهد كرد . چون آن ماه‌روى ديد كه من زر بخادم هميدهم ، در حال ، بازگشته ، بنشست . من با غايت فروتنى ، هرچه در دل داشتم ، با او گفتم . از سخن من خرسند شد و با من گفت :\r\nاين خادم ، رسول منست . هرچه كه او با تو بگويد ، چنان كن . پس از آن برخاسته ، برفت . من نيز وامهاى بازرگانان بدادم . و لكن شبان روز ، خيال آن بديع الجمال ، مرا در دل بود .\r\nچون چند روزى بگذشت ، خادم باز آمد . من او را گرامى داشتم و از آن دختر جويا شدم . گفتم : كار او با من شرح كن . گفت : آن دخترك از پروردگان سيّده زبيده ، زن هرون الرشيد است . درين روزها از سيّده دستورى خواسته ، بيرون آمد . چون ترا ديد ، از سيده درخواست كه او را به تو تزويج كند . سيده گفت : تا آن جوان را نبينم ، ترا به او تزويج نميكنم . و من اكنون هميخواهم كه ترا بدار الخلافه برم . اگر بقصر خلافت اندر شوى و كس ، ترا نبيند ، به مقصود خويشتن برسى . و گرنه كشته خواهى شد . بازگو كه رأى تو چيست ؟ گفتم : با تو خواهم آمد و بهر چه رو دهد ، شكيبا خواهم بود . خادمك گفت : چون شب درآيد ، به فلان مكان درآى و در همانجا بخسب . بامدادان بانتظار من بنشين . من سخن خادم پذيرفته ، هنگام شام به آنجا درآمدم و نماز ادا كرده ، در آنجا بخفتم . على الصبّاح ديدم كه دو تن از خادمان بزورقى نشسته ، صندوقى با خود همىآورند . چون از دجله بگذشته ، صندوق در آن مكان گذاشته ، باز گشتند . پس از ساعتى همان\r\n\r\n","description":"","footnote":"","page_name":" 134 ","page_number":182},
  {"content":"\r\n\r\nدختر بيامد و سلام داد و بگريست . پس از آن مرا در صندوق نهاد . وقتى كه چشم بگشودم ، خود را در قصر خليفه يافتم . هديه‌هاى بسيار پيش من آوردند كه قيمت آنها پنجاه هزار درم بيش بود .\r\nآنگاه ديدم بيست تن از كنيزكان دوشيزه و سيده زبيده در ميان ايشان چون ماه در ميان ستارگان پديد آمدند . من برخاسته ، زمين ببوسيدم و بر پاى ايستادم . اجازت نشستنم داد . چون بنشستم ، از شغل و نسبم باز پرسيد . من شغل و نسب بيان كردم . فرحناك شد و گفت : منّت خداى را كه تربيت من در حق اين دخترك ضايع نشد . و با من گفت : بدان كه اين دختر در نزد ما بجاى فرزند است .\r\nمن او را بوديعت به تو مىسپارم . چون اين سخن بشنيدم ، در حال ، زمين بوسه دادم و شكر گذاردم . سيده زبيده فرمود كه ده روز در آن مكان بمانم . من ده روز بماندم و در آن ده روز ، آن دختر را نديدم . كنيزكان ديگر به خدمت من مشغول بودند . همانا سيده زبيده را قصد اين بوده كه در آن ده روز به كابين كردن آن دختر از هرون الرشيد جواز خواهد . چون خليفه اجازتش داد ، ده هزار دينار زر نيز به دو بذل كرد . پس از آن ، سيده زبيده ، قاضى و گواه حاضر آورده ، دختر را به من تزويج كردند .\r\nده روز ديگر من در قصر بودم . پس از آن دختر را بگرمابه بردند و خوانى از بهر من بياوردند كه همه‌گونه خوردنى در خوان فرو چيده بودند و ظرفى زرباجه نيز بخوان اندر بود . من به خوردن زرباجه بشتابيدم و چندانكه توانستم خوردم و دست شستن فراموش كرده ، دست با دستارچه پاك كرده ، بانتظار بنشستم . كه ناگاه شمعها افروخته ، نزد من آوردند و مغنيان دف هميزدند و مشاطه‌گان ، عروس همىآراستند . تا اينكه پاسى از شب بگذشت . عروس را نزد من آوردند و حجله از بيگانگان خالى شد . ناگاه بوى زرباچه از من بمشامش آمد . بانگ بر كنيزكان زد . از هر سو ، كنيزكان گرد آمدند و او از غايت خشم همىلرزيد . من نميدانستم كه سبب چيست . كنيزكان گفتند كه : اى خواهر ، چه روى داد ؟ گفت : اين ديوانه را از من دور سازيد . مرا گمان اين بود كه اين\r\n\r\n","description":"","footnote":"","page_name":" 135 ","page_number":183},
  {"content":"\r\n\r\nخردمند است . گفتم : اى خاتون ، سبب ديوانگى من چيست ؟ گفت : از بهر چه زرباچه خوردى و دست نشستى ؟ به خدا سوگند كه بسبب اين كردار بد ، ترا شوهر خود نگيرم . پس از آن تازيانه بگرفت و تازيانه به من همىزد كه از زندگى نوميد شدم . آنگاه با كنيزكان گفت : اين را گرفته ، نزد داروغه شهر ببريد تا انگشتان دستى را كه به آن زرباچه خورده و آن را نشسته ، قطع سازد . من با خود گفتم :\r\nچونست كه از بهر زرباچه خوردن و نشستن دست ، انگشتان من ببايد بريد ؟\r\nكنيزكان با او گفتند : اى خاتون ، بكردار بدى كه بيش از يك بار ازو سر نزده ، چندين عقوبت را نشايد . گفت : به خدا سوگند ، ناچار انگشتانش را ببرم . پس از آن برفت و ده شبان روز او را نديدم . پس از ده روز باز آمد و با من گفت : اى سيه‌روى ، تو سزاوار شوهرى من نيستى . كه تو زرباچه خورده ، دست نشستهء .\r\nآنگاه بانگ بر كنيزكان زد . ايشان بازوان مرا بستند و استره را گرفته ، دو انگشت ابهام دست و دو انگشت ابهام پاى مرا ببريد و مرا بدينسان كرد كه ديديد . پس از آن ، دارو بزخمهاى من بپراكنيد كه خون باز ايستاد . و از من پيمان گرفت كه زرباچه نخورم ، مگر اينكه صد و بيست بار دست خود بشويم . و اكنون كه اين زرباچه ديدم ، ازو دور نشستم . چون شما بخوردنم ابرام كرديد ، عهد بجا آورده ، دست خويش بدان‌سان شستم كه ديديد . مباشر گفت : من ازو پرسيدم كه : آن دخترك پس از آن‌كه انگشتان ترا بريد و از تو پيمان گرفت ، با تو چه‌سان كرد ؟\r\nآن جوان گفت : پس از بريدن انگشتها دل او با من مهربان شد . چندى در قصر خليفه بسر برديم . روزى دخترك پنجاه هزار دينار زر به من داد و گفت كه : خانه بخر . من خانه خريدم و آنچه كه در قصر داشتيم ، به آن خانه برديم .\r\nاى ملك ، چون سبب بريده شدن انگشتان از آن جوان شنيدم ، برخاستم و به خانه درآمدم . و با احدب ، مرا آن روى داد كه گفتم ، و السّلام .\r\nملك گفت : اين حكايت ، طرفه‌تر از حديث احدب نبود . شما را بناچار بايد كشت . پس از آن ، طبيب پيش آمده ، زمين بوسه داد و گفت : اى ملك ، من حكايتى عجيبتر از حكايت احدب دارم . اگر اجازت دهى ، بازگويم . ملك گفت :\r\n\r\n","description":"","footnote":"","page_name":" 136 ","page_number":184},
  {"content":"\r\n\r\nبگو .\r\n\r\nحكايت طبيب\r\nگفت : در آغاز جوانى در شهر دمشق طبابت ميكردم . روزى مملوكى از خانهء والى دمشق نزد من آمده ، مرا بخانهء والى برد . چون به خانه اندر شدم ، در صدر ايوان تختى ديدم و بفراز تخت ، بيمارى خفته بود . بفراز تخت برشدم .\r\nپسرى ديدم كه بدان خوبى و زيبائى هرگز نديده بودم . ببالينش نشسته ، خواستم كه نبض او بدست گيرم . او دست چپ بدر آورد . من از بىادبى او در عجب شدم . و لكن نبض گرفته ، دوا نوشتم و همه روزه بمعالجتش همىرفتم تا بهبودى يافت و بگرمابه‌اش فرستادم . از گرمابه بيرون آمده ، خلعتى به من داد و بيمارستان دمشق به من سپرد .\r\nروزى گرمابه را از بيگانگان خلوت كرده ، مرا با خويشتن بگرمابه برد .\r\nچون جامه بركند ، ديدم كه دست راست او بريده است . شگفت ماندم و محزون گشتم و در تن او اثر زخم تازيانه ديدم . انگشت فكرت بدندان گرفته ، حيران بودم . چون او حيرت من بديد ، با من گفت : اى حكيم زمان ، از كار من در عجب مشو . چون از گرمابه بيرون رويم ، حديث خود با تو بگويم . چون از گرمابه بدر شديم و به خانه اندر خوردنى بخورديم ، گفتم : حديث بازگو . گفت : بدانكه من از شهر موصلم . چون جدّ من درگذشت ، ده پسر ازو بماند كه يكى پدر من بود .\r\nچون برادران بزرگ شدند و زن گرفتند ، خداى تعالى مرا بپدرم ارزانى فرمود و برادران ديگر ، بهره از فرزند نداشتند و به من فرحناك بودند . چون من بزرگ شدم ، روزى با پدر خود در جامع موصل نماز كرديم و مردم از مسجد بدر شدند . بجز پدر و عموهاى من كس نماند . از هر سوى ، هرگونه سخن ميگفتند و شهرهاى عجيب هميشمردند تا اينكه سخن مصر در ميان آمد . عموهاى من\r\n\r\n","description":"","footnote":"","page_name":" 137 ","page_number":185},
  {"content":"\r\n\r\nگفتند كه : از بازرگانان شنيده‌ايم كه در روى زمين ، نزهتگاهى بهتر از مصر و رود نيل نيست . و شاعر در مدحت مصر و رود نيل ، نيكو گفته :\r\n نيست شهرى در جهان چون شهر مصر * نيست رودى در جهان چون رود نيل\r\nآن يكى اندر طراوت چون بهشت * وين يكى اندر حلاوت سلسبيل \r\nپس ايشان مصر را بسى بستودند . مرا خاطر بمصر مشغول شد . آنگاه برخاسته ، هريك بخانهء خويش رفتيم و مرا خيال مصر چندان در خاطر بود كه خوردن و نوشيدنم گوارا نميشد و خواستم بخسبم ، خوابم نبرد . چون روزى چند بگذشت ، عموهاى من ساز و برگ سفر مصر كردند . من از بهر رفتن با ايشان پيش پدر بگريستم . پدرم از براى من بضاعتى خريده ، با ايشان گفت : او را در دمشق بگذاريد و بمصرش نبريد . پس از آن پدر را وداع كرده ، از موصل بيرون شديم و هميرفتيم تا بحلب برسيديم . چند روزى در آنجا بمانديم و از آنجا نيز روان شديم و بدمشق رسيديم . ديديم شهريست سبز و خرّم كه درختان بسيار و نهرهاى روان دارد و بفردوس هميماند . در كاروانسرائى فرود آمديم . عموهاى من بضاعت مرا بفروختند . بيك درم ، پنج درم سود كرد . از آن سود ، شادمان شديم . پس از آن اعمام ، مرا در همانجا گذاشته ، بسوى مصر رفتند .\r\nمن خانهء خوبى را در ماهى دو دينار اجاره كرده ، در آنجا بنشستم و به سرگرمى پرداختم تا اينكه همهء مالى كه با خود داشتم ، صرف كردم . روزى ناگاه در حياط خانه ، ديدم كه دخترى بر زمين افتاده است . ندانستم كه او از كجا آمده ، خواستم كه بيدارش كنم . ديدم كه سرش از تن جدا گشته ، بيك سو غلطيد .\r\nسخت بترسيدم و با خود گفتم كه همگان مرا قاتل او مىپندارند و كسى سخنم را باور نخواهد كرد . ساعتى ملول نشستم . پس از آن جامهاى خود بركندم و در ميان خانه ، چاهى ساخته ، جسد دختر در آن چاه افكندم و خاك برو ريختم .\r\nآنگاه جامه پوشيده ، بقيت مال برداشتم و از خانه بدر آمده ، نزد خداوند خانه رفتم و ساليانه اجرت به دو دادم و گفتم : بسوى عموها سفر خواهم كرد . پس از\r\n\r\n","description":"","footnote":"","page_name":" 138 ","page_number":186},
  {"content":"\r\n\r\nآن بمصر سفر كردم . عموها بديدار من شاد گشته ، سبب مسافرتم باز پرسيدند .\r\nگفتم : آرزومند شما بودم . پس سالى پيش ايشان بماندم و از بقيت مال صرف كردم و بتفرّج مصر و رود نيل مشغول بودم تا اينكه عموها قصد بازگشت كردند .\r\nمن از ايشان گريخته ، به جائى پنهان شدم . ايشان را گمان اينكه من بايشان سبقت كرده ، بدمشق بازگشته‌ام . چون ايشان از شهر سفر كردند ، من بيرون آمدم و تا سه سال در مصر بودم . آنچه مال داشتم ، همه را صرف كردم و هر سال ، اجرت خانهء كه در دمشق داشتم ، به خداوند خانه ميفرستادم . پس از سه سال از تهى دستى ، تنگ‌دل گشتم . ناچار از مصر بيرون شده ، بدمشق آمدم و در همان خانه جاى گرفتم و خداوند خانه نيز از آمدن من خشنود شد .\r\nشبى مرا بخاطر گذشت كه سر چاه گشوده ، از حال دختر آگاه شوم .\r\nبرخاسته ، سر چاه بگشودم . كشته را پوسيده و از هم ريخته يافتم . ولى گردن بندى كه بر گردن داشت ، در آن چاه بر جاى بود . من گردن بند برداشته ، گريان شدم و ساعتى بفكرت فرو رفتم . پس از آن ، سر چاه را پوشاندم . تا دو سه روز از خانه بيرون نرفتم . روز چهارم بگرمابه رفته ، جامه تبديل كردم و يك درم نقد نداشتم .\r\nناچار گردن‌بند را كه گوهرهاى قيمتى داشت ، ببازار بردم و بدلالش سپردم . او مرا بر دكه گذاشته ، خود برفت و گردن‌بند بمشتريان بگردانيد و قيمت آن به دو هزار دينار رسيد . ولى من نميدانستم . چون بازگشت ، گفت : اين گردن‌بند مسين است و هزار درم قيمت دارد . گفتم : آرى آن مسين است و ما خود آن را بعمدا چنان ساخته‌ايم . اكنون همىخواهم بفروشم . تو هزار درم بستان و گردن‌بند بده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و هشتم برآمد\r\nگفت : اى ملك جوان بخت ، من بدلال گفتم كه : گردن‌بند بده و هزار درم بستان . دلال چون اين سخن من بشنيد ، دانست كه گردن‌بند ، قضيتى دارد ، دشوار . در حال ،\r\n\r\n","description":"","footnote":"","page_name":" 139 ","page_number":187},
  {"content":"\r\n\r\nگردن‌بند را پيش والى برد و با او گفت : اين گردن‌بند از من دزديده بودند . اكنون او را دست بازرگان‌زادهء يافتم . من در دكهء دلال نشسته بودم و خبر از جائى نداشتم . ناگاه خادمان والى بر من گرد آمده ، مرا گرفتند و پيش والى بردند . والى ، حكايت گردن‌بند را از من باز پرسيد . من آنچه با دلال گفته بودم ، با والى نيز گفتم . والى بخنديد و گفت : راست نگفتى . آنگاه جامه من بركندند و تن مرا با ضرب تازيانه مجروح ساختند . من با خود گفتم : اگر بدزدى اعتراف كنم ، بهتر است از آن‌كه گويم خداوند اين را در خانهء من كشته‌اند . ناچار بدزدى اعتراف كردم . در حال ، دست مرا بريده ، بروغن گداخته‌اش فرو بردند كه خونش باز ايستد . من بيهوش شدم . شربتى به من نوشانده ، بهوشم آوردند . من دست بريدهء خود برداشته ، به خانه آمدم . خداوند خانه بنزد من آمده ، گفت : اكنون كه ترا بدزدى گرفته‌اند و دست ترا بريده‌اند ، خانهء ديگر پيدا كن و ازين خانه بيرون شو .\r\nمن سه روز مهلت خواستم و پيوسته به حالت خويش گريان بودم .\r\nروز سيم ، خادمان وزير دمشق بيامدند و مرا گرفته ، در زنجير كردند و گفتند : سه سال پيش ازين ، دختر وزير با همان گردن‌بند ناپديد شده . من از بيم بلرزيديم و با خود گفتم كه : بيقين مرا خواهند كشت و من نيز ناگزيرم كه حكايت خويش با وزير بازگويم . گر بكشد حاكم است ور بنوازد رواست . چون مرا پيش وزير بردند ، گفت : همين است آن‌كه گردن‌بند ميفروخت و شما بستم‌گرى ، دست او را بريده‌ايد ؟ گفتند : آرى همينست . آنگاه وزير ، شيخ سوق را بزندان فرستاد و گفت : اى شيخ ستم‌كار ، ديت دست اين مظلوم بدست تست . آنگاه وزير فرمود كه بازوان مرا بگشوده ، زنجير از من برداشتند و خادمان نيز برفتند .\r\nكس جز من و وزير در خانه نماند . با من گفت : اى فرزند ، حديث براستى بازگو كه تو اين گردن‌بند چگونه بدست آوردهء ؟ من ماجراى خويش ، همه را بازگفتم .\r\nچون حكايت بشنيد ، سر به زير افكند و دستارچه بدست گرفته ، بگريست . پس از ساعتى گفت : اى فرزند ، دشمنان من ، دخترم را ربودند و اتفاقا به حياط منزل تو آورده ، در آنجا كشتند . چون دختر ناپديد شد . يكچندى بى خبر بوديم . ليك پس\r\n\r\n","description":"","footnote":"","page_name":" 140 ","page_number":188},
  {"content":"\r\n\r\nاز چند گاه ، از قضا قاتلان دستگير شده ، به قتل اعتراف كردند . اما نگفتند كه دختر را در كجا كشتند . از آن پس ، من و مادر او پيوسته گريان بوديم و خواهيم گريست . اى فرزند ، سخن تو راستست . و اكنون همىخواهم كه دختر خوردسالتر از او را كه از مادر ديگر است ، بكابين تو بياورم و مهر از تو نستانم و تو در پيش من بجاى فرزند باشى . من گفتم : فرمان تراست . در حال ، كس بموصل فرستاده ، مالى كه از پدرم بميراث مانده بود ، بياوردند و دختر به من كابين كرد و خواستهء بىشمر به من داد . و من اكنون بسى نيك بختم و برفاهيت هميگذارم .\r\nطبيب گفت : اى پادشاه زمان ، من از حكايت او شگفت ماندم . چندى ديگر بنزد آن جوان بودم . او مال بسيار و هديتها به من باز داد . من از آنجا مسافرت كردم و بدين شهر آمدم . روزگارى خوش داشتم تا دوش با احدب بدانسان گذشت كه گفتم .\r\nملك چنين گفت : اين عجب‌تر از حكايت احدب نيست . ناچار شما را بايد كشت . خاصه خيّاطى را كه او سر همهء گناهانست . و بخيّاط گفت كه : اگر عجبتر از حديث احدب ، حديث گفتى ، از همه شماها درگذرم . و گرنه همه را بكشم . در حال ، خيّاط ، زمين ببوسيد . گفت : اى ملك ، آنچه به من گذشته ، عجبتر از حديث ياران است . و آن اينست كه :\r\n\r\nقصهء عاشق و دلاك\r\nمن پيش از آن‌كه احدب را ببينم ، بخانهء يكى از خياطها مهمان بودم . و از خداوندان صنايع ، همه كس در آنجا بودند . هنگام برآمدن آفتاب ، خوان گسترده ، خوردنى حاضر آوردند . هنوز دست بطعام نبرده بوديم كه ميزبان ، جوانى ماهروى و نيكو شمايل را كه جامهء بس فاخر دربر داشت ، بمجلس آورد . و آن جوان را هر عضوى از عضو ديگر خوبتر بود . مگر اينكه پايش لنگ بود . پس بر\r\n\r\n","description":"","footnote":"","page_name":" 141 ","page_number":189},
  {"content":"\r\n\r\nما سلام داد و ما رد سلام كرده ، بر پاى خاستيم . چون جوان خواست بنشيند ، مرد دلاكى را كه در ميان آن جماعت بود ، بديد . ننشست و خواست بازگردد . ما نگذاشتيم و ميزبان بنشستن سوگندش داد و سبب بازگشتنش بپرسيد . جوان گفت :\r\nراه بر من مگيريد و مرا نيازاريد . سبب بازگشتن من ، اين مرد دلاكست . چون ميزبان ، ابن بشنيد ، عجب آمدش كه اين جوان از اهل بغداد است . چگونه درين شهر از دلاكى پريشان خاطر گرديده ؟ آنگاه حاضران روى به آن جوان آورده ، حكايت باز پرسيدند و از سبب نفرت او از دلاك حيران شدند . گفت : اى جماعت ، مرا با او در بغداد ، حكايتى غريب روى داده و سبب لنگى پاى من هم اوست و من سوگند ياد كرده‌ام كه در هر جا كه او نشيند ، ننشينم و در هر شهرى كه او باشد ، نباشم . چون او ببغداد اندر بود ، من از آنجا بدر شدم و درين شهر جا گرفتم . اكنون كه بدانستم او درين شهر است ، من امشب ازين شهر خواهم رفت .\r\nما چون اين حديث بشنيديم ، او را سوگند داديم كه حكايت بازگويد . ديديم كه گونهء دلاك زرد شد .\r\nجوان گفت : اى جماعت ، بدانيد كه پدر من از بازرگانان بزرگ بغداد بود و بجز من فرزندى نداشت . چون من بسنّ رشد رسيدم ، پدرم درگذشت و مال و رمه و غلامان و كنيزكان بميراث گذاشت . من هر روز يك گونه جامهء قيمتى پوشيده ، خوردنيهاى لذيذ ميخوردم و بهر گونه عيش و طرب مايل بودم . ولى زنان را دوست نميداشتم . تا اينكه روزى در بغداد از محلتى ميگذشتم . گروهى از رندان ، راه بر من بگرفتند . بكوچهء بن‌بستى گريختم . در آخر كوچه بخانهء پناه بردم و در گوشهء خزيدم . ساعتى ننشسته بودم كه از منظرهء غرفهء از غرفه‌هاى خانه ، دختر آهو چشم زهره جبينى كه در همهء عمر ، چنان لعبتى نديده بودم ، سر بدر آورد و بر چپ و راست نگاهى كرده ، باز پس نشست و منظره را فروبست . ولى آتش عشقش در من گرفت و خاطرم بمحبت او مشغول شد و از ناخوش داشتن زنان بازگشتم و دل بمهرشان ببستم . در همان مكان تا هنگام شام بنشستم . قاضى شهر را ديدم كه سوار است و غلامان و خادمان از پس و پيش او همىآيند .\r\n\r\n","description":"","footnote":"","page_name":" 142 ","page_number":190},
  {"content":"\r\n\r\nچون به خانه رسيدند ، از اسب فرود آمد . بسوى همان غرفه كه دختر در آنجا بود ، برفت . من دانستم كه او دختر قاضى است . آنگاه برخاسته ، غمين و ملول بخانهء خويش بازگشتم و ببستر افتادم . كنيزكان بر من گرد آمدند و سبب ملالت من نميدانستند . من نيز راز به ايشان آشكار نكردم و هرچه پرسيدند ، پاسخ نگفتم .\r\nهمه روزه بيمارى من سخت‌تر مىشد و مردم بعيادت همىآمدند .\r\nروزى پيره زنى بعيادت آمد . دلش بر من بسوخت و بر بالين من بنشست و مهربانى كرد و با من گفت : اى فرزند ، ماجراى خويش بيان كن . من ماجرا به دو گفتم . گفت : اى فرزند ، اين‌كه تو ديدهء ، دختر قاضى بغداد است و آن خانه ، غرفه اندر غرفه از آن دختر است . قاضى ، خانهء جداگانه‌اى در پهلوى آن خانه دارد .\r\nمن بسى روزها پيش دختر آمد و شد ميكنم . من از شنيدن اين سخن فرحناك شدم و ناتوانيم بتوانائى بدل گشت و خانگيان خرسند شدند . عجوز برفت . دگر روز بامداد برخاستم . چندان سستى بر جا نمانده بود و ببهبودى و تندرستى ، بسى نزديك بودم . چون عجوز بيامد ، گونه‌اش دگرگون بود . گفت : اى فرزند ، از آنچه ميان من و دختر گذشته ، مپرس . زيرا كه چون من قصد خواستگارى تو از او را به دو آشكار كردم . برآشفت و گفت : اى عجوز ، اين سخنان چيست ؟ چون او را خشمگين يافتم ، بازگشتم . ناچار بار ديگر بسوى او بايدم رفت . چون من از عجوز ، اين خبر بشنيدم ، بيماريم عود كرد و چند روز به حالت مرگ ، چشم به راه پيره زال بودم . تا اينكه عجوز بيامد و گفت : اى فرزند ، مژدگانى ده . گفتم : هرچه خواهى ، مضايقه نكنم . گذارش بازگو . گفت : ديروز نزد دختر رفتم . چون مرا شكسته خاطر و گريان ديد ، گفت : اى مادر ، چونست كه ترا دلتنگ همىبينم ؟\r\nچون اين بگفت ، بگريستم و گفتم : اى خاتون ، من چند روز قبل ، پيغام جوانى با تو گفتم كه او ترا دوست ميدارد و از عشق تو بمرگ نزديك شده . تو برآشفتى و بر من خشم گرفتى . اكنون من از بهر آن جوان گريانم ، كه او زنده نخواهد ماند .\r\nدخترك چون اين بشنيد ، مهرش بجنبيد و بر حال تو رحمت آورد . پرسيد كه :\r\nاين جوان كجاست ؟ گفتم : او پسر منست . ترا چند گاه پيش از اين از منظرهء غرفه\r\n\r\n","description":"","footnote":"","page_name":" 143 ","page_number":191},
  {"content":"\r\n\r\nديده ، عاشق تو گشته و تير محبت تو خورده ، بيمار بود . چون من نزد تو آمدم و خشم تو با او باز گفتم ، بيماريش سخت‌تر گرديد . ناچار خواهد مرد . دختر چون اين بشنيد ، رنگش پريد و گفت : از براى من بچنين روز افتاده ؟ گفتم : آرى .\r\nگفت : نزد آن جوان رو و از من سلام رسانيده ، بگو كه چون روز آدينه شود ، ساعتى پيش از ظهر بدين خانه آيد . من ميگويم كه در بر وى بگشايند و او را به خانه آورند . تا زمانى با وى دربارهء ازدواج ، سخن گويم .\r\nچون اين مژده از عجوز بشنيدم ، اندوه و بيماريم چنان رخت بست كه گفتى هرگز در تن من بيمارى نبوده است . آنگاه جامهاى خود را به پيرزن بمژدگانى دادم . و خانگيان و ياران بسلامت من شادان گشتند . و من خرسند همىبودم . تا روز آدينه برآمد ، عجوز پديد شد . از بيماريم باز پرسيد . من شكر عافيت گذاردم ، برخاسته ، جامهاى فاخر پوشيدم و منتظر وقت بودم . عجوز گفت : برخيز و بگرمابه اندر شو . سر بتراش و كسالت بيمارى از خويشتن دور كن . گفتم : نكو گفتى . ولى نخست سر بتراشم و آنگاه بگرمابه شوم .\r\nپس خادم را گفتم كه : دلاكى خردمند و كم سخن كه از پرگوئى ، مرا نيازارد ، بياور . خادم برفت و همين دلاك را بياورد . چون درآمد ، سلام كرد .\r\nجواب گفتم . گفت : خداى يگانه و بىهمتا و دانا ، غم و همّ و اندوه و حزن را از تو دور گرداند . گفتم : خدا دعوتت را اجابت فرمايد . پس از آن گفت : منّت خداى را كه ترا از بيمارى خلاص داد . و اكنون چه قصد دارى ؟ سر خواهى تراشيد و يا رگ خواهى زد ؟ كه از ابن عباس رسيده : من قصر شعره يوم الجمعه صرّف اللّه عنه سبعين داء 12 . و نيز ازو روايتست كه : من احتجم يوم الجمعه لا يأمن ذهاب البصر 13 . گفتم : اين سخنان بگذار . همين ساعت برخيز و سر من بتراش . برخاست . دستارچه درهم پيچيده ، از پيش بند بدر آورد و دستارچه بگشود . اصطرلابى از آن بيرون آورد و هفت لوح اصطرلاب را دست گرفته ، بساحت خانه رفت و رو بآفتاب بايستاد . از ديرگاهى به دو نگاه كرده ، گفت : اى آقاى من ، بدان كه امروز روز آدينه ، دهم ماه صفر سال چهارصد و شصت و\r\n\r\n","description":"","footnote":"","page_name":" 144 ","page_number":192},
  {"content":"\r\n\r\nسيم هجرت نبويه است ، على هاجرها افضل الصّلوات و التحيّه . و طالعش چنانچه از علم شمار دانسته‌ام ، مريخ است كه هفت درجه و شش دقيقه گذشته و مقارنهء با عطارد دارد . و همه اينها سرتراشيدن را علامتى است مبارك . و باز چنين مينمايد كه تو ميخواهى كه بشخصى بزرگ و نيك‌بخت برسى . و چگونگى آن را با تو باز نگويم . گفتم : مرا بيازردى و روان مرا كاستى . من از تو جز سر تراشيدن ، چيزى نخواستم . برخيز و سر مرا بتراش . سخن دراز مكن . گفت : به خدا سوگند كه اگر تو حقيقت كار بدانى ، بسخنان من طالب شوى و هرچه گويم ، چنان كنى . و مصلحت تو در اينست كه شكر خدا بجا آرى و با من مخالفت نكنى . كه من نصيحت‌گوى مهربان توام و هميخواهم كه يكسال به خدمت تو قيام نمايم و مزد از تو نستانم . چون اين سخنان شنيدم ، گفتم : امروز تو مرا خواهى كشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب بيست و نهم برآمد\r\nگفت : اى ملك جوان بخت ، جوان گفت : من به دو گفتم كه : تو لامحاله ، كشندهء من خواهى بود . دلاك گفت : يا سيّدى ، بسكه من كم سخنم ، مرا مردم ، خاموش همىخوانند . و برادران مرا نامهاى ديگر گذاشته‌اند . برادر نخستين مرا بقبوق و دومين را هدار ، سيمين را بقبق و چهارمين را الكورالاصوانى و پنجمين را عشار و ششمين را شقالق نامند و هفتمين را خاموش گويند كه آن منم . چون دلاك ، سخن بسى دراز كرد ، ديدم كه نزديك است كه زهرهء من بشكافد . بخادم گفتم :\r\nربع دينار به دو داده ، روانه‌اش كن . كه مرا حاجت بسر تراشى نيست . دلاك گفت :\r\nآقاى من ، اين چه سخن بود كه گفتى ؟ من چگونه خدمت نكرده ، مزد بگيرم ؟\r\nخدمت تو مرا فرض است و اگر هيچ مزد نگيرم ، باكى نيست . تو اگر قدر من ندانى ، من رتبت ترا مىشناسم . پدرت رحمة اللّه عليه بسى احسان با من كرده و\r\n\r\n","description":"","footnote":"","page_name":" 145 ","page_number":193},
  {"content":"\r\n\r\nاو مردى بود با سخاوت . و او روزى مرا بخواست . پيش او رفتم . جماعتى پيش او بودند . با من گفت : رگ همىخواهم زدن . من اصطرلاب گرفتم و ارتفاع خورشيد بدانستم . ديدم ساعتى است ناميمون و رگ زدن بسى دشوار است . او را آگاه كردم . سخن من بپذيرفت و صبر كرد تا ساعت سعد برآمد و با من مخالفت نكرد و به من سپاس گفت . و آن جماعت نيز شكر كردند . و پدرت رحمة اللّه عليه بيك رگ زدن ، صد دينار به من مىداد . گفتم : خدا ميامرزاد پدرم را كه با چون توئى آشنا بود . دلاك بخنديده ، گفت : سبحان اللّه ، من ترا خردمند ميدانستم . گويا كه بيمارى ، عقل از تو برده است . من نميدانم كه شتاب تو از بهر چيست ؟ ميدانى كه پدر تو بىمشورت من كار نميكرد . و بزرگان گفته‌اند :\r\nالمستشار مؤتمن 14 . چون من كسى نخواهى يافت كه دانا و هوشيار و امين باشد .\r\nمرا عجب آيد كه من برپاى ايستاده ، به خدمت مشغولم و هيچ نميرنجم . ولى تو از من همىرنجى . اما من از تو نخواهم آزردن ، كه پدرت نيكوئيهاى بسيار با من كرده . گفتم : به خدا سوگند كه تو مرا بسيار رنجاندى و سخن بسى دراز كردى .\r\nقصد من اين بود كه زود سر مرا تراشيده ، به روى .\r\nپس من در خشم شدم و خواستم كه از جا برخيزم و ديگر سر نتراشم .\r\nگفت : اكنون دانستم كه دلتنگ شده‌اى . ولى عذرت را بپذيرم ، كه خرد ندارى و هنوز كودك هستى . چندى نگذشته كه من ترا بدوش گرفته ، بدبستان همىبردم .\r\nمن سوگندش داده و گفتم : بگذار كه از پى كار خويش روم . آنگاه از غايت خشم ، جامهاى خود را بدريدم . چون اين حالت بديد ، تيغ بگرفت و بر سنگ همىكشيد . كه نزديك شد روانم از تن برود . پس از آن پيش آمد و قدرى از سر من بتراشيد . پس از آن دست برداشته ، باز ايستاده ، گفت : آقاى من ، العجلة من الشيطان . شتاب مكن ، كاندر سر روزگار شب بازيهاست . پس از آن گفت : آقاى من ، گمان ندارم كه تو رتبت من بشناسى . مرا دست بسر پادشاه و امير و وزير و حكيم و فقيه همىشايد . و شاعر در مدح امثال من گفته است :\r\n\r\n","description":"","footnote":"","page_name":" 146 ","page_number":194},
  {"content":"\r\n\r\n اين صنعت شايان كه بدستست مرا * هان ظن نبرى كزو شكستست مرا\r\nبر تارك سروران همىرانم تيغ * سرهاى ملوك زير دستست مرا \r\nگفتم : بيهوده‌گوئى بس كن كه مرا دلتنگ كردى و خاطرم بيازردى . گفت :\r\nگمان دارم كه شتاب دارى . گفتم : آرى آرى آرى . گفت : آرام بگير كه شتاب ، شعار شيطانست و سبب پشيمانى و نااميدى است . و پيغمبر عليه السلام فرموده كه :\r\nخير الامور ما كان فيه تان 15 . و به خدا سوگند كه من از كار تو بريب اندر شدم . بايد سبب شتاب با من بازگوئى . بيم دارم كه كار خوبى نباشد . هنوز سه ساعت بوقت نماز مانده . پس در خشم شده ، استره بينداخت و اصطرلاب بگرفت و روى بر آفتاب بايستاد . زمانى نگاه كرده ، گفت كه : سه ساعت بىكم و زياد بوقت نماز مانده . من بخاموشى سوگندش دادم . باز استره بگرفت و بدانسان كه نخست بر سنگ كشيده بود ، باز بر سنگ همىكشيد و پىدرپى سخن همىگفت تا اينكه قدرى نيز از سر من بتراشيد . و گفت كه : من از شتاب تو بسى ملولم . اگر مرا از سبب آن آگاه ميكردى ، سود تو در آن بود . و پدرت نيز مرا از كارهاى خود آگاه ميكرد . چون من دانستم كه مرا خلاصى ازو محالست ، با خود گفتم كه هنگام ظهر نزديك شد . پس او را سوگند دادم كه بيهوده‌گوئى ، ترك كند . و گفتم كه :\r\nبخانهء يكى از ياران ، مهمان خواهم رفت .\r\nچون حكايت مهمانى شنيد ، گفت : امروز عجب روزى از تو به من رفت .\r\nكه من ديروز جمعى از دوستان خود را مهمان خواسته بودم . اكنون بيادم آمد كه بهر ايشان تهيهء ضيافت نديده‌ام و در نزد ايشان شرمسار خواهم شد . گفتم : ازين كار ، ملول مباش . من خود ، مهمانم . تو مرا خلاص كن . آنچه كه در خانهء من خوردنى مهيا كرده‌اند ، به تو مىدهم . گفت : خدا ترا پاداش نيكو دهاد . بازگوى كه بهر ميهمانان من ، چه در خانه دارى ؟ گفتم : پنج ظرف طعام است و ده جوجه سرخ كرده‌اند و برّه بريان شده هست . گفت : بگو حاضر سازند تا بعيان بينم . گفتم همهء آنها را حاضر آوردند . چون بديد ، گفت شربت نيز آوردند . گفت : آقاى من ،\r\n\r\n","description":"","footnote":"","page_name":" 147 ","page_number":195},
  {"content":"\r\n\r\nچيزى بر جاى نماند ، مگر عود . پس گفتم صندوقچه آوردند كه عود و عنبر و مشك بصندوقچه اندر مساوى پنجاه دينار بود . آنگاه تيغ فروهشت و عود و مشك و عنبر را يك‌يك از صندوقچه بدر آورده ، به اين روى و آن روى همىگردانيد و بدقت مشاهده كرده ، بصندوقچه باز ميگذاشت . چندانكه من از زندگى سير شدم و نزديك شد كه روانم از تن برود و وقت از سينه من تنگ‌تر شد . او را سوگند دادم كه تمامت سر من بتراشد .\r\nآنگاه تيغ برداشت و كمى از سر من بتراشيد و قد راست كرده ، گفت : اى فرزند ، نميدانم كه به نيكوئيهاى تو شكر گذارم يا بخوبيهاى پدرت سپاس گويم .\r\nمهمانان امروزه من از احسان تو خوشنود خواهند شد و اگر خواهى كه مهمانان من بشناسى ، زيتون گرمابهء و صليع تون تاب و عوكل سبزى فروش و عكرشهء بقال و حميد زبّال و عكارش پالان دوز است . و هركدام از ايشان بطرزى ابيات خوانند و بنوعى برقصند . من سخن دراز كردن دوست ندارم و كارهاى ايشان يك‌يك نتوانم شمرد . اما مختصرى باز گويم كه : گرمابه‌اى مرديست اديب . اين شعر هميخواند : ان لم اذهب اليها تجئنى بيتى 16 . و اما زبّال ، مرديست ظريف .\r\nهميرقصد و همىگويد : الخبز عند زوجتى ما صارفى صندوق 17 . هر يكى از ياران را ظرافتى است كه در ديگرى يافت نميشود . اگر تو بنزد ما آئى و پيش ياران خود نروى ، از براى تو بسى خوشتر است . تو از بيمارى برخاستهء . بيم آن دارم كه در ميان ياران تو يكى پرگو باشد كه از پر گفتن ، ترا بيازارد . بهتر اينست كه بنزد ياران من آئى و صحبت ايشان را غنيمت شمارى و از لطايف ايشان ، فرح يا بى . كه شاعر گفته :\r\n هر وقت خوش كه دست دهد مغتنم شمار * كس را وقوف نيست كه انجام كار چيست \r\nپس من از غايت خشم ، خنديدم و گفتم : تو كار من بانجام رسان تا من بروم و تو نيز زودتر رو كه ياران تو چشم براهند . گفت : قصد من اينست كه تو با ياران من معاشرت كنى . كه اگر بيك بار ايشان را ببينى ، ديگر تركشان نتوانى\r\n\r\n","description":"","footnote":"","page_name":" 148 ","page_number":196},
  {"content":"\r\n\r\nگفت . گفتم : مرا فرض است كه يك روز ياران ترا دعوت كنم . ولى امروز پيش ياران خود ، بايدم رفت . گفت : اكنون كه قصد تو اينست ، صبر كن تا من اين خوردنيها را كه تو احسان كردهء ، به خانه برم تا ياران من بخورند و من خود به پيش تو باز آمده ، بهر جا كه خواهى رفت ، با تو بيايم . گفتم : تو بنزد ياران خود رو و با هم بصحبت مشغول شويد . مرا نيز بگذار كه پيش ياران خود روم . گفت : من نخواهم گذاشت كه تو تنها روى . تو در همه جا از با خرد مردى ، ناچارى . و از من فرزانه‌تر ، كس نخواهى يافت . گفتم : جائى كه من ميروم ، ديگرى نتواند آمد .\r\nگفت : گمان دارم كه با زنى وعده اندر ميان داريد . و گرنه من از همه‌كس سزاوارترم كه با تو بيايم . و مرا بيم از آنست كه پيش زنى به روى كه نامناسب باشد و در آنجا كشته شوى . اين شهر بغداد است . بسى فتنه اندر زير سر دارد . همه كس نتواند كه درين شهر ، همه كار كند . خاصه در اين روز . من گفتم : اى شيخ بدفال ، اين سخنان چيست كه با من همىگوئى ؟\r\nچون خشم زياد من بديد ، زمانى سخن نگفت و تمامت سر بتراشيد . آنگاه گفتم : خوردنيها بردار و بنزد ياران خود شو . من بانتظار تو نشسته‌ام تا بازگردى و بوعدگاه رويم . گفت : تو مرا فريب دهى و همىخواهى كه تنها رفته ، خويشتن را به هلاكت بيندازى . پس سوگندم داد كه از اينجا برنخيز تا من بازگشته ، با تو بيايم و از انجام كار تو آگه شوم . گفتم : آرى نشسته‌ام . ولى دير مكن . آنگاه خوردنى و شربت و عود برداشته ، از پيش من بيرون رفت و آنها را بحمّال داده ، به خانه فرستاد و خود ، پنهانى ايستاده بود . پس من برخاسته ، تنها روان شدم و بعجله رفته ، به خانه قاضى رسيدم . همانا اين دلاك در دنبال من بوده و من از وى آگاهى نداشتم .\r\nچون ديدم كه در خانهء قاضى باز است ، به خانه اندر شدم . در آن حالت ، قاضى از مسجد به خانه باز آمد و در خانه را فرو بستند و اين شيطان قلتبان بميان ساحت اندر بوده است . قضا را از كنيزكان قاضى ، گناهى سر زده بود . قاضى به گوشمال او برخاسته ، تازيانه بر او زد . فرياد از كنيزك بلند شد . اين دلاك را\r\n\r\n","description":"","footnote":"","page_name":" 149 ","page_number":197},
  {"content":"\r\n\r\nگمان اينكه مرا همىزنند و فرياد من است كه بلند همىشود . آنگاه فرياد برآورد و جامه‌هاى خود بدريد و در خانه بگشود و در برابر در ايستاده ، خاك بر سر كنان از مردم ، دادرسى ميكرد و ميگفت : الغياث كه خواجه من بخانهء قاضى كشته شد . پس از آن بسوى خانهء من رفته ، خانگيان مرا خبر داد و خود پيش افتاده ، غلامان و خانگيان من بدنبال او و مردم محلّه بدنبال ايشان بيامدند و فرياد واسيداه و واقتيلاه به آسمان برميشد . و بدينسان هميآمدند تا بدر خانهء قاضى گرد آمدند . قاضى ، هراسان بدر آمده ، چون گروه گروه مردم را در آنجا يافت ، بحيرت اندر شد و سبب باز پرسيد . غلامان من گفتند : تو خواجهء ما كشتهء . قاضى پرسيد كه : خواجهء شما كيست و بچه گناه او را كشته‌ام ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سىام برآمد\r\nگفت : اى ملك جوان‌بخت ، قاضى بغلامان من گفت كه : خواجهء شما را بچه گناه كشته‌ام و اين دلاك از بهر چه در ميان شما ايستاده و جامهء خود چرا دريده است ؟ دلاك گفت : تو خواجهء ما را در همين ساعت با تازيانه ميزدى كه من فرياد او را شنيدم .\r\nقاضى گفت : چه گناه كرده بود و بخانهء منش كه آورد و چه قصد داشت ؟ دلاك گفت : سخن دراز ميكنى و همىخواهى كه خون خواجه بپوشانى . من چگونگى را نيك ميدانم . دختر تو عاشق او و او عاشق دختر تست . چون او بخانهء تو آمد ، بغلامان فرمودى كه او را بزنند . اكنون در ميان ما و تو يا حكم از خليفه بايد و يا خواجهء ما بدر آور و مگذار كه ما بخانهء تو در آئيم و او را بدر آوريم .\r\nقاضى چون اين سخن بشنيد ، از مردم شرمسار شد و با دلاك گفت : اگر سخن تو راست است ، خود به خانه درآى و او را بدر آور . در حال ، همين دلاك بشتابيد و به خانه اندر شد . من گريختن نتوانستم و در آن غرفه كه بودم ، صندوقى يافتم . در صندوق پنهان شدم . دلاك به هيچ سو نرفت ، مگر بغرفه كه من بودم\r\n\r\n","description":"","footnote":"","page_name":" 150 ","page_number":198},
  {"content":"\r\n\r\nبيامد . چون بغرفه اندر شد ، به چپ و راست نگاه كرد . بجز صندوق چيزى نيافت .\r\nدر حال ، صندوق را بدوش گرفت . مرا هوش از سر بدر شد . ناچار صندوق را گشوده ، خويشتن به زمين انداختم و پاى من بشكست . با پاى شكسته ، هميدويدم .\r\nچون بدر خانه رسيدم ، گروه گروه مردم آنجا بودند . من از بيم جان و شرمسارى\r\n\r\n","description":"","footnote":"","page_name":" 151 ","page_number":199},
  {"content":"\r\n\r\nمردم ، زر از جيب درآورده ، بپاشيدم و مردم را به آن زرها مشغول كرده ، خود در كوچهاى بغداد ميدويدم و بهر جا كه ميرفتم ، اين دلاك در دنبال من روان بود و فرياد هميزد كه : خواجهء مرا ميخواستند بكشند . منّت خداى را كه بر ايشان ظفر يافتم و خواجه را از دست ايشان خلاص كردم . و با من گفت : اى خواجه ، بسى شتاب داشتى و اين محنتها بر تو از سوء تدبير تو رسيد . اگر خداى نخواسته من با تو نبودم و ازين ورطه خلاصت نميكردم ، بسا بود كه راه خلاصى نيابى و بانجام كار هلاك شوى . تو از خدا بطلب كه مرا زنده گذارد تا همواره ترا از چنين ورطه‌ها برهانم . سوء تدبير تو مرا كشت . تو همىخواستى كه تنها به روى . ولى در اين كارها عتاب نكنم و عذر تو بپذيرم ، كه تجربت ندارى و عجول و كم خردى .\r\nمن با او گفتم : آنچه با من كردى بس نبود كه در دنبال من افتادى ؟ او هيچ با من نگفت و در كوچه و بازار در پى من همىدويد .\r\nچون ديدم كه مرا خلاصى ازو ممكن نيست ، به خداوند دكانى پناه بردم .\r\nخداوند دكان ، او را از من دور كرد . من در مخزن دكان ، ملول نشسته ، با خود گفتم : اين دلاك از من جدا نخواهد شد و مرا خلاصى ازو محال است . در حال ، گواهان حاضر آورده ، وصيت بگذاردم و مال به پيوندان بخش كردم و كهتران را بمهتران سپردم . خانه و ضياع و عقار بفروختم و از بغداد بدر آمدم كه ازين قلتبان خلاص شوم . ديرگاهى درين شهر بودم . امروز كه بدينجا مهمان آمدم ، اين احمق را ديدم كه در صدر مجلس نشسته . ديگر بدين مكان نتوانم نشست و خاطرم خرسند نخواهد بود و بديدار اين شكيبا نتوانم شد . كه پاى مرا شكسته و از كردار زشت ، خاطر مرا خسته است . چون آن جوان ، قصهء خود فرو خواند ، از مجلس بازگشت . آنگاه ما از دلاك پرسيديم كه : جوان راست گفت يا نه ؟ دلاك گفت : من با او اين همه نيكوئى كردم . ولى او ندانست . اگر من اين خوبيها نكرده بودم ، هر آينه هلاك ميشد . و او را جز من ، كس خلاص نكرده است . هزار شكر كه پاى او بشكست و جان بسلامت برد . اگر من فضول بودم ، چنين نيكوئى با او نمىكردم . و من اكنون حديثى باز گويم تا شما بدانيد كه من كم سخنم و فضول\r\n\r\n","description":"","footnote":"","page_name":" 152 ","page_number":200},
  {"content":"\r\n\r\nنيستم و برادران من پرگوى هستند . و حكايت اينست كه :\r\n\r\nحكايت شيخ خاموش و برادرانش\r\nدر عهد خلافت منتصر باللّه در بغداد بودم 18 و خليفه ، فقرا و مساكين را دوست ميداشت و با علما و صالحان بسر ميبرد . قضا را روزى بده تن از بغداديان خشم آورد و متولى بغداد را فرمود كه ايشان را در زورقى بياورد . من چون در راه ، ايشان را ديدم ، با خود گفتم كه : اين جماعت بدينسان گرد نيامده‌اند ، مگر اينكه بمهمانى هميروند و وقت را بعيش و نوش خواهند گزارد . بهتر اينست كه با ايشان يار شوم . پس با ايشان بزورق نشستم . خادمان والى ، زنجير به گردن ايشان بنهادند و زنجيرى هم به گردن من بنهادند . من هيچ نگفتم و از مروّت و كم سخنى نخواستم بگويم . پس همهء ما را نزد خليفه بردند . خليفه بكشتن آن ده تن فرمان داد . سيّاف هر ده تن را بقتل رسانيد . خليفه ، چون مرا ديد ، بسيّاف گفت : چرا همه را نكشتى ؟ صيّاف گفت : هر ده تن بكشتم . خليفه گفت كشتگان بشمردند و دانست كه ده تن هستند .\r\nآنگاه روى به من كرد كه : چونست هيچ سخن نگفتى و چرا با گناه كاران\r\n\r\n","description":"","footnote":"","page_name":" 153 ","page_number":201},
  {"content":"\r\n\r\nبزنجير اندرى ؟ من گفتم : اى خليفه ، بدان كه من شيخ خاموش هستم و خردمندى و كم سخنيم شهرهء روزگار است . شغل من دلاكيست . ديروز هنگام بامداد ديدم كه اين ده تن بزورق اندر شدند . مرا گمان اين بود كه مهمانى هميروند . با ايشان بزورق نشستم . ساعتى شد . ديدم ايشان گناه كارانند . چون خادم ، زنجير بگردنشان نهاد ، به گردن من نيز زنجير نهاد . من از جوانمردى هيچ نگفتم تا اينكه مرا با ايشان پيش خليفه آوردند و خليفه بكشتن ده تن فرمان داد .\r\nمن در معرض شمشير بودم و خويشتن را بخليفه نشناساندم . اى خليفه ، اين جوان مردى بزرگ نبود كه من سخن نگفتم و خود را بكشتنيها انباز كردم ؟ و پيوسته كار من اين‌گونه جوانمرديها و نيكوئيهاست . خليفه چون سخنان من بشنيد ، دانست كه مردى هستم با مروّت و كم سخن و هرگز سخنى دراز نكنم ، چنان كه اين جوان گمان مىكند . و حال آن‌كه من او را از ورطهء خلاص كرده‌ام .\r\nآنگاه خليفه پرسيد كه : برادران تو نيز چون تو حكيم و دانشمند و كم سخن هستند ؟ گفتم : معاذ اللّه ، هرگز چون من نيستند . اى خليفه ، تو مرا بدنام كردى كه با ايشان شمردى . هريك از ايشان را از بىمروّتى و پرگوئى ، آفتى رسيده . يكى اعرج است و يكى اعوج و سيمين افلج و چهارمين اعمى است و يكى را گوش و بينى و يكى را هر دو لب بريده‌اند . و اى خليفه ، گمان مكن كه من سخن دراز ميكنم . ولى قصد من اينست كه ترا آگاه سازم از اينكه من با مروّت‌تر و جوانمردتر از برادران خويشتنم و برخى از ايشان حكايتى دارند كه آن حكايت سبب گرفتارى او گشته . اگر بخواهى ، باز گويم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 154 ","page_number":202},
  {"content":"\r\n\r\nحكايت كور\r\n\r\nچون شب سى و يكم برآمد\r\nگفت : اى ملك جوان بخت ، دلاك گفت : يكى از برادران من كه قفه نام دارد بدريوزگى بدر خانهء رفته ، در بكوفت . خداوند خانه بآواز بلند گفت : كيست كه در هميكوبد ؟ برادرم جواب نگفت . تا اينكه خداوند خانه آمده ، در بگشود و گفت :\r\nچه ميخواهى ؟ برادرم گفت : از بهر خدا چيزى دهيد . خداوند خانه گفت : تو نابينا هستى ؟ گفت : آرى . خداوند خانه ، دست برادرم گرفته ، به خانه برد و از پله بفرازش برد . برادرم را گمان اين بود كه خوردنى يا چيز ديگرش خواهد داد .\r\nچون بفراز خانه برشدند ، خداوند خانه گفت : اى نابينا ، چه ميخواهى ؟ برادرم گفت : چيزى در راه خدا ميخواهم . خداوند خانه گفت : خدا بدهد . برادرم گفت :\r\nچرا اين سخن نخست نگفتى ؟ آن شخص گفت : اى پست‌ترين گدايان ، وقتى كه تو در بكوفتى و من آواز دادم ، چرا جواب ندادى و در هميكوفتى ؟ برادرم گفت : اكنون چه خواهى كرد ؟ گفت : چيزى در اينجا ندارم كه به تو دهم . برادرم گفت : مرا از پله‌ها به زير كن . گفت : راه بر تو نگرفته‌ام . برادرم خواست كه از پله‌ها به زير آيد ، بيست پله به زمين مانده بود كه پايش بلغزيد و از پله‌ها همىغلطيد تا سرش بشكست . چون از خانه بيرون شد ، نميدانست بكدام سو رود .\r\nدر آن هنگام ، جمعى از ياران نابيناى او برسيدند و گفتند : امروز چه عايد تو گشته ؟ او ماجرا بيان كرد و گفت : ميخواهم كه امروز از درمهائيكه ذخيره كرده‌ام ، صرف كنم . و خداوند خانه از پى او روان بود . سخن او را بشنيد . برادرم نمىدانست كه از مرد از پى او روانست و هميرفت تا به مكان خود برسيد . آن مرد نيز در آن مكان شد . برادرم نميدانست و بانتظار ياران نشسته بود . چون يارانش\r\n\r\n","description":"","footnote":"","page_name":" 155 ","page_number":203},
  {"content":"\r\n\r\nبيامدند ، گفت : در ببنديد و خانه را جستجو كنيد كه بيگانه اندر خانه نباشد . چون آن شخص ، سخن برادرم بشنيد ، ريسمانى از سقف آويخته ، آن ريسمان بگرفت و در هوا بايستاد . ايشان در ببستند و خانه بگرديدند . كس نيافتند . پس از آن پيش برادرم آمده ، بنشستند و درمها بيرون آوردند . چون بشمردند ، ده هزار درم بيش بود . ده هزار درم به زير خاك پنهان كردند و زيادتى را هريك بخشى برداشتند .\r\nپس از آن خوردنى گذاشته ، همىخوردند . كه برادرم صداى بيگانه احساس كرد و دست به اين سو آن سو دراز كرد . دست آن مرد به دستش آمد . بانگ بر ياران زد كه : پيش ما بيگانه هست . پس همگى بر او گرد آمده ، او را همىزدند و فرياد همىآوردند كه : ايها الناس ، دزد آمده . آنگاه خلقى بسيار بر ايشان گرد آمدند ، آن مرد نيز خويشتن بنابينائى زد و چشمان خود برهم نهاد . بدانسان كه هيچ كس در نابينائى او شك نميكرد و فرياد همىزد كه : ايها الناس ، بخاطر خدا مرا پيش والى بريد كه سخنى دارم .\r\nناگاه خادمان والى اين ندا شنيده ، همه را بگرفتند و پيش والى بردند .\r\nوالى ، حكايت ايشان باز پرسيد . آن مرد گفت : اى والى ، تا ما را عقوبت نكنى و نيازارى ، از حقيقت كار آگاه نخواهى شد . اگر بخواهى ، نخست مرا آزار كن .\r\nوالى گفت او را بر زمين انداخته ، تازيانه چند بزدند . آنگاه يك چشم خود را باز كرد . و چند تازيانه ديگر بزدند . چشم ديگر باز كرد . والى گفت : اين كارها بهر چيست ؟ گفت : اى والى ، مرا امان ده تا خبر باز گويم . والى امانش داد . گفت : ما خويشتن را نابينا كرده ، به خانه مردم رويم و مال از ايشان بدزدى و گدائى گرد آوريم . و تا اكنون ده هزار درم از اين كار گرد آورده‌ايم . من دو هزار و پانصد درم نصيبهء خود را از ايشان خواستم . ايشان مرا بزدند و مال مرا بگرفتند . من از خدا و از تو پناه خواسته‌ام . تو بر نصيبهء ما سزاوارترى از ياران من . اگر خواهى راستى سخنم بر تو آشكار شود ، هريك را بفرما بيش از آن‌كه مرا بزدند ، بزنند تا چشم باز كنند . پس شحنه امر كرد كه ايشان را عقوبت كنند .\r\nنخستين كسى را كه بستند ، برادر من بود . چندان بزدند كه از هلاكش\r\n\r\n","description":"","footnote":"","page_name":" 156 ","page_number":204},
  {"content":"\r\n\r\nچيزى نماند . شحنه با ايشان ميگفت : اى كافر نعمتان ، چرا نعمت خدا را پنهان ميداريد و خويشتن را نابينا مينمائيد ؟ برادرم فرياد ميزد و استغاثه مينمود و بوالى ميگفت : به حق رسول اللّه كه ما چشم نداريم و نابينا هستيم . چون او را بگشودند ، ياران او را بستند و دگر بار نيز برادرم را بستند و چندانش بزدند كه بيهوش شد .\r\nشحنه گفت : بگشائيد . چون به هوش آيد ، بازش ببنديد . پس هريك از ايشان را بيش از سيصد تازيانه بزدند . و آن شخص چشم‌دار كه خداوند خانه بود ، ايشان را ملامت ميكرد و ميگفت : چشم باز كنيد ، و گرنه دگر بار خواهند زد . و بشحنه گفت : خادمى با من بفرست كه درمها بياوريم . اينها از بيم رسوائى ، چشم باز نخواهند كرد . شحنه ، خادمى با او فرستاده ، ده هزار درم بياوردند . دو هزار و پانصد درم به آن شخص ، نصيبه داد و ايشان را پس از گوشمال از شهر بيرون كرد . اى خليفه ، چون من اين حكايت شنيدم ، از شهر بدر شده ، برادر را جستم و در پنهانى بشهرش آوردم و مصارف او را بذمت خويش گرفتم . پس خليفه از حكايت من بخنديد و فرمود كه مرا جايزه دهند و روانه‌ام سازند . من گفتم : به خدا سوگند كه هيچ نگيرم و تا حكايت برادران نگويم و بر خليفه آشكار نكنم كه من كم سخن هستم ، نخواهم رفت . خليفه گفت كه : مزخرفات خويشتن را بازگو .\r\nگفتم :\r\n\r\nحكايت اعور\r\nاما اعور ، برادر ديگر من در بغداد ، قصّاب بود . بزرگان شهر ، گوشت ازو مىخريدند و مال بسيار از كسب خود فراهم آورد و رمه و چهارپايان بيندوخت و خانه بخريد . چند سالى او را حال بدين منوال بود . روزى در دكهء خود ايستاده بود كه مرد پيرى بيامد و چند درم به دو داده ، گوشت خريد . برادرم درمهاى او را ملاحظه كرد ، ديد كه بسيار سفيد است . جداگانه‌اش بگذاشت . و آن پير تا پنج\r\n\r\n","description":"","footnote":"","page_name":" 157 ","page_number":205},
  {"content":"\r\n\r\nماه ، هر روزه ، درمى چند آورده ، گوشت همىخريد . و برادرم درمهاى او را بصندوقى جداگانه ميگذاشت . پس از آن صندوق بگشود كه درمها به قيمت گوسفند دهد . ديد كه آنچه درم بصندوق اندر بود ، كاغذ است كه به صورت درمش بريده‌اند . درحال ، طپانچه بر روى خود زد و فرياد بركشيد . مردم بر او جمع آمده ، ماجراى خويش با مردم باز گفت . ايشان را عجب آمد و برادرم بدكان بازگشته ، گوسپندى را بكشت و در درون دكان بياويخت و پارهء ازو بريده ، بقناره زد و با خود ميگفت : اميد هست كه بار ديگر ، پير به خريدن گوشت بازآيد و من او را گرفته ، غرامت درمها بستانم .\r\nساعتى نرفت كه همان پير پديد شد . برادرم به دو آويخته ، فرياد زد كه : اى مسلمانان ، مرا دريابيد و از كار من و اين نابكار خبردار شويد . چون پير ، اين سخنان از برادرم بشنيد ، با او گفت كه : دست از من كوتاه كن . و گرنه ترا رسوا كنم . برادرم گفت : چگونه مرا رسوا كنى ؟ پير گفت : اى پليد ، تو گوشت آدمى درون دكان آويختهء . برادرم گفت : اگر آنچه تو گفتى راست باشد ، مال و جانم بر تو حلالست . پير گفت : اى مردم ، اين قصاب ، آدميان همىكشد و گوشتشان بجاى گوشت گوسفندان هميفروشد . اگر بخواهيد كه صدق مقالم بدانيد ، بدكان اندر شويد . مردم بدكان برادرم گرد آمدند و بجاى قوچ ، آدمى را ديدند . آنگاه برادرم را گرفته ، بانگ بر وى زدند كه : اى كافر ، اين چه كار است ؟ هركس كه ميرسيد ، مشت و طپانچه ببرادرم ميزد و همان پير ، مشتى به چشم او زد . برادرم نابينا شد و مردم ، قوچ را كه به صورت آدمى بود ، برداشته ، پيش شحنه بردند . پير گفت : اى امير ، اين مرد ، آدميان كشته ، بجاى گوسفندان هميفروشد . ما او را نزد تو آورده‌ايم . برادرم گفت :  هذا بُهْتانٌ عَظِيمٌ  19 . من ازين گناه ، برى هستم . شحنه ، سخن برادرم نپذيرفت و حكم كرد پانصد تازيانه‌اش بزدند و آنچه كه مال داشت ، همه را بگرفتند و از شهر بيرونش كردند .\r\nاو حيران مانده ، نميدانست كه بكدام سو رود . تا اينكه بشهرى رسيد و در آنجا دكان پاره‌دوزى گشود . روزى از براى شغلى از دكان بدر آمد . صداى شيههء\r\n\r\n","description":"","footnote":"","page_name":" 158 ","page_number":206},
  {"content":"\r\n\r\nاسبان بشنيد . سبب باز پرسيد . گفتند : ملك اين شهر بنخجير روانست . برادرم از شهر بيرون شد تا بموكب ملك تفرج كند . قضا را ملك ، اول نظرى كه بمردم انداخت ، چشمش به چشم نابيناى برادرم افتاد . ساعتى سر به زير افكنده ، بفكرت فرو رفت و گفت :  أَعُوذُ بِاللَّهِ  من شرّ هذا اليوم 20 . آنگاه اسب باز گردانيد و سپاه نيز بازگشتند . ملك به خادمان فرمود كه برادرم را بزنند و دور كنند . خادمان ، او را چندان بزدند كه بمرگ نزديك شد . او سبب اين حادثه نميدانست . پس رنجور و فكار بدكان خويش بازگشت و بيكى از مردم شهر ، ماجرا بازگفت . آن شخص چندان خنديد كه بر پشت افتاد و گفت : اى برادر ، بدان كه ملك ، آدم يك چشم نتواند ديد . خاصه اگر چشم راست او نابينا باشد . كه از كشتن او در نميگذرد .\r\nبرادرم چون اين بشنيد ، از آن شهر به شهر ديگر بگريخت . و آن شهر ، پادشاه نداشت . مدتها در آن شهر بسر برد . روزى از دور ، شيههء اسبى شنيد . گمان كرد كه از خادمان پادشاه است . بترسيد و بگريخت و مكانى هميخواست كه در آنجا پنهان شود .\r\nدرى بديد . از آن در به خانه اندر شد . در دهليز هميرفت كه دو تن به دو در آويختند و گفتند : حمد خدا را كه بدزد خود دست يافتيم . سه شبست كه تو راحت از ما بردهء و آرام بريدهء و نگذاشتهء كه بخسبيم . برادرم ازين سخن ، حيران شد . پس از آن گفتند كه : آن كاردى كه تو هر شب ، ما را به آن ميترسانيدى كجاست ؟ گفت : به خدا سوگند من كارد ندارم و كس را نترسانيده‌ام . او را جستجو كردند و كاردى كه پينهء كفش به آن بريدى ، در كمرش يافتند . برادرم گفت : اى قوم ، از خدا بترسيد و بدانيد كه مرا حكايتيست شگفت . گفتند : حكايت بازگو .\r\nپس او بطمع اينكه خلاص شود ، حديث خويشتن بازگفت . سخنش را نپذيرفتند و او را هميزدند و جامهاى وى هميدريدند . چون جامه‌اش را بدريدند ، تن او پديد شد و جاى زخم تازيانه اندر تنش آشكار گرديد . گفتند : اى پليدك ، اثر زخمها گواهى ميدهد كه تو گناه كار و دزدى . پس از آن برادرم را بنزد والى بردند . والى گفت : اى فاجر ، چه كردهء كه با تازيانه‌ات بدينسان كرده‌اند ؟ آنگاه\r\n\r\n","description":"","footnote":"","page_name":" 159 ","page_number":207},
  {"content":"\r\n\r\nحكم كرد صد تازيانه ببرادرم بزدند و بر اشترش بنشاندند و بهر كوى و محلّه ميگردانيدند و ندا در ميدادند كه : اين است پاداش آن‌كه بخانهء مردم داخل شود .\r\nچون من اين ماجرا شنيدم ، رفته ، او را به پنهانى به شهر درآوردم و در خانهء خويش جاى داده ، كفيل نان و جامه‌اش هستم .\r\n\r\nحكايت بىگوش\r\nو اما برادر ديگرم كه هر دو گوشش را بريده‌اند ، اى خليفه ، او مردى بىچيز بود . شبها از مردم سؤال كرده و آنچه عايد ميشد ، بروز صرف مىنمود . و پدر ما پير سال‌خورده بود . چون بمرد ، هفتصد درم بميراث گذاشت كه هريك از برادران صد درم برداشتيم . و اين برادر پنجمين ، چون حصهء خويشتن بگرفت ، ندانست چه كند و حيران بود . تا اينكه بخاطرش افتاد كه صد درم را شيشه بخرد و بفروشد و سودى از آن بردارد . پس صد درم را شيشه خريد و بر طبقى بزرگ نهاده ، در پاى ديوارى بنشست كه شيشه‌ها بفروشد . پس پشت بر ديوار داده ، در كار خويش فكر ميكرد كه : سرمايهء من درين شيشه‌ها صد درمست . به دويست درم بفروشم و دويست درم را باز شيشه بخرم و به چهار صد درم بفروشم و پيوسته بيع و شرا هميكنم تا بسى مال گرد آورم . آنگاه همه‌گونه كالا بخرم و زينهاى زرّين مرصع ترتيب دهم و از هرگونه خوردنيها و نوشيدنيها فراهم آورم و مغنيان شهر را در خانه جمع كنم و دختر وزير را خواستگارى نمايم و كسانى را كه شايستهء مجلس ملك و وزير هستند ، جمع آورم و هزار دينار ، مهر به دختر وزير بدهم . اگر پدرش راضى شود ، به مقصود دست يابم و گرنه قصر را بقهر و غلبه از وزير بگيرم . چون به خانه بياورم ، ده تن خادمان خوردسال از براى او بخرم . پس از آن جامه‌هاى ملوكانه بپوشم و اسبان را با زين مرصع ، زين كرده ، سوار شوم و غلامان و خادمان از پس و پيش و چپ و راست روان شوند . چون\r\n\r\n","description":"","footnote":"","page_name":" 160 ","page_number":208},
  {"content":"\r\n\r\nوزير ، مرا ببيند ، به من تعظيم كند و بر پاى خيزد و مرا بجاى خويش بنشاند و خود چون پدرزن منست ، زير دست من نشيند . و دو خادم با من باشند كه هريك هميانى را كه هزار دينار داشته باشد ، در دست گرفته باشند . من يكى از آن هميانها را به مهر دختر وزير به دو دهم و هميانى ديگر نيز به دو هديه كنم تا اينكه جوانمردى و كرم خود بر وى آشكار سازم . پس از آن بخانهء خود باز گردم . اگر از نزد زن من كسى بيايد ، درم بسيار به دو دهم و خلعت بر وى بپوشانم . و هرگاه وزير ، هديه فرستاده باشد ، رد كنم ، اگرچه گران قيمت باشد . تا بدانند كه من با همت و بزرگ‌منش هستم . پس از آن خانه را چنانچه در خور ملوك باشد ، بيارايم . هنگام دامادى ، جامهاى فاخر بپوشم و در فراز كرسى بنشينم . به چپ و راست نگاه نكنم ، يعنى كه مردى با خرد هستم . چون عروس را بحجله آورند ، من از غايت كبر و عجب ، برو نظر نكنم . تا همه حاضران بگويند : آقاى ما ، اين عروس از تست و از كنيزكان تو مىباشد كه در برابر تو ايستاده . التفاتى بسوى او كن كه بسيار وقتست بر پاى ايستاده و از ايستادن بتعب اندر است . پس بارها زمين آستانه‌ام ببوسند . آنگاه سر بركنم و يك بار بر وى ببينم . باز سر به زير بر افكنم . بارها از من خواهش كنند كه نظر بسوى او كنم . من يك بار ديگر بر او نگاه كنم . باز سر به زير افكنم . و بدينسان هميكنم تا آرايش او را بانجام رسانند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سى و دوم برآمد\r\nگفت : اى ملك جوان بخت ، برادر دلاك با خود ميگفت كه : بدينسان همىكنم تا آرايش او را بانجام رسانند . آنگاه بيكى از خادمان گويم كه پانصد دينار زر بمشاطه‌گان دهند . مشاطه‌گان چون زرها بگيرند ، دختر را بنزد من آرند و دستش را در دست من گذارند . من او را بسيار پست شمارده و با او سخن نگويم و بسوى او نگاه نكنم تا خود را عزيز نداند و بزرگ نشمارد . و آنگاه مادر او بيايد\r\n\r\n","description":"","footnote":"","page_name":" 161 ","page_number":209},
  {"content":"\r\n\r\nو سر و دست مرا بوسه دهد و بگويد : آقاى من ، بكنيز خود نگاه كن و دل او را بدست آور و با او سخن بگو . من جواب نگويم و او پيوسته ، گرد سر من بگردد و مهربانى كند و دست و پاى مرا مكرر ببوسد و بگويد : آقاى من ، دختر من خردسالست و تا اكنون شوهر نديده . چون از تو اين گونه ترش‌روئى بيند ، دل‌شكسته شود . تو با وى سخن بگو و مهربانى كن . پس از آن قدحى شربت بياورد و به دختر خويش دهد . دخترك ، قدح پيش من آورد . من تكيه بر بالش داده ، بنشينم و بر وى نگاه نكنم و او را بر پاى ايستاده ، بدارم تا گمان نكند كه او را رتبتى هست . آنگاه مرا بگرفتن قدح سوگند دهد و بگويد كه از دست كنيزك قدح بستان و قدح پيشتر آورد . نزديك دهان من بدارد . من دست برده ، قدح از دهان بكنار كنم . دختر را با پاى خويشتن ، بدينسان از خود دور سازم . پس پاى خويش را پيش برد و پايش برطبق شيشه برآمد . طبق در جائى بود بلند . به زمين بيفتاد و آنچه كه شيشه برطبق اندر بود ، بشكست .\r\nبرادرم جامه بدريد و بر سر و روى خويش زد . مردم را كار او عجب آمد و نميدانستند كه سرمايه و سود او بزيان رفته . پس برادرم با آن حالت عجيب ايستاده ، هميگريست . كه زنى بديع الجمال كه بر استرى سوار بود ، پديد آمد و بوى عبير و مشك او كوى و محله را معطر ساخت . و چون آن زن ، شيشه‌هاى شكسته بديد ، دلش به حالت برادرم بسوخت و بوى رحمت آورده ، از حالتش باز پرسيد . گفتند : طبقى شيشه بر نهاده بود كه معاش از آن بگذراند . شيشه‌هاى او بدينسان كه مىبينى ، بشكستند . در حال ، زن بيكى از خادمان گفت : هرچه زر با تو هست ، بدين مسكين بده . خادم ، بدره به دو داد . چون بدره بگشود ، پانصد دينار زر در بدره يافت . نزديك شد كه از فرح و شادى بميرد . آن زن را ثنا گفت و شكر نعمت بجا آورد .\r\nآنگاه برخاسته ، به منزل خود باز آمد . چون بنشست ، در بكوفتند . در بگشود . عجوزى را ديد كه هرگز نديده بود . عجوز با برادرم گفت : هنگام نماز است و من وضو ندارم . مرا به منزل خود راه ده كه وضو بگيرم . برادرم او را\r\n\r\n","description":"","footnote":"","page_name":" 162 ","page_number":210},
  {"content":"\r\n\r\nاجازت داد . هر دو به خانه اندر آمدند . ولى برادرم از غايت فرح ، پاى از سر نميشناخت . چون عجوز وضو گرفت ، به همان جا كه برادرم نشسته بود ، رفته ، نماز كرد و برادرم را دعا گفت و شكر احسان بجاى آورد . برادرم دو دينار زر به دو داد . عجوز ، دينارها به او رد كرد و گفت : اينها را بستان . اگر خود محتاج نيستى ، به پيرزن محتاجى كه من مىشناسم ، بده . اينك با من بيا تا تو را به نزد او ببرم .\r\nبرادرم بيدرنگ به قصد خيرخواهى ، بدره زر برداشت . عجوز از پيش و برادرم از پى او هميرفتند تا بخانهء رسيدند . چون داخل شدند ، ناگاه غلامى سياه زشت روى با تيغ بركشيده بغرفه اندر آمد و جامهاى او را بركند و با شمشير ، او را هميزد تا اينكه برادرم بيهوش شد . غلام گمان كرد كه او بمرد . پس بانگ بر زد كه : يا مليحه . در حال ، كنيزكى ، طبقى نمك در دست پديد شد . و نمك بر زخمهاى برادرم پراكنيد . برادرم از بيم اينكه مبادا زنده‌اش بدانند و او را بكشند ، از جاى نمىجنبيد . تا اينكه كنيزك برفت و غلام ، فريادى چون فرياد نخستين بر كشيد . عجوز برآمد و پاى برادر مرا گرفته ، بسردابه تاريكى بكشيد و در ميان كشتگانى كه در آنجا بودند بينداخت ، و كيسهء زرش را بربود برادرم دو شبانروز در آنجا بماند . قضا را نمك ، خون زخمها بريده ، سبب زندگى برادرم گشته بود .\r\nچون برادرم ديد كه قوّت جنبش دارد ، برخاست و دريچهء از ديوار سردابه گشوده ، بيرون رفت . آن شب ، خود را در دهليز تاريك پنهان داشت .\r\nچون بامداد شد ، عجوز از بهر صيد ديگر از خانه بدر آمد . برادرم نيز از عقب او روان شد . و عجوز نميدانست . تا اينكه برادرم به منزل خود رسيد و معالجت هميكرد تا زخمهاى او به شد . و هميشه عجوز را ميديد كه مردم را يك‌يك فريب داده به آن خانه ميبرد . ولى برادرم سخن نميگفت تا آن‌كه خوب قوّت گرفت و تندرست شد . قدرى هميان دوخت و از سفال و شيشهء شكسته پر ساخت و هميان بر كمر بسته و جامهء عجمى پوشيد و شمشيرى در زير جامه پنهان داشت و از خانه بدر آمد .\r\n\r\n","description":"","footnote":"","page_name":" 163 ","page_number":211},
  {"content":"\r\n\r\nچون عجوز را ديد ، به زبان عجمى گفت : اى عجوز ، نزد تو ترازو هست كه نهصد دينار زر توان سنجيد ؟ عجوز گفت : مرا پسريست صرّاف كه هرگونه ميزانها دارد . با من بيا تا بنزد او رويم كه زرهاى تو بسنجد . پس عجوز از پيش و برادرم از عقب روان شدند تا بدر خانه رسيدند . در بكوفتند . دختركى بدر آمده و به روى برادرم بخنديد . عجوز گفت : لقمهء فربه آورده‌ام . چون برادرم داخل خانه شد ، ناگاه همان غلامك سياه با تيغ بركشيده بيامد . گفت : اى ميشوم ، برخيز .\r\nبرادرم برخاست . غلام پيش افتاد . برادرم در عقب او بود . دست برده ، شمشير از غلاف بركشيد و به گردن غلام زد . در حال ، سر غلام چون گوى بر زمين غلطيد .\r\nپاى او را گرفته ، بسردابه‌اش بينداخت و بانگ بر زد كه : مليحه كجاست ؟ كنيزك ، طبقى نمك در دست درآمد . چون برادر مرا با تيغ بركشيده بديد ، بگريخت .\r\nبرادرم خود را بوى رساند و او را نيز بكشت . پس از آن بانگ زد كه : عجوز كجاست ؟ عجوز حاضر آمد . برادرم گفت : مرا ميشناسى يا نه ؟ عجوز گفت :\r\nنمىشناسم . گفت : من خداوند پانصد دينار زر هستم كه بخانهء من آمده ، وضو گرفتى و نماز كردى و بحيلت ، مرا بدينجا آوردى . آنگاه او را نيز دو نيمه كرد و از براى دخترك هميگشت . چون او را دريافت ، دختر از او امان خواست . امانش بداد و گفت : اى دختر ، از بهر چه نزد اين غلام هستى و ترا كه بدينجا آورده ؟\r\nدختر گفت : من خواهر اين غلام بودم . برادرم ، پيرزن را واداشته بود تا مردان ثروتمند را بفريبد و به بهانهء كمك به پيرزنى نيازمند به اينجا آورد . آنگاه ايشان را مىكشت و اموالشان مىربود . برادرم گفت : اگر در خانه چيزى هست ، به من بنما . دختر گفت : بسى مال به خانه اندر است . برادرم برخاسته ، صندوقها بگشودند و بدره بدره زرها در صندوقها يافتند . دختر گفت : مرا در اينجا بگذار و خود بيرون شو و حمّال آورده ، صندوقها ببر .\r\nبرادرم بيرون آمده ، ده تن مرد با خود برد . چون بدر خانه رسيد ، ديد كه در باز است . نه دختر برجاست و نه صندوق . اندكى اسباب خانه و پارچه‌هاى حرير برجا مانده . دانست كه دختر ، او را فريب داده . آنگاه هرچه به خانه اندر\r\n\r\n","description":"","footnote":"","page_name":" 164 ","page_number":212},
  {"content":"\r\n\r\nمانده بود ، برداشته ، بياورد و آن شب را با شادى بخسبيد . چون بامداد شد ، ديد كه بيست تن از خادمان والى ، پيش در ايستاده‌اند . چون او را ديدند ، بگرفتند و بنزد والى بردند . والى گفت : اين متاعهاى حرير از كجا آوردى ؟ برادرم ماجرا بيان كرد . پس والى ، مال از برادرم بگرفت و از بيم آن‌كه ملك آگاه شود ، از شهر بيرونش كرد . و اندكى مال بوى داد . برادرم قصد شهرهاى ديگر كرد .\r\nدزدان ، سر راه بر وى گرفته ، برهنه‌اش كردند و گوشهاى او را ببريدند . من چون ماجرا بشنيدم ، بنزد او رفته ، جامه‌اش پوشاندم و پنهانى بشهرش آوردم و تا اكنون كفيل او هستم .\r\n\r\nحكايت لب بريده\r\nو اما برادر ديگر كه هر دو لب او بريده است ، اى خليفه ، او مردى بود فقير ، از مال دنيا هيچ نداشت . روزى بيرون رفت كه چيزى بدست آورده ، سدّ رمق كند . به راه اندر ، خانهء ديد بسى بلند كه آن را دهليزى بود وسيع و خادمان بدر خانه ايستاده بودند . برادرم از يكى پرسيد كه : اين خانه از آن كيست ؟ جواب گفت كه : اين خانهء يكى از اولاد ملوك است . برادرم پيش رفته ، بدريوزگى چيزى خواست . خادمان گفتند : به خانه درآى و آنچه كه خواهى از خداوند خانه بستان . پس داخل دهليز شد . ساعتى در دهليز همىرفت تا بساحت خانه رسيد .\r\nخانهء ديد وسيع و خوب و در ميان خانه ، باغى يافت خرّم . نميدانست كه بكدام سو رود . تا اينكه در صدر خانه ، مردى نيكو شمايل و خوش صورت ديد . آن مرد برخاست و برادرم را مرحبائى گفت و از حالش باز پرسيد . برادرم ، بيچيزى آشكار كرد .\r\nآن مرد چون سخن برادرم بشنيد ، ملول و غمين شد و از غايت اندوه ، جامهء خويش بدريد و گفت : چگونه تواند بود كه من در شهرى باشم و در آنجا\r\n\r\n","description":"","footnote":"","page_name":" 165 ","page_number":213},
  {"content":"\r\n\r\nگرسنگان بهمرسند ؟ و چگونه من شكيبا شوم كه مردمان گرسنه بخسبند ؟ القصه ، بسى وعده‌هاى نيكو ببرادرم داد و با او گفت : صبر كن تا طعام حاضر آورند .\r\nآنگاه فرمود : طشت و ابريق بياوريد . خادمان چنان مىنمودند كه طشت و ابريق آوردند . ولى چيزى نياورده بودند . خداوند خانه ، دست پيش برده ، چنان نمود كه دست هميشويم . و با برادرم گفت : اى مهمان عزيز ، دست بشوى . پس از آن بخادمان گفت : خوان بگستريد . خادمان ميآمدند و ميرفتند . گويا كه سفره هميگستردند . ولى سفره در ميان نبود .\r\nپس از آن ، برادرم را بدان خوان ناپديد بنشاند . خداوند خانه ، دست مىبرد و ميآورد و لبان همىجنبانيد . گويا كه چيز مىخورد . و ببرادرم ميگفت :\r\nشرم مكن و بخور كه بسيار گرسنهء . و برادرم نيز دست ميبرد و لب مىجنبانيد و چنان مينمود كه چيز مىخورد . و آن مرد ببرادرم ميگفت : اين نان بستان و سفيدى آن را ببين . برادرم چيزى نميديد و با خود ميگفت : اين مرد ، مرا استهزاء مىكند . و با خداوند خانه گفت : اى خواجه ، در تمامت عمر ازين سفيدتر و لذيذتر ، نان نديده بودم . آن شخص گفت : اين نان را كنيز من پخته و آن كنيز بپانصد دينار خريده‌ام . پس از آن ، خداوند خانه ، خادمان را آواز داد كه : فلان طعام بياوريد كه در نزد ملوك يافت نميشود . و ببرادرم ميگفت : اى مهمان ، بخور كه بسيار گرسنهء . برادرم دهان مىجنبانيد و ميخائيد . گويا كه چيزى هميخورد . و خداوند خانه ، هر لحظه ، يك گونه خوردنى ميخواست . ولى چيزى نميآوردند . و پيوسته برادرم را به چيز خوردن بفرمودى . پس از آن دگر بار بانگ بر خادمان زد كه :\r\nمرغان كباب شده و برّه‌هاى بريان گشته بياوريد . و با برادرم گفت كه : ازين چيزهاى لذيذ بخور . برادرم ميگفت : يا سيّدى ، بدين لذّت ، خوردنيها نخورده بودم . و خداوند خانه ، دست بنزديك دهان برادرم همىآورد . گويا لقمه بدهانش مينهد . و لحظه لحظه ، نام خوردنيها بر ميشمرد . و برادر مرا گرسنگى بيشتر ميشد و قرص جوين آرزو ميكرد . خداوند خانه ميگفت كه : شرم مكن و بسيار بخور .\r\nبرادرم گفت : آنچه خورديم بس است . آن مرد بخادمان گفت : حلوا حاضر كنيد .\r\n\r\n","description":"","footnote":"","page_name":" 166 ","page_number":214},
  {"content":"\r\n\r\nخادمان ، دستها در هوا مىجنبانيدند . گويا كه حلوا حاضر ميكردند . آنگاه خداوند خانه ببرادرم گفت كه : ازين حلواى خوب و اين نقلهاى مشك آلود بخور . برادرم بفراوانى مشك نقلها ثنا ميگفت و مدحت هميكرد . خداوند خانه ميگفت : اين را در خانهء من ، كنيزكان ترتيب داده‌اند و بسى مشك به اينها ريخته‌اند . و همواره او ازين سخنان ميگفت و برادرم دهان خويش همىجنبانيد و ميگفت : يا سيّدى ، ديگر قدرت خوردن چيزى ندارم . و او مكرر ميگفت كه : شرم مدار . ازين خوردنيهاى خوب بخور . برادرم با خود ميگفت كه : اين مرد از استهزا چيزى فرو نگذاشت . من هم كارى با او بكنم كه اين گونه كارها را توبه كند . پس از آن ، خداوند خانه ، شربت خواست . خادمان ، دست بجنبش آوردند . گويا كه شربت آوردند . آن شخص ببرادرم اشارت كرد . يعنى كه قدح شربت بستان و بنوش .\r\nبرادرم نيز باشارت چنان نمود كه شربت هميخورد . خداوند خانه پرسيد كه :\r\nچگونه شربتيست ؟ برادرم گفت : گواراتر از اين شربت ننوشيده‌ام . خداوند خانه باشارت ، قدحى به دهان خود برد و قدحى ديگر ببرادرم بداد . برادرم چنان كرد كه گويا شربت مينوشد .\r\nپس از آن برادرم ، سرخوشى آشكار كرد و دست بلند كرده ، طپانچه بر قفاى خداوند خانه زد كه آواز به خانه فرو پيچيد . و باز دست بلند كرده ، بقوتى هر چه تمامتر ، سيلى ديگر بر قفاى او زد . خداوند خانه گفت : اى پستترين گدايان ، اين چه كار بود كه كردى ؟ برادرم گفت : اى خواجه ، تو بر من احسان كردهء و غلام خود را به خانه آوردهء ، بسى نعمت به دو دادهء . و او اكنون ازين همه مهمان‌نوازى تو سرخوش گشته و آواز سر داده . مقام تو از آن برتر است كه از چنان نادان ، مؤاخذه كنى . و چون خداوند خانه ، اين سخن بشنيد ، بخنديد و گفت كه : من مدتهاست كه مردم را مسخره ميكنم . چون تو كسى نديده بودم كه طاقت اين همه سخريه داشته باشد . من از تو درگذشتم و ترا نديم خود كردم . بايد از من جدا نشوى . پس گفت گونه‌گونه خوردنيها آوردند . با برادرم بخوردند و شربت حاضر كردند . آن شخص با برادرم چنان الفت گرفت كه گوئى سالها آشنا\r\n\r\n","description":"","footnote":"","page_name":" 167 ","page_number":215},
  {"content":"\r\n\r\nبودند . آنگاه خلعتى فاخر ببرادرم بپوشانيد و بعيش و نوش بنشستند . تا بيست سال بدين منوال بودند . تا آن شخص بمرد و سلطان ، مال او ضبط كرد . و برادرم از شهر بيرون شد و بگريخت . اعراب به روى تاخته ، اسيرش كردند و آن‌كه اسيرش كرده بود ، همه روزه ، برادرم را شكنجه ميكرد و ميگفت : مال ده و جان خود خلاص كن . و گرنه كشته ميشوى . برادرم ميگريست و ميگفت : يا شيخ العرب ، من هيچ ندارم و جائى را نشناسم . من اسير و زير دست توام . عرب ، عذر نپذيرفت و كارد تندى كه بيك ضربتش ، اشتر دو نيمه ميكرد ، بدر آورد و لبان او را ببريد . و بر اشترى سوارش كرده ، بكوهى رها نمود . كاروانيان ، وى را ديده ، بشناختند . نان و آبش داده ، بخارج شهر بياوردند و مرا از قضيه آگاه كردند . من برفتم و او را به تنهائى به شهر آوردم و تاكنون كفيل او هستم .\r\nاى خليفه ، چون من بدينجا آمده بودم ، غلط بود كه اين حديثها با تو نگفته ، بخانهء خويش بازگردم . چون خليفه ، حكايت مرا بشنيد و داستان برادران با وى گفتم ، بخنديد و گفت : اى شيخ خاموش ، راست گفتى . تو كم سخنى و پرگوى نيستى . و ليكن ازين شهر بيرون شو و به شهر ديگر ، جاى بگير . پس مرا از شهر بغداد بيرون كرد . و من شهرها هميگشتم . چون شنيدم كه خليفه درگذشته و خليفهء ديگر بجاى او نشسته ، ببغداد بازگشتم . و با اين جوان نيكوئيها كردم و اگر من نبودم ، كشته ميشد . و آنچه از پرگوئى و ناجوانمردى به من نسبت داد ، باطل است و همهء اينها بهتان و افتراست .\r\nپس خياط بملك چين گفت : چون حكايت دلاك بشنيديم و دانستيم كه او پرگو است و جوان را آزرده است ، دلاك را گرفته ، در زندان كرديم و آسوده با جوان نشسته ، خوردنى بخورديم و تا اذان عصر بحديث اندر بوديم . آنگاه من به خانه آمدم . زن من گفت كه : تو همهء روز بعيش و نوش ميگذارى و من در خانه ، تنها و ملول نشسته‌ام . اگر مرا همين ساعت بتفرج نبرى ، از تو طلاق ستانم . در حال ، برخاسته با او بتفرج رفتيم و هنگام شام باز ميگشتيم كه به اين احدب رسيديم . ديدم كه در گوشه‌اى افتاده . آنگاه او را دعوت كرديم . او نيز اجابت\r\n\r\n","description":"","footnote":"","page_name":" 168 ","page_number":216},
  {"content":"\r\n\r\nنمود . من بازار رفته ، ماهى بريان خريده ، بياوردم . زن من لقمهء بزرگى از گوشت ماهى به دهان احدب گذاشت و دهان او را با دست بگرفت و احدب ، گلوگير گشته ، بمرد . او را برداشته ، به خانه طبيب برديم .\r\nچون خياط ، حال دلاك را از آغاز تا انجام با ملك چين حكايت كرد ، ملك چين گفت : طرفه حكايتى گفتى . و لكن بايد دلاك را حاضر سازيد كه من او را ديده ، سخن وى بشنوم تا خلاص شويد و احدب را نيز به خاك بسپاريم . در حال ، خياط با خادمك ملك رفته ، دلاك را بياوردند . پيرى بود كه سالش از نود گذشته . چهرهء سياه و زنخدان سفيد و دماغ بلند و گوشهاى پهن داشت . ملك از ديدن او در خنده شده ، گفت : اى شيخ خاموش ، از حكايات خويش حكايتى با من بازگو . دلاك گفت : اى ملك جهان ، اين سمسار و طبيب و مباشر كيستند و اين گوژپشت مرده چيست و مردم از بهر چه گرد آمده‌اند ؟ ملك گفت سبب پرسش از اينها چه بود . دلاك گفت : تا ملك بداند من كم‌سخنم و سخن دراز نكنم و از چيزهائى كه به من سود ندارد ، نپرسم و از نام خود در من نشانى هست كه از كم‌سخنى ، مرا خاموش لقب نهاده‌اند . ملك گفت : حديث احدب را بشيخ خاموش شرح دهيد . داستان احدب و ماجراى او و سمسار و طبيب و مباشر و خياط بازگفتند . دلاك سر بجنبانيد و گفت : طرفه حكايتى است . اكنون روى احدب باز كنيد تا من او را ببينم . روى احدب را باز كردند .\r\nدلاك بنزديك سر او نشسته ، سرش را در كنار گرفت و بر روى او نگاه كرده ، چندان بخنديد كه بر پشت بيفتاد . و گفت : هر مرگ ، سببى دارد و مرگ اين احدب را سببيست عجيب . بايد آن را در دفترها بنگارند كه عبرت آيندگان گردد . ملك گفت : اى شيخ خاموش ، اين سخن از بهر چه گفتى و چرا خنديدى ؟\r\nگفت : اى ملك ، به نعمتهاى تو سوگند كه احدب را هنوز روان اندر تن است .\r\nپس دلاك ، مكحله بدر آورد و با روغنى كه در مكحله داشت ، گلوى احدب را چرب كرد و او را پوشانيد تا اينكه عرق كرد . آنگاه منقاشى درآورده ، بر گلوى احدب فرو برد و استخوان ماهى را بدر آورد . در حال ، احدب برخاست و\r\n\r\n","description":"","footnote":"","page_name":" 169 ","page_number":217},
  {"content":"\r\n\r\nعطسه كرد و گفت : لا إله الا اللّه محمد رسول اللّه . حاضران از ديدن اين حالت شگفت ماندند . و ملك چين بسى بخنديد و گفت : من عجبتر ازين حكايت نديده و نشنيده بودم . و از حاضران پرسيد : كه شما ديده بوديد كه كسى بميرد ، پس از آن زنده شود ؟ اگر خدا اين دلاك را نميرسانيد ، احدب ، امروز به زير خاك اندر ميشد . پس از آن فرمود كه اين حكايتها نوشته ، در خزانه نگاه دارند و طبيب و مباشر و سمسار را خلعت بداد و خياط را خلعت پوشانده ، بخياطت خويش مخصوص داشت و احدب را نيز خلعت داده ، بمنصب نديمى ، سرافرازش كرد و دلاك را خلعت پوشانده ، وظيفهء از بهر او معين فرمود و كدخدائى دلاكان را به دو سپرد . و بعيش و نوش بزيستند تا هادم لذات بر ايشان بتاخت . فسبحان من لا يموت 21 . و اى ملك ، اين حكايت ، طرفه‌تر نيست از داستان دو وزير كه حكايت انيس الجليس هم در آنجا گفته آيد . ملك شهرباز گفت : چونست حكايت ايشان ؟\r\n\r\nحكايت دو وزير\r\nشهرزاد گفت : اى ملك ، ببصره اندر پادشاهى بود كه فقرا دوست داشتى\r\n\r\n","description":"","footnote":"","page_name":" 170 ","page_number":218},
  {"content":"\r\n\r\nو همت برفاه رعيت گماشتى و پيوسته مال بدوستاران محمد عليه السلام بذل ميفرمود . و آن ملك ، محمّد بن سليمان زينى نام داشت . و او را دو وزير بود .\r\nيكى معين بن ساوى و ديگرى فضل بن خاقان . اما فضل بن خاقان ، كريم الطبع و نيكوسيرت بود . مردم بسى ميل به دو داشتند و پيوسته ثناى او گفتندى و او در سخا و كرم چنان بود كه شاعر گفته :\r\n پيش ازين بار خدايان و بزرگان عجم * گر همى بنده خريدند بدينار و درم\r\nاندرين نوبت صدرى بوزارت بنشست * كه همه ساله خرد بنده باحسان و كرم \r\nو اما معين ابن ساوى را ناخوش هميداشتند . كه او طالب خير نبود و با مردم بدى كردى و بدين خطاب سزاوار بود :\r\n از بخل به هيچ خلق چيزى ندهى * ور جان بشود بكس پشيزى ندهى\r\nسنگى كه به دو در آسيا آس كنند * گر بر شكمت نهند تيزى ندهى \r\nاتفاقا روزى ملك بر تخت نشست و امرا و سپاهيان را بار داده بود . فضل بن خاقان را خطاب كرده ، گفت : كنيزى ميخواهم كه ماه روى و مشكين موى و نكوسيرت و زيبا صورت و صاحب اخلاق پسنديده باشد . حاضران گفتند كه :\r\nچنين كسى بدست نيايد ، مگر بده هزار دينار . در حال ، ملك ، خازن را بخواست و گفت : ده هزار دينار بخانهء فضل بن خاقان بر . خازن ، زرها نزد فضل بن خاقان برد . همه روزه ، وزير بر دلالان سپردى كه كنيزى را نفروشند مگر اينكه وزير ، نخست او را ببيند . دلالان ، هر كنيزى را كه ببازار ميآوردند ، نخست او را بوزير عرضه ميداشتند و ديرگاهى ايشان را كار همين بود . ولى كنيزكى ، وزير را پسند نميافتاد . اتفاقا روزى از روزها يكى از دلّالان رو بخانهء فضل بن خاقان گذاشته ، او را ديد كه سواره بسوى قصر ملك همىرود . ركاب وزير بگرفت و گفت : اى وزير ، كنيزى را كه بجستجوى او فرمان رفته بود ، پديد آمده . وزير ، كنيزك را بخواست . دلال ، ساعتى غايب شد . پس از ساعتى ، كنيزكى ماهرو سرو قد ، سياه\r\n\r\n","description":"","footnote":"","page_name":" 171 ","page_number":219},
  {"content":"\r\n\r\nچشم ، باريك ميان كه جامهء فاخر در برداشت ، حاضر آورد . و كنيزك در خوبروئى ، چنان بود كه شاعر گفته :\r\n ماند بنارون قد آن ماه سيم تن * گر آفتاب و ماه بود بار نارون\r\nآن آفتاب و ماه پر از توده توده مشك * وان توده تودن مشك پر از حلقه و شكن\r\nو آن حلقه و شكن همه پربند و تاب و چين * و آن بند و تاب و چين همگى دام مرد و زن \r\nچون وزير ، او را بديد ، بپسنديد . روى بدلال كرده ، قيمت باز پرسيد . دلال گفت : ده هزار دينار او را قيمت داده‌اند . ولى خواجهء او سوگند ياد مىكند كه ده هزار دينار قيمت كبكان و مرغان نميشود كه او خورده . و بهاى خلعت و اجرت آموزگار او نيست كه او را خط و نحو و لغت و تفسير و اصول فقه و طب و تقويم آموخته و ضرب آلات طربش ياد داده . وزير گفت : خواجهء كنيزك نزد من آوريد . دلال ، خواجهء كنيزك حاضر آورد . مردى بود عجم و كهن سال كه از غايت پيرى ، پوستى و استخوانى گشته بود . وزير با او گفت : راضى هستى كه ده هزار دينار قيمت اين كنيزك از سلطان محمد بن سليمان زينى بستانى ؟ آن مرد گفت : چون مشترى ، سلطان است ، مرا فرض است كه كنيز بهديه دهم . در آن هنگام ، وزير بحاضر آوردن مال فرمان داد . چون مال حاضر آوردند ، وزير ، زرها بخواجهء كنيزك بشمرد . پس از آن ، دلال گفت : اگر وزير دستورى دهد ، سخنى گويم . وزير گفت : بازگو . دلال گفت : اى وزير ، مرا رأى اينست كه اين كنيزك را امروز خدمت سلطان مبر . كه او از راه دراز آمده و از رنج سفر نياسوده . حالتش دگرگون است . تا ده روز او را در قصر نگاهدار تا اينكه راحت يابد و بر حسن او بيفزايد . پس از آن بگرمابه برده ، جامهاى نكويش در بر كن و در پيشگاه سلطانش حاضر آور . وزير ، رأى دلال ، صواب يافت . كنيزك را بقصر خود در\r\n\r\n","description":"","footnote":"","page_name":" 172 ","page_number":220},
  {"content":"\r\n\r\nخلوتى جداگانه جاى داد و تمامت ما يحتاج از بهر او آماده كرد و خدمتگذاران به روى بگماشت . و ديرگاهى حال بدين منوال بود . از قضا فضل بن خاقان پسرى قمر منظر و سيم اندام و عنبرين موى داشت . بدانسان كه شاعر گفته :\r\n بابروان چو كمان به گيسوان چو كمند * لبانش سوده عقيق و رخانش ساده پرند\r\nپرند لاله فروش و عتيق لؤلؤ پوش * كمان غلايه توز و كمند مشكين بند \r\nو آن پسر سيم‌بر از قضيت دختر آگاه نبود . و پدرش به كنيزك گفته بود كه ترا از بهر ملك سلطان محمد سليمان زينى خريده‌ام و مرا پسرى هست . زنهار كه رخ بر وى منما . كنيزك گفت : سمعا و طاعة . تا اينكه كنيزك روزى از روزها بگرمابه اندر شد و پارهء از كنيزكان بخدمتش قيام كردند . چون از گرمابه بدر آمد ، جامهاى فاخر بپوشيد و به نيكوئيش بيفزود و بنزد زن وزير آمد و دست او را بوسيد . زن وزير گفت : اى انيس الجليس ، در گرمابه بر تو چه گذشت ؟ گفت : اى خاتون ، جز غيبت تو منقصتى نبود . خاتون با كنيزكان گفت : برخيزيد تا بگرمابه شويم . كنيزكان برخاسته ، با خاتون بگرمابه رفتند . و خاتون ، دو كنيز خردسال بر در قصرى كه انيس الجليس در آنجا بود ، بگماشت و با ايشان گفت : كس نگذاريد كه نزد انيس الجليس رود . كنيزكان گفتند : سمعا و طاعة . پس از ساعتى پسر وزير كه على نور الدين نام داشت ، درآمد و از مادر خويش جويان گشت .\r\nكنيزكان گفتند : بگرمابه اندر است .\r\nانيس الجليس از درون قصر ، آواز على نور الدين را بشنيد . با خود گفت :\r\nكاش ميدانستم كه اين پسر چه كاره است ؟ آنگاه بر پاى خاسته ، پيش رفت و بسوى على نور الدين نظاره كرد . ديد پسريست ماهروى . شيفتهء جمال او گشت . و پسر را نيز چشم بر وى افتاد . فريفتهء آن پرىروى گشت . كنيزك گمان كرد كه او را براى همين پسر خريده‌اند . على نور الدين نيز كه شيفتهء او شده بود ، بدور از چشم پدر با كنيزك ازدواج كرد . ليك چندى نگذشت كه كنيزكان زن وزير ، او را از ازدواج پسرش با كنيزك با خبر كردند . زن وزير بيمناك شد كه مبادا وزير ،\r\n\r\n","description":"","footnote":"","page_name":" 173 ","page_number":221},
  {"content":"\r\n\r\nخشمناك گردد و پسر را به سبب نافرمانى بكشد . اما سرانجام ، وزير نيز آگاه گشت . پس جامه‌ها بر دريد و پريشان شد . چه او كنيزك را از براى پادشاه بصره خريده بود . زن وزير كه پريشانى شوهر بديد ، گفت : خود را مكش . من ده هزار دينار قيمت كنيز را از مال خود بدهم . وزير گفت : مرا حاجت به قيمت كنيز نيست .\r\nو لكن بيم آن دارم كه جان و مالم هر دو برود . زن گفت : يا سيدى ، سبب چيست ؟ گفت : مگر تو ندانى كه اين دشمن جان من كه معين بن ساوى نام دارد ، در آن ساعت كه اين حادثه بشنود ، سلطان را آگاه كند و با او گويد ؟\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سى و سوم برآمد\r\nگفت : اى ملك جوان بخت ، وزير با زنش گفت : معين بن ساوى ، دشمن جان منست .\r\nچون اين حادثه بشنود ، ملك را آگاه كرده ، بگويد : وزيرى كه ترا گمان اين است كه خيانت كار نيست ، هزار دينار از تو گرفته ، كنيزكى بخريد كه كس چنان كنيزك نديده بود . چون كنيزك را پسنديد ، با پسر خود گفت : تو بر اين كنيز از ملك سزاوارترى . آنگاه پسر او با كنيزك ازدواج كرد و اكنون همان كنيز در خانهء وزير است . ملك از اعتمادى كه به من دارد ، خواهد گفت : دروغ همىگوئى . او از ملك اجازت گرفته ، به خانه من آيد و كنيز را نزد سلطان برد . كنيز ، ناچار ماجرى بر ملك بيان كند . آنگاه معين بن ساوى فرصت يافته ، با ملك بگويد كه : من پند گوى مهربان توام . ولى پيش تو عزت نداشتم . ملك ، سخن او را بپذيرد و بكشتن من فرمان دهد . زن وزير گفت : همه كس از داستان كنيز آگاه نيست . تو كس را آگاه مكن و كار خود را به خدا بسپار . وزير ، اندك آرام گرفت و خاطر آسوده داشت . و اما على نور الدين ، پسر وزير از عاقبت كار ترسان بود . روزها در باغ‌ها بسر ميبرد و نيمه شب آمده ، بنزد مادر ميغنود . باز پيش از صباح ، چنان كه كس نبيند ، بدر ميشد . تا يك ماه پيوسته كارش همين بود . روزى مادرش با وزير\r\n\r\n","description":"","footnote":"","page_name":" 174 ","page_number":222},
  {"content":"\r\n\r\nميگفت : اگر كار بدينسان گذرد ، دختر و پسر هر دو بميرند . وزير گفت : چگونه بايد كرد ؟ زن گفت : امشب بيدار باش . چون پسرت بيايد ، او را بگير و با وى صلح كن و كنيز را به او ده كه هر دو همدگر را دوست ميدارند و من قيمت كنيز را به تو بدهم . وزير آن شب را بيدار بود . چون پسرش بيامد ، او را بگرفت . خواست بكشد . مادرش گفت : چه خواهى كرد ؟ وزير گفت : خواهمش كشت . پسر وزير ، چشمان پر از اشك كرده ، گفت : اى پدر ، مشتاب بكشتنم كه در دست توام .\r\nآنگاه پدر از سينهء پسر برخاست و گفت : اى پسر ، انيس الجليس را به تو مىبخشم .\r\nبه شرط آن‌كه او را نفروشى و همواره زن خود نگاه دارى . پس سوگند ياد كرد و با پدر پيمان بست كه او را نفروشد و براى هميشه نزد خود نگاه دارد . آنگاه وزير ، كنيزك را به روى ببخشيد .\r\nعلى نور الدين با كنيز بعيش و نوش هميزيست و خداى تعالى حديث كنيز از ياد ملك بيرون برد . تا اينكه سالى بدين منوال گذشت . و معين بن ساوى نيز از ترس فضل بن خاقان با ملك سخن نميتوانست گفت . پس از يك سال ، روزى فضل بن خاقان از گرمابه با تن خوى كرده ، بدر آمد . هوا در وى گرفته ، رنجور گشت و ببستر افتاد . تا همه روزه رنجوريش فزونتر ميشد . تا اينكه روزى نور الدين را حاضر آورد و گفت : اى فرزند ، از روز رسيده ، نتوان گريخت و از روزى نارسيده ، نتوان خورد . همه كس ، جام مرگ خواهد نوشيد . اى فرزند ، وصيت من بر تو اين است كه پرهيزكار شو و عاقبت بين باش . پس شهادتين گفته ، مرغ روحش در فردوس ، آشيان گرفت . و از قصر ، فرياد كنيزان و غلامان و خانگيان بلند شد . ملك و اهل مملكت باخبر شدند . امرا و وزرا و مردم شهر همگى حاضر آمدند و از جملهء حاضران ، معين بن ساوى وزير بود . پس فضل ابن خاقان را به خاك سپردند و بقعه بر خاكش ساختند و قاريان بنشاندند . و نور الدين بحزن و ماتم بنشست و ديرگاهى ملالت داشت . روزى نشسته بود كه يكى از دوستان پدرش در بكوفت . چون در بگشودند ، آن شخص دست نور الدين ببوسيد و گفت : آقاى من ، كيست كه او را پدر نمرده باشد ؟ اين جهان ،\r\n\r\n","description":"","footnote":"","page_name":" 175 ","page_number":223},
  {"content":"\r\n\r\nگذرگاه سيّد اولين و آخرين است . تو حزن و اندوه بيك سو نه و خاطر از كدورت پاك كن . پس نور الدين را از اين سخنان ، ملالت كم شد و غرفه را فرش گستردند و در آنجا بنشست و ده تن از فرزندان بزرگان به دو گرد آمدند و بعيش و نوش مشغول گشتند . و همه روزه خوردى و خوراندى و بخشيدى . تا اينكه روزى وكيل خرج بنزد وى آمد و گفت : اى خواجه ، اين گونه بخششها مال را فانى كند . مگر نشنيدهء كه گفته‌اند : هركه خرج كند و دخل نشمارد ، به زودى فقير شود .\r\nنور الدين چون اين بشنيد ، با گوشهء چشم بسوى وكيل نگاه كرده ، گفت : نه كسى را بخل ، بىنياز كند و نه كسى را بذل ، محتاج سازد . و اين سخنان به گوش من فرو نرود . وكيل از پيش نور الدين بيرون آمد .\r\nو نور الدين همچنان بذل و بخشش پيش گرفت و هريك از يارانش كه ميگفت فلان چيز يا فلان خانه خوبست ، نور الدين ميگفت : آن را به تو بخشيدم . و پيوسته در صبح و شام ، خوان بياران هميگسترد . تا يك سال بدين منوال گذشت .\r\nپس از يك سال ، روزى نور الدين با ياران نشسته بود كه وكيل نزد وى آمده ، بسر گوشى گفت : يا سيدى ، از آنچه برحذر بودم ، پيش آمد . اكنون مساوى يك درم نقد و جنس ندارم . چون نور الدين اين سخن بشنيد ، سر به زير افكند و بحزن و ملالت اندر شد . ياران ، اين معنى دريافتند . يكى از ايشان برخاسته ، اجازت رفتن خواست . نور الدين سبب پرسيد . پاسخ داد كه : زن من امشب بخواهد زائيد . تنها نتوانمش گذاشت . نور الدين جواز داده ، او برفت . و ديگرى برخاسته ، گفت : يا سيدى ، امروز برادرم پسر خود ، عقيقه خواهد كرد . من بايد بروم . پس يك‌يك اجازت گرفته ، ببهانهء برفتند . نور الدين تنها مانده ، انيس الجليس را نزد خود خواند و با او گفت : دانى كه چه بر من رسيد ؟ آنچه كه از وكيل شنيده بود ، با او بازگفت . انيس الجليس گفت : آقاى من ، چندى پيش خواستم كه اين حالت با تو بازگويم . شنيدم كه تو اين دو بيت همىخوانى :\r\n بيا ساقى آن راح ريحان نسيم * به من ده كه نه زر بماند نه سيم \r\n\r\n","description":"","footnote":"","page_name":" 176 ","page_number":224},
  {"content":"\r\n\r\n زرى را كه بىشك تلف در پى است * بمى ده كه درمان دلها مى است \r\nآنگاه سكوت كرده و سخنى نگفتم . نور الدين گفت : يا انيس الجليس ، تو ميدانى كه من ، مال بياران صرف كرده‌ام و گمان ندارم كه مرا بچنين روز ترك كنند و پاداش نيكوئيهاى من بجا نيارند . اكنون من برخاسته ، نزد ايشان روم . شايد سرمايه از ايشان گرفته ، به بيع و شرا بنشينم و لهو و لعب ترك كنم . انيس الجليس گفت : از ايشان سودى نخواهى ديد . نور الدين ، سخن او را نپذيرفته ، برخاست و بيرون شد و كوچه‌ها هميگشت تا به محلتى رسيد كه ده تن يارانش در آنجا بودند . آنگاه بدر خانه يكى از ياران بايستاد و در بكوفت . كنيزى بدر آمد .\r\nنور الدين گفت كه : بخواجه‌ات بگو كه على نور الدين بر در ايستاده و چشمش به راه فضل و احسان تو باز است . كنيز رفته ، خواجه را با خبر كرد . خواجه بانگ بر كنيز زد و گفت : باز گرد و بگو كه خواجه به خانه اندر نيست . كنيز برگشت و سخن خواجه به نور الدين گفت . نور الدين با خود گفت : اگر اين يكى حق نعمت ندانست و پاس صحبت نگاه نداشت ، شايد ديگران چنين نباشند . پس بدر خانهء رفيق ديگر رفت . او نيز چنان گفت كه رفيق نخستين گفته بود . نور الدين با خود گفت : ناچار همه ياران بر محك امتحان زنم . شايد در آن ميانه ، يكى ثابت قدم باشد . پس در خانهء ياران ، يكان يكان رفته ، در بكوفت . و ايشان خويشتن را بر او آشكار نكردند .\r\nعلى نور الدين بنزد انيس الجليس رفته ، به او گفت . گفت : آقاى من ، نگفتمت كه دوستى ايشان ، سودى ندارد ؟ نور الدين گفت كه : هيچ كدام ايشان روى به من ننمودند . انيس الجليس گفت : آقاى من ، متاع خانه را به فروش و صرف كن . نور الدين ، همه روزه چيز هميفروخت تا در خانه ، چيزى نماند . و با انيس الجليس گفت : اكنون چه بايد كرد ؟ انيس الجليس گفت : تدبير اينست كه مرا ببازار برده ، بفروشى . تو ميدانى كه پدرت مرا بده هزار دينار خريده ، شايد خدا گشايشى كرامت فرمايد و اگر خدا بخواهد باز ما را به يكديگر خواهد رسانيد .\r\n\r\n","description":"","footnote":"","page_name":" 177 ","page_number":225},
  {"content":"\r\n\r\nگفت : اى انيس الجليس ، جدائى تو بر من آسان نيست و من از تو شكيبا نتوانم بود . انيس الجليس گفت : به من نيز بسى دشوار است . ولى چاره نيست . پس نور الدين ، دست انيس الجليس را گرفته ، اشك از چشمانش هميريخت . آنگاه انيس الجليس را نزد دلال برده ، گفت : بهر قيمتى كه خود ميدانى ارزش دارد ، به فروش . دلال گفت : يا نور الدين ، مگر اين انيس الجليس است كه پدر تو او را از من بده هزار دينار بخريد ؟ نور الدين گفت : آرى .\r\nپس دلال صبر كرد تا بازاريان از هر سو گرد آمدند . دلال برخاسته ، ندا همىداد و مدحت انيس الجليس همىكرد . تا اينكه يكى از بازرگانان ، چهار هزار و پانصد دينار قيمت داد و بگفتگو اندر بودند كه معين بن ساوى وزير از آنجا بگذشت . نور الدين را ديد كه ايستاده است . و با خود گفت : از بهر چه ايستاده است ؟ او را بضاعت كنيز خريدن نمانده است . شايد تهى دست گشته ، كنيز همىخواهد بفروشد . اگر چنين باشد ، دل من آرام خواهد گرفت . پس دلال را آواز داد . دلال ، زمين ببوسيد . وزير گفت : اين كنيز را كه مدحت هميكنى ، من مشترى هستم . دلال ، كنيزك را نزد وزير آورد . وزير ، شمايل نيكوى وى را بديده ، بستهء كمندش گرديد و از قيمتش باز پرسيد . دلال گفت : تا چهار هزار و پانصد دينار رسيده . بازرگانان چون وزير را مشترى ديدند و ستمگرى او را ميدانستند ، پراكنده شدند و قيمت افزون نتوانستند كرد . پس وزير بدلال گفت :\r\nديگر ايستادنت از بهر چيست ؟ من كنيز را به چهار هزار و پانصد دينار خريدم .\r\nدلال نزد على نور الدين رفته ، گفت : كنيز را بىبها بردند . نور الدين سبب باز پرسيد . دلال گفت : ما همىخواستيم كه در قيمت بگشائيم . نخستين بازرگانى كه قيمت داده ، چهار هزار و پانصد دينار بود . و نوبت افزون كردن به ديگرى نرسيده بود كه اين ستمكار ببازار آمد و كنيزك را بديد و به همان قيمت قبول كرد . گمان دارم كه كنيزك را بشناخت . اگر همان قيمت را بدهد ، از فضل پروردگار خواهد بود . مرا بيم آن است كه براتى نوشته ، به ديگرى حواله كند و او را در غيبت تو بسپارد كه چيزى مده و همه روزه مطالبه كنى و او مسامحه و مماطله كرده ، بفردا\r\n\r\n","description":"","footnote":"","page_name":" 178 ","page_number":226},
  {"content":"\r\n\r\nو فرداى ديگر بيفكند . پس آنگه ترا برنجانند . برات از تو بگيرند و آن را بدرند .\r\nآنگاه تمامت قيمت كنيز را زيان خواهى كرد . نور الدين چون اين سخنان بشنيد ، گفت : تدبير چيست ؟ دلال گفت : من راهى بنمايم كه اگر آن را پيش گيرى ، بسى سود خواهى كرد . و آن اينست كه همين ساعت بيا كنيز را از دست من بگير و طپانچه بزن و با او بگو كه بسوگند خويش وفا كرده ، ترا ببازار آوردم و بدلالت دادم كه بفروشد . اكنون بيا تا به خانه رويم . اى نور الدين ، اگر تو بدينسان كنى ، وزير چنان داند كه از بهر سوگندى كه ياد كردهء ، او را به بازار آوردهء . نور الدين گفت : تدبير همين است . پس دلال پيش رفته ، دست كنيز بگرفت و با وزير گفت :\r\nصاحب كنيز ، اين جوان است كه همىآيد .\r\nچون نور الدين نزد دلال رسيد . كنيز از دست دلال بگرفت و طپانچه بر او زد و گفت : من از بهر سوگندى كه ياد كرده بودم ، ترا ببازار آوردم . اكنون به خانه بازگرد و ازين پس مخالفت مكن و گرنه من به قيمت تو محتاج نيستم كه ترا بفروشم . من اگر از چيزهاى خانه بارها بفروشم ، هربار به قيمت تو چيز خواهم فروخت . معين بن ساوى بنور الدين خشم آورده و گفت : اى تخمه حرام ، هنوز ترا چيز مانده كه بفروشى ؟ نور الدين ، جوانى دلير و مردانه بود . اين سخن بر خود هموار نكرد و كمر ابن ساوى را گرفته ، از زين به زمين انداخت . ابن ساوى در ميان خاك و گل بغلطيد و على بن خاقان ، مشت بر وى هميزد تا آن‌كه مشتى بر دهانش آمده و دندانهاى او فرو ريخت و خون از دهانش ، زنخ او رنگين كرد . و ده تن از خادمان ابن ساوى با او بودند . چون كردار على نور الدين را با خواجهء خويش بديدند ، دست بخنجر و شمشير بردند . بازرگانان و مردم شهر از آنجا كه على نور الدين را دوست ميداشتند ، بخادمان گفتند : اگر ابن ساوى ، وزير است ، على بن فضل ، وزيرزاده است . گاهى باهم به صلح و گاهى بجنگ اندرند . اگر شما بعلى نور الدين هجوم آوريد ، شايد از شما ضربتى به او رسد . آنگاه بكشتن خواهيد رفت . صواب اين است كه شما در ميان ايشان داخل نشويد و ايشان را به حال خود گذاريد . خادمان ، سخن مردم بپذيرفتند . على بن فضل ، چندان‌كه\r\n\r\n","description":"","footnote":"","page_name":" 179 ","page_number":227},
  {"content":"\r\n\r\nخواست ، ابن ساوى را بزد و در گل و خاكسترش فرو برد . آنگاه كنيزك را گرفته ، بسوى خانه آمد .\r\nو اما ابن ساوى به خون و گل و خاكستر آغشته ، پيش ملك رفت . ملك گفت : اين چه حالتست ؟ گفت : اى ملك ، امروز از بازار ميگذشتم . خواستم كنيزك طباخ بخرم . در ميان كنيزكان ، كنيزى ديدم كه به آن خوبى كس نديده بود . دلال گفت : اين از آن على بن خاقان است كه ملك ، ده هزار دينار به پدر او داده بود كه كنيزى بخرد . چون اين كنيز را بخريد و نيكوئى او را بديد ، به پسرش بخشيد . چون فضل بن خاقان بمرد ، پسرش راه تبذير و زياده روى پيش گرفت تا كارش به فقيرى كشيد . كنيز را به دلال داده كه بفروشد و بازرگانان ، او را قيمت داده ، اندك‌اندك افزوده‌اند تا به چهار هزار و پانصد دينار رسيده . من به او گفتم :\r\nبهتر اين است كه او را از بهر ملك ، شرا كنم . آنگاه با على بن خاقان گفتم : قيمت كنيز از من بستان . گفت : من كنيز به هركسى ميفروشم و به تو نميفروشم . گفتم : از براى خود نميخواهم . از بهر ملك ميخواهم . چون اين سخن بشنيد ، خشمگين گشته ، مرا از خانهء زين فروكشيد . چون من پير و ناتوان بودم ، مرا بدينسان كرد كه مىبينى . اين بگفت و گريان شد . چون ملك آن حالت بديد و مقالت بشنيد ، بخشم اندر شد . و چهل تن شمشيرزن را گفت كه بخانهء على بن خاقان رفته ، غارت كنند و خانه‌اش را ويران سازند و او را با كنيزك گرفته ، بازوان ببندند و پيش ملك آورند . خادمان ، قصد خانهء على بن خاقان كردند .\r\nسنجر نامى از ايشان كه پروردهء احسان فضل بن خاقان بود ، بر خود هموار نكرد كه ولى نعمت‌زادهء او را با خوارى و مذلت دستگير كنند . خود را زودتر از ديگران بخانهء على بن خاقان رسانيد و گفت : ابن ساوى دام بر تو نهاده . اگر ترا بدست آورد ، جان در نخواهى برد . عنقريب است كه چهل تن از خادمان رسيده ، ترا دستگير سازند . همين ساعت ، كنيزك را برداشته ، بگريز . پس سنجر ، دست بر جيب برده ، چهل دينار بدر آورد و بنور الدين داده ، گفت : يا سيدى ، اگر زياده برين زر ميداشتم ، مضايقه نميرفت . نور الدين ، زرها بستد و انيس الجليس\r\n\r\n","description":"","footnote":"","page_name":" 180 ","page_number":228},
  {"content":"\r\n\r\nرا از چگونگى آگاه كرده ، در حال ، از شهر بدر شدند و هميرفتند تا بكنار دريا رسيدند . ديدند كه كشتى را همىخواهند برانند و ناخدا بكنار كشتى ايستاده ، ميگويد : هركس توشه فراموش كرده و يا چيزى بر جا گذاشته ، زودتر كار انجام داده ، بيايد . مردم كشتى گفتند : هيچ كارى نداريم . ناخدا گفت طنابها باز كردند و بادبان بيفراشتند . در حال ، نور الدين پرسيد و گفت : اى ناخدا ، بكدام شهر خواهى رفت ؟ ناخدا گفت : بدار السلام بغداد خواهم رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سى و چهار برآمد\r\nگفت : اى ملك جوان بخت ، چون رئيس كشتى پاسخ داد كه ببغداد همىروم ، نور الدين با انيس الجليس بكشتى نشستند . و ناخدا كشتى براند كه كشتى چون مرغ ، پريدن گرفت . و باد مراد بوزيدن آمد . نور الدين و انيس الجليس را كار بدينگونه شد . و اما غلامان سلطان بخانهء نور الدين آمده ، درها بكندند و غرفه‌ها بشكستند . از نور الدين اثرى نيافتند . خانه را ويران كرده ، خبر پيش سلطان بردند كه نور الدين پديد نگشت . سلطان را خشم فرو گرفت . گفت : در هر جا كه هست ، بايدش بدست آوريد . ابن ساوى گفت : كس چون من نتواند كه او را پاداش دهد .\r\nپس ملك بفرمود كه ندا در شهر بدادند كه : هركس نور الدين را پديد آورد ، هزار دينار زر و خلعت گرانبها از ملك جايزه دارد . آن كس كه او را پنهان دارد و يا جاى او دانسته ، نگويد ، مستوجب عقوبت ملك خواهد بود . خادمان و مردم شهر ، نور الدين را جستجو همىكردند .\r\nو ليكن نور الدين با انيس الجليس ، سلامت بساحل رسيدند . پنج دينار بناخدا داده ، از كشتى بدر آمدند و همىرفتند كه پيشرو قضا ، ايشان را به باغهاى بغداد رهنمون شد . بكوچهء رسيده ، ديدند كه آب زده و رفته‌اند و اين سو و آن سوى كوچه ، مصطبه‌هاست و در چندين جا حوضهاى سنگ پر از آب صاف\r\n\r\n","description":"","footnote":"","page_name":" 181 ","page_number":229},
  {"content":"\r\n\r\nاست و آن كوچه ، سرپوشيده بود و در بنگاه كوچه درى بود ، بسته . نور الدين با انيس الجليس گرفت : خوب جاى آسايش است . در حال ، بفراز مصطبه نشسته ، روى از گرد راه بشستند و خوردنى خورده ، بخسبيدند . قضا را اندر در ، باغى بود كه باغ تنزهش ميگفتند . و بباغ اندر ، قصرى بود كه قصر تفرجش ميناميدند . و خليفهء هرون الرشيد ، هرگاه كه ملول و دلتنگ گشتى ، به آن باغ و قصر درآمدى . و در آن قصر ، خليفه ، ايوان چهل درى داشت و هشتاد قنديل بلور بدانجا آويخته و هشتاد شمعدان زرين با شمعهاى كافورى گذاشته بودند . چون خليفه بر ايوان بر نشستى ، درها ميگشودند و شمعها مىافروختند و اسحاق موصلى و كنيزان نغمه پرداز ، نغمه همىپرداختند و خليفه را نشاط و انبساط روى ميداد .\r\nدر آن باغ ، مرد پيرى باغبان بود كه شيخ ابراهيم نام داشت . و از خليفه بشيخ ابراهيم باغبان فرمان رفته بود كه اگر بيگانگان بباغ اندر آيند يا بگرد باغ بگردند ، باغبان ايشان را بيازارد . در آن حال ، باغبان بسوى باغ آمد و دو تن به زير يك چادر در فراز مصطبه خفته يافت . گفت : مگر اينها ندانسته‌اند كه خليفه مرا امر فرموده كه هركسى را در اينجا ببينم ، بكشم ؟ آنگاه پيش رفته ، دبوسى را كه در دست داشت ، بلند كرد كه ايشان را بزند . با خود گفت : شايد اينان غريب باشند و فرمان خليفه را ندانند . همان بهتر كه چادر برداشته ، بدانم كه ايشان غريب‌اند يا نه . پس چادر بيك سو كرده ، آن ماه طلعتان را بديد . با خود گفت كه : اين هر دو زيبامنظر را آزردن نشايد . باز چادر بر ايشان بينداخت و در زير پاى نور الدين نشسته ، پاى او همىماليد . كه نور الدين چشم باز كرد . مرد سال خوردهء را ديد كه پاى او همىمالد . شرمگين گشته ، پاى خويشتن جمع كرد و راست بنشست و دست شيخ ابراهيم را گرفته ، ببوسيد . شيخ ابراهيم گفت : اى فرزند ، از كجائيد ؟ نور الدين گفت : اى شيخ ، غريب هستيم . اين بگفت و گريان شد . شيخ ابراهيم گفت : اى فرزند ، پيغمبر عليه السلام بگرامى داشتن غريبان وصيت فرموده . برخيزيد و بباغ اندر تفرج كنيد . نور الدين گفت : اى شيخ ، باغ از آن كيست ؟ شيخ ابراهيم خواست كه ايشان بيم نكنند و بخاطر آسوده بباغ اندر\r\n\r\n","description":"","footnote":"","page_name":" 182 ","page_number":230},
  {"content":"\r\n\r\nآيند . گفت كه : اين باغ از پدران من ميراث مانده . على نور الدين چون اين بشنيد ، او را سپاس گفت . آنگاه شيخ از پيش و ايشان بر اثر او بباغ اندر شدند . باغى ديدند خرّم . بدانسان كه شاعر گفته :\r\n درخشان لاله در وى چون چراغى * وليك از دود او بر جانش داغى \r\n\r\n","description":"","footnote":"","page_name":" 183 ","page_number":231},
  {"content":"\r\n\r\n شقايق بر يكى پاى ايستاده * چو بر شاخ زمرّد جام باده \r\nپس باغبان ، ايشان را بقصر آورد . على نور الدين در منظره بنشست و شيخ ابراهيم ، خوردنى ، همه‌گونه ميوه‌ها حاضر آورد . ايشان خوردنى خورده ، دست بشستند . على نور الدين با شيخ ابراهيم گفت كه : احسان بر ما تمام كردى . و آنگاه تمامتر است كه شربت نيز بهر ما بياورى . شيخ ابراهيم ، قدحى شربت بياورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سى و پنجم برآمد\r\nگفت : اى ملك جوان بخت ، كار چنين بود تا اينكه سه پاس از شب برفت .\r\nانيس الجليس با شيخ ابراهيم باغبان گفت : اگر اجازت دهى ، يكى ازين شمعها برافروزم . شيخ ابراهيم گفت : برخيز و بجز يك شمع ميفروز . چون برپاى خاست ، همهء شمعها برافروخت و بنشست . آنگاه نور الدين با شيخ ابراهيم گفت :\r\nمن از منادمت تو چه بهره دارم كه هيچ سخن من نپذيرى ؟ اگر اجازت دهى ، من هم قنديلى برافروزم . ابراهيم گفت : برخيز و يك قنديل بيش ميفروز و تو بدانسان مكن كه همسر تو كرد . پس نور الدين برخاسته ، تمامت قنديلها برافروخت و در و ديوار ايوان درخشيدن گرفت .\r\nقضا را در همان ساعت ، خليفه در منظرهء كه بدجله نگريستى ، نشسته ، تفرج ميكرد . ديد عكس قنديلها و شمعها بدجله اندر همىنمايد . پس نظر بسوى باغ كرد . ديد كه دود از شمعها و قنديلها بلند گشته ، پرتو آنها باغ و قصر را فرو گرفته . پس جعفر برمكى وزير را بخواست و گفت : اى وزير بىتدبير ، تو وزير منى و مرا از آنچه در بغداد روى ميدهد ، آگاه نميكنى ؟ جعفر برمكى گفت : چه روى داده ؟ خليفه گفت : اگر شهر بغداد از من نگرفته‌اند ، چگونه در و ديوار قصر تفرج و باغ تنزه ، از پرتو شمعها و قنديلها درخشان و درهاى ايوان باز است ؟ اگر خلافت را از من نگرفته‌اند ، كه ياراى اين دارد كه چنين كارها تواند كرد ؟ جعفر\r\n\r\n","description":"","footnote":"","page_name":" 184 ","page_number":232},
  {"content":"\r\n\r\nرا گونه زرد شد و اندامش بلرزيد و سر بركرده ، باغ و قصر را ديد كه خرمن آتش است و پرتو آن بنور ماه ، غالب آمده . جعفر خواست كه شيخ ابراهيم باغبان را دست‌آويز كرده ، معذرت گويد . گفت : اى خليفه ، هفتهء گذشته ، شيخ ابراهيم با من گفت كه : همىخواهم در زندگانى تو و خليفه ، بزمى از براى ختنه‌سوران پسران خود فروچينم . گفتم : قصد تو چيست ؟ گفت : قصد من اينست كه از خليفه اجازت خواهى كه من با فرزندان و پيوندان خود در قصر تنزه بگرائيم . من به او گفتم : انشاء اللّه خليفه را آگاه سازم . و فراموش كردم كه خليفه را آگاه سازم . خليفه گفت : گناه تو يكى بود و اكنون دو شد . نخستين گناه آن‌كه مرا آگاه نكردى و گناه دوم اينكه قصد شيخ ابراهيم اين بوده است كه زر و مالى به دو داده شود تا اسباب شادى فراهم آورد . تو خود چيزى ندادى و مرا نيز آگاه نكردى . جعفر گفت : اى خليفه ، فراموش كردم . خليفه گفت : بروح نياكانم كه بايد بقيت شب را در پيش او بروز آورم . كه او مردى است نكوكار و با فقرا همنشين است و مسكينان دوست دارد و بر مشايخ ارادت ميورزد . گمان دارم كه امشب از همهء طوايف ، جمعى در نزد او باشند . ناچار بسوى او بايد رفت . شايد كه يكى در آنجا حاجت از من بخواهد كه سود دنيا و آخرت من در آن باشد و شايد كه بودن من در آنجا سودى بشيخ ابراهيم داشته باشد و او با دوستانش از بودن من شادان شوند . جعفر گفت : اى خليفه ، از شب بسيار گذشته و چيزى نمانده و ايشان در اين ساعت پراكنده خواهند شد . خليفه گفت : ناچار بايد رفت . جعفر خاموش شد و حيران بايستاد .\r\nآنگاه خليفه برخاست و با جعفر برمكى و مسرور خادم از دارالخلافه بيرون شد و در لباس بازرگانان ، كوچه‌ها همىنورديدند تا بدر باغ برسيدند .\r\nخليفه ديد كه در باغ باز است . با جعفر گفت : ببين كه شيخ ابراهيم در باغ را تا اين وقت شب باز گذاشته و او را عادت چنين نبود . پس داخل باغ شدند و هميرفتند تا بقصر برسيدند و بپاى قصر بايستادند . خليفه با جعفر گفت : من هميخواهم كه پيش از آن‌كه خويشتن بر ايشان بنمايم ، از جائى برايشان نگاه كنم\r\n\r\n","description":"","footnote":"","page_name":" 185 ","page_number":233},
  {"content":"\r\n\r\nو از واردات و كرامات مشايخ آگاه شوم كه ايشان را در خلوت ، جداگانه شوقى هست . پس خليفه ديد كه درخت ضخيم و بلندى در آنجا هست . با جعفر گفت :\r\nهميخواهم كه بفراز اين درخت شوم كه شاخهاى آن بمنظره‌هاى ايوان نزديكست تا به حالت ايشان نظاره كنم . پس خليفه بفراز درخت برشد و از شاخى بشاخى همىآويخت تا بشاخى برسيد كه بمنظره ايوان نزديك بود . و چشم بمنظره گذاشته ، همينگريست كه ديد پسرى و دخترى چون مهر و ماه نشسته‌اند و شيخ ابراهيم نيز در كنار ايشان به گفت‌وشنود بنشسته . خليفه چون شيخ ابراهيم باغبان را نافرمان يافت ، از درخت فرود آمد و با جعفر گفت : اكنون دانستم كه شيخ ابراهيم همواره نسبت به ما دروغ گفته و نافرمانى كرده است . تو نيز به فراز درخت شو تا آنچه من ديدم ، ببينى . جعفر چون اين بشنيد ، به فراز درخت برشد .\r\nديد كه شيخ ابراهيم در كنار على بن خاقان و انيس الجليس نشسته . پس با ديدن اين نافرمانى شيخ ، جعفر بيمناك گشت و از خشم خليفه بترسيد . از درخت به زير آمده ، از غايت شرمسارى نتوانست چيزى به خليفه بگويد . خليفه گفت : اى جعفر ، اين پسر و دختر را در اين قصر كه آورده ؟ كه من بدين زيبائى ، دختر و پسر نديده بودم . و گفت : اى جعفر ، بيا تا هر دو بفراز همان شاخ كه روبروى ايشانست ، برويم و تفرج بكنيم . پس هر دو در فراز درخت به همان شاخ جاى گرفتند و چشم بر ايشان دوختند . شنيدند كه انيس الجليس گفت : ايها الشيخ ، اگر آلت طرب ميداشتم ، عيش ما بسى تمام بود . شيخ ابراهيم چون اين بشنيد ، بر پاى خاست . خليفه با جعفر گفت : اين شيخ چه خواهد كردن ؟ جعفر گفت : نميدانم .\r\nشيخ ، ساعتى غايب شد . چون بازگشت ، عودى با خود بياورد . خليفه ، عود را نيك نظر كرد . ديد كه عود از آن اسحق نديمست . خليفه گفت : به خدا سوگند اگر نغمهء اين كنيز ، دلپسند نباشد ، همه را بكشم . و اگر دلپذير باشد ، از ايشان درگذرم و تنها ترا بكشم . جعفر گفت : خدايا چنان كن كه دلپذير نباشد . خليفه گفت : سبب اين سخن چه بود ؟ جعفر برمكى گفت : تا همه را بكشى و ما باهم انيس باشيم .\r\nخليفه بخنديد . پس انيس الجليس ، عود بگرفت و تارهاى آن محكم كرده ،\r\n\r\n","description":"","footnote":"","page_name":" 186 ","page_number":234},
  {"content":"\r\n\r\nچنانش بنواخت كه آهن همىگداخت . پس از آن اين دو بيت برخواند :\r\n توانگرى و جوانى و عيش و بوى بهار * شراب و سبزه و آب روان و روى نگار\r\nخوشست خاصه كسى را كه بشنود بصبوح * ز چنگ نغمهء زير و ز مرغ نالهء زار \r\nآنگاه خليفه گفت : اى جعفر ، در تمامت عمر ، چنين آواز طرب‌انگيز نشنيده بودم . جعفر برمكى گفت : انشاء اللّه خشم خليفه فرو نشست . خليفه گفت :\r\nآرى . خشم نماند . ولى همىخواهم كه بايوان رفته ، نزد ايشان بنشينم تا آواز دختر ، روبرو بشنوم . جعفر برمكى گفت : اى خليفه ، اگر تو به ايوان روى ، عيش بر ايشان حرام خواهى كرد . خاصه شيخ ابراهيم كه از بيم ، هلاك خواهد شد .\r\nخليفه گفت : اى جعفر ، بايد حيلتى به من بياموزى كه من بدان حيلت ، درون رفته ، از حقيقت اين كار آگاه شوم و ايشان نيز آگاهى من دانند .\r\nپس خليفه با جعفر از درخت به زير آمده ، بسوى دجله رفتند و درين كار شگفت مانده بودند . ديدند كه مردى صياد در پاى منظره‌هاى قصر ، صيد مىكند .\r\nقضا را خليفه چند وقت پيش از آن بشيخ ابراهيم باغبان فرمان داده بود كه :\r\nصيادان را مگذار كه در پاى منظره‌هاى قصر ، صيد ماهى كنند . و شيخ نيز صيّادان را منع كرده بود ، و لكن آن شب ، صيّادى كريم نام به قصد صيد بكنار دجله ميرفت . ديد كه در باغ باز است . با خود گفت كه : شايد شيخ باغبان بغفلت اندر باشد . همان بهتر كه از ماهيان پاى قصر ، غنيمتى بدست آرم . در حال ، به پاى قصر آمده ، صيد ماهيان همىكرد كه خليفه برسيد و او را بشناخت . گفت : اى كريم . كريم صيّاد نگاه كرده ، خليفه را بشناخت و زانوهاى او سست شد و گفت :\r\nاى خليفه ، نه من از فرمان خليفه سرپيچ گشته ، ماهيان پاى قصر صيد همىكنم .\r\nبلكه بىچيزى و فاقه مرا بر اين خلاف داشته است . خليفه گفت : اكنون باقبال من صيد كن . صيّاد ، پيش رفته ، فرحناك و شادان ، دام بر دجله انداخت . پس از\r\n\r\n","description":"","footnote":"","page_name":" 187 ","page_number":235},
  {"content":"\r\n\r\nساعتى ، دام بيرون كشيد و ديد همه‌گونه ماهيان بدام اندرند . خليفه فرحناك شد و گفت : اى كريم ، جامهاى خود بركن . كريم ، جامه بركند . جبّهء داشت پشمين وصله‌دار و شپش و كيك در آن چندان بودند كه آدمى را از جائى به جائى توانستند كشيد . و دستار از سر برگرفت . و او را سه سال ميشد كه نگشوده بود و هر ژنده كه بدست افتادى بر سر يكديگر فرو پيچيدى . پس خليفه نيز جامهاى حرير بكند و بصيّاد گفت : اينها را بپوش . خليفه ، جبّه صيّاد پوشيده ، دستار بر سر نهاد و دهان‌بندى بر دهان بست و بصيّاد گفت : تو از پى كار خويش رو . صياد ، پاى خليفه ببوسيد و شكر گذارد . شپشها در تن خليفه دويدن گرفتند . خليفه با دست راست و دست چپ ، شپش از گردن خود ربوده ، دور ميانداخت و با صيّاد مىگفت كه : چندين شپش بجامه اندر چيست ؟ صيّاد گفت : ايها الخليفه ، آنها هفتهء بيش ترا نيازارند . چون يك هفته بگذرد ، عادت كنى و گزيدنشان ندانى . خليفه بخنديد و گفت : واى بر تو . تا يك هفته ، اين جبه چون توانم پوشيد ؟ صياد گفت :\r\nسخنى با تو خواهم گفت . ولى ميترسم . خليفه گفت : بگو و باك مدار . صيّاد گفت : گويا كه خليفه ميخواهد صنعت صيّادى بياموزد و از آن صنعت ، منفعت بردارد . اگر قصد خليفه اين است ، همين جبه بسيار مناسبست . خليفه از سخن صيّاد بخنديد . صيّاد ، راه پيش گرفته ، برفت .\r\nو خليفه ، ماهيان بر سبدى گذاشته ، پارهء گياه سبز بر روى آنها ريخت و سبد برداشته ، نزد جعفر برمكى آمد . جعفر گمان كرد كه كريم صيّاد است . گفت :\r\nاى كريم ، چرا بدينجا آمدهء ؟ زودتر از اينجا برو و خويشتن از هلاك برهان كه خليفه امشب در اينجاست . خليفه چون سخن جعفر بشنيد ، چندان بخنديد كه بر پشت بيفتاد . جعفر گفت : شايد تو خليفه هستى ؟ خليفه گفت : آرى . خليفه‌ام و تو جعفر برمكى ، وزير من هستى . من و تو باهم بدينجا آمديم . جائى كه تو مرا نشناسى ، شيخ ابراهيم چگونه تواند شناخت ؟ تو همين جا بايست تا من بازگردم .\r\nپس خليفه بدر قصر بيامد و در بكوفت . شيخ ابراهيم گفت : كيست ؟ خليفه گفت :\r\nمنم . شيخ گفت : تو كيستى ؟ خليفه گفت : كريم صيّاد هستم . چون شنيدم تو مهمان\r\n\r\n","description":"","footnote":"","page_name":" 188 ","page_number":236},
  {"content":"\r\n\r\nدارى ، بهر تو ماهى آورده‌ام . و على بن خاقان و انيس الجليس ، ماهى دوست مىداشتند . از آن آواز ، خرسند گشتند و با شيخ ابراهيم گفتند : در بگشا و صيّاد را با ماهيان بياور . شيخ ، در بگشود . خليفه به صورت صيّاد ، داخل قصر شد و سلام كرد . شيخ ابراهيم گفت : مرحبا بدزد حيله باز كه با حيله بدينجا آمدهء . اگر راست ميگوئى ، ماهيان بما بنما . پس ماهيان را خليفه بايشان بنمود كه هنوز زنده بودند .\r\nانيس الجليس گفت كه : خوب ماهيانند . كاش سرخشان كرده بودى . شيخ ابراهيم با خليفه گفت : اى صيّاد ، برخيز ، ماهيان سرخ كن و زودتر بياور .\r\nخليفه بفرمان بشتافت و پيش جعفر برمكى رسيده ، گفت : اى جعفر ، ماهيان را سرخ كرده ميخواهند . جعفر گفت : بياور تا من سرخشان كنم . خليفه گفت : بارواح پدرانم سوگند كه جز من كس نبايد ماهيان بريان كند . پس خليفه به منزل باغبان رفت و در آنجا همهء اسباب ماهى بريان كردن پديد آورد . آنگاه آتش بيفروخت و تابه بر آتش نهاد و ماهيان را بسى خوب بريان كرد و در روى برگ انجير در طبقى نهاد و ليمو نيز از باغ چيده ، برطبق فرو چيد و به پيش ايشان بياورد . دختر و پسر با شيخ ابراهيم ، ماهيان بخوردند و دست بشستند . على نور الدين گفت : اى صيّاد ، بما احسان كردى و نيكوئيها بجا آوردى . در حال ، دست بجيب كرده ، سه دينار زر از آن زرها كه سنجر غلام داده بود ، بدر آورد و گفت : اى صيّاد ، معذورم دار كه اگر پيش از آن‌كه بچنين روز گرفتار شوم ، پيش من آمده بودى ، تلخى فقر از مذاق تو دور ميكردم و ترا از مال دنيا بىنياز مىساختم . و لكن باقتضاء وقت ، اينها را بگير . پس دينارها بخليفه انداخت . خليفه آنها را برداشته ، ببوسيد و بر جيب گذاشت . چون مراد خليفه ، همه آن بود كه نغمه‌هاى انيس الجليس بنيوشد ، با على بن خاقان گفت : بيش از حد احسان كردى . و ليكن قصد من اينست كه احسان تو بر من شامل گردد ، اين كنيزك بخواند تا من نغمه او بنيوشم . على نور الدين گفت : اى انيس الجليس ، بجان منت سوگند مىدهم كه از براى اين صيّاد بخوان كه آرزومند آواز تست . انيس الجليس چون سخن خواجه بشنيد ، عود بچنگ آورده ، بنواخت و اين دو بيت برخواند :\r\n\r\n","description":"","footnote":"","page_name":" 189 ","page_number":237},
  {"content":"\r\n\r\n اى صنم چنگ زن چنگ سبكتر بزن * پردهء مستان بساز راه قلندر بزن\r\nخوش بود اينك صبوح خاصه بوقت بهار * لشكر صبح آمدند ميكده را در بزن \r\nخليفه از شنيدن آن نغمات در وجد شد و از غايت طرب ، خوددارى نتوانست كرد . گفت : آفرين خداى بر جانت . على بن خاقان گفت : اى صيّاد ، همىبينم كه از اين كنيز و خواندن و عود نواختن او در طرب شدى . خليفه گفت :\r\nآرى ، به خدا سوگند . على نور الدين گفت : اگر ترا پسند افتاد ، كنيز بر تو هديه كردم . هديت خداوندان كرم كه از بخششهاى خود پشيمان نشوند . پس على بن خاقان بر پاى خاست و كنيزك را گرفته ، بخليفه كه به صورت صيّاد بود ، بداد و گفت : هديه از من بپذير . انيس الجليس ، نظر بسوى على بن خاقان كرد و گفت : يا سيّدى\r\n دورى ز برت سخت بود سوخته‌گان را * سخت است جدائى بهم آموختگان را \r\nعلى نور الدين چون اين بشنيد ، گفت :\r\n در هجر تو مرگ همنشينم بادا * منظور دو ديده آستينم بادا\r\nگر بىتو بكام دل بر آرم نفسى * يا رب نفس باز پسينم بادا \r\nخليفه چون سخن ايشان بشنيد ، از هم جدا كردن ايشان ، او را سخت دشوار شد و رو به على بن خاقان كرده ، گفت : اى خواجه ، مگر تو جنايتى كرده و يا غرامتى بر ذمهء تست و بدان سبب گريختهء ؟ على نور الدين گفت : اى صيّاد ، ماجرائى كه بر من و اين كنيز رفته ، اگر گفته آيد ، در عجب خواهى شدن . خليفه سوگند داد كه : حديث بازگو . اميد هست كه خلاص يا بى . على نور الدين گفت :\r\nحديث خود را نثر گويم يا نظم ؟ خليفه گفت : كلام نثر ، سخن گفتن است و كلام نظم ، در سفتن . پس نور الدين سر به زير افكنده و اين ابيات انشا نمود :\r\n به شهر بصره مرا بود مهربان پدرى * كه داشت در تن و چشمش مرا چو جان بصر \r\n\r\n","description":"","footnote":"","page_name":" 190 ","page_number":238},
  {"content":"\r\n\r\n يكى كنيزكى بهر نشاط من بخريد * بديع چهره و مجلس فروز و رامشگر\r\nز رنگ چهرهء او خانه‌ام پر از گلبرگ * ز بوى طرهء او كلبه‌ام پر از عنبر\r\nپدر نماند و تمامى به كار او كردم * بمانده بود مرا آنچه سيم و زر ز پدر\r\nمرا كنيزك من گفت رو مرا به فروش * چو ديد دست من بينوا تهى از زر\r\nگرفته دست نگارين شدم سوى بازار * كه جان خويش فروشم بها بيار و ببر\r\nهزار مشترى از بهر او پديد آمد * كه داشت روئى چون روى زهرهء ازهر\r\nدر آن ميانه يكى پير بدگهر برخاست * شمرد سيم ببرد آن نگار سيمين بر\r\nچو يار خويش بديدم شده روان با غير * زدند گفتى اندر روان من آذر\r\nبهر دو دست بر آويختم به دو از رشك * كه عشق و رشكند آميخته به يكديگر\r\nبكوفتم به زمين پير ديو گوهر را * گرفتم از وى آن لعبت پرى پيكر\r\nشدم به خانه بر انديشهء عدو كامد * غلامى از پدرم نام نيك او سنجر\r\nچه گفت گفت كه آن پير ناسپاس كنون * بر امير بيامد ز تو شكايت‌گر\r\nامير شهر بحبس تو نيز فرمان داد * ببند رخت از اينجا كه نيست جاى مقر\r\nنماز شام برون آمديم از بصره * من و كنيزك من با هزار گونه خطر\r\nهمان كنيزك دلبند و دلفريبست اين * كه دارم او را مانند جان همى در بر\r\nبهديه دادمش اينك ترا ايا صياد * كدام هديه كه از جان بود گرامىتر \r\nچون ابيات بانجام رسانيد ، خليفه گفت : اكنون قصد كدام شهر دارى ؟ على بن خاقان گفت : شهرهاى خدا بسيار است . خليفه گفت : من بسلطان محمد بن سليمان زينى ، خط نويسم . چون آن خط بخواند ، ترا آسيبى نرساند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سى و ششم برآمد\r\nگفت : اى ملك جوان‌بخت ، چون خليفه گفت : من خطى بسلطان محمد بن سليمان\r\n\r\n","description":"","footnote":"","page_name":" 191 ","page_number":239},
  {"content":"\r\n\r\nزينى نويسم ، على نور الدين گفت : چگونه مىشود كه صيّادى به ملوك ، خطى نويسد ؟ هرگز اين نخواهد شد . خليفه گفت : راست گفتى . و لكن من سبب را با تو بازگويم . كه من او در يك دبستان پيش يك آموزگار بوديم . او را بخت ، يارى كرده ، سلطان بصره شد . و خدا مرا صياد كرد . اما او بسيار وفادار و حق‌شناس است . من هيچ تمنى ازو نكرده‌ام ، مگر اينكه حاجت من برآورده . على خاقان چون اين بشنيد ، گفت : بنويس . خليفه ، قلم و دوات گرفته ، پس از نوشتن بسم اللّه بنوشت كه : اين كتاب از هرون الرشيد بن مهديست بسوى سلطان محمد بن سليمان زينى كه پروردهء نعمت منست و او را بپارهء از مملكت خود نايب كرده‌ام .\r\nبايد در همان ساعت كه اين كتاب زيارت كند و اين خطاب بنيوشد ، خويشتن از نيابت معزول دانسته ، على بن خاقان را بر جاى خود بنشاند و فرمان را مخالفت نكند ، و السلام . پس نوشته را بعلى بن خاقان داد . على بن خاقان ، كتاب گرفته ، در حال ، از ايوان به زير آمد و ببصره روان شد .\r\nآنگاه شيخ ابراهيم با خليفه گفت : اى پست‌ترين صيادان ، دو ماهى از براى ما بياوردى كه به نيم درم ارزش نداشتند . سه دينار از ما بگرفتى . اكنون ميخواهى كنيز را نيز از دست ما بگيرى ؟ خليفه چون سخن باغبان بشنيد ، بانگ بر وى زد و بمسرور سيّاف اشارت رفت كه خود را آشكار كند و بشيخ حمله آورد . و اما جعفر وزير در همان ساعت كه خليفه ، جامه بصياد داده بود ، كسى را بدار الخلافه فرستاده بود كه جامه از براى خليفه بياورد و از قضا جامه ، حاضر آورده بودند . در حال ، خليفه جبّه و دستار كريم صياد بركند و بدان شخص كه جامه آورده بود ، بداد و خود ، جامه‌هاى خلافت در بر كرد و پيش شيخ ابراهيم بايستاد . شيخ ابراهيم چون خليفه را ديد ، بشناخت . مبهوت شد و از شرمسارى ، انگشتان همىخائيد و با خود ميگفت كه : من بخواب اندرم و يا بيدارم ؟ خليفه گفت : ايها الشيخ ، اين چه حالتست ؟ شيخ ، خويشتن از كرسى به زير انداخته ، زمين ببوسيد و اين دو بيت بخواند :\r\n\r\n","description":"","footnote":"","page_name":" 192 ","page_number":240},
  {"content":"\r\n\r\n اين دو چيزم بر گناه انگيختند * بخت نافرجام و عقل ناتمام\r\nگر عقوبت ميكنى مستوجبم * ور ببخشى عفو بهتر كانتقام \r\nپس خليفه ازو درگذشت . و كنيز را فرمود كه : بايد بدار الخلافه روى .\r\nچون كنيز بدار الخلافه رسيد ، خليفه از براى او منزلى جداگانه داد و خادمان و كنيزان از براى او بگماشت و با او گفت : بدان كه خواجهء ترا بسلطنت بصره فرستادم . انشاء اللّه تعالى ، خلعت از براى او خواهم فرستاد . ترا نيز با خلعت روانه سازم . كنيز در منزل خود بنشست . و اما على بن خاقان ، همىرفت تا به بصره رسيد و بقصر سلطان برفت و فريادى بلند بركشيد كه سلطان فرياد وى بشنيد و او را بخواست . چون در پيش سلطان حاضر شد ، كتاب خليفه به دو داد . چون خط خليفه بديد ، برپاى خاست و سه كرة ، كتاب ببوسيد و گفت : بجان و دل ، فرمان خليفه پذيرفتم . پس چهار قاضى و وزير و اميران را بخواست كه خويشتن معزول كرده ، ولايت به نور الدين بسپارد . در حال ، ابن ساوى وزير حاضر شد . سلطان ، كتاب خليفه به دو داد . چون كتاب بخواند ، بدريد و بر دهان نهاده ، بخائيد . سلطان محمد در خشم شده ، گفت : اين چه كار است كه كردى ؟ معين بن ساوى گفت :\r\nعلى بن خاقان ، خليفه را نديده و با وزير او نيز ملاقات نكرده . بلكه ورقهء به دستش افتاده كه از خليفه توقيعى در آن ورقه بوده است و از مكارى ، هرچه خواسته ، نوشته است . چرا تو فريب تزوير او خورده ، خويشتن را معزول ميكنى ؟ نه از خليفه توقيعى رسيده و نه خليفه ، كس فرستاده . اگر او را سخن راست بودى ، حاجبى با خويشتن بياوردى . تو اكنون او را به من بسپار كه من او را بزندان كرده ، حاجبى به شهر بغداد بفرستم و چگونگى معلوم كنم . سلطان محمد را تدبير او پسند افتاد و بخادمان گفت على بن خاقان را بر زمين افكندند و چندان بزدند كه بيهوش شد . پس از آن به حكم سلطان ، بند بر پايش نهادند و بزندان‌بانى كه قطيط نام داشت ، فرمان رفت كه نور الدين را در زندان كرده ، شب و روز بيازارد .\r\nو زندان‌بان ، على بن خاقان را بزندان برد و مصطبه را رفته و آب زده ،\r\n\r\n","description":"","footnote":"","page_name":" 193 ","page_number":241},
  {"content":"\r\n\r\nفرش بگسترد و متكا بنهاد . على بن خاقان را بدانجا نشاند و بند ازو برداشت و نكوئى به او همىكرد . و اما سلطان ، همه روزه زندان‌بان ، حاضر آورده ، به آزردن على نور الدين تأكيد ميكرد . و زندانبان چنان مينمود كه آزارش همىكنم . ولى مهربانى ميكرد . تا اينكه چهل روز بر اين بگذشت . روز چهل و يكم ، هدايا از جانب خليفه آوردند . سلطان محمد را شگفت آمد و با نزديكانش مشورت كرد كه : اين هدايا چيست و از بهر كيست ؟ همگى گفتند : هدايا از بهر سلطان جديد است . مگر معين بن ساوى كه گفت : ميبايست روز نخست او را بكشى . سلطان گفت : كشتن او را خوب بخاطرم آوردى . اكنون بزندان رو و او را بياور تا بكشم .\r\nابن ساوى گفت : همىخواهم كه منادى در شهر ندا دهد كه هركس قصد تماشاى كشته شدن على بن خاقان دارد ، پاى قصر حاضر آيد . تا اينكه مردم شهر جمع آيند و دشمن مرا بدين حالت ببينند . سلطان گفت : هرچه خواهى بكن .\r\nپس وزير از نزد سلطان برآمد و با شحنه گفت كه منادى بفرستد و بدان‌گونه ندا دهد .\r\nچون منادى ، ندا در داد ، مردم محزون و گريان شدند و كودكان نيز در دبستانها از شنيدن آن ندا بگريستند و گروهى از مردم بپاى قصر شتافتند و گروهى با وزير بسوى زندان رفتند كه نور الدين را بياورند . چون وزير با خادمان بزندان رسيد ، بانگ بر قطيط زندان‌بان زد كه : آن ناپاك‌زاده را بياوريد . قطيط گفت : ايها الوزير ، بس كه او را آزرده‌ام ، نزار گشته و از هلاكش چيزى نمانده .\r\nپس قطيط بزندان اندر شد و جامه‌هاى نور الدين را بركند و جامهء كهن بر وى بپوشانيد و بنزد وزيرش آورد . نور الدين ، دشمن خود را ديد كه به انتظارش ايستاده و بكشتن او آماده است . گريان شد و گفت : از مكافات دهر ، ايمنى ؟ ابن ساوى گفت : اى پسر فضل ، مرا با اين سخن ميترسانى ؟ امروز ترا بكشم و دماغ مردم بصره بر خاك مالم و سخن ترا ننيوشم و گوش به سخن شاعر همىكنم كه گفته است :\r\n دمى آب خوردن پس از بد سگال * به از عمر هفتاد و هشتاد سال \r\n\r\n","description":"","footnote":"","page_name":" 194 ","page_number":242},
  {"content":"\r\n\r\nپس ابن ساوى گفت على ابن خاقان را بر استرى بنشاندند و بر كوچه و بازار ندا همىدادند كه : اينست پاداش آن‌كه بر خليفه ، دروغ بندد و در فرمان خليفه ، تزوير كند . چون به شهر اندر بسى گردانيدند ، آنگاه به پاى قصر بياوردند و به جلادش سپردند . جلاد با نور الدين گفت : المأمور معذور . و اگر حاجتى دارى ،\r\n\r\n","description":"","footnote":"","page_name":" 195 ","page_number":243},
  {"content":"\r\n\r\nبا من بگو كه از زندگى تو ساعتى بيش نمانده . چون سلطان در منظرهء ايوان نشيند ، تو كشته خواهى شد . على بن خاقان به چپ و راست نگاه كرده ، گريان شد .\r\nمردم نيز بر احوال او بگريستند . جلاد برخاسته ، قدحى آب به او داد . ابن ساوى چون اين بديد ، از جا برخاسته ، قدح بشكست و آب بريخت و بر جلاد خشمگين شد و بكشتن نور الدين فرمان داد . مردم بصره ، اين گونه رفتارهاى ابن ساوى را بخويشتن هموار نكرده و او را دشنام دادند و نفرين همىكردند . كه گردى برخاست .\r\nچون سلطان گرد را بديد ، گفت كه : از سبب گرد ، مرا خبر دهيد . وزير گفت : بفرما نخست على را بكشند . سلطان گفت : تا سبب گرد ندانم ، نخواهمش كشت . قضا را آن گرد از جعفر برمكى وزير و سواران او بوده است . و سبب آمدنش اينكه خليفه سى روز پس از فرستادن على بن خاقان بنشست و حكايت او را فراموش كرد تا آن‌كه شبى بقصرى كه انيس الجليس در آنجا بود ، برفت .\r\nآواز انيس الجليس را شنيد كه غمين و حزين هميگريست . پس خليفه در بگشود . انيس الجليس را نظر بر خليفه افتاد . برخاسته ، سه كرّت ، زمين ببوسيد .\r\nخليفه گفت : كيستى و بهر چه گريانى ؟ انيس الجليس گفت : من هديهء على بن خاقانم و همىخواهم كه بوعدهء خويشتن وفا كنى و مرا با خلعت بسوى او فرستى . خليفه را دل بر وى بسوخت . جعفر برمكى را خواسته ، گفت : اكنون سى روز است كه از على بن خاقان خبرى نرسيده . گمان دارم كه سلطان ، او را كشته باشد . و لكن اى جعفر ، بتربت پاك پدرانم سوگند كه اگر با او بد كرده باشند ، به پاداش كردار بد ، ايشان را هلاك سازم . و همين ساعت ، تو بايد ببصره سفر كنى و از كار سلطان محمد سليمان با على بن خاقان آگاه گشته ، مرا خبر دهى . جعفر برمكى ، فرمان بپذيرفت و روان گرديد .\r\nچون جعفر ببصره رسيد و هجوم مردم را بديد ، از سبب جمع آمدن مردم باز پرسيد . سبب را بيان كردند كه : على بن خاقان را هميخواهند بكشند و مردم بتماشاى او گرد آمده‌اند . چون جعفر اين را بشنيد ، تند براند و زودتر بنزد سلطان\r\n\r\n","description":"","footnote":"","page_name":" 196 ","page_number":244},
  {"content":"\r\n\r\nرسيد و باهم سلام كردند . جعفر وزير ، فرمان خليفه با سلطان محمد بازگفت و سلطان را با وزيرش معين ابن ساوى بگرفت و على بن خاقان را بر جاى وى بسلطنت بنشاند . و سه روز در بصره بماندند . بامداد روز چهارم ، على بن خاقان با جعفر برمكى گفت كه : زيارت خليفه را بسى آرزومندم . پس جعفر با سلطان محمد و معين بن ساوى و على بن خاقان ببغداد روان گشتند . چون ببغداد رسيدند ، ببارگاه خليفه حاضر آمدند . خليفه را از ماجراى على نور الدين آگاه ساختند . خليفه بخشم اندر شده ، با نور الدين گفت : شمشير بگير و ابن ساوى را بكش . على بن خاقان ، شمشير گرفته ، پيش رفت . ابن ساوى نيازمندانه نظرى كرد و گفت : اگر من بمقتضاى فطرت خويش بد كردم ، تو بمقتضاى سجيت نيك خود پاداش بد مده . على بن خاقان ، شمشير بينداخت . خليفه گفت : اى نور الدين ، او ترا فريب ميدهد . پس خليفه با مسرور گفت : تيغ بردار و اين ناپاك را بكش .\r\nمسرور ، وى را بكشت .\r\nخليفه با على نور الدين گفت : آنچه آرزو دارى ، از من بخواه . على بن خاقان گفت : خدا خليفه را مؤيد بدارد . مرا به مملكت بصره حاجتى نيست . من حضور خليفه را بيش از همه چيز آرزومندم . آنگاه خليفه ، انيس الجليس را حاضر كرده ، به نور الدين بذل نمود . و قصرى از قصرهاى عالى بنيان بديشان داد و ضياع و عقار و ساير مرتبات ، بهر او ترتيب داد و او را از نديمان خود گرفت .\r\nو نور الدين با عزت و رفاهيت همىزيست تا مرگش در رسيد . شهرزاد ، قصه بانجام رسانيده ، گفت : اى ملك ، اين خوشتر از حديث فرزندان ايوب بازرگان نيست . و آن اين بوده كه :\r\n\r\nحكايت ايوب و فرزندان\r\nدر عهد گذشته ، بازرگانى بود توانگر و پسرى داشت چون آفتاب\r\n\r\n","description":"","footnote":"","page_name":" 197 ","page_number":245},
  {"content":"\r\n\r\nدرخشندهء كه غانم بن ايوبش گفتندى . و اين پسر را خواهرى بود كه از بسيارى حسن و نيكوئى ، فتنه‌اش ميناميدند . چون پدر ايشان بمرد ، بسى مال بميراث بگذاشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب سى و هفتم برآمد\r\nگفت : اى ملك جوان‌بخت ، چون بازرگان درگذشت ، بسى مال بميراث گذاشت . و از جملهء آن مال ، صد بار كالاى قيمتى از خز و ديبا و مشك بود كه آن بارها را به قصد بغداد بسته و نام بغداد بر آنها نوشته بود . چون مدتى از وفات او برفت ، پسرش همان بارها را برداشته ، ببغداد روان شد و بىمضرت و آفت ببغداد رسيد . و در آن اوقات ، ايام خلافت هرون الرشيد بود . چون خانهء وسيع و عالى اجاره كرده و فرشهاى رنگين در آنجا بگسترد و وساده‌هاى ديبا نهاد و پرده‌هاى حرير زرين طراز بياويخت و بارها در آنجا فروچيد ، چند روز براحت بنشست .\r\nبزرگان بغداد و بازرگانان بديدن او همىآمدند . پس از آن بقچه بخادم داده ، ببازار برد . بازرگانان به دو گرد آمده ، سلام كردند و اكرامش نمودند . و شيخ\r\n\r\n","description":"","footnote":"","page_name":" 198 ","page_number":246},
  {"content":"\r\n\r\nدلالان را حاضر ساخته ، متاع خويش بفروخت .\r\nچون روز نخستين سال نو شد ، ببازار آمده ، ديد كه در قيصريه را بسته‌اند .\r\nسبب را جويان شد . گفتند : يكى از بازرگانان وفات كرده ، بازرگانان به جنازهء او حاضر شده‌اند . اگر تو نيز ثواب همىخواهى ، در آنجا حاضر شو . غانم ، محله و خانهء آن شخص ، جويان شد . او را بخانهء بازرگان درگذشته دلالت كردند . به جنازه حاضر شد و با تجار بمصلى رفتند و نماز ميت گذاردند و جنازه بگورستان بردند . ديدند كه پيوندان ميت ، خيمه بر مدفن زده و شمعها و قنديلها افروخته ، عود به مجمر انداخته‌اند . چون مرده را به خاك سپردند ، قاريان بتلاوت مشغول شدند و بازرگانان نيز نشسته بودند . غانم بن ايوب را شرم آمد كه از ميان جمع برخاسته ، بازگردد . با ايشان تا هنگام شب بنشست . آنگاه خوردنى حاضر آمد .\r\nبخوردند و دست بشستند . ولى غانم بن ايوب را خاطر بخويشتن مشغول بود و بر مال خود از دزدان همىترسيد . آنگاه برخاسته ، از حاضران اجازت خواست و بيرون آمده ، هميرفت تا به دروازهء شهر برسيد . دروازه را بسته يافت و هيچ‌كس در آنجا از آيند و رونده نديد و جز آواز سگان و فرياد گرگان ، چيزى نشنيد .\r\nگفت : سبحان اللّه . من بر مال خود ترسان بودم كه از آنجا بدر آمدم . اكنون بر جان خويش ترسانم . پس مأمنى را همىخواست كه تا صبح در آنجا بخسبد .\r\nمقبرهء ديد كه چهار سوى او را ديوارهاى بلند داشت و درختى بميان مقبره اندر بود و درى داشت گشاده . بدانجا رفته ، خواست بخسبد . از ترس نتوانست خسبيد و بدهشت اندر شد .\r\nآنگاه بر پاى خاست و راست بايستاد و چشم بر در مقبره دوخته بود كه از دور ، روشنائى بديد . از مقبره بيرون رفته ، اندكى به طرف روشنائى برفت . ديد كه روشنائى در راه مقبره است و بسوى مقبره همىآيد . بترسيد و بازگشت و زودتر در مقبره را ببست و بفراز درخت برشد و با تشويش خاطر ، چشم بروشنائى داشت . و روشنائى همه آن نزديك ميشد تا نزديك مقبره برسيد . غلام ديد كه سه تن غلامان سياهند . دو تن از ايشان صندوقى بر دوش دارند و يكى از ايشان\r\n\r\n","description":"","footnote":"","page_name":" 199 ","page_number":247},
  {"content":"\r\n\r\nتيشه و فانوسى در دست دارد . چون بمقبره رسيدند ، يكى از حاملان صندوق گفت : اى صواب ، چرا بمقبره اندر نميشوى ؟ او جواب داد كه : اى كافور ، ما هنگام شام در اينجا بوديم . در مقبره باز گذاشته ، برفتيم . غلام سيمين كه الماس نام داشت ، گفت : شما نميدانيد كه پارهء از مردم بغداد بتفرج بيرون آمده ، تفرج هميكنند . چون شامگاه شود ، نتوانند بازگردند . آنگاه بدين مكان آمده ، در ببندند و از ما زنگيان هميترسند كه مبادا ايشان را گرفته ، بريان كنيم و بخوريم .\r\nصواب و كافور گفتند كه : اى الماس ، راست گفتى . تو از ما خردمندتر هستى .\r\nالماس گفت : شما مرا تصديق نخواهيد نمود تا بمقبره اندر شويم و كسى را در اينجا بيابيم . و گمان من اينست كه اگر كسى در اينجا بوده است ، چون پرتو چراغ ببيند ، بگريزد و بفراز درخت برشود . غانم چون گفتگوى غلامان بشنيد ، گفت :\r\nهزاران نفرين و لعنت با الماس باد كه بس عيّار و مكار است . و با خود گفت كه :\r\nمن چگونه از اين ورطه خلاص خواهم شد ؟ پس حاملان صندوق با آن يكى گفتند كه : سنگينى صندوق ، ما را آزرده است . تو از ديوار بالا رو و در به روى ما بگشا . ما نيز بپاداش آن ، يكى از ايشان را كه در مقبره هستند ، بهر تو بريان كنيم و نگذاريم كه از روغن او قطرهء به زمين چكد . او گفت : مرا بيم آنست كه دزدان ، دزدى كرده باشند و چون شب برآمده ، داخل مقبره شده‌اند . ايشان گفتند : هيچ كس ياراى آن ندارد كه بدين مكان آيد .\r\nپس هر سه تن ، صندوق را از ديوار بالا برده ، بمقبره اندر شدند و در بگشودند . يكى از ايشان گفت كه : امشب ما از بار كشيدن و راه رفتن و در گشودن و در بستن مانده شديم و اكنون نيمهء شبست . ديگر بگشودن سردابه و خاك كردن صندوق ، قدرت نداريم . همان به كه سه ساعت بنشينيم و راحت يابيم . پس از آن برخاسته ، به كار خويشتن پردازيم . آنگاه در ببستند و بنشستند .\r\nيكى از ايشان گفت : بايد هريك سرگذشت خويش بيان كنيم و سبب غلام شدن خود را باز گوئيم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 200 ","page_number":248},
  {"content":"\r\n\r\n\r\nچون شب سى و هشتم برآمد\r\n\r\nحكايت صواب ، غلام اول\r\nگفت : اى ملك جوان‌بخت ، چون غلامان با يكديگر گفتند بايد كه هريك سرگذشت خويش بيان كنيم ، نخست آن‌كه فانوس در دست داشت ، حكايت آغاز كرد و گفت : مرا در پنج سالگى از ديار خويش بدر آوردند و به چاوشى بفروختند . او را دخترى بود سه ساله . من با آن دختر هم بازى بودم و از براى دختر ميخواندم و ميرقصيدم تا اينكه من دوازده ساله شدم و دختر ده ساله گرديد . آنگاه مادر دختر ، او را به جوانى دلاك كه سر پدر دختر تراشيدى ، كابين كرد و مهر را از مال خود بداد و جهيز فراهم آورد . مرا هم خواجه كردند و با آن دختر به خانهء شوهرش فرستادند . و من از آن پس ، غلام ايشان شدم . تا اينكه دختر و شوهر و مادرش بمردند و من بىخداوند ماندم و بدينجا آمده ، با شما يار گشتم . سبب غلام شدن من اين بود ، و السلام .\r\n\r\n","description":"","footnote":"","page_name":" 201 ","page_number":249},
  {"content":"\r\n\r\n\r\nحكايت كافور ، غلام دوم\r\nپس غلام دوم گفت : من هشت ساله بودم كه مرا از ولايت خويش ببازرگانى بفروختند . و من در سالى يك دفعه دروغ به آن بازرگان ميگفتم و بسبب آن دروغ او را با يارانش بجنگ ميانداختم . بازرگان ، ناگزير مانده ، مرا بدلال سپرد كه مشترى از براى من بجويد . دلال ، مرا بازار برده ، ندا در داد كه : اين غلام را به شرط عيب كه ميخرد ؟ بازرگانى پيش آمد و از عيب من جويان شد . دلال گفت كه : سالى يك بار دروغ هميگويد . بازرگان گفت : با عيبى كه دارد ، به چند درم خواهى فروخت ؟ دلال گفت : بشش‌صد درم . پس بايع و مشترى باهم سازگار گشتند . بازرگان ، درمها شمرده ، مرا بحجره برد و جامهء مناسب به من بپوشانيد . چندى پيش او بماندم . تا سال نو برآمد . و آن سال مباركى بود و بهارى خرم داشت . بازرگانان هر روز يكى ضيافت ميكرد تا نوبت ضيافت بخواجهء من افتاد . با بازرگانان بباغى كه خارج شهر بود ، برفتند . خوردنى و نوشيدنى بخوردند و نوشيدند و صحبت و منادمت هميكردند تا هنگام ظهر شد . خواجه‌ام را به چيزى حاجت افتاد . با من گفت : بر استر بنشين و به خانه رو و از خاتون ، فلان چيز بستان\r\n\r\n","description":"","footnote":"","page_name":" 202 ","page_number":250},
  {"content":"\r\n\r\nو زود بازگرد . من فرمان بردم . چون به خانه نزديك شدم ، فرياد زدم و گريان گشتم . مردم محله بر من گرد آمدند .\r\nچون آواز مرا خاتون و دختران خواجه بشنيدند ، در بگشودند و از سبب آن حالت بازپرسيدند . گفتم : خواجه‌ام با ياران خود بپاى ديوار كهنهء نشسته بودند و ديوار بر ايشان بيفتاد . من چون اين حالت بديدم ، سوار استر گشته ، زود بيامدم كه شما را بياگاهانم . زن و فرزند خواجه چون اين بشنيدند ، گريبانها چاك زدند و همسايگان بديشان گرد آمدند و زن خواجه‌ام به خانه اندر شد . طاقهاى خانه را درهم شكست و ظرفهاى چينى ، بيرون انداخت و تصويرهاى خانه را گل اندود كرد و تيشه به من داده ، گفت : اين فواره‌ها بشكن و اين درها و منظره‌ها بر كن . من پيش رفته ، با او يار گشتم . خانه را خراب كرده ، چيزها را تلف همىساختيم . تا اينكه آنچه به خانه اندر شكستنى بود ، بشكستيم و كندنيها و طاق و سقف غرفها از هم فروريختيم . و من فرياد يا سيّدا هميزدم . پس خاتون و دختران خواجه بدر آمدند و گفتند : اى كافور ، ما را به مكان خواجه دلالت كن تا او را از زير خاك بدر آورده ، بتابوتش بگذاريم . من پيش افتاده ، وا سيّداگويان و آنها بدنبال من ، خروشان و گريان روان شديم و هيچ مرد و زن و كودك در شهر نماند كه همه بر ما جمع آمدند و ايشان را كوچه بكوچه هميگردانيدم . هر كس نشنيده بود ، با خبر ميشد . تا اينكه خبر بوالى رسيد .\r\nچون قصه بدينجا رسيد ، بامداد شد و شهرزاد ، لب از قصه فروبست .\r\n\r\nچون شب سى و نهم برآمد\r\nگفت : اى ملك جوان‌بخت ، چون خبر بوالى رسيد ، والى سوار شد و بيل‌داران با خود برداشته ، در پى من روان شد . و من خاك بر سر كنان ، فرياد وا سيّدا ميزدم تا اينكه بباغ اندر شدم . خواجه‌ام چون ديد كه من بر سر و سينه هميزنم و وا سيّدتى همىگويم ، مبهوت شد و گونه‌اش زرد گرديد و گفت : اى كافور ، اين چه\r\n\r\n","description":"","footnote":"","page_name":" 203 ","page_number":251},
  {"content":"\r\n\r\nحالتست ؟ گفتم : چون به خانه رفتم ، ديدم كه ديوار خانه خراب شده و خاتون و فرزندانش در زير خاك مانده‌اند . خواجه گفت : خاتون خلاص نشد ؟ گفتم :\r\nنخست خاتون بمرد . خواجه گفت : دختر كوچك من خلاص نگشت ؟ گفتم :\r\nلا و اللّه . خواجه گفت : استر سوارى من چون شد ؟ گفتم : ديوار خانه و طويله ، همه از هم فرو ريختند و هر چيز كه به خانه و طويله بود ، به زير خاك اندر بماندند . از آدميان و گوسفندان و مرغان چيزى زنده نماندند . همگى پارهء گوشت شده‌اند .\r\nاكنون از خانه و خانگيان هيچ بر جا نمانده و گوسفندان و مرغان و چهارپايان را گربه‌ها و سگان ، پاك خورده‌اند . خواجه چون سخنان من بشنيد ، جهان بچشمش سياه شده ، خوددارى نتوانست كرد و بر پاى خاستن نتوانست . جامهاى خويشتن بدريد و ريش بكند و دستار بينداخت و طپانچه بر سر و روى خويشتن هميزد تا اينكه خون از سر و رويش برفت و فرياد وا ولدا و وا زوجتا بركشيده ، گفت : اى ياران ، تا اكنون چنين مصيبت را جز من كه ديده ؟ بازرگانان نيز كه ياران او بودند ، فرياد بركشيدند و گريستند . و خواجه‌ام از باغ بدر آمده و از بس كه طپانچه بر سر و روى خود زده بود ، راه رفتن نميتوانست .\r\nچون بازرگانان از باغ بر اثر خواجه بيرون شدند ، گردى بديدند و فريادها بشنيدند . چون نيك نگريستند ، گروهى ديدند كه همىآيند و والى شهر در ميان ايشان سوار است . و پيوندان بازرگان ، خروشان و گريان با روهاى گشاده همىآيند . چون نزديك شدند ، نخستين كس كه خواجه او را ديد ، خاتون و فرزندان خواجه بودند . از ديدن ايشان شگفت مانده ، بخنديد و حالت باز پرسيد .\r\nو ايشان نيز چون خواجه را بديدند ، گفتند : شكر خدا را كه ترا زنده ديديم . پس فرزندان بازرگان ، خويشتن را در پاى پدر بينداختند و در دامنش آويختند و گفتند : بر تو و ياران تو از افتادن ديوار چه رسيد ؟ خواجه با ايشان گفت : از خرابى خانه بر شما چه رفت ؟ ايشان گفتند : حمد خداى را تندرست هستيم و بخانهء ما نيز آسيبى نرسيده . و لكن غلام تو كافور ، سر برهنه و جامه دريده به خانه آمد و وا سيّداه هميگفت . ما از سبب باز پرسيديم . گفت : خواجه در باغ بپاى\r\n\r\n","description":"","footnote":"","page_name":" 204 ","page_number":252},
  {"content":"\r\n\r\nديوارى نشسته بود . ديوار بيفتاد و بمرد . خواجه گفت : سبحان اللّه ، كافور همين ساعت ، خروشان و فريادكنان و وا سيّدتاگويان آمد . من از سبب باز پرسيدم .\r\nگفت : خاتون و فرزندانش جملگى بمردند .\r\nآنگاه خواجه نگاه كرد . ديد كه دستار در سر ندارم . گريان و خروشان ، خاك بر سر ميكنم . بانگ بر من زد و گفت : اى ناپاك و اى پليدك سياه ، اين چه حادثه است بر پا كردهء ؟ به خدا سوگند پوست از تو باز گيرم و گوشت از استخوان تو جدا سازم . گفتم : به خدا سوگند هيچ كار به من نتوانى كرد كه تو مرا با همين عيب خريده‌اى و جمعى گواه منند كه تو دانسته‌اى كه من در سالى يك بار دروغ ميگويم . و اينكه گفتم نيمه دروغ بود . چون سال به آخر رسد ، نيمهء ديگر بخواهم گفت . خواجه بانگ بر من زد كه : اى بدترين غلامان ، اينهمه آشوب كه كردى ، هنوز نيمهء دروغ است و نيمهء ديگر هم خواهى گفت ؟ از من دور شو كه ترا آزاد كردم . گفتم : اگر تو آزادم كنى ، نخواهم رفت تا سال بانجام رسد و نيمهء دروغ بگويم . چون دروغ تمام گويم ، آنگاه مرا ببازار برده ، بهر قيمتى كه خريدهء و هر عيب كه شرط كردهء ، باز به همان قيمت و همان شرط به فروش و مرا آزاد مكن . كه صنعتى ندارم تا معاش بگذرانم . و اين مسئلهء شرعيه بود كه با تو گفتم و فقيهان نيز در باب آزادى بندگان اين را ياد كرده‌اند .\r\nالقصّه ، ما بگفتگو اندر بوديم كه والى با جماعت بسيار ، گروه‌گروه برسيدند . خواجه‌ام نزد والى رفته ، ماجرا را بيان كرد و گفت : اين پليدك ميگويد اينكه گفته‌ام نيمه دروغ است . چون مردم اين را بشنيدند ، از اين دروغ در عجب ماندند و دشنام به من داده ، نفرين هميكردند . ولى من ايستاده ، خندان بودم و ميگفتم كه : خواجه مرا چگونه تواند كشت كه مرا با اين عيب خريده است ؟ چون خواجه به خانه باز آمد ، سراى خود ، ويران يافت و بيشتر آن خانه را من خراب كرده و بس چيزهاى قيمتى كه شكسته بودم . زن خواجه با او گفت كه : فلان ظرف و فلان چينى را كافور شكسته . خواجه خشمناك شد و گفت : تاكنون چنين تخمهء ناپاك نديده بودم و هنوز نيمى دروغ گفته . اگر نيمهء ديگر نيز بگويد ،\r\n\r\n","description":"","footnote":"","page_name":" 205 ","page_number":253},
  {"content":"\r\n\r\nچگونه خواهد شدن ؟ يقين است در آن نيمهء ديگر ، جنگ ميان مردم شهر و يا جنگ ميانهء دو شهر خواهد بود . پس از آن ، خواجه از غايت خشم ، شكايت پيش والى برد و او مرا شكنجه كرد و چندان تازيانه به من زد كه از خويشتن برفتم .\r\nآنگاه مرا پيش دلاك برد و هنوز به خود نيامده بودم كه مرا خواجه كردند و داغها بر تن من نهادند . چون به خود آمدم ، خواجه با من گفت : اين به انتقام بهترين اموالم بود كه تلف كردى . آنگاه مرا بدلال داده ، به قيمت گران بفروخت . و من پيوسته فتنه‌ها بر پا مىكردم و بهر جائى كه ميرفتم ، آشوب همىانداختم . و اين خواجه به آن خواجه‌ام هميفروخت . تا اينكه خليفه ، مرا بخريد . پس از آن دروغ نگفته و آشوب نكرده‌ام و خليفه از من راضى است .\r\nآن دو غلام بسخن كافور بخنديدند و گفتند : تو پليد بن پليد هستى . آنگاه غلام سيمين را گفتند : تو نيز حكايت خويش بيان كن . گفت : اى عموزادگان ، اينكه شما گفتيد ، طرفه حديثى نبوده . سبب غلام شدن من بس طرفه و عجيبست .\r\nو حكايت من بس دراز است . و اكنون وقت حديث گفتن نيست ، كه بامداد نزديكست و چنين صندوق بدزدى آورده‌ايم . بسا هست صبح بدمد و ما بسبب اين صندوق در ميان مردم رسوا شويم و بكشتن رويم . شما همين ساعت برخيزيد تا كارها بانجام رسانيم و از شغل خويشتن فارغ شويم . آنگاه سبب غلامان شدن خود بازگويم . پس شمع پيش گرفته ، بميان چهار گور اندر ، جائى از بهر صندوق بكندند و صندوق گذاشته ، خاك بر وى ريختند و از مقبره بيرون رفتند و از چشم غانم بن ايوب ناپديد گشتند .\r\nچون مقام از ايشان خالى شد و غانم تنها ماند ، خاطرش بدانچه در صندوق بود ، مشغول شد و با خود ميگفت : آيا بصندوق اندر چيست ؟ پس صبر كرد تا فجر بدميد و جهان روشن گرديد . غانم از درخت به زير آمد و خاك از روى صندوق دور هميكرد تا صندوق پديدار شد . پس صندوق بدر آورد و سنگى گرفته ، قفل آن را بشكست و صندوق باز كرد . دخترى ماه روى بصندوق اندر بيهوش افتاده ديد كه جامهء فاخر و زيورهاى زرّين و قلادهاى مرصع داشت .\r\n\r\n","description":"","footnote":"","page_name":" 206 ","page_number":254},
  {"content":"\r\n\r\nو گوهرهاى چند بقلاده اندر بود كه يكى از آنها در قيمت ، برابر گنج خسروانى بود . پس غانم ، آن زيبا صنم را از صندوق بدر آورد و بر پشت بخوابانيد . چون نسيم بر او بوزيد و هوا بمغزش فرو شد ، عطسه زد و پارهء بنگ از گلويش بدر آمد ولى چنان بنگ بود كه اگر پيل آن را بخوردى ، دو شبانه روز بى خود افتادى .\r\nچون آن زهره جبين چشم باز كرد ، گفت : واى بر من . مرا از ميان قصرها و غرفه‌ها و باغها بدينجا كه آورد ؟ و بميان چهار گور چرا بگذاشت ؟ غانم بن ايوب گفت : اى خاتون ، نه قصرها ديده‌ام و نه غرفها و نه ترا بميان گورها آورده‌ام .\r\nو لكن خداى تعالى مرا بدينجا آورد . غانم گفت : اى خاتون ، سه تن خواجه سرايان سياه ، ترا به صندوق اندر بياوردند . پس ماجرا بيان كرد و از حكايت پرى پيكر باز پرسيد . دخترك گفت : اى جوان ، شكر خداى را كه مرا بچون تو نيكو خصال برسانيد . اكنون برخيز و مرا در صندوق نه و در سر راه بايست و چهارپائى كرايه كرده ، صندوق بر آن بار كن و به منزل خويش برسان . كه اين كار بر تو سودها بخشد و عاقبت نكو خواهد بود . و چون بخانهء تو برسم ، حكايت خود باز گويم . غانم بن ايوب شادمان شد و از مقبره بدر آمده ، از مردى استرى كرايه كرد و بمقبره‌اش بياورد . دختر بصندوق گذاشته ، صندوق بر استر بنهاد .\r\nچون دختر ، بسى خداوند حسن بود و زر و گوهر بىاندازه داشت ، غانم شادان و فرحناك ميرفت و صندوق هميبرد تا بخانهء خويش برسيد . صندوق برآورده ، بگشود .\r\nچون قصه بدينجا رسيد ، بامداد شد و شهرزاد ، لب از قصه فروبست .\r\n\r\nچون شب چهلم برآمد\r\nگفت : اى ملك جوان بخت ، چون غانم بن ايوب صندوق به خانه برد ، بگشود . پرى پيكر را بدر آورد . آن ماه روى ديد كه منزل غانم ، جائيست خرم و مكانى است\r\n\r\n","description":"","footnote":"","page_name":" 207 ","page_number":255},
  {"content":"\r\n\r\nنيكو و فرشهاى حرير در آنجا گسترده و بقچه بقچه ديباها گذاشته‌اند . دانست كه غانم بازرگانست . به دو گفت : خوردنى بياور . غانم ببازار رفت . برّهء بريان و حلوا و شمع و نقل خريده ، بياورد . پس خوردنى بخوردند و بحديث گفتن بنشستند . پس از چندى ، غانم با او گفت : حديث خود بازگو . دختر گفت : من از خاصه‌گان خليفه هستم و مرا نام ، قوّة القلوبست . از پروردگان دار الخلافه‌ام . چون بزرگ شدم ، خليفه ، حسن خداداد من بديد . مرا بكنيزى قبول نمود و به خود كابين كرد . و در قصرى مرا جاى داد و ده تن از كنيزان به خدمت من بگماشت و اين زيورهاى زرّين و اين عقد مرصع كه مىبينى ، به من داد . پس از آن ، خليفه به شهر ديگر سفر كرد . زبيده خاتون بكنيزكانى كه خدمتگزار من بودند ، بسپرد كه چون قوّة القلوب بخسبد ، پارهء بنگ در بينى او بنهيد و يا در شربتش كنيد . كنيزان بفرمان سيده زبيده ، بنگ بر من بخوراندند . من از خويش برفتم . سيده را با خبر كردند . سيده زبيده مرا بصندوق اندر كرده ، بخواجه سرايان فرمان داد كه مرا در جائى پنهان كنند . ايشان نيز همان شب كه تو بفراز درخت بودى ، صندوق بمقبره آورده‌اند و چنان كرده‌اند كه ديدى . و خدا ترا سبب خلاص من كرده بود كه مرا رهاندى و بدينجايم بياوردى و با من احسان كردى . حكايت من اين بود .\r\nچون غانم بن ايوب اين سخنان بشنيد و دانست كه قوّة القلوب از آن خليفه است ، از بيم خليفه در گوشهء منزل ، تنها بنشست . خويشتن را ملامت كرد كه سروكارش با خليفه افتاده است . غانم دلباختهء قوّة القلوب شده بود . ليك همين‌كه دانست او كنيز خليفه است ، با او در كمال پاكدامنى رفتار كرد و قوّة القلوب را اجازه داد كه تا هر زمان كه بخواهد از گزند زبيده خاتون در خانهء او پناه گيرد . قوة القلوب را با غانم بن ايوب ، كار بدينگونه بود .\r\nاما سيّدهء زبيده چون با قوّة القلوب چنان كيد باخت ، از كرده پشيمان شد و حيران همىبود كه : اگر خليفه بيايد و از قوة القلوب جويا شود ، چه جواب گويم ؟\r\nعجوزى را نزد خود خواند و راز با او بگفت و ازو علاج خواست . عجوز گفت :\r\nاى خاتون ، نجّارى را بخواه و فرمان ده كه از چوب ، صورت مرده بسازد و در\r\n\r\n","description":"","footnote":"","page_name":" 208 ","page_number":256},
  {"content":"\r\n\r\nقصر ، گورى كنده ، او را بگور نهند و بگرد آن گور شمعها و قنديلها بيفروزند و هركه بقصر اندر است ، سياه بپوشند و كنيزكان را بفرما مانند ماتم زدگان و سوگواران بنشينند . خليفه چون بقصر درآيد ، ازو حادثه باز پرسد . بگويند كه قوّة القلوب ، زندگانى بخليفه داد و سيده زبيده ، او را در قصر به خاك سپرد . چون خليفه اين سخنان بشنود . گريان شود و بماتم دارى نشيند و قاريان آورده ، بر آن گور بنشاند . اگر خيال كند كه دختر عمم زبيده بر او رشك آورده و هلاكش ساخته ، حكم كند كه گور را بشكافند . اى خاتون ، تو بيم مدار كه اگر گور بشكافند و آن صورت آدمى را بميان كفنهاى حرير يمانى ببيند ، آرام گيرد و اگر بخواهد كفن ازو دور كند ، تو و ديگران منعش كنيد و بگوئيد كه عورت مرده گشادن حرامست . چون اينها را بشنود ، باور كند كه او مرده است . پس صورت آدمى را باز در گور كند و نيكوئيها و دلسوزيهاى ترا شكر گويد و تو خلاص شوى . زبيده ، كلام عجوز بپسنديد و خلعت و مال بعجوز بداد و با او گفت كه :\r\nهمين كار بكن . عجوز ، درودگر آورده ، صورت آدمى بساخت و بنزد سيده آورد و كفنها به روى پيچيد و بگور اندرش كرده ، شمعها و قنديلها در سر گور روشن كرد و فرشها بگرد گور بگسترد . و زبيده خاتون ، سياه پوشيده و كنيزكان را بسياه پوشى فرمان داد . و در قصر ، مشهور شد كه قوة القلوب مرده است . چندى برين بگذشت كه خليفه از سفر بازگشت و خاطر بقوة القلوب مشغول بود و به خيال او عشق همىباخت . چون بقصر آمد ، غلامان و كنيزان را سياه‌پوش ديد . از سبب حادثه باز پرسيد . سبب بيان كردند . فرياد بركشيد و از خود برفت . چون به خود آمد ، از مقبرهء قوّة القلوب باز پرسيد . زبيده گفت : او نزد من بس عزيز بود . در قصر بخاكش سپردم . خليفه با لباس سفر به زيارت قبر او رفت . ديد كه فرشها گسترده و شمعها و قنديلها افروخته‌اند . چون اينها را ديد ، زبيده را سپاس و شكر گذارد . ولى در اين كار ، حيران بود . گاهى راست مىپنداشت و گاهى دروغ ميانگاشت . چون عشق برو غالب بود ، بشكافتن گور ، فرمان داد . چون قبر بشكافتند و صورت آدمى بيرون آوردند ، خواست كه كفن از وى دور كند . از\r\n\r\n","description":"","footnote":"","page_name":" 209 ","page_number":257},
  {"content":"\r\n\r\nخدا هراس كرده ، گفت بگورش باز گرداندند و قاريان حاضر كردند و خود نيز بيك سوى قبر بنشست و همىگريست تا بيهوش شد . و تا يك ماه از كنار گور دور نميشد و پيوسته گريان بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 210 ","page_number":258},
  {"content":"\r\n\r\n\r\nچون شب چهل و يكم برآمد\r\nگفت : اى ملك جوان‌بخت ، خليفه تا يك ماه در كنار گور هميگريست . پس از آن در ديوان بنشست . امرا و وزرا حاضر آمدند . پس از ساعتى باريافتگان را مرخص فرموده ، خود بحرم‌سرا بازگشت . كنيزكى در بالين و كنيزكى در زير پاى خويشتن بنشاند و بخسبيد . پس از زمانى بيدار شد و شنيد كه كنيزكى كه در بالين خليفه نشسته ، به آن يكى ميگويد : اى خيزران ، واى بر تو . خيزران جواب داد : اى قضيب ، اين سخن چرا گفتى ؟ خيزران گفت : سيد ما از چگونگى خبردار نيست .\r\nو گرنه چرا در سر گورى همىنشيند و همىگريد كه بدان گور اندر ، جز چوب خشكى كه درودگرش تراشيده ، چيزى نيست ؟ قضيب گفت : اى خيزران ، راست گو كه قوّة القلوب كجا شد و بر او چه گذشت ؟ خيزران گفت : بفرمان سيّده زبيده ، كنيزكى بنگ به روى خورانيد . چون بيهوش شد ، بصندوق اندرش نهاده ، بصواب و كافور گفت كه بمقبره‌اش برده ، در خاكش كنند . كنيزك از آن يكى پرسيد : اكنون قوة القلوب مرده است يا نه ؟ خيزران گفت : خدا نكناد . من از سيّده شنيدم كه قوّة القلوب در نزد بازرگان دمشقى ، غانم بن ايوب است . كنيزكان بگفتگو اندر بودند و خليفه گوش هميداد .\r\nچون كنيزكان ، حديث بانجام رسانيدند و خليفه از چگونگى آگاه شد ، دانست كه گور را بتزوير ساخته‌اند . بسى خشمگين شد . در حال ، برخاسته ، بايوان نشست و امراء دولت حاضر كرد و رو بجعفر برمكى كرده ، با او گفت : جمعى با خويشتن بردار و بخانهء غانم بازرگان رو و كنيز من ، قوّة القلوب را بياور . جعفر برمكى ، خادمان برداشت و شحنه و تابعان او را نيز خبر كرد و هميرفتند تا بخانهء غانم بازرگان رسيدند . غانم در آن ساعت از بازار ، برّهء بريان آورده ، با قوّة القلوب همىخوردند . كه وزير و شحنه و خادمان ، چهار سوى خانهء غانم را گرفتند .\r\nقوّة القلوب دانست كه خليفه از قضيهء او آگاه گشته . گونه‌اش زرد شد و دلش\r\n\r\n","description":"","footnote":"","page_name":" 211 ","page_number":259},
  {"content":"\r\n\r\nطپيدن گفت و مرگ را عيان بديد و با غانم گفت : تو خويشتن برهان . غانم گفت :\r\nبدينسان كه به خانه گرد آمده‌اند ، چگونه توانم گريخت و كجا توانم رفت كه مال من در اين خانه است ؟ قوّة القلوب گفت : اگر نروى مال و جان ، هر دو تلف خواهد شد . اكنون تو برخيز و جامهء كهن دربر كن و ديگ گوشت بر سر بنه و نانهاى ته سفره بر دامن بريز و بدين حيله بيرون شو . و با من كار مدار .\r\nپس غانم باشارت قوّة القلوب ، ديگ بر سر نهاده ، بيرون رفت و خدا نيز پرده بر روى كار او كشيده ، نجات يافت . خادمان چون به خانه گرد آمدند ، جعفر از اسب به زير آمد و به خانه اندر شد . و قوّة القلوب زر نقد و عقدهاى مرصع و زرّينه و گوهرهاى قيمتى بصندوق اندر محكم كرده بود . چون جعفر را ديد ، بر پاى خاست و زمين ببوسيد و گفت : اى وزير بىنظير ، بر آنچه خدا خواسته بود ، قلم برفت . جعفر با او گفت : يا سيّدتى ، خليفه مرا بگرفتن غانم فرمان داد .\r\nقوّة القلوب گفت : او بار بسته ، بدمشق روان شد و تو اين صندوق از براى من نگاه دار و بقصر خليفه‌اش برسان . جعفر برمكى ، صندوق بخادمان بداد . و اموال غانم را بغارت بردند و قوّة القلوب را برداشته ، بقصر خليفه آوردند .\r\nجعفر ماجرا بخليفه باز گفت . خليفه فرمان داد كه قوّة القلوب را بخانهء تاريكى بنشانند و پيرزنى را به خدمت گذارى او بگماشت . و گمان خليفه اين بود كه غانم با قوّة القلوب ازدواج كرده . پس كتابى بسلطان محمد بن سليمان زينى كه نايب دمشق بود ، بنوشت و مضمون اين بود كه : در آن ساعت كه نوشتهء مرا بخوانى ، غانم بن ايوب را گرفته ، بدينجا بفرست . چون منشور خليفه به سلطان محمد برسيد ، آن را ببوسيد و در اسواق ندا بدادند كه : هركس غارت همىخواهد ، بخانهء غانم بن ايوب رود . مردمان ، گروه‌گروه روى بخانهء غانم گذاشتند و مادر و خواهر غانم را ديدند كه صورت قبرى ساخته ، بر سر آن نشسته‌اند و گريانند . ايشان را بگرفتند و خانه بيغما بردند . و كسى نميدانست كه سبب چيست . چون مادر و خواهر غانم را پيش سلطان حاضر كردند ، احوال غانم را از ايشان باز پرسيد . گفتند : يك سال است كه ازو باخبر نيستيم . پس\r\n\r\n","description":"","footnote":"","page_name":" 212 ","page_number":260},
  {"content":"\r\n\r\nايشان را به خانه بازگرداندند . كار مادر و خواهر غانم بدينگونه گذشت . و اما غانم ، چون مال او را بغارت بردند ، حيران و گريان از شهر بدر شد و تا هنگام شام برفت . مانده و گرسنه بشهرى رسيد . در مسجدى بر روى بوريا بنشست و پشت بر ديوار مسجد ، رنجور و گرسنه بود . تا بامداد در همانجا بنشست و از گرسنگى به هلاكت نزديك بود .\r\nعلى الصباح ، مردم شهر از بهر نماز صبح به مسجد آمده ، غانم را ديدند كه افتاده و ضعف گرسنگى برو غالب آمده ، ولى آثار بزرگى و سعادتمندى از جبين وى پديدار است . پيش رفته ، گفتند : اى جوان ، از كجائى و چنين رنجور چرائى ؟\r\nغانم چشم بگشود و بر ايشان نظاره كرده ، بگريست و جواب باز نگفت . يكى از مردم شهر دانست كه او از گرسنگى ، رنجور است . بيرون رفته ، دو قرصهء نان با عسل باز آورد . غانم ، نان و عسل بخورد و مردم به پيش او نشسته بودند ، تا آفتاب برآمد . هريك به كار خويش رفتند و غانم تا يك ماه بدانسان در آن شهر به مسجد اندر بماند . هر روز رنجورتر و نزارتر ميشد . مردمان شهر ، او را مهربانى ميكردند . تا اينكه چنان مصلحت ديدند كه او را به بيمارستان بغداد برند . مردم در نزد غانم بمشاوره گرد آمده بودند . ديدند كه دو زن بدريوزگى نزد ايشان آمدند . همانا آن دو زن ، مادر و خواهر غانم بوده‌اند . چون غانم ايشان را ديد ، قرصهء نانى كه در زير بالين داشت ، بايشان بداد و ايشان نيز آن شب در نزد او بسر بردند . ولى هيچ يك ديگرى را نشناخت .\r\nچون بامداد شد ، مردم ، شتربانى بياوردند و غانم را بر شتر بسته ، شتربان را گفتند كه : اين را به بيمارستان بغداد برسان ، شايد بهبودى يابد . مادر و خواهر غانم نيز در ميان مردم ايستاده بودند و باهم همىگفتند كه : اين جوان بغانم بسيار شبيه است . و غانم بفراز اشتر ، گريان بود . و مادر و خواهرش بر احوال او و بجدائى غانم هميگريستند . پس شتربان ، اشتر براند و مادر و خواهر غانم نيز ببغداد سفر كردند . و اما شتربان ، غانم را بدر بيمارستان رسانيده ، در همانجا بگذاشت و خود بازگشت . غانم آن شب را بدر بيمارستان افتاده بود . چون روز\r\n\r\n","description":"","footnote":"","page_name":" 213 ","page_number":261},
  {"content":"\r\n\r\nبرآمد ، مردمان بنظارهء غانم گرد آمدند و برنجورى و نزارى او دلسوزى ميكردند . در آن حال ، شيخ سوق بيامد و مردم را ازو بيك سو كرد و گفت : بايد من بسبب اين مسكين ، بهشت را بخرم . اگر او را به بيمارستان برند ، در يك روز خواهند كشت . پس خادمان را گفت كه غانم را دوش گرفته ، به خانه بردند . شيخ ، منزل جداگانه از بهر او ترتيب داد و فرش فاخر بگسترد . و خوابگاه بگشود و با زن خود گفت كه او را پرستارى كند . زن شيخ برخاسته ، آب گرم كرد و دست و پا و تن او را بشست و جامه نو برو پوشانيد و قدحى شربتش بنوشانيد و با گلابش معطر ساخت . غانم اندكى به هوش آمد و از قوّة القلوب ياد كرده ، بگريست . و امّا قوّة القلوب ، چون خليفه بر او خشم آورد ،\r\nچون قصه بدينجا رسيد ، بامداد شد و شهرزاد ، لب از قصه فروبست .\r\n\r\nچون شب چهل و دوم برآمد\r\nگفت : اى ملك جوان‌بخت ، چون خليفه بقوّة القلوب خشم آورد و بخانهء تاريكش جاى داد ، هشتاد روز در آنجا بماند . قضا را روزى خليفه از آنجا بگذشت . شنيد كه قوّة القلوب ، اشعار هميخواند . چون اشعار بانجام رسانيد ، گفت : اى دوستدار من و اى يار وفادار ، چه خوب خصال و دامن پاك بودى . نكوئى كردى به آن كس كه بدى با تو كرد و از پيوندان كسى نگاهدارى كردى كه او پيوندان ترا اسير كرد .\r\nروزى كه پاداش دهندهء جز خدا و گواهان جز ملائكه نيستند ، داورى تو و خليفه با خداست . و انتقام ترا خداوند ازو خواهد كشيد . چون خليفه ، سخنان قوّة القلوب بشنيد ، بقصر خود بازگشت و قوّة القلوب را حاضر آورد . قوّة القلوب سر به زير انداخته ، ميگريست . خليفه گفت : اى قوّة القلوب ، گويا از من شكايت دارى و مرا ستمگر همىشمرى و گمان تو اينست كه من بدى كردم با آن‌كه با من نكوئى كرده ؟ و كيست آن‌كه پيوندان مرا نگاه داشته و من پيوندان او را اسير كرده‌ام ؟\r\nقوّة القلوب گفت : او غانم بن ايوب است كه بنعمت‌هاى خليفه سوگند ، او با من\r\n\r\n","description":"","footnote":"","page_name":" 214 ","page_number":262},
  {"content":"\r\n\r\nبخيانت نظر نكرد . خليفه گفت : اى قوّة القلوب ، هر تمنى كه دارى ، بخواه . بجا آورم . قوّة القلوب گفت : بجز غانم بن ايوب ، تمنى ندارم . خليفه چون اين بشنيد ، گفت : انشاء اللّه او را حاضر كنم و گراميش بدارم . قوّة القلوب گفت : اى خليفه ، چون حاضر آورى ، مرا به او ببخش . خليفه گفت : ترا به دو ببخشم چون بخشش كريمان كه عطايشان رد نميشود . قوّة القلوب گفت : اجازت فرما كه سراغ او نمايم .\r\nشايد خدا او را به من برساند . خليفه جواز داد .\r\nقوّة القلوب فرحناك شد . در حال ، برخاسته ، هزار دينار بگرفت و نزد مشايخ رفته ، زرها را به فقرا و مساكين داد . روز دوم ، قدرى مال فرستاد كه بغريبان بخش كنند . و هفتهء ديگر نيز هزار دينار برداشته ، ببازار گوهريان شد . شيخ سوق را بخواست و زرها به دو داده ، گفت : اينها را بغريبان بخش كن . شيخ سوق با او گفت : اگر توانى در خانهء من عيادت غريب مه سيمائى كن . و گمان دارم كه او بسى وام دارد و مال او بغارت برده‌اند و يا اينكه از دلدارش دور گشته . چون قوّة القلوب ، اين را بشنيد ، رنگش بپريد و دلش طپيدن گرفت و با شيخ گفت :\r\nيكى را بگو كه خانه را به من بشناساند . شيخ سوق ، كودكى را گفت كه با او به خانه برود . چون قوّة القلوب بخانهء شيخ رسيد و درون خانه شد ، بزن شيخ سلام كرد .\r\nزن شيخ ، او را شناخته ، بر پاى خاست و زمين ببوسيد . قوّة القلوب با او گفت :\r\nبيمارى را كه در خانهء شماست ، به من بنما . زن شيخ گفت : اى خاتون ، او در همين خوابگاه است . قوّة القلوب پيش رفته ، نيك نظر كرد . ديد كه بغانم بن ايوب هميماند . و لكن گونه‌اش زرد و تنش نزار است . در كار او حيران بود و بيقين نميدانست كه او غانم است . ولى قوّة القلوب را مهر به او بجنبيد و گريان شد و گفت : غريبان اگر به شهر خويش امير باشند ، در غربت بذلت اندرند و مردم ، ايشان را خوار همىشمرند . پس شربت و دارو ترتيب داده ، ساعتى ببالين او بنشست .\r\nپس از آن سوار شده ، بقصر بازگشت و هر روز از قصر بيرون شدى و جستجوى غانم كردى .\r\nقضا را مادر و خواهر غانم نيز ببغداد رسيده ، بنزد شيخ سوق آمدند . شيخ\r\n\r\n","description":"","footnote":"","page_name":" 215 ","page_number":263},
  {"content":"\r\n\r\nايشان را پيش قوّة القلوب آورد و با قوّة القلوب گفت : اى خاتون ، امروز زنى با دخترى آمده‌اند كه از ايشان بزرگى و دولت پديدار است و لكن جامه‌هاى پشمين پوشيده‌اند و هريك هميان گدائى از گردن آويخته و پيوسته گريانند . من ايشان را بنزد تو آوردم كه ايشان را از مذلّت سؤال برهانى . اميدوارم كه بدين سبب به بهشت روى . و قوّة القلوب گفت : ايها الشيخ ، به خدا سوگند كه مرا بديشان آرزومند كردى . زودتر ايشان را نزد من حاضر آور . شيخ سوق ، ايشان را نزد قوّة القلوب حاضر آورد . قوّة القلوب چون ديد كه خداوندان حسن و جمال هستند ، بر ايشان بگريست و گفت : اين‌ها در دولت بزرگ شده‌اند و آثار بزرگى از جبينشان هويدا است . شيخ گفت : اى خاتون ، دلدارى فقرا و مساكين ، اجر جزيل و ثواب جميل دارد . خاصه اين دو غريب كه مالهاى ايشان را بغارت برده و خانه ايشان را ويران ساخته‌اند . مادر و خواهر غانم چون سخن شيخ بشنيدند ، گريان شدند و غانم را ياد آورده ، ناله و خروش كردند . و قوّة القلوب نيز از گريه ايشان گريان شد . پس از آن ، مادر غانم گفت كه : از خدا هميخواهم كه مرا بفرزندم غانم بن ايوب برساند . قوّة القلوب چون اين سخن بشنيد ، دانست كه او مادر غانم بن ايوب است و آن ديگرى خواهر وى است . پس چندان بگريست كه از خويش برفت . چون به خود آمد ، روى بديشان كرده ، گفت : غمين مباشيد كه امروز آغاز نيك بختى و انجام حزن و اندوه شماست .\r\nچون قصه بدينجا رسيد ، بامداد شد و شهرزاد ، لب از قصه فروبست .\r\n\r\nچون شب چهل و سوم برآمد\r\nگفت : اى ملك جوان‌بخت ، قوّة القلوب گفت : پس از اين غمين مباشيد . آنگاه با شيخ گفت : ايشان را در خانهء خويش جاى ده و زن خود را بگو كه ايشان را بگرمابه برده ، جامه‌هاى نكو و شايسته بديشان بپوشاند . مشتى زر نيز بشيخ سوق داد . روز ديگر ، قوّة القلوب سوار شده ، بخانهء شيخ سوق رفت و زن شيخ را سلام\r\n\r\n","description":"","footnote":"","page_name":" 216 ","page_number":264},
  {"content":"\r\n\r\nكرد . زن شيخ بر پاى خاست و دست او را ببوسيد . قوّة القلوب ديد كه زن شيخ ، مادر و خواهر غانم را بگرمابه برده و جامهء نكو بديشان پوشانيده . ساعتى با ايشان بحديث نشست . پس از آن از زن شيخ ، حالت بيمار باز پرسيد . زن شيخ گفت :\r\nهنوز به حالت نخست است . قوّة القلوب با ايشان گفت : برخيزيد كه بعيادت رويم .\r\nمادر و خواهر غانم و زن شيخ سوق با قوّة القلوب برخاسته ، بنزد غانم بيامدند و در بالين او بنشستند . غانم از ايشان شنيد كه نام قوّة القلوب هميبرند . با تن نزار و روان كاسته ، سر از بالين برداشته ، گفت : يا قوّة القلوب . پس قوّة القلوب بسوى او نظاره كرده ، او را بشناخت و بآواز بلند گفت : لبيك يا حبيبى . غانم گفت : نزديك من آى . قوّة القلوب گفت : مگر تو غانم بن ايوبى ؟ گفت : آرى غانم بن ايوبم .\r\nقوّة القلوب چون اين بشنيد ، بيهوش شد و مادر و خواهر غانم نيز چون اين سخنان بشنيدند ، فرياد كشيده ، بى خود بيفتادند .\r\nچون به خود آمدند ، قوّة القلوب گفت : منّت خداى را كه پراكندگى ما را جمع آورد . پس نزديكتر بغانم بنشست و ماجراى خود و خليفه را بيان كرد و گفت : من نيكوئيهاى ترا با خليفه گفته‌ام و او سخن مرا صدق دانسته و از تو خشنود شده و بسى آرزومند ديدار تست و مرا به تو هديه داده . غانم از اين بشارت ، خرسند شد . قوّة القلوب گفت : هيچ يك از جاى خويشتن برنخيزيد تا من باز گردم . در حال ، برخاسته ، بقصر خود رفت و از آن صندوق كه در خانهء غانم بجعفر برمكى سپرده بود ، مشتى زر برگرفته ، بياورد و بشيخ سوق داده ، گفت : با اين زرها بهر يكى از ايشان جامهء حرير و ديبا مهيا كن . آنگاه قوّة القلوب ، مادر و خواهر غانم را بگرمابه فرستاد و شربت آماده كرد . چون از گرمابه بدر آمدند ، جامه پوشيده ، خوردنى بخوردند . سه روز قوّة القلوب در آنجا بماند و خوردنيهاى مقوى بايشان بخورانيد و شربتشان بنوشانيد تا اينكه مزاجشان صحت يافت و روانشان قوّة گرفت . بار ديگر ايشان را بگرمابه فرستاد .\r\nچون بيرون آمدند ، جامهاى جداگانه ، بهتر از نخستين بپوشانيد و خود بنزد خليفه بازگشته ، زمين ببوسيد و خليفه را از پديد آوردن غانم و مادر و خواهر او\r\n\r\n","description":"","footnote":"","page_name":" 217 ","page_number":265},
  {"content":"\r\n\r\nآگاه كرد . خليفه ، جعفر برمكى را با خادمان بآوردن غانم بفرستاد . و قوّة القلوب پيش از آن‌كه جعفر برمكى بنزد غانم آيد ، بدانجا رفته ، با غانم گفت : خليفه ترا خواسته است . بايد با زبان فصيح سخن گوئى و دل قوى دارى . آنگاه جامهء فاخر بر وى بپوشانيد و بسى زر به دو داد و گفت : اينها را بحاجبان و خواجه‌سرايان خليفه بذل كن . در اين گفتگو بودند كه جعفر برمكى بيامد . غانم برخاسته ، زمين را ببوسيد و جعفر ، او را برداشته ، همىرفتند تا ببارگاه خليفه رسيدند . خليفه او را به پيشگاه بخواست . غانم در پيش خليفه ، سه بار زمين بوسيد و با زبان فصيح و گفتار خوش ، نيازمندى آغاز كرده ، خليفه را ثنا گفت و اين ابيات برخواند :\r\n ايا ملك تو ازين آفتاب رادترى * زبان هركه نيارد دليل بادا لال\r\nبعالم از ملكان مالك الملوك توئى * جلالشان همه از تست گاه جود و جمال\r\nثواب كرد كه پيدا نكرد هر دو جهان * يگانه ايزد دادار بىنظير و همال\r\nو گرنه هر دو جهان را كف تو بخشيدى * اميد بنده نماندى به ايزد متعال \r\nخليفه از فصاحت زبان و سلاست بيان غانم در عجب شد .\r\nچون قصه بدينجا رسيد ، بامداد شد و شهرزاد ، لب از قصه فروبست .\r\n\r\nچون شب چهل و چهارم برآمد\r\nگفت : اى ملك جوان‌بخت ، خليفه از فصاحت غانم بن ايوب شگفت ماند و با غانم گفت : نزديكتر آى . چون نزديكتر رفت ، خليفه گفت : ماجرا بيان كن و از خبر خويش مرا آگاه كن . غانم ، ماجرا بىكم و كاست بازگفت . خليفه دانست كه او راست هميگويد . پس خلعت فاخر به دو داده ، گفت : اى غانم ، ذمّت من برى كن .\r\nغانم گفت : العبدو ما ملكت يداه لسيّده 22 . خليفه را اين سخن ، پسند افتاد و غانم را از نزديكان خود گزيد و قصر جداگانه بهر او بداد و ضياع و عقار برو عطا فرمود . غانم ، مادر و خواهر خود را بقصر خويشتن آورد . چون خليفه شنيد كه\r\n\r\n","description":"","footnote":"","page_name":" 218 ","page_number":266},
  {"content":"\r\n\r\nفتنه ، خواهر غانم ، فتنهء روزگار است ، او را به خود خواستگارى كرد . غانم گفت : او از كنيزكان خليفه و من نيز از مملوكانم . پس خليفه صد هزار دينار زر به دو داد و قاضى و شهود حاضر آورده ، كابين ببستند . بيك روز ، خليفه با فتنه و غانم با قوّة القلوب ازدواج كردند . پس از آن ، خليفه فرمود كه حكايت را بنويسند تا آيندگان ، آگاه گشته ، از قضا و قدر نگريزند و كارها به خداوند زمين و زمان بسپارند . چون شهرزاد ، سخن بدينجا رسانيد ، گفت : اى ملك جوان‌بخت ، اين حكايت ، عجبتر از حكايت ملك نعمان و فرزندان او شركان و ضوء المكان نيست . و آن اين بوده كه :\r\n\r\nحكايت ملك نعمان و فرزندان او شركان و ضوء المكان\r\nدر شهر دمشق ، پيش از خلافت عبد الملك بن مروان ، پادشاهى بود ملك نعمانش گفتندى . ملكى بود بس دلير و شجاع كه به پادشاهان اكاسره و قياسره غلبه كرده و جهان فراگرفته بود و ممالك شرق و غرب و هند و سند و چين و\r\n\r\n","description":"","footnote":"","page_name":" 219 ","page_number":267},
  {"content":"\r\n\r\nيمن و حجاز و حبشه و جزاير و بحار در زير حكم داشت . و رعيت و سپاه از داد و دهش او خرسند و شادمان بودند و ملك را پسرى بود شركان نام . بس شجاع و دلير كه نام آوران را غلبه كردى و از اماثل و اقران ، گوى بربودى . ملك او را وليعهد خود گردانيده بود . چون شركان بيست ساله شد ، تمامت رعيت و سپاه ، فرمان او بپذيرفتند . و ملك ، سيصد و شصت همسر داشت . و بجز مادر شركان هيچ كدام از ايشان فرزند نزاده بود . و هريك از كنيزان و زنان ملك ، قصرى جداگانه داشتند و ملك هر شب بقصرى همىغنود . قضا را كنيزى از همسران ملك آبستن شد و آبستنى او به گوش ملك رسيد . ملك را فرح بىاندازه روى داد و تاريخ آبستنى كنيز بنوشت و هر روز با او نيكوئى و احسان ميكرد . چون شركان ازين واقعه خبردار شد ، ملول گرديد و اين كار به او ناهموار شد .\r\nچون قصه بدينجا رسيد ، بامداد شد و شهرزاد ، لب از قصه فروبست .\r\n\r\nچون شب چهل و پنجم برآمد\r\nگفت : اى ملك جوان‌بخت ، چون شركان دانست كه يكى از كنيزان پدر آبستن گشته ، ملول شد و گفت : در مملكت من شريك پيدا شد و سلطنتم را انباز بهم رسيد . و شركان را پيوسته بخاطر اندر مكنون بود كه اگر كنيز ، پسر بزايد ، او را بكشد . و اما كنيز از كنيزان رومى بود و ملك روم ، او را با هديهاى گرانبها فرستاده بود . و آن كنيز ، صفيه نام داشت و از ساير كنيزان در خرد و حسن آواز ، بهتر و فزونتر و خوشتر بود . و هرگاه كه ملك به نزد او مىرفت ، او كمر خدمت ملك را بميان مىبست و با ملك ميگفت كه : از خداى آسمان همىخواهم كه پسرى به من دهد تا رسوم خدمتگذارى به دو بياموزم و در ادب و دانش او بسى بكوشم . ملك از اين سخنان شاد گشتى و در عجب شدى . تا اينكه مدت آبستنى بانجام رسيد . و بر كرسى زادن بنشست و از خدا خواست كه زادن بر او آسان گرداند و پسر به دو عطا فرمايد . خداوند رئوف ، دعوتش را اجابت نمود و به سهولت بزاد . قابله‌گان\r\n\r\n","description":"","footnote":"","page_name":" 220 ","page_number":268},
  {"content":"\r\n\r\nديدند كه دخترى است زهره جبين و آفتاب روى . حاضران را آگاه كردند و ملك ، نعمان ، خادم گذاشته بود كه اگر فرزند نرينه باشد ، ملك را بشارت برد .\r\nملك‌زاده شركان ، گماشتهء جداگانه در آنجا داشت . چون گماشتگان آگاه شدند ، ملك نعمان و ملك‌زاده شركان را باخبر كردند . ملك‌زاده فرحناك شد . و اما صفيه با قابله گفت : ساعتى به من مهلت دهيد كه مرا در شكم ، چيز ديگر نيز همىجنبد . پس دوباره درد زادنش گرفت و به سهولت ، فرزند ديگر بزاد . قابله‌گان به دو نگريستند . ديدند كه پسرى است قمر منظر و سيمبر . حاضران خرسند شدند و نشاط و شادى كردند . و ساير همسران ملك از شنيدن اين خبر ، ملول و محزون گشتند و به صفيه رشك بردند . پس از آن خبر بملك نعمان رسيد . ملك خشنود شد و برخاسته ، بقصر صفيه آمده ، به پيشانى صفيه بوسه داد و پسر را ببوسيد . كنيزكان دفها بزدند و عيشها كردند . ملك فرمود كه پسر را ضوء المكان و خواهر او را نزهة الزمان نام نهادند . ملك بهر يك دايهء جداگانه و كنيزان و خادمان بگماشت و از براى ايشان شكر و شربت و ساير چيزها مرتب ساخت . و مردم نيز آگاه شدند كه خداى يگانه ، ملك را اولاد عطا فرموده . شهر را بياراستند و بنشاط و شادى مشغول گشتند . و وزرا و امرا و نزديكان حضرت بتهنيت گوئى برآمدند . ملك ، ايشان را خلعت بداد و باكرام و انعامشان بيفزود و بخاص و عام بذل مال كرد . و تا چهار سال ، همه روزه ملك نعمان نزد صفيه رفته ، ازو و فرزندانش پرسش ميكرد .\r\nچون سال پنجم درآمد ، ملك فرمان داد كه زر و مال بسيار بنزد صفيه بردند و پيغام داد كه در تربيت فرزندانش بكوشد . و پيوسته ملك ، ايشان را تفقد ميكرد . اما ملك‌زاده شركان نميدانست كه پدرش را خدا فرزند نرينه عطا فرموده . و او را گمان اين بود كه صفيه جز يك دختر ، فرزند ديگر نزاده . و خود بمبارزت شجاعان و گشودن قلعه‌ها مشغول بود . سالها برين بگذشت .\r\nروزى ملك نعمان نشسته بود . حاجبان درگاه ، زمين بوسيدند و گفتند :\r\nملك روم ، خداوند قسطنطنيه ، رسولان فرستاده و رسولان جواز ميخواهند كه در\r\n\r\n","description":"","footnote":"","page_name":" 221 ","page_number":269},
  {"content":"\r\n\r\nپيش ملك حاضر شوند . ملك اجازت داده ، رسولان حاضر آمدند . ملك بر ايشان مهربانى كرد و سبب آمدن ايشان باز پرسيد . رسولان ، زمين بوسيده ، گفتند : اى ملك جهان ، ما را ملك افريدون ، خداوند يونان زمين و پادشاه سپاه نصارى فرستاده كه او را با سلطان قسّاريه ، جنگ و جدال اندر ميانست . و سبب محاربت اين است كه ملكى از ملوك عرب را گنجى از گنجهاى عهد اسكندر بدست آمد كه در آن گنج ، مال وافر بود . و از جملهء آن مال ، سه گوهر سپيد است كه هيچكدام مانند ندارند و بر آنها بقلم يونانى ، اسرارى چند نقش گشته كه بسى سود در آنها هست . و از جمله سود آن اين است كه اگر يكى از آنها با كودكى باشد ، به آن كودك المى نرسد و تب نكند و بيمار نشود . چون ملك عرب گنج بگشود و آن گوهر بدست آورد ، آنها را با پارهء از مال ، هديهء ملك افريدون كرد و هديه‌ها بكشتى بگذاشت و كشتى ديگر ، سپاه بر آن مال بگماشت . و خود چنان ميدانست كه كس نتواند بدان كشتى متعرض شود . خاصه اينكه بدريائى است كه آن دريا در مملكت ملك افريدون است و هدايا نيز بهر او هميبرند و در سواحل نيز جز رعيت‌هاى ملك افريدون كس نيست . پس كشتيها تا نزديك شهر افريدون بيامدند . قطاع الطريق با جمعى از سپاه قسّاريه بكشتيها بتاختند و تمامت آنچه در كشتيها بود ، بردند و سپاهى را كه بكشتى گماشته بودند ، كشتند .\r\nچون ملك افريدون ازين حادثه آگاه شد ، جهان بچشمش سياه گرديده ، سپاه بر سر ايشان فرستاد . ايشان سپاه ملك بكشتند . سپاهى فزونتر و قويتر از نخست فرستاد . باز سپاه ملك را شكست آمد . ملك در خشم شد و سوگند ياد كرد كه تمامت سپاه را برداشته ، خود به جنگ رود و تا قسّاريه را خراب نكند ، باز نگردد . و از پادشاه زمان ، ملك نعمان نيز متمنى است كه جمعى از سپاه بمعاونت او بفرستى كه در ميان ملوك ، نام نيكت مذكور شود . و پارهء هدايا نيز فرستاده است . اگر آنها را بپذيرى ، از تو منّت پذير است . پس از آن ، رسولان زمين ببوسيدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 222 ","page_number":270},
  {"content":"\r\n\r\n\r\nچون شب چهل و ششم برآمد\r\nگفت : اى ملك جوان‌بخت ، رسولان ، هدايا بملك نعمان عرضه داشتند : پنجاه كنيز رومى حله پوش و پنجاه غلام كه قباهاى ديبا در بر و كمربندهاى زرّين در كمر داشتند و هريك را به گوش اندر ، حلقهء بود زرّين و بهر حلقه ، گوهرى بود كه بهزار دينار زر همىارزيد . ملك ، هدايا قبول كرد و با وزيران مشورت نمود كه :\r\nرسولان را چه جواب گوئيم ؟ وزير سالخوردهء كه وزير دندان نام داشت ، زمين ببوسيد و گفت : اى ملك ، به از اين نيست كه بمعاونت ملك افريدون ، سپاه بيارائى و ملك‌زاده شركان را سپه‌سالار كنى . و من نيز با ملك‌زاده ميروم و خدمت ميكنم . و اين كار بسى سود دارد . نخستين منفعت اين است كه چون سپاه تو بدشمن ملك روم غالب شود ، در همهء شهرها اين كار بنام تو شهرت كند و دشمنان ، انديشه‌ناك شوند . از جزاير و مغرب زمين ، تحف و هدايا بهر تو بفرستند . و سود ديگر اين است كه ملك روم به تو پناه آورده ، اگر او را پناه دهى ، در همه جا بجوان مردى ، معروف شوى . ملك نعمان را اين سخن پسند افتاد و بوزير خلعت داد و گفت : پادشاهان را مثل تو مشيرى بايد . پس ملك نعمان ، پسرش شركان را بخواست و او را از خواهش رسولان و اشارت وزير دندان آگاه كرد و او را بسپرد كه سلاح جنگ فراهم آورد و سفر را آماده شود و ده هزار مرد كار از سپاهيان بگزيند و با وزير دندان مخالفت نورزد . شركان در حال ، بفرمان پدر بشتافت و ده هزار سوار از جملهء سپاه برگزيد و بسى مال حاضر آورده ، بسپاه داد و بايشان سه روز مهلت داد . لشكريان ، زمين بوسيده ، از آستانه بيرون شدند و بتهيهء اسباب سفر مشغول گشتند و شركان نيز بقصر آمده ، اسلحهء جنگ فراهم آورد . و باصطبل رفته ، اسبان كوه پيكر بدر آورد .\r\nچون روز چهارم شد ، ملك‌زاده با سپاهيان در خارج شهر نزول كردند . و ملك نعمان نيز بهر وداع پسر بخارج شهر بيامد و هفت خزينه بملك‌زاده بذل\r\n\r\n","description":"","footnote":"","page_name":" 223 ","page_number":271},
  {"content":"\r\n\r\nنمود و رو به وزير كرده ، شركان و لشكر را به دو سپرد و بسوى شهر بازگشت .\r\nشركان ، سپاه را ملاحظه كرد . ده هزار جز تبعه و لحقه حاضر بودند . پس طبل كوچ بزدند و شيپور بدميدند و رايات برافراختند . شركان بفراز اسب كوه پيكر نشسته ، وزير دندان نيز سوار شد . رسولان پيش افتاده ، هميرفتند . شامگاهان در\r\n\r\n","description":"","footnote":"","page_name":" 224 ","page_number":272},
  {"content":"\r\n\r\nجائى فرود آمدند و شب را در آنجا بسر بردند . چون روز برآمد ، سوار گشته ، براهنمائى رسولان هميرفتند . تا بيست روز راه سپردند . روز بيست و يكم ، دو سه پاس از شب رفته ، بمرغزارى رسيدند . شركان فرمان داد كه در آنجا فرود آيند و سه روز راحت يابند . سپاهيان فرود آمدند و خيمه‌ها بزدند و به چپ و راست پراكنده شدند . وزير دندان با رسولان ملك افريدون در ميان لشكرگاه فرود آمد .\r\nو اما ملك‌زاده شركان ، سواره بايستاد تا همهء سپاه فرود آمدند . چون آن سرزمين ، سرحد روم و مملكت دشمن بود ، ملك‌زاده ، لگام اسب سست كرده ، در اطراف موكب همىگشت و هميخواست كه پاسبانان بگمارد تا اينكه چهار يك شب بگذشت . شركان مانده گشت و خواب بر او چيره شد . در خانهء زين خوابش بربود و اسب ، او را بسوى بيابان برد . نيمهء شب به بيشهء رسيد كه درختان انبوه داشت . و شركان بيدار نشد تا اينكه اسب شيهه كشيد و سم بر زمين كوفت .\r\nآنگاه ملك‌زاده بيدار گشت و خويشتن را در ميان درختان يافت و ماه را ديد كه طالع گشته و پرتو آن جهان را فرو گرفته . چون خود را در آن مكان بديد ، بوحشت اندر شد و حيران بايستاد و راه بسوئى ندانست . و به چپ و راست نظر هميكرد . بروشنى ماه ، مرغزارى ديد خرم و آوازى مليح و صداى خندهء بشنيد كه هوش از تن و عقل از سر ميبرد . آنگاه بسوى آواز برفت و بدان سوى مرغزار رسيد . نظاره كرد . در آن مكان ، نهرهاى روان و درختان سبز و مرغان نغمه سنج ديد . بدان‌سان كه شاعر گفته :\r\n طبل عطّار است گوئى در ميان گلستان * تخت بزّاز است گوئى در ميان لاله‌زار\r\nاز زمين گوئى برآوردند گنج شايگان * در چمن گوئى پراكندند درّ شاهوار \r\nپس شركان نظر كرده ، در آن مكان ، ديرى و در پهلوى دير ، قلعهء ديد كه سر به آسمان مىسود . و در ميان دير ، نهر آبى روان بود كه بسوى مرغزار همىآمد . و در آنجا ده تن از كنيزكان ماه روى دوشيزه ديد كه خويشتن را بزيورهاى گران آراسته‌اند و در حسن و دلبرى چنانند كه شاعر گفته :\r\n\r\n","description":"","footnote":"","page_name":" 225 ","page_number":273},
  {"content":"\r\n\r\n اينان مگر ز رحمت محض آفريده‌اند * كارام جان و مونس دل نور ديده‌اند\r\nلطف آيتيست در حق ايشان و كبر و ناز * پيراهنيست بر قد ايشان بريده‌اند\r\nرضوان مگر دريچهء فردوس باز كرد * كاين حوريان بساحت دنيا خزيده‌اند \r\nپسر شركان به آن دختركان نظر كرده ، در ميان ايشان دخترى ديد ماه روى مشكين موى بدانسان كه شاعر گفته :\r\n ماند بصنوبر قد آن ترك سمن بر * گر سوسن آزاد بود بار صنوبر\r\nآن سوسن آزاد پر از حلقه و زنجير * وان حلقه و زنجير پر از تودهء عنبر\r\nدر ديدهء من رشتهء گوهر بگسسته * تا ديده‌ام اندر دهنت رشتهء گوهر \r\nشركان شنيد كه آن پرىروى به آن كنيزكان گفت : بيائيد تا ماه ننشسته با يكديگر كشتى بگيريم . ايشان يك‌يك همىآمدند و كشتى هميگرفتند . پرى پيكر بر ايشان چيره گشته ، بازوان ايشان را با زنّار فرو مىبست . تا همه را بازوان ببست . آنگاه پيرزنى كه در آنجا بود ، رو به آن زهره جبين كرده ، چون خشمگينان گفت : اى پليد ، از چيره شدن بر دختركان شادانى و فخر همىكنى ؟ من زنى هستم پير و ناتوان و چهل كرّت بيشتر با ايشان كشتى گرفته ، غالب گشته‌ام . اگر ترا نيز با من قوت كشتى گرفتن است ، پيش آى تا برخيزم و بر خاكت افكنم . دخترك از اين سخن ، به ظاهر نرم‌نرم بخنديد ، ولى اندرونش پر از خشم شد . برخاسته ، با او گفت : اى خاتون ، ترا سوگند مىدهم كه بمزاح سخن گفتى يا با من سر كشتى گرفتن دارى ؟ عجوز گفت : براستى سخن گفتم و مزاح نكردم . با تو كشتى بايدم گرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب چهل و هفتم برآمد\r\nگفت : اى ملك جوان‌بخت ، پيرزن گفت : مزاح نميكنم . دختر قمر منظر گفت : اگر\r\n\r\n","description":"","footnote":"","page_name":" 226 ","page_number":274},
  {"content":"\r\n\r\nتوانى كه با من كشتى بگيرى ، برخيز . عجوز از اين سخن در خشم شد و موى بر اندامش بسان خارپشت راست گرديد . شركان بر ايشان نظاره ميكرد و بر هيئت عجوز و منظر قبيح او همىخنديد . پس آن صنم نيز برخاسته ، آنگاه با عجوز بياويختند و شركان سر به آسمان برداشت و خدا را بچيره شدن دلارام همىخواند .\r\n\r\n","description":"","footnote":"","page_name":" 227 ","page_number":275},
  {"content":"\r\n\r\nتا اينكه زهره جبين ، دست چپ بميان دو پاى پيره زن انداخته با دست راست ، پشت گردن او را بگرفت و بر هوا بلند كرد و پيره زن ، دست و پا ميزد و ميخواست خود را خلاص كند كه بر پشت بيفتاد . و شركان ، تيغ بركشيده ، به چپ و راست نظاره كرد . ديد كه بديع الجمال از پيره زن عذر ميخواهد و ميگويد : اى خاتون من ، ذات الدّواهى ، من نخواستم كه ترا به زمين بيندازم . ولى تو دست و پا زدى و خود برافتادى . شكر خدا را كه آسيبى به تو نرسيد . عجوز با او سخن نگفت و پاسخش نداد . برخاسته ، شرمگين هميرفت تا اينكه از ديده پنهان شد . و آن كنيزكان ، همه بازوان بسته بر زمين افتاده بودند . و پرى پيكر در ميان ايشان ايستاده بود . ملك‌زاده شركان با خود گفت : هيچ رزق را بىسبب نتوان خورد و اينكه مرا خواب بربود و اسب بدينجا آورد ، سبب اين شد كه اين صنم با كنيزكان ديگر غنيمت من باشند . آنگاه اسب خود را تند براند و با تيغ بركشيده ، نزديك رفت .\r\nچون ماهروى ، او را بديد ، برپاى خاست و از اين سوى نهر كه شش ذرع بود ، به آن سوى جست و بآواز بلند گفت : كيستى كه فرح و شادى ما ببردى و چنان با شمشير كشيده آمدى كه گويا بسپاهى حمله ميكنى ؟ بازگو كه از كجا آمدهء و بكجا خواهى رفت ؟ و سخن راست گو كه نجات در راست گوئى است و از دروغ بپرهيز كه دروغ‌گويان ، زيان كارانند . شك نيست كه تو راه گم كرده ، به اين مقام آمدهء . خلاصى تو بس دشوار است . بدان كه تو در سرزمينى هستى كه اگر فرياد برآرم ، چهار هزار مرد دلير گرد آيند . اكنون بازگو چه ميخواهى ؟ چون شركان سخنان او بشنيد ، گفت : مردى غريب هستم و از زمرهء مسلمين ميباشم .\r\nامشب ، تنها بيرون شدم و از براى غنيمت هميگشتم و بهتر ازين كنيزكان ، غنيمتى نيست . همىخواهم كه اينها را گرفته ، نزد ياران خود برم . دختر گفت : اين كنيزكان ، ترا غنيمت نيستند . با تو نگفتم كه راست گو و از دروغ بپرهيز ؟ سوگند كه اگر نميترسيدم كه در دست من هلاك شوى ، هر آينه چنان فرياد ميكشيدم كه سرزمين از سواره و پياده پر ميگشت . ولى من بغريبان ، مهربان هستم و آزردنشان\r\n\r\n","description":"","footnote":"","page_name":" 228 ","page_number":276},
  {"content":"\r\n\r\nروا ندارم . اكنون حاجت خود با من بگو . شركان گفت : چگونه بسرزمين تو آمده ، خوردنى نخورم و بازگردم ؟ من اكنون از جملهء خادمان تو هستم . دخترك گفت :\r\nلئيمان ابا كنند و از مهمان بگريزند . تو بر اسب بنشين . من از آن سوى نهر و تو ازين سوى ، برويم تا مهمان من شوى . شركان فرحناك شد و زود بر اسب بنشست . بديع الجمال از آن سوى نهر و ملك‌زاده از اين سوى هميرفتند تا اينكه پلى ديدند چوبين كه چوبهاى آن را با زنجيرهاى آهنين بهم بسته بودند . شركان ايستاده بر پل نظاره ميكرد . ديد كنيزكانى كه كشتى ميگرفتند و بازوانشان بسته بود ، بدانجاى ايستاده‌اند . آن زهره جبين با يكى از ايشان به زبان روميان گفت كه :\r\nلجام اسب بگير و بدير اندر آر . پس كنيزك از پيش و شركان بدنبال ، از پل چوبين بگذشتند . شركان بوحشت و حيرت اندر بود و با خود ميگفت كه : كاش وزير دندان با من بودى و اين كنيزكان بديدى . پس ملكزاده با آن صنم فتّان گفت : من اكنون مهمان توام و بر تو حق صحبت و حق ضيافت دارم و عهد ترا پذيرفته‌ام . بايد بر من ببخشائى و با من نكوئى كنى و با من به شهر اسلام روى و شجاعان و دليران را تفرّج كنى و مرا نيز بشناسى .\r\nچون آن بديع الجمال ، سخن شركان بشنيد ، در خشم شد و گفت : سوگند كه من ترا خردمند ميدانستم . اكنون از فساد رأى تو با خبر شدم . چگونه از تو پسند آيد كه اين سخنان گوئى و خويشتن بتهمت اندازى ؟ و من نيز چگونه اين كار بكنم با اينكه ميدانم كه اگر من بنزد ملك نعمان حاضر آيم ، ديگر خلاص نيابم ؟ كه او بقصر اندر ، مانند من همسر ندارد . اگرچه او را سيصد و شصت قصر و بهر قصر ، همسريست چون رشك قمر ، ولى چون مرا بيند ، رها نكند و گويد كه اين مملوك منست . و اما اينكه گفتى تفرّج شجاعان و دليران بكنم ، اين سخن نيز درست نبود . سوگند كه من روز پيش ، سپاه اسلاميان را ديدم كه بسرزمين روم ميآمدند . و نظم ايشان را نظم سپاهيان نيافتم . بلكه ايشان را گروهى ديدم كه از هر جائى بيك جا گرد آمده‌اند . و اينكه گفتى كه مرا بشناس ، من با تو نكوئى نميكنم ، از براى اينكه ترا بزرگ دانسته‌ام يا تو مرا بزرگ دانى . و قصد من ازين\r\n\r\n","description":"","footnote":"","page_name":" 229 ","page_number":277},
  {"content":"\r\n\r\nاحسان ، تفاخر است و نبايد مثل تو با مثل من چنين سخن گويد . اگرچه شركان پسر ملك نعمان باشد كه درين زمان بدليرى طاقست . شركان با خود گفت : شايد كه آمدن سپاه را دانسته و شايد اين را نيز دانسته كه پدر من ما را بنصرت ملك قسطنطنيه فرستاد . پس او را بدين خود سوگند بداد و با او گفت : اى خاتون من ، براستى سخن گوى . پريروى گفت : به حق دين تو ، اگر نترسم كه مردم آگاه شوند كه از دختران روم هستم ، خود را بمهلكه انداخته ، با ده هزار تن مبارزت ميكردم و بزرگ ايشان ، وزير دندان را كشته ، سپهسالار ايشان ، شركان را باسيرى ميبردم .\r\nاى جوان ، بدان كه من خويشتن را بشجاعت نمىستايم . و لكن اگر شركان امشب بجاى تو بودى ، با او ميگفتم ازين نهر بايدت جست . او نميتوانست و بعجز اعتراف ميكرد . از خداوند درخواست ميكنم كه شركان را بسوى اين دير بيندازد و من در جامهء مردان بمبارزت او بيرون شوم و او را باسيرى بزنجير اندر كنم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب چهل و هشتم برآمد\r\nگفت : اى ملك جوان‌بخت ، دختر چون اين سخنان با شركان گفت ، شركان را غرور جوانى و حميت دليرى بر آن داشت كه خويشتن به او بشناساند و به دو خشم آورد . ولى حسن بديع و فزونى جمالش ، شركان را منع ميكرد و ميگفت : اى ماهرو :\r\n گر تو بشمشير تيز حمله به يارى رواست * چارهء ما هيچ نيست جز سپر انداختن \r\nپس دختر رومى بفراز دير برفت و شركان بر اثر او هميرفت تا بدر دير برسيدند . دختر ، در بگشود . با شركان بدهليزى بلند درآمدند كه قنديلها بدانجا افروخته و مانند آفتاب ، پرتو افكنده بود . چون دهليز بنهايت رسيد ، كنيزكانى ديدند كه شمعهاى افروخته بدست ايستاده‌اند . پس كنيزكان پيش افتاده ، دختر\r\n\r\n","description":"","footnote":"","page_name":" 230 ","page_number":278},
  {"content":"\r\n\r\nرومى بدنبال و شركان از پى ايشان هميرفتند تا بدير برسيدند . ديدند كه سريرها مقابل هم گذاشته‌اند و پرده‌هاى ديبا بر آنها آويخته و زمين دير را رخام و مرمر گسترده‌اند . و در ميان دير ، حوضيست بزرگ كه بيست و چهار فوّاره زرّين در آن حوض نشانده‌اند و آب بسان نقرهء خام از آن فوّاره‌ها ميريزد . و در صدر دير ، تختى گذاشته‌اند و فرشهاى حرير بدانجا گسترده‌اند . دختر به شركان گفت : يا سيّدى ، بفراز تخت شو . شركان بفراز تخت برشد و دختر از ديدهء او پنهان گرديد . شركان از خادمان پرسيد كه : خاتون بكجا رفت ؟ گفتند : بخوابگاه خويش رفت و ما بخدمتگذارى تو ايستاده‌ايم . پس از آن هرگونه خوردنى بياوردند .\r\nشركان خوردنى بخورد و دست بشست . و خاطرش بسپاه اسلام مشغول بود و نميدانست كه برايشان چه گذشت . و تا بامداد در كار خود ، حيران و از كرده ، پشيمان بود و اين شعر هميخواند :\r\n راحت همه پيش غم برانداخته‌ايم * در بوتهء روزگار بگداخته‌ايم\r\nكارى نه چو كار عاقلان ساخته‌ايم * نقدى باميد نسيه در باخته‌ايم \r\nچون روز برآمد ، ديد كه بيست تن كنيزكان ماهروى و آن دختر در ميان ايشان چون ماه در ميان ستارگان همىآيد . چون نزديك شدند ، ملكزاده شركان از مهابت حسن و جمال او برپاى خاست . آن زهره جبين ، دير زمانى بشركان نگريست و تأمل كرد . شركان را بشناخت و گفت : يا شركان ، مكان ما مشرّف كردى و بر بهجت منزل ما بيفزودى . دوش ترا چگونه گذشت ؟ پس از آن گفت :\r\nدروغ ، ملكزادگان را ننگست . خاصه بچون تو ملكزادهء كه از همه ملوك برتر هستى . خود را پوشيده مدار و حسب و نسب پنهان مكن و بجز راستى سخن مگو . كه دروغ ، دشمنى فزايد . چون شركان ديد كه جاى انكار نماند ، با او گفت :\r\nمن شركان بن نعمان هستم . پس دختر سيمين بر با او گفت : خاطر آسوده دار و هيچ مترس ، كه تو ما را مهمانى و ميان ما حق نمك پديد آمد و دوستى و مودّت بهم رسيد . تو در پيمان من هستى . سوگند اگر مردم روى زمين ، آزار ترا خواهند ،\r\n\r\n","description":"","footnote":"","page_name":" 231 ","page_number":279},
  {"content":"\r\n\r\nنتوانند . مگر اينكه من بميرم . كه تو در امان هستى . پس در پهلوى شركان بنشست . و شركان را ترس برفت . پس از آن دختر رومى با زبان روميان ، كنيزى را سخنى گفت . كنيز ، ساعتى برفت . چون باز آمد ، طعام حاضر آورد . شركان چيز نخورد و با خود گفت : شايد كه زهرى بطعام اندر گذاشته باشند . دختر ، مكنون خاطر شركان بدانست و گفت : سوگند كه نه چنانست كه گمان كردهء . اگر من كشتن ترا بخواهم ، به من دشوار نيست . آنگاه خود به خوردن بنشست و از هرگونه خوردنى بخورد و شركان نيز همىخورد . تا اينكه خوان برچيدند و دست بشستند . دخترك فرمان داد كه نقل و گل و ريحان و قدحهاى نقره و زرّين و بلورين و شربت حاضر آوردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب چهل و نهم برآمد\r\nگفت : اى ملك جوان‌بخت ، دختر با شركان ، سخن همىگفت . پس از آن دختر با كنيزكى گفت : يا مرجانه ، آلت طرب بياور . كنيزك برفت و عود و چنگ و ناى حاضر آورده ، دختر ، عود بگرفت و تارهاى آن را محكم كرده ، بنواخت و بآواز خوش ، نغمه پرداخت . پس از آن كنيزكان يك‌يك برخاسته ، آلت طرب بنواختند و به زبان روميان ، ابيات برخواندند . آنگاه خاتون ايشان گفت : اى عرب‌زاده ، دانستى كه چه گفتم ؟ شركان گفت : ندانستم . و لكن از خوبى انگشتان تو در طرب شدم . ماهروى بخنديد و گفت : اگر من به زبان عرب تغنّى كنم ، چه خواهى كرد ؟ شركان گفت : خردم يكسر بزيان خواهد رفت . تا شامگاه شد . دختر بخوابگاه خود برفت . چون روز برآمد ، كنيزكى نزد شركان آمد و با او گفت :\r\nخاتون ترا ميخواهد .\r\nشركان برخاست و بر اثر كنيزك روان شد و هميرفتند تا بدر بزرگ عاج كه مرصع به درّ و گوهر بود ، برسيدند و بدرون خانه شدند . خانهء بود وسيع و در\r\n\r\n","description":"","footnote":"","page_name":" 232 ","page_number":280},
  {"content":"\r\n\r\nصدر خانه ، ايوانى بود كه فرشهاى حرير و استبرق بدانجا گسترده بودند و منظره‌هاى ايوان بباغى گشاده ميشد و در ايوان ، تمثالهاى غربيه بودند كه هوا باندرون آنها ميرفت و حيلتى به كار برده بودند كه بيننده گمان ميكرد كه آنها سخن هميگويند . و اما خاتون در صدر ايوان نشسته بود . چون نظرش به شركان افتاد ، بر پاى خاسته ، تفقّد و مهربانى كرد . و از هر سوى حديث هميگفتند ، كه دختر پرسيد كه : به چيزى از اشعار و احوال عشّاق آگاه هستى ؟ شركان گفت : آرى .\r\nاشعار شاعران ميدانم . دختر گفت : بيتى چند از گفتهء عنصرى برخوان . شركان اين ابيات برخواند :\r\n تا نگار من ز سنبل بر سمن پرچين نهاد * داغ حسرت بر دل صورت گران چين نهاد\r\nهركه از رنج من و از ناز او آگاه گشت * نام من فرهاد كرد و نام او شيرين نهاد \r\nدختر چون ابيات بشنيد ، گفت : عنصرى بسيار فصيح بوده و در صفت زلف معشوق مبالغه كرده و گفته است :\r\n تا همى جولان زلفش گرد لالستان بود * عشق زلفش را بگرد هر دلى جولان بود \r\nپس از آن گفت : يابن الملك ، شعر ديگر برخوان . پس اين دو بيت برخواند :\r\n اى بسته بكين من ميان آهسته * وى كرده مرا قصد بجان آهسته\r\nجان ميخواهى و بر نيايد بشتاب * آهسته‌تر اى جان جهان آهسته \r\nچون دخترك اين دو بيت بشنيد ، گفت : احسنت اى ملك‌زاده ، معشوق از شاعر ، چه قصد كرده بود كه اين شعر خواند ؟ شركان گفت : قصد كشتن او داشت .\r\nچنان كه تو قصد كشتن من دارى . پرىروى از سخن شركان بخنديد . و به طعام خوردن مشغول شدند . شامگاهان ، دخترك رومى در غرفهء ديگر بخوابگاه خود رفته ، بخسبيد و شركان نيز در جايى ديگر بخفت . چون روز برآمد ، كنيزكى بيامد\r\n\r\n","description":"","footnote":"","page_name":" 233 ","page_number":281},
  {"content":"\r\n\r\nو زمين ببوسيد و گفت : خاتون ترا ميخواهد . شركان برخاست و كنيزكان از چپ و راست او دفها بنواختند و بغرفهء ديگر كه خاتون در آنجا بود ، برفتند . چون دخترك ، شركان را بديد ، برخاست و او را بنشاند و گفت : اى ملكزاده ، تو نيز بازى شطرنج را نيك دانى ؟ شركان گفت : آرى . پس شطرنج آورده ، ببازى بنشستند . ولى شركان را خاطر بر جاى نبود و اسب بجاى فيل و فيل بجاى اسب گذاشتى . دخترك بخنديد و گفت : اگر شطرنج بازى تو همينست ، تو چيزى نميدانى . شركان گفت : كرّة ديگر بازى كنيم . پس بار ديگر ، مهره فروچيدند .\r\nشركان باز مغلوب شد . تا پنج كرّة ، دخترك بشركان غالب شد . پس خاتون ، طعام و شربت بخواست . خوردنى به كار بردند . تا اينكه دخترك ، قانون بگرفت و ابياتى برخواند .\r\nشامگاه ، دخترك بخوابگاه خويش برفت و شركان در مكان ديگرى بخسبيد . چون روز برآمد ، كنيزكان به عادت هر روز شركان را بنزد خاتون بردند .\r\nخاتون برخاسته ، شركان را بنشاند . كه ناگاه ديدند مردان و جوانان با تيغهاى بركشيده ، همىآيند و به زبان روميان ميگويند كه : اى شركان ، بپاى خويش در دام آمده‌اى . هلاك را آماده باش . چون شركان اين سخن بشنيد ، با خود گفت : شايد اين دخترك فريبم داد و مرا بدينجا نگاهداشت تا اينكه دليران سپاهش برسند .\r\nولى گناه از منست كه خود را بورطه انداختم . پس روى بدخترك كرده ، ديد كه گونهء سرخ آن نازنين ، زرد شده . و بر پاى خاست و بانگ بايشان زد و گفت : شما كيستيد ؟ سردار ايشان گفت : ايتها الملكه ، آيا نميشناسى كه در نزد تو كيست ؟\r\nدخترك گفت : نميشناسم . تو بازگو كه در نزد من كيست ؟ آن مرد گفت : اينكه در نزد تست ، سرخيل دليران ، ملك‌زاده شركان بن ملك نعمانست . پدر تو ملك حردوب از عجوز عالم‌سوز ، ذات الدواهى شنيده است كه شركان بدينجا آمده .\r\nما را بگرفتن او فرستاد . اكنون همىخواهيم كه آن جوان را بگيرى و بروميان نصرت دهى . چون ملكه سخن آن مرد بشنيد ، نگاه خشم آلود به دو كرده ، گفت :\r\nچگونه بىاجازت من بدينجا آمدى ؟ آن مرد گفت : اى ملكه ، چون ما بدر خانه\r\n\r\n","description":"","footnote":"","page_name":" 234 ","page_number":282},
  {"content":"\r\n\r\nرسيديم ، حاجبان منع نكردند . ولى وقت آن نيست كه سخن دراز كنيم . ملك بانتظار ما نشسته كه شركان را دست بسته بنزد او بريم تا به بدترين رنجها بكشد .\r\nدخترك حورنژاد با سردار گفت كه : بيهده سخن گفتن ، سودى ندارد .\r\nذات الدواهى نيز دروغ گفته . سوگند كه آن‌كه در نزد منست نه شركانست و نه از خادمان او . مرديست غريب كه رو بما آورده و از ما امان خواسته . ما نيز امانش داده‌ايم . هرگاه من بيقين بدانم كه او شركانست ، باز سزاوار مروّت نيست كه من او را بشما دهم . كه او اكنون به پيمان من اندر است . مرا خوار مكنيد و به بدعهدى در ميان مردمم رسوا نسازيد . تو بنزد ملك بازگرد و آستانهء او را ببوس و بگو ذات الدواهى ، دروغ گفته . آن مرد گفت : اى ملكه ابريزه ، من ياراى بازگشتن پيش ملك ندارم . مگر اينكه شركان را دست ببندم و بنزد ملكش برم .\r\nپريزاد در خشم شده ، با او گفت : تو پيش ملك بازگرد و بر تو ملامتى نخواهد بود . آن مرد گفت : ناگزير است كه شركان نبرده ، بازنگردم . ملكه را خشم زياد شد و گونه‌اش دگرگون گشت و گفت : سخن دراز مكن و هذيان مگو . كه اين جوان بسى اعتماد بر خويشتن دارد و ميتواند كه با صد نفر مبارزت كند . اگر تو با او بگوئى كه شركان بن نعمان هستى ، او نيز خواهد گفت آرى شركان بن نعمانم .\r\nولى شما مقاومت با او نتوانيد كرد و تا او همهء شما را نكشد ، از شما روى نگرداند . اگر خواهى ، من او را با تيغ و سپر حاضر آورم . آن مرد گفت : اگر من از خشم تو آسوده شوم ، با دليران بگويم كه او را بگيرند و دست بسته بنزد ملكش بريم . آن زيبا صنم گفت : اين كار نخواهد شد كه صد تن با يك تن مبارزت كنند . شما يك‌يك با او مبارزت كنيد تا بر ملك آشكار شود كه كدام يك از شما دليرتر و شجاع‌تر است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 235 ","page_number":283},
  {"content":"\r\n\r\n\r\nچون شب پنجاهم برآمد\r\nگفت : اى ملك جوان‌بخت ، ملكه ابريزه با سواران ملك حردوب گفت كه : شما يك يك با او مبارزه كنيد تا دليرترين شما ظاهر شود . آن مرد گفت : سوگند كه راست گفتى .\r\nولى نخستين مبارز ، جز من نخواهد بود . ملكه گفت : صبر كن تا من او را از حقيقت كار بياگاهانم . اگر او قصد جنگ نكند ، شما را به دو راهى نخواهد بود . من و كنيزكان من و هركه بدير اندر است ، جانها برو فديه كنيم . پس ملكه ابريزه ، شركان را با خبر كرد . شركان تبسم كرد و دانست كه ملكه خدعه نكرده . آنگاه خويشتن را ملامت كرده ، با خود گفت : چگونه خود را به هلاكت انداختم ؟ پس با ملكه گفت كه : يك‌يك مبارزه بر ايشان ستم است . ده تن ده تن بجدال من بيايند . آنگاه برخاسته ، لباس جنگ بپوشيد و با شمشير بركشيده ، بيرون رفت .\r\nچون سردار دليران ، او را بديد ، برو حمله آورد . و شركان نيز بمانند شير ، غرّيدن گرفت و شمشير بر كمر او بزد و دو نيمه‌اش ساخت . ملكه چون شجاعت شركان بديد ، رتبهء او نزدش افزون گشت . پس ملكه با دليران گفت كه : خون سردار بخواهيد . برادر سردار دلير ، نامدار بود . بمبارزت قدم گذاشت . شركان مهلتش نداد و در حال ، دو نيمش كرد . آن شمسهء خوبان ، بانگ بر دليران زد كه : خون ياران بخواهيد . ايشان يك‌يك ميآمدند و شركان ، ايشان را همىكشت . تا پنجاه تن بكشت . دليران را ياراى مبارزت نماند . همگى بيكبار حمله آوردند و شركان ، يلان را همىزد و همىكشت . تا اينكه كس بر جاى نماند . ملكه پيش آمد و شركان را بقصر اندرش برد و گفت : اى شركان ، از چون توئى دست برندارم . اگر چه بسرزنش روميان گرفتار آيم . پس شركان ، خون از شمشير خود پاك كرد و اين دو بيت برخواند :\r\n چون كوس ز پرخاش بود آوازم * چون تير بسر بجنگ دشمن تازم\r\nچون نيزه به تنها شكنم قلب عدو * چون تيغ برهنه بر سر او تازم \r\n\r\n","description":"","footnote":"","page_name":" 236 ","page_number":284},
  {"content":"\r\n\r\nآنگاه شركان ديد كه آن ملكه ، زره بر تن كرده است . پس به دو گفت : اى خاتون ، از بهر چه زره پوش گشتى و چرا با تيغ بركشيده ايستاده بودى ؟ ملكه گفت : از ايشان بر تو بيم داشتم . پس ملكه ، حاجبان را گفت : چرا فرستادگان ملك ، بىاجازهء من بقصر من اندر شدند ؟ حاجبان گفتند : فرستادگان ملك ، خاصه سردار ، حاجت باجازت نداشتند . ملكه گفت : شما بعمد چنين كرديد و ميخواستيد كه مهمان من كشته شود . پس با شركان گفت : ايشان را نيز بكش .\r\nشركان ايشان را بكشت . آنگاه با شركان گفت : چون راز پوشيدهء من بر تو آشكار شد ، اكنون حديث خود با تو بازگويم . بدان كه من دختر ملك حردوبم و نام من ابريزه است . و آن عجوز كه ذات الدواهى نام داشت ، مادر پدر منست . و او پدر مرا از آمدن تو آگاه ساخته و او ناچار ، حيلتى در هلاك من خواهد كرد . رأى من اينست كه درين ملك نمانيم . ولى از تو همىخواهم كه با من نكوئى كنى ، بدانسان كه من با تو كردم . چون شركان اين سخن بشنيد ، از غايت شادمانى ، دلش بطپيد و گفت : به خدا سوگند كه تا مرا روان اندر تن است ، هيچكس به تو دست نخواهد يافت . و لكن ندانم كه ترا بدورى پدر ، شكيبائى خواهد بود يا نه ؟\r\nملكه گفت : آرى شكيبا شوم . شركان او را سوگند داد و باهم پيمان بستند . ملكه گفت : اكنون دلم آرام يافت . ولى خواهش ديگر از تو دارم و آن اين است كه تو با سپاه خود پيش پدر بازگردى . شركان گفت : اى خاتون ، پدرم مرا بجنگ پدر تو فرستاده است . و سببش مالى است كه از اعراب گرفته و از جملهء آن مال ، گوهرى بوده است گرانبها . ملكه گفت : چون چنين است ، خاطر آسوده‌دار . و من سبب دشمنى ملك قسطنطنيه و ملك حرودوب را با تو بازگويم .\r\nو آن اينست كه در ميان ما عيدى هست كه عيد ديرش نامند . و هر سال در آن عيد ، دختران ملوك و بزرگان و بازرگانان جمع آيند و هفت روز بدير اندر بنشينند . و من نيز از جملهء ايشان بودم . چون دشمنى در ميان پديد شد ، پدرم مرا هفت سال از ميان آن جمع منع كرد . اتفاقا سالى دختران ملوك و بزرگان در آن عيد از هر سوى بدير آمدند و از جملهء ايشان ، صفيه دختر ملك قسطنطنيه بود .\r\n\r\n","description":"","footnote":"","page_name":" 237 ","page_number":285},
  {"content":"\r\n\r\nهفت روز در دير بماندند . هشتمين روز بازگشتند . صفيه گفت : من بقسطنطنيه نخواهم رفت ، مگر از راه دريا . پس كشتى از براى او مهيا كردند . صفيه با خاصان خويش بكشتى بنشستند و هميرفتند تا اينكه باد مخالف ، كشتى را از راه بدر كرد .\r\nقضا را به دريا اندر ، يك كشتى از جزيرهء كافور بوده و پانصد تن از فرنگيان در آن كشتى بودند . چون كشتى حامل صفيه پديد شد ، فرنگيان ، كشتى بدان سو راندند .\r\nتا نزديك شدند ، طنابها بكشتى صفيه بستند و بنزديك كشتى خودشان كشيدند و قصد جزيرهء كافور كردند . ساعتى نرفت كه باد مخالف بوزيد و كشتى را همىآورد تا بسامان مملكت ما رسيدند . ما بيرون رفته ، از ايشان بگرفتيم و كشتيم و كنيزكان و اموال را بغارت برديم . و در كشتى ، چهل تن كنيز بودند كه صفيه ، يكى از ايشان بود . پس كنيزكان گرفته ، بنزد پدر برديم . و ما نميدانستيم كه دختر ملك افريدون در ميان آن كنيزكان است .\r\nپدرم ده تن از كنيزكان بگزيد و تتمه بر ديگران بخشيد . و از آن ده تن ، پنج تن با هديه‌هاى قيمتى به پدر تو ملك نعمان فرستاد . ملك نعمان از آن پنج كنيز ، صفيه دختر ملك افريدون را از براى خويشتن بگزيد و در آغاز امسال ، ملك افريدون ، كتابى به پدر من فرستاد و در آن كتاب ، چيزها نوشته بود كه نشايدش گفت . و پدر مرا ترسانده و سرزنش كرده بود كه : شما دو سال است كشتى از دست فرنگيان گرفتيد و از جملهء آن چيزها كه در كشتى بود ، دختر من صفيه با شصت تن از كنيزكان بودند . كس پيش من نفرستاديد و مرا آگاه نكرديد .\r\nمن هم از بيم آن‌كه در ميان ملوك ، ننگ از براى من روى دهد ، نتوانستم كه حكايت دختر خويش فاش كنم . و كار خود تا امسال پوشيده داشتم . و كس نزد فرنگيان فرستاده ، سراغ دختر گرفتم . ايشان گفتند : ما از مملكت تو بيرونش نبرده‌ايم . و باز ملك افريدون در كتاب نوشته بود كه : اگر شما با من سر دشمنى نداريد و قصد شما دريدن پردهء من نيست ، همان ساعت كه كتاب من بشما رسد ، دختر مرا نزد من بفرستيد . هرگاه درين كار ، اهمال بورزيد و بر من عصيان كنيد ، هر آينه مكافات بدكردارى شما بكنم . چون اين كتاب به پدر من رسيد ، دانست كه\r\n\r\n","description":"","footnote":"","page_name":" 238 ","page_number":286},
  {"content":"\r\n\r\nصفيه ، دختر ملك افريدون در ميان آن كنيزكان بوده . كار بر او دشوار شد و از كرده پشيمان گرديد و حيران بود كه صفيه را از ملك نعمان باز پس نتواند خواست . خاصه اين روزها كه ملك نعمان را از صفيه ، اولاد بهم رسيده .\r\nالغرض ، پدرم پس از آگاهى بر اين كيفيت دانست كه بورطهء بزرگ اندر است و چاره از هيچ رهگذر ندارد . پس جواب كتاب ملك افريدون بنوشت كه :\r\nندانسته صفيه را بملك نعمان فرستاده‌ام و ملك را از او فرزند بهم رسيده . چون جواب پدرم به ملك افريدون رسيد ، از غايت خشم برخاست و بنشست .\r\nبجوشيد و بخروشيد و گفت : چگونه مىشود كه دختر من اسير شود و او را بىمهر و عقد ، چون كنيزكان مملوك شمرند . پس از آن گفت : سوگند كه آرام نگيرم و ننشينم تا اين ننگ از خود بردارم و كارى كنم كه پس از من در زبانها گفته آيد .\r\nو پيوسته ميخواست حيلتى كند و كيدى سازد . تا اينكه رسول بنزد پدرت ملك نعمان فرستاده و با سخنان دروغ ، او را از جاى برانگيخته . و او نيز سپاه آماده كرده ، روان ساخته . و ملك افريدون را ازين جنگ ، قصد اين بوده است كه ترا دستگير كند و سپاه ترا پراكنده و تلف سازد . و اما آن سه گوهر قيمتى كه به پدر تو نوشته ، چگونگى آنها اينست كه سه گوهر بزرگ و قيمتى در نزد صفيه بود .\r\nپدر من آنها را ازو بگرفت و به من داد . اكنون آنها نزد منست . تو بسوى سپاه خويش بازگرد . پيش از آن‌كه ايشان به شهر روميان و فرنگيان داخل شوند ، ايشان را بازگردان . كه اگر ايشان به شهر اندر آيند ، خلاصى نخواهند يافت . شركان چون اين سخنان بشنيد ، گفت : منّت خداى را كه ترا سبب نجات من و سپاه من گردانيد . ملكه گفت : تو بموكب بازگرد و سپاه بازگردان و رسولان ملك افريدون را دستگير كن تا صدق مقال من بر تو ظاهر شود . و من نيز سه روز پس از اين نزد تو خواهم بود و باهم به شهر بغداد اندر شويم . چون شركان قصد بازگشتن كرد ، ملكه گفت : عهد فراموش مكن . آنگاه ملكه از بهر وداع برخاست و گريان شد . شركان را نيز سرشك از ديده فرو ريخت . ملك ابريزه بگريستن او بگريست و اين دو بيت برخواند :\r\n\r\n","description":"","footnote":"","page_name":" 239 ","page_number":287},
  {"content":"\r\n\r\n وقت سحرش چو عزم رفتن بگرفت * دل را غم جان رفته دامن بگرفت\r\nاشكم بدويد تا بگيرد راهش * در وى نرسيد دامن من بگرفت \r\nپس شركان از وى جدا گشته ، از دير فرود آمد و بر اسب بنشست و از پل چوبين گذشته ، در ميان درختان همىرفت تا به همان مرغزار رسيد . سه تن سوار از دور پديد شدند . شركان بر خود بترسيد و تيغ بركشيد . چون نزديك شدند .\r\nشركان ايشان را بشناخت و ايشان نيز شركان را بشناختند و از اسب پياده شدند ، وزير دندان ، شكر خداى تعالى بجا آورد و سپاه را فرمان رحيل داد . و اما رسولان ملك افريدون رفته بودند كه ملك را از آمدن ملكزاده شركان آگاه كنند . ملك پس از آگاهى ، سپاه فرستاده بود كه شركان را بگيرند و سپاهش را بكشند و اسير كنند . پس شركان با سپاه خويش كوچيده ، همىرفتند تا بيست و پنج روز منازل سپردند و بسامان مملكت خويشتن برسيدند . از براى راحت در آنجا فرود آمدند . مردم بلوك و نواحى ، جيره و عليق حاضر آوردند . تا دو روز در آنجا برآسودند . پس از آن كوس رحيل بزدند و سپاهيان به قصد شهرهاى خويشتن سوار شدند . و شركان با صد تن سوار در آنجا بماند . پس از ارتحال سپاه ، شركان نيز با آن يكصد تن سوار گشته ، دو فرسخ از منزلگاه دور شدند . و در ميان دو كوه به تنگنائى رسيدند . ديدند كه از برابر ، گردى جهان را فرو گرفت و چون گرد بنشست ، يكصد سوار دلير كه در اسلحهء جنگ غوطه‌ور بودند ، پديد آمدند و بانگ به شركان زدند و گفتند كه : بآرزوى خود رسيديم و بر غنيمت دست يافتيم . اكنون از اسبان فرود آئيد و اسلحه و اسباب بما سپاريد تا ما بر جانهاى شما ببخشيم و از كشتن شما درگذريم .\r\nشركان چون اين بشنيد ، در خشم شد و گفت : اى پست‌ترين مردم ، اينكه جرأت كرده ، بسرزمين ما قدم نهاده‌ايد ، بس نيست كه با ما بدينگونه سخنان همىگوئيد ؟ شما را گمان اينكه از دست ما خلاص خواهيد يافت و بشهرهاى خويش باز خواهيد گشت ؟ پس بانگ بر سواران خود زد و گفت : اين سگان را\r\n\r\n","description":"","footnote":"","page_name":" 240 ","page_number":288},
  {"content":"\r\n\r\nاز هم بپاشيد . و خود نيز تيغ بركشيده ، بفرنگيان حمله آوردند و فرنگيان نيز دليرانه بمصادمت پيش آمدند . تا شامگاه ، دليران از هر دو طرف جدال كردند .\r\nچون تاريكى شب ، جهان بگرفت ، يلان از هم جدا گشتند . شركان ، سواران خود جمع آورد . ديد كس را جراحتى نيست . بجز چهار نفر كه زخمهاى سبك دارند .\r\nشركان گفت : من همهء عمر بقتال اندرم و بس دليران ديده‌ام . چنين يلان شجاع نديده بودم . سواران گفتند : اى ملكزاده ، در ميان ايشان سوارى هست بس شجاع و دلير . ولى با هركدام از ماها كه مقابل ميشد ، چشم ازو ميپوشيد و او را نميكشت . به خدا سوگند كه اگر فردا قصد كشتن ما كند ، يكى از ما جان بدر نخواهد برد . شركان ازين سخن حيران شد و گفت : چو فردا شود ، فكر فردا كنيم .\r\nو فرنگيان نيز بسر خيل خودشان گرد آمدند و گفتند كه : ما امروز از ايشان غنيمتى نبرديم . سرهنگ ايشان نيز وعدهء فردا بداد . آن شب ، هر دو گروه در جايگاه خويش بسر بردند . چون روز برآمد ، ملكزاده شركان با دليران بر اسب بنشستند و بمبارزت بميدان قدم نهادند . ديدند كه فرنگيان ، صف كشيده ، ايستاده‌اند . شركان گفت : بمبارزت مبادرت كنيد . يكى از فرنگيان فرياد كرده ، گفت : امروز يك يك قتال خواهيم كرد . پس سوارى از سواران شركان بمبارزت قدم گذاشت و رجز همىخواند و هميگفت :\r\n كند بدخواه را سر در گريبان * بكارم هركه مالد آستين را\r\nچو گرزم من كه ميرانم بيك چوب * سگان حمله و شيران كين را\r\nز سختى چوب ما در شد بآهن * مبادا كس خورد چوب چنين را \r\nدليرى اشهب سوار از فرنگيان كه هنوز خط بعارضش ندميده بود ، اسب بميدان راند و زد و خورد همىكردند ، كه فرنگى ، مبارز شركان را با نيزه سرنگون كرد و بازوان بسته ، اسيرش برد . فرنگيان ، شادى كردند و مبارز ديگر فرستادند .\r\nاز مسلمانان نيز ديگرى بميدان شتافت . ساعتى در زد و خورد بودند كه فرنگى ، او را از اسب بينداخت و بازوان بسته ، اسيرش كرد . پيوسته يك‌يك از مسلمانان\r\n\r\n","description":"","footnote":"","page_name":" 241 ","page_number":289},
  {"content":"\r\n\r\nبمبارزت ميرفتند . فرنگيان اسيرشان هميكردند . تا اينكه شب شد و تاريكى ، جهان را فروگرفت . و از مسلمانان در آن روز ، بيست سوار به اسيرى برده بودند .\r\nشركان چون اين بديد ، كار به او دشوار شد و مصيبت بزرگ گرديد و سواران خود را جمع آورده ، با ايشان گفت كه : فردا خود بميدان شوم و بزرگ فرنگيان را بمبارزت بخواهم . و ازو باز پرسم كه بدين سرزمين از بهر چه آمده‌اند ؟ و او را از جنگ بترسانم . اگر صلح كنند ، صلح كنيم . و گرنه جنگ خواهم كرد . پس در آنجا بخسبيدند . چون روز برآمد ، هر دو گروه سوار گشته ، صف بركشيدند .\r\nشركان بميدان مبارزت قدم نهاده ، گفت :\r\n منم آن زورمند هشت پهلو * كه پهلو بشكنم خصمان دين را\r\nكنم دروازه پيدا بهر زخمم * اگر كوبم حصار آهنين را \r\nو سپهسالار فرنگيان نيز بمبارزت شركان پيش آمده ، رجز همىخواند :\r\n منم كه نوبت آوازهء صلابت من * چو صيت همّت من در بسيط خاك افتاد\r\nبه هيچ كار جهان روى بر نياوردم * كه آسمان در دولت به روى من بگشاد \r\nچون رجز بانجام رسانيد ، شركان با دل پرخشم به دو حمله كرد و او نيز با شركان بمصادمت برآمد . و بجدال و حرب مشغول بودند تا اينكه تاريكى ، جهان را فروگرفت . هر دو گروه بجاى خويش بازگشتند . شركان با سواران خود گفت كه : تا امروز چنين دلير و شجاعى نديدم . ولى او را خصلتى است كه از ديگران نديده بودم . و آن اينست كه هرگاه بخصم چيره مىشود و مجال طعن مييابد ، نيزه به كف بگرداند و با ته نيزه بزند . و من نميدانم كه كار من با او بكجا خواهد رسيد ؟\r\nپس شركان بخفت .\r\nچون روز برآمد ، سردار فرنگيان در ميان ميدان بايستاد و شركان نيز بمبارزت قدم نهاد . تا شامگاه بقتال اندر بودند . آنگاه بمقرّ خويش بازگشتند . هر يك در مقام خويش شب را بروز آوردند . و بامداد ، هر دو طرف سوار گشته ،\r\n\r\n","description":"","footnote":"","page_name":" 242 ","page_number":290},
  {"content":"\r\n\r\nبهمديگر حمله كردند . تا نيمه روز جدال همىكردند . آنگاه فرنگى ، حيلتى كرده ، لجام اسب شركان بگرفت . قضا را در همان حال ، اسب فرنگى ، سكندرى خورد و فرنگى بيفتاد . شركان ، تيغ بركشيد كه او را بكشد . او بانگ بشركان زد و گفت :\r\nچون زنان مغلوب شوند ، دليران را نشايد كه با آنها چنين معامله كنند . شركان چون اين بشنيد ، او را نيك نظر كرد . ديد كه ملكه ابريزه است . پس شمشير بينداخت و زمين ببوسيد و با ملكه گفت : چه ترا به اين كار بداشت و اين كارزار از بهر چه بود ؟ ملكه گفت : قصد من امتحان تو بود و خواستم كه پايدارى تو در معركهء قتال ببينم . و اين سواران كه مىبينى ، همه كنيزان منند كه سواران ترا غالب آمدند . و اگر اسب من سكندرى نميخورد ، شجاعت و جلادت من نيز بر تو آشكار ميگشت . پس از آن ، ملكه بانگ بر كنيزان زد كه : رحيل را آماده شويد .\r\nكنيزكان ، فرمان بپذيرفتند . شركان نيز برحيل فرمان داد . پس همگى باهم بكوچيدند و تا شش روز هميرفتند . آنگاه شركان با ملكه و كنيزان گفت كه لباس فرنگيان بكنند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و يكم برآمد\r\nگفت : اى ملك جوان‌بخت ، شركان با ايشان گفت جامهء فرنگيان بكنند و جامهء دختران روميان در بركنند . ايشان نيز بدانسان كردند . پس از آن ، شركان ، جمعى از سواران خود ببغداد فرستاد كه ملك نعمان را از آمدن شركان و ملكه ابريزه بياگاهانند كه مردم شهر و سپاه را باستقبال بفرستد . فرستادگان برفتند و شركان با ملكه در همانجا فرود آمده ، شب بروز آوردند . و هنگام بامداد سوار گشتند و به قصد شهر روان شدند . ناگاه وزير دندان با هزار سوار پديدار شدند كه بفرمان ملك نعمان باستقبال ملكه و ملكزاده شركان همىآمدند . چون نزديك رسيدند ، از اسبان فرود آمده ، در پيش ملك‌زاده زمين ببوسيدند و باجازهء ملك‌زاده ،\r\n\r\n","description":"","footnote":"","page_name":" 243 ","page_number":291},
  {"content":"\r\n\r\nسوار گشته ، همىرفتند تا ببغداد برسيدند و داخل قصر ملك نعمان شدند .\r\nملكزاده شركان به پيش پدر رفت و آستان نياز ببوسيد . ملك نعمان ، پسر را در آغوش گرفت و ماجرى باز پرسيد . ملك‌زاده ، حديث خويش از آغاز تا انجام ، فرو خواند . چون ملك نعمان از نيكوئيهاى ملكه ابريزه آگاه شد ، رتبهء ملكه در\r\n\r\n","description":"","footnote":"","page_name":" 244 ","page_number":292},
  {"content":"\r\n\r\nنزد او افزون گشت و بديدار ملكه آرزومند گرديد و او را بخواست . شركان به پيش ملكه رفت و به او گفت : ملك ترا ميخواهد . ملكه اطاعت كرده ، بآستان ملك نعمان رفت .\r\nملك بفراز تخت برنشسته بود . حاضران را بيرون كردند . جز خواجه‌سرايان ، كس نماند . چون ملكه حاضر شد ، زمين آستان بوسه داد و بگفتار نغز سخن گفت . ملك را از فصاحت او عجب آمد و به نيكيهاى او كه به شركان كرده بود ، شكر گذارد و تحسين كرد و ملكه را اجازت نشستن داد . و قصر جداگانه از براى او و كنيزانش مخصوص كرد . پس از آن از سه گوهر گرانبها تفتيش كرد . ملكه گفت : آنها در نزد منست . آنگاه حقّهء زرّين بدر آورد و سر حقه باز كرده ، سه گوهر قيمتى را بدر آورد و بر ملك هديه نمود و از پيش ملك بيرون آمد . پس از آن ، ملك نعمان ، ملكزاده شركان را حاضر آورد . يكى از آن سه گوهر به دو داد . شركان از دو گوهر ديگر باز پرسيد . ملك گفت : يكى از برادرت ضوء المكان و ديگرى از خواهرت نزهة الزمانست . چون شركان شنيد كه او را برادرى است ، ضوء المكان نام ، روى بر پدر كرده ، گفت : اى ملك جهان ، ترا بجز من نيز پسرى هست ؟ ملك گفت : آرى هست و اكنون شش ساله است .\r\nنام او ضوء المكان ، برادر نزهة الزمانست و هر دو بيك شكم بزادند . ملكزاده شركان ازين خبر تنگدل شد . ولى راز خود پوشيده داشت و گوهر بر جاى گذاشته ، از پيش پدر برخاست و از غايت خشم ، حيران هميرفت تا بقصر ملكه ابريزه درآمد .\r\nملكه چون او را بديد ، بر پاى خاست و شكرگذارى كرد و او را و ملك را ثنا گفت و بنشست و ملكزاده را در پهلوى خويش بنشاند . ملكه در روى شركان ، آثار خشم بديد . از سبب آن باز پرسيد . ملكزاده ، سبب باز گفت كه : ملك نعمان را از صفيه ، پسرى و دخترى هست ضوء المكان و نزهة الزمان نام . و با ملكه گفت كه : ملك دو گوهر از آن سه گوهر به پسر و دختر داده و يكى را از بهر من نگاهداشته و مرا تاكنون بضوء المكان ، آگاهى نبود و بر تو نيز همىترسم . زيرا\r\n\r\n","description":"","footnote":"","page_name":" 245 ","page_number":293},
  {"content":"\r\n\r\nآگاه شده‌ام كه ملك ، قصد ازدواج با تو را دارد . ملكه گفت : اى ملكزاده ، پدرت بر من دست ندارد و من بفرمان او نيستم . بىرضاى من نتواند مرا كابين كند . و اگر مرا بقهر و جبر كابين كند ، من خويشتن را بكشم . ولى مرا بيم از آنست كه پدر من بشنود كه من بدينجا آمده‌ام و با ملك افريدون متفق گشته ، با سپاه بيكران بيايند .\r\nشركان گفت : اى خاتون ، چون تو ببودن در اينجا راضى شوى ، باكى نيست . اگر سپاه روى زمين با ما دشمنى كنند ، هر آينه بديشان غالب شويم . ملكه گفت : هر چه روى دهد ، نيكوست . ولى من اگر از شما نكوئى ببينم ، در اينجا بمانم . و گرنه خواهم رفت . پس از آن ، ملكه ، كنيزكان را گفت خوردنى حاضر آوردند .\r\nشركان ، اندك چيزى خورده ، با غم و اندوه به خانه خود رفت .\r\nو اما ملك نعمان ، چون پسرش شركان از پيش او بدر رفت ، او نيز برخاسته ، بنزد صفيه ، دختر ملك افريدون رفت و گوهرها با خود برد . چون صفيه ، ملك را بديد ، بر پاى خاست و زمين بوسه داد . ملك بنشست .\r\nضوء المكان و نزهة الزمان بيامدند . ملك ، ايشان را بوسيده ، در كنار گرفت و ببازوى هريك گوهرى بياويخت . ايشان شادمان گشته ، بنزد مادر برفتند . صفيه نيز از احسان ملك فرحناك شد و ملك را ثنا گفت . پس ملك با صفيه گفت : تو دختر ملك افريدون بودى . چرا با من نگفتى تا ترا گرامى بدارم و برتبت تو بيفزايم ؟ صفيه گفت : اى ملك ، ازين بيشتر منزلت چه خواهم كرد ؟ اكنون احسان و نكوئى ملك ، مرا فرا گرفته و پسر و دخترى از ملك ، خدا به من عطا فرموده .\r\nملك را سخنان او عجب آمد و گفتار نغز او را بپسنديد . پس بيرون آمده ، قصرى رفيع‌تر و وسيع‌تر ، از براى صفيه و اولادش تعيين كرد . و خادمان ترتيب داد و دانشمندان بآموزگارى ايشان بگماشت و بر وجه مقررى ايشان بيفزود .\r\nو لكن ملك نعمان از سوى ديگر ، شيفتهء ملكه ابريزه گشت و با وجود مخالفت او ، وى را بر آن داشت تا به زور با او ازدواج كند . ملكه ابريزه از ملك نعمان ، باردار شد . پس جهان بر ملكه ابريزه تيره و تار گشت . از سويى مىديد كه هرگز به اين ازدواج راضى نبوده و از سوى ديگر با خود مىانديشيد كه چون پدرش\r\n\r\n","description":"","footnote":"","page_name":" 246 ","page_number":294},
  {"content":"\r\n\r\nآگاه شود كه او با دشمن ازدواج كرده ، چه خواهد كرد . با خود مىگفت : كس با من ستم نكرده . من خود با خويشتن ستم كردم و از پدر و مادر و شهر خود دور گشتم . و اكنون قوّت و قدرت از من برفته ، بر اسب نتوانم نشست . پس روزى به كنيزى ، مرجانه نام گفت : همىخواهم كه پنهان از اينجا بدر روم و بجز تو كس از كار من آگاه نشود تا بنزد پدر شوم . كه دست شكسته ، و بال گردنست . مرجانه گفت : رأييست صواب .\r\nپس ملكه آمادهء سفر شد و راز ، پوشيده همىداشت تا اينكه ملك بنخجيرگاه رفت و شركان نيز بسرحدى رفت كه چندى در آنجا بماند . ملكه با مرجانه گفت كه : امشب هميخواهم بيرون روم . ولى با تقدير چگونه كنم ؟ كه هنگام ولادت نزديكست . اگر چهار روز بدينجا مانده ، بزايم ، آنگاه رفتن نتوانم .\r\nپس ساعتى بفكر اندر شد و با مرجانه گفت : مردى پيدا كن كه با ما به سفر رود و خدمتهاى ما را انجام دهد . مرجانه گفت : اى خاتون ، به خدا سوگند كه بجز غلام سياه ، غضبان نام ، كس را نشناسم . و او از غلامان ملك نعمان و قصر ما را دربانست . من اكنون بيرون رفته ، با او سخن گويم و وعدهء مال دهم و با او گويم كه اگر بنزد ما بمانى ، هركس را كه خواهى ، بكابين تو بياورم . ملكه گفت : او را نزد من حاضر آور تا با او سخن گويم .\r\nمرجانه رفت و غضبان را بياورد . غضبان ، زمين ببوسيد . ملكه چون غضبان را بديد ، ازو نفرت كرد و دلش از وى برميد . ولى ناچار به او گفت كه : اى غضبان ، ميتوانى كه در حادثات ، معين ما شوى و اگر كار خود بر تو ظاهر كنم ، راز من بپوشى ؟ غلامك گفت : اى ملكه ، هرچه گوئى ، سر نپيچم . ملكه گفت :\r\nهمىخواهم كه درين ساعت دو اسب از اسبان ملك از براى من و مرجانه آماده كنى و بهر اسب ، خرجينى از زر و گوهر بگذارى و ما را بمملكت پدرم ، ملك حردوب برسانى . كه در آنجا ترا از مال بىنياز كنم . غضبان چون اين سخن بشنيد ، فرحناك شد وگفت : بجان ، منت‌پذير هستم . در حال ، غلامك برفت و با خود هميگفت كه : بمراد خود رسيدم . هر دو را بكشم و مال بگيرم . چون ساعتى\r\n\r\n","description":"","footnote":"","page_name":" 247 ","page_number":295},
  {"content":"\r\n\r\nشد ، باز آمد و سه اسب با خود بياورد . ملكه بر اسب بنشست . ولى از آبستنى ، دردناك بود و خوددارى نميتوانست . و مرجانه نيز بر اسبى سوار شد و غلامك نيز سوار گشته ، شبانروز اسب هميراندند تا بميان دو كوه رسيدند كه از آن‌جا تا مملكت پدر ملكه ، يك روز مسافت بيش نمانده بود . آنگاه ملكه را درد زائيدن گرفت و بر اسب نشستن نتوانست . با غضبان و مرجانه گفت : فرود آئيد كه مرا هنگام زادنست . ايشان از اسب فرود آمدند و ملكه را نيز به زير آوردند . ولى ملكه از غايت درد از جهان بى خبر بود . پس غضبان با تيغ بركشيده پيش ملكه بايستاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و دوم برآمد\r\nگفت : اى ملك جوان‌بخت ، غلامك دل سياه ، ملكه را با تيغ ستم بكشت و خرجين و زر و گوهر برداشته ، بگريخت و ملكه ابريزه ، كشته بر خاك بيفتاد .\r\nمرجانه ، پسرى را كه ملكه‌زاده بود ، بكنار گرفته ، بر ملكه هميگريست . كه ناگاه گردى جهان را فرو گرفت . چون گرد بنشست ، سپاه بىكران از روميان پديد آمدند و ايشان سپاه ملك حردوب ، پدر ملكه ابريزه بودند . و سبب آمدن ايشان اين بود كه چون ملك حردوب شنيد كه دخترش با كنيزكان به بغداد رفته ، در پيش ملك نعمان هستند ، سپاهى برداشته ، بيرون آمد . چون بدينجا رسيد ، ملكه ابريزه را ديد كه بر خاك و خون غلطيده و مرجانه ، كنيز او گريان نشسته . ملك حردوب ، خود را از اسب بينداخت و بى خود گشت . سواران نيز پياده شدند و آواز بگريه و خروش بلند شد . چون ملك بخويش آمد ، از مرجانه ، حديث باز پرسيد . مرجانه ، قصه بر او فروخواند . ملك حردوب از شنيدن حكايت گريان شد و جهان در چشمش تاريك گرديد . پس فرمان داد ملكه را بتابوت گذاشتند و بقسّاريه بازگشتند و تابوت را بقصر اندر آوردند . آنگاه ملك بنزد مادرش ذات الدواهى رفت و از حادثه آگاهش كرد كه نخست ملك نعمان بحيلت با\r\n\r\n","description":"","footnote":"","page_name":" 248 ","page_number":296},
  {"content":"\r\n\r\nدختر من ازدواج كرده ، پس از آن ، غلامك سياه ، او را كشته است . سوگند كه ناچار انتقام از ايشان بكشم و ننگ از خويشتن بردارم و گرنه خود را هلاك سازم . پس بگريست و بخروشيد .\r\nآنگاه ذات الدّواهى گفت : اى فرزند ، دختر ترا جز مرجانه ، ديگر نكشته .\r\nكه مرجانه او را ناخوش ميداشت . پس از آن ذات الدّواهى با پسرش گفت :\r\nمحزون و غمين مباش . سوگند كه من از ملك نعمان برنگردم تا او را و پسران او را بكشم و به او كارى كنم كه در همه شهرها مذكور شود . و لكن ترا بايد كه فرمان من بپذيرى و آنچه گويم بجاى آورى . ملك حردوب با مادرش گفت : سوگند كه سر موئى مخالفت نكنم . ذات الدواهى گفت : چند دختر حاضر كن و دانشمندان نيز بياور و بسى مال بدانشمندان ده كه دختران را حكمت و ادب و اشعار و منادمت ملوك بياموزند . ولى دانشمندانى كه اخبار عرب و تواريخ خلفا و احوالات ملوك اسلام بياموزند . چون دختران ، همه چيز ياد گيرند ، آنگاه بدشمن چيره شويم و انتقام از وى بگيريم . از آن‌كه ملكه نعمان بمحبت دختران مفتونست . او خود ، سيصد و شصت و شش كنيز داشت . يكصد كنيز ماه روى از كنيزان ملكه ابريزه در نزد او هستند . چون اين دختران ، دانش ياد گيرند ، من ايشان را برداشته ، به بغداد سفر كنم . چون ملك حردوب از ذات الدواهى اين را بشنيد ، خرسند شد . در حال ، رسولان بهر سو فرستاد و دانشمندان از شهرهاى دور حاضر آورد و جيره و جامه بديشان ترتيب داد و مال بيكران وعده كرد و دختران را نيز حاضر گردانيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و سوم برآمد\r\nگفت : اى ملك جوان‌بخت ، ملك حردوب بدانشمندان ، مال بيكران وعده كرد و دختران را نيز حاضر آورده ، بحكيمان سپرد و گفت كه حكمت و ادب و اشعار و\r\n\r\n","description":"","footnote":"","page_name":" 249 ","page_number":297},
  {"content":"\r\n\r\nتواريخ بدختران بياموزند . حكيمان ، فرمان پذيرفتند . ملك حردوب را كار بدينجا رسيد . و اما ملك نعمان چون از نخجيرگاه بازگشت ، ملكه ابريزه را بقصر اندر نديد . تفتيش كرد . خبرى نيافت . اين كار بر او ناهموار شد و گفت : چگونه دخترى از قصر بيرون شد و هيچ كس برو آگاه نگرديد ؟ اگر مرا مملكت بدينگونه باشد ، سلطنت من سودى ندارد . پس بدورى ملكه ، ملول و محزون بود . كه ملكزاده شركان نيز از سفر بازگشت . ملك نعمان ماجرا بر او بيان كرد و از رفتن ملكه ، آگاهيش داد . شركان در بحر اندوه غوطه خورد و شبانروز در فرقت ملكه هميگريست . اما ملك نعمان پس از چند روز ، ملكه را از خاطر فراموش كرده ، بتفقد ضوء المكان و نزهة الزمان بپرداخت و علما و حكما بتعليم ايشان بگماشت . شركان از كردار پدر در خشم شد و ببرادر و خواهر رشك برد و بدين سبب رنجور گشت .\r\nروزى ملك نعمان با شركان گفت : چونست كه تنت نزار و گونه‌ات زرد هميشود ؟ شركان گفت : اى پدر ، هر وقت بينم كه تو به اولاد صفيه مهربان ميشوى و با ايشان نيكوئى ميكنى ، مرا رشك ميآيد . و بيم از آن دارم كه رشك بر من غالب شود و ايشان را بكشم و تو نيز بسبب ايشان مرا بكشى و ازين جهت نزار و زرد هميشوم . تمنى من اينست كه شهرى به من واگذارى كه من در آنجا بسر برم و\r\n\r\n","description":"","footnote":"","page_name":" 250 ","page_number":298},
  {"content":"\r\n\r\nعمر بگذارم . چون ملك نعمان اين سخن بشنيد و دانست كه سبب ملالتش چيست ، بدلجوئى او برآمد و گفت : اى فرزند ، هرچه تو خواهى ، دعوتت را اجابت كنم . و در مملكت من ، بزرگتر و محكمتر از قلعهء دمشق جائى نيست . آن را به تو دادم . پس منشيان بخواست و منشور ايالت دمشق بنوشتند . ملك‌زاده ، سفر را آماده شد و وزير دندان را نيز با خود ببرد . پس پدر را وداع كرده ، هميرفتند تا بدمشق رسيدند . مردم دمشق باستقبال ، پذيره شدند و كوس و ناى بزدند و شهر بياراستند و شادى هميكردند تا اينكه شركان به شهر اندر آمد و در مقرّ خود جاى گرفت .\r\nو اما ملك نعمان ، چون پسر را وداع كرد ، حكيمان و دانشمندان نزد او بيامدند و گفتند كه : فرزندان تو حكمت و ادب بياموختند . ملك ازين بشارت فرحناك شد و بحكيمان بسى مال داد . و ضوء المكان را ديد كه بزرگ شده و چهارده ساله گشته ، مايل بعبادت و دوستدار فقرا و اهل دانش است . زنان و مردان شهر بغداد ، او را دوست ميدارند . و حال بدين منوال بود . تا اينكه در بغداد ، محمل عراق از براى زيارت مكهء معظمه و مدينه منوّره بسته شد .\r\nضوء المكان چون محل حاجبان را بديد ، آرزومند بيت اللّه الحرام گرديد و به پيش پدر رفت و اجازهء سفر مكه خواست . ملك نعمان ممانعت كرد و گفت :\r\nصبر كن كه سال آينده ، من خود به مكه خواهم رفت . ترا نيز ببرم . چون ضوء المكان ديد كه اين وعده دير خواهد كشيد ، بنزد خواهرش نزهة الزمان رفت . ديد كه به نماز ايستاده . چون نماز ادا كرد ، ضوء المكان با او گفت كه : مرا شوق زيارت مكه و قبر نبى عليه السلام اندر دلست . و از پدر اجازت خواستم ، جواز نداد . قصد من اينست كه پارهء مال برداشته ، بىخبر از همه كس به حج روم .\r\nنزهت الزمان سوگندش داد كه : مرا نيز با خويشتن ببر و از فيض زيارت ، محرومم مگذار . ضوء المكان با او گفت : چون شب درآيد و ظلمت ، جهان را فرو گيرد ، ازين مكان بدر آى و كس را آگاه مكن . پس چون نيمهء شب شد ، نزهت الزمان برخاست و پارهء مال برداشت و جامهء مردان پوشيده و بدر قصر روان شد . ديد كه\r\n\r\n","description":"","footnote":"","page_name":" 251 ","page_number":299},
  {"content":"\r\n\r\nبرادرش ضوء المكان ، اشتران آماده كرده و بانتظار ايستاده . هر دو باشتر سوار گشته ، شب هميرفتند تا بحاجيان برسيدند و در ميان محمل عراقى جاى گرفتند . و شبانروز هميراندند تا اينكه داخل مكهء معظمه گشته ، مناسك حج بجا آوردند و از آن‌جا به زيارت قبر نبى عليه السلام بيامدند . پس از آن ، حاجيان قصد بازگشت كردند . ضوء المكان با خواهرش گفت كه : ميخواهم به بيت المقدس بروم و ابراهيم خليل را نيز زيارت كنم . نزهت الزمان گفت : مرا شوق از تو فزونتر است .\r\nپس چارپايان كرايه كرده ، با مقدسيان روانه شدند . ولى نزهت الزمان را آن شب تب بگرفت و زود خلاص يافت . پس از آن ، ضوء المكان رنجور شد و خواهرش پرستارى و مهربانى هميكرد . و هميرفتند تا به بيت المقدس برسيدند .\r\nبيمارى ضوء المكان سخت شد . در حجرهء كاروانسرائى فرود آمدند و ضوء المكان را رنجورى ، هر روز افزون ميشد و نزهت الزمان بخدمتگذارى مشغول بود . و از مالى كه با خويشتن آورده بودند ، صرف ميكرد . تا اينكه پشيزى از آن مال نماند و سخت بىچيز شدند . آنگاه از جامهاى خويش بخادم سراى داد كه ببازار برده ، بفروشد . چون بفروخت ، قيمت آن را به دو آورد . و او صرف كرد . پس از آن ، چيز ديگر فروخت . و همچنين جامهاى خود هميفروخت تا اينكه هيچ چيز برجاى نماند .\r\nنزهت الزمان گريان شد و كار به خدا سپرد . پس ضوء المكان با او گفت كه :\r\nاى خواهر ، آثار عافيت در خود همىبينم . دلم به گوشت سرخ گشته مايل است .\r\nنزهت الزمان گفت : اى برادر ، من كه روى گدائى ندارم . ولى فردا بخانهء يكى از بزرگان رفته ، خدمت كنم و چيزى از بهر قوت تو بدست آرم . ضوء المكان گفت :\r\nآيا پس از عزتها بذلّت اندر هميشوى ؟ چگونه مرا هموار شود ؟ پس هر دو بگريستند . و نزهت الزمان گفت : اى برادر ، ما درين شهر غريبيم ؟ يك سالست كه درينجا هستيم . كس بحجرهء ما قدم ننهاده و از گرسنگى نتوان مرد . مرا جز اين بخاطر نميرسد كه فردا بيرون رفته ، خدمت يكى از بزرگان كنم و از بهر تو قوتى بياورم تا از مرض خلاص يا بى و به شهر خويش رويم . پس نزهت الزمان ساعتى\r\n\r\n","description":"","footnote":"","page_name":" 252 ","page_number":300},
  {"content":"\r\n\r\nبگريست . پس از آن برخاسته ، روى خود با پارچهء عباى كهنه كه شتربانان ، دور انداخته بودند ، بپوشيد و برادر را در آغوش گرفته ، بر دور جبينش بوسه داد و گريان گريان از پيش برادر بدر آمد . و نميدانست كه بكجا رود . و ضوء المكان ، انتظار خواهر همىكشيد تا هنگام شام شد و نزهت الزمان باز نگشت . ضوء المكان آن شب نيز بانتظار بنشست و از دورى خواهر پريشان شد . و سخت گرسنه گرديد . ناگزير خود را از حجره بيرون افكند و خادم سراى را آواز داده با او گفت كه : مرا ببازار ببر . خادم ، او را برداشته ، ببازارش افكند .\r\nمردم قدس برو گرد آمدند و به حالت او رحمت آورده ، بگريستند .\r\nضوء المكان از ايشان باشارت ، خوردنى بخواست . بازرگانان چند درم دادند و خوردنى بهر او بخريدند و بخوراندند . پس از آن او را برداشته ، در دكهء بكهنه حصيرى بخواباندند و ظرفى آب ببالينش گذاشتند . چون شب برآمد ، مردم ازو پراكنده شدند و هريك به كار خويش رفتند . چون نيمه شب شد ، ضوء المكان را خواهر ، ياد آمد و گريان شد و بر ضعيفيش بيفزود و بىهوش بيفتاد . چون بامداد ، بازاريان آن حالت مشاهده كردند ، سى درهم فراهم آورده ، به شتربان دادند كه او را برداشته ، به بيمارستان دمشقش رساند كه شايد بهبودى يابد .\r\nمرد شتربان چون درمها بستد ، با خود گفت كه : از مردن اين بيمار چيزى نمانده . چگونه من او را بدمشق خواهم برد ؟ پس او را به جائى برده ، پنهان داشت .\r\nچون شب برآمد ، بر سر تون گرمابه‌اش بينداخت و به راه خويش برفت . چون نزديك صباح شد ، تونتاب از براى افروختن تون بيامد . ضوء المكان را ديد كه بر پشت افتاده . با خود گفت : مردگان را بدينجا از براى چه انداخته‌اند ؟ پس نزديك رفته ، سرپائى برو بزد . ديد كه همىجنبد . بانگ بر ضوء المكان زد و گفت : شماها بد گروهى هستيد . پارهء بنگ خورده ، خويشتن بهر جائى كه باشد ، همىاندازيد .\r\nچون به روى ضوء المكان نظر كرد ، ديد كه خط بعارض ندارد و خداوند حسن و جمالست . دانست كه غريب و رنجور است . مهرش بر او بجنبيد و گفت :\r\nسبحان اللّه . چگونه و بال اين كودك به گردن گرفتم ؟ پيغمبر عليه السلام فرموده : كه\r\n\r\n","description":"","footnote":"","page_name":" 253 ","page_number":301},
  {"content":"\r\n\r\nغريبان را گرامى بايد داشت ، خاصه كه بيمار باشند . پس او را برداشته ، بخانهء خويش برد و زن خود را بخدمتگذارى او بگماشت . زن برخاسته ، خوابگاه بگسترد و بالين بگذاشت و آب گرم كرده ، دست و پاى او را بشست . و تونتاب ببازار رفته ، گلاب و شكر بياورد . شكرش بخورانيدند و گلابش به كار بردند و جامهء پاكيزه‌اش بپوشانيدند . پس نسيم صحت به او بوزيد و بهبودى و عافيت روى بداد . بر متكا تكيه كرد . تونتاب خرسند و شادمان شد و گفت : خدايا برتبت پاكانت سوگند مىدهم كه سلامت اين جوان در دست من گردان .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و چهارم برآمد\r\nگفت : اى ملك جوان‌بخت ، تونتاب ، خدا را بپاكان سوگند داد كه سلامت اين جوان در دست او كناد و تا سه روز از ضوء المكان دور نگشت . شكر و عرق بيد و گلابش همىداد و مهربانى و ملاطفت همىكرد . تا آن‌كه جسمش به عافيت اندر شد و چشم بگشود . چون تونتاب بنزد او بيامد ، ديد كه نشسته و آثار صحت ازو پيداست . گفت : اى فرزند ، چگونهء ؟ ضوء المكان گفت : الحمد للّه بعافيت اندرم .\r\nتونتاب شكر و حمد خدا را بجا آورد و ببازار رفته ، ده مرغ بخريد و بنزد زنش آورده و گفت : هر روز دو تا ازين مرغان بكش . يكى بهر چاشت و يكى بهر شام بدين جوان بخوران . پس زن تونتاب برخاسته ، مرغ بكشت و بديگ اندرش پخته ، بر وى بخورانيد . و آب گرم كرده ، دست و پايش بشست . ضوء المكان بوساده تكيه كرده ، بخفت . وقت پسين بيدار شد . زن تونتاب ، مرغ ديگر آماده كرده ، هنگام شام بياورد . ضوء المكان نشسته ، همىخورد . كه تونتاب بيامد . ديد كه جوان چيز مىخورد . شادان شد و در نزد او بنشست و احوال باز پرسيد .\r\nضوء المكان گفت : شكر خداى را كه بهبودى پديد گشته . خدا ترا پاداش نيكو دهاد . پس تونتاب بيرون رفته ، شربت بنفشه و گلاب بياورد و به دو بخورانيد . و\r\n\r\n","description":"","footnote":"","page_name":" 254 ","page_number":302},
  {"content":"\r\n\r\nتونتاب هر روز پنج درم مزد از گرمابه بگرفتى . يك درم شربت بنفشه خريده و يكى بشكر و گلاب ميداد . و پيوسته ملاطفت و مهربانى ميكرد تا اينكه يك ماه برفت و آثار رنجورى بر كنار شد و تن‌درستى روى داد . تونتاب و زن او خشنود و شادمان شدند .\r\nآنگاه تونتاب ، او را بگرمابه برد و خود ببازار گشته ، برگ سدر بخريد و پيش ضوء المكان برد . ضوء المكان ، تن با برگ سدر بشست و تونتاب ، پاى او را همىشست . چون استاد گرمابه ديد كه تونتاب ، پاى ضوء المكان همىشويد ، دلاك پيش ضوء المكان فرستاد و دلاك بيامد و با تونتاب گفت : اين نقص استاد است كه تو اين كارها بكنى . پس دلاك ، سر ضوء المكان تراشيد و تن او را بشست . آنگاه تونتاب ، ضوء المكان را به خانه بازگردانيد و جامهء نيكو بر وى بپوشانيد و شكر و گلاب بياورد و بخورانيد . زن تونتاب ، مرغ را پخته و آماده كرده بود . پيش آورد . تونتاب ، لقمه‌لقمه از گوشت مرغ گرفته ، بر وى بخورانيد .\r\nچون سير بخورد ، زن تونتاب ، آب گرم آورده ، ضوء المكان را دست بشست .\r\nضوء المكان ، حمد خدا را بجا آورد . پس از آن تونتاب را ثنا گفت و گفت : خدا ترا سبب زندگانى من كرد . تونتاب گفت : اين سخنان مگو و حديث خويشتن بازگو كه چرا به اين شهر آمدهء و از كدام شهرى ؟ من در جبين تو نشان بزرگى و نجابت همىبينم . ضوء المكان با او گفت : تو بازگو كه مرا چگونه يافتى ؟ تونتاب گفت : من ترا هنگام بامداد بر سر تون افتاده ديدم و چگونگى ندانستم . پس ترا برداشته ، در خانهء خود نگاه داشتم . حكايت من همين بود . ضوء المكان گفت :\r\nسبحان الذى  يُحْيِ الْعِظامَ وَ هِيَ رَمِيمٌ .  23 اى برادر ، احسان بر من تمام كردهء . زود باشد كه بپاداش كردار خود برسى . پس از آن با تونتاب گفت : اين شهر كدام شهر است ؟ گفت مدينهء قدس است . ضوء المكان ، رنجهاى خويش و غريبى و جدائى خواهر خود بخاطر آورده ، بگريست و حكايت با تونتاب حديث كرده ، اين ابيات برخواند :\r\n آه ازين زندگىّ ناخوش من * وز دل و خاطر مشوّش من \r\n\r\n","description":"","footnote":"","page_name":" 255 ","page_number":303},
  {"content":"\r\n\r\n سپر زخم حادثات شده است * دل پر تير همچو تركش من\r\nاز همه عمر خويش نشنيده است * بوى راحت دل بلاكش من \r\nپس از آن سخت بگريست . تونتاب گفت : گريان مشو و شكر خدا بجا آر كه سلامت و تن‌درستى . ضوء المكان گفت : از اينجا تا دمشق چند روز مسافت است ؟ تونتاب گفت : شش روز . ضوء المكان گفت : توانى كه مرا بدانجا بفرستى ؟\r\nگفت : چگونه ترا تنها روانه سازم ؟ كه تو كودك هستى و هرگاه بدمشق بخواهى به روى ، من با تو خواهم آمد . و اگر زن من نيز بفرمان منست ، او نيز با ما خواهد آمد كه در آنجا نزد تو بمانيم . زيرا كه دورى تو بر من دشوار است . پس تونتاب با زن خود گفت : ميل دارى كه بدمشق شام سفر كنى يا در همين جا مقيم هستى تا من اين ملك‌زاده را بدمشق برسانم و بازگردم ؟ كه او را شوق سفر دمشق در سر است و من بجدائى او شكيبا نميتوانم بود و از راهزنان نيز برو همىترسم . زن تونتاب گفت : من نيز با شما سفر كنم . تونتاب گفت : زهى موافقت و زهى مرافقت . بس تونتاب برخاسته ، متاع خانه آنچه كه داشت ، بفروخت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و پنجم برآمد\r\nگفت : اى ملك جوان‌بخت ، تونتاب و زن تونتاب در رفتن با ضوء المكان بسوى دمشق يكدله شدند و درازگوشى كرايه كردند . ضوء المكان بر آن نشسته ، برفتند . پس از شش شبانروز داخل دمشق شدند و هنگام شام در جائى فرود آمدند . تونتاب ببازار رفته ، خوردنى بياورد . خوردنى بخوردند و بخسبيدند . پنج روز در آنجا بماندند . روز ششم ، زن تونتاب بيمار شد و هر روز بيمارى او سخت‌تر ميشد و روزى چند نرفت كه زن تونتاب بمرد . ضوء المكان از دلبستگى كه به دو داشت ، اندوهناك شد و او را محنت ، تازه گرديد . و تونتاب نيز بملالت\r\n\r\n","description":"","footnote":"","page_name":" 256 ","page_number":304},
  {"content":"\r\n\r\nاندر شد . چند روز محزون بودند . پس از آن تونتاب ، ضوء المكان را تسلّى داده ، با او گفت كه : اى فرزند ، به از اين نيست كه بيرون رفته ، بدمشق تفرّج كنيم . شايد كه دل را انبساطى پديد آيد . ضوء المكان گفت : آنچه مراد شماست ، غايت مقصود ماست . پس دست هم بگرفتند و برفتند تا بكنار اصطبل والى دمشق رسيدند . ديدند كه صندوقها و فرشهاى حرير و ديبا باشتران بار كرده‌اند و اسبهاى زين كرده و غلامان و مملوكان بدانجا هستند و مردم بسيار بر ايشان گرد آمده‌اند . ضوء المكان با يكى از خادمان گفت : اين اشتران و بارها از كيستند ؟\r\nخادم جواب داد كه : اينها هديهء امير دمشق است بسوى ملك نعمان . و چون ضوء المكان ، نام ملك نعمان ، پدر خود شنيد ، چشمان پر اشك كرده ، اين ابيات برخواند :\r\n روز وصل دوستداران ياد باد * ياد باد آن روزگاران ياد باد\r\nكامم از تلخىّ غم چون زهر گشت * بانگ نوش باده خواران ياد باد\r\nمبتلا گشتم درين دام بلا * كوشش آن حق گذاران ياد باد \r\nچون ابيات بانجام رسانيد ، تونتاب از گريستن و شعر خواندن او گريان شد و گفت : اى فرزند ، هنوز از بيمارى و رنجورى نرستهء . از گريستن باز بايست كه از بازگشت مرض هميترسم . و تونتاب ، ملاطفت و مزاح همىكرد . ولى ضوء المكان را خاطر بغربت خويش و دورى نزهة الزمان مشغول بود و سرشك از ديده هميريخت و اين ابيات همىخواند :\r\n درآمدم متألم بمحنت آبادى * كه بر زمين نشاطش فرح نكرده عبور\r\nعناى من چو جفاى زمانه بىپايان * بلاى من چو خطاى ستاره نا محصور\r\nحجاب ديدهء من پردهء صباح و مسا * كمند گردن من رشتهء سنين و شهور\r\nنه دار محنتم از شمع اختران روشن * نه بيت عزّتم از دور آسمان معمور \r\nو تونتاب نيز بگريستن ضوء المكان و مردن زن خويش ميگريست . و لكن\r\n\r\n","description":"","footnote":"","page_name":" 257 ","page_number":305},
  {"content":"\r\n\r\nپيوسته ضوء المكان را دلدارى داده ، مهربانى هميكرد . تا اينكه روز برآمد .\r\nتونتاب با ضوء المكان گفت : مگر ياد شهر خود كردهء ؟ ضوء المكان گفت : آرى .\r\nبيش ازين طاقت غربت ندارم . اكنون ترا به خدا ميسپارم و خود با همين شترداران ، اندك‌اندك خواهم رفت تا به شهر خويش برسم . تونتاب گفت : دورى تو بر من سخت دشوار است . من نيز با تو بيايم و نكوئى بر تو تمام كنم و خدمت بانجام رسانم . ضوء المكان فرحناك گشته ، گفت : خدا ترا پاداش نيكو دهاد . پس تونتاب بيرون رفته ، درازگوشى بخريد و توشه آماده كرد . ضوء المكان گفت : خدا مرا اعانت كند تا ترا مكافات بدهم . كه تو از نيكوئى ، چيزى بر جا نگذاشتى . پس صبر كردند تا شب برآمد و ظلمت ، جهان را فروگرفت . توشه به درازگوش نهاده ، راه بغداد پيش گرفتند . ضوء المكان را كار بدينگونه شد .\r\nاما نزهة الزمان ، خواهر ضوء المكان چون از ضوء المكان جدا گشت و از كاروانسرا بدر آمد ، گريان شد و ندانست كه بكدام سو رود . خاطرش مشغول ضوء المكان ، و خيال وطن و پيوندان از دلش بدر نميرفت . و بدرگاه خدا ميناليد و اين ابيات همىخواند :\r\n مرا دليست پريشان بدست غم پامال * چنان كه هيچ كس نيست واقف احوال\r\nشكسته خاطرم و تنگدل چو حلقهء ميم * خميده پشت و جفا ديده گاه غصه چو دال\r\nتنم ز مويه چو مو شد ز جور دور دغا * دلم ز غصهء گردون دون ز ناله چو نال \r\nپس نزهت الزمان ميرفت و به چپ و راست خويشتن نگاه ميكرد . ناگاه شيخى بدوى با پنج تن از عرب برسيدند و نزهت الزمان را ديدند كه با عارضى چون قمر و پارهء كهنه عبا بر سر همىرود . شيخ با خود گفت : اين دختر ، بسى خداوند جمال است . ولى چنين مينمايد كه بىچيز و پريشان روزگار است . اگر از مردم اين شهر يا مردم شهر ديگر باشد ، من ناگزيرم از آن‌كه او را بدست آرم .\r\nپس كم‌كم بر اثر او روان شد تا بكوچهء تنگ رسيدند . بدوى ، نزهت الزمان را ندا داد و با او گفت : اى دختر ، تو آزادى يا مملوك هستى ؟ نزهت الزمان گريان\r\n\r\n","description":"","footnote":"","page_name":" 258 ","page_number":306},
  {"content":"\r\n\r\nگريان پاسخ داد كه : به خدا سوگندت مىدهم كه بر ملالت من ميفزاى . بدوى گفت :\r\nاى دختر ، مرا شش تن دختران بودند . پنج تن از ايشان بمرد و كوچكتر ايشان مانده است . من خواستم از تو بپرسم كه مردم اين شهر يا غريب هستى . بلكه ترا نزد او برم تا همدم و مونس او شوى و او به تو مشغول گردد و حزن خواهران فراموش كند . و اگر كسى نداشته باشى ، ترا بفرزندى بگزينم . نزهت الزمان چون اين بشنيد ، با خود گفت : اميد هست كه در پيش اين شيخ ، آسوده خاطر شوم .\r\nپس سر از حيا به زير افكند و گفت : اى شيخ ، من دخترى هستم غريب و برادرى بيمار و رنجور دارم . من با تو به خانه آيم و روزها نزد دختر تو بمانم . ولى چون شب شود ، بايد نزد برادرم شوم . اگر شرط قبول كنى ، با تو بيايم . و بدان كه من عزير بودم . ذليل گشته‌ام . من و برادرم از بلاد حجاز آمده‌ايم . بيم از آن دارم كه او جاى مرا نشناسد . بدوى چون سخن او بشنيد ، با خود گفت : بمطلوب خود رسيدم . پس با نزهت الزمان گفت كه : قصد من همين است كه تو روزها مونس دختر من باشى و شبها بنزد برادر روى . و اگر بخواهى ، برادر را نيز بخانهء من بياور . الغرض ، بدوى نرم‌نرم سخن ميگفت و او را دلگرم هميكرد تا اينكه نزهت الزمان خواهش او بپذيرفت و بر اثر او روان شد . چون بدوى بياران خود رسيد ، ايشان بار بر شتران بسته و آماده ايستاده بودند . و اين بدوى ، قاطع طريق و دزدى حيلت‌باز بود و حكايت دروغ ميگفت . و قصدش اين بود كه بيچاره نزهت الزمان را بدام حيله بيندازد . پس بدوى بر اشترى نشسته و نزهت الزمان را بر اشترى ديگر سوار كرد . و اشتر هميراندند تا شب از نيمه گذشت و نزهت الزمان دانست كه بدوى با او حيله كرده . گريان شد و فرياد بركشيد . چون نزديك سحر شد ، از اشتر به زير آمدند . بدوى پيش نزهت الزمان آمد و با او گفت : اى دخترك روستائى ، اين گريه و فريادت بهر چه بود ؟ اگر پس از اين گريستن ترك نكنى ، ترا چندان بزنم كه هلاك شوى . نزهت الزمان چون سخن او بشنيد ، آرزوى مرگ كرد و با شيخ بدوى گفت : اى پير خرف و خبيث ، من بسى از تو ايمن بودم . چگونه با من خيانت و مكر كردى ؟ بدوى چون اين سخن\r\n\r\n","description":"","footnote":"","page_name":" 259 ","page_number":307},
  {"content":"\r\n\r\nبشنيد ، گفت : اى پست‌ترين شهريان ، ترا زبان هم بوده است كه با من جواب گوئى ؟ پس تازيانه بگرفت و نزهت الزمان را بزد و گفت : اگر خاموش نشوى و گريستن ترك نكنى ، بخواهمت كشت . نزهت الزمان ساعتى نگريست و سخن نگفت . پس از آن برادر و بيمارى او را ياد آورده ، بگريست . روز ديگر ،\r\n\r\n","description":"","footnote":"","page_name":" 260 ","page_number":308},
  {"content":"\r\n\r\nنزهت الزمان با بدوى گفت : چه حيله باختى كه مرا بدين كوهها بياوردى و چه قصد دارى ؟ بدوى چون سخن او بشنيد ، در خشم شد و تازيانه بگرفت و بر پشت و پهلوى او هميزد تا اينكه تنش فكار شد و روانش بكاهيد . خود را بر زمين افكنده ، به دو التماس كرد تا بدوى ، تازيانه بگذاشت و از آزردنش باز ايستاد . ولى دشنامش داده ، گفت : اگر بار ديگر ، آواز گريهء تو بشنوم ، زبان ترا مىبرم . نزهت الزمان ساكت شد و جواب بازنگفت . از ضرب تازيانه ، متألم و متأثر و در احوال خود و برادر ، متفكّر و متحيّر بود كه چگونه از عزّت بذلّت و از صحت به بيمارى افتاد . و به غربت و تنهائى برادر هميگريست و اين ابيات همىخواند :\r\n مرا قد چو الف راست بود تا غايت * كنون ز غصّهء ايّام شد خميده چو دال\r\nفتاده سر بكمندم اسير پا در بند * بدست آمده دوران بىوفا چو غزال\r\nمنم اسير شده در كف غم ايّام * چو تيهوئى كه مقيّد شده بمخلب دال \r\nچون بدوى ابيات شنيد ، به دو رحمت آورد و دلش بر وى بسوخت .\r\nبرخاسته ، قرصهء جوينش بداد و گفت : دوست ندارم كه هنگام خشم ، كس با من جواب گويد . پس ازين با من از اين سخنان مگو . من ترا به مردى كه چون من خوب باشد ، بفروشم . او با تو چون من نيكوئيها كند . نزهت الزمان گفت : هرآنچه خواهى كرد ، خوبست . پس نزهت الزمان را گرسنگى ، بىطاقت كرد . از آن قرصهء جوين اندكى بخورد . چون شب از نيمه بگذشت ، بدوى با يارانش گفت اشتران آماده كردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و ششم برآمد\r\nگفت : اى ملك جوان‌بخت ، بدوى با آن جماعت گفت اشتران آماده كردند . بدوى\r\n\r\n","description":"","footnote":"","page_name":" 261 ","page_number":309},
  {"content":"\r\n\r\nبر اشترى نشست و نزهت الزمان را بر اشترى ديگر سوار كرد و همىرفتند كه پس از سه روز داخل شهر دمشق شدند و در كاروانسراى سلطان فرود آمدند .\r\nولى نزهت الزمان را از رنج سفر و از اندوه و حزن ، گونه زرد شده و هميگريست .\r\nبدوى با او گفت : اى دختر روستا ، اگر تو از گريستن باز نايستى ، ترا نفروشم مگر به مرد پستى . پس بدوى برخاست و نزهت الزمان را در مكانى بگذاشت . خود نزد بازرگانان رفت و با ايشان حديث ميگفت تا اينكه گفت : من كنيزى آورده‌ام كه برادرش بيمار است . برادر او را در شهر قدس گذاشتم كه شربت و دارو بخورد . و قصد من اينست كه كنيز را بفروشم . ولى از روزى كه برادرش بيمار گشته ، پيوسته گريان است و دورى برادر برو دشوار گشته . همىخواهم كه هر كس به او مشترى شود ، با او به نرمى سخن گويد و با او بگويد كه برادرت در شهر قدس ، نزار و رنجور است و در نزد من بود . او را در خانهء خود گذاشتم كه شربت و دارو بخورد . هركه با كنيز چنين گويد ، من كنيز به او ارزان ميفروشم .\r\nآنگاه مردى از بازرگانان برخاست و سال عمر كنيز از بدوى باز پرسيد .\r\nبدوى گفت : نورسيده و خردمند و با ادب و خداوند حسن و جمالست . ولى از روزى كه برادرش را به شهر قدس فرستاده‌ام ، از دورى او محزون گشته و اكنون تنش نزار و گونه‌اش زرد است . بازرگان چون اين بشنيد ، با بدوى بنزد نزهت الزمان روان شدند . و بازرگان با بدوى گفت : اى شيخ عرب ، بدان كه من با تو ميروم و كنيزى كه تو او را بعقل و ادب و حسن ستودى ، ميخرم . و لكن با تو شرطى دارم . اگر آن شرط قبول كنى ، قيمت كنيز به تو مىدهم . و گرنه بيع و شرى برهم ميزنم . بدوى گفت : ترا هر شرط باشد ، با من بكن . بازرگان گفت : مرا در نزد سلطان ، حاجتى است و آن اينست كه به پدر خويش ، ملك نعمان نامه بنويسد و مرا به او بسپارد . هرگاه كنيز بپسندد و حاجت من برآورد ، من قيمت كنيز بدهم و گرنه كنيز را رد كنم . بدوى اين شرط بپذيرفت . هر دو باهم برفتند و بدان مكان كه نزهت الزمان در آنجا بود ، برسيدند . بدوى بدر حجره ايستاده ، نزهت الزمان را آواز داد . نزهت الزمان جواب نگفت و گريان شد . بدوى با بازرگان گفت : كنيز\r\n\r\n","description":"","footnote":"","page_name":" 262 ","page_number":310},
  {"content":"\r\n\r\nهمين است . تو با او بدانسان كه گفته‌ام ، به نرمى سخن بگو و با او مهربانى كن .\r\nبازرگان بحجره درآمد . نزهت الزمان را ديد دختريست قمر منظر و بديع الجمال .\r\nاو را خطاب كرده ، گفت :\r\n حورا مگر ز روضهء رضوان گريختى * جانا مگر ز خانهء خاقان گريختى\r\nيا زنده گشت باز سليمان پادشاه * تو چون پرى ز پيش سليمان گريختى\r\nبودند مادر و پدرت بر تو مهربان * آخر چه اوفتاد كزيشان گريختى \r\nپس بازرگان سلامش كرد و بمهربانى بنواخت و از حالتش باز پرسيد .\r\nنزهت الزمان ببازرگان نگاه كرده ، ديد مرديست با وقار و خوش‌روى . گفت : گمان دارم كه اين مرد به خريدن من آمده . اگر من ازين روگردان شوم ، در نزد بدوى ستمگر خواهم ماند و او مرا بضرب تازيانه خواهد كشت . و اميد خلاص ازين مرد بيشتر است تا آن بدوى ستمگر . و شايد كه اين مشترى بشنيدن لهجه و سخن گفتن من آمده است . به از اين نيست كه من جواب نيكو گويم و بگفتار خوش پاسخ دهم . پس با زبان فصيح گفت : عليك السلام و رحمة اللّه و بركاته . و اما اينكه احوال مرا پرسيدى ، دشمنانت بروز من مباد . اين بگفت و خاموش شد .\r\nبازرگان را از سخن گفتن او عقل از تن و هوش از سر برفت و با بدوى گفت كه :\r\nقيمت اين كنيز چند است ؟ و اين كنيز ، بس بزرگ منش است . بدوى در خشم شد و گفت : كنيز مرا بد راه مكن و چنين سخنان مگو . او از پست‌ترين مردم است . و من او را به تو نميفروشم . بازرگان از بدوى چون اين سخن بشنيد ، دانست كه پيريست كم خرد . با او گفت : دل خوش دار كه با همين عيب كه تو گفتى ، او را همىخرم . بدوى گفت : قيمت چند خواهى داد ؟ بازرگان گفت : فرزند را جز پدر ، كس نام ننهد . تو مقصود خويشتن بيان كن . بدوى گفت : بايد كه تو سخن گوئى .\r\nبازرگان گفت : يا شيخ العرب ، من دويست دينار به تو ميسپارم و خراج سلطان و ساير چيزها با من باشد . بدوى چون اين سخن بشنيد ، در خشم شد و بانگ ببازرگان زد و گفت : برخيز و به راه خويشتن رو . اگر دويست دينار بپارچهء\r\n\r\n","description":"","footnote":"","page_name":" 263 ","page_number":311},
  {"content":"\r\n\r\nعباى كهنه كه در سر دارد ، بدهى ، نخواهم داد و من كنيز را نميفروشم . نگاهش هميدارم كه اشتر بچراند و آسيا بگرداند . پس بانگ به نزهت الزمان زد و گفت :\r\nاى پست‌ترين روستايان ، ترا نفروشم . و با بازرگان گفت : من ترا خردمند ميدانستم . به خدا سوگند كه اگر از پيش من نروى ، سخنان ناخوش و درشت با تو بگويم . بازرگان با خود گفت كه : اين بدوى ، ديوانه است و قيمت اين را نميداند و در قيمت او هيچ چيز با من نخواهد گفت . و اين كنيز بيك خزانه گوهر مىارزد . مرا چندان مال نيست كه قيمت او تواند بود . ولى من آنچه كه خواسته دارم ، اگر بدوى در بهاى او از من بستاند ، مضايقه نكنم . پس بازرگان رو به بدوى آورده ، گفت : يا شيخ العرب ، تنگ‌دل مباش و با تندى سخن مگو و با من بازگو كه اين كنيز ، جامهء حرير و زيور زرّين چه دارد ؟ بدوى گفت : اين پليدك كنيزان را حرير و زيور بچه كار آيد ؟ سزاوار او اين پارچه عبائيست كه به خود در پيچيده .\r\nبازرگان گفت : اگر اجازت دهى ، وى را از نزديك ببينم و با او سخن گويم . پس بازرگان ، شرمگين‌شرمگين پيش رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و هفتم برآمد\r\nگفت : اى ملك جوان‌بخت ، بازرگان در غايت شرمسارى پيش رفته ، در پهلوى نزهت الزمان بنشست و گفت : اى خاتون ، نام تو چيست ؟ بپاسخ گفت : از كدام نام من پرسيدى ؟ بازرگان گفت : مگر دو نام دارى ؟ گفت : نامى كه از پيش داشتم ، نزهت الزمان بود و اكنون مرا نام ، غصّة الزمانست . بازرگان چون اين بشنيد ، ديدگانش پر از اشك شد و با او گفت : ترا برادرى هست رنجور ؟ نزهت الزمان گفت : آرى . ولى روزگار ، ميانهء من و او جدائى افكنده و او در بيت المقدس ، بيمار است . بازرگان از گفتار خوش او بحيرت اندر ماند و با خود گفت كه : بدوى را سخنان راست بوده است . پس نزهت الزمان را از مملكت و پدر و مادر و از\r\n\r\n","description":"","footnote":"","page_name":" 264 ","page_number":312},
  {"content":"\r\n\r\nبيمارى و غربت برادر ياد آمده ، آب از ديدگان بريخت و اين ابيات برخواند :\r\n نصيبم از ستم چرخ جور شد شب و روز * نصابم از فلك سفله هجر شد مه و سال\r\nز ملك خويش بغربت فتاده‌ام زينسان * كه نيستم ز جهان يك درم ز مال و منال\r\nعزيمت وطن خود نميتوانم كرد * بمانده عاجز و مسكين چو مرغ بىپر و بال\r\nز دهر جور و جفا جو وفا طمع كردن * زهى تصوّر باطل زهى خيال محال \r\nبازرگان چون اين ابيات بشنيد ، گريان شد و دست درآورد كه اشك از رخسار نزهت الزمان پاك كند . نزهت الزمان ، روى بپوشيد و گفت : يا سيّدى ، اين كار از تو دور است . و بدوى ايستاده بود . چون ديد كه او روى از بازرگان بيك سو برد و بپوشيد ، گمان كرد كه نزهت الزمان نميگذارد كه بازرگان ، روى او ببيند . برخاسته ، با مهار اشترى كه در دست داشت ، نزهت الزمان را هميزد تا اينكه آهن مهار به نزهت الزمان خورد و نزهت الزمان را به زمين بينداخت و ريگى بر جبين نزهت الزمان فرو رفته ، جبينش بشكافت و خون برخساره‌اش همىرفت . و هميگريست تا بيهوش شد . بازرگان نيز بر احوال او گريان شد . با خود گفت كه :\r\nاين كنيزك را ميخرم . اگرچه همسنگ او زر بايدم داد تا او را ازين ستمگر خلاص كنم . آنگاه بازرگان ، بدوى را دشنام بداد . چون نزهت الزمان به خود آمد ، خون از رخسار خود پاك كرد و زخم جبين با كهنه فروبست و سر به آسمان برداشت و با دل محزون بناليد و اين ابيات برخواند :\r\n الا اى گردش گردون دوّار * ندانى جز بدى كردن دگر كار\r\nنگردى رام با كس اى زمانه * نبندى دل به مهر هيچ هشيار\r\nبه چشم تو چه نادان و چه دانا * بپيش تو چه بر تخت و چه بر دار \r\n\r\n","description":"","footnote":"","page_name":" 265 ","page_number":313},
  {"content":"\r\n\r\nچون شعر بانجام رسانيد ، رو به بازرگان كرده ، با او گفت كه : ترا به خدا سوگند مىدهم كه مرا از دست اين ستمگر وا رهان . اگر اين شب پيش او بمانم ، خود را هلاك كنم . تو مرا خلاص ده . خدا ترا از ورطه‌هاى دنيا و عقبى خلاص دهاد . پس بازرگان برخاست و با بدوى گفت : يا شيخ العرب ، قصد تو چيست ؟\r\nاين كنيزك بهر قيمت كه خواهى به من به فروش . بدوى گفت : او را بگير و قيمت به من باز ده . و گرنه او را بصحرا برم كه در همان جا بماند . باشتر چراندن و سرگين جمع كردن مشغول شود . بازرگان گفت : پنجاه هزار دينار زر قيمت اين كنيز از من بستان . بدوى گفت : اين رأس المال او نخواهد بود . او نزد من نود هزار دينار قرصهء جوين خورده . بازرگان گفت : من با تو يك سخن گويم . اگر سخن من نپذيرى ، بوالى دمشق اشاره كنم كه كنيز از تو برايگان بگيرد . بدوى گفت : سخن بازگو . بازرگان گفت : صد هزار دينار ، ترا دهم . بدوى گفت : به اين قيمت فروختم .\r\nبازرگان به منزل بازگشت و مال آورده ، بشمرد . بدوى چون زرها بگرفت ، سوار گشت و با خود گفت كه : به شهر قدس روم . شايد برادر اين را نيز بياورم و بفروشم . بدوى را كار بدينسان گذشت . اما بازرگان چون نزهت الزمان را بخريد ، چيزى از جامهء خود بر سر او بينداخت و او را به منزل خويش برد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و هشتم برآمد\r\nگفت : اى ملك جوان‌بخت ، چون بازرگان ، نزهة الزمان را به منزل خويش برد ، جامهء حرير و فاخر بر او بپوشانيد و ببازار رفته ، زيورهاى زرّين و مرصّع از براى او خريده ، بياورد و گفت : اينها همه از آن تست . و از تو هيچ نميخواهم مگر وقتى كه ترا نزد سلطان دمشق برم ، تو او را از قيمت خويشتن بياگاهان و چون ترا بخرد ، نيكوئيهائى كه با تو كرده‌ام ، با او بگو و از سلطان بخواه كه سپارش مرا به ملك نعمان ، شهريار بغداد بنويسد كه بفرمان ملك ، ده يك از من نستاند . چون\r\n\r\n","description":"","footnote":"","page_name":" 266 ","page_number":314},
  {"content":"\r\n\r\nنزهت الزمان سخنان بازرگان بشنيد ، بخروشيد و بگريست . بازرگان گفت : اى خاتون ، چون است كه تا نام بغداد بردم ، گريان گشتى ؟ مگر ترا كسى بدانجا هست ؟ اگر ترا پيوند با بازرگانانست ، با من بازگو كه من همهء بازرگانان ميشناسم .\r\nپيغام ترا برسانم . نزهت الزمان گفت : من بازرگانان را نشناسم و لكن ملك نعمان را همىشناسم . بازرگان چون اين بشنيد ، بخنديد و شادان گشت و با خود گفت :\r\nسخت به مقصود رسيدم . بازرگان گفت : مگر ترا پيش ازين به ملك نعمان فروخته بودند . نزهت الزمان گفت : لا و اللّه . من با دختر او بزرگ شدم . من بسى جاى در دل او دارم و مرا بسى عزيز دارد . اگر قصد تو اينست كه ملك نعمان ، خواهش تو بجا آورد ، كاغذ و دوات بياور كه من كتابى بنويسم . چون ببغداد روى ، آن كتاب را به ملك نعمان برسان و با او بگو كه كنيزكت نزهت الزمان را روزگار بر سر بازارها كشيده ، دست بدست همىگرداند . و اگر مرا از تو بپرسد ، بگو كه در نزد سلطان دمشق است .\r\nبازرگان چون فصاحت و گفتار نغز او ديد ، رتبت او در نزدش افزون شد و گفت : آيا قرآن ياد گرفتهء ؟ نزهت الزمان گفت : آرى . حكمت و طب نيز دانم و بفصول و بقراط و جالينوس شرح نوشته‌ام و تذكره شرح برهان خوانده‌ام و مفردات ابن بيطار مطالعه كرده‌ام و قانون ابن سينا را ايرادات دارم و در هندسه ، سخنان گفته‌ام و حل رموز كرده‌ام و كتب شافعيه ديده‌ام و حديث و نحو آموخته‌ام و با علما ، مناظرات دارم و در علم منطق و بيان و علم جدل ، تأليفات كرده‌ام و علم اسطرلاب روحانى ، نيك دانسته‌ام . پس بازرگان را گفت : كاغذ و دوات بياور ، كتابى بنويسم كه آن ترا از غمها خلاص كند . بازرگان چون اين سخن بشنيد ، عجب آمدش و گفت : خوشا بخت آن‌كه تو اندر قصر او باشى .\r\nپس بازرگان ، قلم و قرطاس بياورد و در پيش روى نزهة الزمان ، زمين ببوسيد .\r\nنزهت الزمان ، نامه و خامه بدست گرفت و اين ابيات بنوشت :\r\n از عشق روى دوست مرا خواب و خور نماند * بى او قرار و صبرم ازين بيشتر نماند\r\nاز تن يكى خيالم و اندر دو چشم من * الا خيال آن صنم سيمبر نماند \r\n\r\n","description":"","footnote":"","page_name":" 267 ","page_number":315},
  {"content":"\r\n\r\n روشن همى نبينم بىسوى او جهان * گوئى بديدگان من اندر بصر نماند \r\nكسى كه فكرها برو چيره شود و بيدارى ، نزارش كند ، پس تاريكى او را روشنى اندر پى نباشد و شب را از روز نداند و در بستر جدائى ، اين سو و آن سو\r\n\r\n","description":"","footnote":"","page_name":" 268 ","page_number":316},
  {"content":"\r\n\r\nبگردد و با ميل بيدارى ، اكتحال كند و پيوسته ، ستارگان بشمارد . پس شرح حال او دراز كشد و از براى او يارى جز سرشك نباشد . پس از آن ، سرشك از ديدگان ميريخت و اين ابيات نيز بنوشت .\r\n اى از بر من دور همانا خبرت نيست * كز مويه چو موئى شدم از ناله چو نائى\r\nيك روز بسالى نكنى ياد كسى را * كايد ز غم عشق تو روزيش بسالى\r\nروزى بود آيا كه دل و جان بفروزم * زان روى كه شهرى بفروزد بجمالى \r\nو در انجام كتاب نوشت كه : اين از غريب اوطان ، نزهت الزمان است بسوى ملك زمان ، ملك نعمان . پس كتاب فرو پيچيد و ببازرگانش بداد .\r\nبازرگان ، كتاب بگرفت و ببوسيد و مضمون بدانست . خرسند و فرحناك شد و گفت : منزهست خدائى كه ترا بيافريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب پنجاه و نهم برآمد\r\nگفت : اى ملك جوان‌بخت ، چون بازرگان گفت منزه است خدائى كه ترا بيافريده ، چون رتبت نزهت الزمان بشناخت ، اكرامش هميكرد تا هنگام شام شد . بازرگان ، خادم فرستاد خوردنى بياوردند و بخوردند . پس از آن بازرگان ، بجداگانه جاى بخسبيد . چون روز برآمد ، بازرگان بيدار شد و نزهة الزمان را بيدار كرد و بگرمابه‌اش فرستاد . چون از گرمابه بدر آمد ، لباس ديبا و استبرق بهر او بياورد و گوشواره‌هاى مرّصع با لؤلؤ و طوق زرّين و گردن بند عنبرين حاضر آورد . پس از آن ، بازرگان با او گفت كه : زيور ببند . او زيور همىبست و بازرگان همىگفت :\r\n بزيورها بيارايند مردم خوب رويان را * تو سيمين تن چنان خوبى كه زيورها بيارائى \r\n\r\n","description":"","footnote":"","page_name":" 269 ","page_number":317},
  {"content":"\r\n\r\nپس بازرگان از پيش و نزهت الزمان بدنبال او همىرفتند تا اينكه بازرگان بنزديك ملك شركان رفت . زمين بوسه داد و گفت : اى ملك جهان ، بهر تو هديتى آورده‌ام كه مانند ندارد و او را صفت نيارم گفت . شركان گفت : حاضر آور تا بعيان ببينم . بازرگان بيرون رفت و نزهت الزمان را بياورد و در پيش روى ملك شركان بداشت . چون ملك او را بديد ، خون برادرى به جوش آمد و مهرش اندر دل جاى بگرفت . بازرگان گفت : با چنين نكوئى و حسن كه او راست ، همهء علوم نيز بداند . ملك گفت : قيمت او را هرچه دادهء ، بستان . بازرگان گفت : بجان منّت دارم . ولى تو منشورى بنويس كه كس از من ده يك نستاند . ملك گفت :\r\nخواهم نوشت . تو بازگوى كه بچندش خريدهء ؟ بازرگان گفت : صد هزار دينار قيمت داده‌ام و صد هزار دينار ، جامه پوشانده و زيور بسته‌ام . ملك گفت : من افزونتر به تو خواهم داد . پس خازن را بخواست و فرمود كه سيصد و بيست هزار دينار ببازرگان دهد . پس از آن چهار قاضى حاضر آورد و ايشان را گواه گرفت و گفت اين كنيزك را آزاد كردم و همىخواهم كه بزنى يكى از بزرگان در بياورم .\r\nپس قاضيان ، آزادنامهء او بنوشتند . پس از آن براى حاجب ملك ، كابين ببستند و ملك بحاضران بسى زر بيفشاند و امر كرد منشورى برطبق خواهش بازرگان بنويسند . پس از آن خلعت فاخر ببازرگان بداد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصتم برآمد\r\nگفت : اى ملك جوان‌بخت ، چون ملك ، بازرگان را خلعت فاخر بداد و حاضران همگى بازگشتند و بجز قاضيان و بازرگانان ، كس در نزد ملك نماند ، ملك با قضاة گفت : ميخواهم كه ازين كنيز از هرگونه علم سؤال كنيد و او جواب گويد تا بدانم كه بازرگان راست گفته يا نه . پس ملك فرمود پرده بياويختند و همهء زنان با نزهة الزمان ، پشت پرده برآمدند . و زنان وزرا و امرا شنيدند كه ملك شركان ،\r\n\r\n","description":"","footnote":"","page_name":" 270 ","page_number":318},
  {"content":"\r\n\r\nكنيزى خريده كه در حسن و جمال و علم و ادب مانند ندارد و سيصد و بيست هزار دينار قيمت داده و آزادش كرده ، بكابين حاجب خود آورده است . اكنون قاضيان حاضرند و هميخواهند كه دانش كنيز را تجربت كنند . پس ، از شوهران اجازت خواسته ، بقصر ملك آمدند . ديدند كه نزهت الزمان نشسته و خادمان و كنيزان بخدمتش كمر بسته‌اند . چون نزهت الزمان ، ايشان را بديد ، بر پاى خاست و با جبين گشاده با ايشان ملاقات كرد و هريك را درخور رتبت او جاى داد .\r\nزنان از حسن و جمال و علم و ادب او خيره ماندند و باهم گفتند كه : اى خاتون ، شهر ما را روشن كردى و اين مملكت ، تراست و ما كنيزكان تو هستيم .\r\nپس از آن ، ملك شركان ، نزهت الزمان را ندا داد و گفت : اى دخترك ، اين بازرگان ، ترا بعلم و ادب مدحت كرد و گفت تو همهء علوم ، نيك دانسته و در علم ستاره تصنيف كرده‌اى . از هر علم ، شمهء گوشزد ما گردان . چون نزهت الزمان سخن ملك شركان بشنيد ، گفت : ايها الملك ، باب نخستين در سياسات و آداب ملكيّه است . بدان كه قصدهاى مردم بدين و دنيا منتهى شود . زيرا كه بدون دنيا بدين نتوان رسيد . و دنيا راه عقبى است . و كار دنيا نظم نگيرد ، مگر بعملهاى مردمان . و عملهاى مردمان چهارگونه است : امارتست و تجارت و زراعت و صناعت . اما امارت را سياست تام و فراست صادق بايد . از آن‌كه امارت ، مدار آبادى دنيا و دنيا طريق عقبى است . زيرا كه خداوند صمد ، دنيا را به بندگان در تحصيل مراد چون توشهء راه قرار داده . هركس را سزاوار اينست كه از آن چندان توشه بردارد كه او را به خدا برساند و تابع نفس و هوا نشود . و اگر همهء مردم در دنيا عدل و انصاف پيش گيرند ، خصومتها از ميان برداشته شود . و لكن مردم ميخواهند كه بر يكديگر ستم كنند و تابع هوا و هوس باشند . و ازين كار خصومتها برميخزد و بسلطان عادل محتاج ميشوند كه داد هريك از ديگرى بگيرد و عدالت بگسترد تا كار مردم انتظام پذيرد . اگرنه سياست ملك در ميان باشد ، زورمندان به بيچارگان چيره شوند . و اردشير گفته است كه : دين و مملكت ، توأم هستند . دين چون گنج و ملك ، پاسبان آن گنج است . عقل و\r\n\r\n","description":"","footnote":"","page_name":" 271 ","page_number":319},
  {"content":"\r\n\r\nشرع ، هر دو دلالت دارند كه مردم را فرض است كه در مملكت ، سلطانى نصب كنند تا دفع ظلم از مظلومان كند و ضعيف از قوى برهاند و شرّ اشرار را مانع شود .\r\nو اى ملك ، بدان كه باندازهء حسن اخلاق سلطان ، در جهان ، نظم‌پذير شود . و پيغمبر عليه السلام فرمود : دو كسند كه صلاح ايشان ، مردم را مايهء صلاح و فلاح و فساد ايشان ، خلق را موجب فساد است : و آن علما و امراند . و پارهء از حكما گفته‌اند كه : پادشاهان ، سه پادشاه هستند : يكى ملك دينست و يكى ملك دورى از حرامهاست و ديگرى ملك هوا و هوس است . اما ملك دين ، آنست كه رعيت خود را به ديندارى ترغيب كند و خود بادين‌تر از ايشان باشد . كه مردم را پيروى به اوست و او را لازم است كه موافق احكام شرعيه فرمان دهد . و اما ملك دورى از حرامها آنست كه به كار دين و دنيا قيام كند و مردم را به پيروى شرع و پاس مروّت بدارد و قلم و شمشير جمع كند و هركس را كه پاى بلغزد و از نوشتهاى قلم سربپيچد ، با دم شمشير تيز ، كجيهاى آن را راست كند و عدل در ميان مردم بگسترد . و اما ملك هوا و هوس ، دين ندارد و كارش پيروى هوا و هوس است و از خشم پروردگار نترسد . او را انجام كار بهلاكتست و نهايت سير او بدوزخ است . و حكما گفته‌اند كه : ملك به بسيارى از مردم محتاج است و مردم احتياج به يك تن دارند . و از براى همين است كه بايد ملك ، اخلاق مردم بشناسد تا خلاف مردم را بوفاق رد سازد و فقير ايشان را به احسان بنوازد و مظلوم از ظالم برهاند .\r\nو اى ملك ، بدانكه اردشير ، جهان بگرفت و به چهار بخش كرد و بهر بخش ، خاتمى ساخته و نقشى بدان خاتم نوشته بود . خاتم نخستين ، خاتم بحر و شرطه و محاماة بود و درو نباتات نقش كرده بود . و خاتم دوم ، خاتم خراج و برو عمارات نقش كرده بود . و سيمين ، خاتم روزى بود و بر آن فراوانى نقش شده . و چارمين ، خاتم مظلومان بود و برو معدلت نبشته بود . و اين رسم در ميان ملوك فرس پايدار بود تا ظهور اسلام . آنگاه كسرى را پسرى بميان سپاه اندر بود . به او\r\n\r\n","description":"","footnote":"","page_name":" 272 ","page_number":320},
  {"content":"\r\n\r\nنوشت كه : بسپاه چندان مده كه از تو بىنياز شوند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و يكم برآمد\r\nگفت : اى ملك جوان‌بخت ، كسرى بپسر خويش نوشت كه : سپاه را چندان مال مده كه از تو بىنياز شوند و بايشان چنان تنگ مگير كه از تو برنجند و با ايشان ميانه‌روى كن . و گفته‌اند كه اعرابى نزد منصور خليفه آمد و گفت : با سگ خود چنان كن كه پيرو تو باشد . منصور ازين سخن برآشفت . ابو العباس طوسى گفت : قصد او اين است كه ديگرى قرصه بسگ ننمايد كه سگ ، ترا ترك كرده ، پيروى او كند .\r\nمنصور چون اين بشنيد ، خشمش فرونشست . و عمر بن خطّاب هر وقت خادم بگرفتى ، با خادم ، چهار شرط كردى كه : اسب سوار نشود و جامهء نيكو نپوشد و از غنيمت نخورد و نماز بوقت بگذارد .\r\nو گفته‌اند كه : هيچ مال بهتر از عقل نيست و هيچ عقل بهتر از تدبير و هيچ تدبير بهتر از پرهيزگارى نيست و هيچ قربت مانند خلق نيكو نباشد و هيچ ميزان مانند ادب و فايدهء مثل توفيق نباشد و تجارتى چون عمل صالح و سودى چون ثواب اللّه نيست و پرهيزى چون ايستادن بحدود سنّت و علمى چون تفكّر و ايمانى چون حيا و شرفى چون علم نيست .\r\nو على عليه السلام گفته كه : از بدان زنان بر كنار شويد و از خوبان ايشان بترسيد و با ايشان مشورت نكنيد و بر ايشان تنگ مگيريد تا بفكر مكر نيفتند . و گفته‌اند كه : زنان سه گونه‌اند : زنى است پاك و مهربان و ولود كه با شوهر در حادثات زمان يار است . و يكى هست كه از براى زائيدنست نه بهر چيز ديگر . و زنيست كه خدا او را زنجير گردن هركس كه خواهد بكند . و مردان نيز سه طايفه‌اند : مرديست عاقل كه با رأى و تدبير ، كار كند . و مرديست كه اگر كارى روى دهد و طريق آن نداند ، از خداوندان عقل مشورت كند . و مرديست كه\r\n\r\n","description":"","footnote":"","page_name":" 273 ","page_number":321},
  {"content":"\r\n\r\nمتحيّر و سرگردان ، نه خود داند و نه از دانايان بپرسد .\r\nو اى ملك ، بدان كه در همه چيز ، عدل به كار رفته است و از انصاف ناچار .\r\nو از براى اين مثلى از قطاع الطريق گفته‌اند كه : ايشان را با اينكه شيوهء ستمگريست ، اگر در كار خود و در بخش كردن مالهاى دزديده ، انصاف فرو گذارند ، نظامشان مختل شود . الغرض ، بزرگترين اخلاق پسنديده ، كرم است و حلم .\r\nپس نزهت الزمان در سياست ملوك ، چنان سخنان گفت كه حاضران گفتند : ما كس نديده بوديم كه درين باب ، چنين سخن گويد . كاش اين كنيز در غير اين باب نيز سخنى گويد تا ما را سودى بخشد .\r\nنزهت الزمان چون سخن ايشان بشنيد ، گفت : و اما باب ادب ، جولانگاه وسيع دارد . زيرا كه مجمع كمالاتست . روايت كرده‌اند كه : بنى تميم نزد معاويه آمدند و احنف بن قيس با ايشان بود . حاجب معاويه از بهر ايشان اجازت خواست . معاويه جواز داد و احنف بن قيس را گفت : يا ابا بحر ، نزديكتر آى تا حديث گفتن تو بشنوم . احنف نزديك آمد . معاويه پرسيد كه : چه بايد كرد ؟\r\nاحنف گفت : موى سر بتراش و شارب كوتاه كن و ناخن بگير و موى زير بغل و زهار از خود دور گردان . و مسواك ترك مكن كه هفتاد و دو منفعت دارد . و غسل جمعه ، كفّارهء گناهان ايام هفته است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و دوم برآمد\r\nگفت : اى ملك جوان‌بخت ، احنف گفت كه : غسل جمعه ، كفّارهء گناهان ايام هفته است .\r\nمعاويه پرسيد كه : رأى تو چيست هرگاه با كسى از قوم خود ملاقات كنى ؟ گفت :\r\nاز شرم ، سر به زير افكنم و بر سلام مبادرت كنم و آنچه را كه به من سود ندارد ، واگذارم و سخن كم گويم . معاويه گفت : رأى تو چيست اگر با امثال خود ملاقات\r\n\r\n","description":"","footnote":"","page_name":" 274 ","page_number":322},
  {"content":"\r\n\r\nكنى ؟ احنف گفت : اگر سخن گويد ، به گوش دارم و اگر بر من جولان كنند ، من جولان نكنم . معاويه گفت : رأى تو چيست اگر با امرا ملاقات كنى ؟ احنف گفت :\r\nسلام كنم و منتظر اجابت شوم . اگر بنزديكم بخوانند ، نزديك روم و اگر دورم بكنند ، دور شوم . معاويه گفت : با زنت چگونه ؟ احنف گفت : اى خليفه ، مرا از جواب اين معاف بدار . معاويه گفت : سوگندت هميدهم بازگو . احنف گفت : خلق را نيكو كنم و با ايشان مهربانى ظاهر سازم و نفقه فراوانش دهم . معاويه گفت :\r\nنيكو جواب گفتى . حاجت خود از من بخواه . احنف گفت : حاجت من از تو اينست كه از خدا بترسى و در ميان رعيت ، عدالت كنى . پس از آن ، احنف از مجلس معاويه برخاست و برفت . معاويه گفت : اگر در عراق جز اين مرد ، دانشمندى نباشد ، همين بس خواهد بود . پس نزهت الزمان گفت : اين شمهء بود از باب ادب .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و سوم برآمد\r\nگفت : اى ملك جوان‌بخت ، نزهة الزمان گفت : اى ملك ، بدان كه معيقب بعهد خلافت عمر ، عامل بيت المال بود . اتفاقا روزى پسر عمر را بديد و از بيت المال يك درم به دو داد . معيقب گفته است : پس از آن‌كه درم را به پسر عمر بدادم ، بخانهء خويش رفتم . ناگاه رسول عمر بيامد و مرا پيش عمر برد . ديدم كه يك درم بدست گرفته . با من گفت : اى معيقب ، واى بر تو . ميترسم كه بروز قيامت درين يك درم با امّت تخاصم كنى . و نيز عمر به ابى موسى اشعرى نوشت كه : چون كتاب من بخوانى ، آنچه كه بمردم بايد داد ، بده و تتمه پيش من بياور . پس ابو موسى بدانسان كرد كه عمر نوشته بود . چون نوبت خلافت به عثمان رسيد . او نيز كتابى بمضمون كتاب عمر نوشت . ابو موسى بدانسان كرد و خراج در صحبت زياد بفرستاد . چون زياد ، خراج نزد عثمان بياورد ، پسر عثمان بيامد و درمى از\r\n\r\n","description":"","footnote":"","page_name":" 275 ","page_number":323},
  {"content":"\r\n\r\nآن بگرفت . زياد گريان شد . عثمان گفت : بهر چه گريان گشتى ؟ زياد گفت : من خراج نزد عمر بياورم . پسر او درمى برداشت . عمر گفت از كفش بيرون كردند . و اكنون پسر تو يك درم برداشت و كس درم را باز پس نگرفت و با او سخن نگفت . عثمان گفت : كجا خواهى ديد مثل عمر را ؟\r\nو زيد بن اسلم از پدرش روايت كرده كه : او گفت با عمر يك شب بيرون رفتم . آتشى افروخته ديدم . عمر گفت : گمان دارم كه قافله باشد كه از آسيب سرما آتش افروخته‌اند . بيا تا نزد ايشان رويم . هميرفتيم تا بدانجا برسيديم .\r\nديديم زنيست كه آتش به زير ديگ همىكند و كودكان چند با او هستند كه گريان و نالانند . عمر با ايشان گفت : السلام عليكم يا اصحاب الضوء . و نگفت يا اصحاب النار . و گفت : شما را چه مىشود ؟ زن گفت : از سرما برنج اندريم . عمر گفت : اين كودكان بهر چه نالانند ؟ زن گفت : از گرسنگى همينالند . عمر پرسيد كه : اين ديگ چيست ؟ گفت : از براى خاموش كردن كودكان ، اين ديگ گذاشته‌ام . و خداوند عالم ، روز قيامت ، حال اينها را از عمر بپرسد . عمر گفت :\r\nحال اينها به عمر پوشيده است . زن گفت : چگونه بمردم والى است و از حالشان غفلت دارد ؟ اسلم ميگويد كه : عمر رو به من كرده ، گفت كه : با من بيا . پس بيرون آمده ، همىدويديم تا به بيت الصرف رسيديم . عمر يك عدل آرد بدر آورد و ظرفى روغن برداشت . گفت : اينها بدوش من كن . من گفتم : مرا سزاوار است كه اينها بردارم . گفت : آيا بقيامت نيز بار مرا تو خواهى كشيد ؟ پس خود ، آنها را بدوش گرفته ، برفتيم و آرد و روغن نزد آن زن برديم . زن پارهء آرد گرفته ، بديگ بريخت و عمر زير ديگ همىدميد و دود ، گرداگرد ريش او همىپيچيد تا اينكه پخته شد . قدرى روغن نيز در ديگ بينداخت . و با زن گفت : كودكان را سير كن . كودكان بخوردند و سير شدند . و همان آرد و روغن را نزد زن گذاشته ، بدر آمديم . عمر با من گفت : يا اسلم ، من ديدم كه آتش روشنست و لكن كودكان از گرسنگى ، گريانند . دوست داشتم كه باز نگردم مگر اينكه سبب آتش كردن بدانم .\r\n\r\n","description":"","footnote":"","page_name":" 276 ","page_number":324},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و چهارم برآمد\r\nگفت : اى ملك جوان‌بخت ، نزهت الزمان گفت : اى پادشاه جهان ، فصل دوم از باب ادب در اخبار صالحانست . حسن بصرى 24 گفته كه : بنى آدم از دنيا بدر نرود ، مگر اينكه سه چيز را افسوس خورد : يكى به تمتع نگرفتن از آنچه گرد آورده و يكى به نرسيدن آرزوها و يكى به توشه نداشتن راهى كه به آن راه خواهد رفت . از سفيان 25 پرسيدند : كسى كه مال داشته باشد ، زاهد تواند بود ؟ سفيان گفت : آرى . وقتى كه بلا به دو رسد ، صبر كند . وقتى كه نعمت رسد ، شكر گذارد . و گفته‌اند كه : چون عبد اللّه شدّاد 26 را مرگ در رسيد ، پسر خود محمد را بخواست و با او وصيّت كرد كه : اى پسر ، منادى مرگ ، مرا ندا داد . تو در آشكار و نهان ، پرهيزگارى پيشه كن و نعمتهاى خدا را شكر بگذار و پيوسته راستگو باش . كه شكر ، موجب فراوانى نعمت و پرهيز ، بهترين توشه‌هاست . پس از آن نزهت الزمان گفت : اى پادشاه ، اين نكتها نيز بشنو كه : چون خلافت به عمر بن عبد العزيز 27 رسيد ، نزد فرزندان و خانگيان خود آمد و آنچه كه در دست ايشان بود ، بستد و در بيت المال بگذاشت . ايشان به عمّهء عمر كه فاطمه ، دختر مروان بود ، شكايت كردند . فاطمه ، كس پيش عمر فرستاد كه : با تو ملاقات خواهم كرد .\r\nشب پيش عمر برفت . عمر او را از استر فرود آورد و باهم بنشستند . گفت : اى عمّه ، تو بسخن گفتن ، سزاوار هستى . زيرا كه تو حاجت دارى . بازگو كه مراد تو چيست ؟ فاطمه گفت : سخن گفتن ، ترا شايد . عمر گفت : جناب بارى ، محمد عليه السلام را رحمت عالميان فرستاد و هرچه خوب بود از براى او بگزيد . پس از آن محمد [ ص 
  ] را بسوى خود بازخواند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 277 ","page_number":325},
  {"content":"\r\n\r\n\r\nچون شب شصت و پنجم برآمد\r\nگفت : اى ملك جوان‌بخت ، عمر بن عبد العزيز با فاطمه گفت : خداى تعالى ، پيغمبر را بسوى خود بازخواند و از براى مردم ، نهرى بر جا گذاشت كه از آن نهر ، سيراب شوند . چون ابو بكر خليفه شد ، نهر را بجاى خود گذاشت و بمجراى خويش جارى كرد و خدا را خشنود بداشت . پس از آن خلافت به عمر رسيد . او نيز كارهاى نيكو كرد و بسى مشقتها كشيد . چون عثمان خليفه شد ، از آن نهر ، نهر ديگر جدا كرد . پس از آن ، معاويه از آن نهر ، نهرها جدا كرد 28 . و بعد ازو يزيد و مروانيان نيز بدينسان هميكردند . تا اينكه نوبت به من افتاده ، من همىخواهم كه نهر بجاى خود بازگردانم . فاطمه گفت : اگر سخن همين است كه تو گفتى ، مرا سخنى نيست . پسر برخاسته ، نزد فرزندان و پيوندان عمر بازگشت و با ايشان گفت كه : عمر سخنانى گفت كه مرا مجال سخن گفتن نماند . نزهت الزمان گفت :\r\nعمر را از اين‌گونه حكايات ، بسيار است . و از آن جمله است اينكه : يكى از معتمدين گفته كه : در خلافت عمر بن عبد العزيز به گوسفند چرانى گذشتم . گرگان بگوسفندان بيك جا ديدم . گمان كردم كه آن گرگان ، سگان شبان هستند و گرگ با گوسفندان تا آن روز نديده بودم . از شبان پرسيدم كه : اين همه سگان بهر\r\n\r\n","description":"","footnote":"","page_name":" 278 ","page_number":326},
  {"content":"\r\n\r\nچيست ؟ شبان گفت : اينها گرگانند ، نه سگان . گفتم : چگونه گرگان با گوسفندانند و بايشان آسيب نميرسانند ؟ شبان گفت : چون سر بسلامت باشد ، تن نيز بسلامت خواهد بود .\r\nو ديگر روايت كرده‌اند كه : روزى عمر بن عبد العزيز بر منبر گلين خطبه ميخواند . چون حمد و ثناى الهى بجا آورد ، با مردم ، دو سخن گفت . نخست گفت : ايها الناس ، درون را خوب نگاه كنيد تا بيرون نيز خوب شود . پس از آن گفت : كار دنيا را نكو كنيد تا كار عقبى نكو گردد . روزى مسلمه با عمر بن عبد العزيز گفت : اگر اجازت دهى ، متكائى از بهر تو سازيم كه گاهى بدان تكيه كنى . گفت : ميترسم كه بروز قيامت بذمّت من وبالى باشد . پس از آن فرياد كشيده ، بى خود افتاد . فاطمه گفت : يا مريم يا مزاحم و يا فلان ، اين مرد را ببينيد .\r\nپس فاطمه پيش رفته ، آب برو بپاشيد و بهوشش آورد . ديد كه فاطمه گريانست .\r\nگفت : اى فاطمه ، از بهر چه گريانى ؟ فاطمه گفت : ترا افتاده ديدم . از زمان مرگ تو ياد كردم كه بدينسان خواهى افتاد و از ما جدا خواهى شد و سبب گريستنم اين بود . عمر گفت : گريستن بس است . آنگاه عمر خواست كه برخيزد . نتوانست و بيفتاد . فاطمه او را در آغوش گرفت و بر احوال او بگريست . پس نزهت الزمان ، تتمهء فصل را در حضور ملك شركان و قاضيان همىگفت .\r\nچون قصّه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و ششم برآمد\r\nگفت : اى ملك جوان‌بخت ، نزهة الزمان ، تتمهء فصل دويم را چنين گفت : اتفاقا عمر بن عبد العزيز بحاجيان بيت اللّه كتابى نوشت و آن اين بود : اما بعد ، من خدا را در شهر الحرام و در بلد الحرام در روز حجّ اكبر گواه ميگيرم كه من دشمن آن كسم كه شما را ستم كند و از من بظلم كس ، اجازت نيست . زيرا كه ستم رسيدگان را از من خواهند پرسيد . و آگاه باشيد كه هر عامل از عمّال من از حق ميل كند و\r\n\r\n","description":"","footnote":"","page_name":" 279 ","page_number":327},
  {"content":"\r\n\r\nمخالفت سنّت و كتاب ، چيزى بجاى آورد ، شما را اطاعت او نشايد تا اينكه بسوى حق بازگردد . يكى از ثقاة گفته است كه : پيش عمر بن عبد العزيز رفتم . در پيش روى او دوازده درم ديدم . گفت آنها را برداشته ، به بيت المال برند . من گفتم : اى خليفه ، تو فرزندان خود را بىچيز و محتاج كردى . چيزى بايشان بده .\r\nپس مرا بنزديك خود خواند و گفت : اينكه ميگوئى چيزى بفرزندان و عيال خود بده ، سخنى است ناصواب . زيرا كه خداى تعالى به اولاد من كفيل و روزى دهنده است . آيا كسى هست كه از گناهان دورى كند و خدا كارهاى دشوار او را آسان نكند ؟ پس فرزندان و پيوندان خود حاضر آورد . ايشان دوازده تن بودند .\r\nچون ايشان را بديد ، ديدگانش پر از اشك شد و با ايشان گفت كه : پدر شما در ميان دو چيز است . يا بايد شما را مالدار كند و خود بدوزخ اندر باشد و يا بايد شما بىچيز شويد و پدر شما به بهشت رود . و لكن به بهشت رفتن پدر شما بهتر است از آن‌كه شما مالدار شويد . برخيزيد و برويد كه شما را به خدا سپردم .\r\nو خالد بن صفوان روايت كرده كه : با يوسف بن عمر بنزد هشّام بن عبد الملك 29 رفتيم . و او با پيوندان و خادمان خود در بيرون خيمه زده بود . چون مردم بمجلس او حاضر آمدند ، خود در گوشهء بساط بنشست . من گفتم :\r\nايها الخليفه ، خدا نعمتش را بر تو تمام گرداند و شادى ترا باندوه نياميزد . من نصيحتى بهتر از حديث ملوك گذشته نيافتم كه با تو بگويم . چون اين سخن بشنيد ، از متكا برخاست و راست بنشست و گفت : يابن صفوان ، بگو آنچه دارى .\r\nصفوان گفت : ايها الخليفه ، ملكى پيش از تو سال گذشته بدين سرزمين آمد و با حاضران مجلس خود گفت : به بزرگى و حشمت من كس ديده‌ايد يا نه و به هيچ كس عطا شده است مثل آنچه به من عطا شده است ؟ در ميان حاضران ، مردى بود راه‌رو و پيرو حق و يار مردان خدا . با ملك گفت كه : از كارى بزرگ پرسيدى .\r\nاگر اجازت دهى ، جواب گويم . ملك اجازت داد . گفت : اى ملك ، اين دولت و حشمت كه تراست ، لايزال است يا زوال خواهد پذيرفت ؟ ملك گفت :\r\nزوال‌پذير است . آن مرد گفت : پس چگونه از چيزى پرسيدى كه اندك زمانى\r\n\r\n","description":"","footnote":"","page_name":" 280 ","page_number":328},
  {"content":"\r\n\r\nپايدار خواهد بود و حساب آن با تو به طول خواهد انجاميد ؟ ملك گفت : پس گريزگاه كجاست ؟ آن مرد گفت : صلاح درينست كه در مملكت خويش باشى و طاعت خدا را بجا آورى . و يا اينكه جامهء كهن بپوشى و عبادت پروردگار كنى تا اجل ترا فرا گيرد . پس مرد از حضور ملك خواست بيرون رود . گفت : چون بامداد شود ، نزد تو آيم . خالد بن صفوان گفته است : چون بامداد شد ، آن مرد بنزد هشام رفت . ديد كه از اثر پند آن مرد ، تاج سلطنت به زمين گذاشته ، سفر را آماده گشته . پس هشام چندان بگريست كه زنخ او تر شد و فرمان داد كه اسباب سلطنت ازو دور كنند و خود بگوشهء قصر بنشست . خادمان نزد صفوان آمده ، گفتند : اى صفوان ، اين چه كار بود كردى و عيش را بخليفه تلخ ساختى ؟ پس از آن نزهت الزمان با ملك شركان گفت : درين باب ، بسى پندهاست كه همهء آنها را درين مجلس نيارم گفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و هفتم برآمد\r\nگفت : اى ملك جوان‌بخت ، نزهة الزمان با ملك شركان گفت : درين باب ، بسى پندها است كه در يك مجلس ، همه آنها را نيارم گفت . ولى بتدريج گفته مىشود انشاء اللّه تعالى . پس قاضيان گفتند : اى ملك ، اين كنيز بروزگار اندر ، مانند ندارد . و ما چنين اديب و حكيم نديده و نشنيده‌ايم . آنگاه قاضيان ، ملك را ثنا گفتند و از نزديك ملك بازگشتند . و ملك بخادمان امر فرمود كه اساس عيش فرو چينند و مغنّيان كه در دمشق هستند ، حاضر آورند و همه‌گونه خوردنيها و حلوا آماده سازند . و زنان امرا و وزرا و ارباب دولت را فرمان داد كه بخانهاى خود باز نگردند تا كار عيش بانجام رسد . پس همهء مردم ، خوردنى بخوردند . چون هنگام شام شد ، از دروازهء قلعه تا در قصر شمعها برافروختند و وزرا و امرا و بزرگان در نزديك ملك حاضر آمدند و مشّاطگان بآراستن نزهت الزمان برفتند . ديدند كه\r\n\r\n","description":"","footnote":"","page_name":" 281 ","page_number":329},
  {"content":"\r\n\r\nبآرايش ، حاجت ندارد . چنان كه شاعر گفته :\r\n گيسوت عنبرينه كردن تمام بود * معشوق خوب روى چه محتاج زيور است \r\nپس عروسى نزهة الزمان با حاجب بزرگ ملك شركان سرگرفت و نزهة الزمان از او باردار شد . از سوى ديگر ، ملك شركان در نامه‌اى به پدرش ، ملك نعمان ، او را از به دست آوردن آن كنيز دانشمند آگاه ساخت و گفت كه او را به نزد برادرش ضوء المكان و خواهرش نزهة الزمان به بغداد خواهد فرستاد .\r\nپس كتاب را پيچيده ، مهر كرد و برسول سپرده ، روانه ساخت . رسول بعد از يك ماه ، جواب كتاب بياورد و بملك شركان بداد . ملك شركان ، نامه بگرفت و بخواند . ديد كه پس از بسم اللّه نوشته كه : اين نامه‌ايست از واله و حيران و گم كنندهء ضوء المكان و نزهت الزمان و ستم كشيدهء دوران ، ملك نعمان بسوى پسر خويش شركان . كه آگاه باش پس از آن‌كه تو از من جدا گشتى ، جهان بر من تنگ شد . چنانچه نه راز خويش گفتن توانستم و نه نهفتن . و سبب اين بود كه ضوء المكان از من خواهش سفر حجاز كرد و من از حوادث روزگار بر او ترسيدم . او را ممانعت كردم . پس از آن بنخجير رفته ، يك ماه در نخجيرگاه بودم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و هشتم برآمد\r\nگفت : اى ملك جوان‌بخت ، ملك نعمان نوشته بود كه : من يك ماه در نخجيرگاه بودم .\r\nچون باز آمدم ، ديدم كه برادر و خواهرت ضوء المكان و نزهت الزمان پارهء مال گرفته ، با حاجيان به بيت اللّه رفته‌اند . چون از رفتنشان آگاه شدم ، فراخناى جهان بر وجود من تنگ شد . ناگزير مانده ، منتظر بازگشتن حاجيان بنشستم . چون حاجيان بيامدند و خبر ايشان پرسيدم ، كس از ايشان باخبر نبود . جامهء ماتم\r\n\r\n","description":"","footnote":"","page_name":" 282 ","page_number":330},
  {"content":"\r\n\r\nبپوشيدم و پيوسته ناشاد ، اشك از ديدگان همىريختم و اين دو بيت همىخواندم :\r\n تيغ و تير است بر دل و جگرم * رنج و تيمار دختر و پسرم\r\nنه از ايشان خبر همىرسدم * نه بديشان كسى برد خبرم \r\nاكنون از تو ميخواهم كه سستى در جستجوى ايشان نكنى و اين ننگ بر ما نپسندى ، و السلام . چون ملك شركان نامهء پدر برخواند ، به حزن پدر ، ملول و محزون شد و به گم گشتن برادر و خواهر ، خرسند گرديد و نميدانست كه نزهت الزمان ، خواهر اوست و او نيز آگاه نبود كه شركان ، برادر اوست . الغرض چون از تاريخ آبستنى نزهت الزمان نه ماه گذشت ، نزهت الزمان بكرسى زائيدن نشست و خداى تعالى ، ولادت برو آسان كرده ، دخترى بزاد . تا اينكه روزى ملك شركان ، دختر نزهة الزمان و حاجبش را بديد . سر پيش برد تا او را ببوسد كه ناگهان ديد كه يكى از آن گوهرهاى قيمتى و بزرگ را كه ملكه ابريزه از بلاد روم آورده بود ، به گردن آن دختر آويخته است . از غايت خشم بسان ديوانگان شد و هوشش اندر سر نماند . با نزهت الزمان گفت : اى كنيزك ، اين گوهر از كجا آوردى ؟ نزهت الزمان چون اين بشنيد ، در خشم شده ، با شركان گفت : من خاتون تو و خاتون هركس كه بقصر اندر است ، هستم . شرم ندارى كه مرا كنيزك گوئى ؟ من دختر ملك نعمان ، نزهت الزمانم . چون شركان اين سخن بشنيد ، اندامش بلرزيد و دلش طپيدن گرفت و سر به زير افكند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب شصت و نهم برآمد\r\nگفت : اى ملك جوان‌بخت ، چون شركان اين سخن بشنيد ، گونه‌اش زرد گشته ، دلش بطپيد و سر به زير افكند و از بسيارى اضطراب ، بيهوش شد . چون به هوش آمد ،\r\n\r\n","description":"","footnote":"","page_name":" 283 ","page_number":331},
  {"content":"\r\n\r\nبحيرت و فكرت فرو رفت . ولى خويشتن به دو نشناساند و با او گفت : اى خاتون ، آيا تو دختر ملك نعمان هستى ؟ نزهت الزمان گفت : آرى . ملك شركان ، سبب دورى پدر ازو پرسيد . نزهت الزمان از آغاز تا انجام بازگفت و ملك شركان را از بيمارى ضوء المكان و ماندن او در بيت المقدس بياگاهانيد . و فريب دادن بدوى ، نزهت الزمان را و فروختن بدوى ، او را ببازرگان ، خاطرنشان ملك شركان كرد .\r\nچون ملك شركان ، حكايت بشنيد ، سخت متحير شد . آنگاه نام دختر نزهة الزمان و حاجب را « قضى فكان » يعنى « مقدّر بود كه شد » نهاد . نزهت الزمان را كار بدينگونه بود .\r\nاتفاقا در همان روزها رسول از جانب ملك نعمان برسيد و نامه بازرساند .\r\nو بدان نامه نبشته بودند كه : اى فرزند ، بدان كه من از جدائى فرزندان بحزن و ملالت گرفتارم و خواب و خور بر من حرام گشته . چون تو اين نامه بخوانى ، خراج دمشق از براى من بفرست و همان كنيز را كه خريدهء و به حاجبت كابين كردهء و بعلم و ادب و حكمت ستوده بودى ، نزد منش روانه كن كه عجوز صالحهء نيكوكارى با پنج تن كنيزكان بدينجا آمده‌اند كه كنيزكان در علم و ادب و حكمت چنانند كه صفت ايشان نيارم نبشت و ايشان را زبانى است فصيح . چون من ايشان را بديدم ، دوست داشتم كه در قصر باشند و از مملوكان من شوند . از براى اينكه در نزد ملوك ساير اقاليم ، مانند ايشان يافت نميشود . و از عجوز ، قيمت ايشان را پرسيدم . گفت كه : ايشان را بخراج دمشق همىفروشم . و راستى اينست كه خراج دمشق ، قيمت يكى از ايشان نتواند بود . پس من ايشان را بقيمتى كه عجوز گفته بود ، خريدم و در قصر خويش جاى دادم . تو زودتر خراج دمشق بفرست كه عجوز به بلاد روم باز خواهد گشت . و همان كنيزك كه خريدهء با حاجبت بدينجا بفرست كه با اين كنيزكان در علم و ادب مناظره كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 284 ","page_number":332},
  {"content":"\r\n\r\n\r\nچون شب هفتادم برآمد\r\nگفت : اى ملك جوان‌بخت ، ملك نعمان در نامه نوشته بود : كنيزى را كه خريدهء بفرست تا با اين كنيزكان در نزد علما مناظره كنند . اگر به اين كنيزكان غلبه كند ، خراج بغداد را با كنيز ، بهر تو بفرستم . شركان چون اين بخواند ، داماد خويشتن يعنى حاجب را با خواهرش بخواست . چون حاضر شد ، شركان ، خواهر را از مضمون نامه آگاه كرد و با او گفت : اى خواهر ، ترا تدبير چيست و جواب نامه چه بايد گفت ؟ چون نزهت الزمان شوق بديدار پدر و مادر داشت ، با شركان گفت كه : مرا با شوهرم به بغداد بفرست تا من بملك نعمان ، حكايت بدوى بازگويم كه او مرا ببازرگان فروخت و بازرگان بملك شركان فروخت و او نيز مرا آزاد كرده ، بكابين حاجب آورد . شركان گفت : رأى همين است . پس دختر ايشان ، قضى فكان را بدايگان سپرد و خراج دمشق آماده كرده ، حاجب را فرمان داد كه خراج را با نزهة الزمان ببغداد برد . و فرمان داد كه محملى از بهر خواهر و محملى بهر حاجب بسازند . پس از آن كتابى نوشته ، بحاجب سپرد و نزهت الزمان را وداع كرد . ولى آن گوهر را كه از گردن قضى فكان آويخته بودند ، نگاهداشت .\r\nپس حاجب ، همان شب سفر كرد .\r\nاتفاقا ضوء المكان كه اين مدت در دمشق بود ، با تونتاب در همان شب بتفرّج بيرون آمده بودند . كه اشتران و محملها و مشعلها بديدند . ضوء المكان از اشتران و بارهاى آنها و خداوند آنها باز پرسيد . گفتند كه : خراج دمشق است و بنزد ملك نعمان ، شهريار بغداد روانند . و از رئيس آن طايفه و خداوند محملها باز پرسيد . گفتند : بزرگ حاجبان ، شوهر كنيز دانشمند و حكيم است كه ملك او را خريده بود . پس ضوء المكان از شنيدن نام ملك نعمان و بغداد ، گريان شد و با تونتاب گفت : پس ازين در اينجا نتوانم زيست . ناچار با همين قافله بايد سفر كنم .\r\nتونتاب گفت : من از قدس تا دمشق ، تنهائى تو را نديدم . اكنون از اينجا تا بغداد\r\n\r\n","description":"","footnote":"","page_name":" 285 ","page_number":333},
  {"content":"\r\n\r\nچگونه ايمن خواهم بود كه تنها به روى ؟ من نيز با تو بيايم تا ترا به مقصد برسانم .\r\nضوء المكان به نيكيهاى او ثنا گفت و سفر را آماده گشتند . تونتاب ، درازگوش بياورد و توشه بدرازگوش بنهاد . چون قافلهء اشتران براندند و حاجب بمحمل بنشست ، ضوء المكان نيز بدرازگوش سوار گشت . با تونتاب گفت : تو نيز با من سوار شو . تونتاب گفت : من سوار نميشوم . در خدمت تو پياده آيم . ضوء المكان گفت : ناچار است از اينكه سوار شوى . تونتاب گفت : هرگاه كه مانده شوم ، ساعتى سوار خواهم شد . پس ضوء المكان با تونتاب گفت : اى برادر ، زود خواهى ديد كه ترا چگونه پاداش دهم . پس ايشان با قافله هميرفتند تا آفتاب بلند شد و از گرمى هوا ، برنج اندر شدند . حاجب ، قافله را اجازت نزول داد . قافله فرود آمدند و راحت يافتند و اشتران را آب بدادند . باز حاجب امر كرد كه اشتران بار كنند . بار كردند و هميرفتند كه پس از پنج روز به شهر حما 30 رسيدند و بدانجا نزول كردند و سه روز در آنجا بماندند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 286 ","page_number":334},
  {"content":"\r\n\r\n\r\nچون شب هفتاد و يك برآمد\r\nگفت : اى ملك جوان‌بخت ، چون قافله سه روز در آنجا بماندند ، پس از آن سفر كردند و هميرفتند تا به شهر ديگر رسيدند و سه روز در آنجا بماندند . پس از آن سفر كردند و بديار بكر 31 رسيدند . نسيم بغداد بايشان بوزيد . ضوء المكان را از خواهر و پدر و مادر ياد آمده ، محزون گشت ، كه بىنزهت الزمان چگونه نزد پدر رود ؟ پس گريان شد و بناليد و اين ابيات برخواند :\r\n نسيم باد صبا بوى گلستان برسان * به گوش من سخن يار مهربان برسان\r\nدهان بمشك و بمى همچو لاله پاك بشوى * پس آنگهى سخن من بدان دهان برسان \r\nتونتاب گفت كه : اين گريستن و ناليدن بگذار كه جاى ما بخيمهء حاجب نزديكست . هميترسم كه او را ناخوش آيد . ضوء المكان گفت : از خواندن شعر ناگزيرم . شايد كه آتش دل فرونشيند . تونتاب با ضوء المكان گفت : ترا به خدا سوگند مىدهم كه ازين ملالت و حزن و زارى و اندوه درگذر تا به شهر خود برسى . پس از آن هرچه خواهى بكن . ضوء المكان گفت :\r\n گوئى مرا كه در غم و تيمار صبر كن * بيهوده صبر در غم و تيمار چون كنم\r\nنه يار با منست و نه دل در بر منست * بيدل چگونه باشم و بىيار چون كنم \r\nپس از آن روى بجانب بغداد كرد . و در آن شب ، نزهت الزمان نيز به ياد برادرش ضوء المكان نخفته بود و همىگريست كه ناگاه آواز برادرش ضوء المكان را بشنيد كه گريانست و اين ابيات هميخواند :\r\n اى برق اگر بگوشهء آن بام بگذرى * جائى كه باد زهره ندارد خبر برى \r\n\r\n","description":"","footnote":"","page_name":" 287 ","page_number":335},
  {"content":"\r\n\r\n آن مشترى خصال گر از ما حكايتى * پرسد جواب ده كه بجانند مشترى\r\nگو تشنگان باديه را جان بلب رسيد * تو خفته در كجاوه بخواب خوش اندرى\r\nدانى چه ميرود بسر ما ز دست تو * تا خود بپاى خويش بيائى و بنگرى \r\nآنگاه برخاسته ، خادم را بنزد خود خواند و با خادم گفت : برو و آن‌كه ابيات هميخواند ، نزد منش آر .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و دوم برآمد\r\nگفت : اى ملك جوان‌بخت ، نزهة الزمان با خادم گفت : برو و آن‌كه ابيات همىخواند ، نزد منش آر . خادم برفت و جستجو كرده ، جز تونتاب ، كس را بيدار نيافت . و ضوء المكان بى خود افتاده و تونتاب در پهلوى او ايستاده بود . خادم با تونتاب گفت : تو بودى كه شعر هميخواندى و خاتون آواز تو شنيده است ؟ تونتاب گفت :\r\nلا و اللّه . من شعر نخواندم . خادم گفت : تو بيدار هستى . خوانندهء شعر به من بنماى .\r\nتونتاب گمان كرد كه خاتون از شعر خواندن در خشم شده . به ضوء المكان بترسيد و با خود گفت : بسا هست از خادم آسيبى به دو رسد . پس در جواب خادم گفت كه : من خوانندهء شعر نشناسم . خادم گفت : به خدا سوگند كه دروغ ميگوئى .\r\nجز تو كسى بيدار نيست . تونتاب گفت : با تو راستى بگويم . خوانندهء اشعار ، مردى بود راهگذر كه مرا نيز از خواب بيدار كرد . خدا بسزايش برساند . خادم بازگشت و با خاتون گفت : كس را نيافتم . خواننده ، مردى راهگذر بوده است . خاتون خاموش شد و سخن نگفت .\r\nپس از آن ضوء المكان به هوش آمد . ديد كه ماه بميان آسمان رسيده و نسيم سحرگاه همىوزد . حزن و اندوهش بهيجان آمد و خواست كه بخواند .\r\nتونتاب گفت : چه قصد دارى ؟ ضوء المكان گفت : ميخواهم شعرى بخوانم . شايد آتش دل فرو نشيند . تونتاب گفت : تو ماجرا نميدانى و آگاه نيستى كه از كشته\r\n\r\n","description":"","footnote":"","page_name":" 288 ","page_number":336},
  {"content":"\r\n\r\nشدن چگونه خلاص يافتيم . ضوء المكان گفت : ماجرا بازگو . تونتاب گفت : يا سيّدى ، چون تو بيهوش افتادى ، خادم بيامد . چوبى در دست داشت و از خوانندهء اشعار همىپرسيد . جز من كس بيدار نيافت . خواننده را از من پرسيد . گفتم :\r\nمردى بود راهگذر . خادم چون اين بشنيد ، بازگشت و خدا مرا از كشته شدن خلاص داد . ولى خادم با من گفت كه : اگر آواز خواننده ، دگر بار بشنوى ، او را گرفته ، نزد منش بياور . ضوء المكان چون اين بشنيد ، گريان شد و گفت : كيست كه مرا از گريستن منع كند ؟ من ناچار بخوانم و آنچه به من خواهد گذشت ، بگذرد . و من اكنون به شهر خود نزديك گشته‌ام . از هيچ‌كس باك ندارم . تونتاب گفت : قصد تو اينست كه خويشتن را هلاك سازى . ضوء المكان گفت : من ناچار شعر بخوانم .\r\nتونتاب گفت : مرا قصد اين بود كه از تو جدا نشوم تا ترا بنزد پدر و مادر برسانم .\r\nو لكن بضرورت از تو جدا بايدم شد . و من يك سال و نيم است كه با تو هستم .\r\nهيچگونه مكروهى از من به تو نرسيده . مگر مرا رنج پياده رفتن و بيدارى بس نيست كه هميخواهى بىسبب شعر بخوانى و ما را بمحنت افكنى ؟ ضوء المكان گفت : من از حالتى كه دارم ، باز نگردم . پس ضوء المكان اين دو بيت بخواند :\r\n اى ساربان منزل مكن جز در ديار يار من * تا يك زمان زارى كنم در ربع و اطلال و دمن\r\nربع از دلم پر خون كنم خاك دمن گلگون كنم * اطلال را جيحون كنم از آب چشم خويشتن \r\nپس از آن اين شعر نيز برخواند :\r\n خوانده باشى كه فرقت ليلى * چه بمجنون ناتوان كرده است\r\nفرقت نزهت الزمان با للّه * كه بضوء المكان همان كرده است \r\nچون شعر بانجام رسانيد ، سه بار فرياد زد و بيهوش بيفتاد . تونتاب برخاسته ، او را بپوشانيد . چون نزهت الزمان آواز او و ابياتى را كه نام نزهت الزمان\r\n\r\n","description":"","footnote":"","page_name":" 289 ","page_number":337},
  {"content":"\r\n\r\nو برادرش ضوء المكان در آنها بود ، بشنيد گريان شد و بانگ بر خادم زد و با او گفت : آن‌كه شعر خواند ، باينجا نزديكست . به خدا سوگند كه اگر او را نياورى ، حاجب را بيدار سازم تا ترا عقوبت كند و از در خويشتن براند . ولى تو يكصد دينار بگير و خوانندهء شعر را با خوشى پيش من بياور و مرنجانش . اگر او از آمدن مضايقه كند ، اين بدرهء هزار دينارى به او بده و اگر باز مضايقه كند ، مكان و صنعت و شهر او را بشناس و به زودى پيش من آى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و سوم برآمد\r\nگفت : اى ملك جوان‌بخت ، نزهة الزمان ، خادم را بجستجوى خوانندهء شعر فرستاد .\r\nخادم برفت . همهء مردم را ديد كه خفته‌اند . يك تن بيدار در ميان قافله نيست .\r\nپس نزد تونتاب رفت و ديد كه سر برهنه نشسته است . بنزديك او رفته ، آستينش بگرفت و گفت : تو بودى كه شعر همىخواندى ؟ تونتاب بخويشتن بترسيد . گفت :\r\nلا و اللّه . خوانندهء شعر من نبودم . خادم گفت : دست از تو بر ندارم تا خوانندهء شعر به من بنمائى . زيرا كه من نتوانم بنزد خاتون بازگردم . تونتاب از ضوء المكان بترسيد و گريان شد و با خادم گفت : به خدا سوگند كه خوانندهء شعر من نبودم . ولى مردى راهگذر را شنيدم كه شعر هميخواند . تو دست از من كوتاه كن . من مردىام غريب از شهر قدس با شما آمده‌ام . خادم با تونتاب گفت : برخيز و بنزد خاتون بيا . هرچه با من گفتى ، با او بگو . من كس بجز تو بيدار نيافتم . تونتاب گفت : تو جاى من بشناختى و من نيز از ترس پاسبانان ، بدر رفتن نتوانم . اكنون تو بازگرد . اگر پس ازين آواز شعر خواندن بشنوى ، چه نزديك باشد و چه دور ، از هيچ كس مدان بجز از من . پس تونتاب سر خادم ببوسيد و دلش بدست آورد .\r\nخادم ازو درگذشت و از بيم نزد خاتون نتوانست رفت . بنزديك تونتاب در جائى پنهان گشت . تونتاب برخاست و ضوء المكان را به هوش آورد و گفت :\r\n\r\n","description":"","footnote":"","page_name":" 290 ","page_number":338},
  {"content":"\r\n\r\nراست بنشين تا ماجرا با تو بازگويم . پس آنچه گذشته بود ، با او بگفت .\r\nضوء المكان گفت : من بيم از كس ندارم . تونتاب گفت : چرا پيروى هوا و هوس همىكنى و از كس نميترسى ؟ من بس هراس از هلاك تو و خويشتن دارم . ترا به خدا سوگند مىدهم كه ديگر شعر مخوان تا به شهر خود برسى . مگر تو نميدانى كه زن حاجب قصد آزردن تو كرده ؟ زيرا كه او از رنج سفر خسته و رنجور بود . تو او را از خواب بيدار كردى . چندين بار ، خادم فرستاده ، جستجو همىكند .\r\nضوء المكان ، سخن تونتاب ننيوشيد . مرتبهء سوم بآواز بلند اين ابيات برخواند :\r\n ملامت گوى عاشق را چه گويد مردم دانا * كه حال غرقه در دريا نداند خفته در ساحل\r\nبخونم گر بيالايد دو دست نازنين شايد * كه قتلم خوش همىآيد ز دست پنجهء قاتل\r\nمرا تا پاى ميپويد طريق عشق ميجويد * بهل تا عقل ميگويد زهى سوداى بيحاصل \r\nخادم بگوشهء پنهان بود و آواز ضوء المكان همىشنيد . هنوز ابيات بانجام نرسانده بود كه خادم برسيد . چون تونتاب ، خادم را بديد ، بگريخت و دور تر از خادم بايستاد و نظر ميكرد تا ببيند كه در ميان خادم و ضوء المكان چه خواهد گذشت . پس خادم سلام كرد و ضوء المكان جواب گفت . خادم گفت : يا سيّدى ، چون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و چهارم برآمد\r\nگفت : اى ملك جوان‌بخت ، خادم با ضوء المكان گفت : يا سيدى ، امشب سه بار بسوى تو آمده‌ام . و خاتون ، ترا بنزد خود ميخواند . ضوء المكان گفت : خاتون كيست و رتبت او چيست كه مرا نزد خود خواند ؟ نفرين خدا بر او و شوهر او باد .\r\n\r\n","description":"","footnote":"","page_name":" 291 ","page_number":339},
  {"content":"\r\n\r\nپس ضوء المكان بخادم دشنام ميداد و خادم ، جواب گفتن نميتوانست . زيرا كه خاتون سپرده بود كه بىرضاى او سخن نگويد و اگر قصد آمدن نداشته باشد ، نياوردش و اگر نيايد ، بدرهء زر به دو بدهد . پس خادم با فروتنى گفت : اى فرزند ، نسبت به تو از من خطائى و ستمى نرفته و نخواهد رفت . قصد اينست كه بلطف و خوشى بنزد خاتون شوى و بسلامت و خرسندى بازگردى . و ترا بشارتى خواهيم داد . چون ضوء المكان اين بشنيد ، برخاست و با خادم برفت . تونتاب نيز برخاسته ، بر اثر او هميرفت و با خود ميگفت : افسوس بر جوانى او كه فردا كشته شود .\r\nپس ضوء المكان با خادم ، و تونتاب از پى ايشان هميرفتند تا بنزديك خيمه رسيدند . خادم پيش نزهت الزمان رفت و گفت : آن كس كه ميخواستى ، آوردم . جوانى است نكو روى و نشان بزرگى از جبينش آشكار است .\r\nنزهت الزمان چون اين بشنيد ، دلش طپيدن گرفت و با خادم گفت : نخست او را بگو كه بيتى چند بخواند كه از نزديك آواز او بشنوم . پس از آن از نام و نشان و شهر او باز پرس . خادم با ضوء المكان گفت : نخست بيتى چند بخوان كه خاتون از نزديك آواز ترا بشنود . پس از آن از نام و نشان و شهر خويش بازگو .\r\nضوء المكان گفت : اطاعت كنم . و لكن مرا حكايتى است بس عجيب كه به آن سبب ، من چون باده گساران ، مستم و مانند مصيبت‌زدگان ، حيران و غرق درياى فكرتم . نزهت الزمان چون اين بشنيد ، گريان شد و با خادم گفت : ازو باز پرس كه از كسى جدا گشتهء ؟ خادم باز پرسيد . ضوء المكان گفت : از پدر و مادر و پيوندان جدا گشته‌ام . ولى عزيزترين ايشان نزد من ، خواهرى بود كه روزگار ، مرا ازو دور كرده . نزهت الزمان چون اين سخن بشنيد ، گفت : خداى تعالى ترا به او برساند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و پنجم برآمد\r\nگفت : اى ملك جوان‌بخت ، نزهت الزمان گفت : خداى تعالى ترا به او برساند . پس از\r\n\r\n","description":"","footnote":"","page_name":" 292 ","page_number":340},
  {"content":"\r\n\r\nآن ، نزهت الزمان با خادم گفت : با او بگو كه بيتى چند در شكايت جدائى بخواند .\r\nخادم بدانسان كه خاتون گفته بود ، با ضوء المكان بگفت . ضوء المكان آهى بركشيد و اين ابيات بخواند :\r\n كس مباد چو من خسته مبتلاى فراق * كه عمر من همه بگذشت در بلاى فراق\r\nغريب و عاشق و بيدل فقير و سرگردان * كشيده محنت ايّام و داغهاى فراق\r\nكجا روم چكنم حال دل كرا گويم * كه داد من بستاند دهد سزاى فراق \r\nپس از آن اشك از ديدگان بريخت و اين ابيات بخواند :\r\n اى پادشه خوبان داد از غم تنهائى * دل بىتو بجان آمد وقتست كه بازآئى\r\nمشتاقى و مهجورى دور از تو چنانم كرد * كز دست بخواهد شد دامان شكيبائى\r\nاى درد توام درمان در بستر ناكامى * وى ياد توام مونس در گوشهء تنهائى \r\nچون نزهت الزمان ابيات بشنيد ، دامن خيمه بالا كرده ، بضوء المكان نظر انداخت و او را بشناخت . فرياد زد و نام ضوء المكان به زبان راند . ضوء المكان نيز به دو نگاه كرده ، بشناخت . فرياد زد و نام نزهت الزمان به زبان راند . نزهت الزمان خود را بكنار برادر انداخت و او را در آغوش كشيد . هر دو بيهوش بيفتادند .\r\nخادم چون اين بديد ، از حالت ايشان شگفت ماند . چون به هوش آمدند ، نزهت الزمان را شادى و انبساط روى داد و اندوه و محنتش برفت و اين ابيات بخواند :\r\n بعد از اين نور بآفاق دهم عالم را * كه بخورشيد رسيديم و غبار آخر شد\r\nصبح اميد كه بد معتكف پردهء غيب * گو برون آى كه كار شب تار آخر شد\r\nباورم نيست ز بد عهدى ايّام هنوز * قصّهء غصّه كه از دولت يار آخر شد \r\nچون ضوء المكان ابيات بشنيد ، خواهر خود را در آغوش كشيد . از غايت شادى همىگريست و اين ابيات هميخواند :\r\n\r\n","description":"","footnote":"","page_name":" 293 ","page_number":341},
  {"content":"\r\n\r\n امروز مباركست فالم * كافتاد نظر بدين جمالم\r\nالحمد خداى آسمان را * كاختر بدر آمد از وبالم\r\nخوابست مگر كه مينمايد * يا عشوه هميدهد خيالم \r\nساعتى بدر خيمه بنشستند . پس از آن نزهت الزمان با برادر گفت : برخيز و بخيمه اندر آى و ماجراى خويش بازگو تا من نيز حكايت حديث كنم .\r\nضوء المكان گفت : نخست تو سرگذشت خود بگو . نزهت الزمان ماجراى خود از آغاز تا انجام بازگفت . پس از آن گفت : منّت خداى را كه ترا باز رساند . چنان كه هر دو باهم از بغداد بدر آمده بوديم ، باز باهم به بغداد آمديم . پس از آن گفت :\r\nبرادرم شركان ، مرا به اين حاجب ، كابين بسته كه مرا بنزد پدر برساند . حكايت من همين بود . اكنون تو حكايت بازگو . ضوء المكان ماجرا بر او بخواند و گفت : اى خواهر ، اين تونتاب ، همهء مال خود به من صرف كرده . شب و روز در خدمتگذارى من پياده و گرسنه ميآيد و مرا سواره همىآورد . نزهت الزمان گفت :\r\nاگر خدا بخواهد ، او را پاداش نكو دهيم . پس از آن نزهت الزمان ، خادم را بخواست و گفت : آن بدرهء زر كه نزد تست ، بمژدگانى به تو دادم . اكنون برو و خواجه را زودتر نزد من آر . خادم ، شادان به پيش حاجب رفت و پيغام ملكه برسانيد . حاجب از چگونگى بازپرسيد . نزهت الزمان حكايت را بحاجب فروخواند . پس از آن با حاجب گفت : آگاه باش كه تو كنيز نگرفتهء . بلكه دختر ملك نعمان گرفتهء . و من ، نزهت الزمان و اين برادر من ضوء المكان است . حاجب چون اين سخن بشنيد ، حق به دو آشكار شد . و يقين كرد كه ملك نعمان را داماد گشته . با خود گفت : چون به بغداد روم ، نيابت مملكتى را از ملك بستانم . پس از آن حاجب روى بضوء المكان كرده ، بسلامت او تهنيت گفت . و خادمان را امر كرد كه خيمهء جداگانه و اسبى از بهترين خيل ، بهر ضوء المكان آماده كنند . و نزهت الزمان با حاجب گفت : قصد من اينست كه با برادر بخلوت اندر بنشينيم و رازها بهمديگر بگوئيم و از صحبت هم سير شويم . چه ، ديرگاهيست كه از هم\r\n\r\n","description":"","footnote":"","page_name":" 294 ","page_number":342},
  {"content":"\r\n\r\nجدا گشته‌ايم . حاجب گفت : حكم از آن شماست .\r\nپس حاجب از نزد ايشان بيرون شد و شمع و حلوا از براى ايشان بفرستاد و سه دست جامهء ديبا از براى ضوء المكان بفرستاد . پس نزهت الزمان با حاجب گفت : تونتاب را حاضر گردان و از براى او مركوبى تربيت كن و بگو كه در\r\n\r\n","description":"","footnote":"","page_name":" 295 ","page_number":343},
  {"content":"\r\n\r\nچاشت و شام ، سفره از براى او بگسترند . حاجب پذيراى حكم شد و چندتن از خادمان بجستجوى تونتاب روان ساخت . خادمان ، او را همىجستند كه ديدند پالان بر خر نهاده و انبان توشه برو بسته ، گريختن را آماده است . و از جدائى ضوء المكان گريانست و ميگويد كه : افسوس بجوانى ضوء المكان كه بسيار پندش گفتم ، سودمند نيفتاد . كاش ميدانستم كه عاقبت كار او چگونه خواهد شد . هنوز سخن تونتاب بانجام نرسيده بود كه خادمان برو گرد آمدند . تونتاب چون خادمان را ديد كه بر وى گرد آمده‌اند ، گونه‌اش زرد شده ، بترسيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و ششم برآمد\r\nگفت : اى ملك جوان‌بخت ، تونتاب بترسيد و گونه‌اش زرد شد و بآواز بلند گفت كه : قدر نكوئيهاى من ندانست و گمان دارم كه مرا با گناه خويش شريك كرده .\r\nناگاه خادم بانگ بر وى زد كه : اى دروغگو تو گفتى كه من شعر نخوانده‌ام و خواننده را نشناسم . مگر خوانندهء اشعار ، رفيق تو نبود ؟ تونتاب چون خشم خادم را بديد ، هراسان گشت و با خود گفت : به بلائى كه همىترسيدم ، بيفتادم . پس اين بيت بخواند :\r\n وه كه در محنتى بيفتادم * كه پديدار نيست پايانش \r\nآنگاه خادم ، بانگ بر غلامان زد كه : او را از خر به زير آريد . غلامان ، تونتاب را از خر به زير آوردند و بر اسب بنشاندند . غلامان ، پاسبانى كرده با قافله‌اش هميبردند . ولى خادم با غلامان گفته بود كه او را عزيز بداريد و اگر موئى ازو كم شود ، يكى از شما بعوض آن مو كشته خواهد شد . چون تونتاب ، غلامان در گرد خود ديد ، از زندگى طمع ببريد و با خادم گفت كه : اى سرهنگ ، به خدا سوگند كه مرا با كس ، همسرى و برادرى نيست . با اين جوان ، خويشى\r\n\r\n","description":"","footnote":"","page_name":" 296 ","page_number":344},
  {"content":"\r\n\r\nندارم . من مردىام تونتاب . اين جوان را بيمار در مزبله افتاده يافته‌ام . الغرض ، تونتاب با ايشان هميرفت و هر ساعت هزار خيال ميكرد . و خادم او را ميترسانيد و خندان‌خندان ميگفت كه : اين جوان ، خاتون را بدخواب كرده . و چون به منزل فرود آمدندى ، خادم خوردنى ميخواست و با تونتاب خوردنى همىخوردند .\r\nپس از آن قدحى شكر گداخته و يخ بر او ريخته ، ميآوردند . خادم با تونتاب قدح بنوشيدندى . ولى اشك چشم تونتاب از بيم خشك نميشد . و منزل‌بمنزل هميرفتند تا بسه منزلى بغداد رسيدند و در آنجا فرود آمده ، برآسودند و خوردنى خورده ، بخسبيدند .\r\nعلى الصباح ، بيدار گشته ، هميخواستند كه محملها ببندند . ناگاه گردى جهان را فروگرفت و هوا را تيره كرد . حاجب بانگ بر غلامان زد كه : محملها ببنديد . پس حاجب با غلامان سوار شدند و بسوى گرد برفتند . ديدند سپاهيست انبوه . حاجب را عجب آمد و حيران بايستاد . و لشكريان چون حاجب و غلامانش را بديدند ، پانصد سوار از ايشان جدا گشته ، بسوى حاجب بيامدند .\r\nحاجب و غلامانش را چون نگين انگشترى در ميان گرفتند و هر پنج تن از لشگريان بيكى از غلامان حاجب گرد آمدند . حاجب با لشكريان گفت : از كجائيد كه با ما بدينسان رفتار ميكنيد ؟ ايشان گفتند : تو كيستى و از كجائى و بكجا روانهء ؟ حاجب گفت كه : من حاجب امير دمشق ، ملك شركانم . خراج دمشق و هدايا به بغداد پيش ملك نعمان ، پدر ملك شركان ميبرم . سخن حاجب بشنيدند .\r\nدستارچه بدست گرفته ، بخروشيدند و گريان گشتند و با حاجب گفتند كه : ملك نعمان با زهر كشته شد . و بر تو باكى نيست . تو بنزد وزير دندان بيا ، با او ملاقات كن . حاجب ازين سخن گريان شد و هميرفتند تا بلشكريان برسيدند .\r\nوزير دندان را از آمدن حاجب آگاه كردند . وزير دندان امر كرد كه خيمه‌ها بر پا كردند . بفراز سريرى بميان خيمه اندر بنشست و حاجب را پيش خود خواند و از احوال باز پرسيد . حاجب ، وزير را بياگاهانيد كه حاجب امير دمشق و خراج و هدايا از بهر ملك نعمان ميبرد . وزير دندان چون نام ملك\r\n\r\n","description":"","footnote":"","page_name":" 297 ","page_number":345},
  {"content":"\r\n\r\nنعمان بشنيد ، گريان شد و گفت : ملك نعمان را بزهر كشتند و پس از كشته شدن او در ميان مردم اختلاف پديد آمد كه مملكت را بكه سپارند و پادشاهى از آن كه باشد و خلافشان بجدال انجاميد . قضاة اربعه از جنگ منعشان كردند . پس از آن اتفاق كردند كه نكنند جز آنچه قضاة اربعه رأى دهند . پس متفق شدند كه بفرستند نزد ملك شركان و او را بسلطنت بخوانند . ولى جمعى سلطنت پسر دوم او ضوء المكان را ميخواستند كه با خواهرش نزهت الزمان سفر كرده . ولى چون كسى را چند سال است از ايشان خبر نيست ، ناچار ما را بسوى شركان فرستادند .\r\nچون حاجب دانست كه زوجه‌اش سخن بصدق گفته ، پس ، از مرگ سلطان بسى غمگين شد . و لكن بوجود ضوء المكان بسيار شاد شد . چه او در بغداد بجاى پدرش بسلطنت مىنشست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و هفتم برآمد\r\nگفت : اى ملك جوان‌بخت ، چون حاجب آگاه شد كه ضوء المكان بجاى پدرش بسلطنت مىنشيند ، پس حاجب به وزير دندان گفت : قصهء عجيبى است . و بدان اى وزير ، كه خداى تعالى راحتى شما را خواسته و چنان شده كه آرزو داشتيد . چون كه خداوند ، ضوء المكان را بشما برگردانيد و او و خواهرش نزهت الزمان بهمراهى من به خدمت پدر ميشتافتند . چون وزير دندان اين بشنيد ، بسى شاد شد و بحاجب گفت : ما را از حكايتشان بياگاهان و سبب غيبت طولانيشان را بيان نما .\r\nپس حاجب ، حال نزهت الزمان بيان كرد تا جائى كه او را بزنى گرفته بود . و همچنين از قصهء ضوء المكان تا جائى كه ميدانست بگفت .\r\nپس چون حاجب ، گفتار را بپايان رسانيد ، وزير دندان ، شخصى فرستاد ، امرا و وزرا و اكابر را بخواند و بايشان اطلاع داد آنچه را كه اتفاق افتاده بود . پس همگى شگفت ماندند و برخاسته ، نزد حاجب آمدند و در پيش او زمين\r\n\r\n","description":"","footnote":"","page_name":" 298 ","page_number":346},
  {"content":"\r\n\r\nببوسيدند . حاجب با وزير دندان نشسته بودند . ساير بزرگان دولت را بنشاندند و در سلطنت ضوء المكان مشورت كردند . همگى را اشارت بدين شد . حاجب روى بوزير دندان كرده ، گفت : من هميخواهم كه پيش از شما نزد ضوء المكان رفته ، او را از آمدن شما بياگاهانم و با او بگويم كه شما او را بسلطنت اختيار\r\n\r\n","description":"","footnote":"","page_name":" 299 ","page_number":347},
  {"content":"\r\n\r\nكرديد . وزير دندان ، تدبير حاجب بپسنديد . حاجب برخاست و وزير دندان و ساير وزرا و امرا بتعظيم او برخاستند . و هريك جداجدا بحاجب ثنا ميگفتند و ستايش هميكردند كه حاجب نزد ضوء المكان ، خدمتگذارى ايشان ظاهر سازد .\r\nوزير دندان ، خادمان خود را امر كرد كه پيش رفته ، در يك منزلى بغداد خيمه‌ها برپا كنند . پس حاجب نزد ضوء المكان و نزهت الزمان بيامد و ايشان را آگاه كرد .\r\nآنگاه سوار شدند و وزير دندان و لشكريان نيز سوار گشتند و هميرفتند تا بيك منزلى بغداد رسيدند . در آنجا فرود آمدند . وزير دندان اجازت خواسته ، نزد ضوء المكان و نزهت الزمان رفت و ايشان را از مرگ پدر آگاه كرد و بشارت نيز بداد كه مردم ، ضوء المكان را بسلطنت بگزيدند . ايشان بمرگ پدر ، گريان شدند و سبب مرگ باز پرسيدند . وزير دندان گفت : اى ملك ، بدان كه ملك نعمان چون از نخجيرگاه بازگشت و شما را برجا نيافت ، دانست كه به زيارت بيت اللّه رفته‌ايد . در خشم شد و تنگدل گشت . تا شش ماه جستجو ميكرد . اثرى از شما پديد نشد . چون از غيبت شما يك سال درگذشت ، عجوزى كه آثار زهد و صلاح درو پديد بود ، بيامد و پنج دختر خورشيد مثال با خود بياورد . و آن دختران با غايت نكوئى و جمال ، حكيم و اديب و تاريخ‌دان بودند . آن پيره‌زن در پيش ملك حاضر شده ، آستانهء ملك را ببوسيد . ملك چون آثار زهد درو مشاهده كرد ، او را نزديك خود خواند . گفت : اى ملك ، پنج كنيز با خود آورده‌ام كه هيچ سلطانى چنان كنيزها ندارد . كه خداوندان حسن و خرد و ادب و علم و معرفت هستند . ملك ، كنيزكان را حاضر آورد . از ديدن جمال ايشان شادمان گشت و گفت : هريك از شما چيزى را كه آموخته‌ايد ، بازگوئيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و هشتم برآمد\r\nگفت : اى ملك جوان‌بخت ، ملك نعمان با كنيزكان گفت : هريك از شما چيزى از\r\n\r\n","description":"","footnote":"","page_name":" 300 ","page_number":348},
  {"content":"\r\n\r\nمعلومات خود بيان سازيد . يكى از آن پنج كنيز پيش آمده ، زمين بوسه داد و گفت : اى ملك ، بدانكه خداوند ادب را سزاوار اينست كه فرايض بجا آورد و از گناهان دورى كند و بنيان ادب ، اخلاق نيكوست . و بدان كه بزرگترين اسباب معيشت زندگيست و زندگى از براى ستايش پروردگار است . پس سزاوار اينست كه با مردم با خلق نكو رفتار كنى و ازين طريقه ، تجاوز جايز ندانى . كه بزرگ مردمان ، بيش از ديگران ، تدبير را نيازمند است . و ملوك را به تدبير ، حاجت بيش از رعيت است . و اى ملك ، بدان كه بايد جان و مال در راه خدا صرف كنى . و بدان كه دشمن تو آشكارا با تو دشمنى كند و تو نيز حذر كنى . و اما علامت دوست بجز اخلاق نيكو چيزى نيست . پس او را نخست آزمايش كن و آنگاه او را بدوستى برگزين . اگر دوست تو از برادران آخرتست ، بايد پاس ظاهر شريعت كند و معرفت به باطن شريعت داشته باشد . و اگر از برادران دنياست ، بايد آزاده و راستگو باشد نه نادان و بدخواه و دروغگو . زيرا كه دروغگو دوستى را نشايد . صديق از صداقت است . دوست را راستى از دل خالص بايد . كسى كه دروغ به زبان آورد ، دوستى را نشايد . و اى ملك ، بدان كه پيروى شرع ، نكو خصلتى است . هركس بدين خصلت باشد ، تو او را دوست بدار . هرچند ازو كارى پديد شود كه ترا ناخوش آيد . زيرا كه دوست مانند زن نيست كه طلاقش دهى و دگربار به او بازگشت كنى . بلكه دل ، شيشه را ماند . چون بشكند ، پيوند نگيرد . چنان كه شاعر گفته :\r\n بد كسى دان كه دوست كم دارد * زو بتر چون گرفت بگذارد\r\nگرچه صد بار باز گردد يار * سوى او بازگرد چون طومار \r\nپس از آن كنيز در آخر سخنانش بسوى ما اشارت كرده ، گفت : خداوندان خرد گفته‌اند كه : بهترين برادران آنست كه در پند گفتن اصرار كند و بهترين عملها آن‌كه عاقبت آن نيكو باشد و بهترين ثناها آنست كه در زبان مردم باشد . و گفته‌اند كه بنده را سزاوار آنست كه از شكرگذارى خدا غفلت نكند و پيوسته دو\r\n\r\n","description":"","footnote":"","page_name":" 301 ","page_number":349},
  {"content":"\r\n\r\nنعمت خدا را شكر گذارد : يكى عافيت و ديگرى عقل . و گفته‌اند : هركه محنتهاى كوچك را بزرگ شمارد ، به محنتهاى بزرگ دچار شود . و هركس پيروى هوا و هوس كند ، حق را ضايع گذارد . و هركس اطاعت سخن چينان كند ، دوستان را ضايع كند . و هركس ترا خوب گمان كند ، با او خوبى كن . و هركه دشمنى از حد بگذراند ، گناهكار است . و هركس كه از ستمگرى نترسد ، از شمشير ، ايمن ننشيند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هفتاد و نهم برآمد\r\nگفت : اى ملك جوان‌بخت ، پس كنيز گفت : اى ملك ، شمّهء از آداب قضاة با تو بگويم . بدان كه قاضيان شهر ، مردم را بايد بيك رتبت بدارند و يكسان شمارند تا اينكه قوى ، طمع در جور ضعيفان نكند و ضعيفان از عدل ، مأيوس نشوند . و نيز قاضى بايد كه از مدعى ، گواه بخواهد و بمنكر سوگند دهد و صلح را در ميان مسلمانان جايز داند . مگر صلحى كه حلال را حرام و حرام را حلال كند . و اگر دانستن چيزى بقاضى ، دشوار شود ، بايد رجوع كند و بداند و بسوى حق بازگردد . زيرا كه حق ، فرض است و ميل به حق بهتر است از ايستادگى در باطل . پس قاضى بايد خصمها را برابر داند و گواه از مدعى بخواهد . اگر گواه حاضر شود ، بمقتضاى سخن گواه حكم كند . اگر گواه نداشته باشد ، مدعى عليه را سوگند دهد و گواهى عدول مسلمين را قبول كند . زيرا كه حكم خدا اينست كه حكم به ظاهر كند . كه باطن را جز خدا كس نداند . و قاضى را واجب است كه در شدّت اندوه و در غايت گرسنگى ، حكم نكند . و از حكم كردن ، جز خدا منظورى نداشته باشد . زيرا كه اگر نيّت را خالص كند و ميانهء خود را با خدا نيكو كند ، خدا نيز ميانهء مردم را با او نيكو گرداند . و زهرى 32 گفته است كه : سه چيز است كه اگر در قاضى يافت شود ، از قضاوت معزول گردد .\r\n\r\n","description":"","footnote":"","page_name":" 302 ","page_number":350},
  {"content":"\r\n\r\nيكى آنست كه لئيمان را گرامى بدارد و بخواهد كه او را مدحت گويند و معزول را ناخوش شمارد . روايت است كه عمر بن عبد العزيز ، شخصى را از قضاوت معزول كرد . قاضى گفت : چرا معزولم كردى ؟ عمر گفت : شنيدم كه زياده از اندازهء خويش سخن ميگوئى . پس كنيز نخستين خاموش شد و كنيز دويمين پيش آمد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتادم برآمد\r\nگفت : اى ملك جوان‌بخت ، وزير دندان با ضوء المكان گفت كه : كنيز دويم پيش آمده ، در پيش ملك نعمان ، هفت بار زمين ببوسيد . پس از آن گفت كه : لقمان با پسرش گفت : سه چيز است كه شناخته نميشود ، مگر در سه وقت . نخست بردبارى است كه شناخته نميشود ، مگر بهنگام خشم . دوم دليرى است كه شناخته نميشود ، مگر در جنگ . سيم دوست است كه شناخته نميشود ، مگر در وقت نيازمندى برو . و گفته شده است كه ستمكار ، زيان‌كار است ، اگرچه مردم ، او را مدحت گويند . و ستم رسيدگان ، آسوده‌اند ، اگرچه مردم ، ايشان را مذمت كنند .\r\nو خداوند عالم فرموده است :  لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ .  33 و پيغمبر عليه السلام گفته كه : كارها با نيّت است . و بدان اى ملك ، كه بهترين چيزها كه در انسان است ، دل است . هرگاه طمع اندر دل شخص افزون شود ، از حرص بميرد . و اگر نااميدى دل ، او را غلبه كند ، از افسوس و حسرت بميرد . و هرگاه خشم مرد سخت باشد ، رنجش بيشتر شود . و هرگاه سعادت رضامندى يابد ، از ناخوشيها ايمن گردد . و اگر بيم و ترس برو غالب باشد ، حزنش بسيار گردد و در مصيبتها ناله و جزع نمايد . و هرگاه مالى بدست آورد ، به آن مال از ذكر خدا مشغول شود . و اگر فاقه و تنگ‌دستى روى دهد ، به اندوه مشغول شود . پس در\r\n\r\n","description":"","footnote":"","page_name":" 303 ","page_number":351},
  {"content":"\r\n\r\nهر حال از براى انسان ، چيزى بهتر از ستايش پروردگار و مشغول شدن بكارى كه تحصيل معاش و اصلاح معاد شود ، نيست .\r\nاز عالمى پرسيدند كه : شريرترين مردم كيست ؟ بپاسخ گفت : آن كس كه شهوت او بر مروّتش غالب آيد و در كارهاى بزرگ ، همّتش قاصر شود . پس از آن گفت : اما اخبار زهد بدينگونه است كه : هشام بن بشر 34 ميگويد : از عمر بن عبيد 35 پرسيدم كه : حقيقت زهد چيست ؟ جواب داد كه : زهد را پيغمبر صلى اللّه عليه و آله بيان كرده كه : زاهد آن كس است كه گور را فراموش نكند و فانى را بر باقى نگزيند و فردا را از عمر خويش نشمارد و خويشتن را از مردگان حساب كند . و گفته‌اند كه ابو ذر ميگفت كه : فقر در نزد من بهتر از غناست و بيمارى بهتر از صحت است . بعضى از شنوندگان اين سخن گفتند كه : خدا بيامرزد ابو ذر را .\r\nبهتر اينست كه شخص بهر حالتى كه خدا خواسته است ، خوشنود باشد . و بعضى از ثقاة گفته‌اند : با ابن ابى اوفى 36 نماز صبح بجا آورديم . سورهء يا ايها المدثّر هميخواند . چون به آيه فاذا نقر فى الناقور رسيد ، مرده بيفتاد . و روايت كرده‌اند كه :\r\nثابت بنانى 37 چندان گريست كه نابينا شد . مردى بياوردند كه معالجه كند . آن مرد گفت : معالجه به شرطى كنم كه ديگر گريه نكنى . ثابت گفت كه : اگر چشمان من گريه نكنند ، چه خوبى دارند و بچه كار آيند ؟ مردى به محمد بن عبد اللّه صلى اللّه عليه و آله گفت : پندم ده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و يكم برآمد\r\nگفت : اى ملك جوان‌بخت ، شخصى از رسول خدا خواهش پند دادن كرد . پيغمبر فرمود : پند من اينست كه در دنيا ، مالك و زاهد باش و در آخرت ، مملوك و طامع شو . آن مرد گفت : اين چگونه مىشود ؟ پيغمبر گفت : هركس كه در دنيا زهد بورزد ، به دنيا و آخرت مالك شود . غوث بن عبد اللّه 38 گفت كه : در\r\n\r\n","description":"","footnote":"","page_name":" 304 ","page_number":352},
  {"content":"\r\n\r\nبنى اسرائيل ، دو برادر بودند . يكى به آن ديگرى گفت : چكار كردهء كه از آن ترسان هستى ؟ گفت : روزى از مرغ فروش ، مرغى خريده ، به خانه آوردم و بميان مرغانى كه ازو نخريده بودم ، بينداختم . تو بازگو كه چكار كردهء كه باعث بيم و ترس باشد ؟ گفت : من هر وقت كه به نماز برخيزم ، ميترسم كه عمل از براى پاداش كرده باشم . پدر ايشان مقالت ايشان را بشنيد و گفت : خداوندا اگر راست ميگويند ، تو ايشان را بميران و بسوى خود ببر . و عبد اللّه بن جبير 39 گفته است كه : خدمت فضاله 40 رسيدم و تمنى پند و وعظ ازو كردم . گفت : دو خصلت يادگير : يكى آن‌كه به خدا شريك مپسند و ديگرى آن‌كه هيچ يك از بندگان خدا را ميازار ، كه شاعر گفته :\r\n مها زورمندى مكن بر كهان * كه بر يك نمط مىنماند جهان\r\nسر پنجهء ناتوان بر مپيچ * كه گر دست يابد برآئى به هيچ \r\nچون كنيز دومين سخن بانجام رسانيد ، پست‌تر نشست و كنيز سيم پيش آمد و گفت : زهد را بابى است وسيع . ولى من شمّهء از آن چيزها كه از صلحاى گذشتگان شنيده‌ام ، هميگويم . و آن اينست كه يكى از عرفا گفته است كه : من از مرگ خشنود هستم و در زندگى ، راحتى نميدانم . مگر آن‌كه ميانهء من و عملهاى من حايل و حاجبست . و عطاء سلمى 41 را عادت اين بوده است كه هر وقت از وعظ و پند فارغ ميشد ، گونه‌اش زرد گشته ، اندامش ميلرزيد . از سبب اين حالت بازپرسيدند . گفت : كارى بزرگ در پيش دارم و آن اينست كه هميخواهم بطاعت پروردگار قيام نمايم . و به همين سبب ، امام زين العابدين بن حسين عليهما السلام چون به نماز برميخاست ، ميلرزيد . از سبب ارتعاش او پرسيدند . گفت : آيا ميدانيد برخاستن من از براى كيست و با كه سخن ميگويم ؟ و سفيان ثورى گفته كه : نگاه كردن به ستمكاران ، گناهى بزرگ است .\r\nپس كنيز سيم بكنار رفت و كنيز چهارم به طرف بساط ، بوسه داد و گفت :\r\nروايت كرده‌اند كه : بشر حافى 42 گفته است كه : از خالد شنيدم كه گفت : بر شما\r\n\r\n","description":"","footnote":"","page_name":" 305 ","page_number":353},
  {"content":"\r\n\r\nباد دورى از شرك خفى . بشر حافى گويد : گفتم : شرك خفى چيست ؟ گفت :\r\nاينست كه يكى از شما نماز كند و ركوع و سجود را طول دهد . و عارفى گفته است كه : كارهاى نكو ، كفّارهء كردارهاى بد است . و يكى از عرفا گفته است كه : از بشر حافى التماس كردم كه چيزى از حقايق با من بگويد . گفت : اى فرزند ، اين علم نشايد به همه كس بياموزيم ، مگر از هر پانصد تن ، يكى را ، مثل زكات سيم سكّه‌دار . ابراهيم بن ادهم 43 گويد كه : مرا خوش آمد از آن سخنى كه وقتى بشر به نماز ايستاده بود ، من نيز به او اقتدا كردم و نماز هميگذارديم ، كه مردى برخاست ، كهن جامه و گفت : اى قوم ، از راست فتنه‌انگيز پرهيز كنيد و اما دروغ سودمند ، عيبى ندارد . و سخن دراز گفتن به كسى كه چيز ندارد ، سود نمىبخشد . چنانچه در پيش خداوند خود ، خاموشى ضرر ندارد . ابراهيم گفته است كه : ديدم از بشر حافى دانگى بيفتاد . برخاسته ، درمى به دو دادم . نگرفت . گفتم : اين درم ، حلال صرف است . گفت : من نعمت دنيا به نعمت عقبى اختيار نكنم . و روايت شده است كه : خواهر بشر حافى نزد احمد بن حنبل 44 رفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و دوم برآمد\r\nگفت : اى ملك جوان‌بخت ، كنيزك با ملك نعمان گفت كه : خواهر بشر حافى نزد احمد بن حنبل رفت و گفت : اى پيشواى دين ، ما طايفهء هستيم كه شبها پشم همىريسيم و روزها صرف معاش كنيم و بسيار شبها بفراز بام نشسته‌ايم و مشعلهاى بزرگان بغداد بر ما پرتو همىاندازد و ما بروشنائى آن چرخ ميريسيم .\r\nآيا اين بر ما حرامست يا نه ؟ احمد گفت : تو كيستى ؟ گفت : خواهر بشر حافى هستم . احمد گفت : اى طايفهء بشر من پيوسته پرهيز و زهد شما را از خدا ميخواهم . و عارفى گفته كه : چون خدا را براى بنده ، خيرى بخواهد ، در طاعت برو بگشايد . و مالك بن دينار 45 ، چون از بازار درگذشتى و به چيزى ميل كردى ،\r\n\r\n","description":"","footnote":"","page_name":" 306 ","page_number":354},
  {"content":"\r\n\r\nميگفت : اى نفس ، در آنچه ميخواهى با تو موافقت نخواهم كرد . و باز گفته كه :\r\nسلامت در مخالفت نفس است و گرفتارى در پيروى اوست . و منصور بن عمار 46 گفته كه : سالى از راه كوفه ، قصد مكّه كردم . در شبى تاريك ميرفتم . آواز تلاوتى شنيدم . تا اينكه به اين آيه رسيد :  يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ .  48 چون آيه بخواند ، صداى افتادن كسى شنيدم و چگونگى ندانستم . چون روز شد ، جنازهء ديدم كه پيرزنى از عقب او روان بود . از پيرزن پرسيدم كه : جنازه از كيست ؟ گفت : اين مردى بود . دوش بر ما ميگذشت و پسر بر من نماز ميكرد . آيهء از قرآن بخواند . زهرهء آن مرد بشكافت و بيفتاد و بمرد .\r\nپس كنيزك پنجم پيش ملك بايستاد و بر زمين بوسه داد و گفت : مسلمة بن دينار 47 گفته است كه : چون دلها پاك شوند ، گناهان بزرگ و كوچك بخشيده گردد . و چون بندهء ترك گناهان كند ، در كارهاى او گشايش بهم رسد . و گفته است : هر نعمت كه انسان را به خدا نزديك نكند ، از محنتست . و گفته است كه :\r\nقليل دنيا از كثير آخرت مشغول گرداند . و از ابو حازم 49 پرسيدند كه : غنىترين مردم كيست ؟ گفت : آن كس است كه عمر در طاعت خدا صرف كند . و احمق‌ترين مردم را پرسيدند . گفت : آن كس است كه آخرت را بدنياى ديگران ميفروشد . و روايت كرده‌اند كه موسى عليه السلام چون به آب مدين 50 برسيد ، گفت :  رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ .  51 پس موسى از پروردگار درخواست كرد و از مردم چيزى نخواست . چون دو دختر شعيب بيامدند ، ايشان را آب بداد . چون ايشان برفتند ، ماجرا به پدر باز گفتند . شعيب گفت : شايد او گرسنه است . پس با يكى از دو دختر گفت : بسوى او باز گرد و او را بنزد من آر . چون دختر برفت ، روى خود بپوشيد و با موسى گفت : پدرم ترا هميخواند كه مزد آب دادن ترا بدهد . موسى را اين سخن ، ناخوش آمد و خواست كه نرود . اما پس از آن با دختر گفت : تو از عقب من بيا . پس موسى از پيش و دختر از پى او هميرفتند تا نزد شعيب رسيدند . و خوردنى از براى شام آماده بود .\r\n\r\n","description":"","footnote":"","page_name":" 307 ","page_number":355},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و سوم برآمد\r\nگفت : اى ملك جوان‌بخت ، كنيز پنجم با ملك نعمان گفت كه : موسى عليه السلام بنزد شعيب رسيد و خوردنى از بهر شام آماده بود . پس شعيب با موسى گفت :\r\nهميخواهم كه مزد آب كشيدن تو بدهم . موسى گفت : من از خانوادهء هستم كه عمل آخرت را بمتاع دنيا نفروشند و به زر و سيمش ندهند . شعيب گفت : اى جوان ، تو مرا مهمان هستى . عادت من و پدران من اينست كه مهمان ، گرامى بدارند . پس موسى بنشست و خوردنى بخورد . پس از آن شعيب ، موسى را تا هشت سال مزدور گرفت و مزدش را كابين كردن يكى از دختران خود قرار داد .\r\nو عمل موسى ، مهر دختر شعيب بود . چنان كه در قرآن مجيد مسطور است :  إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ .  52\r\nو شخصى بيكى از ياران خود كه سالها او را نديده بود ، گفت كه : مدتى است ترا نديده‌ام . جواب گفت كه : ابن شهاب مرا از تو مشغول كرده . آيا ابن شهاب را ميشناسى ؟ آن شخص گفت : آرى ميشناسم و او سالهاست كه همسايهء من است ولى با او تكلم نكرده‌ايم . گفت : چون تو او را فراموش كردهء ، خدا را فراموش كردهء . اگر خدا را دوست ميداشتى ، همسايهء خود را دوست ميداشتى .\r\nمگر ندانستهء كه همسايه را به همسايه ، حقيست بزرگ ، مانند حق خويشى . و حذيفه گفته است كه : با ابراهيم ادهم بمكّه اندر بوديم و شقيق بلخى 53 نيز در آن سال به حج آمده بود . در طواف باهم گرد آمديم . ابراهيم با شقيق گفت : شما را عادت چگونه است ؟ شقيق گفت : چون خوردنى پديد آريم ، بخوريم و چون گرسنه بمانيم ، شكيبائى پيشه كنيم . ابراهيم گفت : سگان بلخ چنين كنند . و لكن ما را اگر چيزى بهم رسد ، بفقيران بخش كنيم و چون گرسنه مانيم ، خدا را شكر گذاريم . پس شقيق در پيش روى ابراهيم بنشست و روى مذلت بر خاك نهاد و\r\n\r\n","description":"","footnote":"","page_name":" 308 ","page_number":356},
  {"content":"\r\n\r\nگفت : تو مرا استاد هستى .\r\nپس كنيز پنجم خاموش شد و پيرزن پيش آمد و آستان ملك نعمان را نه بار بوسه داد و گفت : اى ملك ، در باب زهد و پرهيز ، سخنان كنيز نيوشيدى . من نيز پارهء از آن چيزها كه از بزرگان سلف شنيده‌ام ، بازگويم .\r\nگفته‌اند كه : امام شافعى ، 54 شب را بسه بخش كردى : بخش اول از براى علم و بخش دوم از براى خواب و بخش سوم از براى عبادت بود . و امام ابو حنيفه 55 را عادت اين بود كه نيمى از شب را زنده داشتى . روزى براهى ميگذشت ، كسى با ديگرى هميگفت و بسوى امام ابو حنيفه اشاره هميكرد كه :\r\nاين تمامت شب را زنده دارد . ابو حنيفه چون اين بشنيد ، گفت : از خدا شرم دارم كه مرا مدحت كنند به چيزى كه در من نباشد . پس از آن ، تمام شب زنده ميداشت .\r\nو ربيعى گفته است كه : شافعى در ماه رمضان ، هفتاد ختم قرآن كردى و هر هفتاد را در نماز تلاوت ميكرد . و شافعى گفته است كه : ده سال نان جوين سير نخوردم زيرا كه سيرى ، دل را سياه كند و فطانت را ببرد و خواب بياورد . و از عبد اللّه بن معد روايت شده كه او گفت : از محمد بن ادريس شافعى پرهيزگارتر ، كس نديدم . روزى حارث تلميذ مزنى كه آواز نيكو داشت ، اين آيه تلاوت كرد :   هذا يَوْمُ لا يَنْطِقُونَ وَ لا يُؤْذَنُ لَهُمْ فَيَعْتَذِرُونَ .   56 امام شافعى را ديدم كه تنش بلرزيد و\r\n\r\n","description":"","footnote":"","page_name":" 309 ","page_number":357},
  {"content":"\r\n\r\nگونه‌اش زرد شد و مضطرب گرديد و بيهوش افتاد .\r\nو يكى از ثقاة گفته است كه : ببغداد رفتم . شافعى در آنجا بود . من بكنار دجله نشستم تا وضو بگيرم . شخصى بر من بگذشت و گفت : اى پسر ، وضو را نيكو بگير . چون به او نگاه كردم ، ديدم كه مرديست ميرود و جماعتى از پى او روانند . من وضو را زود بانجام رسانيده ، بر اثر ايشان روان شدم . آن شخص بسوى من نگاه كرد و گفت : حاجتى دارى ؟ گفتم : آرى . از آنچه خدا به تو آموخته ، به من بياموز . گفت : آگاه باش كه هركه با خدا راست گويد ، نجات يابد و هركس بدين خود مهربان باشد ، از هلاك برهد و هركس در دنيا زهد بورزد ، چشمش بروز قيامت روشن گردد . و گفت : از دنيا روى بگردان و بآخرت راغب باش و در همهء كارها راستگو باش تا رستگار شوى . اين سخنان گفت و برفت .\r\nمن پرسيدم كه : اين شخص كه بود ؟ گفتند : امام شافعى بود . و امام شافعى ميگفت كه : من دوست دارم كه مردم از علم من سودمند شوند ولى هيچ چيز از آن را به من نسبت ندهند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و چهارم برآمد\r\nگفت : اى ملك جوان‌بخت ، شافعى گفته است كه : ميخواهم هيچ از علمى كه از من آموزند ، به من نسبت ندهند . و شافعى گفته است كه : با هيچكس مناظره نكردم ، مگر آن‌كه دوست داشتم كه خدا او را توفيق دانستن حق بدهد و حق را به دو آشكار كند . و گفته است كه : با هيچكس مناظره نكردم ، مگر از براى اظهار حق و هميخواستم كه خدا حق را آشكار كند ، چه در زبان من و چه در زبان او . و با ابو حنيفه گفتند كه : منصور خليفه 57 ترا قاضى كرده و از براى تو ده هزار درم قرار داده . ابو حنيفه راضى نشد . تا اينكه روزى خليفه حكم كرد مال را بنزد ابو حنيفه بردند . چون رسول خليفه بيامد و با ابو حنيفه سخن گفت ، او جواب نداد . رسول\r\n\r\n","description":"","footnote":"","page_name":" 310 ","page_number":358},
  {"content":"\r\n\r\nخليفه گفت : اين مال حلال است . ابو حنيفه گفت : بدان كه آن مال به من حلال است و لكن ميترسم كه مهر ستمكاران در دل من جاى گيرد . رسول خليفه گفت :\r\nبا ايشان مراوده كن . ولى دوستشان مدار . ابو حنيفه گفت : چگونه مىشود كه من به دريا اندر شوم و جامهء من تر نگردد ؟\r\nو سفيان ثورى به على بن حسن سلمى وصيّت كرده كه : بر تو باد راستى و دورى از دروغ و خيانت و عجب . زيرا كه عمل نيك را هريك از اعمال ناشايست ، باطل گرداند . و گفته است كه : دين خود را از كسى فراگير كه او بدين خود مهربان باشد . و با كسى همنشين باش كه ترا از دنيا بىرغبت كند و ياد مرگ را بيشتر بخاطر تو بيندازد . و هر مؤمن كه از امر دينش پرسد ، پندش گوى . و مؤمنان را خيانت مكن ، كه هركس خيانت بمؤمنى كند ، خدا و رسول را خيانت كرده است . و بر تو بايد دورى از جدال و خصومت . و پيوسته امر بمعروف و نهى از منكر بكن تا خدا ترا دوست دارد . و نيّت خود را خوب گردان تا خدا ترا رحمت آورد . و از هركس كه عذر گويد ، عذرش را بپذير و بغض مسلمانان بر دل مگير . و از خدا بترس ، چنين ترسيدنى كه گويا تو مردهء و مبعوث گشتهء و بمحشر آمدهء .\r\nپس از آن عجوز در نزد كنيزان بنشست . چون پدرت ملك نعمان ، سخنان ايشان بشنيد ، دانست كه ايشان دانشمندان روزگارند . پس فريفتهء حسن و جمال و ادب ايشان گشته . عجوز را گرامى بداشت و قصرى جداگانه كه قصر ملكهء ابريزه بود ، از براى عجوز و كنيزكان مرتب ساخت و ما يحتاج بهر ايشان حاضر آوردند .\r\nولى هر وقت كه نزد ايشان رفتى ، عجوز را قائمه و صائمه يافتى . و بدين سبب ، مهر عجوز را در دل خود جاى داد و با من گفت : اى وزير ، اين عجوز از نيكان روزگار است .\r\nچون ده روز بدينسان بگذشت ، ملك ، عجوز را با كنيزكان نزد خود خواند تا قيمت كنيزكان بعجوز بدهد . عجوز گفت : اى ملك ، بدان كه قيمت اينها زر و سيم و گوهر نيست . چون پدرت ملك نعمان اين را بشنيد ، عجب آمدش . گفت :\r\n\r\n","description":"","footnote":"","page_name":" 311 ","page_number":359},
  {"content":"\r\n\r\nاى خاتون ، قيمت كنيزكان چيست ؟ عجوز گفت : اينها را نفروشم ، مگر به يك ماه روزه كه شبهاى آن را از بهر خدا بطاعت قيام كنى . اگر اين كار را كردى ، كنيزكان از آن تو هستند . هرچه با ايشان خواهى ، بكن . ملك از غايت زهد و پرهيز او بشگفت اندر ماند و قدر عجوز در چشم ملك افزون شد و گفت : اميد هست كه خدا ازين زن نكوكار به من سودها بخشد . پس با عجوز بروزهء يك ماه پيمان بست و شرط عجوز بپذيرفت . آنگاه عجوز ، كوزهء آبى خواست و بر آن كوزه ، چيزى خواند و بدميد و ساعتى سخن گفت . ما آن سخنان نميدانستيم . پس دهان كوزه ببست و مهر برو بزد و به ملك نعمان سپرد و گفت : ده روز روزه گيرى . روز يازدهم به آنچه بكوزه اندر است ، افطار كن . كه دوستى دنيا از دل تو بركند و با نور ايمانش پر كند . و من فردا بنزد برادرانم كه رجال الغيبند ، بروم .\r\nچون ده روز بگذرد ، بدينجا باز گردم . چون ملك ، كوزه را بگرفت ، عجوز برفت . ملك در خلوتخانه بنشست و كوزه را در همانجا بگذاشت و كليد آن خلوتگاه را در جيب خود نگاهداشت و مشغول روزه گرفتن شد . و عجوز ، راه خويش پيش گرفت و برفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و پنجم برآمد\r\nگفت : اى ملك جوان‌بخت ، وزير دندان با ضوء المكان گفت كه : ملك به روزه گرفتن ، و عجوز از پى كار خويش برفت . چون ملك ، روزهء دههء نخستين بانجام رسانيد ، روز يازدهم ، كوزه را گرفته ، مهر ازو برداشت و هنگام افطار ، آن را بنوشيد . در دلش حالت تازه يافت و كار نيكوئى ملاحظه كرد . چون دههء دوم ماه شد ، عجوز بيامد و لقمهء حلوا با خود بياورد كه بفراز برگى سبز گذاشته بود كه آن برگ به برگ درختان نمىمانست . چون عجوز نزد ملك آمد و سلام كرد ، ملك بر پاى خاست و تحيّتش گفت . عجوز با ملك گفت : اى پادشاه ، رجال الغيب به تو سلام\r\n\r\n","description":"","footnote":"","page_name":" 312 ","page_number":360},
  {"content":"\r\n\r\nرساندند . زيرا كه من كارهاى تو با ايشان گفتم . ايشان فرحناك شدند و اين حلوا بهر تو فرستادند . و اين از حلواهاى بهشت است . با اين حلوا امشب افطار كن .\r\nملك نعمان بسى شادمان گشت و گفت : حمد خداى را كه رجال الغيب ، برادران من شدند . پس شكر نيكوئيهاى عجوز بجا آورد و او را با كنيزكان ، گرامى بداشت .\r\nچون ملك ، ده روز ديگر روزه گرفت ، روز بيست و يكم ، عجوز با او گفت : اى ملك ، بدان كه من رجال الغيب را از محبتى كه ميانهء من و تست ، آگاه كردم و با ايشان گفتم كه كنيزكان در نزد تو گذاشته‌ام . ايشان خرسند و خوشنود گشتند كه كنيزكان در نزد تو ، ملكى ملك خصلت بماندند . ولى اكنون هميخواهم كه كنيزكان ، نزد رجال الغيب ببرم تا از دم ايشان ، بركت يابند و دعاهاى مستجاب بديشان بياموزند . و بسا هست كه كنيزكان چون پيش تو باز گردند ، كليد گنجهاى زمين از براى تو بياورند . چون ملك اين سخن بشنيد ، به عجوز سپاس گفت و شكرگذارى كرد و گفت كه : بسبب گنجهاى زمين ، دل بجدائى ايشان نمىنهادم .\r\nولى اطاعت تو به من فرض است . مخالفت نتوانم كرد . بازگوى كه چه وقتشان خواهى برد و پس از چند روز باز خواهيد گشت ؟ عجوز گفت : در شب بيست و هفتم ، ايشان را ببرم و در آخر ماهشان باز آورم . آنگاه تو نيز روزه بانجام رسانده باشى . پس ايشان در زير حكم تو خواهند بود . و لكن بدان كه به خدا سوگند ، قيمت هريك از كنيزكان از مملكت تو افزونتر است . ملك گفت : اى خاتون پرهيزگار نيكوكار ، من خود نيز بدينسان دانم . پس عجوز گفت : الحال كه من ايشان را هميبرم ، ترا بايد كه عزيزترين زنان خود را با ايشان روانه كنى كه هم با كنيزكان انس گيرد و هم از انفاس قدسيهء رجال الغيب ، بركت يابد . ملك با عجوز گفت : در نزد من كنيزيست صفيه نام كه ازو دو فرزند دارم . ولى فرزندان او دو سال است گم گشته‌اند . او را با كنيزكان ببر تا بهر او نيز بركت پديد شود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 313 ","page_number":361},
  {"content":"\r\n\r\n\r\nچون شب هشتاد و ششم برآمد\r\nگفت : اى ملك جوان‌بخت ، ملك گفت : صفيه را با كنيزكان ببر تا تحصيل بركت كند و رجال الغيب از خدا دعوت نمايند كه خدا فرزندانش را بسوى او بازگرداند .\r\nعجوز گفت : نكو گفتى . و قصد بزرگ عجوز هم بردن صفيه بود . چون عجوز را هنگام رفتن رسيد ، گفت : اى فرزند ، اكنون نزد رجال الغيب روانه‌ام . صفيه را حاضر گردان . پس در حال ، صفيه را حاضر كرده ، به دو سپرد . آنگاه عجوز به عبادتگاه خود رفته ، كاسهء سر پوشيده و مهر كردهء پيش ملك آورد و گفت : چون غرّهء ماه ديگر شود ، بگرمابه اندر شو . چون از گرمابه بدر آئى ، آنچه درين كاسه است ، بنوش و بخسب كه بمطلوب خويشتن برسى . پس ملك شادان گشت و دست عجوز ببوسيد . و عجوز ، او را دعا گفته ، با كنيزكان و صفيه روان گشتند .\r\nملك ، سه روز ديگر به روزه دارى بنشست تا اينكه ماه بسر آمد . ملك برخاسته ، بگرمابه اندر شد و تن شسته ، از گرمابه بدر آمد و در خلوتگاه بنشست و فرمود كه كس پيش او نرود . پس درها را ببست و مهر از كاسه برداشت . آنچه در كاسه بود ، بخورد و بخسبيد .\r\nو ما بانتظار او تا هنگام شام نشستيم . از خلوتگاه بيرون نيامد . گفتيم : شايد از روزهء ديروز و بيدارى دوش و از گرمابهء بامداد ، رنجور گشته و بدين سبب تا حال خفته است . تا روز دويم در همانجا بايستاديم . باز بيرون نيامد . آنگاه بدر خلوتگاه ايستاده ، آوازها بلند كرديم كه شايد بيدار شود . از صداى بلند نيز سودى نشد . ناگزير مانده در بكنديم و ببالين او برفتيم . ديديم كه گوشتش ريخته و استخوانهايش از هم پاشيده . چون اين را بديديم ، محنت ما بزرگ و افزون شد . كاسه را برداشتيم و در گوشهء دستارچه كه سرپوش كاسه بود ، خطى يافتيم كه نوشته بودند : پاداش آن‌كه بدختران ملوك ، حيله كرده همين است . و اگر بخواهيد قضيه را نيك بدانيد ، اينست كه : ملك شركان ببلاد ما آمده بود و ملكه\r\n\r\n","description":"","footnote":"","page_name":" 314 ","page_number":362},
  {"content":"\r\n\r\nابريزه را فريب داده ، بدينجا آورده و ملك با او ازدواج كرده . آن بس نبوده است ، او را با غلام سياه روانه كرده و آن غلام ، او را كشته است و ما نعش او را در بيابان افتاده ، يافتيم . و اين كارها از پادشاهان زيبنده نيست . و شما هيچ كس را در كشتن ملك نعمان تهمت مزنيد . كه اين كار ، كار ذات الدواهى است . و زن\r\n\r\n","description":"","footnote":"","page_name":" 315 ","page_number":363},
  {"content":"\r\n\r\nملك نعمان ، صفيه را نيز ازو گرفته ، نزد ملك افريدون ، پدر صفيه بردم . اينك شما قتال را آماده شويد كه به زودى ملك افريدون بشهرهاى شما لشكر كشد و تنى از شما زنده نگذارد .\r\nچون اين ورقه خوانديم ، دانستيم كه همان عجوز بما حيله كرده . گريان و خروشان شديم و بر سر و سينه زديم . ولى گريه و خروش ، سودى نداشت . پس در ميان سپاه ، اختلاف پديد شد . پارهء از ايشان ترا بسلطنت برگزيدند و پارهء ديگر ميخواستند كه برادرت شركان را به سلطنت بنشانند . تا يك ماه به همان اختلاف بگذشت . پس از آن ما از شهر بدر آمده ، بسوى ملك شركان روانه بوديم . شكر خدا را كه ترا يافتيم . و سبب مرگ ملك نعمان اين بود .\r\nچون وزير ، سخن بانجام رسانيد ، ضوء المكان و نزهت الزمان گريستند و حاجب نيز بگريست . پس از آن حاجب با ضوء المكان گفت : اى ملك ، گريه سودى ندارد . دل قوى دار و عزيمت محكم كن . هركس كه چون تو فرزندى بجا گذاشته ، نمرده است . پس ضوء المكان از گريستن باز ايستاد و فرمود كه تختى بنهادند . بفراز تخت برنشست و فرمود حاجب در پهلوى تخت بايستاد . و وزير و ساير ارباب دولت ، هريك در جاى خويش ايستادند و سپاه از هر سوى ، صف\r\n\r\n","description":"","footnote":"","page_name":" 316 ","page_number":364},
  {"content":"\r\n\r\nبياراستند . پس ملك ضوء المكان از وزير دندان ، گنجهاى پدر باز پرسيدند .\r\nوزير ، آنچه كه ملك نعمان را زر و سيم و گوهر بگنج اندر بود ، به ملك ضوء المكان عرضه داشت . ملك ، زر و سيم بسپاه داد و وزرا و امرا و بزرگان دولت را خلعت بخشيد . و با وزير گفت : تو در وزارت برقرار هستى . وزير ، زمين ببوسيد و شكر گذارد و ملك را ثنا گفت . پس ملك ، حاجب را فرمود كه : خراج دمشق را نزد من بياور . حاجب ، صندوقهاى زر و سيم و تحف و هدايا را عرضه داشت . ملك آنها را نيز بسپاه بخش كرد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و هفتم برآمد\r\nگفت : اى ملك جوان‌بخت ، ملك ضوء المكان ، خراج دمشق را بسپاه بخش كرد و هيچ چيز برجا نگذاشت . و امرا زمين را بوسيده ، ملك را ثنا گفتند و بخيمه‌ها بازگشتند . چون روز ديگر شد ، ملك ، سپاه را به مسافرت مأمور ساخت . سه روز سفر كردند . روز چهارم به بغداد درآمدند . ديدند كه شهر را زيور بسته‌اند . ملك ضوء المكان بقصر پدر رفته ، بفراز تخت بنشست . وزير دندان و امرا و حاجب دمشق در پيش روى ملك بايستادند . آنگاه نگارنده را بخواست و فرمود كه نامه بملك شركان بنويسد و در آن نامه ، ماجرا را از آغاز تا انجام شرح دهد و در انجام نامه بنويسد : پس از آگاهى بمضون كتاب ، سپاه حاضر گردان و جنگ دشمنان را آماده باش تا خون پدر بخواهيم و ننگ از خويشتن برداريم . پس نامه را پيچيده ، مهر كرد و با وزير دندان گفت : اين كتاب را جز تو كس نتواند برد .\r\nو لكن هميخواهم كه بمهربانى سخن گوئى و بگوئى كه اگر قصد دارد كه در ملك پدر نشيند و من در دمشق ، او را نايب باشم ، مرا آگاه گرداند . كه از اطاعت سرنپيچم . آنگاه وزير دندان بيرون آمد و فرمان ملك را پذيره شد . پس از آن ملك ضوء المكان فرمود كه از بهر تونتاب ، جايگاه نيكو قرار دهند و فرشها\r\n\r\n","description":"","footnote":"","page_name":" 317 ","page_number":365},
  {"content":"\r\n\r\nبگسترند .\r\nپس از آن ملك ضوء المكان بنخجير رفت . چند روز بنخجيرگاه بود .\r\nچون بازگشت ، امرا از براى او اسبها و كنيزها پيش‌كش آوردند . كنيزكى از آن كنيزكان را خوش داشت و دل بر او بست و با او ازدواج كرده ، كنيزك از او باردار گشت . چون مدتى بگذشت ، وزير دندان نيز از سفر بازگشت و ملك ضوء المكان را با خبر كرد كه : ملك شركان ميآيد . بايد كه از شهر بيرون رفته ، با او ملاقات كنى . ضوء المكان با خاصان دولت از بغداد ، مسافت يك روزه راه بيرون رفت و در آنجا خيمه‌ها برافراشته ، بانتظار برادرش ، ملك شركان بنشست .\r\nبامداد روز ديگر بود كه ملك شركان با سپاه شام پديد شد . ضوء المكان با خاصان ، نزديك رفت . چون چشمش بشركان افتاد ، خواست كه از اسب به زير آيد . شركان ممانعت كرد و سوگندش داده ، خود پياده شد و چند گام پيش آمد .\r\nآنگاه ضوء المكان نيز خود را از روى اسب بسوى برادر انداخت و او را در آغوش كشيد . هر دو گريان گشتند و بهمديگر تسلّى دادند و سوار گشتند و همىآمدند تا ببغداد رسيدند . و هر دو برادر بقصر اندر آمدند و آن شب را بروز آوردند . چون بامداد شد ، ضوء المكان بيرون آمده ، فرمود كه سپاه از هر سو جمع آيند و بجهاد ، مناديان ندا دهند . پس بانتظار سپاه نشستند . ولى از هر سو كه سپاه آمدندى ، ايشان را گرامى ميداشتند و زر و سيمشان همىدادند . تا يك ماه بدين منوال گذشت و سپاه ، گروه‌گروه از هر سو بيامدند . پس ملك شركان با برادر گفت كه : حديث خويشتن با من بازگو . ضوء المكان ، ماجرا را بدانسان كه رو داده بود ، از آغاز تا انجام باز گفت و احسانهاى تونتاب را يك‌يك برشمرد .\r\nملك شركان گفت : تا اكنون پاداش نيكيهاى تونتاب را دادهء يا نه ؟ ضوء المكان گفت : چون از جهاد بازگردم ، انشاء اللّه پاداش نيكو بدهم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 318 ","page_number":366},
  {"content":"\r\n\r\n\r\nچون شب هشتاد و هشتم برآمد\r\nگفت : اى ملك جوان‌بخت ، ضوء المكان گفت : چون از جهاد بازگردم ، پاداش نيكو به تونتاب دهم . پس ملك شركان از اين سخنان دانست كه خواهرش نزهت الزمان هرچه گفته ، راست بوده است . پس شركان ، نزهة الزمان را پيش خود خواند . و او احوال دختر ، قضى فكان را باز پرسيد . شركان ، خبر عافيت و سلامت قضى فكان را با او بازگفت . پس از آن ، شركان با برادرش ضوء المكان در باب رحيل سخن گفت . ضوء المكان پاسخ داد كه : اى برادر ، به تهيه ذخيره و جيره بايد مشغول شد تا همهء سپاه گرد آيند . پس از چندى ، سپاه از هر سو گرد آمدند . سردار سپاه ديلم ، رستم نام داشت و نام سردار سپاه ترك ، بهرام بود . ضوء المكان در قلب لشكر جاى گرفت و ميمنه بشركان سپرد و ميسره بحاجب ، شوهر نزهت الزمان دادند . و از بغداد روانه شدند و يك ماه هميرفتند تا اينكه ببلاد روم برسيدند . مردم بلوك و اطراف و مزارع و دهكدها گريختند و بقسطنطنيه رفتند . لشكر اسلام را كار بدينجا رسيد .\r\nو اما ذات الدواهى ، چون حيله‌ها ساختند ، كنيزان را ببغداد آورد و ملك نعمان را فريب داده ، بكشت ، پس از آن ، كنيزكان را با ملكه صفيه به شهر پسرش ملك حردوب برد و با پسرش گفت : چشمت روشن باد كه خونخواهى دخترت ملكه ابريزه را كردم و ملك نعمان را كشتم و ملكه صفيه را نيز آوردم . اكنون برخيز تا صفيه را بقسطنطنيه بريم و ملك افريدون را از ماجرا بياگاهانيم . او نيز جنگ را آماده شود . كه مسلمانان بقتال ما خواهند آمد . پس سپاه جمع آورده و صفيه را برداشته ، عازم قسطنطنيه شدند .\r\nچون ملك افريدون از آمدن ملك حردوب ، ملك روم آگاه شد ، از بهر ملاقات او بيرون آمد و از سبب آمدنش باز پرسيد . ملك حردوب ، او را از كردار مادرش آگاه كرد و آوردن ملكهء صفيه را با او باز گفت و ازو خواهش كرد\r\n\r\n","description":"","footnote":"","page_name":" 319 ","page_number":367},
  {"content":"\r\n\r\nكه در مقاتلهء اسلاميان ، يكدله باشند . پس ملك افريدون بآمدن دخترش صفيه و كشته شدن ملك نعمان فرحناك شد . و از ممالك خود ، لشكر بخواست . لشكر روم به فرمان بردارى شتافتند . سه ماه نگذشته بود كه سپاه روم بتمامى گرد آمدند .\r\nپس از آن لشكر فرنگ از فرانسه و نمسه و دويره و جورته و بندق و ساير لشكريان بنى الاصفر 58 حاضر آمدند . چندان سپاه گرد آمد كه زمين بر ايشان تنگ شد و ملك افريدون ، رحيل را فرمان داد . سپاه از قسطنطنيه بكوچيدند . تا ده روز پى در پى ، لشكر همىكوچيد تا اينكه در وادى فراخنائى فرود آمدند .\r\nسه روز در آنجا بماندند . روز چهارم كه قصد رحيل داشتند ، خبر آمدن سپاه اسلام و حاميان امّت خير الانام برسيد . سه روز ديگر در همانجا بماندند . روز چهارم ، گردى برخاست و جهان را فرو گرفت . ساعتى نگذشت كه گرد بنشست و از زير آن تيره گرد ، مانند ستاره ، سنان و نيزه‌ها پديد شد و تيغهاى صيقلى ، درخشيدن گرفت . و علمهاى اسلاميان نمودار گشت و دليران و شجاعان زره‌پوش برسيدند . دو لشكر باهم برابر ايستادند و دو دريا بموج برآمدند .\r\nنخستين كسى كه بعرصهء جنگ قدم نهاد ، وزير دندان با سى هزار سوار شامى بود و سرداران ترك و ديلم ، رستم و بهرام با بيست هزار سوار بودند و بر اثر ايشان دليران زره‌پوش از طرف درياى مالح 59 درآمدند . تا با وزير دندان ، مقابل ايستادند . و همهء اينها بتدبير عجوز عالم سوز ، ذات الدّواهى بود . زيرا كه ملك افريدون پيش از آن‌كه بيرون آيد ، نزد ذات الدّواهى برفت و ازو تدبير و علاج خواست . ذات الدواهى با او گفت : اى ملك ، من ترا بكارى اشارت كنم كه از علاج آن ، ابليس عاجز شود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب هشتاد و نهم برآمد\r\nگفت : اى ملك جوان‌بخت ، ذات الدواهى گفت : ترا بكارى اشارت كنم كه از علاج\r\n\r\n","description":"","footnote":"","page_name":" 320 ","page_number":368},
  {"content":"\r\n\r\nآن ، ابليس عاجز شود . و آن اينست كه پنجاه هزار مرد كارى بكشتيها بگذار كه بسوى جبل دخان رفته ، در آنجا كشتى نگاهدارند . چون لشكر شما با لشكر اسلام روبرو شوند ، ايشان نيز از دريا بدر آمده ، پشت سر لشكر ايشان بگيرند و ما نيز ازين سو پيش روى ايشان بگيريم . آنگاه يك تن از لشكر اسلام خلاص نيابد و اندوه از دل ما برود . ملك افريدون را تدبير ذات الدواهى پسند افتاد و هنگامى كه سپاه بغداد و خراسان كه صد و بيست هزار سوار بودند ، با ضوء المكان كه سردار ايشان بود ، روى بمحاربه آوردند ، از لشكر روم ، آنان كه به دريا اندر بودند ، از دريا برآمدند و براثر اسلاميان روان شدند . ضوء المكان ، لشكر روم را كه از دريا بدر آمده بودند ، بديد . به سپاهيان گفت كه : باز گرديد و ايشان را هلاك سازيد . و از يك سو نيز ملك شركان با صد و بيست هزار از سپاه اسلام برسيد . و لشكر روم ، هزارهزار و ششصد هزار بودند . پس با تيغ و سنان بهمديگر حمله كردند . و شركان ، صفها بدريد و سپاه روم را پراكنده كرد . و چنان بجنگيد كه طفلان از هيبت ، پير شدند . و شركان حمله بر روميان ميكرد و شمشير و نيزه به كار ميبرد و تكبير هميگفت . تا اينكه آن گروه را بكنار دريا بازگردانيد و از لشكر روم ، چهل و پنج هزار سوار كشته شد و از اسلاميان ، سه هزار و پانصد تن كشته گرديد . چون هنگام شام شد ، فريقين از هم جدا گشته ، بخيمه‌ها بازگشتند . و آن شب ، ملك شركان و ضوء المكان را چشم نخفت و تا بامداد از مردم دلجوئى ميكردند و بزخمهاى مجروحين ، مرحم مينهادند و بشارت نصرت ميدادند . مسلمانان را كار بدينسان بود .\r\nو اما كار ملك افريدون و ملك حردوب و مادرش ذات الدواهى چنين بود كه : ايشان امرا و لشكر را جمع كردند و گفتند كه : ما بمراد رسيده بوديم . ولى شتاب كرديم و همان شتابيدن ، ما را مخزول كرد . عجوز ، ذات الدواهى با ايشان گفت : سوگند كه لشكر مسلمانان را چيره نكرد ، مگر ملك شركان . پس ملك افريدون گفت : چون من فردا در برابر ايشان صف بيارايم ، دلير معروف و مشهور لوقا بن شملوط را بمبارزت شركان بفرستم كه او را و ساير دليران را بكشد . بلكه\r\n\r\n","description":"","footnote":"","page_name":" 321 ","page_number":369},
  {"content":"\r\n\r\nاز مسلمانان كسى زنده نگذارد . امرا چون سخن ملك بشنيدند ، زمين را بوسه دادند . الحاصل ، چون بامداد شد و جهان از نور آفتاب روشن گشت ، دليران ، جنگ را آماده گشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 322 ","page_number":370},
  {"content":"\r\n\r\n\r\nچون شب نودم برآمد\r\nگفت : اى ملك جوان‌بخت ، چون بامداد شد و دليران ، جنگ را آماده گشتند ، ملك افريدون ، سرهنگان لشكر را بخواست و خلعتشان بداد . پس از آن ، لوقا بن شملوط را كه شمشيرش ميگفتند ، پيش خواند اين لوقا بس دلير بود و در بلاد روم چون او مرد در بزرگى جثه و تيراندازى و نيزه گذارى نبود . و منظرى داشت قبيح و عارضش چون عارض خر و شكلش چون شكل بوزينه بود . پس لوقا پاى ملك را ببوسيد و در پيش او بايستاد . ملك گفت : همىخواهم كه با شركان مبارزت كنى و شرّ او را از ما بازگردانى . و گمان ملك اين بود كه عنقريب بشركان دست خواهد يافت . آنگاه لوقا از پيش ملك بازگشت و بر اسبى اشقر سوار شد و با تابعان خود روى بميدان نهاد . و منادى در ميان ايشان ندا هميداد كه : اى امّت محمّد ، از شما كس بيرون نيايد ، مگر سيف اسلام ملك شركان .\r\nچون ملك شركان و برادرش ضوء المكان ، لوقا را در ميدان بديدند و اين ندا بشنيدند ، ضوء المكان با برادرش شركان گفت : ترا ميخواهند . شركان گفت : اگر چنين باشد ، بر من گواراتر است . پس شركان مانند شير خشمگين به مبارزت بيرون رفت و اسب بسوى لوقا براند تا اينكه نزديك شد . و نيزه در دستش چون افعى ، لرزان و پيچان بود و اين شعر هميخواند :\r\n روزى كه سمند عزم من پويه كند * دشمن ز نهيب تيغ من مويه كند\r\nاينجا به پيام و نامه برنايد كار * شمشير دو رويه كار يك رويه كند \r\nلوقا معنى رجز را ندانست و نيزه بسوى شركان حوالت كرد . شركان ، حملهء او را رد نمود . پس از آن زوبين گرفته ، بسوى شركان بينداخت . چون شهاب ثاقب برفت . مردم فرياد بركشيدند و بشركان بترسيدند . چون زوبين بشركان نزديك شد ، شركان آن را به هوا اندر بربود . مردم از آن جلادت بحيرت درماندند .\r\n\r\n","description":"","footnote":"","page_name":" 323 ","page_number":371},
  {"content":"\r\n\r\nپس شركان ، آن زوبين را با همان دست كه ربوده بود ، چنان باهتزاز آورد كه نزديك شد دو نيمه شود . و بر هوا بينداخت ، بدانسان كه از ديده غايب شد . و با دست ديگر ، زوبين را بگرفت و بسوى لوقا بينداخت . لوقا نيز خواست كه آن را چنان كه شركان ربوده بود ، بربايد . شركان بشتاب هرچه تمامتر ، زوبين ديگر به دو بينداخت و بميان تن لوقا برآمد . در حال ، جان به مالك دوزخ سپرد . چون روميان ديدند كه لوقا بن شملوط كشته شد ، روى خود را طپانچه زدند و استغاثه براهبان ديرها بردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نود و يكم برآمد\r\nگفت : اى ملك جوان‌بخت ، روميان بر سر و روى خود بزدند و استغاثه براهبان ديرها كردند . پس همه در يك جا گرد آمدند و تيغها و نيزه‌ها به كف آوردند و از براى خون ريختن ، هجوم‌آور شدند . هر دو لشكر بهم ريختند . سينه‌هاى يلان ، جولانگه سم اسبان شد و مغفر شجاعان ، غلاف شمشير دليران گشت . همىزدند و همىكشتند تا از كار بماندند و جهان را ظلمت شب فرو گرفت . آنگاه هر دو لشكر از هم جدا شدند . و دليران از بسيارى زد و خورد ، چون باده نوشان ، مست و مدهوش بودند . و از كشته در روى زمين ، پشته بود . و از لشكريان ، بسيار كس مجروح افتادند . پس از آن شركان با برادرش ضوء المكان و حاجب و وزير دندان در يك جا نشستند . شركان گفت : حمد خدا را كه هلاكت به روميان روى نموده . ضوء المكان گفت : پيوسته بايد شكر خدا بجا آوريم كه پس از قرنها كردار تو با لوقاى ملعون در زبانها گفته خواهد شد . پس شركان با حاجب گفت كه : بيست هزار سوار با وزير دندان بردار و بكنار دريا شو و در گودالهاى كنار دريا پنهان شويد . چون روميان كه در كشتى نشسته‌اند ، بدرآيند و لشكر ما با ايشان جنگ كنند و روى از جنگ برتافته ، چنان مينمايند كه شكست خورده‌اند ،\r\n\r\n","description":"","footnote":"","page_name":" 324 ","page_number":372},
  {"content":"\r\n\r\nآنگاه لشكر روم چيره گشته ، لشكريان ما را تعاقب خواهند كرد . پس شما از كمين بدرآئيد و بر ايشان حمله آوريد و نگذاريد كه بسوى دريا بازگردند .\r\nحاجب ، فرمان بپذيرفت . در حال ، وزير دندان را با بيست هزار سوار برداشته ، روانه گشتند . چون صبح بدميد ، روميان بكنار دريا برآمدند و سوار گشته ، اسب براندند . و قصد كرّ و فرّ كردند و تيغها و سنان نيزه‌ها درخشان گشت و آسياى مرگ بمردان و دلاوران هميگشت و سرها از تن پريدن گرفت . زهره‌ها بتركيد و اسبان در خون فرو رفتند . پس ضوء المكان و شركان با سپاهيان عقب نشستند و اظهار هزيمت كردند . لشكر روم بر ايشان جرى گشتند و بطعن و ضرب پرداختند . منادى ايشان ندا درداد كه : اى سپاه روم ، بشارت باد بر شما كه لشكر اسلام بگريختند . بايد بر ايشان بتازيد و شمشير بر ايشان بيازيد و بازنگرديد . و ملك افريدون گمان كرد كه سپاه روم غلبه كرده و نميدانست كه اين از حسن تدبير مسلمانان است . پس ملك افريدون ، بشارت بملك روم فرستاد و او را از چيره شدن روميان با خبر گردانيد . پس از آن روميان ، صلا به يكديگر زدند كه :\r\nبكوشيد و خون لوقا بگيريد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نود و دوم برآمد\r\nگفت : اى ملك جوان‌بخت ، كفار ، صلا به يكديگر زدند كه : بكوشيد و خون لوقا را از لشكر اسلام بگيريد . و ملك روم نيز فرياد ميزد كه : خون ملكه ابريزه را بگيريد .\r\nپس درين زمان ، ضوء المكان بانگ بر مسلمانان زد كه : اى پرستندگان پروردگار يگانه ، بدانيد كه بهشت در زير سايهء شمشيرهاست . خدا را از خويش خوشنود گردانيد و دشمنان را هلاك كنيد . كه ناگاه شركان با سپاهى كه با او بودند ، بر روميان حمله كردند و راه گريز بايشان بگرفتند . شركان در ميان صفها جولان هميكرد كه ناگاه سوارى گلعذار به روميان حمله آورد .\r\n\r\n","description":"","footnote":"","page_name":" 325 ","page_number":373},
  {"content":"\r\n\r\n بريد و دريد و شكست و ببست * يلان را سر و سينه و پا و دست \r\nچون شركان او را بديد ، گفت : اى جوان ، ترا به قرآن سوگند مىدهم كه تو كيستى كه خدا از تو خوشنود شد ؟ سوار گفت : چه زود مرا فراموش كردى ؟ نه من با تو ديروز عهد بستم ؟ پس نقاب از رخ كشيد . آفتابى پديدار شد . شركان\r\n\r\n","description":"","footnote":"","page_name":" 326 ","page_number":374},
  {"content":"\r\n\r\nديد كه ضوء المكان است . شركان ، فرحناك شد . ولى بر وى بترسيد و با او گفت :\r\nاى پادشاه زمان ، خود را بمهلكه مينداز . كه دشمنان ، ترا هدف تير گردانند .\r\nضوء المكان گفت : من خواستم كه در جنگ با تو برابرى كنم و در پيش روى تو از جان خويش بگذرم . پس از آن سپاه اسلام بر روميان گرد آمدند و از همه سو اطراف ايشان بگرفتند و باندازهء كه سزاوار بود ، جهاد كردند . و بنيان دشمن را از هم فروريختند . ملك افريدون چون حادثه بديد ، پشيمان گشت و افسوس خورد . آنگاه گريز را آماده گشتند و به قصد كشتيها بكنار دريا هميگريختند ، كه ناگاه سپاه اسلام كه در كنار دريا كمين كرده بودند ، بدر آمدند و ايشان را احاطه كردند . و جمعى از مسلمانان روى به كسانى كه در كشتى بودند ، بياوردند . ايشان بعضى از بيم ، خودشان را به دريا افكندند و بعضى كشتهء تيغ دليران شدند . نزديك به صد هزار تن از آن گرازها هلاك شدند و مسلمانان بجز بيست كشتى ، همهء كشتيها را با اموال و ذخاير بگرفتند . و در آن روز ، مسلمانان چندان غنيمت آوردند كه تا آن روز كس چنان غنيمت نبرده بود . و از جملهء غنيمت ، پنجاه هزار اسب بود . و ساير ذخاير ، چندان بود كه بشمار اندر نميآمد . مسلمانان را كار بدينگونه شد .\r\nو اما كار گريختگان : چون ايشان بقسطنطنيه رسيدند ، هنگامى بود كه بگفتهء ذات الدواهى ، ملك افريدون بزيور بستن شهر فرمان داده بود و مردم نيز شهر را زيور بسته ، بشادى و انبساط مشغول بودند . چون خبر انهزام كفّار بايشان رسيد و بيست كشتى گريخته را كه ملك روم در ميان آنها بود ، ديدند ، نشاط و شادى ايشان بغم و حزن مبدّل شد . مردم گريان گشتند و آوازها بناله و خروش بلند شد .\r\nو ملك را از كشته شدن لوقا نيز بياگاهانيدند . جهان در چشمش تيره شد و دانست كه شكستشان پيوند نخواهد گرفت و اين كجى ، راست نخواهد شد . پس بماتم اندر شدند و ناله بلند كردند . چون ملك روم با ملك افريدون ملاقات كرد و از حقيقت حال ، آگاهيش بداد و گفت كه : گريختن مسلمانان ، از راه خدعه و حيله بوده است و نيز گفت بجز اينها كه بدينجا رسيده‌اند ، ديگر بانتظار سپاه\r\n\r\n","description":"","footnote":"","page_name":" 327 ","page_number":375},
  {"content":"\r\n\r\nمباش ، كه همگى كشته و دستگير گشته‌اند ، ملك افريدون بيهوش افتاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نود و سوم برآمد\r\nگفت : اى ملك جوان‌بخت ، ملك افريدون بيهوش افتاد . چون به هوش آمد ، شكايت به ذات الدواهى برد . كه او بسى محتاله و مكّاره بود . و پلكهاى سرخ و روى زرد و چشم احول و تن مجروب و موى سرخ و سپيد و پشت گوژ داشت و آب دماغش پيوسته فروميريخت . و لكن كتب اسلام خوانده و به بيت اللّه الحرام سفر كرده بود و در بيت المقدس دو سال مانده بود كه از ملّتها آگاه شود و همهء ترفندها بياموزد . الغرض ، او آفتى از آفات و بليّتى از بليّات بود كه به هيچ كيش و آئين ، پرستش نكردى . و ملكهء ابريزه ، آن عجوز را بسى ناخوش داشتى .\r\nالحاصل بحديث مكر او بازگرديم . پس آن محتاله مكّاره با بزرگان لشكر روم بسوى لشكر اسلام رفتند . پس از آن ملك حردوب با ملك افريدون گفت : اى ملك ، ما را بدعاى راهب بزرگ ، حاجت نيست . ما بتدبيرات و حيل مادرم ، ذات الدواهى پيروى كنيم تا ببينيم كه با سپاه مسلمانان ، چه مكرها كند و چگونه دام حيله بگسترد . زيرا كه مسلمانان را دليرى و شجاعت تا بدينجا آورده ، نزديكست كه ما را احاطه كنند . چون ملك افريدون اين سخن بشنيد ، بسى هراس كرد و بر بيمش بيفزود . در حال ، بهمهء ولايات فرمان نوشت كه : بايد هيچكس تخلّف نورزد . همه بايد سواره و پياده و مردان و زنان و كودكان در اينجا حاضر آيند . كه لشكر اسلام بدين سرزمين آمده‌اند و بايد پيش از آن‌كه كار خرابتر شود ، بيايند . ملك افريدون را كار بدينسان شد .\r\nو اما ذات الدواهى با همراهان خود بخارج شهر درآمد و جامهء به طرز بازرگانان مسلمانان بر ايشان بپوشانيد و صد بار متاع حرير انطاكى و ديباى ملكى برداشته بود . و از ملك افريدون ، كتابى به اين مضمون گرفته بود كه : اينان\r\n\r\n","description":"","footnote":"","page_name":" 328 ","page_number":376},
  {"content":"\r\n\r\nبازرگانان شام هستند و در شهر ما بودند . كس باينان متعرض نشود و اينها را نيازارد و ده يك نگيرد تا ببلاد خود برسند . زيرا كه بازرگانان ، سبب آبادى شهرهايند و ايشان را با جنگ و جدال ، كارى نيست . پس از آن ، آن پليدك با همراهان خود گفت : قصد من اينست كه در هلاك مسلمانان حيلتى سازم . ايشان گفتند : بر آنچه خواهى ، ما را حكم كن كه بطاعت اندريم . پس جامهء پشمين و سفيد بپوشيد و پيشانى خود را زخم كرد ، بدانسان كه داغ بنهند . پس روغنى را كه خود تدبير كرده بود ، بدانجا بماليد كه پيشانى او پرتو همىافكند . و آن پليدك ، تن نزار داشت . پس ساقهاى خود را در قيد كرد و تا نزديك لشكر اسلام برفت .\r\nآنگاه قيد را بگشود و اثر قيد بر ساقهاى او بماند . و روغنى برو بماليد . و همراهان خود را فرمود كه او را سخت بزنند و بصندوقش بگذارند . ايشان گفتند :\r\nترا چگونه توانيم زد ؟ كه تو خاتون ما هستى و مادر ملك حردوبى . گفت :\r\nالضرورات تبيح المحظورات 60 . و گفت : پس از آن‌كه مرا بصندوق اندر بگذاريد ، با بارها به استران بار كنيد و از ميان لشكر اسلام بگذريد و از هيچ چيز باك مداريد . و هرگاه كسى از مسلمانان بشما متعرّض شود ، شما چارپايان را با بارها به او بدهيد و بنزد ملك ايشان ، ضوء المكان ، به دادخواهى برويد و بگوئيد كه : ما در بلاد روم بوديم . كس از ما چيز نميگرفت . بلكه منشورى از براى ما دادند كه كسى ما را نيازارد . چگونه شما اموال ما را همىتازيد ؟ و اگر از شما بپرسد كه از ديار كفر ، چه سود آورده‌ايد ؟ بگوئيد : بهترين سودها اين بوده است كه مردى زاهد را پانزده سال بود كه بسردابه اندر كرده بودند و او را ميآزردند .\r\nآن زاهد مسلمان استغاثه ميكرد . ولى كسى بفرياد نميرسيد . و ما را بدين كار ، آگاهى نبود تا اينكه مدّتها در قسطنطنيه بمانديم . كالاى خود را فروخته ، متاع ديگر بخريديم و آمادهء رحيل گشتيم . همان شب با ياران نشسته ، حديث سفر با همديگر ميگفتيم . ناگاه نقشى به ديوار اندر يافتيم . چون نزديك رفتيم ، ديديم كه آن صورت بجنبش آمد و گفت : اى مسلمانان ، در ميان شما كسى هست كه با پروردگار معامله كند ؟ گفتيم : چگونه معامله كنيم ؟ آن صورت گفت كه : خدا مرا\r\n\r\n","description":"","footnote":"","page_name":" 329 ","page_number":377},
  {"content":"\r\n\r\nگويا كرد و بسخن درآورد تا يقين شما محكم شود و در دين خود اهتمام كنيد و از بلاد روم بيرون رفته ، بسوى لشكر مسلمانان شويد ، كه در ميان ايشان سيف رحمان و دلير زمان ، ملك شركان هست كه قلعهء قسطنطنيه را بگشايد و گروه روميان را هلاك كند . چون سه روز راه برويد ، ديرى پديد آيد كه آن را دير مطروحه نامند و بدانجا صومعهء هست . شما با نيّت درست بدان صومعه رويد و در رفتن بدانجا دل قوى داريد . زيرا كه در آنجا مرديست عابد و زاهد از مردم بيت المقدس كه عبد اللّه نام دارد و او دين‌دارترين مردم است و خداوند كرامات است . راهبى او را فريب داده مدتى است كه بسردابه اندر بزندان كرده . خلاص يافتن او سبب خوشنودى پروردگار است . پس از آن با ملك شركان بگوئيد كه چون ما اين سخنان از نقش ديوار شنيديم ، دانستيم كه آن عابد\r\nچون قصّه بدينجا رسيد ، بامداد شد و شهرزاد ، لب از داستان فرو بست .\r\n\r\nچون شب نود و چهارم برآمد\r\nگفت : اى ملك جوان‌بخت ، چون ما اين سخنان از نقش ديوار شنيديم ، دانستيم كه آن عابد از بزرگان صلحاست و از بندگان خاص پروردگار است . پس سه روز سفر كرديم و به آن دير برسيديم . بسوى آن دير رفته ، يك روز برسم بازرگانان به بيع و شرى در آنجا بمانديم . چون شب برآمد و تاريكى ، جهان را فراگرفت ، بسوى آن صومعه كه سردابه در آنجا بود ، روان گشتيم . از سردابه ، آواز تلاوت قرآن شنيديم . پس از تلاوت آيات ، اين دو بيت شنيديم :\r\n مظلوم چون بخانهء زنديق مصحفم * محروم چون ز چشمهء حيوان سكندرم\r\nنى هيچ دستگير درين غم مساعدم * نى هيچ پايمرد درين كار ياورم \r\nچون عجوز ذات الدّواهى سخن بدينجا رسانيد ، با ياران گفت كه : چون شما مرا بلشكر اسلام رسانديد و بدانسان كه شما را بياموختم ، با اسلاميان سخن\r\n\r\n","description":"","footnote":"","page_name":" 330 ","page_number":378},
  {"content":"\r\n\r\nگفتيد ، آنگاه من دانم كه چگونه حيله به كار برم . روميان ، عجوز را سخت بزدند و دست او را بوسيده ، بصندوق اندر نهادند و با صندوقهاى حرير و ديبا بچارپايان بار كرده ، بسوى لشكر اسلام روان شدند . آن عجوزك پليد را تدبير و تمهيد ، اين بود .\r\nو اما لشكر اسلام چون خدا بديشان نصرت داد و بر خصم چيره شدند و غنيمت فراوان از كشتيها برده ، با همديگر بنشستند و حديث هميگفتند ، پس ضوء المكان با شركان گفت كه : خدا بسبب عدل و انصاف بما يارى نمود و اكنون در پرستش پروردگار بايد سستى نكنى و از آنچه من گويم ، سرنپيچى . شركان گفت : فرمان ترا بجان بپذيرم . پس دست دراز كرده دست برادرش ضوء المكان بگرفت و گفت : اگر خدا ترا پسرى عطا فرمايد ، دختر نزهة الزمان ، قضى فكان را به دو كابين كنم . ضوء المكان از آن سخن فرحناك شد . آنگاه وزير دندان با ايشان گفت : بدانيد كه خدا بسبب اينكه ما از جان گذشتيم و ترك اهل و وطن كرديم ، ما را نصرت داد . و اكنون رأى من اينست كه بر اثر روميان بتازيم و ايشان را محاصره كرده ، جنگ كنيم . شايد كه خدا ما را به مقصود برساند . و اگر بخواهيد ، به اين كشتيها بنشينيد و به دريا اندر شويد . و ما نيز از راه بيابان هميرويم تا آتش جنگ بيفروزيم . پس وزير دندان ، ايشان را بجدال و قتال ترغيب هميكرد و اين\r\n\r\n","description":"","footnote":"","page_name":" 331 ","page_number":379},
  {"content":"\r\n\r\nدو بيت همىخواند :\r\n يا ما سر خصم را بكوبيم به سنگ * يا او تن ما بدار سازد آونگ\r\nالقصه درين زمانهء با فرهنگ * يك مرده بنام به كه صد زنده به ننگ \r\nچون وزير دندان شعر بانجام رسانيد ، ضوء المكان ، سپاه را بسوى قسطنطنيه ، فرمان رحيل داد . لشكريان كوچ كرده ، هميرفتند تا بمرغزارى فراخناى برسيدند . چون شش روز بود كه در بيابانها مىپيمودند و از آب و گياه دور بودند و آن مكان را ديدند كه چشمه‌هاى روان و درختان بارور دارد و در سبزى و خرّمى چنانست كه شاعر گفته :\r\n هواى خوش و بيشه‌هاى فراخ * درختان بيخ‌آور و سبز شاخ\r\nشميم گل و نالهء فاخته * چو ياران محرم بهم ساخته \r\nپس ضوء المكان ، برادر خود شركان را آواز داد و با او گفت كه : در دمشق چنين نزهتگاه نيست . بايد تا سه روز در اينجا اقامت كنيم . پس در آنجا فرود آمدند . ناگاه آواز جرسى شنيدند . ضوء المكان پرسيد كه : آواز دراى چيست ؟\r\nگفتند : قافلهء بازرگانان شام است كه درين مكان از بهر راحت فرود آمده بودند .\r\nساعتى نگذشت كه بازرگانان ، نالان و فرياد كنان به دادخواهى نزد ملك آمدند و گفتند : اى ملك ، ما را به بلاد روم اندر ، غارت نكردند . چگونه برادران دين ، اموال ما به يغما هميبرند ؟ پس كتاب ملك قسطنطنيه بدر آوردند . ملك شركان ، كتاب گرفته ، بخواند و گفت : به زودى مال را بشما بازپس دهيم . و لكن پس ازين در بلاد روم تجارت نكنيد . گفتند : اى ملك ، خدا ما را به بلاد روم آورد كه بغنيمتى برسيم كه تا اكنون هيچيك از غازيان بچنين غنيمت نرسيده‌اند . و شما نيز در همين سفر بچنين غنيمت نرسيده‌ايد . ملك شركان با ايشان گفت : بكدام غنيمت رسيده‌ايد ؟ بازرگانان گفتند كه : اين راز بر تو آشكار نكنيم ، مگر در جائى كه خلوت باشد . زيرا كه اگر اين كار فاش گردد ، سبب هلاكت ما و هلاكت\r\n\r\n","description":"","footnote":"","page_name":" 332 ","page_number":380},
  {"content":"\r\n\r\nهركس كه بعد ازين به بلاد روم آيد ، خواهد بود . پس ضوء المكان و شركان ، ايشان را بخلوت بردند و ايشان حديث زاهد را هميگفتند و هميگريستند تا آن كه شركان و ضوء المكان نيز گريان شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نود و پنجم برآمد\r\nگفت : اى ملك جوان‌بخت ، چون نصارى گريان گشتند و شركان و ضوء المكان نيز از گريستن ايشان بگريستند ، پس بازرگانان ، حكايت را بدانسان كه عجوزك پليد آموخته بود ، بيان كردند و گفتند كه : زاهد را از زندان خلاص داده ، ديربان را بكشتيم و بشتاب هرچه تمامتر بگريختيم . و لكن شنيديم كه در آن دير ، بسى سيم و زر و گوهر است . پس شركان را دل بر آن زاهد بسوخت و بر وى رحمت آورد و گفت : زاهد را حاضر كنيد . بازرگانان ، صندوق را آورده ، بگشودند و آن پليدك را بيرون كردند . چون نزار و سياه رنگ و علامت قيد و زنجير در ساقهاى او بود ، ضوء المكان و حاضران گمان كردند كه او از بهترين بندگان و نكوترين پرهيزگاران است . خاصه نور پيشانى او دلالت ميكرد كه او مرديست بزرگوار .\r\nپس ضوء المكان و شركان به حالت او گريان شدند و دست و پاى او را ببوسيدند .\r\nآنگاه پليدك بايشان اشارت كرد كه : گريه مكنيد و سخن من گوش داريد . پس ايشان از گريه و ناله باز ايستادند . آن پليدك گفت كه : من بهر چيزى كه پروردگار بر من پسنديده است ، راضى و خوشنودم . زيرا كه اين بليّه از بهر امتحان من بوده است و هركه در بلاها شكيبا نشود ، به بهشت نخواهد رسيد . و مرا آرزو اينست كه از بلاها شكايت نكنم و با خوشنودى به شهر خويش شوم و در زير سم اسبان مجاهدين جان سپارم . پس از آن اين دو بيت بخواند :\r\n غازى آن باشد كه جهدش در غزا * خاص بهر ايزد كافى بود\r\nوانكه قرب مير و نام و ننگ جست * نيست غازى مردك لافى بود \r\n\r\n","description":"","footnote":"","page_name":" 333 ","page_number":381},
  {"content":"\r\n\r\nپس از آن ، اشك خونين از ديدگان فرو ريخت . شركان بر پاى خاست و دست او را بوسه داد و فرمود كه خوردنى از بهر او حاضر آوردند . او گفت كه :\r\nپانزده سالست من روزها روزه هميدارم . چگونه الحال ، روزه بخورم ، كه پروردگار ، مرا خلاص داده و شرّ دشمن از من دور كرده . من تا غروب چيزى نخواهم خورد . چون هنگام شام شد ، ضوء المكان و شركان ، بهر او خوردنى حاضر آوردند و گفتند : اى زاهد ، چيزى بخور . آن پليدك گفت : اين وقت ، نه وقت چيز خوردنست . بلكه وقت عبادت پروردگار است . پس به نماز ايستاده ، شب را بپايان رسانيد و تا سه روز و شب بدين‌سان بود . چون ضوء المكان او را به اين حالت بديد ، اعتقاد نيك به او بهمرسانيد و با شركان گفت كه : خيمه‌اى از براى اين عابد ، بفرما بر پا كنند و خدمتگذار از بهر او بگمار . چون روز چهارم شد ، عجوز عالم سوز ، طعام خواست . همه‌گونه خوردنى حاضر آوردند . هيچ‌چيز نخورد ، مگر نيمه قرصهء با نمك بخورد . و به نماز برخاست . شب همه شب در نماز ايستاده بود . شركان با ضوء المكان گفت : اين مرد از علايق ، رسته و از خلايق ، گسسته و دنيا را ترك كرده . اگر اين جنگ و جهاد ، مرا در پيش نبود ، من نيز به ترك دنيا گفته ، در خدمت او تكميل نفس ميكردم . اكنون هميخواهم كه با او بخيمه اندر رفته ، ساعتى حديث گويم . ضوء المكان گفت : مرا نيز ارادت بدين غايت است . ولى فردا ما بجنگ روميان و محاصرهء قسطنطنيه روان هستيم . بجز اين ساعت ، فراغت نخواهيم يافت . وزير دندان گفت : من نيز ميخواهم كه اين زاهد را ببينم . شايد كه مرا دعائى كند كه درين جنگ كشته شوم و پروردگار خود را ملاقات كنم ، كه از دنيا سير گشته‌ام .\r\nپس چون تاريكى شب ، جهان بگرفت ، هر سه باهم بنزد آن پليدك رفتند .\r\nديدند كه در نماز ايستاده . بر حالت او رقّت كردند و گريستند . ولى او بايشان التفاتى نميكرد تا اينكه شب از نيمه بگذشت . آنگاه از نماز فارغ شد . ايشان را تحيّت بگفت و سبب آمدنشان باز پرسيد و گفت : چه وقت آمديد ؟ گفتند : اى عابد ، صداى گريهء ما نشنيدى ؟ گفت : آن كس كه در پيش پروردگار ايستاده ، او\r\n\r\n","description":"","footnote":"","page_name":" 334 ","page_number":382},
  {"content":"\r\n\r\nرا از خود ، خبرى نباشد . او چگونه آواز ديگران بشنود ؟ ايشان گفتند كه : ما را خواهش اين است كه تو سبب اسيرى خود بر ما بيان كنى و اين شب ، ما را دعا بگوئى ، كه دعاى خير تو از مملكت قسطنطنيه بهتر است . چون عجوز ، سخن ايشان بشنيد ، گفت : به خدا سوگند كه اگر شما بزرگان مسلمانان نبوديد ، شما را از كار خويشتن آگاه نميكردم و شكايت خود را بجز خدا بكس نميبردم . و لكن شما را از سبب اسيرى خود ، آگاه كنم . بدانيد كه من در شهر قدس با پارهء از ابدال و خداوندان حال بودم و با ايشان بتواضع و فروتنى بسر ميبردم . اتفاقا شبى گذارم به دريا افتاد و بر روى آب هميرفتم . ناگاه خودبينى و عجب از من پديد شد و با خود گفتم : كيست كه چون من به روى آب تواند رفت كه قدمش تر نشود ؟\r\nپس دل من قساوت گرفت و خدا محبت سفر در دل من جاى داد و مرا بدين محنت گرفتار كرد . به بلاد روم سفر كردم و يك سال در شهرهاى روم بگرديدم و هيچ زمينى نگذاشتم ، مگر آن‌كه خدا را بپرستيدم . چون بدين مكان رسيدم ، به آن كوه بالا رفتم . در آنجا ديرى و راهبى بود . چون راهب ، مرا بديد ، از دير بيرون شد و دست و پاى مرا بوسه داد و گفت : من ترا از آن وقت كه به بلاد روم آمدهء ، ديده‌ام . خوبى تو مرا به بلاد اسلام ، شوقمند كرده . پس دست مرا بگرفت و بدير اندر شد . پس از آن مرا بخانهء تاريكى برد . چون بدانجا رفتيم ، مرا غافل كرده ، در به روى من ببست . تا چهل روز مرا بىنان و آب در آنجا گذاشت . و قصد راهب اين بود كه مرا بتلخى گرسنگى بكشد .\r\nاتفاقا راهب ديگرى بدين دير بيامد كه دقيانوس نام داشت و ده تن خدمتگذار با او بودند . و با خويش دخترى آورده بود تماثيل نام . كه در حسن و جمال ، عديل نداشت . چون بدير اندر آمدند ، راهب ، ايشان را از خبر من بياگاهانيد . راهب گفت : در بگشائيد . زيرا كه درين مدت ازو پارهء گوشتى كه مرغانش بخورند ، نمانده . پس در بگشودند . مرا در محراب ، به نماز ايستاده ، يافتند كه تسبيح و تحليل ميكردم و به پروردگار همىناليدم . چون مرا در آن حالت بديدند ، راهب گفت : اين از افسونگران است . چون ايشان كلام راهب بشنيدند ،\r\n\r\n","description":"","footnote":"","page_name":" 335 ","page_number":383},
  {"content":"\r\n\r\nهمگى برخاستند و مرا سخت بزدند . باندازهء كه من آرزوى مرگ كردم و نفس خويش را ملامت گفتم . و دانستم كه اينها پاداش كبر و خودبينى است كه از من سر زده بود . و ميگفتم : اى نفس ، به عجب و كبر فرو شدى و ندانستى كه خودبينى ، پروردگار را بخشم آورد و دل را قساوت افزايد و مردم را به آتش دوزخ برد . پس از آن‌كه بزدند ، بسردابه بازگرداندند . در هر سه روز ، قرصهء جوين و جرعهء آب به من ميدادند و در هر ماه و دو ماه ، همان راهب بدير ميآمد .\r\nولى دخترش تماثيل بزرگ شده بود . زيرا كه در آن زمان كه من او را بديدم ، نه ساله بود . و مرا در زندان پانزده سال بگذشت . و تمامت سال عمر تماثيل ، بيست و چهار بود . و لكن در بلاد روم و در بلاد اسلام ، چنان خوب روئى نديده بودم .\r\nو پدرش از ملك افريدون بر آن دختر بيم داشت كه مبادا ملك ، دختر را ازو بگيرد . و دختر خويش را به دير بخشيده بود و جامهء مردان پوشيده ، با پدر خود سوار گشتى . و پدر او اموال خود را در آن دير گذاشته بود . زيرا كه هركس ذخيرهء گرانمايه داشت ، در آن دير ميگذاشت . و من به چشم خود در آن دير ، بسى تحفهاى قيمتى ديدم كه در شمار نيايد و شما بر آن زر و سيم و گوهر و ساير ذخيره‌ها سزاوارتر از اين روميان هستيد . شما آن مالها ازين دير بگيريد و صرف غازيان مسلمانان كنيد . چون اين بازرگانان بقسطنطنيه رفته ، كالاى خود فروخته بودند و آن نقش كه بر ديوار بوده است ، از كرامتى كه خدا مرا به آن گرامى داشته ، با بازرگانان سخن گفته بود و ايشان را بر حالت من آگاه كرده بود ، پس بازرگانان بدير آمدند و راهب را پس از آزردن بسيار بكشتند . و مرا برداشته ، فرار كردند .\r\nو فردا شب ، تماثيل چنانچه عادت اوست ، بدير اندر آيد و پدرش نيز از ترسى كه به او دارد ، از پى او روان گشته ، به دو ملحق شود . اگر شما بخواهيد كه اينها را مشاهده كنيد ، مرا با خود برداشته ، بسوى دير برويد . كه من اموال دقيانوس و ساير زر و سيم و گوهر كه در آنجاست ، بشما بنمايم . و من در نزد دقيانوس ، كنيزكى صاحب آواز ديدم . اى خوشا آن آواز اگر به آن تلاوت كند . و اگر شما بخواهيد ، بدير اندر شده ، پنهان شويد تا اينكه دقيانوس با دخترش\r\n\r\n","description":"","footnote":"","page_name":" 336 ","page_number":384},
  {"content":"\r\n\r\nبيايند . شما دختر را بگيريد . كه او از براى ملك زمان ، ملك شركان يا ضوء المكان زيبنده است . چون ايشان سخنان او را شنيديد ، فرحناك شدند . مگر وزير دندان كه سخنان او بعقل وزير ، راست نيامد . ولى از بهر خاطر ملك ، گوش ميداد و از سخنان آن پليدك حيران بود و آثار نپذيرفتن سخنان او از جبين وزير آشكار ميشد . پس عجوزك پليد گفت كه : مرا بيم از آنست كه راهب بسوى دير بيايد و سپاه را درين مرغزار ديده ، جسارت نكند كه بدير اندر شود . پس ملك شركان ، لشكريان را فرمان رحيل داد كه بقسطنطنيه روان شوند . و ضوء المكان گفت : من همىخواهم كه با صد تن سوار دلير ، چارپايان بسيار برداشته ، برين كوه بالا رويم و مالى را كه در دير هست ، بچارپايان بار كرده ، بياوريم . پس در حال ، حاجب ، شوهر نزهت الزمان را بخواست و سرهنگان ترك و ديلم را حاضر آورد و گفت : چون بامداد شود ، بسوى قسطنطنيه روان شويد . و اى حاجب ، تو در رأى و تدبير ، بجاى من باش . و رستم در جنگ ، نايب برادرم باشد . و هيچكس را آگاه نكنيد كه ما با شما نيستيم . كه پس از سه روز بشما ملحق شويم . پس از آن يكصد سوار شجاع دلير برگزيدند . شركان و ضوء المكان و وزير دندان با صد سوار ، چارپايان و صندوقها از براى باربستن اموال برداشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نود و ششم برآمد\r\nگفت : اى ملك جوان‌بخت ، شركان و ضوء المكان و وزير دندان ، صد سوار برداشته ، بسوى ديرى كه آن پليدك نشان داده بود ، برفتند . و چارپايان و صندوقها از براى ذخاير دير برداشتند . چون بامداد شد ، حاجب در ميان لشكر ، نداى رحيل داد .\r\nلشكر بكوچيدند و ايشان را گمان اين بود كه شركان و ضوء المكان و وزير دندان بميان لشكر اندرند . سپاه را كار بدينگونه بود . و اما شركان و ضوء المكان و وزير دندان ، آن روز را بدانجا بماندند . و آن روميان كه ياران ذات الدّواهى و بهيئت\r\n\r\n","description":"","footnote":"","page_name":" 337 ","page_number":385},
  {"content":"\r\n\r\nبازرگانان بودند ، بىخبر از مسلمانان برفتند . پس چون ظلمت شب ، جهان را فرا گرفت ، ذات الدواهى با ضوء المكان گفت : برخيزيد و با من بسوى دير آئيد و سپاهى قليل با خود برداريد . ايشان سخن عجوز بپذيرفتند . آن پليدك از غايت نشاط و انبساط ، قوت بگرفت . و ضوء المكان ميگفت : منزّه است پروردگارى كه اين زاهد را خوشحال كرد و قوّتش بداد . ما او را بدينسان نديده بوديم .\r\nو آن پليدك ، پيش از وقت ، بملك قسطنطنيه كتابى با مرغ فرستاده ، او را از ماجرا آگاه كرده بود كه : ده هزار سوار دلير از شجاعان روم بفرست كه در دامنهء كوه پنهان شوند . تا من ، پادشاه مسلمانان را با برادر و وزير ايشان بياورم . و نوشته بود كه : راهب دير را بايد بكشم . كه حيلت من بىكشتن او صورت نبندد .\r\nو بدان كه اگر حيله ، تمام شود ، يك تن از مسلمانان ببلاد اسلام ، زنده باز نگردد .\r\nچون كتاب به افريدون ، ملك قسطنطنيه رسيد ، در ساعت ، سپاه بخواست و فرمود كه به زودى در دير حاضر شوند . كار روميان بدينسان شد . و اما ملك شركان و ضوء المكان و وزير دندان چون بدير آمدند ، راهب ايشان را بديد .\r\nپيش آمد كه از حال ايشان با خبر شود . زاهد گفت : اين پليد را بكشيد . او را كشتند . پس از آن ، عجوزك پليد ، ايشان را به جائى برد كه نذورات و صدقات بدانجا بود و از تحف و ذخاير ، بيش از آنچه با ايشان گفته بود ، بدر آورد . و\r\n\r\n","description":"","footnote":"","page_name":" 338 ","page_number":386},
  {"content":"\r\n\r\nايشان مال را جمع آورده ، بصندوقها نهادند و بچارپايان بار بستند . و اما تماثيل و پدرش دقيانوس از ترس مسلمانان حاضر نگشتند . ضوء المكان بانتظار تماثيل ، دختر دقيانوس ، سه روز در آنجا قيام كرد . شركان گفت : اى برادر ، مرا خاطر بلشكر اسلام مشغول است و نميدانم كه حال ايشان چگونه شد . ضوء المكان گفت : ما كه اين خواستهء بىشمر بدست آورديم و تماثيل و پدرش نيز پس از شنيدن ماجراى سپاه روم ، نپندارم كه بدير بيايند . بهتر آنست كه به همين قدر كه خدا بما رسانيده است ، قناعت كنيم و برويم . شايد پروردگار ، ما را يارى كند و قلعهء قسطنطنيه را بگشائيم . آنگاه از كوه فرود آمدند . و عجوز ذات الدواهى نميتوانست ممانعت كند و سخنى بگويد ، از بيم آن‌كه مبادا بخدعهء او آگاه شوند .\r\nپس ايشان هميرفتند تا بكريوهء تنگى رسيدند . ناگاه ده هزار سوار ديدند كه از كمين بدر آمده ، ايشان را بميان گرفتند و با شمشير و نيزه حمله آوردند .\r\nضوء المكان چون آن سپاه انبوه بىپايان را ديد ، گفت : اينها چگونه بر حال ما آگاه شدند ؟ شركان گفت : اكنون وقت سخن گفتن نيست . هنگام شمشير و نيزه زدن است . دل قوى داريد و عزيمت را محكم كنيد كه اين كريوه چون كوچه‌ايست . بهر دو سو راه دارد . و بسيّد عرب و عجم سوگند كه اگر كريوه چنين تنگ نبود ، ايشان را نابود ميكردم ، اگرچه صد هزار سوار بود . ضوء المكان گفت : اگر ما ميدانستيم كه چنين خواهد بود ، پنج هزار تن با خود نگاه ميداشتيم .\r\nوزير دندان گفت : اگر در چنين تنگناى ، ده هزار سوار ميداشتيم ، سودى نبخشيدى . و لكن يارى از پروردگار است و من اين كريوه را ديده‌ام و گريزگاههاى آن را نيك دانسته‌ام . با ملك نعمان هنگامى كه قسطنطنيه را محاصره كرده بوديم ، درين كريوه بوده‌ام . در اينجا چشمه‌هاى خنك‌تر از برف هست . با من بيائيد . پيش از آن‌كه سپاه روم بر ما جمع آيند و راهها بر ما بگيرند ، از كريوه بدر رويم . كه هميترسيم روميان ، قلّه‌هاى كوه را بگيرند و بر ما سنگها بپرانند . آنگاه ما را علاجى نخواهد بود .\r\nپس ايشان در بيرون رفتن از كريوه شتاب كردند . زاهد بايشان نگاه كرده ،\r\n\r\n","description":"","footnote":"","page_name":" 339 ","page_number":387},
  {"content":"\r\n\r\nگفت : اين همه بيم از چيست ؟ شما كسانى هستيد كه جانها به خدا فروخته‌ايد و در بهاى آن بهشت را گرفته‌ايد . به خدا سوگند من پانزده سال در زير زمين بزندان اندر بودم ، هرگز نناليدم و از خواست كردگار ، سر نپيچيدم . شما نيز در راه خدا قتال كنيد . هركه از شما كشته شود ، جاى او در بهشت خواهد بود . چون اين سخن از زاهد شنيدند ، حزن و اندوه ايشان برفت و ثبات ورزيدند . تا اينكه سپاه از هر سو بديشان گرد آمدند . ضوء المكان ، دليرانه جنگ هميكرد . مردان را با خاك يكسان كرده ، سرهاى دليران را از تن جدا ميساخت . تا اينكه گروه بيشمار از ايشان هلاك كرد . در آن هنگام آن عجوزك پليد را ديد كه با شمشير به روميان اشاره و ترغيب مىكند كه شركان را بكشند . و روميان نيز گروه‌گروه بكشتن ملك شركان حمله ميآوردند . و شركان چون شير ، همىغرّيد و صفها همىدريد و گمانش اين بود كه از بركت دعاى زاهد است كه به روميان چيره مىشود . و با خود ميگفت كه : نظر عنايت پروردگار با اين زاهد است و سبب غلبهء من از خلوص نيّت اوست كه روميان را ميبينم كه از من هراسانند و طاقت مقاومت من ندارند . پس آن روز تا هنگام شام بقتال و جدال مشغول بودند . چون ظلمت شب ، پرده فرو آويخت ، در غارى از آن كريوه فرود آمدند . و در آن روز ، چهل و پنج تن از دليران ايشان كشته شده بود .\r\nچون در آن غار گرد آمدند ، زاهد را در ميان خود نيافتند . و ازين سبب اندوهگين شدند و گفتند : شايد او نيز شهيد گشته . درين سخن بودند كه پليدك مكّاره حاضر شد و سر يكى از سران سپاه روم را كه سرهنگ بيست هزار سوار بود ، بدست گرفته ، بياورد . كه آن سرهنگ را يكى از تركان كشته بود و اين پليدك ، سر او را بريده و آورده است . پس سر ، پيش روى شركان به زمين انداخت . شركان چون اين را مشاهده كرد ، بر پاى خاست و گفت : ايها العابد الزّاهد ، شكر خدا را كه ديدهء ما از ديدار تو روشن شد . آن شيّاد گفت : اى فرزند ، امروز من شهادت همىخواستم . بسى خود را بميان لشكر روم انداختم . ولى ايشان از من هراس ميكردند و ميگريختند . چون دو لشكر از هم جدا شدند ، مرا\r\n\r\n","description":"","footnote":"","page_name":" 340 ","page_number":388},
  {"content":"\r\n\r\nغيرت دين‌دارى به جوش آمد . بدين سرهنگ كه با هزار سوار برابرش ميشمردند ، حمله كردم و سرش را از تن جدا ساختم . و هيچ كس از روميان ، نزديك من آمدن نتوانست . اينك سر او را پيش شما بياوردم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب نود و هفتم برآمد\r\nگفت : اى ملك جوان‌بخت ، آن مكاره ميگفت : سر سرهنگ را من بريده ، پيش شما آوردم كه دل شما را قوّتى گرفته ، در جهاد دلير شويد و خدا و خلق را خوشنود سازيد و ميخواهم كه شما را مشغول جهاد كرده ، خود به لشكرگاه شما روم و بيست هزار سوار به يارى شما بياورم تا اين روميان را يكسره هلاك سازيد . شركان گفت : اى زاهد ، تو چگونه بسوى ايشان توانى رفت ؟ كه راهها را سپاه روم از هر سو بسته‌اند . آن پليدك گفت : خدا مرا از ديدهء ايشان پنهان ميسازد و نمىبينند . و آن كس كه مرا بيند ، ياراى اينكه روى به من آورد ، نخواهد داشت . شركان گفت :\r\nاى زاهد ، راست گفتى . من ازين بزرگتر ، كرامات از تو ديده‌ام . اگر الحال توانى رفت ، از براى ما بهتر است . عجوز گفت : همين ساعت بروم . اگر تو نيز خواهى ، با من بيا كه كس ترا نخواهد ديد . و اگر برادرت نيز بيايد ، مضايقه نيست . ولى ديگرى را نبريم . شركان گفت : من دست از ياران خود برنميدارم . و لكن برادرم اگر بخواهد با تو بيايد ، باكى نيست . كه هم او ازين تنگنائى خلاص يابد و هم سواران را زود بما برساند . و اگر وزير دندان را نيز خواهش كند ، ببرد . پس بدين رأى متفق شدند و عجوز گفت : مرا مهلت دهيد تا بروم و از حال روميان آگاه شوم كه خفته‌اند يا بيدارند . ايشان گفتند : ما نيز با تو بدر آئيم و كارها به خدا سپاريم . آن مكّاره گفت : من سخن شما بپذيرم . ولى اگر آسيبى برسد ، مرا ملامت مكنيد و گناه از خود بدانيد . رأى من اينست مرا مهلت دهيد تا از ايشان آگاه شوم . شركان گفت : برو . ولى دير مكن . كه بانتظار تو نشسته‌ايم .\r\n\r\n","description":"","footnote":"","page_name":" 341 ","page_number":389},
  {"content":"\r\n\r\nپس در آن ساعت ، پليدك بيرون رفت و پس از رفتن او شركان با برادرش گفت كه : اين زاهد را كراماتى است آشكار . از آن جمله ، كشتن اين سرهنگ است كه پشت روميان از كشتن اين سردار بشكست . ايشان به گفت‌وگو اندر بودند كه پليدك بازگشت و ايشان را وعدهء نصرت داد . ايشان زاهد را ثنا گفتند و ندانستند كه او حيله هميكند . پس عجوز ، ضوء المكان را آواز داد .\r\nضوء المكان لبّيك‌گويان پيش آمد . عجوز گفت : وزير خود را بردار و بر اثر من بيا . آن خبيثك ، روميان را خبردار كرده بود كه : ملك مسلمانان را همين ساعت خواهم آورد . روميان نيز فرحناك بودند كه اندوه از ما نخواهد برد ، مگر كشتن ملك ايشان . كه او را بعوض سرهنگ هلاك سازيم و يا گرفته ، نزد ملك افريدون ببريم . پس عجوز ذات الدواهى روان شد و ضوء المكان و وزير دندان نيز بر اثر او روان شدند . پس عجوز ، ايشان را هميبرد تا بميان لشكرگاه روميان رسيدند . روميان ، ايشان را نظر ميكردند ولى متعرّض نميشدند . و عجوز حيله‌گر بدينسان به روميان سپرده بود . چون ضوء المكان و وزير دندان ، روميان را ديدند و دانستند كه روميان نيز ايشان را مىبينند و متعرّض نميشوند ، با همديگر گفتند كه : به خدا سوگند اين از كرامات زاهد است . ضوء المكان گفت : گمان دارم كه روميان ، نابينا گشته‌اند . ما ايشان را مىبينيم و ايشان ما را نمىبينند . پس ايشان زاهد را سپاس و ثنا ميگفتند و كرامات و زهد و عبادت او را همىشمردند كه ناگاه روميان بر ايشان هجوم كردند و ايشان را بگرفتند و گفتند : ديگر كسى با شما هست كه او را نيز دستگير كنيم ؟ وزير دندان گفت : اين مرد را نمىبينيد كه پيش روى ما ايستاده ؟ روميان گفتند : سوگند كه ما غير شما ، كس نمىبينيم .\r\nضوء المكان گفت : به خدا سوگند كه گرفتارى ما پاداش بدكردارى خودمانست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 342 ","page_number":390},
  {"content":"\r\n\r\n\r\nچون شب نود و هشتم برآمد\r\nگفت : اى ملك جوان‌بخت ، چون روميان براى وزير دندان و ضوء المكان سوگند خوردند كه : جز شما كسى نمىبينيم ، پس از آن روميان ، قيد بر دست و پاى ايشان بنهادند و پاسبانان بر ايشان بگماشتند . ايشان را كار بدينجا رسيد . و اما ملك شركان آن شب را بروز آورد . على الصّباح با ياران خود برخاسته ، جنگ را آماده گشتند . چون سپاه روميان ايشان را از دور بديدند ، بانگ بر ايشان زدند كه :\r\nاى گروه مسلمانان ، ما پادشاه و وزير شما را دستگير كرده‌ايم . اگر شما از جنگ ما دست برندارد ، شما را نيز پاك بكشيم . و اگر فرمان ما را بپذيريد و خودتان را بما واگذاريد ، شما را نزد ملك افريدون بريم كه با شما مصالحه كند . به شرط اينكه از بلاد ما بيرون رويد و به ضرر ما نكوشيد . هرگاه از ما ايمن باشيد و اين سخن از ما بپذيريد ، نجات يابيد . و گرنه همگى هلاك خواهيد شد . ما شما را آگاه كرديم . خود دانيد . چون شركان ، سخن ايشان بشنيد ، دانست كه برادرش را با وزير دندان دستگير كرده‌اند . اندوهش بسيار شد و بگريست و قوّتش برفت و هلاك را يقين كرد . و با خود گفت : كاش ميدانستم كه سبب گرفتارى ايشان چه بوده است . آيا از ايشان سوء ادبى نسبت بزاهد روى داده و يا اينكه كار ديگر اتفاق افتاده ؟ پس از آن بقتال پرداختند و گروهى بسيار هلاك ساختند . لشكر روميان مانند مگسان كه بشيرينى بجوشند ، بر آن چند تن مسلمان گرد آمدند .\r\nولى شركان با آن چند تن ، چندان از روميان كشتند كه خون از هر سو چون سيل برفت و از بسيارى كشته‌ها ، كريوه با قلّهء كوه ، يكسان گشت . چون شب درآمد ، فريقين از هم جدا گشتند و مسلمانان به همان غار برفتند و از ايشان جز چند تن برجاى نمانده بود . و آن روز سى و پنج سوار از ايشان كشته شده بودند . اگرچه از روميان نيز چند هزار كشته شده بودند . چون شركان اين حالت مشاهده كرد ، جهان بر او تنگ شد و با يارانش گفت : اكنون چه بايد كرد ؟ ايشان گفتند : هر\r\n\r\n","description":"","footnote":"","page_name":" 343 ","page_number":391},
  {"content":"\r\n\r\nآنچه خدا خواسته است ، بدانسان شود . چون روز سيم شد ، سپاه اسلام از دو طرف ، در غار بگرفتند و هركه از روميان خواستى روى بديشان بياورد ، او را مىكشتند . و از در غار با سنان نيزه ، او را دور ميكردند . تا اينكه روز سپرى شد و ظلمت شب ، جهان بگرفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 344 ","page_number":392},
  {"content":"\r\n\r\n\r\nچون شب نود و نهم برآمد\r\nگفت : اى ملك جوان‌بخت ، سپاه مسلمانان بر جنگ روميان صبر كردند تا اينكه شب درآمد . و در نزد ملك شركان جز بيست و پنج تن نماند . روميان با همديگر ميگفتند كه برخيزيد بايشان هجوم آوريم و اگر بغار نتوانيم رفت ، آتش بايشان بيفروزيم . اگر اطاعت كردند و خودشان را بدست ما دادند ، اسيرشان بريم . و اگر بدست نيامدند ، چندان آتش بيفروزيم كه عبرت آيندگان شوند . پس درين رأى متفق گشتند و هيزم بدر غار برده ، آتش بيفروختند . شركان ، هلاكت را يقين كرد . آنگاه سردار ايشان به آن كس كه به آتش افروختن رأى زده بود ، گفت : كشتن اين چند تن جز در پيش روى ملك افريدون روا نباشد . تا اينكه آتش ملك فرو نشيند . تدبير اينست كه اينها را دستگير كرده ، بقسطنطنيه بريم و به ملك بسپاريم . هرآنچه خود داند ، بايشان بكند . پس سپاه و سرهنگان ، فرمان او بپذيرفتند و رأى او بپسنديدند و ايشان را گرفته ، بازوان ببستند و قيد بر پاى ايشان بنهادند و پاسبانان بر ايشان بگماشتند . چون پاسى از شب بگذشت ، روميان بلهو و لعب و طعام و شراب مشغول شدند و به باده گسارى بنشستند . و هريك در جائى ، مست بيفتادند .\r\nشركان و برادرش و ساير مسلمانان در قيد بودند . پس شركان به برادرش نگاه كرده ، گفت : اى برادر ، بچه حيله خلاص يابيم ؟ ضوء المكان گفت : اى برادر ، چاره نمىبينم . چون مرغ در قفس افتاده‌ايم . شركان در خشم شد و از غايت خشم ، چنان خميازه كشيد كه زنجير بگسيخت و برخاسته ، كليدهاى قيد را از جيب رئيس پاسبانان بدر آورد و قيد از ضوء المكان و وزير دندان و ديگران برداشت و بايشان گفت : همىخواهم كه سه تن از پاسبانان ، كشته ، جامهء ايشان را بپوشيم و شبيه روميان شويم و در ميان سپاه بگرديم . كه اگر ما را ببينند ، نشناسند .\r\n\r\n","description":"","footnote":"","page_name":" 345 ","page_number":393},
  {"content":"\r\n\r\nضوء المكان گفت : اين رأى ناصواب است . زيرا كه از كشتن آنها مبادا كه لشكر ، خبردار شوند و ما را بكشند . رأى وزين اينست كه ازين تنگناى ، بدر شويم .\r\nهمگى ، اين تدبير بپسنديدند . چون از كريوه ، اندكى دور شدند ، اسبها ديدند بسته و خداوندان آنها خفته‌اند . شركان گفت : بايد هريك از ما اسبى ازين اسبها بگيريم . پس هريك ، يك اسب بگرفتند و از حكمتهاى الهى ، روميان بيدار نگشتند . پس شركان ازين سو و آن سو به قدر كفايت ، اسلحهء جنگ فراهم آورده ، بر اسبها بنشستند و هميرفتند . كه شركان روى بياران كرده ، گفت : ديگر هراس مكنيد . كه خدا پرده بر ما پوشانيد . و لكن مرا رأيى هست و شايد كه صواب باشد .\r\nو آن اينست كه بفراز كوه بر شويم و همه بيك دفعه تكبير بگوئيم و آوازها بكنيم كه : اى روميان ، سپاه مسلمانان برسيدند . چون ايشان مست و مدهوش هستند ، اين را حيله نپندارند و چنان گمان كنند كه لشكر اسلام از هر سو بر ايشان احاطه كرده‌اند . پس بهمديگر در آويزند و از دهشت خواب و غلبهء مستى ، تيغ به يكديگر بكشند . ضوء المكان گفت : اين رأى ناصواب است و صواب اينست كه ما هيچ نگوئيم و بسوى لشكر خود رويم . زيرا كه چون تكبير گوئيم ، ايشان بيدار گشته ، بر اثر ما بيايند و بما ملحق شوند . آنگاه يكى از ما جان بدر نخواهد برد .\r\nشركان گفت : به خدا سوگند كه اگر بيدار شوند ، باكى نيست و مرا ميل به اينست كه با من موافقت كنيد و يك دل شويد . پس ايشان سخن شركان بپذيرفتند و بفراز كوه برفتند و آوازها به تكبير بلند كردند . كوهها و سنگها و درختان از خشيت پروردگار ، با ايشان تكبير گفتند . روميان ، صداى ايشان شنيده ، بيدار گشتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصدم برآمد\r\nگفت : اى ملك جوان‌بخت ، چون مسلمانان تكبير گفتند ، روميان از صداى ايشان بيدار گشتند و سلاح جنگ پوشيدند و گفتند كه : دشمن روى بما گذاشته . پس يكديگر\r\n\r\n","description":"","footnote":"","page_name":" 346 ","page_number":394},
  {"content":"\r\n\r\nرا همىكشتند . تا بامداد شد . اسراى مسلمانان را تفتيش كرده ، ايشان را نيافتند .\r\nرئيس ايشان گفت : اين كار را اسيران با ما كرده‌اند . بشتابيد تا ايشان را بدست آوريم . پس لشكر روميان سوار شده و همىتاختند تا بايشان برسيدند و احاطه كردند . ضوء المكان چون ايشان را بديد ، بهراس اندر شد و با برادر گفت : از چيزى كه ميترسيديم ، روى داد . اكنون جز اينكه با دل قوى جدال كنيم ، گزيرى و راه گريزى نداريم . پس از كوه به زير آمدند و تكبير همىگفتند . ناگاه صداى تهليل و تكبير و سلام به بشير و نذير از دور به گوش ايشان رسيد . چون نيك بديدند ، سپاه مسلمين و دليران و موحدين بودند . چون ايشان برسيدند ، ضعفشان قوّت گرفت و شركان ، تكبيرگويان به روميان حمله كرد . سپاه روميان از هم بپاشيدند .\r\nلشكريان اسلام تا هنگام شام ، ايشان را عرصهء شمشير خون آشام كردند . چون جهان تيره شد ، سپاه اسلام در يك جا جمع آمدند و آن شب را به خوشحالى بسر بردند .\r\nچون روز روشن شد ، ديدند كه بهرام ، سرهنگ ديلميان و رستم ، سرهنگ تركان با بيست هزار مرد شجاع آمده‌اند . و سبب آمدنشان اين بوده كه چون امير بهرام و امير رستم و حاجب دمشق با لشكر اسلام برفتند و به قسطنطنيه برسيدند ، ديدند كه روميان ، قلعه بندى را آماده گشته ، از هر سو ذخيره گرد آورده‌اند و بر فراز برجها ايستاده‌اند . چون سپاه اسلام برسيدند و چنان گروه انبوه در برجها ديدند ، امير ترك با امير ديلم گفت كه : ما ازين خصم كه در شمار نيايند ، بمهلكه اندريم . خاصه اگر بدانند كه ملك شركان و ضوء المكان و وزير دندان با ما نيست ، بر ما چيره خواهند شد و ما را يكسر هلاك خواهند كرد . تدبير اينست كه تو ده هزار از موصليان و تركان برداشته ، به همان مرغزار و همان دير روى و ايشان را بياورى . پس امير ديلم ، سخن بپذيرفت و تدبير بپسنديد و ده هزار سوار انتخاب كرده ، بسوى دير روان شدند . و سبب رفتن ايشان به دير ، اين بود .\r\nو اما ذات الدواهى چون ملك شركان و ضوء المكان و وزير دندان را\r\n\r\n","description":"","footnote":"","page_name":" 347 ","page_number":395},
  {"content":"\r\n\r\nگرفتار روميان كرد ، بر اسبى سوار شد و با روميان گفت : هميخواهم كه بقسطنطنيه رفته ، در هلاك لشكر اسلام ، حيلتى كنم و گرفتارى ملك شركان و ضوء المكان و وزير دندان و هلاكت يارانشان بازگويم . كه چون اين را بشنوند ، پراكنده شوند .\r\nپس از آن ملك افريدون و ملك حردوب را آگاه گردانم تا سپاه بيرون بياورند و مسلمانان را هلاك سازند و يك تن از ايشان زنده نگذارند . پس آن پليدك تا بامداد برفت . چون روز شد و سپاه بهرام و رستم پديد آمدند ، او به نيستان اندر شد و اسب در آنجا پنهان كرده ، خود بيرون آمد . و با خود ميگفت : شايد سپاه اسلام است كه در قسطنطنيه شكست يافته ، همىآيند . چون نزديك شد ، ديد كه علمهاى ايشان سرنگون نيست . دانست كه شكست نخورده‌اند و از گرفتارى ملك خبردار نيستند . پس بىتابانه بسوى ايشان بشتافت . تا خود را بديشان رسانيد ، گفت : اى لشكر خدا ، بشتابيد بجهاد روميان بدنهاد . چون بهرام او را بديد ، از اسب پياده شد و زمين را بوسه داد و گفت : اى مرد خدا ، چه خبر دارى ؟ پليدك گفت : از بدحالى ما مپرس . كه ياران ما چون مال از دير بگرفتند و چهارپايان را بار بستند و خواستند كه بقسطنطنيه بيايند ، ناگاه گروهى جرّار از لشكر روميان پديد آمدند . پس حديث به بهرام فروخواند و ايشان را بترسانيد .\r\nبهرام گفت : اى زاهد ، چه وقت از ايشان جدا گشتى ؟ پليدك گفت : همين امشب جدا گشته‌ام . بهرام گفت : سبحان اللّه . چگونه تو اين مسافت طى كردى با اينكه عصا بدست و پياده آمدهء ؟ و لكن اين از كرامات تو دور نباشد . كه از اوليا هستى .\r\nپس از آن ، بهرام بر اسب خود بنشست و از آنچه از آن پليدك حيله‌گر شنيده بود ، بدهشت و حيرت اندر فرو رفت و گفت : هزار افسوس كه رنج بيهوده برديم و سعى بىحاصل كرديم . پس ناچار به طول و عرض بيابان ، شبانروز هميرفتند تا اينكه سحرگاهان بفراز كوه برشدند . ضوء المكان و شركان را ديدند كه تكبير و تهليل همىگويند . پس روميان را احاطه كردند ، چنان كه سيل ، بيابان را فرو گيرد .\r\nچون روز برآمد ، در پيش روى ضوء المكان و شركان ، زمين بوسيدند . و شركان ايشان را از آنچه در غار گذشته بود ، بياگاهانيد . ايشان ازين كار ، شگفت ماندند .\r\n\r\n","description":"","footnote":"","page_name":" 348 ","page_number":396},
  {"content":"\r\n\r\nپس از آن گفتند كه : با ما بسوى قسطنطنيه بشتابيد . كه ما سپاه در آنجا گذاشتيم و از آن رهگذر ، دلهاى ما مشوّش است . آنگاه با سرعت هرچه تمام‌تر بسوى قسطنطنيه روان شده و توكل بر پروردگار كرده ، به يارى او دلگرم بودند . و ضوء المكان ، لشكريان اسلام را ترغيب كرد :\r\n\r\n","description":"","footnote":"","page_name":" 349 ","page_number":397},
  {"content":"\r\n\r\n پس آنگهى بسپه گفت جنگ پيونديد * كه اين حصار بگيرم بعون ايزد بار\r\nملوك را همه مقصود سيم و زر باشد * مرا مراد همه عفو ايزد دادار \r\nپس از آن با برادرش شركان بسلامت يكديگر ، تهنيت گفتند و بشتاب هرچه تمام‌تر همىرفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و يكم برآمد\r\nگفت : اى ملك جوان‌بخت ، چون برادران بسلامت يكديگر تهنيت گفتند ، بشتاب هر چه تمامتر بسوى قسطنطنيه روان شدند . اسلاميان را كار بدينجا كشيد . و اما عجوزك پليد ذات الدواهى چون با بهرام و رستم ، آنچه دانست ، گفت ، آنگاه بر نيستان بازگشته ، بر اسب خود بنشست و بشتابيد تا اينكه بسپاه مسلمين كه قسطنطنيه را محاصره كرده بودند ، برسيد . از اسب فرود آمده ، بخيمهء حاجب شد . چون حاجب ، او را بديد ، بر پاى خاست و او را تحيّت گفت و از ماجرا باز پرسيد . آن حيلت‌گر ، خبرهاى وحشت‌انگيز با او گفت و رستم و بهرام را گفت : بر ايشان هميترسم . زيرا كه ايشان را ملاقات كردم . بيست هزار سوار داشتند . ولى روميان را لشكر بىپايان است و مرا قصد اين بود كه ترا آگاه كنم تا گروهى از سپاه بمعاونت ايشان بفرستى كه به زودى بديشان ملحق شوند و گرنه همه ايشان را هلاك سازند . چون حاجب ، اين سخنان بشنيد ، جهان بچشمش تيره شد و گريان گشت . ذات الدواهى با ايشان گفت كه : يارى از خدا بخواهيد و بمحنت و مصيبت ، صبر كنيد و پيروى بگذشتگان از امّت محمّد صلى اللّه عليه و آله بكنيد كه در بهشت از براى شهيدان ، قصرها آماده است و هركسى از چشيدن جام اجل ، ناگزير است ولى در جهاد بهتر است . چون حاجب ، اين سخنان بشنيد ، برادر امير بهرام را پيش خود خواند و ده هزار سوار برگزيده به او داد و بمعاونت\r\n\r\n","description":"","footnote":"","page_name":" 350 ","page_number":398},
  {"content":"\r\n\r\nملك بفرستاد .\r\nايشان آن روز تا شام رفتند و شب نيز براندند . چون بامداد شد ، شركان ، گرد سپاه از دور بديد و گفت : اين سپاهيست كه بسوى ما همىآيند . اگر از مسلمانان باشند ، زهى بلندى اقبال و اگر از روميان باشد ، بتقدير ، اعتراضى نيست .\r\nپس از آن نزد برادرش ضوء المكان بيامد و با او گفت : هيچ مترس . من جان به تو فدا خواهم كرد . هرگاه اين سپاه ، سپاه اسلام است ، زهى بخت بلند و اگر سپاه روم هستند ، از جدال ناگزير هستيم . ولى آرزو دارم كه پيش از آن‌كه بميرم ، زاهد را ملاقات كرده ، ازو درخواست دعا كنم كه مرا دعا كند تا فيض شهادت دريابم . دو برادر در گفتگو بودند كه رايات اسلام پديد شد . شركان بانگ بر زد و حال لشكر اسلام از ايشان بپرسيد . جواب دادند كه : شكر خدا را بسلامت و عافيت اندرند و ما به يارى شما آمده‌ايم . پس رئيس سپاه از اسب پياده شد و ركاب ملك را بوسه داد . ملك ازو پرسيد كه : شما چگونه از حال ما آگاه شديد ؟\r\nگفت : اينك زاهد ، ما را آگاه كرد و رستم و بهرام را نيز او در راه ملاقات كرده ، بنزد شما فرستاده بود . و زاهد ميگفت : روميان ، سپاه اسلام را احاطه كرده‌اند و لشكر روميان بيش از مسلمانان هستند . و من كار را بخلاف گفتهء زاهد مىبينم . كه نصرت با شما بوده است . و از رئيس پرسيدند كه : زاهد چگونه بشما رسيد ؟\r\nگفت : پياده در يك شبانروز ، ده روزه مسافت طى كرده بود . شركان گفت : شك نيست كه او مرد خداست . و اكنون او در كجاست ؟ رئيس گفت : او را در ميان لشكر اسلام گذاشتيم كه ايشان را بقتال ترغيب مينمود . شركان فرحناك شد و بسلامت لشكر اسلام و تن‌درستى زاهد ، شكر خدا بجا آورد . پس از آن در رفتن بسوى قسطنطنيه بشتابيدند و هميرفتند . كه ناگاه گردى ، جهان را فرو گرفت و روز روشن را چون شب تيره كرد .\r\nشركان گفت : مرا بيم از آنست كه اين گرد از شكست رسيدگان لشكر اسلام باشد . دلير بسوى گرد بتاختند كه از سبب آگاه شوند . ديدند كه همان زاهد است . ببوسيدن دست او هجوم كردند . و او ندا همىداد كه : اى امّت خير الانام و\r\n\r\n","description":"","footnote":"","page_name":" 351 ","page_number":399},
  {"content":"\r\n\r\nاى لشكر اسلام ، بدانيد كه روميان بخيمه‌هاى مسلمانان هجوم آوردند . به يارى ايشان بشتابيد . شركان چون اين بشنيد ، دلش از خشم ، طپيدن گرفت و از اسب پياده گرديده ، دست و پاى زاهد را بوسه داد . و همچنين ضوء المكان و سپاهيان ، جز وزير دندان كه از اسب فرود نيامد و ميگفت كه : مرا دل به اين زاهد نميگيرد .\r\nاو را بگذاريد و به يارى مسلمانان بشتابيد . شركان گفت : ظنّ بد به او مبر . مگر نديدى كه مسلمانان را بقتال ترغيب ميكرد و از شمشير و تير ، باك نداشت ؟ تو هرگز سخن بد در حق او مگو . اگر خدا او را دوست نداشتى ، او مسافت دور ، پياده طى نكردى . پس شركان فرمود استرى از براى زاهد بياورند . گفت : اى زاهد ، سوار شو . او سوار نشد و اظهار زهد هميكرد . ولى قصدش اين بود كه بحيلت‌گرى به مطلوب برسد . و نميدانستند كه كردارهاى آن پليدك ، همه از روى ريا است . پس زاهد در ركاب سپاه همىرفت و آيات تلاوت هميكرد تا اينكه بلشكر اسلام برسيدند . شركان ديد كه در حاجب و سپاه ، آثار شكست پديد است و همىخواهند كه بگريزند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و دوم برآمد\r\nگفت : اى ملك جوان‌بخت ، شركان ديد كه حاجب و سپاه اسلام هميخواهند كه بگريزند . و سبب خذلان ، اين بود كه آن پليدك ذات الدواهى پس از آن‌كه ديد رستم و بهرام با بيست هزار سوار بنزد شركان رفتند ، آن حيلت‌گر بسوى سپاه اسلام رفت و امير تركاش ، برادر بهرام را چنان كه گفته شد ، بنزد شركان فرستاد . و قصدش اين بود كه لشكر اسلام را پراكنده كند . آنگاه بسوى قسطنطنيه رفته ، روميان را آواز داد كه ريسمانى بياويزيد تا اين نامه به دو ببندم و نامه را به ملك افريدون برسانيد كه او با پسرم ملك حردوب ، اين نامه بخوانند و بمضمون نامه عمل كنند . روميان ريسمان بياويختند . نامه بر آن ريسمان بست و مضمون آن اين\r\n\r\n","description":"","footnote":"","page_name":" 352 ","page_number":400},
  {"content":"\r\n\r\nبود كه : نامه‌ايست از ذات الدواهى بسوى ملك افريدون . اما بعد ، بدانيد كه من حيلتى با مسلمانان باخته ، ايشان را با ملك و وزير دستگير كردم . پس از آن بميان اين لشكر آمدم و اينها را از حادثه آگاه كردم و شوكت اينها را بشكستم و فريبشان دادم . تا اينكه دوازده هزار سوار با تركاش بنزد دستگيران فرستادم .\r\nاكنون از اسلاميان ، جز معدودى نمانده . قصد من اينست كه با همهء لشكر بيرون آئيد و بخيمه‌هاى اسلاميان هجوم كنيد و همه را هلاك سازيد . و بايد كارهاى مرا فراموش نكنيد . و السّلام .\r\nچون نامه به ملك افريدون رسيد ، فرحناك شد . در حال ، ملك روم ، پسر ذات الدّواهى را بخواست و نامه بر او فروخواند . او نيز شادان گشت و گفت :\r\nحيله‌هاى مادر مرا ببين كه ما را از شمشير ، بىنياز كرد . پس ملك فرمود كه نداى رحيل بخارج شهر بدادند . لشكر روم بيرون رفتند و شمشيرها آخته ، آوازها بلند كردند . حاجب چون اين بديد ، گفت : روميان دانسته‌اند كه سلطان ما در ميان لشكر نيست . چنين دلير گشته ، بما هجوم آورده‌اند . پس در خشم شد و بانگ بلشكر اسلام زد و گفت : اگر بگريزيد ، هلاك خواهيد شد و اگر صبر كنيد ، نصرت خواهيد يافت . آنگاه لشكر اسلام ، تكبير بلند كردند و آسياى جنگ و جدال بگردش آمد و شمشيرها و نيزه‌ها به كار افتادند و سيل خون از هر سو هميرفت . تا اينكه روز بانجام رسيد و ظلمت شب ، جهان را فرو گرفت . روميان بر لشكر اسلام احاطه كردند .\r\nچون فجر آشكار شد ، حاجب سوار گشت و سپاه را سوارى فرمود . و اميد نصرت از پروردگار داشتند . پس فريقين باهم درآويختند و جنگ بر پا شد و دليران از جانب زين بيفتادند و زمين از كشتگان ، مالامال گشت . و لشكر اسلام از جايگاه خود ، پست‌تر نشستند . و روميان ، خيمه‌هاى ايشان بدست آوردند . و مسلمانان قصد گريز داشتند كه ناگاه شركان با سپاه مسلمانان و رايات موحدان برسيد و به روميان حمله آورد . و همچنان ضوء المكان و وزير دندان و از پى ايشان ، امير بهرام و امير رستم و امير تركاش هجوم كردند . و اسلاميان در يك جا\r\n\r\n","description":"","footnote":"","page_name":" 353 ","page_number":401},
  {"content":"\r\n\r\nجمع آمدند . و شركان با حاجب ملاقات كرد و پايدارى ايشان را آفرين گفت .\r\nپس مسلمانان شادمان شدند و عزيمتشان محكم گشته ، بدشمن حمله كردند .\r\nچون روميان ، رايات محمّدى را بديدند ، هلاك را آماده گشتند و دستشان از مقاتله سست شد . و ملك افريدون روى به ملك حردوب آورده ، گفت : يكى به ميمنه و يكى به ميسره اندر باشيم . و در ميان روميان ، دليرى ، يادلا نام در مقابل بايستاد و صفها بياراست . و لشكر اسلام نيز صفها بياراستند .\r\nآنگاه شركان با ضوء المكان گفت كه : روميان ، قصد مبارزت دارند و اين ما را غايت مقصود است . و ليكن ميخواهم كه مرا جاى در قلب لشكر و وزير دندان در ميسره و تو در ميمنه و امير بهرام در جنام ايمن و امير رستم در جناح ايسر باشند . و تو اى پادشاه بزرگ ، در زير رايات قرار بگير . كه تو عماد ما هستى و بر تو اعتماد داريم و ما همه جانها به تو فدا خواهيم كرد . پس ضوء المكان بسخنان او شكر گذارد . ناگاه آوازها بلند شد و شمشيرها برآهيختند . كه از ميان لشكر روميان ، سوارى پديد شد . چون نزديك آمد ، ديدند كه به استرى نشسته كه آن استر ، پالان حرير دارد و سجّادهء كار كشمير برو انداخته‌اند . و آن سوار ، شيخى بود مليح الشيبة كثير الهيبة و درّاعهء صوف سفيد دربر داشت و بشتاب هر چه تمام‌تر همىآمد تا اينكه نزديك رسيد . گفت : من رسول هستم  ما عَلَى الرَّسُولِ إِلَّا الْبَلاغُ  61 . به من امان دهيد تا رسالت ، تبليغ كنم . شركان گفت : در امان هستى . پس شيخ پياده شد و در پيش سلطان ، چون نيازمندان ، تذلّل آغازيد و گفت : من رسول ملك افريدون هستم و من او را بسى پند گفتم كه بيش ازين در اتلاف صور جسمانيه و هياكل رحمانيه نكوشد . و به او بيان كردم كه صواب در اينست خون جانوران ريخته نشود و در جنگ ، به دو نفر اكتفا رود . او سخن مرا بپذيرفت و گفت : من جان خود را سپر سپاه خود كنم و ملك مسلمانان نيز روان خود را نثار سپاه خود سازد . اگر او مرا بكشد ، لشكر روم از هم بپاشند و اگر من او را بكشم ، سپاه اسلام پراكنده خواهد شد . چون شركان اين سخن بشنيد ، گفت :\r\nاى راهب ، ما نيز اين را بپذيرفتيم . و انصاف هم در اين است . و اكنون من\r\n\r\n","description":"","footnote":"","page_name":" 354 ","page_number":402},
  {"content":"\r\n\r\nبمبارزت همىآيم . او نيز قتال را آماده شود . كه اگر او مرا كشت ، مسلمانان را جز گريز ، گزيرى نيست . و اى راهب ، تو پيش ملك باز گرد و بگو كه مبارزت من و او فردا خواهد بود . كه ما از رنج راه نياسوده‌ايم .\r\nپس راهب ، خرسند بازگشت و ملك افريدون و ملك حردوب را از ماجرا آگاه كرد . ملك افريدون را غايت فرح روى داد و اندوهش برفت و با خود گفت كه : شك نيست كه دلير و شجاع ايشان ، ملك شركان است . چون او را بكشم ، به اسلاميان شكست رسد و قوّتشان برود . اگرچه ملك افريدون را ذات الدّواهى آگاه كرده بود كه شركان ، سوار دلير و دلير سواران است ، ولى ملك افريدون ، اشجع روزگار خود بود و همه‌گونه قتال توانستى و حيله‌هاى جنگ را نيك بدانستى و برخود بسى اعتماد داشت و ميدانست كه هيچ كس ياراى مبارزت او ندارد . و به همين جهت از شنيدن سخن راهب ، فرحناك و شادان بود . و آن شب را همهء روميان به شادى و خرسندى بروز آوردند .\r\nو چون روز برآمد ، فريقين ، صفها كشيدند و جنگ را آماده گشتند . ناگاه سوارى بميدان مبارزت درآمد كه به اسب كوه‌پيكر سوار بود و زرهء آهنين در بر و صارم يمانى در كمر داشت . پس نقاب از رخ بركشيد و گفت : هركه مرا نميشناسد ، بشناسد كه من ملك افريدون هستم . هنوز سخنش بانجام نرسيده بود كه سوارى از لشكر اسلام بمبارزت او برآمد كه بر اسبى پيل تن اشقر نشسته و شمشير هندى از خود آويخته بود . اسب بميان صفها براند و ملك افريدون را ندا داد كه : اى پليد ، تو مرا گمان ميكنى كه مانند سوارانى هستم كه تو با ايشان ملاقات كردهء و ايشان را در ميدان به خاك مذلّت انداختهء ؟ پس هر دو پادشاه به يكديگر حمله كردند . تو گفتى دو كوهند كه بهمديگر ميخورند و دو دريا هستند كه بهمديگر هميريزند . پس از آن باهم نزديك شدند و از هم دور گشتند و بهمديگر بچسبيدند و جدا گشتند . و به كرّ و فرّ و طعن و ضرب مشغول بودند . و هر دو لشكر ، نظاره ميكردند . بعضى ميگفتند كه شركان چيره مىشود و بعضى ميگفتند كه افريدون غالب آيد . و هر دو دلير بمقابله مشغول بودند تا اينكه\r\n\r\n","description":"","footnote":"","page_name":" 355 ","page_number":403},
  {"content":"\r\n\r\nآفتاب ، زرد شد و شام ، نزديك گشت . آنگاه ملك افريدون بانگ به شركان زد و گفت : سوگند كه تو غدّار و مكّار هستى و كردار نيكو ندارى و سپاه تو همىخواهند كه اسبى ديگر از براى تو بياورند . اگر خواهى با من جدال كنى ، بايد سلاح و اسب تغيير ندهى تا شجاع از جبان ظاهر شود .\r\nچون شركان سخن او بشنيد ، در خشم شد و روى به سپاه خود كرد . و قصدش اين بود كه ايشان را از آوردن اسب جداگانه ممانعت كند . كه ناگاه افريدون ، حربه را حركت داد و بسوى شركان بينداخت . شركان چون بسپاه خويشتن نظاره كرد ، كسى نيافت و اسبى نديد . دانست كه آن پليد ، حيله كرده .\r\nروى خود را به زودى بسوى ملك افريدون گردانيد . كه ناگاه حربه بسينهء شركان برآمد و سينهء او را بشكافت . شركان فرياد زده ، بيهوش شد و سرش به قرپوس زين بيفتاد . چون افريدون پليد دانست كه شركان كشته شد ، فرحناك گشت و بانگ به روميان زد و بايشان بشارت داد . پس روميان بنشاط اندر شده ، مسلمانان گريان گشتند . چون ضوء المكان ، برادرش را بدانسان ديد ، سواران بسوى ملك شركان فرستاد . نخستين كسى كه بسوى ملك شركان رفت ، وزير دندان بود . پس دليران بدان سوى بتاختند و ملك شركان را بياوردند . روميان نيز بديشان حمله كردند و هر دو گروه بهم ريختند و صفها پراكنده شدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سوم برآمد\r\nگفت : اى ملك جوان‌بخت ، نخستين كسى كه بنزد شركان رسيد ، وزير دندان بود و بعد امير بهرام و امير رستم ، ملك شركان را كه از اسب ، نگون شده بود ، بگرفتند و بنزد ملك ضوء المكان بردند و بجدال بازگشتند . آتش جنگ بالا گرفت و ساعت بساعت ، شقاق و نفاق بيشتر ميشد و زمين از خون دليران ، چون درياى عمّان گرديد . تا اينكه شب از نيمه بگذشت و فريقين از كار بازماندند و از\r\n\r\n","description":"","footnote":"","page_name":" 356 ","page_number":404},
  {"content":"\r\n\r\nهمديگر جدا شدند و هريك بلشكرگاه خود بازگشتند . و روميان بملك افريدون گرد آمدند و زمين ببوسيدند و رهبانان به ظفر ملك افريدون تهنيت گفتند . پس از آن ملك افريدون ، داخل قسطنطنيه شد و بر تخت مملكت بنشست و ملك روم به پيش او رفته ، با او گفت : دعاهاى مادر صالحهء من در بارهء تو مستجاب شد . و آگاه باش كه پس از ملك شركان ، سپاه مسلمانان ، پاينده نخواهند بود . ملك افريدون گفت : فردا كه بميدان ميروم ، ضوء المكان را بمبارزت خواسته ، بكشم . آنگاه جنگ ما و ايشان بانجام رسد و لشگر اسلام رو بهزيمت نهند . ملك افريدون را كار بدينجا رسيد . و اما لشكر اسلام و ضوء المكان چون بخيمه‌ها بازگشتند ، ضوء المكان ، برادرش را بدحال يافت .\r\nوزير دندان و رستم و بهرام را طلبيد . چون حاضر آمدند ، حكما را نيز بهر معالجه حاضر آوردند . و به حالت ملك شركان ، گريان بودند . و آن شب را به بيدارى بسر بردند .\r\nدر آخر شب ، زاهد ، گريان گريان بيامد . ضوء المكان چون او را ديد ، بر پاى خاسته ، دست او بگرفت و بر تن شركان بماليد . تا صبح بدميد و ملك شركان به هوش آمد و چشم بگشود و سخن بگفت . ملك ضوء المكان ، فرحناك شد و گفت : اثر دعاى زاهد پديد گشت . پس شركان ، شكر عافيت بجا آورد و گفت : منّت خداى را كه اكنون بعافيت اندرم و آن پليد با من حيله كرد . اگر من چون برق خود را بكنار نميكشيدم ، حربهء او بسينهء من فرو رفته ، از پشت من بدر آمدى . حمد خدا را كه مرا از حيلهء آن پليد برهانيد . شما احوال مسلمانان با من بگوئيد . ضوء المكان گفت : ايشان از بهر تو گريانند . شركان گفت : من بعافيت اندرم . زاهد در كجاست ؟ و زاهد ببالين او ايستاده بود . ضوء المكان گفت : زاهد ببالين تو ايستاده . او را نظاره كن و دست او را بوسه ده . زاهد گفت : اى فرزند ، بر تو باد شكيبائى . كه پاداش نكو باندازهء مشقّت است . شركان گفت : مرا دعا كن .\r\nزاهد او را دعا كرد .\r\nچون روز برآمد ، مسلمانان ، جنگ را آماده شدند و بميدان قتال بشتافتند .\r\n\r\n","description":"","footnote":"","page_name":" 357 ","page_number":405},
  {"content":"\r\n\r\nروميان نيز مهياى جدال گشتند . پس ضوء المكان ، يكران بميدان براند . وزير دندان و حاجب و بهرام نيز از ميان لشكر بدر آمدند و با ضوء المكان گفتند كه : ما بجاى تو بميدان رويم و جانها بر تو فدا كنيم . ضوء المكان گفت : به بيت اللّه الحرام و زمزم و مقام سوگند كه از مبارزت اين پليد باز ننشينم . پس بميان رزمگاه درآمد و جولان هميكرد كه رو به ميمنه آورده ، دو سرهنگ دلير را از ميمنه بكشت . و رو بميسره آورده ، دو سرهنگ نيز از ميسره هلاك ساخت . و بميان رزمگاه بايستاد و گفت : كجاست افريدون كه تا شربت خواريش بچشانم ؟ پس آن پليد ، تيغ برهنه بدست و ادهمى در زير ران بميدان گرائيد . و به يكديگر حمله كردند و هنرها ظاهر ساختند و به كرّ و فرّ مشغول بودند . تا اينكه ملك ضوء المكان به ملك افريدون هجوم كرده ، با شمشير آبدار ، سرش را از تن بينداخت . چون روميان ، اين را بديدند ، همگى هجوم آوردند . ضوء المكان با ايشان مقابله كرده ، بمقاتله مشغول شدند . و از هر سو خون دليران ، چون سيل هميرفت . و لشكر اسلام ، آواز به تكبير و تهليل و سلام و صلوات به بشير و نذير بلند كردند و نائرهء قتال ، شعله‌ور گشت . حضرت كردگار ، دشمنان را خوار كرده ، اسلاميان را نصرت بداد . وزير دندان ، بانگ به مسلمانان زد كه : خونخواهى ملك نعمان و ملك شركان بكنيد . پس وزير ، سر خود را بگشود و بانگ بر تركان زد ، آنگاه بيست هزار سوار با وزير بيك دفعه به روميان بتاختند . روميان را بجز گريز ، گزيرى نماند . پشت به اسلاميان كردند و اسلاميان ايشان را تعاقب كرده ، هميزدند و هميكشتند . تا اينكه پنجاه هزار سوار از روميان كشته شد و بيش از پنجاه هزار دستگير گشتند . و گروه انبوه ، بدروازه ، از ازدحام گريختگان ، هلاك شدند . پس از آن دروازهء شهر ببستند و بفراز برجها برآمدند . و لشكر اسلام ، مؤيد و منصور بسوى خيمه‌ها بازگشتند . و ملك ضوء المكان نزد برادرش شركان رفت و او را تهنيت گفت . شركان گفت : اى برادر ، همه در پناه دعاى زاهد هستيم و نصرت ما بسبب دعاى مستجاب اوست . زيرا كه او امروز نشسته ، به اسلاميان دعا هميكرد .\r\n\r\n","description":"","footnote":"","page_name":" 358 ","page_number":406},
  {"content":"\r\n\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهارم برآمد\r\nگفت : اى ملك جوان‌بخت ، شركان گفت : نصرت شما از بركت زاهد بوده است كه بلشكر اسلام دعا هميكرد . و من نيز نشسته بودم . چون صداى تكبير بشنيدم ، دانستم كه بخصم چيره گشته‌ايد . فرحناك شدم . اكنون تو بازگو كه با تو چگونه رفت .\r\nپس ضوء المكان ، ماجرا بيان كرد و از كشتن ملك افريدونش بياگاهانيد . شركان به ضوء المكان ثنا گفت و كوششهاى او را شكر گذارد . چون ذات الدواهى بهيئت زاهد از هلاكت ملك افريدون آگاه شد ، گونه‌اش زرد گرديد و ديده‌هايش پر از اشك شد . ولى پوشيده ميداشت و با مسلمانان ميگفت كه : از غايت فرح ، گريان گشتم . و با خود گفت : سوگند كه زندگى من سودى ندارد ، اگر دل ضوء المكان را بكشتن شركان نسوزانم . پس وزير دندان و حاجب و ضوء المكان از براى شركان ، مرهم و دارو و شربت بدادند . و عافيت به احوالش راه يافت . حاضران ، خرسند و خوشنود شدند و لشكر را نيز از بهبودى ملك شركان آگاه ساختند .\r\nسپاه ، شادان گشتند . پس از آن شركان با ايشان گفت كه : شما از جدال امروز به تعب و رنج اندريد . بهتر اينست كه بجايگاه خود رفته ، برآسائيد . ايشان فرمان او بپذيرفتند و همگى بجايگاه خويش بازگشتند . و در نزد شركان بجز چند تن از غلامان و عجوز حيله‌گر ، ذات الدواهى كسى نماند . چون غلامان بخفتند ، ذات الدواهى بيدار بود . بسوى ملك شركان نظر كرد . ديد كه او نيز غرق خواب است . آنگاه برخاست و خنجرى بزهر آب داده . كه اگر به سنگ سياهش زدى ، سنگ بگداختى ، از ميان بدر آورد و بالين شركان بيامد و سرش را از تن جدا كرد . و غلامان را نيز بدانسان سر ببريد . پس از آن بخيمهء سلطان برفت . ديد كه پاسبانان بيدار هستند . از آنجا بخيمهء وزير دندان رفت . ديد كه به تلاوت مشغول است . وزير را چشم به دو افتاد . گفت : مرحبا به عابد و زاهد . چون عجوز از وزير\r\n\r\n","description":"","footnote":"","page_name":" 359 ","page_number":407},
  {"content":"\r\n\r\nاين سخن بشنيد ، دلش بطپيد و بهراس و بيم اندر شد و گفت : سبب آمدن من بدينجا اين شد كه آواز يكى از اوليا را شنيدم و بسوى او هميروم . وزير با خود گفت كه : امشب بر اثر اين زاهد روان خواهم شد . پس برخاست و از پى او هميرفت . چون پليدك دريافت كه وزير از پى او روان است ، از رسوائى و گرفتارى بترسيد و با خود گفت : اگر حيلتى نكنم ، كردارهاى من آشكار شود و انجام كار ، گرفتار آيم . پس رو بوزير كرده ، گفت : اى وزير ، من از براى اين ولى روانم . چون بروم و او را ببينم ، برفتن تو نيز اجازت خواسته ، ترا آگاه كنم .\r\nهميترسم كه اگر بىاجازت به روى و او ترا با من ببيند ، مرا ناخوش دارد و از من دورى كند . چون وزير ، سخن او را بشنيد ، شرمش آمد كه جواب بگويد . او را بگذاشت و بخيمه بازگشت و خواست بخسبد . نتوانست خفت و جهان برو زندان بود .\r\nآنگاه برخاست و از خيمه بيرون شد و با خود گفت كه : بسوى ملك شركان شوم و تا بامداد با او بسر بريم . پس روان گشت و بخيمهء شركان رسيد .\r\nديد كه خون چون چشمه روان است و غلامان را ديد كه سر بريده ، افتاده‌اند .\r\nپس چنان فرياد زد كه هركس خفته بود ، بيدار گشت . و مردم بآن‌سو بشتافتند .\r\nديدند كه خون از خيمه روان است . آنگاه آواز بگريه و خروش بلند كردند .\r\n\r\n","description":"","footnote":"","page_name":" 360 ","page_number":408},
  {"content":"\r\n\r\nملك ضوء المكان از آواز ايشان بيدار شد . خبر بازپرسيد . گفتند : شركان و غلامان او را كشته‌اند . پس ضوء المكان بخيمهء شركان بشتافت . وزير دندان را ديد كه خروشان و گريان است و تن برادر را ديد كه بىسر افتاده . در حال ، بيهوش شد . و حاضران ، ساعتى بر او گرد آمدند تا اينكه به هوش آمد . و نظر ببرادرش شركان كرده ، گريان شد . و همچنين وزير و رستم و بهرام . و امّا حاجب بيش از همه كس فرياد ميزد و نوحه و زارى ، زياده از ديگران ميكرد . پس ملك گفت :\r\nزاهد كجاست تا از بركت او كشندهء برادر گرفتار شود ؟ وزير گفت : سبب اين حزن و اندوه را ندانم ، مگر از آن زاهد ابليس كردار كه مرا هميشه دل ازو ميرميد . پس مردم ، گريان و خروشان گشتند و از خدا درخواست كردند كه : آن زاهد را بدست ايشان گرفتار آورد . آنگاه ملك شركان را كفن كرده ، در همان كوه بخاكش سپردند و بحزن و ماتم بنشستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پنجم برآمد\r\nگفت : اى ملك جوان‌بخت ، اسلاميان ، ملك شركان را به خاك سپردند و بحزن و ماتم بنشستند . و اما عجوزك پليد حيله‌گر ، ذات الدواهى چون از حيله‌هاى خويش فارغ شد ، خامه و نامه به كف آورده ، در آن نامه بنوشت كه : اين نامهء است از ذات الدواهى بسوى مسلمانان . بدانيد كه من پيش ازين به شهر شما آمده ، پادشاه شما ملك نعمان را در ميان قصرش بكشتم . و در جنگ ميان كريوه كه بغار اندر شديد ، از مردمان شما بسى كشتم . و انجام كار به مكر و حيله ، ملك شركان و غلامان او را بكشتم . اگر روزگار ، مرا يارى كند و شيطان ، مدد نمايد ، ملك ضوء المكان و وزير دندان را نيز بكشم . و من همان زاهد هستم كه به آن هيئت ، دام حيلت براى شما گستردم . اگر پس ازين طالب سلامت هستيد ، ازين سرزمين بكوچيد . و اگر هلاك خويشتن هميخواهيد ، عزم رحيل ، باقامت بدل كنيد . و\r\n\r\n","description":"","footnote":"","page_name":" 361 ","page_number":409},
  {"content":"\r\n\r\nبدانيد كه اگر سالها درين سرزمين بسر بريد ، به مقصود نخواهيد رسيد . پس از آن كه نامه را نوشت ، سه روز بماتم ملك افريدون بنشست . روز چهارم ، دليرى را از روميان بخواست و فرمود كه نامه به پيكان تير بگذارد و بسوى سپاه اسلام بيندازد . و خود ، داخل كنيسه شد و بمرگ افريدون ، گريان و نالان بود .\r\nاما اسلاميان ، سه روز بحزن و ماتم بسر بردند . روز چهارم ديدند كه يكى از روميان ، تيرى را كه نامه‌اى در پيكان داشت ، بسوى سپاه اسلام بينداخت .\r\nملك ضوء المكان فرمود كه وزير دندان ، نامه را بخواند . چون ملك ، مضمون نامه را بشنيد ، اشك از چشمان بريخت . وزير دندان گفت : اى ملك ، مرا دل از روز نخست از آن پليد ميرميد . ملك ضوء المكان گفت : آن پليدك چگونه دو كرّت بما حيلت كرد ؟ ولى به خدا سوگند كه از اينجا برنخيزم ، مگر اينكه سرب گداخته به حلق او بريزم و او را در قفس آهنين بزندان كنم . پس از همهء اينها او را از گيسوانش بدروازهء قسطنطنيه بياويزم . پس سپاه اسلام روى بدروازهء قسطنطنيه گذاشتند . و ملك ، ايشان را وعده داد كه اگر شهر را بگشايند ، آنچه مال به شهر اندر باشد ، بلشكر بخش كند . الغرض ، از همه سو سخن گفته ميشد .\r\nولى اشك چشم ملك در حزن برادر نمىخشكيد و روز بروز نزار ميشد . وزير دندان با او گفت كه : دل خوش دار و اندوه بگذار . كه برادرت را اجل رسيده بود\r\n\r\n","description":"","footnote":"","page_name":" 362 ","page_number":410},
  {"content":"\r\n\r\nو گريستن تو سودى ندارد . گريه و زارى ترك كن و دل قوى دار و جنگ را آماده شو . ضوء المكان با وزير گفت كه : دلم از مرگ پدر و برادر و دورى وطن ، غمين و ناشاد است و خيال رعيت ، هيچ‌گاه از دلم بدر نميرود . وزير و حاضران به دو بگريستند . الغرض ، سپاه اسلام ، قسطنطنيه را ديرگاهى در محاصره داشتند .\r\nتا اينكه روزى نامه و اخبار بغداد در صحبت اميرى از امراى بغداد برسيد .\r\nو مضمون نامه اين بود كه : زن ملك ضوء المكان ، فرزند نرينه زائيده و نزهت الزمان ، خواهر ضوء المكان ، او را كان‌ماكان نام نهاد . ولى آن فرزند را بسى رتبه و شأن خواهد بود . كه ستاره شناسان و كاهنان ، چيزها در طالع او يافته‌اند . و در آن نامه نوشته بودند كه : زن ملك و نزهت الزمان ، علما و خطيبان را فرموده‌اند كه پس از هر نماز ، نصرت شما را از خدا بخواهند . و باز در آن نامه نوشته بودند كه : تونتاب ، رفيق ملك ضوء المكان ، تن‌درست و خوشحال است و بجز بىخبرى از شما ، اندوهى ندارد ، و السلام . ملك ضوء المكان چون از مضمون نامه آگاه شد ، گفت : اكنون مرا پشت ، محكم گشت و بازوى من قوّت گرفت . كه خدا به من فرزند نرينه داده است .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و ششم برآمد\r\nگفت : اى ملك جوان‌بخت ، ضوء المكان چون مضمون نامه بدانست ، فرحناك و خرسند شد و گفت : اكنون مرا پشت ، محكم شد و بازوان ، قوت گرفت . پس از آن با وزير دندان گفت كه : هميخواهم از حزن و ماتم برخيزم و از بهر برادر ، ختم و خيرات كنم . وزير گفت : نيكو قصد كردهء . پس ملك فرمود كه در سر قبر ملك شركان ، خيمه زدند و در ميان سپاه ، هركس قارى قرآن بود ، جمع آوردند . بعضى از ايشان تلاوت ميكردند و پارهء تسبيح و تهليل ميگفتند . پس از آن ملك ضوء المكان بنزد قبر برادر آمده ، گريان شد و اين ابيات نيز بخواند :\r\n\r\n","description":"","footnote":"","page_name":" 363 ","page_number":411},
  {"content":"\r\n\r\n غريبان را دل از بهر تو خونست * دل خويشان تو يارب كه چونست\r\nعنان گريه چون شايد گرفتن * كه از دست شكيبائى برونست\r\nمگر شاهنشه اندر قلب لشكر * نمىآيد كه رايت سرنگونست \r\nچون ابيات بانجام رسانيد ، بخروشيد و سپاه نيز با او بگريستند . پس از آن وزير بنزد قبر شركان آمده ، خود را بر روى مزار افكند و اين ابيات بخواند :\r\n برفت آن گلبن خرّم به بادى * دريغى ماندى و فرياد و دادى\r\nچه شايد گفت دوران زمان را * نخواهد پروريد اين سفله رادى\r\nنيارد گردش گيتى ديگر بار * چنان صاحب دلى فرّخ نژادى \r\nچون وزير دندان ، ابيات بانجام رسانيد ، مردى كه با شركان ، نديم و جليس بود ، پيش رفته ، چنان بگريست كه اشك او بر زمين روان شد . و اين ابيات برخواند :\r\n چه بودى ديدگانم تا نديدى * چنين آتش كه در عالم فتادى\r\nنكوخواهان تصور كرده بودند * كه آمد پشت دولت را ملادى\r\nمگر چشم بدان اندر كمين بود * كه برد از بوستانش تند بادى \r\nچون مرد نديم ، ابيات بانجام رسانيد ، ضوء المكان و وزير دندان و امراى لشكر و سپاهيان ، يكسر گريان گشتند و بناله و خروش درآمدند . پس از آن بخيمه‌ها بازگشتند . و ملك ضوء المكان با وزير دندان در كار قتال بمشاوره بنشستند و چند شبانروز بدينسان بودند . ولى ضوء المكان را دل از حزن و اندوه ، پاك نميشد . تا اينكه با وزير دندان گفت : مرا بشنيدن اخبار و حكايات ملوك و حديث عشّاق ، رغبتى است تمام . كه شايد اندوه از من ببرد . وزير گفت : اگر اينها ترا از حزن و اندوه كنار كند ، كار بس آسان گردد . زيرا كه در زندگى پدرت ملك نعمان ، مرا كار ، حكايت گفتن و اشعار خواندن بود و همين شب ، حديث عاشق و معشوق با تو بگويم . كه نشاط اندر دلت پديد آيد . چون ضوء المكان ،\r\n\r\n","description":"","footnote":"","page_name":" 364 ","page_number":412},
  {"content":"\r\n\r\nسخن وزير بشنيد ، دل بستهء وعدهء وزير شد و همهء روز بانتظار آمدن شب بود . كه شب برآمد . ملك فرمود شمعها و قنديلها روشن كردند و عود بسوختند و خوردنى و نوشيدنى حاضر آوردند . آنگاه وزير دندان و امير بهرام و امير رستم و امير تركاش و حاجب را بخواست . چون همگى در پيش روى ملك حاضر آمدند ، زمين آستانه را بوسه دادند . ملك ضوء المكان روى بوزير كرده ، گفت :\r\nاى وزير ، بدان كه شب برآمد و قصد ما اينست حكايتى را كه وعده كردهء ، بازگوئى . وزير گفت : بجان و دل ، منّت پذيرم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفتم برآمد\r\nگفت : اى ملك جوان بخت ، وزير گفت : بجان و دل ، منت پذيرم . اى ملك ، بدان كه از حكايت عاشق و معشوق و از سخن گفتن ايشان و عجايب و غرايب كه از ايشان سر زده ، حديثى دانم كه اندوه از دلها ببرد . و آن اينست كه :\r\n\r\n","description":"","footnote":"","page_name":" 365 ","page_number":413},
  {"content":"\r\n\r\n\r\nحكايت تاج الملوك\r\nدر روزگار قديم ، شهرى در پشت كوههاى اصفهان بود كه آن شهر را مدينهء خضرا گفتندى . و بدان شهر ، پادشاهى بود ملك سليمان نام داشت . كه خداوند عدل و داد و صاحب جود و احسان بود . و مدتى سلطنت راند و مملكت ، آباد و رعيت برفاه نگاهداشت . ولى او را زن و فرزند نبود . وزيرى داشت كه در صفات ستوده بملك همىمانست . اتفاقا ملك روزى وزير را بخواست و با او گفت كه : از بىزنى و بىفرزندى ، تنگدل و ناشكيبا و رنجور و نزار گشته‌ام و روش حكام و ملوك و گدا و مملوك نه اينست . بلكه همه را ديده به فرزند روشن است . كه پيغمبر صلى اللّه عليه و آله فرموده است : تناكحوا تناسلوا تكثروا فانى اباهى بكم الامم يوم القيمة ولو بالسقط 62 . اى وزير ، رأى تو چيست ؟\r\nوزير گفت : اى ملك زمان ، چگونه من تجرّد را بر تو بپسندم ؟ كه بقاى نسل با زن گرفتن است . ملك گفت : اى وزير ، اگر من كنيزى بخرم ، حسب و نسب او را نخواهم شناخت . كه آيا فرومايه است ، ازو دورى گزينم و يا پاك فطرت است كه با او همسرى كنم . اگر فرومايه باشد ، بسا هست كه فرزندى بزايد ، منافق و ستمگر و خونريز . و مثل او مثل شوره‌زار باشد كه اگر درو زراعت كنند ، بجز خار ، چيزى درو نرويد . پس مرا گوارا نميشود كه كنيزى بهمسرى خويش خريدارى نمايم . و قصد من اينست كه از دختر پادشاهان ، يكى را كه نسبش معروف باشد و بحسن و جمال ، موصوف شود ، به خود كابين كنم . اگر تو مرا به خداوند نسب معروفى از دختران ملوك دلالت كنى ، من او را كابين كنم . وزير گفت : ترا حاجت روا شد و آرزو ميسّر گرديد . ملك ، سبب باز پرسيد . وزير گفت : اى پادشاه ، شنيده‌ام كه ملك زهرشاه ، خداوند ارض بيضا را دختريست بديع الجمال كه بجهان اندر ، نظير و مانند ندارد و در نكوئى و خوبروئى چنانست\r\n\r\n","description":"","footnote":"","page_name":" 366 ","page_number":414},
  {"content":"\r\n\r\nكه شاعر گفته :\r\n لعبت لاغر ميان و دلبر فربه سرين * قامت با سرو جفت و طلعت با مه قرين\r\nسرو بالائى و مه سيمائى كه جز من كس نخواند * ماه را لاغر ميان و سرو را فربه سرين\r\nسرو كى دارد زبان اندر زبان شيرين سخن * ماه كى دارد دهان اندر دهان درّ ثمين \r\nچون وزير ، دختر ملك زهرشاه را به اين ابيات بستود و او را به نيكوئى ، صفت گفت ، آنگاه با ملك سليمان شاه گفت كه : مرا رأى اينست كه رسولى كاردان و زيرك و خردمند نزد پدر او بفرستى كه در خواستگارى دختر ، شيوهء ادب و رويهء تلطف فرو نگذارد . كه آن دختر حور نژاد در روى زمين ، مانند و قرين ندارد . و پيغمبر صلى اللّه عليه و آله فرموده كه : لا رهبانية فى الاسلام . 63 پس ملك را انبساط و فرح روى داد و با وزير گفت كه : شايستهء انجام اين خدمت ، جز تو كس نخواهد بود . اكنون بخانهء خويش بازگرد و سفر را آماده شو و فردا بخواستگارى آن زهره جبين از خانه بدر رو . كه خاطر مرا بدان مشغول كردى و تا آن دختر را نياورى ، بدينجا باز مگرد . وزير ، فرمان بپذيرفت و صندوق صندوق هداياى ملوكانه از حرير و ديباى قيمتى و گوهرهاى گرانبها و جوشنهاى داودى به استران ، بار بسته ، صد تن مملوك ساده ، صد تن كنيزكان ماه‌روى برداشته ، با جمعى از دليران روان گشت . و ملك سليمان ، آوردن آن فرشته لقا و زود بازگشتن را همىسپرد .\r\nپس وزير ، شبانروز كوه و صحرا همىنورديد تا آن‌كه ميان او و شهر ملك زهرشاه ، يك روزه راه بيش نماند . پس در كنار نهرى فرود آمد و خاصان را حاضر آورد و كسى را بنزد ملك زهرشاه بفرستاد كه از آمدن وزير ، آگاهش كند . پس فرستادهء وزير نزد ملك زهرشاه رفت . در نزهتگاهى كه بخارج شهر\r\n\r\n","description":"","footnote":"","page_name":" 367 ","page_number":415},
  {"content":"\r\n\r\nبود ، پيغام بگذاشت و از آمدن وزير ملك سليمان شاه آگاهش كرد . ملك خرسند شد و رسول را با خود بقصر بياورد و با رسول گفت كه : در كجا از وزير جدا گشتى ؟ رسول گفت كه : در كنار فلان نهرش گذاشتم . فردا بدينجا خواهد رسيد . پس ملك زهرشاه ، وزير خود را فرمود كه : با خاصان و حاجبان و بزرگان\r\n\r\n","description":"","footnote":"","page_name":" 368 ","page_number":416},
  {"content":"\r\n\r\nدولت باستقبال ، پذيره شوند . اما وزير ملك سليمان شاه تا نيمهء شب در كنار نهر برآسود . پس از آن بسوى شهر هميرفت كه روز ، روشن گشته ، ناگاه وزير ملك زهرشاه با خاصان پديد شدند . در دو فرسنگى شهر بيكجا گرد آمدند . وزير ملك سليمانشاه ، استقباليان را بنواخت و ايشان نيازمندانه فروتنى كردند . وزير يقين كرد كه دعوتش را اجابت خواهند كرد . پس هر دو وزير با خاصان همىرفتند تا بقصر ملك برسيدند . وزير تا بدهليز هفتم كه هيچ كس سواره نرفتى ، سواره رفت و در آنجا از اسب فرود آمده ، پيش تخت ملك زهرشاه رفت . چون در آستان ملك جاى گرفت و دلش آرام شد ، زبان بلاغت بيانش گويا گشت و فصيحانه سخن ميگفت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هشتم برآمد\r\nگفت : اى ملك جوان‌بخت ، چون وزير بآستانهء ملك قرار گرفت و دلش آرام يافت ، زبان بلاغت نوالش گويا شد و فصيحانه ، سخن گفتن آغازيد و اشارت به ملك كرده ، اين ابيات بخواند :\r\n اى برتر آمده تو ز ابناى روزگار * اى كرده روزگار بجاه تو افتخار\r\nدور سپهر چون تو نزاده بلند قدر * چشم ستاره چون تو نديده بزرگوار\r\nحكمت جهان نورد و سخايت خزينه‌بخش * عزمت ستاره جنبش و حزمت زمين قرار\r\nچون نار تيز خشمى و چون باد روح بخش * چون آب پاك طبعى و چون خاك بردبار \r\n\r\n","description":"","footnote":"","page_name":" 369 ","page_number":417},
  {"content":"\r\n\r\n جود تو همچو رزق رسيده بخاص و عام * با او نه بار منت و نه رنج انتظار\r\nاى كار سلطنت به مكان تو مستقيم * اى حصن مملكت بوجود تو استوار \r\nچون ابيات بانجام رسانيد ، ملك او را بنزديك خود خواند و حرمتش را بدانست و در پهلوى خويشتن بنشاند و با جبين گشاده و سخنهاى خوش و نغز با او سخن گفت . و وزير نيز پاسخهاى شايسته و سزا هميداد . تا چاشتگاه بحديث اندر بودند . پس از آن خوان بگستردند و خوردنى بخوردند . چون خوان برچيدند ، همه كس از مجلس بيرون شدند . جز خاصان بمحفل كس نماند . وزير ، مكان را از بيگانگان خالى يافت . بر پاى خاسته ، آستان ، بوسه داد و ملك را ثنا خواند و گفت : اى ملك سعادتمند ، مرا از آمدن ، مقصودى هست كه صلاح و خير تو نيز در آنست . و آن اينست كه دختر خود را با رغبت تمام به سليمانشاه كابين كنى . كه او را بدامادى تو بسى رغبت است .\r\nملك زهرشاه چون اين سخن بشنيد ، در حال ، بر پاى خاست و به احتشام نام سليمانشاه ، زمين را بوسه داد . حاضران شگفت ماندند . پس از آن ملك ، ثناى پروردگار بجا آورد و با وزير گفت : اى وزير نيك‌پى ، ما از جملهء رعيتهاى سليمانشاه هستيم و دختر من از كنيزكان اوست و پيوند كردن با او مرا بزرگ مقصود است . پس فرمود قاضى و شهود حاضر آوردند . وزير سليمان شاه بوكالت ملك زهرشاه بولايت عقد دختر را اقرار كردند . و قاضى ، صيغه بخواند و هر دو ملك را دعا گفت . پس وزير برخاسته ، تحف و هدايا حاضر آورد و ملك ، او را تحسين گفت و هدايا بپذيرفت . پس از آن بتجهيز دختر مشغول گشت و وزير را گرامى بداشت . و برعيت و سپاه ، خوان بگستردند و تا دو ماه ، عيش بر پا بود و از هرگونه اسباب طرب كه دلها را نشاط افزايد ، فروچيدند .\r\nچون كار عروس بانجام رسيد و جهيز آماده شد ، ملك فرمان داد كه\r\n\r\n","description":"","footnote":"","page_name":" 370 ","page_number":418},
  {"content":"\r\n\r\nخيمه‌ها بيرون شهر زدند و ديبا و حرير بر روى صندوقهاى جهيز بپوشانيدند و كنيزكان رومى و تركى مهيا كردند و با گوهرهاى قيمتى ، عروس را زيور بستند . و محمل زرّين مرصّع با در و گوهر از بهر عروس ترتيب دادند و محمل را چون فردوس بياراستند و دختر قمر منظر را در آن جاى داده ، صندوقهاى جهيز را به اشتران و استران بستند . و ملك زهرشاه نيز سه فرسنگ راه با ايشان برفت . آنگاه دختر را وداع كرده ، وزير را بدرود گفت و با فرح و شادى به شهر خويش بازگشت . و اما وزير ملك سليمان ، دختر ملك را همىبرد و كوه و صحرا همىنورديد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نهم برآمد\r\nگفت : اى ملك جوان‌بخت ، وزير سليمان شاه ، منازل همىنورديد و شب و روز در راندن همىشتابيد تا اينكه ميانهء ايشان و شهر سليمانشاه مسافت سه روزه راه بماند . آنگاه وزير ، كس بنزد سليمانشاه فرستاد كه از آوردن عروس ، آگاهش كند . چون فرستاده نزد ملك رسيد ، پيغام بگذاشت . ملك شادمان گشت و رسول را خلعت شايسته داد و سپاه را فرمود كه با جمعيت انبوه باستقبال پذيره شوند و اسباب طرب و عيش از چنگ و چغانه و دف و ناى و مغنّيان با خود ببرند . و در شهر منادى ، ندا داد كه همهء دختران و زنان عجوزگان شهر بخارج شهر بروند .\r\nپس همگى فرمان پذيرفتند و بزرگان دولت ، متّفق شدند كه راهها زيور بندند و مشعلها و قنديلها بيفروزند و عروس را شب ، داخل شهر كنند . پس اكابر دولت و وزراء و امراء به راه اندر صف كشيدند و ملكه روى به شهر آورد . كنيزكان و خادمان در پيش رو و سپاه در يمين و يسار محمل ميآمدند و در شهر ، كس نماند ، مگر اينكه بتفرّج بدر آمدند و طبلها كوفتند و چنگ و چغانه و دف بنواختند تا به قصر برسيدند . محمل ملكه را بدر خلوتگاه بردند . ملكه بقصر اندر آمد و قصر از\r\n\r\n","description":"","footnote":"","page_name":" 371 ","page_number":419},
  {"content":"\r\n\r\nروى او روشن گشت . آنگاه ملكه بفراز تختى كه با درّ و گوهر ، مرصّع بود ، جاى گرفت و ملك نيز نزد ملكه آمد .\r\nچون ملك با او ازدواج كرد ، ملكه باردار گشت . يك ماه بعد ، ملك بر سرير سلطنت بنشست و به كار مملكت و لشكر مشغول شد . و بدينسان بود تا ملكه را ماه نهم بسر آمد و درد زادنش بگرفت . قابله‌گان حاضر شدند . حضرت مسهل الامور ، ولادت بر او آسان كرد . فرزند نرينه بزاد كه نشانهاى نيك‌بختى ازو هويدا بود . چون ملك را از ولادت فرزند نرينه آگاه كردند ، فرحناك شد و مبشر را بسى مال بداد و از غايت شادى بنزد فرزند بيامد و جبين او را ببوسيد و از پرتو جمالش در عجب شد و گفتهء شاعر را در جبين او عيان بديد :\r\n طالع عالم مبارك شد بميمون اخترى * منتظم شد سلك ملك و دين بوالا گوهرى\r\nتاج شاهى سرفرازى مىكند امروز از آنك * گردنان مملكت را دوش پيدا شد سرى\r\nاز قدوم فرّخ او آتش اعدا بمرد * مقدم او داشت گويا معجز پيغمبرى\r\nدفع يأجوج بلا و فتنه را آمد پديد * در جهان از پشت داراى جهان اسكندرى \r\nپس از آن دايه‌ها ناف او را ببريدند و تاج الملوكش نام نهادند و شير غنج و دلالش بخوراندند و در كنار سعادت و اقبالش بپروردند تا اينكه هفت ساله گشت . آنگاه ملك سليمان ، حكيمان و اديبان را فرمود كه او را علم و حكمت و خط بياموزند . سالها بآموزگارى او مشغول شدند تا آن‌كه همه فنون بياموخت .\r\nآنگاه ملك ، شجاعان و دليران بگماشت كه سوارى و تيراندازى و تيغ‌بازيش بياموزند . و اين فنون نيز همىآموخت تا چهارده ساله شد . و هرگاه از قصر بيرون شدى ، نظارگيان به دو مفتون ميشدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 372 ","page_number":420},
  {"content":"\r\n\r\n\r\nچون شب يكصد و دهم برآمد\r\nگفت : اى ملك جوان‌بخت ، تاج الملوك هر وقت كه از قصر بدر رفتى ، بسكه بديع الجمال و نكو روى بود ، نظارگيان به دو مفتون مىگشتند و در وصف شمايلش اين اشعار همىسرائيدند :\r\n كيست اين ماه منوّر كه چنين ميگذرد * تشنه جان ميدهد و ماء معين ميگذرد\r\nسرو اگر نيز تحرك كند از جاى بجاى * نتوان گفت كه نيكوتر ازين ميگذرد\r\nحور عين ميگذرد از نظر سوختگان * يا مه چارده يا لعبت چين ميگذرد\r\nكام ازو كس نگرفته است مگر باد بهار * كه بران زلف و بناگوش و جبين ميگذرد \r\nچون تاج الملوك هيجده ساله شد و خط مشكين بگرد عارضش بدميد و حسن و جمالش از خط و خال ، پيرايه بست ، بدانسان كه شاعر گويد :\r\n اى بر سمن از مشك بعمدا زده خالى * مسكين دل من هست ز حال تو بحالى\r\nحالى بجهان زارتر از حال دلم نيست * تا نيست دل‌آشوب‌تر از خال تو خالى \r\nو نيز گويد :\r\n من غلام آن خط مشكين كه گوئى مورچه * پاى مشك آلود بر برگ گل و نسرين نهاد \r\nچون سالى چند بر او بگذشت ، مردى شد زيباروى و نيكو شمايل . و ياران و دوستداران از براى او بهم رسيدند و دوستداران و نزديكانش اميد داشتند كه پس از مرگ پدر ، سلطنت برو قرار گيرد و ايشان هريك اميرى شوند . پس از آن ، دل بنخجير بست و پيوسته بنخجيرگاه رفتن . ولى پدرش شاه سليمان ميدانست كه بيابانها جاى آفت و محمل مخافت است و او را از نخجيرگاه ممانعت ميكرد . تاج الملوك ، سخن پدر نمىپذيرفت . اتفاقا روزى تاج الملوك\r\n\r\n","description":"","footnote":"","page_name":" 373 ","page_number":421},
  {"content":"\r\n\r\nبخادمان گفت توشهء ده روز برداشتند و با غلامان به نخجير شد و چهار روز در كوه و هامون همىرفتند تا بمرغزارى رسيدند . در آنجا درختان سبز و چشمه‌هاى روان و غزال بسيار ديدند . تاج الملوك با غلامان گفت دامها بگستردند . وحشيان و غزالان بسيار در دام افتادند . پس شكاريان ، سگها و يوزها بشكارها گماشتند و بازها و شاهين‌ها بينداختند و با تير از هر سو همىزدند تا اينكه نخجيرها صيد كردند . آنگاه ملك‌زاده بكنار چشمهء فرود آمد و صيدها بخش كرد و از براى ملك سليمانشاه نيز بخشى بفرستاد و آن شب در آن مكان بماندند .\r\nچون روز برآمد ، كاروانى انبوه بدانجا رسيد كه بازرگانان و غلامان و كنيزكان بكاروان اندر بودند . پس قافله بر آن آب و علف فرود آمدند . چون تاج الملوك ايشان را بديد ، به يكى از خادمان گفت كه : خبر ايشان به من آر و از ايشان باز پرس كه در اينجا از بهر چه فرود آمدند ؟ پس فرستاده بنزد ايشان رفت و خبر بازپرسيد . گفتند : ما بازرگان هستيم و از بهر آسايش درين مكان فرود آمديم و ما را اطمينان بملك سليمانشاه و پسر اوست . و دانسته‌ايم كه هركس در سامان ايشان فرود آيد ، زيانى به دو نخواهد رسيد و از هر رهگذر ، ايمن خواهد بود . و با ما پارچه‌هاى حرير و ديبا و كالاى قيمتى هست كه از براى ملكزاده تاج الملوك آورده‌ايم . پس رسول بازگشت و ملكزاده را از چگونگى آگاه كرد و آنچه از بازرگانان شنيده بود ، بازگفت . ملكزاده گفت : چون با ايشان متاعى هست كه از براى من آورده‌اند ، تا متاع نبينم ، از اينجا كوچ نكنم و به شهر اندر نشوم . آنگاه بر اسب بنشست و غلامان از چپ و راست هميرفتند تا بقافله نزديك شد . بازرگانان برخاستند و ملكزاده را ثنا گفتند و خيمهء از اطلس سرخ بر پا كردند و فرشهاى ديبا و حرير بگستردند . تاج الملوك بنشست و خادمان بخدمتش بايستادند و بازرگانان را فرمود كه آنچه كالا در بار دارند ، حاضر آورند . ايشان فرمان ملكزاده بپذيرفتند و هرچه كالاى شايسته بود ، حاضر آوردند . تاج الملوك را هرچه كه دل‌پسند افتاد ، بگرفت و قيمت بشمرد . آنگاه سوار گشته ، هميخواست كه بازگردد . چشمش بميان قافله اندر بجوانى نيكو\r\n\r\n","description":"","footnote":"","page_name":" 374 ","page_number":422},
  {"content":"\r\n\r\nشمايل افتاد كه صورتى چون قمر و جامهء فاخر دربر داشت . و لكن گونهء آن جوان از دورى دوستان ، زرد گشته بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و يازدهم برآمد\r\nگفت : اى ملك جوان‌بخت ، تاج الملوك را چشم برعنا پسرى افتاد كه گونه‌اش از دورى دوستان ، زرد گشته بود و اشك از چشمانش فرو ميريخت و اين دو بيت همىخواند :\r\n تا جدائى برگزيد آن ماه دستان ساز من * جز بگاه ناله نشنيده است كس آواز من\r\nكين او همراه من شد مهر من همراه او * ناز من دمساز او شد رنج او دمساز من \r\nچون آن جوان ، گريان‌گريان ، شعر بانجام رسانيد ، بيهوش شد . و تاج الملوك به او نظاره كرده ، در كار او شگفت ماند . چون آن پسر به هوش آمد ، بگوشهء چشم بيمار به اين سوى و آن سوى نگاه كرد و اين دو بيت بسرائيد :\r\n از غم هجر تو اى شمسهء خوبان طراز * زرد و لرزانم و تاريكم و چون تار طراز\r\nچند كوشم كه كنم راز تو پوشيده ز خلق * بفراق اندر پوشيده كجا گردد راز \r\nپس از آن فرياد بزد و بى خود بيفتاد . چون تاج الملوك حالت او را بديد ، بحيرت اندر ماند و بسوى او رفت . چون پسر ماه‌منظر به هوش آمد ، ملكزاده را ديد كه بر سر او ايستاده . پس بر پاى خاست و زمين ، بوسه داد . تاج الملوك گفت : تو چرا متاع خويش بنزد من نياوردى ؟ جوان گفت : مرا متاعى كه درخور و شايستهء ملكزاده باشد ، نبود . ملكزاده گفت : ناچار آنچه در بار دارى ، بايد بنزد من بياورى و از حال خود ، مرا آگاه گردانى . كه من ترا محزون و گريان مىبينم .\r\nاگر ترا ستمى رسيده ، ستم از تو بردارم . و اگر وام دارى ، ادا كنم . از آن‌كه مرا\r\n\r\n","description":"","footnote":"","page_name":" 375 ","page_number":423},
  {"content":"\r\n\r\nدل به حالت تو بسوخت . پس تاج الملوك فرمود كرسى از عاج و آبنوس مرصّع به درّ و گوهر بنشاندند و فرشى حرير بگستردند . تاج الملوك بكرسى بنشست و جوان را بفراز فرش ، جواز نشستن بداد و با او گفت : متاع خويشتن بنزد من آر .\r\nجوان گفت : اين سخن مفرما . كه بضاعت من شايستهء تو نيست . تاج الملوك\r\n\r\n","description":"","footnote":"","page_name":" 376 ","page_number":424},
  {"content":"\r\n\r\nگفت : ناچار بايد كه متاع ببينم . آنگاه بغلامان فرمود بىاجازهء جوان ، متاع او را بياوردند . چون جوان اين بديد ، اشك از ديدگان فرو ريخت و بناليد و اين ابيات برخواند :\r\n نه چون باد هجران بود هيچ بادى * نه چون بار فرقت بود هيچ بارى\r\nاگر هركسى طاقت هجر دارد * مرا طاقت هجر او نيست بارى\r\nچو ابر بهاران بگريم ازين غم * ز ناديدن روى رنگين بهارى \r\nپس از آن ، جوان متاع خود بگشود و يكان‌يكان و پارچه‌پارچه به تاج الملوك باز نمود . و از آن جمله ، جامهء حرير زرتارى بدر آورد كه به دو هزار دينار ارزش داشت . چون جامه بگشود ، پارچهء حرير از ميان جامه بيفتاد و در حال ، آن پارچه بگرفت و در زير زانو بنهاد و اين ابيات بخواند :\r\n تا مرا بيند بلا با كس نگيرد دوستى * تا مرا بيند هوا با كس نگردد آشنا\r\nمن بدى را نيكتر جويم كه مردم را بدى * من بلا را بيشتر خواهم كه مردم را بلا\r\nگر بلاى عاشقى بر من بلاى ايزديست * تن نهادم بر بلا و جان ببستم بر قضا \r\nتاج الملوك را عجب آمد و سبب ندانست و ازو باز پرسيد كه : اين پارچه چه بود ؟ جوان گفت : ملكزاده را با اين چه كار است ؟ ملكزاده گفت : او را به من بنما . جوان گفت : مرا ننمودن بضاعت از براى همين بود و من ياراى اينكه آن را به تو بنمايم ، ندارم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و دوازدهم برآمد\r\nگفت : اى ملك جوان‌بخت ، تاج الملوك گفت : ناچار بايد من آن پارچه بازبينم . و در ديدن اصرار كرد و بدان جوان خشم آورد . آنگاه جوان ، پارچه از\r\n\r\n","description":"","footnote":"","page_name":" 377 ","page_number":425},
  {"content":"\r\n\r\nزير زانو بدر آورده ، گريان شد و بناليد و اين ابيات بخواند :\r\n بلاى غربت و تيمار عشق و فرقت يار * شدند با من دلخسته اين سه آفت يار\r\nبشب ز حسرت آن روى چون ستارهء روز * ستاره بار دو چشمم بود ستاره شمار\r\nمرا بزارى گويد چه كارت آمد پيش * هر آن كسى كه ببيند كه من بگريم زار\r\nز دوست دورم ازين زارتر چه آيد پيش * ز بار مردم ازين صعبتر چه باشد كار \r\nچون ابيات بانجام رسانيد ، تاج الملوك گفت : ترا حالت درست نمىبينم .\r\nبازگو كه چرا از ديدن اين پارچه گريان شدى ؟ جوان چون اين بشنيد ، آهى بر كشيد و بناليده ، گفت : اى ملكزاده ، مرا طرفه حديثى و عجب حكايتى با اين پارچه و خداوند اين و با اين صورتها هست . پس پارچه باز كرد . در آن پارچه ، صورت غزالى كه با زر سرخش نگاشته بودند ، پديد شد و در برابر او صورت غزال ديگر بود كه با نقره‌اش نگاشته بودند . و در گردن آن غزالان ، طوقى زرّين مرصع بديدند . چون تاج الملوك آن نقشها بديد و صنعت بديع آنها را مشاهده كرد ، گفت : پاك است آن خدائى كه انسان را علم و صنعت آموخته . و تاج الملوك را بشنيدن حديث آن جوان ، رغبت تمام افتاد و با او گفت : حديث خود با خداوند اين غزالان بازگو .\r\nپس جوان گفت : اى ملك‌زاده ، بدان كه پدر من بازرگانى بزرگ بود و بجز من فرزندى نداشت . و مرا دختر عمى بود كه پدرش مرده و در خانهء پدر من با من پرورش يافته بود . و پيش از آن‌كه عم من بميرد ، با پدرم پيمان بسته بود كه دختر به من كابين كند . چون هر دو بزرگ شديم ، پدر و مادرم باهم يكدله شده ، گفتگو كردند كه امسال عزيزه را بعزيز كابين كنيم . و پدرم همه روز بتهيهء اسباب عيش مشغول بود . چون پدرم اسباب عيش آماده كرد و بجز نوشتن عقدنامه ، چيزى نماند ، پدرم عزيمت كرد كه پس از نماز آدينه ، صيغهء نكاح بخوانند . آنگاه نزد ياران خود رفته ، ايشان را دعوت كرد . و مادر من نيز زنان بازرگانان را دعوت كرد . چون روز آدينه شد ، خانه را فرش حرير و استبرق بگستردند و همه‌گونه\r\n\r\n","description":"","footnote":"","page_name":" 378 ","page_number":426},
  {"content":"\r\n\r\nحليه‌ها فروچيدند و عود بسوزاندند و عنبر بسائيدند و بانتظار مردم نشستند كه پس از نماز آدينه ، مردم حاضر آيند و صيغهء نكاح بخوانند . آنگاه مرا بگرمابه بردند . چون از گرمابه بدر آمدم ، جامهء فاخر كه با طيب و گلابش خوشبو كرده بودند ، به من بپوشاندند . خواستم كه بجامع رفته ، نماز بگذارم ، يكى از دوستانم بخاطر آمد . بجستجوى او باز گشتم كه او را بمجلس عيش دعوت كنم و هميگرديدم تا بكوچهء برسيدم كه هرگز آن كوچه را نديده بودم و از اثر گرمابه ، عرق از جبينم همىريخت و كويها را بوى خوش من معطر كرده بود . پس در سر كوچه ، دستارچه بفراز مصطبه گسترده ، از پى راحت بنشستم . از بس گرمى هوا ، عرق از جبين و رويم همىرفت . چون دستارچه به زير گسترده بودم ، نتوانستم عرق از دستارچه پاك كنم . خواستم كه دامن جبه را گرفته ، خوى از جبين پاك كنم ، ناگاه ديدم كه دستارچهء سفيد از بالا بر دامنم افتاد . آن دستارچه بگرفته و سر بر كردم كه ببينم دستارچه از كجاست . چشمم به چشم خداوند اين غزال افتاد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سيزدهم برآمد\r\nگفت : اى ملك جوان‌بخت ، آن جوان با تاج الملوك گفت كه : سر بر كردم تا ببينم كه دستارچه از كجاست . چشمم به چشم خداوند اين غزال افتاد كه در منظرهء غرفه نشسته بود . كه من آدمى به خوبى او نديده بودم . چون مرا ديد كه او را نظاره ميكنم ، انگشت شهادت بر لب نهاد . پس از آن ، منظره فروبست و بازگشت و آتش حسرت بر دل من بيفروخت و من حيران بودم كه او چه گفت و از آن اشارت چه قصد داشت . پس هر لحظه بغرفه نظاره كرده ، منظره را بسته ميديدم .\r\nتا شام بدانجا بودم . نه كسى ديدم و نه آوازى شنيدم . چون از ديدنش نااميد شدم ، دستارچهء آن زهره جبين را برداشته ، از جاى خود برخاستم و دستارچه بگشودم . بوى مشك و عنبر ، كوى را معطر ساخت . پس به آن سو و اين سوى\r\n\r\n","description":"","footnote":"","page_name":" 379 ","page_number":427},
  {"content":"\r\n\r\nدستارچه نگاه ميكردم كه ورقهء از آن بيفتاد . اين دو بيت در آن نوشته بود :\r\n در زلف تو آويخته دلبنديها * پيش خردت خيره خردمنديها\r\nدر دل دارم كه بندگيهات كنم * تا خود چه كنى تو از خداونديها \r\nچون دو بيتى بخواندم ، دستارچه بدست گرفته ، چشم بر او دوختم و در كنار او اين دو بيتى نوشته يافتم :\r\n اى روى تو رخشنده‌تر از قبله زردشت * هرگز نكنم مهر و وفاى تو فرامشت\r\nرخسار تو باغ است و دو زلف تو بنفشه * خواهم كه بنفشه چينم از باغ تو يك مشت \r\nو در كنار ديگر ، اين دو بيتى نوشته بودند :\r\n از روضهء حسن تو نگارى رسدم * وز مركب وصل تو غبارى رسدم\r\nگيرم كه بنزديك تو بارم ندهند * از دور نظارهء تو بارى رسدم \r\nچون اشعار را بدستارچه اندر بديدم ، آتش اشتياق در دلم شعله‌ور گشت و بعشق و وجد من بيفزود و دستارچه و ورقه بگرفتم و به خانه برگشتم . نه بدورى شكيبا بودم و نه وصل را حيله ميدانستم . سرگشته و حيران ، كوىبكوى همىآمدم تا اينكه سه يك از شب رفته بود كه به خانه درآمدم . دختر عم خود را ديدم كه نشسته و گريانست . چون مرا ديد ، سرشك از ديده پاك كرد و پيش من آمد و سبب غيبت پرسيد . و با من گفت كه : امرا و بزرگان بازرگانان ، همگى جمع آمدند و قاضى و شهود نيز حاضر شدند . طعام خورده ، زمانى بنشستند و انتظار تو كشيدند . چون از تو نوميد گشتند ، برخاسته ، هريك بخانهء خويش رفتند . و با من گفت كه : پدرت بسى خشمگين شد زيرا كه ازين ضيافت ، مالى بسيار بزيان رفت .\r\nپس از آن سبب دير كردن من باز پرسيد . من ورقه و دستارچه بدر آوردم و\r\n\r\n","description":"","footnote":"","page_name":" 380 ","page_number":428},
  {"content":"\r\n\r\nماجرى را از آغاز تا انجام بيان كردم . دختر عم من ورقه و دستارچه بگرفت و آنچه كه در آنها بود ، بخواند . سرشكش برخساره روان گشته ، اين دو بيت برخواند :\r\n منگر در بتان كه آخر كار * نگريستن گريستن آرد بار\r\nشاهدان زمانه خورد و بزرگ * ديده را گوسفند و دل را گرگ \r\nپس از آن دختر عمم با من گفت كه : خداوند دستارچه و ورقه ، با تو چه مقالت راند و چه اشارت كرد ؟ گفتم : با من سخن نگفت و اشارتى نكرد بجز اينكه انگشت بر لب نهاد و بسوى زمين اشارت كرد . پس از آن ، منظره فرو بست . تا غروب نشستم ، ديگر نديدمش . چون نا اميد شدم ، از آنجا برخاسته ، بيامدم . مرا قصه ، اين بود . ولى از تو همىخواهم كه درين قضيه ، مرا يارى كن .\r\nپس دختر عمم روى به من آورد و گفت : اى يار مهربان ، اگر تو چشم مرا بخواهى ، مضايقه نكنم و ناچار ترا و او را يارى كنم كه او نيز ترا عاشق است .\r\nبدانسان كه تو عاشق اوئى .\r\nجوان بازرگان با تاج الملوك گفت : چون اين سخن از دختر عم بشنيدم ، او را سپاس گفتم و دو روز شكيبائى پيش گرفتم و از خانه بيرون نرفتم . نخوردم و ننوشيدم و بخسبيدم . و دختر عمم مرا دلجوئى ميكرد و دلدارى هميداد و ميگفت : دل خوش دار و همت بلند كن .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهاردهم برآمد\r\nگفت : اى ملك جوان‌بخت ، آن جوان با تاج الملوك گفت : چون دو روز بسر رفت ، دختر عمم با من گفت : دل خوش دار و همت بلند كن و جامه بپوش و بسوى وعده‌گاه برو . پس دختر عمم برخاست و جامه بر من بپوشانيد و با گلابم\r\n\r\n","description":"","footnote":"","page_name":" 381 ","page_number":429},
  {"content":"\r\n\r\nمعطر ساخت . من نيز با عزيمت محكم از خانه بدر آمدم و هميرفتم تا به همان كوچه رسيدم و در آن مصطبه ، ساعتى بنشستم . كه ناگاه منظره غرفه گشوده شد .\r\nچشم من بدان لعبت پرىزاد افتاد . در حال ، بيهوش شدم . چون به هوش آمدم ، دوباره بسوى او نگريستم . باز بيهوش شدم . چون به هوش آمدم ، ديدم كه آئينه و دستارچه سرخ در دست دارد . چون مرا ديد ، به چپ و راست نظاره كرد و سر از منظره باز پس كشيده ، منظره فروبست و برفت و با من هيچ سخن نگفت و مرا حيران بگذاشت . تا هنگام عشا بدانجا ماندم . نيمهء شب بود كه به خانه باز آمدم .\r\nدختر عم خود را ديدم كه روى به ديوار آورده ، سرشك از ديده هميريزد و اين ابيات همىخواند :\r\n ز گريه مردم چشمم نشسته در خونست * ببين كه در طلبت حال مردمان چونست\r\nز مشرق سر كوى آفتاب طالع دوست * گرم طلوع كند طالعم همايونست\r\nاز آن زمان كه ز چشمم برفت يار عزيز * كنار ديده من همچو رود جيحونست \r\nچون ابيات بشنيدم ، بحزن و اندوهم بيافزود و در گوشهء خانه بيفتادم . دختر عمم قصهء مرا باز پرسيد . من سرگذشت بيان كردم . دختر عم گفت : دل قوى دار و ثابت قدم باش كه ديگران نيز بعشق گرفتار گشته ، سالها برنج و محنت دورى ، شكيبا بوده‌اند . پس از اين گونه سخنان همىگفت و دلدارى همىداد تا اينكه برخاست ، طعام بياورد و لقمه گرفته به من داد . من خوردن نتوانستم و از خواب و خور بىنصيب بودم و گونه‌ام زرد همىشد كه پيش از آن عشق نورزيده و تلخى جدائى نچشيده بودم . و همه روزه از اندوه ، رنجور و نزار ميشدم و دختر عمم نيز از اندوه من نزار ميشد و پيوسته از عشاق و دلدادگان ، افسانه همىگفت كه من شكيبا شوم . ليك هر وقت به دو مىنگريستم ، او را ميديدم كه از براى من سرشك از ديده هميريزد . و بدينسان بوديم تا پنج روز بگذشت . آنگاه دختر عمم برخاسته ، جامه‌اى برايم بياورد و گفت : بسوى پرىپيكر روان شو كه خدا\r\n\r\n","description":"","footnote":"","page_name":" 382 ","page_number":430},
  {"content":"\r\n\r\nحاجتت روا كند و ترا به مقصود برساند .\r\nپس از خانه بدر آمدم و تا سر آن كوى برفتم . تا عصر در آنجا بنشستم .\r\nآفتاب زرد شد و هنگام مغرب برسيد و شب تاريك گشت . از آن ماه‌روى ، اثرى نديدم و خبرى نشنيدم . به تنهائى خويشتن بترسيدم . برخاسته ، بيخودانه هميرفتم تا به خانه برسيدم . دختر عم خود ، عزيزه را ديدم كه يكدست بر سر و دست ديگر بر سينه گذاشته ، همىناليد و ابياتى همىخواند .\r\nچون ابيات بانجام رسانيد ، روى به من آورد و بر روى من نرم‌نرم بخنديد و با من گفت : اى پسر عم ، چرا در نزد محبوبهء خود نماندى ؟ چون سخن او بشنيدم ، پائى بر او زدم . از ايوان بيفتاد و در كنار ايوان ، ميخى بود . پيشانيش بر آن ميخ آمده ، بشكست و خون از پيشانيش روان شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و پانزدهم برآمد\r\nگفت : اى ملك جوان بخت ، آن جوان با تاج الملوك گفت كه : چون پيشانيش بميخى آمده ، بشكست و خون از جبينش روان شد ، پس خاموش گشت و هيچ سخن نگفت .\r\nبرخاسته ، كهنه بسوزانيد و به زخم جبينش بگذاشت و با دستارچه‌اش فروبست و خونى كه بر بساط ريخته بود ، پاك كرد . و اين كار كه من با او كردم ، هرگز روى نداده بود . پس نزد من آمد و بر روى من تبسّم كرد و نرم‌نرم بگفت كه : اى پسر عم ، به خدا سوگند كه من آن سخن باستهزاء تو يا باستهزاء آن حور نژاد نگفتم .\r\nسر من به درد اندر بود . اكنون از شكستن پيشانى ، جبينم سبك شد . پس مرا از كار خود آگاه كن كه امروز بر تو چگونه گذشت . من حكايت آن روز را به دو باز گفتم و گريان شدم . آنگاه با من گفت : بشارت باد ترا كه به مقصود خواهى رسيدن . زيرا كه اين كار ، علامت قبولست و سبب غيبت او آزمايش تو بوده است كه بداند كه تو در عشق او ثابت قدم و راست گوئى يا نه . تو فردا به همان جا رو و در همان جا\r\n\r\n","description":"","footnote":"","page_name":" 383 ","page_number":431},
  {"content":"\r\n\r\nبنشين ، كه هنگام شادى تو نزديك شد . الغرض ، او مرا تسلّى ميداد . ولى حزن من افزون ميگشت . پس برخاسته ، طعام حاضر كرد . من سرپائى بخوان بزدم .\r\nخوان سرنگون شد و هر ظرفى به طرفى بيفتاد . كه عاشقان را خواب و خور حرام است . پس گريان ، شكستهاى ظروف جمع آورد و طعام از بساط برچيد و در\r\n\r\n","description":"","footnote":"","page_name":" 384 ","page_number":432},
  {"content":"\r\n\r\nپهلوى من نشسته ، دلجوئى از من همىكرد . و من دعا ميكردم كه شب بانجام رسد . چون شب بپايان رسيد و روز برآمد ، من به همان محله روان گشتم و در همان كوچه ، بدان مصطبه بنشستم . كه ناگاه منظره گشوده شد و آن حوروش ، خندان‌خندان ، سر از منظره بدر آورد . سپس منظره را فروبست . و از سخن نگفتن او عشق و وجد و حزن و حيرت من افزون گشته ، با ديدهء اشك بار به خانه بازگشتم . و دختر عم را ديدم كه نشسته و رو بر ديوار كرده ، دلش از آتش حزن و اندوه و رشك همىسوزد . ولى از غايت محبت كه به من داشت ، رشك بر من آشكار نميكرد . چون او را نگاه كردم ، ديدم كه دستارچه به زخم جبين و دستارچه بر چشم فرو بسته كه چشمش از بسيارى گريستن ، دردناك شده بود . در غايت اندوه و پريشانى به اين ابيات مترنم بود :\r\n اى دلارام و دل‌آشوب و دل‌آزار پسر * عهد كرده بوفا با من و نا برده بسر\r\nغم عشق تو روانم بلب آورد بلب * درد عشق تو توانم بسر آورد بسر\r\nمن بيارايم هر روز رخان را بسرشك * تو بيارائى هر روز ميان را بكمر\r\nمن بخيلى نكنم با تو هرگز بروان * تو بخيلى چكنى با من چندين به نظر \r\nچون ابيات بانجام رسانيد ، بسوى من نگاه كرد . چون مرا ديد ، آب از ديده پاك كرده ، برخاست و بنزد من آمد . ولى از غايت وجد ، سخن گفتن نتوانست و دير زمانى خاموش بود . پس از آن با من گفت كه : مرا از آنچه اين دفعه رو داده ، آگاه كن . من واقعه به دو باز گفتم . گفت : شكيبا شو كه زمان وصل نزديكست .\r\nچون سخن دختر عم را شنيدم ، از غايت وجد فرياد زدم و با او گفتم : تا چند مرا بفريبى و بدانجا فرستى ؟ و هرگز مرا آرزو ميسّر نميشود و تفسيرات ترا درست نمىبينم . پس بخنديد و با من گفت كه : ترا صبورى همان قدر بايد كه امروز هنگام غروب شود و ظلمت شب ، جهان فرو گيرد . آن وقت بوصال برسى . تو سخن مرا راست پندار و آسوده باش . پس اين ابيات برخواند :\r\n بگذرد اين روزگار تلخ‌تر از زهر * باز يكى روزگار چون شكر آيد \r\n\r\n","description":"","footnote":"","page_name":" 385 ","page_number":433},
  {"content":"\r\n\r\n بلبل عاشق تو عمر خواه كه آخر * باغ شود سبز و سرخ گل ببر آيد\r\nصبر و ظفر هر دو دوستان قديمند * بر اثر صبر نوبت ظفر آيد \r\nپس از آن روى به من آورده ، با سخنان نرم‌نرم از من دلجوئى كرد . ولى از بيم خشم من نتوانست كه طعام حاضر آورد . و آنگاه با من گفت : بنشين تا ترا بحديث گفتن مشغول كنم . و انشاء اللّه چون شب برآيد ، مرادت برآمده خواهد شد . پس من به دو التفات نكردم و انتظار شب همىكشيدم . چون شب درآمد ، دختر عم سخت بگريست و حبّهء از مشك ناب به من داد و گفت : اى پسر عم ، اين مشك در دهان بگير . چون به نزد او به روى ، اين بيت بر وى فرو خوان :\r\n آن‌كه عشق نيكوان را بندهء فرمان شود * چون كند پيش كه يا رب از پى درمان شود \r\nپس از آن سوگندم بداد كه اين بيت نخوانم ، مگر وقت بيرون آمدن از نزد او . من سخن او را بپذيرفتم و بتاريكى شب از خانه بيرون شدم . و همىرفتم تا بباغى كه در آن كوى و نزد آن خانه بود ، برسيدم . در باغ ، گشوده يافتم . بباغ اندر شدم . از دور ، روشنائى به نظر آمد . بدان سو رفتم . جايگاهى ديدم بزرگ و خوب كه قبهء از آبنوس و عاج بدانجا بسته‌اند و قنديلى از وسط قبه آويخته‌اند و بدان جايگاه ، فرش حرير و ديبا گسترده‌اند و شمعى بزرگ بلگن زرين در زير قنديل روشن كرده‌اند . و در ميان آن جايگاه ، حوضى و در كنار حوض ، خوانى بود كه بر سر خوان ، پارچهء حرير پوشانده بودند . و در پهلوى آن خوان ، طبقى سيمين سرپوشيده بود . سر آن بگشودم ، ديدم كه گونه‌گونه ميوه‌ها در آن طبق است و قسم‌قسم رياحين بميان ميوه‌ها اندر است . پس آن مكان ، حزن و اندوه از من ببرد و نشاط بىاندازه پديد آورد . ولى در آن مكان ، هيچ آفريده نديدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 386 ","page_number":434},
  {"content":"\r\n\r\n\r\nچون شب يكصد و شانزدهم برآمد\r\nگفت : اى ملك جوان‌بخت ، آن جوان با تاج الملوك گفت كه : آن مكان بشادى من بيفزود . ولى هيچ آفريده در آنجا نيافتم و بانتظار محبوبه در آنجا بنشستم . تا اينكه دو سه ساعت از شب بگذشت و آن پريزاد نيامد . رنج گرسنگى ، مرا فرو گرفت .\r\nزيرا كه دير وقتى بود كه از شور عشق و اندوه دورى ، طعام نخورده بودم و بويهاى خوش آن خوردنيها كه بخوان اندر بود ، مرا بشوق آورد و نفس من اشتهاى چيز خوردن كرد . آنگاه پيش رفته ، سرپوش از خوان برداشتم و در وسط خوان ، طبقى ديدم زرين و در ميان طبق ، چهار مرغ بريان و در طبق ، چهار ظرف از هرگونه حلواى شيرين و ترش بود . پس پارچهء گوشت خوردم و رو بحلوا كردم . از هريك قرصه دو قرصه سه قرصه چهار قرصه خوردم و نيمى از يك مرغ بريان خوردم . پس در آن هنگام ، شكم من پر شد و بخار ، مغز مرا فرو گرفت و از بىخوابى ، رنجور بودم . سر ببالين نهاده ، بخسبيدم . خواب بر من غلبه كرد . پس از آن چيزى ندانستم . وقتى بيدار شدم كه گرمى آفتاب ، مرا همىسوخت و پارهء نمك و حبهء انگشت بر روى شكم من بود . پس بر پاى خاستم و گرد جامهء خويش بيفشاندم و به چپ و راست نگاه كردم . كسى نديدم و مكان را بىفرش يافتم و خود را بر روى خاك ، خفته ديدم . حيران و محزون گشتم و آب ديده برخسارهء من همىرفت و به كار خويش افسوس همىخوردم .\r\nپس برخاسته ، آهنگ خانه كردم . چون به خانه رسيدم ، دختر عم را ديدم كه دست بر سينه همىزند و گريان‌گريان اين ابيات همىخواند :\r\n آن بت مجلس فروز امروز اگر با ماستى * مجلس ما خرمستى كار ما زيباستى \r\n\r\n","description":"","footnote":"","page_name":" 387 ","page_number":435},
  {"content":"\r\n\r\n خفته و مست است دلدارى كه از ما غايب است * عيش ما خوش نيست بىاو كاشكى با ماستى\r\nگرچه مىخورده است و از مستى بخواب اندر شده است * هم توانستى بر ما آمدى گر خواستى \r\n\r\n","description":"","footnote":"","page_name":" 388 ","page_number":436},
  {"content":"\r\n\r\nچون مرا ديد ، برخاست . سرشك از ديده پاك كرد و روى به من آورده ، نرم‌نرم با من گفت : اى پسر عم ، تو در عيش و نوش هستى و من در فراق تو بسوز و گدازم . ولى خدا بمكافات من ترا نگيرد . پس به روى من بخنديد ، خنديدن خشمگين . و با من ملاطفت و مهربانى كرد . و گفت : مرا از ماجرا آگاه كن . پس من واقعه برو باز گفتم . تبسمى كرد ، چون تبسم كردن خشمگين‌ها . و با من گفت :\r\nدل من به درد آوردى . خوشى نبيند آن‌كه دل ترا به درد آورده . و اين زن با تو حيلتى خواهد كرد ، بزرگ . اى پسر عم ، من بر تو بسى بيم دارم . و بدانكه تفسير نمك اينست كه تو غرق خواب هستى و بدين سبب ، بس بىمزهء . دلها از تو همىرمد . بايد قدرى ملاحت پيدا كنى تا كس را به تو رغبت افتد . زيرا كه تو دعوى عشق همىكنى . و خواب بر عاشقان حرامست . و تو در دعوى خود دروغگوئى . اى پسر عم ، او نيز در دعوى محبت ، دروغگوست . زيرا كه ترا خفته ديد ، بيدار نكرد . اگر او در محبت ، صادق بودى ، بايستى كه بيدارت كند . و اما انگشت ، اشاره باينست كه خدا روى ترا سياه كند ، كه بدروغ ، دعوى محبت كردى . و تو هنوز كودكى . ترا همت به خوردن و خوابيدن مصروفست . اى پسر عم ، اين تفسير اشارتهاى اوست . و لكن خدا ترا ازو خلاص كند . چون من سخنان دختر عم را بشنيدم ، بر سر و سينه خود بزدم و گفتم : به خدا قسم كه راست گفته است . زيرا كه من خفتم و عشّاق نمىخسبند . و من خود را ستم كرده‌ام و همانا دشمن من خوردن و خفتن بوده است . پس از آن بگريستن افزودم و با دختر عمم گفتم : مرا حيلتى بياموز و بر من رحم كن . خدا ترا رحم كند . و گرنه خواهم مرد . چون دختر عمم مرا بسى دوست داشتى ،\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هفدهم برآمد\r\nگفت : اى ملك جوان‌بخت ، آن جوان با تاج الملوك گفت : دختر عمم مرا بسى دوستى\r\n\r\n","description":"","footnote":"","page_name":" 389 ","page_number":437},
  {"content":"\r\n\r\nداشتى . گفت : به چشم . بجان ، منت پذيرم . ولى اى پسر عم ، من بارها با تو گفتم كه اگر بيرون رفتن و آمدن توانستمى ، در اندك زمانى ترا به او ميرساندم . و اكنون نيز در جمع كردن ميان شما كوشش فرو نگذارم . و لكن آنچه گويم ، بپذير و پند من بنيوش و به همان مكان رو و در آنجا بنشين . چون هنگام شود ، چيزى مخور ، كه خوردن ، خواب آورد . و مبادا اينكه بخوابى . كه او بنزد تو يك ربع از شب گذشته ، بيايد . و خدا ترا از شرّ او پاس كند . چون سخنان دختر عم بشنيدم ، فرحناك شدم و از خدا همىخواستم كه شب برآيد . چون شب درآمد ، آهنگ رفتن بدان مكان كردم . دختر عمم گفت : چون او را ببينى ، بيتى را كه دوش با تو گفته بودم ، وقت بازگشتن بر او بخوان .\r\nمن خواهش او را بپذيرفتم و از خانه بدر آمده ، همىرفتم تا به آن باغ رسيدم . و بدان مكان رفتم و مكان را مانند شب پيش ، مهيا و آماده يافتم . كه در آنجا همه‌گونه چيزها از طعام و نقل و ريحان حاضر بود . پس در آن مكان بنشستم و بوى طعام بمشامم ميرسيد . بارها نفس ، مشتاق خوردن طعام گشت .\r\nولى من خوددارى كردم . تا ساعتى نيز بگذشت . پس از آن نفس ، طالب و شوق ، غالب گشت . خوددارى نتوانستم . برخاسته ، در سر خوان بنشستم و سر پوش از خوان برداشته ، ديدم چهار ظرف از چهار گونه طعام بخوان اندر است و مرغهاى بريان و ظرفهاى حلوا نيز فروچيده‌اند . من از هر طعام ، لقمهء خوردم و از حلوا آنچه توانستم ، خوردم و پارهء از مرغ بريان خوردم و از حب الرمان كه ليمو بر او آميخته بودند ، چندانكه بايد خوردم و سير گشتم . پس خواب ، مرا بگرفت . متكا به زير سر نهاده ، گفتم بر آن تكيه كنم ، ولى نخوابم . پس چشم برهم نهاده ، خفتم .\r\nوقتى بيدار شدم كه آفتاب برآمده بود و بر روى شكم خود ، قاب استخوان و پارهء پوست و تخم خرماى نارسيده ديدم . و در آن مكان ، هيچ چيز از فرش و اسباب نيافتم . گويا كه دوش هيچ در آنجا نبوده است . پس برخاسته ، آن پوست و استخوان و تخم خرما از خود دور ريختم و بيرون آمدم و خشمگين همىآمدم تا به خانه برسيدم . دختر عم خود را ديدم كه گريان و نالان ،\r\n\r\n","description":"","footnote":"","page_name":" 390 ","page_number":438},
  {"content":"\r\n\r\nاين ابيات همىخواند :\r\n كه را مهربانى نمايد نگارى * بخوشى گذارد همه روزگارى\r\nكه را يار بد مهر بدساز باشد * نباشد بكام دلش هيچ كارى\r\nمن از مهربانى دل خويش دادم * بنامهربانى و ناسازگارى\r\nتنم هر زمان بسته دارد به بندى * دلم هر زمان خسته دارد بخارى \r\nپس دختر عم را دشنام دادم و از پيش خود براندم . او سرشك از رخ پاك كرده ، پيش من آمد . اما من ازو دورى ميكردم و خويشتن را ملامت همىكردم . پس با من گفت : اى پسر عم ، گويا امشب نيز خفتهء ؟ گفتم : آرى خفتم . ولى چون بيدار گشتم ، قاب استخوان و پارهء پوست و تخم خرماى نارسيده بر روى شكم خود يافتم و ندانستم كه اين كارها از بهر چه كرده ؟ پس گريان‌گريان رو به دختر عم آورده ، گفتم كه : تفسير اين اشارتها با من بازگو و با من بگو كه چه حيله سازم و مرا درين محنت يارى كن . دختر عمم گفت : قصد او از پارهء پوست اين بوده است كه ترا تن باينجا و روان بجاى ديگرست و خود ، حاضر و دلت غايب است . و گويا قصد او اين بوده است كه خود را از عشاق مشمار . و اما تخم خرما ، اشارتست باينكه اگر تو عاشق بودى ، دل تو از آتش عشق سوخته ميشد و ترا خواب نميبرد . زيرا كه لذّت عشق را هركس بچشد ، دل او از آتش عشق ، افروخته و مانند خرما شررگون باشد . و اكنون ترا صبر ايوب بايد . پس چون سخن دختر عم را شنيدم ، آتش حزن و اندوه در دلم شرر افروخت . با خود گفتم كه : خدا خواب را از بدبختى بر من بگماشته است . پس با دختر عمم گفتم : بجان منت سوگند مىدهم كه تدبيرى كن تا من به او برسم . پس او بگريست و گفت : اى عزيز ، اى پسر عم ، مرا در دل ، هزاران سخن است . ولى نيارم گفت . امشب نيز تو بدانجا رو و لكن مخواب تا او را ببينى . مرا راى همين است ، و السّلام . من به او گفتم : انشاء اللّه نخوابم . پس دختر عمم برخاست و خوردنى بياورده و گفت : آنچه توانى اكنون بخور . پس به قدر كفايت چيز خوردم .\r\n\r\n","description":"","footnote":"","page_name":" 391 ","page_number":439},
  {"content":"\r\n\r\nچون شب درآمد ، دختر عمم برخاست و جامهء فاخر بياورده و بر من بپوشانيد و سوگندم بداد كه آن بيت فراموش نكنم و مرا از خوابيدن بسى بترسانيد . پس از آن از نزد دختر عمم بيرون رفته ، بباغ اندر شدم و در آن مكان بنشستم و چشم بصحن باغ دوختم . چون خواب بر من غلبه ميكرد ، با انگشت ، چشم خود را ميگشودم و سر خود را مىجنبانيدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و هيجدهم برآمد\r\nگفت : اى ملك جوان بخت ، آن جوان بازرگان با تاج الملوك گفت : از ترس خواب ، بانگشت ، چشم خود را همىگشودم و سر خود را همىجنبانيدم . دمبدم گرسنگى من زياد ميشد و بوى طعام ، شوق مرا به خوردن افزون ميكرد . پس برخاسته ، در سر خوان بنشستم و سرپوش برداشته و از همه‌گونه خوردنى بخوردم و بنزد طاس شربت آمده ، با خود گفتم كه يك قدح بيش نخورم . چون قدحى خوردم ، قدح دوم و سيم تا قدح دهم بنوشيدم . و مانند مردگان بيفتادم . وقتى كه به هوش آمدم ، ديدم كه آفتاب برآمده و من بيرون باغ افتاده‌ام و بر روى شكم من كارديست تند و درمى است آهنين . برخاسته ، آنها را برداشتم و به خانه بازگشتم .\r\nشنيدم كه دختر عمم مىگويد كه : من در اين خانه ، مسكين و حزينم و بجز گريه و ناله ، انيس و همدمى ندارم . چون به خانه اندر شدم ، بيفتادم و كارد و درم را بيك سوى بينداختم و بيهوش شدم . چون به هوش آمدم ، ماجرا به دو باز گفتم و از ناروائى مقصود ، آگاهش كردم . چون گريستن و حزن مرا بديد ، محزون گشت و با من گفت كه : من عاجز شدم و هرچه ترا پند مىدهم ، تو پند من نمىپذيرى و سخن من ترا سودى نمىبخشد . بارها گفتم : از خواب بر حذر باش . نشنيدى . من با او گفتم : بخاطر خدا تفسير كارد و درم بازگو . گفت : مقصود او از درم آهنين ، چشم خودش است و او سوگند ياد كرده كه بپروردگار و به چشم راست خودم\r\n\r\n","description":"","footnote":"","page_name":" 392 ","page_number":440},
  {"content":"\r\n\r\nسوگند كه اگر پس از اين بيائى و در اينجا بخوابى ، سرت از تن به اين كارد تند جدا ميكنم . و اى پسر عم ، من بر تو همىترسم و از مكر او هراسان هستم و دلم پر از اندوه است . ولى نيارم سخن گفت . اگر تو خود را چنين مىدانى كه دگر بار در آنجا نخواهى خفت ، بسوى او باز گرد . كه او را ببينى . و اگر ميدانى كه بدانجا رفته ، خواهى خفت ، چنانچه ترا عادت است ، البته مرو . كه او ترا ميكشد . پس با دختر عمم گفتم كه : چه بايد كرد ؟ به خدا سوگندت مىدهم كه مرا يارى كن و درين بليه ، مرا تنها مگذار . گفت : بجان خواهم كوشيد . و لكن اگر سخن بنيوشى و امر مرا اطاعت كنى ، مقصود حاصل شود . گفتم كه : پند تو پذيرم و حكم ترا اطاعت كنم . آنگاه گفت : وقت رفتن بگويم كه چه بايد كرد . پس دمى بعد ، بخواب رفتم . بادبزنى برداشته ، باد بر من همىزد تا هنگام غروب شد . آنگاه مرا بيدار كرد . ديدم بادبزنى در دست گرفته ، ببالين من نشسته ، گريان است . چون بيدار شدم ، سرشك از رخ پاك كرد و خوردنى بياورد . خواستم چيز نخورم .\r\nگفت : با تو نگفتم كه سخن بپذير ؟ پس من مخالفت نكرده ، خوردنى بخوردم .\r\nپس از آن شيرهء عناب بشكر آميخته به من بنوشانيد و دست مرا شسته ، با دستارچه خشك كرد و سر و روى مرا با گلاب معطر ساخت . چون ظلمت شب ، پرده بجهان بياويخت ، گفت : اى پسر عم ، همهء شب را بيدار بنشين . كه او امشب پيش تو نخواهد آمد ، مگر در آخر شب . و انشاء اللّه او را ببينى . و لكن پيغام من فراموش مكن . گفتم : پيغام تو كدام است ؟ گفت : وقت بازگشتن ، همان بيت را بخوان .\r\nپس از نزد دختر عم بيرون رفتم و بباغ رسيدم و در همان مكان نشستم .\r\nولى سير بودم و بيدار بودم . تا اينكه از شب ، يك ربع بيش نماند و گرسنگى بر من چيره شد . برخاسته ، بر سر خوان بنشستم و به قدر كفايت از همه‌گونه خوردنى بخوردم . سرم سنگين گشت . همىخواستم كه بخوابم ، آوازى از دور شنيدم .\r\nبرخاسته ، دست و دهان خويش شستم و خواب از سرم بپريد . ناگاه ديدم كه زهره جبين بيامد و ده تن كنيزكان با خود بياورد . و حلّه ديباى سبز كه از زر سرخ\r\n\r\n","description":"","footnote":"","page_name":" 393 ","page_number":441},
  {"content":"\r\n\r\nطراز داشت ، دربر كرده . و بدانسان بود كه شاعر گفته :\r\n آمد آن ماه دو هفته با قباى هفت رنگ * زلف پر بند و شكنج و چشم پر نيرنگ رنگ \r\nچون مرا ديد ، بخنديده ، گفت : چگونه خوابت نبرده ؟ اكنون كه شب را به بيدارى بسر آوردهء ، دانستم كه در دعوى عشق ، راست گوئى . زيرا كه شيوهء عاشقان ، شب بيداريست . بارى ، آن شب را به ديدار آن زيباروى در كنارش بنشستم . چنانچه شاعر گفته :\r\n دوش آرام دل و آسايش جان داشتم * چشم تا وقت سحر در روى جانان داشتم \r\nچون شب بپايان رسيد و روز برآمد ، آهنگ باز گشت كردم . مرا گرفته و گفت : مرو تا ترا از خبرى باخبر كنم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و نوزدهم برآمد\r\nگفت : اى ملك جوان‌بخت ، آن جوان با تاج الملوك گفت كه : مرا نگاه داشت و گفت :\r\nمرو تا ترا از خبرى بياگاهانم . من ايستادم . پس دستارچه گشود و همين پارچهء حرير بدر آورده ، در پيش روى من بگشود . صورت غزال را بدينسان كه هست ، درو نقش كرده يافتم . پس پارچه ازو بگرفتم و باهم پيمان بستيم كه هر شب در باغ بدان مكان رفته ، در نزد او حاضر آيم . پس از نزد او شادان بازگشتم و از غايت خرسندى ، آن يك بيت كه دختر عمم سپرده بود ، فراموش كردم . وقتى كه آن پارچهء حرير را كه صورت غزال درو بود ، به من داد ، با من گفت كه : اين كار خواهر من است . پس ازو پرسيدم كه : خواهرت چه نام دارد ؟ گفت : نامش نور الهدى است . و گفت : اين پارچه نگاه دار .\r\n\r\n","description":"","footnote":"","page_name":" 394 ","page_number":442},
  {"content":"\r\n\r\nپس او را وداع كرده ، شادان و خرم بازگشتم و بنزد دختر عمم بيامدم .\r\nچون مرا ديد ، بر پاى خاست و آب چشمش همىريخت . آنگاه روى به من آورده و گفت : وصيت بجا آوردى و شعرى كه گفته بودم ، خواندى يا نه ؟ گفتم :\r\nفراموش كردم و سبب فراموشيم همين صورت غزال است . پس پارچهء حرير به\r\n\r\n","description":"","footnote":"","page_name":" 395 ","page_number":443},
  {"content":"\r\n\r\nپيش او بينداختم . در حال ، برخاست و باز نشست و طاقت شكيبائى نياورده ، سرشك از ديده روان ساخت و گفت :\r\n كسى كس خرد رهنمونست هرگز * بگيتى ره و رسم صحبت نورزد\r\nكه صحبت نفاقى است يا اتفاقى * دل مرد دانا ازين هر دو لرزد\r\nكه خود گر نفاقيست جان را بكاهد * اگر اتفاقى بهجران نيرزد \r\nپس گفت : اى پسر عم ، اين پارچه حرير به من ببخش . من آن را به دو بخشيدم . او پارچه گرفته ، بگشود و صورت غزال در آن بديد . چون هنگام شام شد ، مرا وقت رفتن آمد . دختر عمم گفت : برو ولى هنگام بازگشتن ، همان بيت را كه نخست با تو گفته بودم و فراموش كرده بودى ، به او برخوان . گفتم : بيت بر من اعادت كن . بيت را بر من فروخواند .\r\nپس من برفتم و بباغ اندر به همان مكان برسيدم . دختر ماهروى را ديدم كه بانتظار من نشسته . چون مرا ديد ، بر پاى خاست و مرا در كنار خود بنشاند . چون بامداد شد ، آهنگ بازگشت كردم و آن بيت را بر او بخواندم . چون بشنيد ، سرشك از ديده روان ساخت و اين شعر بپاسخ برخواند :\r\n عشق را جز صابرى و سر نهفتن چاره نيست * مرد ميبايد كه اندر عاشقى اينسان شود \r\nپس من شعر او را فرا ياد گرفتم و ازين كه پيغام دختر عم خود را رسانيده بودم ، شادان گشتم . و از باغ بدر آمده ، بنزد دختر عمم بيامدم . ديدم كه خوابيده و مادرم ببالينش نشسته ، باحوال او گريانست . چون مادرم مرا بديد ، گفت : بميراد چون تو پسر عم كه دختر عم خود را به حالت ناخوش گذاشته ، از ناخوشى او نمىپرسد . پس چون دختر عمم مرا بديد ، سر از بالين برداشت و بنشست و گفت : اى عزيز ، آن يك بيت را برو خواندى يا نه ؟ گفتم : آرى ، بيت بر او خواندم . چون بيت بشنيد ، گريان شد و در جواب ، بيتى ديگر برخواند . و آن\r\n\r\n","description":"","footnote":"","page_name":" 396 ","page_number":444},
  {"content":"\r\n\r\nبيت ، مرا بخاطر اندر است . دختر عمم گفت : بيت را از براى من بخوان . من بيت برو خواندم . چون بشنيد ، سخت بگريست و اين بيت را بخواند :\r\n گر نيارد سر نهفتن ور نداند صابرى * مرد عاشق چون كند تا مشكلش آسان شود \r\nو با من گفت : چون بنزد آن پريزاد روى ، اين بيت برو بخوان . گفتم :\r\nانشاء اللّه بخوانم . پس به عادت معهود بباغ رفتم . چون خواستم باز گردم ، بيت را برو خواندم . خونابه از ديدگان فرو ريخت و اين بيت بخواند :\r\n چونكه نتواند نهفتن سرّ و كردن صابرى * ترك جان گويد بشمشير بلا قربان شود \r\nپس من بيت او را ياد گرفتم و بسوى خانه روان گشتم . چون بنزد دختر عم رسيدم ، بيهوش افتاده‌اش يافتم و مادرم ببالين او نشسته بود . چون دختر عم آواز من بشنيد ، چشم باز كرده ، گفت : اى عزيز ، بيت برو خواندى يا نه ؟ گفتم : آرى خواندم . چون بشنيد ، گريان شد و بپاسخ بيت گذشته بخواند . چون دختر عمم بيت را بشنيد ، دوباره بيهوش شد . چون به هوش آمد ، اين بيت برخواند :\r\n گوش بنهاديم و پذرفتيم و خوش داديم جان * عاشق آن بهتر كه جانش در ره جانان شود \r\nپس چون شب درآمد ، به عادت معهود بباغ رفتم . دختر قمر منظر را ديدم به انتظار من نشسته . چون آهنگ بازگشت كردم ، بيتى را كه دختر عمم گفته بود ، برو خواندم . چون بيت بشنيد ، فريادى بلند زد و آهى كشيد و گفت : به خدا سوگند كه خوانندهء اين بيت مرده است . پس گريان شد و گفت : واى بر تو . خوانندهء اين بيت از خويشان تو بود يا از بيگانگان ؟ گفتم : او مرا دختر عم است . گفت : دروغ ميگوئى . اگر او دختر عم تو بود ، ترا به دو محبت ميشد ، چنان كه او را به تو محبتست . و كشندهء او توئى . خدا ترا بكشد ، بدينسان كه تو او را كشتى . به خدا\r\n\r\n","description":"","footnote":"","page_name":" 397 ","page_number":445},
  {"content":"\r\n\r\nسوگند اگر مرا آگاه كرده بودى كه چنين دختر عمى تراست ، هرگز ترا بنزديك خود نگذاشتمى . من با او گفتم كه : خوانندهء شعر ، دختر عم منست و او همانست كه اشارات ترا به من تفسير ميكرد و اوست كه رسيدن من به تو از تدبير نيكوى اوست . دختر زهره جبين گفت : آيا مرا شناخت ؟ گفتم : آرى . گفت : از جوانى بهره نبرى ، چنان كه او را از جوانى بىبهره كردى . اكنون برو و از حالت او آگاه شو . پس من برفتم و بتشويش اندر بودم . چون بر سر كوى خود رسيدم ، آواز نوحه شنيدم . خبر باز پرسيدم . گفتند : عزيزه را در پشت در خانه ، مرده يافته‌اند .\r\nچون به خانه درآمدم و مادرم مرا بديد ، بانگ بر من زد و گفت : خدا خون او را از تو بخواهد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيستم برآمد\r\nگفت : اى ملك جوان‌بخت ، آن جوان با تاج الملوك گفت : چون به خانه رفتم و مادرم گفت خون اين بيچاره به گردن تست خدا ترا به خون او بگيرد ، پس از آن پدرم بيامد . او را كفن كرديم و جنازه‌اش را تشييع كرده ، بخاكش سپرديم و سه روز در سر قبر بوديم . پس از آن به خانه بازگشتيم . و من از بهر دختر عمم محزون بودم . مادرم رو به من آورده ، گفت : همىخواهم بدانم كه با دختر عمت چه كار كردى كه زهرهء او را بشكافتى و او را كشتى ؟ اى فرزند ، من هر وقت از سبب ناخوشى او مىپرسيدم ، مرا آگاه نميكرد و سبب با من نميگفت . تو از بهر خدا بازگو كه با او چه كردى كه او بمرد ؟ من گفتم كه : هيچ كارى با او نكردم . مادرم گفت : خدا قصاص از تو بستاند . كه آن ستم كشيده ، هيچ سخن با من نگفت و تا هنگام مردن ، كار خود را از من پوشيده داشت و از تو رضامندى هميكرد . و در ساعت مردن ، چشم باز كرده ، با من گفت : اى زن عم ، خون مرا خدا بفرزندت حلال كند و او را به خون من نگيرد كه من ازين جهان بجهان ديگر خواهم شدن . من گفتم :\r\n\r\n","description":"","footnote":"","page_name":" 398 ","page_number":446},
  {"content":"\r\n\r\nاى دختر ، اين سخنان مگو . خدا بجوانى تو ببخشد و ترا عافيت دهد . و از سبب ناخوشى او بسى پرسيدم . هيچ نگفت و تبسمى كرد و گفت : اى زن عم ، اگر پسرت بخواهد بدان مكان كه عادت اوست ، برود ، با او بگو كه هنگام بازگشتن از آن مكان ، اين دو كلمه بگويد كه : وفا ، خجسته و نيكوست و مكر ، قبيح و ناشايستست . و اينكه ميسپارم ، مهربانى است كه با او ميكنم تا اينكه در حيات و ممات با او مهربانى كرده باشم . پس از آن چيزى به من سپرد و سوگندم بداد كه آن را به تو ندهم مگر وقتى كه ببينم از براى او گريه و نوحه ميكنى . و آن چيز در نزد من است . هر وقت ترا بدان حالت ببينم ، آن را به تو خواهم داد . پس من با مادر گفتم كه : آن را به من بنما . ننمود و من از كم خردى ، از مردن دختر عم ياد نميكردم و هميخواستم كه شب و روز در نزد آن دختر باشم .\r\nپس از چهار روز ، چون شب درآمد ، بباغ رفتم و دختر را بدانجا يافتم .\r\nچون مرا ديد ، برخاسته و احوال دختر عمم باز پرسيد . گفتم كه : او بمرد و بخاكش سپرديم و چهار شب از مرگ او گذشته و اين شب پنجمين است . چون اين را بشنيد ، گريان شد و بخروشيد و گفت : با تو نگفتم كه تو او را كشتى ؟ اگر پيش از مرگ او مرا آگاه ميكردى ، من پاداش نيكوئيهاى او ميدادم . زيرا كه او با من نيكوئى كرد و ترا به من برسانيد . من اكنون بر تو ترسانم . كه بسبب مرگ او بمصيبتى گرفتار شوى . من به او گفتم كه : دختر عمم پيش از آن‌كه بميرد ، مرا بهل كرده و خون خود بر من بخشيده است . پس ، از آنچه مادرم خبر داده بود ، آگاهش كردم . گفت : چون بنزد مادر روى ، از آن چيزى كه به او سپرده باخبر باش .\r\nكه آن‌چه چيز است . من به او گفتم كه : از مادرم شنيدم دختر عمم پيش از آن‌كه بميرد ، به او وصيت كرده بود كه هر وقت كه پسرت قصد رفتن آن مكان كند كه عادت اوست ، به او بگو هنگام بازگشتن از آن مكان بگويد كه : وفا ، نكو و مكر ، قبيح است . چون اين سخن از من بشنيد ، گفت : خدا او را بيامرزد كه او ترا از من خلاص كرد . و مرا در دل بود كه آسيبى بر تو رسانم . و اكنون آسوده باش . پس مرا سخن او عجب آمد . به او گفتم : چه قصد داشتى كه به من بكنى ؟ و حال آن‌كه\r\n\r\n","description":"","footnote":"","page_name":" 399 ","page_number":447},
  {"content":"\r\n\r\nميانهء من و تو مودت و محبتست . گفت : تو به من حريص هستى و مرا دوست دارى . ولى تو خوردسالى و دلت از فنون مكر و خدعه پاك است . و مكر زنان را ندانى . اگر دختر عم تو زنده بود ، او ترا يارى ميكرد و سبب سلامت تو ميشد .\r\nچنان كه ازين ورطه ترا خلاص كرد . و اكنون ترا پند ميگويم كه از زنان برحذر باش . و باز برحذر باش كه تو مكر زنان ندانى . و آن‌كه ميدانست و اشارات ايشان تفسير ميكرد ، او از دست تو بيرون شد . مرا بيم از آنست كه بمحنتى و بليتى گرفتار آئى كه راه خلاص ندانى .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و يكم برآمد\r\nگفت : اى ملك جوان‌بخت ، آن جوان بازرگان با تاج الملوك گفت كه : دختر گفت :\r\nمرا بيم از آنست كه بمصيبتى گرفتار شوى و پس از دختر عمت ، كس نباشد كه ترا خلاص كند .\r\nهزار حيف از دختر عمت . كاش من او را پيش از مرگ مىشناختم و به نيكوئيهاى او كه با من كرده ، پاداش ميدادم . خدا او را بيامرزد كه او راز خويشتن بپوشانيد . و اگر او نبود ، تو هرگز به من نميرسيدى . و اكنون من از تو آرزوئى دارم .\r\nو آن اينست كه مرا بقبر او دلالت كنى تا او را زيارت كنم و چند بيتى بر مزار او بنويسم . من گفتم : فردا انشاء اللّه قبر ، به تو بنمايم . و او هر ساعت با من ميگفت :\r\nكاش پيش از آن‌كه دختر عمت بميرد ، مرا آگاه ميكردى . آنگاه من به او گفتم كه :\r\nمعنى آن دو كلمه كه وفا ، مليح و مكر ، قبيح است ، چه بود ؟ مرا پاسخ نداد . چون بامداد شد ، برخاسته ، بدرهء زر برداشت و به من گفت : برخيز و قبر او را به من بازنما تا او را زيارت كنم و چند بيتى بنويسم . و در مزارش قبهء بنا كنم و صدقه از براى او و ختم و خيرات دهم و اين زرها به او صرف كنم . پس من برخاستم و از پيش همىرفتم و دختر آفتاب منظر بر اثر من روان بود و به فقرا و مساكين ، صدقه همىداد و ميگفت : ثواب اين صدقه ، عزيزه راست . كه او راز خود را بپوشيد و\r\n\r\n","description":"","footnote":"","page_name":" 400 ","page_number":448},
  {"content":"\r\n\r\nعشق خود را ظاهر نكرد تا اينكه جام مرگ بنوشيد . الغرض ، آن دختر ، پيوسته از آن بدره تصدق ميكرد و ميگفت : ثواب اين صدقه ، عزيزه راست . تا بقبر برسيديم و زرها صرف شد . چون قبر را مشاهده كرد ، خود را بقبر بينداخت و سخت بگريست . پس از آن قلمى فولاد بدر آورد و بر لوح گور ، اين ابيات نوشت :\r\n رفت آن گل شكفته و در خاك شد نهان * افسرده شد ز غصهء او جمله گلستان\r\nهنگام آن‌كه شاخ شجر نم كشد ز ابر * بى آب ماند نرگس آن تازه بوستان \r\nپس از آن بگريست و برخاست . من نيز با او برخاسته ، بباغ درآمديم . با من گفت كه : به خدا سوگندت مىدهم كه پيوند از من مبر . من گفتم : بالسمع و الطاعة .\r\nو من هميشه نزد او آمد و شد ميكردم . و او با من نيكوئى ميكرد و مرا گرامى ميداشت . و پيوسته به اكل و راحت و پوشيدن جامه حرير و نازك مشغول بودم .\r\nتا اينكه فربه و درشت شدم و حزن و اندوهم برفت و دختر عمم را فراموش كردم . و تا يك سال بعيش و نوش بسر بردم .\r\nدر سر سال ، روزى بگرمابه اندر شدم . چون بيرون آمدم ، از مشك و عنبر و گلاب ، خود را معطر ساختم . و مرا از مكرهاى زمانه و گردش چرخ نفاق پيشه ، آگاهى نبود . پس چون شب تاريك شد ، شوق ديدار آن گل رخسار كردم و خواستم به همان باغ روم . ولى از بىحواسى به محله‌اى رفتم كه محله نقيبش ميگفتند . من در همان كوى ميرفتم . ناگاه پيره‌زنى پديد شد كه بدستى شمع روشن داشت و بدست ديگر ، رقعهء پيچيده .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و دوم برآمد\r\nگفت : اى ملك جوان‌بخت ، عزيز گفت كه : عجوزى بدر آمد . بدستى شمعى روشن و\r\n\r\n","description":"","footnote":"","page_name":" 401 ","page_number":449},
  {"content":"\r\n\r\nبدست ديگر ، رقعهء پيچيده داشت و همىگريست و اين دو بيتى همىخواند :\r\n ديدم بخواب دوش كه ماهى برآمدى * كز عكس روى او شب هجران سر آمدى\r\nتعبير رفت يار سفر كرده ميرسد * ايكاش هرچه زودتر از در درآمدى \r\nچون مرا ديد ، گفت : اى فرزند ، خط خواندن ميتوانى يا نه ؟ گفتم : ميتوانم .\r\nپس رقعه به من داد و گفت : اين را بخوان . من رقعه گرفته ، بگشودم و خواندم .\r\nمضمون اين بود كه : اين كتابيست از دور مانده بسوى احباب . چون عجوز اين را بشنيد ، فرحناك شد و مرا دعا گفت كه : خدا اندوه ترا ببرد ، بدينسان كه اندوه از من بردى . پس رقعه گرفت و دو گامى رفته ، بازگشت و گفت : اى خواجه ، از جوانى خود بهره‌مندى شوى . همىخواهم كه دو سه قدم تا بدر اين خانه با من بيائى كه اگر مضمون كتاب را بدانسان كه تو گفتى بايشان بگويم ، سخن من باور نكنند . دو قدم با من بيا و رقعه را بايشان بخوان . من به او گفتم : اين رقعه از كجاست ؟ گفت : اى فرزند ، اين را از نزد پسر من آوردند كه ده سالست به سفر رفته و خبر او بما نرسيده . و ما ازو نوميد بوديم و گمان ما اين بود كه مرده است .\r\nاكنون اين كتاب ازو بما رسيده . و او را خواهريست كه در زمان غيبت ، شب و روز گريان بود . من اگر با او بگويم برادرت زنده و تن درست است ، سخنم باور نكند و گويد بايد كسى در اينجا حاضر كنى كه كتاب بخواند و مرا آسوده و خرسند كند . و آن عجوز با من گفت : اى فرزند ، تو ميدانى حريصان و عاشقان ، چشم به راه سوء ظن دارند . هيچ سخن باور نكنند . تو مرا به خواندن اين كتاب بنواز و با من بيا و در پشت پرده ايستاده ، كتاب بخوان تا آن دختر هجران كشيده ، آواز تو بشنود و ترا ثواب حاصل شود . كه پيغمبر عليه السلام فرموده كه : من نفس كربة عن مكروب نفس اللّه عنه اثنين و سبعين كربة . 64 و من به تو پناه آورده‌ام . مرا نااميد باز مگردان .\r\nپس من دعوت عجوز را اجابت كردم . آنگاه عجوز از پيش و من بر اثر او اندكى برفتيم و بدر خانهء بس عالى برسيديم . من در پشت در بايستادم . عجوز با\r\n\r\n","description":"","footnote":"","page_name":" 402 ","page_number":450},
  {"content":"\r\n\r\nلغة عجميان بانگ بزد . ناگاه دخترى با نشاط و طرب بيامد . چون مرا بديد ، به زبان فصيح و عبارت شيرين گفت : اى مادر ، اينست كه از بهر خواندن كتابش آوردهء ؟\r\nعجوز گفت : آرى ، همين است . پس ماهروى ، دست درآورد كه كتاب به من دهد .\r\nمن نيز دست بردم كه كتاب ازو بگيرم و سر و شانه از در بدرون بردم . عجوز ،\r\n\r\n","description":"","footnote":"","page_name":" 403 ","page_number":451},
  {"content":"\r\n\r\nسر خود بر كمر من گذاشت و زور همىداد تا اينكه من خود را در ميان خانه ديدم . و عجوز نيز مانند برق جهنده به خانه اندر آمد و در خانه فروبست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و سيم برآمد\r\nگفت : اى ملك جوان‌بخت ، عزيز با تاج الملوك گفت كه : پيرزن ، مرا در ميان خانه افكند . خود نيز به خانه اندر آمده ، در خانه فروبست . تا اينكه هفت دهليز گذشتيم و بساحت وسيعى برسيدم كه چهار ايوان در چهار سوى داشت و بنيان آنها از مرمر و رخام بود و فرشهاى ديبا گسترده و پرده‌هاى حرير آويخته بودند و تختى از زر سرخ مرصع با زر و گوهر بدانجا بود كه ملوك را همىشايستى . دختر با من گفت :\r\nاى عزيز ، از مرگ و زندگى ، كدام يك دوست‌تر دارى ؟ گفتم : زندگى را همىخواهم . گفت : چون زندگى خواهى ، مرا بخويشتن كابين كن . گفتم : مرا ناخوش آيد كه چون توئى را به خود كابين كنم . گفت : اگر مرا تزويج كنى ، از دختر دليلهء محتاله ، سالم مانى . گفتم : دليلهء محتاله كيست ؟ بخنديد و گفت : چگونه تو او را نميشناسى ؟ كه يك سال و چهار ماه است كه همدم او هستى . خدا او را بكشد كه ازو مكاره‌تر كس بجهان اندر نيست . و او پيش از تو بسى جوانان كشته و بسى كارها كرده . ندانم در اين مدت ، چگونه ترا نكشته ؟ من چون سخنان او را شنيدم ، در شگفت ماندم و با او گفتم : اى خاتون ، تو او را از كجا شناختهء ؟ گفت : من او را خوب شناسم . ولى قصد من اينست كه تو ماجراى خود و او را با من بازگوئى تا سبب خلاصى تو از وى بر من آشكار شود . پس من سرگذشت خود را از آغاز تا انجام و حكايت دختر عمم عزيزه را به او بيان كردم . آن دختر چون از مرگ عزيزه آگاه شد ، دلش بر او بسوخت و آب از چشمانش فرو ريخت و به افسوس و حسرت ، دستها به يكديگر بسود و گفت : اى عزيز ، خدا ترا در مرگ او شكيبائى دهد . كه او سبب خلاص تو بوده است . اگر او نبودى ، دختر دليله محتاله ، ترا\r\n\r\n","description":"","footnote":"","page_name":" 404 ","page_number":452},
  {"content":"\r\n\r\nهلاك ميساخت . و من پس از اين نيز از مكرهاى او بر تو هميترسم . ولى سخن نيارم گفت . من به او گفتم كه : شدنيها شده است . ديگر چاره نيست . پس سر بجنبانيد و گفت : مانند عزيزه را نتوانى يافت . من به او گفتم كه : دختر عمم عزيزه ، هنگام مرگ ، وصيت كرده كه من دو كلمه با او بگويم و آن دو كلمه اينست كه :\r\nالوفاء مليح و الغدر قبيح .\r\nچون دختر اين سخن از من بشنيد ، گفت : اى عزيز ، به خدا سوگند كه همين ترا از او خلاص كرده و بسبب همين دو كلمه ترا نكشته است . و خدا بيامرزد دختر عم ترا كه در مرگ و زندگى ، سبب خلاص تو گشته . و به خدا سوگند كه من پيوسته آرزو ميكردم كه يك روز با تو بسر برم . ولى مقدور نميشد . مگر امروز كه بحيله ترا بدينجا آوردم . و تو اكنون خوردسالى . مكر زنان و حيلهء عجوزكان ندانى . گفتم : لا و اللّه . گفت : پس از اين دلشاد باش كه اگر دختر عم تو مرده است ، من بجاى او هستم . چون تو جوان زيبا و بديع الجمالى ، از اين سبب ، من ترا به حكم خدا و سنت پيغمبر ميخواهم بشوهرى گزينم و هرچه كه از خواسته و كالاهاى قيمتى خواسته باشى ، بهر تو آماده خواهد شد و از من ترا رنجى نرسد و هميشه ترا نان گرم و آب سرد مهيا خواهد بود . و از هر جهت تو در رفاه و خوشى بسر خواهى بود و بهيچوجه ترا اندوهى نخواهد رسيد . و از تو توقعى ندارم كه از بهر من مالى صرف نموده و يا رنجى ببرى و تنها من از تو همىخواهم كه ميان ببندى و دل قوى دارى . آنگاه با عجوز گفت : اى مادر ، هركس كه در نزد تست ، حاضرش كن . ناگاه عجوز چهار تن شهود عدول بياورد و چهار شمع روشن كرده ، بگذاشت . پس شهود به خانه اندر آمده ، مرا سلام كردند و بنشستند . دختر برخاسته ، چادر بر سر خويش افكنده و پارهء از شهود را وكيل عقد خود كرد و ايشان را گواه گرفت كه تمامت مهر گرفته‌ام و علاوه بر آن از مال پسر ، ده هزار درم بذمت منست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 405 ","page_number":453},
  {"content":"\r\n\r\n\r\nچون شب يكصد و بيست و چهارم برآمد\r\nگفت : اى ملك جوان‌بخت ، دختر ، حاضران را گواه گرفت كه تمام مهر ، قبض كرده‌ام و ده هزار درم از مال پسر بذمت منست . پس شهود ، كتاب نبشتند و مزد گرفته ، بازگشتند . در آن هنگام ، دختر گفت : بيقين بدان كه من براى تو زوجهء وفادار خواهم بود و اميدوارم كه تو هم در حق من شوهرى صميمى و پاكدل بوده باشى تا بتوانيم ساعات زندگانى را بخوشى صرف نموده و از آلام و اسقام بدور باشيم و خدا ما را فرزندان صالح و نجيبى عنايت فرمايد كه بتوانيم وقت خود را بتربيت آنها صرف نموده و با ثروت خدادادى كه مراست و هرگز زوال نخواهد پذيرفت ، عمرى را بىغم و رنج بپايان بريم . و من سعى ميكنم مانند دختر عمت براى تو ناصحى وفادار بوده و ترا از پيش آمدها بر كنار دارم .\r\nعلى الصباح خواستم بيرون روم ، آن دخترك ، خندان‌خندان پيش من آمده ، گفت : گمان من اينست كه تو مرا مانند دختر دليله محتاله انگاشتهء . ازين گمان بر حذر باش . تو اكنون به حكم كتاب و سنت ، شوى منى و به هوش باش كه اين خانه را كه تو در او هستى ، بسالى يك بار در بگشايند . برخيز ، در خانه را نظاره كن . من برخاسته ، در خانه را بسته و با ميخ آهنينش كوبيده يافتم . پس بازگشته ، با او گفتم كه : در را ميخ آهنين كوبيده‌اند . دخترك با من گفت : اى عزيز ، بنزد ما چندان آرد و برنج و ميوه و شكر و گوشت مرغان و گوسفندان هست كه سالى چند ، ما را كفايت مىكند . و در خانه ما از امشب تا سال ديگر گشوده نميشود . و من ميدانم كه درين يك سال ، ترا تن بدينجا و روان به جائى ديگر خواهد بود . من گفتم : معاذ اللّه . آنگاه خندان‌خندان با من گفت : ترا ماندن اينجا چه زيان دارد ؟ مطاوعت او كرده ، در نزد او جاى گرفتم . تا اينكه دوازده ماه بر ما بگذشت و آن پريروى از من آبستن گشته ، فرزند بزاد .\r\nچون آغاز سال نو شد ، ديدم كه در بگشودند . آرد و نان و شكر بياوردند .\r\n\r\n","description":"","footnote":"","page_name":" 406 ","page_number":454},
  {"content":"\r\n\r\nمن خواستم بيرون روم . دخترك گفت : تا هنگام شام صبر كن . تا هنگام شام بنشستم و خواستم كه بيرون روم . ترسان و هراسان بودم . كه دخترك با من گفت :\r\nبه خدا سوگند نگذارم بيرون شوى ، مگر اينكه سوگند ياد كنى كه امشب پيش از آن‌كه در بسته شود ، بازگردى . من سخن او را پذيرفته ، سوگندهاى محكم بشمشير و مصحف و طلاق ياد كردم كه بسوى او باز گردم . پس از نزد او بيرون آمده ، بباغ رفتم . در باغ را گشوده يافتم و در خشم شده ، با خود گفتم كه : من يك سالست ازين مكان غيبت كرده‌ام و اكنون كه ناگهان بدينجا آمدم ، در باغ همىبينم كه چون عادت پيش ، باز است . آيا آن دخترك به همان حالت باقى است يا نه ؟ و من ناچار پيش از آن‌كه بنزد مادر شوم ، بايد بباغ اندر شده ، از چگونگى آگاه شوم . پس وقت عشا بود كه بباغ رفتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و پنجم برآمد\r\nگفت : اى ملك جوان‌بخت ، آن جوان با تاج الملوك گفت : پس از آن بباغ درآمده ، هميرفتم تا به آن مكان برسيدم . ديدم كه دختر ، دليله محتاله نشسته و سر به زانو نهاده و گونه‌اش زرد گشته و چشمانش از غايت گريستن ، دردناك شده . و چون مرا ديد ، گفت : الحمد للّه على السلامة . و خواست برخيزد . از بس فرحناكى ، بيفتاد . من ازو شرمگين گشتم و سر به زير افكندم و پيش رفته ، با او گفتم : چگونه دانستى كه من درين ساعت خواهم آمد كه بانتظار من نشستى ؟ گفت : مرا از آمدنت آگاهى نبود . ولى به خدا سوگند كه يك سالست لذت خواب نچشيده‌ام . و از آن روز كه تو از پيش من برفتى و وعده كردى كه هنگام شام بازگردى ، من تا اكنون هر شب بانتظار تو نشسته‌ام . و عاشق چنين بايد . اكنون هميخواهم كه حكايت با من بازگوئى و از سبب غيبت درين يك سال مرا آگاه كنى . من سرگذشت باز گفتم .\r\nچون دانست كه من دختر ديگر بزنى آورده‌ام ، رنگش پريدن گرفت . پس\r\n\r\n","description":"","footnote":"","page_name":" 407 ","page_number":455},
  {"content":"\r\n\r\nبه او گفتم كه : من امشب آمده‌ام كه پيش از صباح بروم . گفت : آن‌كه ترا شوهر خود كرد و با حيله ، يك سال ترا بزندان نگاه داشت ، بس نبود كه ترا بطلاق سوگند داد كه پيش از صباح بسوى او باز گردى ؟ و بر خود هموار نكرد كه در نزد من و مادرت يك شب بمانى ؟ پس چگونه بوده است حالت آن‌كه يك سال ازو دور بودى ؟ ولى خدا بيامرزد دختر عم تو عزيزه را كه آنچه به دو گذشت ، به كسى نگذشت . و بر آنچه او صبر كرد ، هيچكس صبر نكرد و بجور و ستم بمرد . و گفت : آن روز كه تو از پيش من رفتى ، گمان من اين بود كه به زودى بنزد من باز آئى . و گرنه ترا رها نميكردم و ميتوانستم كه ترا در زندان كنم و يا هلاك سازم . پس از آن در خشم شد و غضب آلود ، مرا نگاه كرد . چون در آن حالتش بديدم ، بترسيدم و اندامم همىلرزيد . آنگاه گفت : چون تو خداوند زن و فرزند گشتى ، شايستهء معاشرت من نيستى . به خدا سوگند كه او را بديدار تو حسرت گذارم و چنان كنم كه نه مرا باشى و نه او را . پس بانگ بر زده ، ده تن از كنيزكان حاضر شدند و مرا به زمين انداختند و دخترك نيز برخاسته ، كاردى بگرفت و با من گفت : ترا چون گوسفندان ذبح كنم تا بمكافات بديها كه با دختر عمت كردهء برسى . چون خويشتن را بدست كنيزكان ، گرفتار و روى خود را بر خاك مذلت و كارد اندر دست او يافتم ، مرگ را معاينه ديدم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و ششم برآمد\r\nگفت : اى ملك جوان‌بخت ، عزيز گفت : چون خود را در آن حالت يافتم ، مرگ را معاينه ديدم . هرچه استغاثه و تظلم كردم ، به بىرحميش بيفزود و فرمود كنيزكان ، مرا بازوان ببستند و بر پشت بينداختند . و آن دخترك با دو كنيزك برخاسته ، بفرمود مرا چندان بزدند كه از خويشتن برفتم . چون بخويش آمدم ، با خود گفتم كه : مذبوح گشتن از براى من آسانتر است ازين گونه آزارها و رنجها . و سخن\r\n\r\n","description":"","footnote":"","page_name":" 408 ","page_number":456},
  {"content":"\r\n\r\nدختر عمم مرا بخاطر آمد كه با من گفته بود : خدا ترا از شرّ او نگاه دارد . پس بناليدم و بگريستم و آن دخترك ، كارد را تند كرده ، بكنيزكان گفت مرا نزديك او برند . در آن وقت ، خدا به من الهام كرد و آن دو كلمه كه دختر عمم مرا آموخته بود ، به دو گفتم كه : الوفا مليح و الغدر قبيح . چون اين را بشنيد ، بانگ زد و بخروشيد و گفت : اى عزيزه ، خدا ترا بيامرزد كه پسر عمت را در حيات و ممات نجات دادى . پس از آن با من گفت : به خدا سوگند كه بسبب اين دو كلمه از دست من خلاص يافتى . لكن بايد در تو نشانهء بگذارم و دل آن پليدك كه ترا از من پوشيده و پنهان داشته بود ، بسوزانم . آنگاه بانگ بغلامان زد و فرمود كه پاى مرا با ريسمان بستند و دستهاى مرا محكم گرفتند و مرا با بىرحمى ، خواجه كردند .\r\nمن بى خود افتادم . چون به خود آمدم ، گفت : اكنون بنزد آن كس رو كه ترا شوى خود گرفته و از اينكه در پيش من بمانى ، مضايقه ميكرد . خدا بيامرزد دختر عم تو عزيزه را كه ترا نجات داد . اگر اين دو كلمه را نگفته بودى ، ترا ميكشتم . و الحال بنزد آن كس رو كه ترا هميخواست . اكنون مرا به تو حاجتى نمانده . پس پاى بر من بزد . من برخاستم و راه رفتن نميتوانستم . اندك‌اندك برفتم و بدر خانه برسيدم . در را گشوده يافتم و به خانه اندر شدم . زن من بيامد . مرا برداشته ، بغرفه برد . با خبر شد كه با من چه كرده‌اند . پس من بخفتم . چون بيدار شدم ، خويشتن بدر باغ ، افتاده يافتم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و هفتم برآمد\r\nگفت : اى ملك جوان‌بخت ، عزيز گفت : چون بيدار شدم ، خود را بدر باغ ، افتاده ديدم . برخاسته ، اندك‌اندك برفتم تا به خانه خود برسيدم . مادرم را ديدم كه گريانست . پس نزديك رفته ، خود را در آغوش او انداختم . مرا ديد كه تندرست نيستم و گونه‌ام زرد گشته . مرا دختر عمم عزيزه و نيكوئيهاى او بخاطر افتاد . برو\r\n\r\n","description":"","footnote":"","page_name":" 409 ","page_number":457},
  {"content":"\r\n\r\nبگريستم و مادرم نيز گريان شد و با من گفت : اى فرزند ، پدرت بمرد . من در خشم شدم و بگريستم . تا از خود برفتم . چون به خود آمدم ، بجاى دختر عم بنگريستم . دوباره بگريستم و پيوسته همىگريستم و همىناليدم تا نيمهء شب شد .\r\nآنگه مادرم به من گفت كه : ده روز است پدرت وفات كرده . با او گفتم : بجز دختر عمم ، هيچكس مرا به خيال نيست . و بدانچه به من رسيد ، سزاوارم . كه او مرا دوست ميداشت . ولى من ازو دست برداشتم . مادرم گفت : ترا چه رسيده ؟ پس سرگذشت را بيان كردم و آنچه بر من رفته بود ، بازگفتم . مادرم ساعتى بگريست .\r\nپس از آن برخاسته ، خوردنى حاضر آورد . كمى از آن بخوردم و قصه خود را دوباره با مادرم بگفتم . الحمد للّه على السلامة ، حمد خدا را كه ترا بدينسان گذاشت و ترا نكشت . آنگاه مادرم بمعالجه مشغول شد تا اينكه از مرض خلاص يافتم و تندرست شدم . و مادرم گفت : اى فرزند ، اكنون وديعتى كه دختر عمت به من سپرده بود ، از براى تو بيرون آوردم . كه آن از آن تست و دختر عمت مرا سوگند داده بود كه آن را به تو ندهم ، مگر وقتى كه ببينم تو او را ياد هميكنى و از بهر او محزونى و علاقه خود را از همه كس بريدهء . و اكنون اين خصلتها در تو پديد است . پس برخاسته ، صندوق را باز كرد و اين پارچه را كه صورت غزال اندر اوست و نخست آن را من به دختر عمم داده بودم ، بدر آورد . چون آن را بگرفتم ، اين ابيات را در آن نبشته يافتم :\r\n گمان نبرده بدم من كه تو به اين زودى * صبوروار ببندى ز ياد بنده دهن\r\nهنوز نرگس سيراب من نديده جهان * هنوز سوسن آزاد من نديده چمن\r\nبه خاك تيره سپردى مرا به خاك اجل * بدل گزيدى كمتر كسى ز من بر من\r\nكنار پر گل من رفته در كنار زمين * تو در كنار سمن سينه‌گان سيمين تن\r\nنه كس بيارد روزى ز روزگارم ياد * نه كس بگيرد روزى مرا به پيرامن \r\nچون اين ابيات بخواندم ، سخت بگريستم و طپانچه بر روى خود زدم .\r\nديدم كه از ميان آن پارچه ، رقعهء بيفتاد . رقعه برداشته ، بگشودمش . در آن رقعه\r\n\r\n","description":"","footnote":"","page_name":" 410 ","page_number":458},
  {"content":"\r\n\r\nنبشته بود كه : اى پسر عم ، بدان كه من خون خود بر تو حلال كردم و اميدوارم كه ميانه تو و محبوبه‌ات سازگار آيد . لكن هر وقت كه ترا از دختر دليلهء محتاله ، آسيبى رسد ، ديگر بسوى او و بسوى ديگرى باز مگرد و بر محنت شكيبا شو . و بدان كه ترا اجل فرا نرسيده بود ، و گرنه پيش از اين هلاك ميشدى . ولى حمد خداى را كه مرگ مرا پيش از مرگ تو كرد . و تو اين پارچه را كه صورت غزال در اوست ، نگاه دار . و تفريط مكن . كه اين صورت در ايام غيبت تو ، مرا مونس بود .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و بيست و هشتم برآمد\r\nگفت : اى ملك جوان بخت ، عزيز گفت : نوشته بود اين صورت را تفريط مكن . كه در زمان غيبت تو مرا مونس بود و ترا به خدا سوگند مىدهم كه اگر بمصوّر اين صورت برسى ، ازو دورى كن و مگذار كه بر تو نزديك شود و او را تزويج مكن و بجز او بزنان ديگر نيز نزديك مشو . و بدان كه مصور اين صورت در هر سال ، تمثال خود تصوير كند و بشهرهاى دور بفرستد تا اينكه خبر او به همه جا برسد و حسن صنعتش در آفاق منتشر شود . چون اين پارچه كه صورت غزال اندر اوست بر محبوبهء تو دختر محتاله برسيد ، او صورت را بمردمان همىنمود و ميگفت مرا خواهريست كه اين تمثال ، تصوير كند . و دختر دليله درين قول ، كاذبست . خدا پردهء او را به درد . و من اين وصيت نگذاشتم ، مگر اينكه دانستم كه پس از من دنيا بر تو تنگ شود و بسا مىشود كه غربت اختيار كنى و شهرها بگردى و خداوند صورت را شنيده ، بديدارش آرزومند شوى . بدان كه مصور اين صورت ، دختر ملك جزيره‌هاى كافور است . پس چون اين ورقه خواندم و مضمون بدانستم ، بگريستم و مادرم بگريه من بگريست و پيوسته بورقه نگاه كرده ، هميگريستم تا هنگام شام رسيد . و شبانه روز تا يك سال بگريستم .\r\n\r\n","description":"","footnote":"","page_name":" 411 ","page_number":459},
  {"content":"\r\n\r\nچون سال به آخر رسيد ، همين بازرگانان بار سفر بستند . از مادرم اشارت رفت كه با ايشان سفر كنم ، شايد اندوه من برود و دو سه سال با ايشان شهرها بگردم تا مرا دل بگشايد . من نيز اشارت مادر بپذيرفتم و سفر را آماده گشته ، با همين قافله سفر كردم . ولى آب چشمم هرگز خشك نميشود و بهر منزل كه فرود آيم ، اين صورتها باز كرده ، همىنگرم و دختر عمم را بخاطر آورده ، همىنالم .\r\nكه او مرا دوست داشت و از ستم و جور من هلاك شد . و من به او جز بدى نكردم و او با من جز خوبى نكرد . هر وقت كه اين قافله باز گردند ، من نيز با ايشان باز گردم . و اكنون مدت يك سالست كه در سفرم و بحزن و اندوهم همىافزايد . و سبب افزايش اندوهم اينست كه من بهشت جزيره كافور و قلعه بلور بگشتم و حاكم آن جزاير ، ملك شهرمان نام داشت و او را دخترى بود دنيا نام . با من گفتند كه او مصوّر صورت اين غزالانست و همين صورتها كه تو دارى از صنعت او پديد گشته . چون اين را بدانستم ، اندوه و حزنم افزون شد و در بحر فكر و حيرت غرق گشتم و بر خويشتن بگريستم از آن‌كه ديگر نمىتوانستم با زنى ازدواج كنم . اى پادشاه‌زاده از روزى كه از جزاير كافور دور گشته‌ام ، مرا خاطر ، ناشاد و ديده ، گريانست . نميدانم با اين حالت به شهر خويش توانم رسيد كه در نزد مادر بميرم يا نه ؟ كه از زندگى بسيار سير گشته‌ام . پس بناليد و به صورت غزال نگاه كرده و سرشك برخساره فرو ريخت و اين دو بيت برخواند .\r\n نه روز و نه روزگار و نه وقت و نه حال * نه كفر و نه اسلام و نه كردار و نه مال\r\nنه رنج و نه راحت و نه هجر و نه وصال * بگرفت مرا ز عمر بيهوده ملال \r\nتاج الملوك از شنيدن قصهء آن جوان در شگفت ماند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 412 ","page_number":460},
  {"content":"\r\n\r\n\r\nچون شب يكصد و بيست و نهم برآمد\r\nگفت : اى ملك جوان‌بخت ، تاج الملوك چون قصهء آن جوان بشنيد ، در شگفت ماند . با جوان گفت : به خدا سوگند ، آنچه بر تو گذشته ، به ديگرى نگذشته . و لكن قصد من اينست كه از تو چيزى را بپرسم . عزيز گفت : اى ملك‌زاده ، چه خواهى پرسيد ؟\r\nتاج الملوك گفت : هميخواهم كه با من بازگوئى كه چگونه به دخترى كه اين صورت نگاشته بود ، برسيدى ؟ گفت : اى ملك‌زاده ، من بحيلتى به دو راه يافتم . و آن حيله اين بود كه چون قافله به شهر آن دختر برسيد ، من از ميان قافله بيرون رفته ، بباغ اندر همىگشتم تا بباغ مجللى رسيدم كه باغبان آن باغ ، شيخى كهن سال بود . به آن شيخ گفتم كه : اين باغ از آن كيست ؟ گفت : دختر ملك ، ملكه دنيا راست . و هر هفته بدين مكان ميآيد و تفرج مىكند . بشيخ گفتم : مرا بنواز و بگذار كه ساعتى درين باغ بنشينم تا دختر ملك بگذرد و بيك نظر درو بنگرم .\r\nشيخ گفت : مضايقه نكنم . چون سخن شيخ باغبان بشنيدم ، درمى چند به دو دادم و گفتم كه خوردنى بخرد . چون درمها بستد ، فرحناك شد . شيخ بباغ اندر با من تفرج هميكرد تا اينكه بجايگاهى رسيديم ، بس خرّم . هرگونه ميوه حاضر آورد و گفت : اينجا بنشين تا بازگردم . پس ساعتى برفت . چون بازگشت ، برّه بريان بياورد و خوردنى بخورديم . ولى دلم آرزومند ديدار دختر ملك بود كه ناگاه در بگشود . شيخ گفت : برخيز و پنهان شو . پس من برخاسته ، پنهان شدم . ديدم كه خواجه‌سرايان زنگى از در درآمدند و گفتند : اى شيخ ، كس بباغ اندر هست يا نه ؟ شيخ گفت : لا و اللّه . پس خواجه‌سرا گفت : در را ببند . شيخ باغبان ، در را ببست . كه دنيا چون آفتاب از افق دريچه بدر آمد . چون او را بديدم ، عقلم برفت . پس ساعتى تفرج كرده ، بيرون رفت و دريچه ببستند . من نيز از باغ بيرون شدم و قصد منزل خود كردم و دانستم كه به او نتوانم رسيد . او دختر ملك است ، من بازرگان‌زاده . خاصه اينكه من چون زنان هستم . پس چون ياران ، رحيل را\r\n\r\n","description":"","footnote":"","page_name":" 413 ","page_number":461},
  {"content":"\r\n\r\nآماده گشتند . با ايشان سفر كردم و قصد اين شهر داشتيم . چون به اين مكان برسيديم ، با تو جمع آمديم . و مرا سرگذشت ، اين بود ، و السلام .\r\nچون تاج الملوك اين سخن بشنيد ، دلش بمحبت دنيا مشغول شد . پس بر اسب خود سوار گشته ، عزيز را با خود برداشت و به شهر پدر بازگشت . و از براى عزيز ، جداگانه جائى مهيا ساخت و ما يحتاج در نزد او فراهم آورده ، خود بقصر رفت . ولى آب از ديدگانش هميريخت و بدين حال بود تا اينكه پدرش بنزد او بيامد و گونه او را متغير يافت و دانست كه محزون و اندوهناكست . به او گفت : اى فرزند ، حال خود بازگو و ماجرا بيان كن . تاج الملوك ، قصه دنيا ، دختر ملك جزاير را از آغاز تا بانجام باز گفت و پدر را از عشق خويش آگاه كرد . ملك گفت : اى فرزند ، پدر او از پادشاهان است و شهر او از ما دور است . از خيال او درگذر و بقصر مادر خود رو .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سىام برآمد\r\nگفت : اى ملك جوان‌بخت ، وزير دندان با ضوء المكان گفت كه پدر تاج الملوك گفت :\r\nاى فرزند ، تو بقصر مادر رو كه بدانجا پانصد تن از كنيزكان ماهروى هستند . هركدام كه ترا دلپذير آيد ، او را بگير . و اگر هيچكدام نپسندى ، دخترى از دختران ملوك را به تو خطبه كنم كه از دنيا نيكوتر باشد . تاج الملوك گفت : اى پدر ، بجز او كس نميخواهم و او همينست كه صورت اين غزال نگاشته . من از وى ناگزيرم . يا او مرا بايد و يا راه بيابان پيش گرفته ، خود را هلاك سازم . پدر گفت : اى فرزند ، مرا مهلت ده تا رسول بنزد پدرش فرستاده ، خواستگارى كنم و ترا به مقصود رسانم .\r\nچنان كه در خواستگارى مادرت بدينسان كردم . و هرگاه پدر او راضى نشود ، مملكت او را بتزلزل آورم و از بهر او چندان سپاه بيرون كنم كه آغاز سپاه به شهر او و انجامش در شهر من باشد . پس از آن ملك ، آن جوان عزيز نام را حاضر\r\n\r\n","description":"","footnote":"","page_name":" 414 ","page_number":462},
  {"content":"\r\n\r\nآورد و گفت : اى فرزند ، تو راه جزاير كافور را ميشناسى ؟ عزيز گفت : آرى .\r\nملك گفت : هميخواهم كه با وزير من سفر كنى . عزيز فرمان بپذيرفت . ملك ، وزير را بخواست و گفت : در كار تاج الملوك تدبير كن و بجزاير كافور رفته ، دختر ملك جزاير كافور را خواستگارى كن . وزير بفرمان بشتافت . پس تاج الملوك به منزل خود بازگشت و ناخوشى و اندوه و حسرت او بيفزود . و چون ظلمت شب ، جهان بگرفت ، تاج الملوك ، اين ابيات را خواند :\r\n من كيم كانديشهء تو يك نفس باشد مرا * يا تمنى وصال چون تو كس باشد مرا\r\nهر زمان دل را باميد وصالت خوش كنم * باز گويم نه چه جاى اين هوس باشد مرا\r\nچون خيال خاك پايت را نبيند چشم من * بر وصال تو كى دست‌رس باشد مرا \r\nچون اين ابيات بانجام رسانيد ، از خويشتن بى خبر شد و به خود نيامد ، مگر هنگام بامداد . چون بامداد شد ، پدرش نزد او آمده ، ديد كه زردى گونه‌اش افزون گشته . بوعدهء وصل محبوبه ، دلجوئيش كرد . آنگاه عزيز را با وزير و هديه‌ها بفرستاد . ايشان چند شبانه روز برفتند و بجزاير كافور نزديك شدند . در كنار نهرى فرود آمدند . وزير ، رسولى بنزد ملك روان ساخت . پس از چند ساعت ، وزير ملك شهرمان با اميران و حاجبان باستقبال وزير آمدند و در يك فرسنگى شهر ملاقات كردند و هميرفتند تا اينكه بنزد ملك شهرمان رسيدند و هدايا بگذراندند . و چهار روز در آن شهر بماندند . روز پنجم ، وزير با عزيز نزد ملك رفتند . در پيش روى ملك ايستاده ، خبر باز گفتند و سبب آمدن بيان كردند .\r\nملك حيران شد و جواب گفتن نتوانست . از آن‌كه دختر او شوهر دوست نداشتى . ساعتى سر به زير افكنده ، پس از آن سر بركرد و بيكى از خادمان گفت كه : نزد ملكه دنيا رو و از آنچه شنيدى ، او را آگاه كن و قصد وزير را با او بگو .\r\nپس خادم برخاست و ساعتى برفت . پس از آن بنزد ملك بازگشت و گفت : اى ملك جهان ، چون شنيده با دنيا باز گفتم و از سبب آمدن وزير آگاهش كردم ، سخت خشمناك شد و هميخواست كه مرا بيازارد . من بگريختم و او با من گفت\r\n\r\n","description":"","footnote":"","page_name":" 415 ","page_number":463},
  {"content":"\r\n\r\nكه : اگر بىرضامندى ، مرا به شوهر دهد ، آن كس را كه شوهر منش كرده‌اند ، بكشم . پس ملك ، روى بوزير و عزيز آورده ، گفت : سلام من بملك برسانيد و او را ازين قصه باخبر كنيد و بگوئيد كه دختر من ، شوى گرفتن دوست نميدارد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و يكم برآمد\r\nگفت : اى ملك جوان‌بخت ، ملك شهرمان با وزير و عزيز گفت : آنچه شنيديد با ملك باز گوئيد كه دختر من شوى گرفتن دوست نميدارد . پس وزير و همراهانش نارسيده به مقصود باز گشتند و پيوسته مسافر بودند تا نزد ملك رسيدند و ماجرا باز گفتند .\r\nدر حال ، ملك ، اميران سپاه را فرمود كه لشكر براى جنگ با خبر كنند . وزير گفت : اين كار مكن كه ملك شهرمان گناه ندارد . بلكه امتناع و استيحاش از دختر اوست . زيرا كه دختر چون نام شوى بشنيد ، پدر را پيغام فرستاد كه اگر بىرضامندى من مرا به شوهر دهى ، نخست شوى را بكشم و بعد از آن خويشتن را هلاك سازم . ملك از وزير چون اين بشنيد ، بتاج الملوك بترسيد و گفت : هرگاه جنگ كنم و بملك شهرمان چيره شوم ، دنيا ، خود را هلاك خواهد ساخت . پس ملك ، تاج الملوك را از حقيقت حال آگاه ساخت . چون تاج الملوك چگونگى بدانست ، با پدر گفت كه : من از دختر ملك شهرمان ، شكيبا نتوانم بود . من خود به شهر او روم و در وصال او بكوشم و بجز اين نخواهم كرد ، اگرچه بميرم . پدرم گفت : چگونه بدان سوى خواهى رفت ؟ گفت : بهيئت بازرگانان خواهم رفت .\r\nملك گفت : چون از رفتن ناگزير هستى ، وزير و عزيز را نيز با خود ببر . پس ملك از خزانه ، مال بدر آورد و از براى تاج الملوك ، صد هزار دينار بضاعت بازرگانى مهيا ساخت . چون شب درآمد ، تاج الملوك را خاطر ، حزين و ناشاد بود و خواب و خور به دو گوارا نميشد و در بحر فكر ، غريق گشته ، در آرزوى محبوبه هميگريست و اين ابيات ميخواند :\r\n\r\n","description":"","footnote":"","page_name":" 416 ","page_number":464},
  {"content":"\r\n\r\n اى غايب از نظر به خدا ميسپارمت * جانم بسوختى و بدل دوست دارمت\r\nگر بايدم شدن سوى هاروت بابلى * صد گونه ساحرى بكنم تا بيارمت\r\nميگريم و مرادم ازين چشم اشكبار * تخم محبتست كه در دل بكارمت \r\nو عزيز ، دختر عم خود ، عزيزه را ياد كرده ، هميگريست . تا بامداد هر دو گريان بودند . پس از آن تاج الملوك ، لباس سفر پوشيده ، بنزد مادر برفت .\r\nمادرش از حال او پرسيد . تاج الملوك ، چگونگى با مادر بازگفت . مادر نيز پنجاه هزار دينار به او داد و باهم وداع كردند . و تاج الملوك از نزد مادر بدر آمد و بنزد پدر برفت و اجازه رحيل خواست . ملك ، جوازش بداد و پنجاه هزار دينار زر او را عطا فرمود و امر كرد در خارج شهر ، خيمه برافراشتند . دو روز در آنجا بماندند . روز سيم روان شدند .\r\nو تاج الملوك با عزيز همدم بود و با او گفت : اى برادر ، مرا از تو طاقت جدائى نيست . عزيز گفت : من نيز چنينم و دوست دارم كه در پاى تو بميرم . ولى اى برادر ، دلم از بهر مادر ، غمين است . تاج الملوك گفت : چون به مقصود برسيم ، انجام كارها نيكو شود . وزير ، تاج الملوك را بشكيبائى ترغيب ميكرد و عزيز ، اشعار براى او همىسرائيد و از تاريخ و حكايات عجيبه ، او را حديث ميگفت . و دو ماه شبانه روز همىرفتند تا به شهر محبوبه نزديك شدند . تاج الملوك را حزن و اندوه برفت و شادمان گشت . پس در هيئت بازرگانان به شهر درآمدند . در كاروانسرائى بزرگ كه منزلگاه بازرگانان بود ، رسيدند . تاج الملوك از عزيز پرسيد كه : منزلگاه بازرگانان همينجاست ؟ عزيز گفت : آرى . و لكن اينجا نه آنجاست كه من فرود آمده بودم و اينجا از آنجا بهتر است . پس اشتران بدانجا خواباندند و بارها انداختند و هرچه داشتند ، بحجره جمع آوردند .\r\nوزير بفرمود خانهء وسيع از بهر ايشان كرايه كردند و خودشان در آن خانه جاى گرفتند . وزير با عزيز در كار تاج الملوك بتدبير بنشستند و حيله هميكردند .\r\nولى تاج الملوك ، حيران بود . پس وزير را تدبير چنان شد كه در چارسوى\r\n\r\n","description":"","footnote":"","page_name":" 417 ","page_number":465},
  {"content":"\r\n\r\nبزّازان ، دكانى از براى تاج الملوك بگشايد . پس روى بتاج الملوك و عزيز آورده ، گفت : اگر ما بدين حالت بنشينيم ، به مقصود نتوانيم رسيد . مرا فكرى بخاطر رسيده و شايد كه صلاح در آن باشد و ما را به مقصود برساند . تاج الملوك و عزيز با وزير گفتند : آنچه را تو صلاح دانى ، مصلحت همانست . اشارت كن .\r\nوزير گفت : خوبست دكه بزّازى از براى تو بگشائيم و تو بيع و شرا بنشينى . از آن كه خاص و عام را بدكه بزاز گذار افتد . چون تو بدانجا نشينى ، كار تو انشاء اللّه نيكو شود . خاصه كه تو صورت زيبا و شمايل بديع دارى . و لكن عزيز را پيوسته با خود داشته باش و درون دكانش جاى ده . تاج الملوك چون سخن وزير بشنيد ، تدبيرش پسند افتاد . همان ساعت ، تاج الملوك لباس بازرگانان را از بقچه بدر آورده بپوشيد و برخاسته ، هميرفت . و خادمان از پى او روان بودند . بيكى از خادمان ، هزار دينار بداد كه اسباب دكان بخرد و خودشان برفتند و ببازار بزّازان رسيدند .\r\nبازرگانان چون تاج الملوك را بديدند و حسن و جمال او را مشاهده كردند ، ايشان را عقول ، حيران شد و گفتند : مگر رضوان ، سراچهء فردوس برگشاد كه اين حوروش بساحت جهان بخراميد ؟ يكى ميگفت :\r\n اين بو العجبى و چشم بندى در صنعت سامرى نديدم * لعلى چو لب شكر فشانش در دكه گوهرى نديدم \r\nو يكى ديگر هميگفت :\r\n ماه چنين كس نديد خوش سخن و خوش خرام * ماه مبارك طلوع سرو قيامت قيام\r\nسرو در آيد ز پاى گر تو بجنبى ز جاى * ماه بيفتد به زير گر تو برآئى ز بام \r\nو در آن ميان مرد كهن سالى بود . بجانب او نگريسته ، گفت :\r\n\r\n","description":"","footnote":"","page_name":" 418 ","page_number":466},
  {"content":"\r\n\r\n چشم بدت دور اى بديع شمايل * يار من و شمع جمع و شاه قبايل\r\nجلوه كنان ميروى و باز نيائى * سرو نباشد بدين صفت متمايل\r\nهر صفتى را دليل معرفتى هست * روى تو بر قدرت خداست دلايل \r\nپس ايشان به منزل شيخ سوق رفتند . شيخ سوق بر پاى خاست و ايشان را گرامى بداشت و تعظيم كرد . خاصه وزير را . كه چنان دانست كه تاج الملوك و عزيز ، پسران او هستند . پس شيخ سوق پرسيد كه : شما را حاجتى به من هست ؟\r\nوزير گفت : آرى . من مردىام كهن سال و اين دو جوان ، پسران منند . ايشان را شهر به شهر هميگردانم و بهر شهر ، يك سال بمانم تا ايشان در آن شهر تفرج كرده و مردمان شهر را بشناسند . و اكنون در شهر شما جاى گرفته‌ام و از تو هميخواهم در مكان خوب كه گذرگاه خاص و عام باشد ، دكّانى بدهى كه به بيع و شرا بنشينند و شهر را تفرج كنند و اخلاق نيكو از مردمان شهر كسب كنند . شيخ سوق گفت : فرمان‌پذير هستم . و شيخ سوق ، آن دو جوان را نظاره كرد . پس بديشان مفتون گشت و از جاى برخاست و در ميان بازار ، بهر ايشان دكهء مهيا ساخت كه از آن دكان ، وسيعتر و بهتر ببازار اندر نبود . و كليدها بوزير سپرد و گفت : خدا دكه را بپسران تو مبارك و ميمون گرداند . چون وزير ، كليدها بگرفت .\r\nبسوى دكان روان شدند و خادمان را فرمودند كه آنچه كالا از حرير و ديبا داشتند ، بدكان بياوردند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و دوم برآمد\r\nگفت : اى ملك جوان‌بخت ، وزير كه در هيئت بازرگانان بود ، خادمان را بفرمود كه آنچه كالا و متاع از حرير و ديبا دارند ، بياورند . و ايشان را بضاعت ، بيش از گنج پادشاهى بود . پس همه بحجره‌هاى دكان گرد آوردند و آن شب را بسر بردند .\r\n\r\n","description":"","footnote":"","page_name":" 419 ","page_number":467},
  {"content":"\r\n\r\nچون روز برآمد ، وزير ، تاج الملوك و عزيز را برداشته ، بگرمابه اندر برد . آن دو جوان ، هر دو نكو روى و بديع الجمال بودند ، چنان كه شاعر گويد :\r\n از نور دو عارض آفتابى گوئى * وز بوى دو زلف مشك نابى گوئى\r\nچون تازه بلطف تشنه آبى گوئى * مجلس به تو گر مست شرابى گوئى \r\nپس از ساعتى از گرمابه بدر آمدند . شيخ سوق چون شنيده بود ايشان بگرمابه اندرند ، بانتظار ايشان نشسته بود كه ناگاه مانند دو غزال خرامان با بدنى چون نقره خام و گونه‌هاى چون گل سورى و چشمان مكحول بيامدند . شيخ سوق گفت : اى فرزندان گرامى ، همواره بتنعم و تندرستى باشيد . تاج الملوك ، لبان شكر افشان گشوده ، بعبارتى شيرين و نغز پاسخ بداده ، گفت : كاش تو نيز با ما بودى . پس تاج الملوك و عزيز ، دست شيخ ببوسيدند و در پيش شيخ هميرفتند تا بدكان برسيدند و شيخ هم از عقب ايشان بدكان رفت و اين اشعار برخواند :\r\n خرّم صباح آن‌كه تو در وى گذر كنى * پيروز روز آن‌كه تو در وى نظر كنى\r\nآزاد بندهء كه بود در ركاب تو * خرّم ولايتى كه تو بر وى سفر كنى \r\nپس شيخ ، ايشان را دعا گفت و در پهلوى وزير بنشست و از هر سو سخن ميراندند . ولى شيخ را قصد بزرگ ، نظاره جمال تاج الملوك و عزيز بود . وزير با شيخ سوق گفت كه : گرمابه از نعمتهاى اين جهانست . شيخ گفت : خدا از براى تو و فرزندان تو سبب عافيت گرداند و فرزندانت را خدا از چشم بد پاس كناد . آيا چيزى در صنعت گرمابه از گفتهء شاعران ياد داريد ؟ تاج الملوك گفت : من در صفت آن ، اين دو بيت ياد دارم :\r\n اى پيكر منور محرور خوى چكان * ثعبان آتشين دم روئينه استخوان\r\nهمواره در فضاى تو هم ديو و هم پرى * پيوسته در هواى تو هم پير و هم جوان \r\nچون تاج الملوك ، بيت بخواند ، عزيز گفت : من نيز چيزى در صفت گرمابه\r\n\r\n","description":"","footnote":"","page_name":" 420 ","page_number":468},
  {"content":"\r\n\r\nياد دارم . شيخ گفت : بخوان . عزيز ، اين دو بيت برخواند :\r\n چون مرغ آبئى كه در آبت بود وطن * يا چون سمندرى كه در آتش كنى مكان\r\nاوج تو در حضيض و و بال تو در هبوط * وضع تو بر اثير و بخارت بر آسمان \r\n\r\n","description":"","footnote":"","page_name":" 421 ","page_number":469},
  {"content":"\r\n\r\nشيخ سوق را از فصاحت و صباحت ايشان عجب آمد و با ايشان گفت :\r\nبه خدا سوگند كه در فصاحت و ملاحت ، بنهايت رسيده‌ايد . شما نيز بيتى چند از من بنيوشيد . آنگاه در غايت وجد و طرب بالحان عجب ، اين ابيات برخواند :\r\n از آبت استطاعت و از آتشت نظام * با آبت استقامت و با آتشت فران\r\nمحرورى و تو دفع حرارت كنى به آب * ليكن ترا ز فرط رطوبت بود زيان\r\nدر آب و آتشى ز دل گرم و چشم تر * چون دشمنان خسرو كيخسرو آستان \r\nپس از آن چشم بديشان دوخته ، در باغ حسن دو حور نژاد ، تفرج همىكرد و اين ابيات همىخواند :\r\n اى از بهشت جزئى و از رحمت آيتى * حق را بروزگار تو با ما عنايتى\r\nز ابناى روزگار به خوبى مميّزى * چون در ميان لشكر منصور آيتى\r\nآنجا كه عشق خيمه زند جاى عقل نيست * غوغا بود دو پادشه اندر ولايتى\r\nزان گه كه عشق دست تطاول دراز كرد * معلوم شد كه عقل ندارد كفايتى \r\nپس از آن شيخ ، ايشان را مهمان طلبيد . اجابت نكردند و به منزل خويش رفته ، از رنج گرمابه برآسودند و خوردنى و آشاميدنى خوردند و آن شب را در منزل بروز آوردند . على الصباح برخاسته ، دوگانه بگذاردند . چون آفتاب بلند برآمد و بازارها و دكانها گشوده شد ، از منزل بيرون شده ، روى ببازار آوردند .\r\nديدند كه خادمان ، دكان را گشوده و فرشهاى حرير و ديبا گسترده‌اند . پس تاج الملوك و عزيز به اين سوى و آن سوى دكان بنشستند و وزير در ميان دكان جاى گرفت و خادمان در پيش روى ايشان بايستادند و مردمان ، خبر ايشان با يكديگر بگفتند . و مردم بايشان هجوم آوردند . و ايشان متاع هميفروختند تا اينكه در شهر ، شهره شدند و در هيچ انجمن ، جز سخن ايشان ، سخنى نبود . چند روز بدينسان بودند و از هر سو گروه‌گروه خلق بديدارشان همىآمدند . پس\r\n\r\n","description":"","footnote":"","page_name":" 422 ","page_number":470},
  {"content":"\r\n\r\nوزير روى بتاج الملوك كرده ، با او گفت كه راز پوشيده دارد و همچنان بعزيز وصيت كرد كه راز آشكار نكند . آنگاه به خانه رفت . تاج الملوك و عزيز بحديث اندر شدند . و تاج الملوك ميگفت كه : اميد هست كه كس از نزد دنيا پيش ما بيايد . و پيوسته درين آرزو بود و شبانه‌روز همين خيال ميكرد و عشق به دو چيره گشته بود و از خواب و خور ، بهره نداشت . روزى تاج الملوك نشسته بود كه ناگاه پير زالى با دو كنيز بيامدند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و سوم برآمد\r\nگفت : اى ملك جوان‌بخت ، روزى تاج الملوك ، نشسته بود ، ناگاه عجوزى با دو كنيز بيامدند و بر دكان تاج الملوك بايستادند . عجوز ، حسن و جمال و قد با اعتدال او بديد . از ملاحت و صباحتش بشگفت اندر ماند و چشم برو دوخته و همىگفت :\r\n كدام كس به تو ماند كه گويمت كه چنوئى * ز هرچه در نظر آيد گذشتهء بنكوئى\r\nلطيف جوهر و جائى غريب قامت و شكلى * نظيف جامه و جسمى بديع صورت و خوئى\r\nنديم آبى و خاكى بدين لطافت و پاكى * تو آب چشمهء حيوان و خاك غاليه بوئى \r\nپس عجوز بتاج الملوك نزديك رفته ، سلامش كرد . تاج الملوك بر پاى خاسته ، تبسم كنان جواب گفت و در پهلوى خويشتن‌اش بنشاند و باد بر او هميزد تا عجوز برآسود . و همهء اينها را تاج الملوك باشارهء عزيز ميكرد . پس از آن عجوز با تاج الملوك گفت : اى جان خردمندان ، گوى خم چوگانت ، آيا تو از مردمان اين شهر هستى ؟ تاج الملوك گفت : اى خاتون ، هرگز به اين شهر نيامده\r\n\r\n","description":"","footnote":"","page_name":" 423 ","page_number":471},
  {"content":"\r\n\r\nبودم . عجوز گفت : با خويشتن چه متاع آوردهء ؟ كالائى نيكو كه نيكوان را شايد ، پيش من آر . چون تاج الملوك ، سخن عجوز بشنيد ، دلش بىآرام شد و با عجوز گفت : هرگونه كالاى خوب كه شايستهء ملوك و دختران ملوك باشد ، مرا بدكان اندر است . تو بازگو كه از بهر كه متاع ميخواهى ؟ كه درخور او متاع حاضر كنم .\r\nعجوز گفت : ديبائى كه شايستهء ملكه دنيا ، دختر ملك شهرمان باشد ، هميخواهم .\r\nچون تاج الملوك ، نام محبوبه را شنيد ، فرحناك شد و با عزيز گفت : بهترين كالاى دكان را بياور . عزيز ، بقچه آورده ، بگشود . تاج الملوك با عجوز گفت : هر كدام كه شايستهء دختر ملك است ، بگير . كه ازين بضاعت ، جز من كس ندارد .\r\nپس عجوز ، پارچهء كه بهزار دينار ارزش داشت ، جدا كرد و گفت كه : اين متاع را قيمت چند است ؟ پس تاج الملوك گفت : اين متاع حقير كه ترا با من شناسا كرد ، چه چيز را ارزد كه قيمت او را با تو بازگويم ؟ عجوز گفت : چه نيكو كردار و خوش گفتار هستى . خدا از چشم بدت نگاه دارد . خوشا به حال آن‌كه همسر تو شود . خاصه اگر او نيز در حسن و خوبى ، ترا ماند . تاج الملوك از سخن عجوز چندان بخنديد كه بر پشت اوفتاد . پس از آن گفت : اى برآورنده حاجات ، بدست پيرزنان ، حاجت من روا كن . آنگاه عجوز گفت : اى فرزند ، چه نام دارى ؟\r\nگفت : نام من تاج الملوك است . عجوز گفت : اين نام ، ملكزادگان را شايد ، و تو بازرگان‌زادهء عزيز گفت : چون در نزد پدر و مادر و پيوندان ، گرامى است ، به اين نامش ناميده‌اند . عجوز گفت : راست ميگوئى . خدا شما را از شرّ حاسدان نگاه دارد .\r\nپس عجوز ، پارچهء حرير گرفته ، بنزد دنيا رفت و به او گفت : اى خاتون ، بهر تو پارچهء بديع آورده‌ام . چون دنيا متاع را گرفته ، نظاره كرد ، گفت : اى دايه ، من درين شهر ، چنين متاع نديده بودم . عجوز گفت : اى خاتون ، فروشندهء اين نكوتر و زيباتر ازين است و فتنهء روزگار است كه از بهر تفرّج بدين شهر آمده و اين بضاعت با خود بياورده . دنيا از سخن عجوز بخنديد و گفت : اى عجوزك پليد ، تو خرف شدهء و خرد ندارى . پس از آن دوباره پارچه بدست گرفت و نيك نظر\r\n\r\n","description":"","footnote":"","page_name":" 424 ","page_number":472},
  {"content":"\r\n\r\nكرد . از خوبى او عجب آمدش . كه همهء عمر ، چنين حرير نديده بود . عجوز گفت : اى خاتون ، اگر فروشندهء اين ببينى ، هر آينه بدانى كه در روى زمين ، بزيبائى او كس نيست . دنيا با عجوز گفت : آيا پرسيدى كه حاجتى دارد تا حاجتش برآوريم ؟ عجوز سرى جنبانيده ، گفت : خدا ترا فراست دهد . البته حاجتى دارد . هيچ كس بىحاجت نيست . پس دنيا گفت كه : بسوى او برو و سلام من برسان و بگو كه : شهر ما را از آمدنت قرين شرف كردى و ببهجت آن بيفزودى . و هر وقت ترا حاجتى باشد ، بازگو . كه حاجتت روا كنيم .\r\nدر حال ، عجوز بنزد تاج الملوك بازگشت . تاج الملوك چون او را بديد ، دلش از شادى بطپيد و بر پاى خاسته ، دست عجوز بگرفت و در پهلوى خويشش بنشاند . چون عجوز بنشست و برآسود ، پيغام دنيا را با تاج الملوك باز گفت . چون تاج الملوك پيغام بشنيد ، انبساط و فرح بىاندازه روى داد و گره خاطرش بگشود و با خود گفت كه : حاجتم روا شد . پس از آن با عجوز گفت :\r\nميخواهم كه كتابى از من به دو رسانيده ، جواب بياورى . عجوز گفت : منت‌پذير هستم . تاج الملوك با عزيز گفت : قلم و قرطاس و دوات بياور . عزيز همه را حاضر آورد . تاج الملوك اين ابيات بنوشت :\r\n صنما ما ز ره دور و دراز آمده‌ايم * بسر كوى تو با درد و نياز آمده‌ايم\r\nبسر زلف دراز تو كه از راه دراز * ما بنظاره آن زلف دراز آمده‌ايم \r\nو در عنوان او نوشت كه : اين نامه‌ايست از گداختهء آتش فراق و مبتلاى اندوه اشتياق ، آن‌كه از فرقت دوستان ، شبانه روز بمحنت اندر است . پس از آن سرشك از ديده روان كرده ، اين دو بيت بنوشت :\r\n اى ديدن تو حيات جانم * ناديدنت آفت روانم\r\nدل سوخته‌ام به آتش عشق * بفروز بنور وصل جانم \r\nو كتاب را پيچيده ، مهرش بزد و بعجوزش بداد و هزار دينار زر و نقد در\r\n\r\n","description":"","footnote":"","page_name":" 425 ","page_number":473},
  {"content":"\r\n\r\nبرابر عجوز نهاده ، گفت : اين را بهديه از من قبول كن . عجوز برخاسته ، زرها برداشت و تاج الملوك را ثنا گفت و دعاگويان هميرفت تا بنزد دنيا برسيد . چون دنيا ، او را بديد ، گفت : اى دايهء مهربان‌تر از مادر ، آن جوان چه حاجت داشت ؟\r\nتا حاجت او را برآورم . عجوز گفت : كتابى فرستاده كه مضمون آن را نميدانم . پس كتاب را به دنيا بداد . دنيا كتاب را گرفته ، بخواند و مضمون بدانست . و گفت : بچه جرأت و كدام يارا ، بازرگان‌زادهء با من مراسله و مكاتبه مىكند ؟ به خدا سوگند اگر از خدا هراس نداشتم ، هر آينه او را بدكان اندرش ميكشتم . عجوز گفت : در كتاب چه نگاشته بود كه بدينسان آزرده شدى ؟ مگر شكايت از ستمى كرده و يا قيمت حرير خواسته بود ؟ دنيا گفت : هيچكدام از اينها نبود و جز سخن عشق و حديث محبت ، چيزى ننگاشته بود . و من همهء اينها از تو دانم . و گرنه چگونه آن پليد ، اين سخنان تواند گفت ؟ عجوز گفت : اى ملكه ، تو در قصر بلند و محكم خود نشستهء . مرغ بدينجا نتواند پريد . كس چگونه بر تو راه يابد ؟ از اينكه سگى عف‌عف كند ، ترا چه زيان رسد ؟ و با من نيز سخنان عتاب‌آميز مفرما . كه من اگرچه كتاب آورده‌ام ، ولى مضمون ندانسته‌ام . و اكنون مرا رأى چنين است كه تو جواب او بفرستى و او را سخت بترسانى و بكشتنش وعده دهى و ازين گونه هذيانها منعش كنى كه دگر بار به اين سخنان باز نگردد . دنيا گفت : بيم از آن دارم كه اگر جواب بنويسم ، در طمع افتد . عجوز گفت : نه چنين است . چون او تهديد و توعيد بشنود ، خيال خود ترك كند . پس دنيا گفت : بهر من قلم و قرطاس بياوريد . قلم و قرطاس حاضر آوردند . اين بيت بنگاشت :\r\n تو از كجا و تمنى وصل ما هيهات * كجا بصحبت خورشيد ميرسد خفاش \r\nو اين بيت ديگر نيز بنوشت :\r\n اى مگس عرصهء سيمرغ نه جولانگه تست * عرض خود ميبرى و زحمت ما ميدارى \r\n\r\n","description":"","footnote":"","page_name":" 426 ","page_number":474},
  {"content":"\r\n\r\nو كتاب ، پيچيده ، بعجوزش بداد و گفت : اين كتاب را به او رسان و بگو كه اين سخنان ترك كند . پس عجوز ، كتاب را گرفته ، فرحناك به منزل خود رفت و شب در آنجا بروز آورد . على الصباح بدكان تاج الملوك شتافت و او را در انتظار خويش يافت . چون تاج الملوك ، عجوز را بديد ، شادمان گشت و بر پاى خاست و در پهلوى خويشتنش جاى بداد . و عجوز ، كتاب بيرون آورد و بتاج الملوك بداد و با او گفت : چون دنيا كتاب ترا خواند ، خشمناك شد ولى بملاطفت و ممازحت ، او را خنداندم و او را بر تو دل بسوخت و جواب ترا بنوشت . پس تاج الملوك ، عجوز را ثنا گفت و شكر نيكوئى او بجا آورد و با عزيز گفت : هزار دينار زر نقد بعجوز بده . پس كتاب را گشوده ، بخواند و مضمون بدانست . با سوز و گداز بگريست . عجوز را دل بر او بسوخت و با او گفت : اى فرزند ، درين كتاب چه نوشته بود كه بدينسان گريان شدى ؟ تاج الملوك گفت : مرا ترسانده و وعده كشتنم داده و از مكاتبه منعم كرده و اگر من كتاب به او بفرستم ، مرگم اولىتر از زندگيست . پس تو جواب كتاب او گرفته ، ببر و بگذار هرآنچه خواهد ، با من بكند . عجوز گفت : بجوانى تو سوگند كه من يا خود را با تو بمهلكه اندازم و يا ترا به مقصود برسانم . تاج الملوك گفت : هرچه نيكى بجاى من كنى ، ترا صد چندان پاداش دهم . پس از آن تاج الملوك ، ورقه برداشته ، اين ابيات نوشت :\r\n تخم بد عهدى نبايد كاشتن * پشت بر عاشق نبايد داشتن\r\nچند ازين آيات نخوت خواندن * چند ازين تخم جفاها كاشتن\r\nخوب نبود بر چو من بيچارهء * لشكر جور و جفا بگماشتن\r\nزشت باشد با چو من درماندهء * شرط و رسم مردمى بگذاشتن \r\nپس از آن آهى كشيده ، بناليد و چندان گريست كه عجوز نيز بگريستن او بگريست . آنگاه ورقه از تاج الملوك بگرفت و گفت : دلشاد باش كه تو را به مقصود برسانم .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 427 ","page_number":475},
  {"content":"\r\n\r\n\r\nچون شب يكصد و سى و چهارم برآمد\r\nگفت : اى ملك جوان‌بخت ، عجوز بگريستن تاج الملوك رحمت آورد و گفت : دل شاد باش كه ترا به مقصود برسانم . پس از آن برخاسته ، بنزد دنيا رفت . ديد كه از غايت خشم كه بكتاب تاج الملوك دارد ، گونه‌اش متغير است . چون عجوز ، كتاب به دو داد ، خشمش افزون گشت و بعجوز گفت : نگفتمت كه او از مكاتبه من در طمع افتد ؟ عجوز گفت : او را چه محل و رتبت است كه در تو طمع تواند كرد ؟ دنيا گفت : برو و به او بگو كه هرگاه پس ازين ، مكاتبه ترك نكند ، او را بكشم . عجوز گفت : اين سخن را كه گفتى ، بنويس من ببرم تا او را بيم افزون شود . پس دنيا ورقه بگرفته ، اين بيت بنوشت :\r\n عنقا شكار كس نشود ، دام باز چين * كانجا هميشه باد بدست است دام را \r\nو اين بيت ديگر نيز بنوشت :\r\n گنجشك بين كه صحبت شاهينش آرزوست * بيچاره در هلاك تن خويشتن عجول \r\nپس از آن كتاب را پيچيده ، بعجوزش بداد . عجوز ، كتاب گرفته ، بنزد تاج الملوك روان شد . چون تاج الملوك بديدش ، بر پاى خاست و گفت : خدا بركت قدوم تو از من كم نكناد . پس عجوز ، كتاب به دو داد . و تاج الملوك كتاب بگرفت و بخواند و سخت بگريست و گفت : من مرگ را بس آرزومندم . كيست آن‌كه مرا از رنج دنيا برهاند و الحال مرا بكشد ؟ پس قلم و قرطاس گرفته ، شرح شوق بنوشت و اين ابيات نيز بنگاشت :\r\n همين مكن تهديدم از كشتن كه من * عاشق زارم به خون خويشتن\r\nخنجر و شمشير شد ريحان من * مرگ من شد بزم و نرگستان من \r\n\r\n","description":"","footnote":"","page_name":" 428 ","page_number":476},
  {"content":"\r\n\r\n اقتلونى اقتلونى يا ثقاة * انّ فى قتلى حياة فى حياة \r\nو كتاب را در پيچيد و بعجوزش بداد و گفت : ترا برنج و تعب اندر انداختم . ولى سودى نبخشيد . و عزيز را فرمود كه هزار دينار زر نقد بعجوز بدهد . و با عجوز گفت : اى مادر ، اين كتاب يا سبب وصل كامل شود و يا جدائى بىنهايت اندر پى دارد . عجوز گفت : آرزوى من همه آنست كه صلاح تو در آن باشد و قصد من اينست كه چون آفتاب رو و زهره جبين نصيب چون تو ماه منظر شود . و اگر من ميانهء شما را جمع نكنم ، زندگى من چه سود دارد ؟ كه من عمرى در مكر و خدعه بپايان آورده‌ام و اكنون شصت سالست كه بعيارى و حيله‌گرى بسر برده‌ام . چگونه نتوانم كه ميانهء دو تن جمع كنم ؟\r\nپس عجوز ، تاج الملوك را وداع گفته ، دلداريش بداد و بازگشته ، هميرفت تا بنزد دنيا رسيد . و ورقه را در گيسوى خويش پنهان كرده بود . چون در نزد دنيا بنشست ، سر خويشتن بخراشيد و گفت : اى ملكه ، ديرگاهيست كه بگرمابه اندر نشده‌ام . همىخواهم كه شپشهاى سر من بگيرى . پس دنيا آستين بر زد و گيسهاى عجوز بگشود و شپش از سر او همىگرفت . كه ورقه از سر او بيفتاد . دنيا ورقه را بديد . گفت : اين ورقه چيست ؟ عجوز گفت : من در دكان بازرگان‌زاده بنشستم .\r\nشايد كه اين ورقه در آنجا بر من آويخته . بمنش ده كه نزد بازرگانش بفرستم .\r\nپس دنيا ورقه بگشود و از مضمونش آگاه شد . با عجوز گفت : اين حيله از تست .\r\nاگرنه تو مرا پرورده بودى ، همين ساعت ترا مىآزردم . و خدا اين بازرگان را بلاى جان من كرد . و لكن هرچه از او به من ميرسد ، در زير سر تست . و من نميدانم كه اين جوان از كدام سرزمينست كه هيچكس جز او با من ياراى اين گونه سخنان گفتن نداشت . و من بسيار بيم دارم كه كار من برملا شود و راز من آشكار گردد . خاصه با اين مرد بيگانه كه با من هم‌پايه نيست . پس عجوز ، روى به دنيا آورده ، گفت : از ترس پدر و از مهابت تو كسى را ياراى اين گونه سخنان نباشد . و اگر تو جواب او را رد كنى ، هيچ عيب نخواهد داشت . دنيا گفت : اى\r\n\r\n","description":"","footnote":"","page_name":" 429 ","page_number":477},
  {"content":"\r\n\r\nدايهء مهربان ، اين پليدك دلير است . چگونه از سطوت سلطان نترسيد و بچنين سخنان جسارت كرد ؟ و الحق من در كار او حيرت دارم . اگر او را بكشم ، كار خوبى نكرده‌ام . و اگر او را به حال خود گذارم ، جرأتش زياده شود . عجوز گفت :\r\nتو كتاب ديگر به او بنويس . شايد كه هراس كند و نااميد گردد . پس دنيا ورقه و قلم و دوات بخواست و اين ابيات بنوشت :\r\n هر كه ننهاده است چون پروانه دل بر سوختن * گو حريف آتشين را طوف پيرامن مكن\r\nجاى پرهيز است در كوى شكر ريزان گذشت * يا به ترك جان بگو يا چشم بر روزن مكن\r\nسعديا با شاهد سيمين نبايد پنجه كرد * گرچه بازو سخت دارى زور با آهن مكن \r\nپس از آن ورقه فرو پيچيده ، بعجوز داد . عجوز ، كتاب گرفته ، بنزد تاج الملوك روان شد . چون بتاج الملوك داد و او از مضمون كتاب آگاه شد ، دانست كه دنيا سنگدل است و رسيدن تاج الملوك به دو دشوار است . شكايت بوزير برد و در كار خود ، تدبير نيكو خواست . وزير گفت : هيچ حيله نمانده كه سود بخشد ، مگر اينكه كتابى به او بنويسى و لابه و فروتنى كنى . تاج الملوك با عزيز گفت : اى برادر ، از زبان من كتابى به او بنويس . پس عزيز ، ورقه برداشت و اين ابيات بنگاشت :\r\n غريب و عاشقم بر من نظر كن * بنزد عاشقان بارى گذر كن\r\nنه خوش كاريست كشتن عاشقان را * برو فرمان بر و كار دگر كن\r\nسنائى رفت و با خود برد هجران * تو نامش عاشق خسته جگر كن\r\nو لكن چون سحرگاهان بنالد * ز آه او سحرگاهان حذر كن \r\nچون عزيز ، كتاب بانجام رسانيد ، بتاج الملوكش بداد . تاج الملوك كتاب را\r\n\r\n","description":"","footnote":"","page_name":" 430 ","page_number":478},
  {"content":"\r\n\r\nخوانده ، از مضمون آن عجب آمدش . كتابرا مهر كرده ، بعجوز بداد . عجوز ، كتاب گرفته ، بنزد دنيا بازگشت و كتاب بوى داد . چون دنيا كتاب بخواند و مضمون بدانست ، سخت خشمناك شد و گفت : آنچه به من ميرسد ، ازين عجوزك پليد ميرسد . پس بانگ بر كنيزكان زد و گفت : اين پليد مكاره را بگيريد و او را چندان بزنيد كه راه خود را نشناسد . كنيزكان بعجوز درآويختند و با كفش و طپانچه‌اش هميزدند ، كه از خود برفت . چون به خود آمد ، دنيا به او گفت : اى عجوزك ، اگر از خدا بيم نداشتم ، هر آينه ترا ميكشتم . پس از آن كنيزكان را بفرمود دوباره عجوز را بزدند ، تا اينكه از خويش برفت . پس دنيا فرمود عجوز را بكشيدند و بيرونش افكندند .\r\nچون به خود آمد ، بر پاى خاست . قوهء رفتن نداشت . هميرفت و همىنشست تا به منزل خود برسيد و تا بامداد در منزل بسر برد . پس از آن برخاست و بنزد تاج الملوك برفت و سرگذشت بازگفت . تاج الملوك را كار دشوار گشت و با عجوز گفت : آنچه بر تو گذشته ، بسى بر من ناگوار و هموار است . ولى تقدير چنين بوده است . گفت : محزون مباش كه من كوشش هميكنم تا ميانه تو و او جمع آورم و ترا به آن پليدك برسانم . كه او مرا بسى بيازرده . تاج الملوك با عجوز گفت كه : ناخوش داشتن او مردان را سبب چيست ؟ عجوز گفت : سبب او كيفيتى\r\n\r\n","description":"","footnote":"","page_name":" 431 ","page_number":479},
  {"content":"\r\n\r\nاست كه در خواب ديده . تاج الملوك گفت : كيفيتى كه در خواب ديده چونست ؟\r\nعجوز گفت : شبى بخواب اندر صيادى را بديد كه دام نهاده و دانه ريخته و در نزديك دامگاه نشسته . پس همهء مرغان بسوى دام گرد آمدند و دو كبوتر نر و ماده نيز بدانجا آمدند . كه ناگاه پاى كبوتر نرينه بر دام فرو رفت و پر هميزد تا همهء مرغان برميدند و از كنار دام بپريدند . آنگاه كبوتر ماده بازگشت و در كنار دام بنشست و منقار بر دام هميزد تا اينكه دام بگسيخت و پاى كبوتر نرينه بدر آمد ، و هر دو بپريدند . پس از آن صياد بيامد و دام باصلاح آورده ، بگسترد و دور تر از دام بنشست . ساعتى برفت . مرغان برميدند و بپريدند و همان كبوتر نرينه نيز بپريد و به يارى ماده‌اش بازنگشت . پس صياد بيامد و كبوتر ماده بگرفت و بكشت . و دنيا در حال ، از خواب بيدار شد و گفت : مردان همه بدينگونه هستند و زنان را از ايشان سودى نيست .\r\nچون عجوز ، حديث با تاج الملوك بانجام رسانيد ، تاج الملوك گفت : اى مادر ، قصد من اينست كه يك نظر او را به‌بينم ، اگرچه از آن نظر كشته شوم . تو حيلتى كن كه يك بار او را به‌بينم . عجوز گفت : بدان كه او را در پاى قصر خويش ، باغيست كه بهر ماه ، دو كرّت بتفرج آن درآيد و ده روز در آن باغ بنشيند . و اكنون ايام تفرج نزديك گشته . هر وقت كه او بباغ اندر آيد ، من ترا آگاه كنم كه بباغ اندر شوى و او را نظاره كنى . ولى از باغ بيرون ميا كه شايد ترا ببيند و بحسن و جمال تو مفتون شود و مهر تو در دلش جاى كند . كه محبت ، بزرگترين اسباب وصالست . پس تاج الملوك و عزيز از دكان برخاسته ، عجوز را بسوى منزل بردند و منزلشان را بعجوز بشناساندند . پس از آن تاج الملوك با عزيز گفت : اى برادر ، مرا بعد از اين بگذارشات و پيش آمدها ، ديگر بدكان حاجتى نيست . آنچه مرا بدكان هست ، به تو بخشيدم . پس از آن با عزيز نشسته ، از هر سوى حديث ميگفتند . و تاج الملوك از غرايب سرگذشت عزيز همىپرسيد .\r\nو او حديث هميكرد . آنگاه برخاسته ، بنزد وزير رفتند و ازو تدبير خواستند . وزير گفت : برخيزيد تا بباغ اندر شويم .\r\n\r\n","description":"","footnote":"","page_name":" 432 ","page_number":480},
  {"content":"\r\n\r\nپس جامه فاخر بپوشيدند و با سه تن از خادمان بسوى باغ دنيا روان شدند .\r\nباغى ديدند خرّم‌تر از باغ بهشت و باغبانى پير بر در نشسته . بباغبان سلام كردند .\r\nباغبان جواب بازگفت . وزير صد دينار زر نقد بباغبان بداد و گفت : از اين زرها خوردنى از بهر ما بخر . كه ما غريب هستيم . و قصد ما اينست كه تفرج باغ كنيم .\r\nباغبان ، دينارها بگرفت و با ايشان گفت : بباغ اندر شويد و تفرج كنيد و بنشينيد تا خوردنى حاضر آورم . پس باغبان ببازار رفت و وزير و تاج الملوك و عزيز بباغ درآمدند . و باغبان پس از ساعتى بازگشت و برهء بريان بياورد . ايشان خوردنى خورده ، دست بشستند و به حديث بنشستند . وزير با باغبان گفت كه : اين باغ از آن تست يا اجاره‌اش كردهء ؟ شيخ باغبان گفت : اين باغ از دنيا ، دختر ملك است .\r\nوزير گفت : مزد تو در ماهى چند است ؟ باغبان گفت : بهر ماه ، يك دينار مزد من است . پس وزير ، تفرج باغ هميكرد . ديد بباغ اندر ، قصريست بلند و وسيع . ولى آن قصر ، بسى كهن بود . وزير گفت : اى شيخ ، هميخواهم كه در اينجا آثار خير بگذارم . كه مرا به او ياد كنى . باغبان گفت : چه خواهى كرد ؟ وزير گفت : اين سيصد دينار بستان . باغبان چون نام دينار بشنيد ، گفت : اى خواجه ، هرآنچه خواهى بكن . پس زرها بباغبان داد و گفت : انشاء اللّه آثار خير در اينجا بنا كنم . پس از باغ بيرون آمده ، به منزل رفتند و آن شب را در منزل بروز آوردند .\r\nچون فردا شد ، وزير ، بنا و نقاش را حاضر آورد و ما يحتاج ايشان را فراهم كرد . بباغشان بياورد و فرمود قصر را سفيد كردند و با انواع رنگها نقش نمودند .\r\nآنگاه لاجورد و آب زر حاضر آورد و با نقاش گفت كه : در صدر اين ايوان ، صورت صيادى نقش كن كه دام گسترده و در كنار دام ايستاده و كبوتر ماده در دام او افتاده باشد . چون نقاش ، اين‌ها را بنگاشت ، وزير گفت : در يك سوى ديگر نيز صورت صياد و دام بنگار و صورت كبوتر ماده را در دام افتاده نقش كن كه صياد ، او را گرفته و كارد در حلقومش گذاشته ، هميخواهد كه او را بكشد .\r\nو در برابر او صورت شاهينى بنگار كه كبوتر نرينه را صيد كرده و چنگالها را بر او فرو برده . پس نقاش ، اين‌ها را بنگاشت . آنگاه وزير ، باغبان را وداع كرده ، از\r\n\r\n","description":"","footnote":"","page_name":" 433 ","page_number":481},
  {"content":"\r\n\r\nباغ بدر آمدند و به منزل خويش رفتند و از هر سو حديث همىگفتند . كه تاج الملوك با عزيز گفت : اى برادر ، پارهء اشعار بخوان . شايد كه زنگ ملال از دلم بزدايد و فكرتهاى من يك سو شود و آتش دلم فرونشيند . پس عزيز بطرب آمده ، نغمه همىپرداخت و اين ابيات هميخواند :\r\n اين مطرب از كجاست كه برگفت نام دوست * تا جان و جامه بذل كنم در پيام دوست\r\nوقتى امير مملكت خويش بودمى * اكنون به اختيار و ارادت غلام دوست\r\nبالاى بام دوست چو نتوان نهاد پاى * هم چاره آن‌كه سر بنهم زير بام دوست \r\nچون عزيز ، شعر بانجام رسانيد ، تاج الملوك را از فصاحت و حسن آواز او شگفت آمد و گفت : پارهء از اندوه من ببردى . اگر ترا از اين گونه اشعار نيز بخاطر اندراست ، با نغمهاى دلاويز بخوان . آنگاه عزيز اين ابيات برخواند :\r\n با همه مهر و با منش كين است * چكنم حظ بخت من اين است\r\nننهد پاى تا نبيند جاى * هر كه را چشم مصلحت بينست\r\nمثل زيركان و چنبر عشق * طفل نادان و مار رنگينست\r\nلازمست احتمال چندين جور * كه محبت هزار چندينست\r\nمرد اگر شير در كمند آرد * چون كمندش گرفت مسكينست \r\nايشان را كار بدينگونه شد . و اما عجوز ، خانه نشين گشت و بنزد دنيا آمد و شد نميكرد . تا اينكه دنيا تفرج باغ را آرزومند شد . چون بىعجوز از قصر بيرون نرفتى ، خادم بنزد عجوز فرستاد و او را حاضر آورد و دلجوئيش كرد و گفت :\r\nقصد تفرج باغ كرده‌ام كه از تماشاى شكوفه‌ها و درختان و ميوه‌ها دلم بگشايد .\r\nعجوز گفت : فرمان تراست . ولى بايد من به خانه بازگشته ، جامه خود را تبديل كنم .\r\n\r\n","description":"","footnote":"","page_name":" 434 ","page_number":482},
  {"content":"\r\n\r\nدنيا گفت : برو . و ليكن دير مكن . پس عجوز از نزد دنيا بدر آمد و به منزل تاج الملوك روان شد و با تاج الملوك گفت : برخيز و جامه نيكو در بركن و بباغ اندر شو و باغبان را سلام كن و در باغ پنهان شو . و عجوز در ميانه خود و تاج الملوك ، رمزى گذاشته ، بنزد دنيا رفت .\r\nآنگاه وزير و عزيز برخاسته ، تاج الملوك را با جامه ديبا و زيبا بياراستند و كمر زرين مرصع با گوهرهاى معدنى بميانش بستند . پس از آن بسوى باغ روان شدند و بدر باغ برسيدند . باغبان بدانجا نشسته بود . چون تاج الملوك را بديد ، بر پاى خاست و بتعظيم او پيش آمد و در باغ بگشود و گفت كه : بباغ اندر آى و تفرج هميكن . و باغبان آگه نبود كه دختر ملك همان روز بباغ خواهد آمد . پس تاج الملوك بباغ اندر آمد . ساعتى نشد كه آواز كنيزكان و خادمان بلند شد . پس از آن كنيزكان و خادمان از دريچه خلوت درآمدند . باغبان چون ايشان را بديد ، نزد تاج الملوك رفته ، او را از آمدن ملكه‌اش بياگاهانيد و گفت : چه بايد كرد ؟ كه اينك دختر ملك پديد آمد . تاج الملوك گفت : بر تو باكى نيست . من در پشت درختان پنهان شوم . پس باغبان او را به پنهان گشتن سپارش كرده ، خود بيرون رفت .\r\nچون دختر ملك با كنيزكان و عجوز بباغ درآمدند ، عجوز با خود گفت :\r\nاگر اين كنيزكان و خادمان با ما باشند ، به مقصود نتوانيم رسيد . پس با دختر ملك گفت : اى ملكه ، حاجت به اين خادمان و كنيزكان نداريم و تا ايشان بدينجا هستند ، ترا دل نگشايد . ايشان را بازگردان . دنيا گفت : راست گفتى . پس ايشان را باز گردانيد و خود نرم‌نرم هميرفت و تفرج همىكرد و تاج الملوك نيز تفرج حسن و جمال و قد بااعتدال آن فرشته لقا ميكرد و ميگفت :\r\n سرمست ز كاشانه گلزار برآمد * غلغل ز گل و لاله بيك بار برآمد\r\nمرغان چمن نعره زنان ديدم گريان * زين غنچه كه از طرف چمنزار برآمد\r\nآب از گل رخساره او عكس پذيرفت * و آتش بسر غنچه گلنار برآمد \r\n\r\n","description":"","footnote":"","page_name":" 435 ","page_number":483},
  {"content":"\r\n\r\n سجاده‌نشينى كه مريد غم او شد * آوازه‌اش از خانه خمار برآمد\r\nزاهد چو كرامات بت عارض او ديد * از خانه ميان بسته بزنار برآمد\r\nدر خاك چو من بيدل بيديده نشاندش * اندر نظر هركه پريوار برآمد\r\nمن مفلس از آن روز شدم كه حرم غيب * ديباى جمال تو ببازار برآمد\r\nكام دلم آن بود كه جان بر تو فشانم * اين كام ميسر شد و آن كار برآمد\r\nسعدى چمن آن روز بتاراج خزان داد * كز باغ دلش بوى گل يار برآمد \r\nو اما عجوز ، آن پرىروى را بحديث مشغول داشته ، هميبرد تا بدان قصر كه وزير بنقاشى آن فرموده بود ، برسيدند . دنيا با عجوز به قصر اندر شدند . دنيا به نقشها و صورت مرغان و صياد و دام و كبوتر بنگريست و گفت : سبحان اللّه . اينها صورت خوابى است كه من ديده‌ام . و گفت : اى دايه مهربان ، اين صورتها را مشاهده كن . كه من پيوسته مردان را ملامت ميگفتم و ايشان را ناخوش ميداشتم .\r\nو لكن تو نظر كن كه صياد ، كبوتر نر و ماده را در دام انداخته و كبوتر نرينه ، خلاص گشته و هميخواسته است كه بازگردد و كبوتر ماده را نيز خلاص كند .\r\nشاهين ، او را صيد كرده و چنگالها بر او فرو برده .\r\nالغرض ، پريروى اين سخنان را با عجوز ميگفت و صورتها بعجوز همىنمود . و ليكن عجوز ، تجاهل و تغافل كرده ، او را بحديث مشغول ميداشت و نرم‌نرمش هميبرد تا اينكه بدان مكان كه تاج الملوك پنهان شده بود ، نزديك رفتند . عجوز ، تاج الملوك را اشاره كرد كه بسوى منظره‌هاى قصر بيايد . كه ناگاه دنيا را نظر بدان سوى افتاد و تاج الملوك را بديد و در حسن بديع و شمايل نيكوى او بحيرت اندر ماند و با عجوز گفت : اى دايه مهربان\r\n آن كيست كاندر رفتنش صبر از دل ما ميبرد * ترك از خراسان آمده از پارس يغما ميبرد \r\nعجوز گفت : نميدانم كيست ؟ ولى گمان دارم كه ملكزاده باشد . پس دنيا در حسن تاج الملوك خيره بماند و عشق آن سرو قد و گل روى به دو چيره شد و\r\n\r\n","description":"","footnote":"","page_name":" 436 ","page_number":484},
  {"content":"\r\n\r\nخردش بزيان رفت و با عجوز گفت : اى دايه ، اين پسر ماه منظر ، سخت نيكوست .\r\n بسيار ميگفتم كه دل با كس نپيوندم ولى * من خود برغبت در كمند افتاده‌ام تا ميرود\r\nدل برد و دين در داده‌ام ور ميكشد استاده‌ام * كافر نداند بيش از اين يا ميكشد يا ميبرد \r\nعجوز گفت : اى ملكه ، راست هميگوئى . من نيز چنو ترك ماهروئى نديده بودم . پس عجوز ، تاج الملوك را اشاره كرد كه به منزل خود رود . تاج الملوك تفرج كنان برفت و باغبان را بدرود كرده ، به منزل بازگشت . ولى آتش عشق در دلش شرر افروخت و وجد و شوقش افزون گشت و ماجرا با وزير و عزيز باز گفت ، تا آنجا كه : عجوز ، مرا بدر آمدن اشارت كرد . ايشان گفتند : اگرنه عجوز ، مصلحت درين ميدانست ، بيرون آمدن ترا اشارت نميكرد . تاج الملوك و وزير و عزيز را كار بدينجا كشيد .\r\nو اما دنيا ، دختر ملك را عشق ، چيره شد و شوق ، افزون گشت و با عجوز گفت : همسرى اين ماه منظر را از تو ميخواهم . عجوز گفت : از وسوسه شيطان به خدا پناه ميبرم . تو مردان دوست نداشتى . چگونه از ديدار اين جوان ، ترا حال دگرگون گشت ؟ ولى به خدا سوگند چون تو دلبر فتان را جز او ديگرى سزاوار نيست . دختر ملك گفت : اى دايه مهربان ، در ازدواج ما بكوش . كه ترا در نزد من هزار دينار زر و خلعتى است كه بهزار دينار معادل باشد . و اگر اين كار را كوشش نكنى ، من جان در نخواهم برد . عجوز گفت : تو بقصر خويشتن رو . من كوشش و سعى را فرو نخواهم گذاشت .\r\n گر بايدم شدى سوى هاروت بابلى * صد گونه ساحرى بكنم تا بيارمش \r\nپس دنيا بقصر خود بازگشت و عجوز بنزد تاج الملوك بشتافت . چون\r\n\r\n","description":"","footnote":"","page_name":" 437 ","page_number":485},
  {"content":"\r\n\r\nتاج الملوك ، عجوز را بديد ، بر پاى خاست و پيش آمد و عجوز را در پهلوى خويش بنشاند و گفت : خوشدل باش كه حيله و خديعه به كار آمد و مقصود بحصول انجاميد . پس حكايت بتاج الملوك بازخواند . تاج الملوك گفت : وعده ديدار بكدام روز است ؟ عجوز گفت : فردا . تاج الملوك ، هزار دينار زر نقد و خلعتى معادل هزار دينار بعجوز داد . عجوز آنها را بستد و بازگشت و هميرفت تا بنزد دنيا رسيد . دنيا با او گفت : مرغ سليمان ، چه خبر از سبا اى دايه ، بازگو كه از حبيب ، چه خبر دارى ؟ عجوز گفت : منزل بشناختم . فردا نزد تو آرمش . دنيا فرحناك شد و هزار دينار زر با حله هزار دينارى به دو داد . عجوز آنها را بستد و به منزل خويش بازگشت . شب را در منزل بروز آورد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و پنجم برآمد\r\nگفت اى ملك جوان‌بخت ، عجوز شب را در منزل خويش به‌سر آورد . روز ديگر ، عجوز به نزد تاج الملوك رفته ، او را با ترفندى به نزد دنيا برد . تاج الملوك ، طاقت از كف داده ، قصهء خود را آغاز تا انجام فروخواند و گفت : هميخواهم اكنون بنزد پدر شوم و او رسولى پيش پدر تو بفرستد و ترا خواستگارى كند تا هر دو راحت شويم . چون دنيا اين سخن بشنيد ، بپسنديد و فرحناك شد . ليك ناگاه در همان زمان ، حاجب قصر ، ايشان را بديد و خشمگين به نزد ملك رفته ، او را آگاه كرد . تاج الملوك ، درون قصر به دام افتاد . كار تاج الملوك و سيده دنيا بدينجا رسيد .\r\nو اما وزير و عزيز ، چون ديدند كه تاج الملوك بقصر دختر ملك رفته در آنجا بماند ، دانستند كه از آنجا بيرون نخواهد شد و انجام كار ، هلاك خواهد گشت . وزير با عزيز گفت : اى فرزند ، كار دشوار شد . اگر ما بنزد پدر تاج الملوك بازنگرديم و از چگونگى آگاهش نكنيم ، ما را ملامت خواهند كرد . پس\r\n\r\n","description":"","footnote":"","page_name":" 438 ","page_number":486},
  {"content":"\r\n\r\nبسيجيدند و در حال بسوى مملكت سليمانشاه روان شدند و شبانروز هميرفتند تا به شهر پادشاه برسيدند . و ملك را آگاه كردند كه از روزى كه تاج الملوك بقصر دختر ملك رفته ، خبرى باز نيامده . در آن هنگام ، سليمانشاه ، رستخيز را عيان بديد و سخت پشيمان گرديد و فرمود كه منادى در مملكت او نداى جهاد دهد .\r\nپس از آن ، لشكر انبوه بخارج شهر گرد آمدند و خيمه‌ها برافراشتند و ملك در خرگاه خويشتن بنشست تا لشكريان از شهرهاى دور و نزديك جمع آمدند . پس با لشكرى افزون از ستاره‌هاى آسمان از براى فرزند خويش تاج الملوك روان شد .\r\nو اما كافور حاجب چون دنيا را ديد كه با تاج الملوك سخن مىگويد ، ملك را آگاه كرد . ملك ، ايشان را بخواست . چون دنيا و تاج الملوك را حاضر آوردند ، بايشان گفت : اين كارها چگونه كاريست ؟ پس خشمناك شد و قصد كرد كه تاج الملوك را بزند . دنيا با پدر گفت : نخست مرا بكش . پس ملك ، او را دور كرده ، بخادمان گفت كه او را بسراى خويش برند . پس از آن رو بتاج الملوك آورده ، گفت : اى پليدك ، تو كيستى و از كجائى و نام پدر تو چيست و چگونه به دختر پادشاهان جسور شدى ؟ تاج الملوك گفت : اى ملك ، اگر مرا بكشى ، هلاك خواهى شد و ندامت به تو روى دهد و مملكت تو ويران گردد .\r\nملك گفت : از بهر چه هلاك شوم و پشيمان گردم ؟ تاج الملوك گفت : بدان كه من پسر ملك سليمان شاه هستم . زمانى نميرود كه سواره و پيادهء او بسوى تو بيايد . چون ملك شهرمان سخن او بشنيد ، خواست او را نكشد و بزندان اندر كند كه صدق و كذب مقالش آشكار شود . وزير ملك شهرمان گفت : اى ملك ، مرا رأى اينست كه در كشتن او دير نكنى . كه چنين تخمهء پليد به دختر ملك جرات كرده . پس جلاد را فرمود كه : اين خيانت كار را بكش . پس جلاد ، شمشير بگرفت و دست بلند كرد . ولى ملك نميخواست كه او كشته شود و از امرا يكى يكى مشورت ميكرد . وزير گفت : اى ملك ، چه جاى مشورت است ؟ پس ملك در خشم شد و جلاد را بكشتن بفرمود . جلاد دست بلند كرد و خواست كه سر او\r\n\r\n","description":"","footnote":"","page_name":" 439 ","page_number":487},
  {"content":"\r\n\r\nرا از تن جدا كند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و ششم برآمد\r\nگفت : اى ملك جوان‌بخت ، جلاد ، تيغ را بلند كرد و خواست كه تاج الملوك را بكشد كه ناگاه فرياد بلند شد و آواز كوس و كرناى و شيهه اسب به شهر اندر فروپيچيد و مردمان ، دكانها بستند . ملك بجلاد گفت : مشتاب . آنگاه از بهر آگاهى ، كس بفرستاد . رسول برفت و باز آمد و گفت : اى ملك ، سپاهى افزون از ستارگان و ريگهاى بيابان‌ها مانند درياى موج‌زن ، اسب همىدوانند و همىآيند . ولى سبب را ندانستم . پس ملك بهراس اندر شد و بر خود و بر مملكت خويش بترسيد و با وزير گفت كه : آيا از ما سپاهى بمقابله و مقاتله نرفته است ؟ هنوز ملك سخن بانجام نرسيده بود كه حاجبان ملك درآمدند و رسولان ملك لشكركش با ايشان بودند . و از جملهء رسولان ، وزير ملك بود . نخست او سلام كرد . ملك از براى ايشان بر پاى خاست و ايشان را بنزديك خود خواند و سبب آمدنشان باز پرسيد . از ميان ايشان ، وزير پيش رفت و زبان بپاسخ بگشود و گفت : اى ملك ، بدان كه اين پادشاه كه به اين سرزمين آمده ، چون پادشاهان گذشته و سلاطين پيشين نيست . ملك شهرمان گفت : كدام پادشاهست ؟ وزير گفت : سليمان شاه عادل و باذل و خداوند ارض خضرا و جبال صفاهانست . و آمدنش را سبب اينست كه پسر او در شهر تست . اگر او را تندرست بيند ، ترا بنوازد . و اگر او در اين شهر ناپديد شود و يا آسيب به دو رسيده باشد ، هلاك را آماده باش . پيام اين بود كه گفتم ، و السلام . چون ملك پيغام بشنيد ، در بيم شد و دلش بطپيد و بانگ بر بزرگان دولت زد كه : برويد و ملك‌زاده را جستجو كنيد و خبر او را به من آريد .\r\nولى ملك‌زاده به زير شمشير جلاد از غايت بيم ، به خويشتن نبود . پس از\r\n\r\n","description":"","footnote":"","page_name":" 440 ","page_number":488},
  {"content":"\r\n\r\nآن رسول را چشم بملكزاده افتاد . ديد كه بر نطع كشتنش نشانده‌اند . در حال ، خود را در پاى ملكزاده انداخت و رسولان ديگر نيز بدانسان كردند و بندها از او برداشتند و او را دست و پاى همىبوسيدند . تاج الملوك چشم باز كرد . وزير پدر و عزيز بازرگان را بشناخت و از غايت فرح و نشاط ، بى خود بيفتاد . و ملك شهرمان را حيرت و وحشت بيفزود . و چون دانست كه اين سپاه را سبب آمدن ، همان جوان است ، بسى بترسيد و برخاسته ، بنزديك تاج الملوك رفت و سر او را ببوسيد و آب از ديدگان بريخت و گفت : اى فرزند ، بكردار بد من پاداش مده و رحمت به پيرى من كن و مرا مملكت ، خراب مخواه . پس تاج الملوك برخاسته ، دست او را بوسه داد و گفت : بر تو باكى نيست و تو مرا بجاى پدر هستى . وى مبادا اينكه به محبوبه من ، دنيا آسيب برسد . ملك گفت : اى خواجه ، بر او مترس .\r\nكه جز شادى و نشاط ، هيچ چيز به دو نرسيده . الغرض ، ملك شهرمان به تاج الملوك معذرت هميگفت و وزير سليمان شاه را دلجوئى كرده ، خواسته بىشمرش وعده ميداد ، كه آنچه ديده است از ملك پوشيده دارد .\r\nپس از آن بزرگان دولت را بفرمود كه تاج الملوك را بگرمابه برند و جامهء ديبا و زرين ملوكانه‌اش در بر كنند . بزرگان بدانسان كردند و از گرمابه به مجلسش بياوردند . چون پيش ملك شهرمان بيامد ، ملك با تمامت بزرگان دولت بخدمتش بايستادند . پس از آن تاج الملوك بنشست و سرگذشت خود را با وزير پدر و عزيز بازرگان بگفت . و ايشان نيز با تاج الملوك گفتند كه : ما در اين مدت بنزد ملك سليمان رفتيم و او را آگاه كرديم كه پسرت بقصر دختر ملك شهرمان اندر شد و بيرون نيامد و كار او بما پوشيده بماند . پدرت چون اين سخنان بشنيد ، در ساعت ، لشكر آماده ساخته ، به اين شهر بيامديم . منت خداى را كه آمدن ما سبب نشاط و انبساط شد . تاج الملوك گفت : پيوسته ديدار شما مبارك باد . ايشان بگفتگو اندر بودند كه ملك شهرمان بقصر دخترش دنيا درآمد . ديد كه دنيا از بهر تاج الملوك گريانست و تيغى را قبضه بر زمين و نوك بر سينه گذاشته ، همىخواهد كه خويشتن را هلاك سازد . و ميگفت كه : پس از تاج الملوك ، مرا\r\n\r\n","description":"","footnote":"","page_name":" 441 ","page_number":489},
  {"content":"\r\n\r\nزندگانى نشايد . چون ملك ، او را بدان حالت بديد ، بانگ بر وى زد و گفت : اى خاتون دختران ملوك ، چنين مكن و بر حال پدر و مردم شهر رحمت آور . كارى مكن كه بسبب آن پدرت را آفت رسد . پس پيش رفته ، دختر را از قصه آگاه كرد و گفت : محبوب تو پسر ملك سليمان شاهست . قصد نكاح تو دارد و خطبه و نكاح به تو واگذار كردم . پس دنيا تبسم كرده ، با پدر گفت : نگفتمت كه اين جوان ، ملكزاده است ؟ پدرش گفت : حق تربيت به تو بخشيدم . تو نيز بر من ببخشاى . پس دنيا گفت : برو و تاج الملوك را بياور . ملك اطاعت كرد و بنزد تاج الملوك بشتافت و او را بنزد دنيا آورد . چون دنيا او را بديد ، به دو گفت كه : من از بهر تو در وحشت بودم . آنگاه رو به پدر كرده ، گفت : چنين ماهروى دريغ نبود كه كشته شود ؟\r\nپس ملك شهرمان از خانه بدر آمد و درها برهم نهاد و بنزد وزير پدر تاج الملوك رفت و به او گفت كه ملك سليمان شاه را آگاه كند كه پسرش تندرست است و بعيش و نوش مشغولست و خرم و شادان همىگذارد . پس از آن ملك شهرمان فرمود لشكريان ملك سليمان شاه را يكان‌يكان از همه‌گونه خوردنى و ميوه و حلوا تدارك برند . چون فرمان ملك شهرمان بپذيرفتند ، آنگاه ملك ، هداياى ملوكانه درخور و شايسته از اسب و استر و اشتر و كنيز و غلام از براى ملك سليمان شاه بفرستاد . پس از آن ملك با بزرگان دولت و اهل مملكت بديدار ملك سليمان شاه ، پذيره شد و بخارج شهر برسيدند . چون ملك سليمان شاه از آمدن ايشان آگاه شد ، نرم‌نرم بسوى ملك شهرمان همىآمد تا اينكه با هم ملاقات كردند و ملك سليمان شاه ، ملك شهرمان را در آغوش گرفته و بر فراز تخت در پهلوى خويشتنش بنشاند و حديث همىگفتند . كه خوردنى و حلوا بياوردند . اندكى نرفته بود كه تاج الملوك بيامد . پدر تاج الملوك برخاست و پسر را در آغوش كشيد و ساعتى نشسته ، حديث گفت . پس از آن ملك سليمان شاه با ملك شهرمان گفت كه : هميخواهم در ميان جمع ، صيغه نكاح دخترت را به تاج الملوك بخوانند . ملك شهرمان اطاعت كرده و قاضى و شهود بخواست .\r\n\r\n","description":"","footnote":"","page_name":" 442 ","page_number":490},
  {"content":"\r\n\r\nقاضى حاضر آمد . كتاب عقد نبشتند و كابين بستند و لشكريان ، شادى كردند و ملك شهرمان بجهيز دختر به پرداخت .\r\nپس تاج الملوك با پدر گفت : عزيز بازرگان ، مرديست گرامى و مرا خدمتى كرد ، بزرگ . و با من سفر كرد و بس رنجها برد تا مرا بآرزوى خود رسانيد . و اكنون دو سال است كه از شهر خويش دور افتاده . قصد من اينست كه بهر او بضاعت بازرگانى مهيا كنيم و او را به شهر خود روانه سازيم كه او را وطن ، نزديكست . ملك سليمان شاه گفت : چنان كنيم . آنگاه از براى عزيز ، صد بار كالاى قيمتى بار بستند . تاج الملوك رو به دو آورده ، گفت : اى برادر ، اينها را بهديه قبول كن . پس قبول كرد و همديگر را وداع كردند . عزيز ، پاى تاج الملوك ببوسيد و آستان ملك سليمان شاه را نيز بوسه داد و سوار گشت . تاج الملوك نيز سوار گشته ، يك فرسنگ باهم برفتند . پس عزيز به بازگشت ، او را سوگند داد و گفت : اگرنه مادر ميداشتم ، بدورى تو شكيبا نميشدم . ولى تو رسول و كتاب از من مضايقه مكن . اين بگفت و وداع باز پسين كرده ، راه شهر خويش پيش گرفت .\r\nپس به شهر درآمد . مادر خود را ديد كه بميان خانه اندر ، گورى بنا كرده و بر آن گور نشسته ، گيسوهاى خود بر آن گور افشانده ، آب از ديده هميريخت و اين دو بيت همىخواند :\r\n جهانا ترا شرم نايد كه بىاو * كنى عرضه بر ما گل بوستانى\r\nبه پيرانه سر خود جوانى كنى بس * بقهر از جوانان جوانى ستانى\r\nخرامنده سروا بگو تا چه بودت * كه امروز گرد چمن ناچمانى \r\nپس از آن آه شرربار كشيده ، بگريست و اين ابيات برخواند :\r\n پس از مرگ جوانان گل مماناد * پس از گل در چمن بلبل مخواناد\r\nبحسرت در زمين رفت آن گل نو * صبا بر استخوانش گل دماناد\r\nهر آن كس دل نميسوزد بر اين درد * خدايش هم برين آتش نشاناد \r\n\r\n","description":"","footnote":"","page_name":" 443 ","page_number":491},
  {"content":"\r\n\r\nو هنوز ابيات بانجام نرسانيده بود كه عزيز به خانه درآمد . چون عزيز را بديد ، برخاست و به سينه خويشتن بگرفت و از سبب غيبتش باز پرسيد . عزيز ، سرگذشت بيان كرد و باز نمود كه تاج الملوك ، صد بار حرير و ديبا و كالاى گران‌بها به او داده . مادرش خرسند و فرحناك شد . و عزيز در نزد مادر بسر ميبرد .\r\nولى در آنچه از دليله محتاله به دو رسيده ، حيران بود . الغرض ، عزيز را انجام كار بدينجا رسيد .\r\nو اما تاج الملوك را بنزد دنيا فرستادند . پس از آن ، ملك شهرمان ، تحف و هداياى بيكران از بهر ملك سليمانشاه و تاج الملوك و دنيا بفرستاد . و ايشان به شهر خود روان شدند . و ملك شهرمان نيز سه روز با ايشان برفت . آنگاه ملك سليمانشاه او را ببازگشت سوگند بداد . ملك شهرمان ، ايشان را وداع كرده ، بازگشت . و تاج الملوك با پدر و زن خويش هميرفتند تا به شهر خود نزديك شدند . شهر از براى ايشان بياراستند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و هفتم برآمد\r\nگفت : اى ملك جوان‌بخت ، ملك سليمان شاه با فرزند و عروس هميرفتند تا به شهر خود نزديك شدند . شهر را از بهر ايشان زينت بستند و ايشان به شهر درآمدند و ملك بر تخت مملكت بنشست و تاج الملوك در پهلوى تخت بايستاد . رعيت و سپاه را بداد و دهنش بنواخت و دوباره اسباب جشن فرو چيده و از براى پسر ، عيش تازه برپا كرد . و تاج الملوك بحجله عروس بخراميد و پيوسته بعيش و نوش و لهو و طرب ، عمر همىگذراندند .\r\n\r\n","description":"","footnote":"","page_name":" 444 ","page_number":492},
  {"content":"\r\n\r\n\r\nباقى حكايت ضوء المكان\r\nچون وزير دندان ، حديث بدينجا رسانيد ، ضوء المكان به او گفت : چون توئى را شايد كه نديم ملوك شود . و لكن اى وزير سعادت‌مند ، اكنون چهار سال است كه در اين سرزمين هستيم و در محاصرهء قسطنطنيه ، برنج اندريم و شبان‌روز بجنگ و جدال مشغوليم . سپاهيان ، آرزومند وطن گشته‌اند و از طول سفر بسى آزرده‌اند . پس ملك ضوء المكان ، امير بهرام و امير رستم و امير تركاش را بخواست . چون حاضر آمدند ، با ايشان گفت كه : سالهاست ما در اين سرزمين هستيم و به مقصود نرسيده‌ايم . و قصد ما از آمدن به اين مكان ، خونخواهى ملك نعمان بود . لكن برادرم شركان نيز كشته شد و مصيبت ما دو گشت . و سبب همهء اينها همان عجوز عالم‌سوز ، ذات الدواهى بوده است كه نخست ملك نعمان را در مملكتش بكشت و ملكه صفيه را بيرون برد . و اين بس نبود ، بحيله برادر مرا نيز بكشت . و من سوگند بزرگ ياد كرده‌ام كه خون پدر و برادر بازگيرم . شما را جواب چيست ؟ پس اميران لشكر سر به زير انداختند و جواب را به وزير دندان حواله كردند . در حال ، وزير دندان پيش رفته ، آستان ملك را بوسه داد و گفت :\r\nاى ملك زمان ، بدان كه اقامت ما پس از اين سودى ندارد . مرا راى بر رحيل است كه به وطن بازگرديم و يك چند در آنجا بمانيم . پس از آن بجهاد بازگرديم .\r\nملك گفت : تدبير همين است . سپاهيان ، آرزومند ديدار پيوندان و فرزندانند و مرا نيز شوق ديدار پسرم كان‌ماكان و دختر برادرم قضى فكان اندر سر است .\r\nچون لشكر ازين بشارت آگاه شدند ، فرحناك گشته ، وزير دندان را دعا گفتند .\r\nو ملك ضوء المكان فرمود كه ندا در دهند كه لشكريان ، رحيل را آماده شوند . سپاهيان ، بسيج سفر ديده ، بعد از سه روز ، كوس و ناى بكوفتند و علمها برافراشتند . وزير دندان ، طليعهء لشكر گشته ، ملك ضوء المكان با حاجب بزرگ\r\n\r\n","description":"","footnote":"","page_name":" 445 ","page_number":493},
  {"content":"\r\n\r\nدر قلب لشكر جاى گرفتند . و سپاه ، فوج‌فوج و گروه‌گروه در چپ و راست هميرفتند و شبانروز همىشتابيدند تا به شهر بغداد برسيدند . مردمان شهر را اندوه و حزن برفت و شادمان گشتند و اميران و سرهنگان بسراى خويش رفتند و ملك بقصر درآمد و بنزد پسر خود كان‌ماكان رفت . و او هفت ساله بود .\r\nچون ملك راحت يافت ، بگرمابه اندر شد . چون از گرمابه بدر آمد ، بر تخت مملكت بنشست . وزير دندان را بخواست و اميران و حاجبان نيز حاضر آمدند . در آن هنگام ، ملك ، يار ديرين خويش ، تونتاب را بخواست . چون تونتاب بيامد ، ملك بر پاى خاست و در پهلوى خويشتن بنشاند . و ملك ضوء المكان ، وزير دندان را از كردارهاى نيك تونتاب آگاه كرده بود . پس تونتاب را در چشم وزير و امرا رتبت افزون شد و تونتاب از بس خورشهاى گوناگون خورده ، فربه گشته و گردنش به گردن پيل همىمانست . پس ملك را نشناخت . ملك رو به دو كرده ، با جبين گشاده با او سخن گفت و با بهترين تحيات ، او را تحيت گفت . و فرمود : چه زود ما را فراموش كردى ؟ پس تونتاب ، نظر كرد .\r\nملك را بشناخت و بر پاى خاست و گفت : اى يار مهربان ، چگونه سلطان شدى ؟\r\nملك بخنديد . وزير دندان پيش آمده ، قضيه بتونتاب فروخواند و با تونتاب گفت كه : ملك با تو برادر و يار بود . اكنون پادشاه روى زمين است و ازو سودهاى فراوان و موهبتهاى بزرگ ، ترا رسد . و اينك من ترا همىسپارم . اگر ملك با تو بگويد كه از من تمنى كن ، تو از ملك خواهش مكن ، مگر شغلى بلند پايه و چيزى گرانمايه . از آن‌كه تو در نزد او عزت دارى . پس تونتاب گفت : مرا بيم از آنست كه اگر چيزى بخواهم ، ندهد و يا نتواند داد . وزير به او گفت : هرآنچه تمنى كنى ، مضايقه نكند . تونتاب گفت : به خدا سوگند كه ناچار ازو تمنى كنم چيزى را كه مرا در خاطر است و همه خواهش مكرر كنم ، تا بستانم . وزير گفت : خاطر خرسند دار ، كه اگر ولايت دمشق خواهى ، هر آينه ترا بدانجا والى كند . پس در حال ، تونتاب بر پاى خاست و ملك ، اشارت بجلوس كرد . تونتاب گفت :\r\nمعاذ اللّه . گذشت آن روزها كه من پيش تو ياراى نشستن داشتم . ملك گفت : ترا\r\n\r\n","description":"","footnote":"","page_name":" 446 ","page_number":494},
  {"content":"\r\n\r\nرتبه پيش من بيش از پيش است و آن روزها نگذشته و پيوسته همان حال بر جاى خواهد ماند . از آن‌كه تو سبب زندگانى منستى . به خدا سوگند ، تو هرچه از من تمنا كنى ، بىمضايقه عطا كنم . و اگر نيمهء مملكت مرا بخواهى ، ترا انباز مملكت كنم . پس هرچه خواهى ، بخواه . تونتاب گفت : بيم من از آنست چيزى بخواهم كه نتوانيش از عهده برآئى . ملك ، خشمگين شد و گفت : هرآنچه قصد كردهء ، تمنى كن . تونتاب گفت : تمنى من اينست كه بزرگى همه تونتابان شهر قدس از براى من بنويسند . ملك و حاضران بخنديدند . ملك گفت كه : جز اين تمنى كن . تونتاب گفت : نگفتمت كه مرا بيم آن است چيزى از تو بخواهم كه تو آن را ندهى و يا نتوانى از عهده برآئى ؟ وزير ، او را دو سه بار اشارت كرد و هر كرّت ، او ميگفت : تمنى من اينست كه مرا بزرگ زبّالهاى شهر قدس كنى .\r\nحاضران بس خنديدند . وزير ، او را بزد . با وزير گفت : تو كيستى كه مرا همىزنى و گناه من چيست ؟ مگر تو نگفتى كه كارى بزرگ از ملك تمنى كن ؟ پس از آن گفت : مرا بگذاريد كه به شهر خود روم . ملك دانست كه قصد او ازين سخنان ، مزاح است . زمانى صبر كرد . پس از آن روى به تونتاب كرده ، گفت : شغلى بزرگ از من تمنى كن . تونتاب گفت : سلطنت دمشق همىخواهم . پس توقيع بسلطنت دمشق بنام او بنوشتند . و ملك با وزير دندان گفت : ترا بايد كه با او بدمشق شوى و در هنگام بازگشتن ، دختر برادرم ، قضى فكان را بياورى . وزير ، فرمان بپذيرفت و با تونتاب ، سفر را آماده گشتند . ملك ضوء المكان بامراء دولت فرمود : هركه مرا دوست دارد ، هديتى بتونتاب بدهد . و تونتاب را سلطان زبلكان نام نهاد و مجاهدش لقب فرمود . و تا يك ماه ، كارهاى ايشان انجام پذيرفت .\r\nپس سلطان زبلكان با وزير دندان بوداع ملك برفت . ملك بر پاى خاست و او را در آغوش كشيد و پس از آن فرمود كه اسباب جهاد را آماده كند . و عدالت و رعيت‌داريش بياموخت تا هنگام جهاد برسد . پس ملك را وداع كرد و بازگشت .\r\nامراء دولت ، غلامانى كه از بهر او هديه كرده بودند ، همگى پنج هزار مملوك بودند . و در ركاب او سوار شدند . و حاجب و امير ديلم ، بهرام و امير تركان ،\r\n\r\n","description":"","footnote":"","page_name":" 447 ","page_number":495},
  {"content":"\r\n\r\nرستم و امير عرب ، تركاش بوداع ملك مجاهد سوار شدند و تا سه روز برفتند .\r\nپس از آن ببغداد بازگشتند .\r\nو سلطان زبلكان با وزير دندان هميرفتند تا بدمشق برسيدند . و مردم دمشق آگاه بودند كه ملك ضوء المكان ، سلطانى بدمشق فرستاد كه سلطان زبلكان نام دارد و لقبش مجاهد است . چون خبر وصول بدمشقيان برسيد ، شهر بياراستند و هركه در دمشق بود ، باستقبال بيرون شد . و سلطان بدمشق اندر آمد و بر تخت مملكت بنشست . وزير دندان بايستاد . مراتب امرا را برو همىشناساند و امرا يك يك ميامدند و دست او را بوسه ميدادند و او را ثنا ميگفتند و سلطان زبلكان نيز ايشان را بنواخت و خلعتشان بداد و درهاى گنجها بگشود و سپاهيان را زر و سيم عطا فرمود . پس از آن از براى دختر ملك شركان ، قضى فكان تدارك سفر آماده كرد و محمل ترتيب داد و ديباها بر آن بپوشانيد و وزير دندان را مال بيمر بداد . و وزير ، مال را نستد و گفت : ترا بدايت كار است . بسا هست كه ترا بمال ، حاجت افتد . چون وزير از براى سفر سوار شد ، سلطان زبلكان نيز بوداع او سوار شد . و قضى فكان را بمحمل بنشاندند و ده كنيز بخدمتگذارى سيده قضى فكان بگماشت . چون سلطان ، وزير دندان را وداع كرد ، بمملكت خود بازگشت و سپاه و رعيت را بدهش و داد ، خرسند همىداشت و در جمع آوردن آلات حرب ،\r\n\r\n","description":"","footnote":"","page_name":" 448 ","page_number":496},
  {"content":"\r\n\r\nكوشش تمام داشت و فرمان ملك ضوء المكان را پيوسته منتظر بود . سلطان زبلكان را كار بدينجا رسيد .\r\nاما وزير دندان ، قضى فكان را هميبرد تا ببغداد برسيدند . كس پيش ملك فرستاد و از آمدنش آگاه كرد . ملك ضوء المكان از بهر ملاقات وزير از شهر بدر آمد . وزير چون ملك را بديد ، خواست از اسب فرود آيد . ملك سوگندش بداد كه نكند . سواره بنزد ملك بيامد . ملك از حال سلطان زبلكان باز پرسيد . وزير ، بشارت سلامت سلطان را بازگفت و از آمدن سيده قضى فكان آگاهش كرد .\r\nملك فرحناك شد و با وزير گفت : سه روز راحت كن و از سفر برآساى . پس از آن بنزد من بيا . وزير ، فرمان پذيرفت و بسراى خود رفت . و ملك بقصر درآمد و بنزد دختر برادرش قضى فكان رفت . و او هشت ساله بود . چون ملك او را بديد ، فرحناك شد و از شركان ياد كرده ، محزون شد و او را جامهاى زرّين مرصع موهبت كرد و فرمود كه او را با پسر عمش كان‌ماكان در يك جا تربيت كنند .\r\nو قضى فكان ، بهترين اهل زمان و خداوند تدبير بود و انجام كارها ميدانست . و اما كان‌ماكان ، اخلاق نيكو داشت ولى از انجام كارها بغفلت اندر بود . پس هريك از ايشان ده ساله شد . قضى فكان با پسر عم خود سوار گشته ، بصحرا همىرفتند و تيغ‌بازى و زوبين‌اندازى همىآموختند . تا اينكه هريك دوازده ساله شد . پس از آن ، ملك به كارهاى جهاد پرداخت و تدارك اسلحه و اسباب كرد . وزير دندان را حاضر آورده ، با او گفت : قصد من اينست كه فرزند خود كان‌ماكان را سلطان كنم و به او شادمان شوم و خود بمقاتله بپردازم . ترا رأى چيست ؟ وزير دندان ، آستان ملك بوسه داد و گفت : اى ملك ، آنچه بخاطر مبارك رسيده ، خوبست . ولى در اين وقت به دو جهت خوب نيست : يكى اينكه ترا پسر خوردسالست و يكى اينكه عادت براينست كه هركس پسر خود را سلطان كند ، زندگانى او كم شود . ملك گفت : اى وزير ، ما او را بحاجب بسپاريم .\r\nكه حاجب از ماست و شوهر خواهر منست و مرا بجاى برادر است . وزير گفت :\r\n\r\n","description":"","footnote":"","page_name":" 449 ","page_number":497},
  {"content":"\r\n\r\nهرآنچه رأى ملك باشد ، اطاعت كنيم . پس ملك ، حاجب را حاضر آورد و بزرگان دولت را بخواست و با ايشان گفت : دانسته‌ايد پسر من ، كان‌ماكان در حرب و طعان ، مانند ندارد . و من او را بشما سلطان و حاجب را وزير او كردم . و با حاجب گفت كه : تو و حاضران بدانيد كه دختر برادرم ، قضى فكان را به پسر خود ، كان‌ماكان تزويج كردم . پس ، از براى پسرش خواسته بىشمر بداد . آنگاه بنزد خواهرش ، نزهت الزمان رفت و او را از حديث تزويج آگاه گردانيد .\r\nنزهت الزمان فرحناك شد . و گفت : هر دو فرزند منند . پس ضوء المكان گفت : اى خواهر ، من از دنيا كام برداشته‌ام و از فرزند خود ايمن گشتم . ولى فرزند و مادر او را به تو ميسپارم .\r\nو شبانروز ، ضوء المكان ، كان‌ماكان و قضى فكان را بحاجب و نزهت الزمان هميسپرد تا اينكه رنجور شد و ببستر افتاد . و در ميان رعيت ، حكمرانى ، حاجب را بود . تا يك سال بدين منوال گذشت . پس از آن ضوء المكان ، پسر خود ، كان‌ماكان را با وزير دندان حاضر آورد و با پسر گفت كه : اين وزير پس از من ترا پدر است . و بدان كه من از اين جهان بجهان ديگر خواهم شد و كام از دنيا برداشته‌ام . ولى مرا حسرتى بدل اندر بماند . اميدوارم كه تو آن حسرت از دلم بيرون كنى . ملك‌زاده گفت : كدام حسرت ترا در دلست ؟\r\nضوء المكان گفت : اى فرزند ، مرا مرگ دررسيد و خون جدّ تو ، ملك نعمان و عم تو ، ملك شركان را از عجوز ذات الدواهى نتوانستم گرفت . اگر خدا ترا يارى كند ، از خونخواهى جد و عم غفلت مكن . ولى از مكر رستم و امير عرب ، تركاش بوداع ملك عجوز ذات الدواهى برحذر باش و آنچه رستم و امير عرب ، تركاش بوداع ملك وزير دندان بگويد ، بنيوش . كه او ملك را ستونيست .\r\nملكزاده گفت : انشاء اللّه خلاف فرمان ملك نكنم . پس از آن مرض بر ملك چيره شد . و كار مملكت با حاجب بود . و همه روزه برنجورى ملك بيفزود و تا چهار سال ، ملك ، بيمار و امر و نهى مملكت با حاجب بود . و رعيت و سپاه را از خود خرسند همىداشت . ضوء المكان و حاجب را كار بدينگونه بود .\r\n\r\n","description":"","footnote":"","page_name":" 450 ","page_number":498},
  {"content":"\r\n\r\nو اما كان‌ماكان جز اسب تاختن و زوبين‌انداختن ، كارى نداشت و همچنين دختر عمش ، قضى فكان را . كه بامدادان بيرون ميرفتند و صحرا هميگشتند . هنگام شام ، بازگشته ، قضى فكان بنزد مادر ميشد . كان‌ماكان نيز بنزد مادر رفته ، او را در بالين پدر نشسته و گريان مييافت و شبها به خدمت پدر قيام\r\n\r\n","description":"","footnote":"","page_name":" 451 ","page_number":499},
  {"content":"\r\n\r\nميكرد . باز چون روز ميشد ، ملكزاده با دختر عم بصحرا همىرفتند . و ضوء المكان را رنجورى و دردناكى ، دير كشيد . پس بگريست و اين ابيات برخواند :\r\n اى مسلمانان فغان از جور چرخ چنبرى * وز نفاق ماه و كيد تير و مكر مشترى\r\nآسمان در كشتى عمرم كند دائم دو كار * وقت شادى بادبانى وقت انده لنگرى\r\nگر بخندم كان بهر عمريست گويد زهر خند * ور بگريم كان همه روزيست گويد خون‌گرى \r\nچون ابيات بانجام رسانيد ، سر ببالين نهاده ، بخفت . و در خواب ديد كه كسى به او ميگويد كه : بشارت باد ترا كه پسرت جهان بگيرد و همه را بفرمان خويش بياورد . ضوء المكان ، فرحناك و خرّم بيدار گشت . و روزى چند برنيامد كه ملك از جهان برفت و بغداديان را مصيبت بزرگ روى داد و كودكان بگهواره اندر بهر ملك گريستند . و يك چندى ازين بگذشت . از خاطرها برفت .\r\n\r\n","description":"","footnote":"","page_name":" 452 ","page_number":500},
  {"content":"\r\n\r\nگويا كه ضوء المكانى نبوده . و پسرش كان‌ماكان را اهل بغداد ، معزول كردند .\r\nچون مادر كان‌ماكان اين را بديد ، بنزد حاجب كه در بغداد ، سلطان بود برفت .\r\nديد كه در مسند حكمرانى نشسته . پس بنزد نزهت الزمان برآمد و گفت : خدا شما را خوار نكند و پيوسته حكومت شما پايدار باشد . تو با گوش خود شنيده و با چشم خود ديده بودى كه ملك ، ما را چگونه عزيز ميداشت و چقدر مال بپسر من موهبت كرده بود . اكنون روزگار بر ما دگرگون گشته و ما را خوار و بىچيز كرده . از تو تمنى احسان دارم . پس از آن آب از ديده فروريخت و اين ابيات بخواند :\r\n كى سر فروكند بحضيض امل كسى * كو را فراز ذروهء همت گذر بود\r\nلكن چو احتياج عنان خرد گرفت * ناچار مرد ده بده و در بدر بود\r\nاز مال دون طمع گه درماندگى رواست * مدقوق را دواى پسين شير خر بود \r\nچون نزهت الزمان ، سخنان او بشنيد ، ضوء المكان را ياد كرده ، مادر كان ماكان را نزديكتر بنشاند و دلجوئيش كرد و گفت : اكنون تو نيازمند و من بىنياز هستم . و اينكه ترا ترك كرده‌ام ، بيم آن دارم كه دلت شكسته بود و هديتى كه بفرستم ، تو او را صدقه انگارى . و حال آن‌كه هرچه كه ما را هست ، از شوهر تست . پس جامه فاخر به دو پوشانيده ، بنزديك قصر خود ، مكانى از بهر او مهيا كرده ، و كان‌ماكان و مادرش را كار ، نيكو شد . و ملكزاده را جامهء ملوكانه دربر كرد و كنيزان به خدمت ايشان بگماشت . پس نزهت الزمان ، حديث زن برادر را با شوهر بگفت و آب از ديده بريخت . حاجب گفت : اگر بخواهى دنيا را پس از خويشتن نظر كنى ، پس از ديگران نظاره‌اش كن . و با نزهت الزمان گفت : زن برادر را گرامى بدار .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 453 ","page_number":501},
  {"content":"\r\n\r\n\r\nچون شب يكصد و سى و هشتم برآمد\r\nگفت : اى ملك جوان‌بخت ، شوهر نزهت الزمان گفت كه : زن برادر را گرامى بدار و او را بىنياز گردان . كار نزهت الزمان با مادر كان‌ماكان بدينسان گذشت . و اما كان‌ماكان و دختر عمش قضى فكان پانزده ساله شدند و قضى فكان ، دخترى بود سيمين‌بر و آفتاب روى و باريك ميان و فربه سرين و سرو قد ، بدانسان كه شاعر گفته :\r\n زلف تو و رخسار تو اى لعبت كشمير * مشكست به ماه اندر و ماه است بزنجير\r\nچون وامق و مجنونت بسى شيفته زيراك * با عذرا هم زادى با ليلى هم شير \r\nاما كان‌ماكان ، پسرى بود ماه منظر و بديع الجمال كه شجاعت از جبينش آشكار ميشد و دلهاى نظارگيان را مفتون ميكرد تا خط بگرد عارض چون قمرش رست ، و در صنعت خط او شاعر راست :\r\n نگارينا نخواهد كاستن از نيكوى تو * كه خطت زود رسته بر رخ گلبرك‌وار اندر\r\nرخان تو بهار است و بنفشه خط مشكينت * بنفشه زودتر رويد بهنگام بهار اندر \r\nاتفاقا روز عيد ، قضى فكان ، ديدار پيوندان را از خانه بيرون شد و كنيزكان ، چون ستارگان كه بر ماه گرد آيند ، از چپ و راست او هميرفتند .\r\nجمالش بكوى و برزن ، پرتو افكن و خراميدنش ، فتنه دل مرد و زن بود . و كان ماكان ، گرد او همىگرديد و چشم به دو دوخته ، اين دو بيت برميخواند :\r\n\r\n","description":"","footnote":"","page_name":" 454 ","page_number":502},
  {"content":"\r\n\r\n تا دلم بستدى اى ماه ندادى دادم * كشتهء عشق شدم راز نهان بگشادم\r\nپدر و مادر من بنده نبودند ترا * من ترا بنده شوم گرچه ز اصل آزادم \r\nچون قضى فكان ، ابيات بشنيد ، در خشم شد و ملامتش گفت و تهديد و توعيد كرد . پس كان‌ماكان از گفتار او خشمگين شد و بازگشت . و قضى فكان نيز بقصر درآمد و از پسر عم بمادر خود شكايت كرد . مادر گفت : اى دختر ، او بىپدر است و سخن بد به تو نگفته و قصد ناصواب نداشته . مباد اينكه كس را از اين واقعه آگاه كنى و خبر با سلطان بگويند . سلطان نيز زندگانى پسر عمت كوتاه كند و نام او را از جهان بردارد و اثر او را ناپديد گرداند . پس عشق كان‌ماكان با قضى فكان ، داستان هر انجمن شد و زنان را ورد زبان گشت . ولى كان‌ماكان ، محزون بود و شكيبائى نتوانست و هميخواست كه راز خود آشكار كند و از محنت جدائى ، شكايت آغازد . لكن از خشم قضى فكان بهراس اندر بود و اين ابيات هميخواند :\r\n همىجويم نگارى را كه دارم چون دل و جانش * هميخواهم كه يكساعت توانم ديد آسانش\r\nنهاد اندر سرم ابرى كه پنهان نيست بارانش * نهاد اندر دلم دردى كه پيدا نيست درمانش\r\nنيارم خواند مهمانش ز بس كبر فراوانش * نه من از هيبت خصمان توانم رفت مهمانش \r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و سى و نهم برآمد\r\nگفت : اى ملك جوان‌بخت ، چون سلطنت بغداد بحاجب رسيد ، او را ملك ساسان ناميدند . و پس از آن‌كه از عشق كان‌ماكان با قضى فكان آگاه شد ، بنزد\r\n\r\n","description":"","footnote":"","page_name":" 455 ","page_number":503},
  {"content":"\r\n\r\nزن خويش نزهت الزمان بيامد و گفت كه : من از بودن اين پسر و دختر در يك جا بتشويش اندرم . اكنون پسر برادرت ، كان‌ماكان ، مردى است . صواب در اينست كه كان‌ماكان را از قضى فكان منع كنيم و قضى فكان را از او پوشيده بداريم .\r\nنزهت الزمان گفت : اى ملك ، راست گفتى . پس چون روز برآمد ، كان‌ماكان به عادت پيش ، نزد عمه خويش نزهت الزمان شد و سلام كرد . نزهت الزمان جواب رد كرد و با او گفت : مرا با تو سخنى هست كه نميخواستم آن سخن با تو بگويم .\r\nاكنون بازگويم . كان‌ماكان سخن او را باز پرسيد . نزهت الزمان گفت : ملك از محبت تو با قضى فكان آگاه گشته و فرموده است او را از تو مستور دارند . اكنون اگر ترا با او حاجتى باشد ، از پشت در با او سخن بگو و او را نگاه مكن .\r\nچون كان‌ماكان اين سخنان بشنيد ، هيچ نگفت و در حال ، بازگشته ، سخنان عمه را با مادر بگفت . مادر گفت كه : سبب اينها سخن گفتن بسيار تست و حديث عشق تو با قضى فكان ، مرد و زن را ورد زبان گشته ، چگونه تو نان ايشان خوردى و بدخترشان عشق همىورزى ؟ كان‌ماكان گفت : ميخواهم او را كابين كنم . او مرا دختر عم است و من او را سزاوارترم از ديگران . مادرش با او گفت : سخن مگو .\r\nمباد اينكه خبر بملك ساسان برسد و بدين سبب تو در ورطه اندوه گرفتار شوى و امشب ما را خوردنى نفرستند . و هرگاه ما را از اين شهر بيرون كنند ، بخوارى و مذلت گرفتار آئيم و از گرسنگى هلاك شويم . چون كان‌ماكان سخنان مادر بشنيد ، بحسرتش بيفزود و اين ابيات را برخواند :\r\n بيدل گمان مبر كه نصيحت كند قبول * من گوش استماع ندارم لمن يقول\r\nتا عقل داشتم نگرفتم طريق عشق * جائى دلم برفت كه حيران شود عقول\r\nيك دم نميرود كه نه در خاطرى وليك * بسيار فرق باشد از انديشه تا وصول\r\nآخر نه دل بدل رود انصاف من بده * چونست من بوصل تو مشتاق و تو ملول \r\nچون ابيات بانجام رسانيد ، با مادر گفت كه : مرا در نزد عمه و پيش اين گروه ، جاى نماند . ناچار من ازين قصر بدر شوم و در اطراف شهر بهمسايگى\r\n\r\n","description":"","footnote":"","page_name":" 456 ","page_number":504},
  {"content":"\r\n\r\nدريوزگان جاى گيرم . اين بگفت و از قصر بيرون شد و بدانسان كرد كه گفته بود .\r\nولى مادرش بخانهء ملك ساسان آمدوشد ميكرد و از آنجا چيزى كه او و پسرش را سد رمق كند ، ميگرفت . روزى قضى فكان با مادر كان‌ماكان در جاى خلوت بودند . قضى فكان با او گفت كه : اى زن عم ، پسرت را حال چونست ؟\r\nمادر كان‌ماكان گفت : محزون و گريان . و ترا بستهء كمند عشق و گرفتار دام محبتست . پس قضى فكان بگريست و گفت : به خدا سوگند كه من از وى بنامهربانى دور نگشتم . بلكه از دشمنان برو ترسيدم . و مرا محبت به او هزار چندانست كه او را با من . و اگر زبان او را لغزش نبود و راز خود نگه ميداشت ، پدرم احسان خود از وى نميبريد و او را منع نميكرد . و لكن اميدوارم كه آن‌كه جدائى تقدير كرد ، ما را به وصال بنوازد . پس آب از ديده روان ساخت و اين بيت برخواند :\r\n در جهان دل نتوان بست كه نيك و بد او * گرچه بسيار بماند بسر آيد روزى \r\nمادر كان‌ماكان ، او را ثنا گفت و از نزد او بدر آمد و ماجرا بپسرش بيان كرد . كان‌ماكان را شوق بيفزود و گفت : من او را به دو هزار حور بهشتى نفروشم .\r\nپس اين دو بيت برخواند :\r\n آدمى چون تو در آفاق نشان نتوان داد * بلكه در جنت فردوس نباشد چو تو حور\r\nحور فردا كه چنين روى بهشتى بيند * گرش انصاف بود معترف آيد بقصور \r\nپس از آن روزگارى بگذشت و كان‌ماكان در آتش حسرت هميگداخت تا اينكه هفده ساله شد . و در پارهء شبها بيخوابى برو چيره گشت و با خود گفت كه : چونست مرا تن ، گداخته مىشود ؟ و تا چند مرا مقصود ميسر نخواهد شد ؟ و بجز بيچيزى ، مرا عيبى و نقصى نيست . بهتر اينست كه از شهر دختر عم دور شوم تا او نيز در حسرت من بميرد . پس اين گونه قصدها مكنون خاطر كرده ، اين دو بيت بخواند :\r\n\r\n","description":"","footnote":"","page_name":" 457 ","page_number":505},
  {"content":"\r\n\r\n رفتيم ز خدمت تو دل خون كرده * دل خون شده وز ديده بيرون كرده\r\nقدى چو الف بعشق چون نون كرده * خاك ره و پشت موزه گلگون كرده \r\nپس از آن كان‌ماكان ، پياده و پا برهنه با يك پيرهن كهنه و آستين كوتاه و يك قرصهء كه از سه روز پيش مانده بود ، توشه گرفته ، از قصر بدر آمد و در شب تاريك هميرفت تا بدروازهء بغداد رسيد ، بايستاد . چون در بگشودند ، نخستين كس كه بيرون رفت ، كان‌ماكان بود . و آن روز كوه و صحرا بنورديد . چون شب درآمد ، مادرش جستجو كرد و نيافتش . جهان بر او تنگ شد و از خورد و خواب بازمانده و تا ده روز بانتظار بنشست . اثرى پديد نشد . دلتنگ گشت و بگريست و بناليد و هميگفت : اى فرزند ، به حزن و اندوه من افزودى و مرا در كربت غربت ، بىمونس گذاشتى . اكنون ترا از كجا جويم و بكدام شهر اندرت بينم ؟ پس از آن ، آب ديده فروريخت و اين ابيات را برخواند :\r\n بيمهر رخت چشم مرا نور نمانده است * وز عمر مرا جز شب ديجور نمانده است\r\nهنگام وداعت ز بسى گريه كه كردم * دور از رخ تو چشم مرا نور نمانده است\r\nمنبعد چه سود ار قدمى رنجه كند دوست * كز جان رمقى در تن رنجور نمانده است\r\nوصل تو اجل را از سرم دور هميداشت * از دولت هجر تو كنون دور نمانده است\r\nصبر است مرا چارهء هجران تو لكن * چون صبر توان كرد كه مقدور نمانده است \r\nو شبانروز نالان و گريان بود و حزن و اندوه و گريستنش شهره شهر شد . و مردم هميگفتند : اى ضوء المكان ، كجائى كه حال كان‌ماكان ببينى و آنچه برو ميگذرد بدانى كه بچه‌سان از وطن دور گشته ؟ پس ملك ساسان از واقعه كان ماكان باخبر گشت .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 458 ","page_number":506},
  {"content":"\r\n\r\n\r\nچون شب يكصد و چهلم برآمد\r\nگفت : اى ملك جوان‌بخت ، بزرگان دولت ، ملك ساسان را از واقعه كان‌ماكان باخبر كردند و گفتند : او پسر پادشاه ما و نبيرهء ملك نعمانست . شنيده‌ايم كه او غربت اختيار كرده . چون ملك ساسان اين را بشنيد ، از نيكوئيهاى ضوء المكان كه با او كرده بود ، ياد آمدش . محزون و اندوهناك شد و جستجوى او را فرمان داد و امير تركاش را با يكصد سوار بفرستاد . پس از ده روز ، امير تركاش بازگشت و خبر نياورد . ملك ساسان سخت محزون شد و مادر كان‌ماكان را قرار برفت و شكيبائيش نماند . ايشان را كار بدينگونه شد .\r\nو اما كان‌ماكان چون از بغداد برون شد ، سه روز در بيابانها تنها برفت .\r\nيك تن سوار يا پياده نديد . و گياه خوردن گرفت . روز چهارم به مرغزارى سبز و خرم برسيد و از شهر پدر ياد آمدش . پس اين دو بيتى برخواند :\r\n ايام برآنست كه تا بتواند * يك روز مرا بكام خود ننشاند\r\nعهدى دارد فلك كه تا گرد جهان * خود ميگردد مرا همىگرداند \r\nچون ابيات بانجام رسانيد ، از گياه آن مكان بخورد و دستنماز گرفته ، فريضه بجاى آورد و از بهر راحت بنشست و آن روز بدانجا بماند . چون شب در آمد ، تا نيمهء شب آنجا بخفت . آنگاه بيدار گشته ، آواز شخصى بشنيد كه اين ابيات همىخواند :\r\n گه بهار همه خلق جفت يار بود * مرا ز يار جدائى گه بهار بود\r\nكنون كه خلق همه در كنار يار بوند * بجاى يار مرا اشك در كنار بود\r\nسزد ز دورى آن درّ شاهوار ز غم * كه دامنم صدف درّ شاهوار بود \r\nچون كان‌ماكان ابيات بشنيد ، كوه‌كوه حزن و اندوه ، يار خاطرش شد و آب ديده\r\n\r\n","description":"","footnote":"","page_name":" 459 ","page_number":507},
  {"content":"\r\n\r\nبه رخساره فروريخت و آتش دلش شعله‌ور گرديد و برخاست كه خداوند آواز را ببيند . در شب تاريك ، كس نديد . بيخوابيش بگرفت و از آنجا كه بود ، فرود آمد و در يك سوى مرغزار بكنار نهرى برفت و شنيد كه خوانندهء آواز ، ناله بلند كرده ، اين ابيات همىخواند :\r\n منم غلام خداوند زلف غاليه‌گون * كه هست چون دل من زلف او نوان و نگون\r\nهمىندانم در هجر چند باشم چند * همىندانم بيدوست چون شكيبم چون\r\nهواش دارد جان مرا قرين بلا * جفاش دارد جان مرا غريق جنون\r\nز بس كه زين دل خونى من برآيد جوش * ز بس كه ديده خونبار من ببارد خون\r\nز خون ديده من رست لاله در صحرا * ز تف خون دلم خاست ابر بر گردون \r\nچون كان‌ماكان ، ابيات از خداوند ابيات بشنيد و او را نديد ، دانست كه او نيز عاشق است كه از وصال ، نوميد گشته . با خود گفت : مرا بايد كه با او در يك جا جمع آيم . شايد كه با او در اين غربت انس بگيرم و از حال او آگاه شوم و هر دو شكايت دورى با يكديگر بگوئيم . پس ندا در داد و گفت : اى مونس شب تار ، نزديك من آى و قصهء خود با من بگو . شايد كه ترا يارى كنم و با تو انباز محنت شوم .\r\nچون خداوند آواز ، اين سخن بشنيد ، به پاسخ گفت : اى آن‌كه آواز مرا شنيدهء ، بازگو كه از آدميان هستى يا جنيان ؟ پيش از آن‌كه هلاك شوى ، جواب بازگو . كه من بيست روز است در اين بيابان هستم . هيچ‌كس نديده و آواز شخصى نشنيده بودم . اگر از جنيان هستى ، راه عافيت پيش گير . و اگر از آدميانى ،\r\n\r\n","description":"","footnote":"","page_name":" 460 ","page_number":508},
  {"content":"\r\n\r\nساعتى صبر كن تا روز بيايد . پس كان‌ماكان در همان مكان بايستاد .\r\nچون آفتاب برآمد ، ديد كه خداوند آزاد ، مردى است بدوى . آنگاه كان ماكان پيش رفت و سلام كرد و بدوى جواب گفت . ولى كان‌ماكان را چون خوردسال و كهن جامه ديد ، حقيرش شمرد و گفت : اى جوان ، از كدام طايفهء\r\n\r\n","description":"","footnote":"","page_name":" 461 ","page_number":509},
  {"content":"\r\n\r\nعربستى و از بهرچه در تاريكى شب بيرون شدهء ؟ و اين كار ، كار دليرانست . و دوش از تو سخنى شنيدم كه آن سخن نگويد ، مگر هنرمندان و دليران . و تو اكنون در دست من اسير هستى . ولى من بخوردسالى تو ببخشم و تو را بخدمتگذارى خويش نگاه دارم . چون كان‌ماكان سخنان او را پس از آن ابيات نغز بشنيد ، دانست كه بدوى ، او را حقير شمرده . پس به نرمى با بدوى گفت : اى بزرگ عرب ، ترا با خوردسالى من كارى نباشد . من هم از خدمت‌گذارى مضايقه نكنم . ولى بازگو سبب چيست كه تو بيابان هميگردى و ابيات همىخوانى ؟ بدوى گفت : اى جوان ، بدان كه من صباح بن رماح بن همام هستم .\r\nو مرا قبيله از اعراب شام است . و مرا دختر عمى است نجمه نام كه ديدنش آسايش جان و خنديدنش آفت روانست . چون پدرم بمرد ، عم من پدر نجمه ، مرا بپرورد . چون هر دو بزرگ شديم ، از آن‌كه من بيچيز بودم ، او را از من پوشيده داشتند . من بزرگان قبايل و اعيان عرب را بخواستگارى دختر عم فرستادم . عمم را از ايشان شرم آمد . بپذيرفت ولى پيمان بست كه پنجاه اسب و پنجاه شتر و ده غلام و ده كنيز و پنجاه بار گندم و پنجاه بار جو از من بستاند و قصدش اين بود مهرى گران بخواهد كه مرا به دادن آن قدرت نباشد . و از براى همين است كه من از شام بسوى عراق روان گشته‌ام و بيست روز است كه به بيابان اندرم . جز تو كس نديده بودم . و قصد من اينست كه ببغداد روم . هرگاه بازرگانى توانگر از بغداد درآيد ، بر اثر او روان شوم و مال ازو بگيرم و مردان او را بكشم و شترهاى او را با بارها بياورم . اكنون تو بازگو كه كيستى .\r\nگفت : حديث من بحديث تو همىماند . ولى مرا اندوه بيش از اندوه تو و كار بزرگتر از كار تست . از آن‌كه دختر عم من دختر پادشاهست و اين چيزها كه گفتى ، كفايت نكند و بدينگونه چيزها سر فرود نياورد . صباح گفت : شايد كه تو سفيه باشى و يا از كثرت عشق ، ديوانه شدهء . و گرنه چگونه دختر عم تو پادشاه‌زاده خواهد بود ؟ و من در تو نشانهء ملوك نمىبينم و تو گدائى بيش نيستى .\r\nكان‌ماكان گفت : اى بدوى ، اين‌گونه كارها از روزگار عجب نيست .\r\n\r\n","description":"","footnote":"","page_name":" 462 ","page_number":510},
  {"content":"\r\n\r\n روزگار است آن‌كه گه عزت دهد گه خوار دارد * چرخ بازيگر ازين بازيچها بسيار دارد \r\nاگر مرا خواهى بشناسى ، من كان‌ماكان بن ملك ضوء المكان بن ملك نعمان ، پادشاه بغداد و خراسانم . كه روزگار بر من ستم كرده ، سلطنت بملك ساسان داده . و من از بغداد شبانگاه بيرون آمده‌ام كه كس مرا نشناسد . و بيست روز است كه بيابان همىسپرم و جز تو كس نديده بودم . و ترا حكايت بحكايت من ماند . چون صباح اين سخن بشنيد ، بانگ برزد و گفت : زهى شادمانى كه من به مقصود خود برسيدم و مرا جز تو غنيمتى نيست . از آن‌كه تو نبيرهء پادشاهانى ، اگرچه در جامه دريوزگان هستى . و پيوندان تو به ترك تو نگويند . چون مكان تو بدانند ، ناچار مالها بر تو فديه كنند . پس من ترا گرفته ، بازوان ببندم و ببرم .\r\nملكزاده دريوزه گفت : يا اخا العرب ، بدينسان مكن . اين قاعدهء خلاف بگذار . اين خوى معاندت رها كن . مرا كس از تو بسيم و زر نخواهد خريد . مرا يار خود گير و از سرزمين عراق بدر شو تا آفاق بگرديم . شايد صداق پيدا كنيم و هر دو به دختر عموها برسيم . چون صباح اين را بشنيد ، در خشم شد و برافروخت و گفت : اى پستترين مردم ، دگرگونه جواب همىگوئى . بازوان بيار تا ببندم و گرنه از من برنج اندر شوى . كان‌ماكان تبسم كرد و گفت : مرا از بهرچه بازوان مىبندى ؟\r\nمگر تو جوانمردى ندارى و از شغت عربها نميترسى ؟ و جوانى را بخوارى اسير ميكنى كه او را در ميدان ، تجربه نكردهء و نميدانى كه هنرمند است يا بىهنر .\r\nصباح بخنديد و گفت : عجب دارم كه خوردسالى و سخنان تو بزرگ است . از آن‌كه اين سخنان از دليران همىشايد . كان‌ماكان گفت : جوانمردى اين است كه تو سلاح بيك سو نهى و جامه سبك كنى تا باهم كشتى بگيريم . هركدام به ديگرى غالب آيد . او را مملوك خود كند . صباح بخنديد و گفت : گمان دارم كه مرگت در رسيده .\r\nپس سلاح دور انداخت و دامن بميان استوار كرد و نزديك كان‌ماكان\r\n\r\n","description":"","footnote":"","page_name":" 463 ","page_number":511},
  {"content":"\r\n\r\nبيامد . بهم درپيوستند . بدوى او را از خود زياده ديد ، چون زيادتى قنطار بر دينار . و پاهاى او را ديد كه مانند دو كوه بر زمين استوارند . پس دانست كه با او مقابله نتواند كرد و از كرده پشيمان بود و با خود ميگفت : كاش با سلاح مقاتله ميكردم . پس كان‌ماكان او را بگرفت و چنانش بفشرد كه روده‌هاى بدوى از هم بگسيخت و فرياد بركشيد كه : اى جوان ، دست از من بازدار . كان‌ماكان لابهء او بپذيرفت و از زمينش بلند كرد و هميخواست كه بميان نهرش بيندازد . بدوى فرياد كشيد كه : اى جوان دلير ، با من چه خواهى كردن ؟ كان‌ماكان گفت كه :\r\nميخواهم درين نهرت افكنم كه ترا بدجله رساند و دجله بنهر عيسى برساند و نهر عيسى بفراتت رساند و فرات به وطن خويش برساند تا اينكه طايفهء تو ترا بينند و ترا بشناسند و دليرى ترا بدانند . پس صباح فرياد بركشيد و گفت : اى دلير يگانه ، ترا به دختر عمت سوگند مىدهم كه با من بدينسان مكن . پس كان‌ماكان او را بر زمين نهاد .\r\nچون بدوى خلاص يافت ، بسوى سپر و شمشير خود رفته ، آنها را برداشت و با خود مشاوره ميكرد كه برو حمله كند يا نه . كان‌ماكان خيال او را بدانست و با او گفت : دانستم كه ترا چه اندر خاطر است . چون تو تيغ و سپر بگرفتى ، ترا بخاطر رسيد كه ترا بفنون كشتى آگاهى نبود ، هرگاه شمشيرى در كف داشته باشى ، بمراد خويشتن خواهى رسيد . و من اكنون ترا فرصت مىدهم كه اين آرزو نيز ترا در دل نماند . پس تو سپر به من باز ده و با شمشير حمله كن . يا تو مرا ميكشى و يا من ترا ميكشم . بدوى سپر به دو داد و خود با شمشير حمله كرد . بدوى تيغ هميزد و كان‌ماكان سپر همىانداخت و كان‌ماكان را از حمله‌هاى او هيچ آسيب نميرسيد و كان‌ماكان هيچ چيز در دست نداشت كه او را بزند . و بدوى او را چندان بزد كه بازوانش از كار بماند . كان‌ماكان دانست كه او درمانده و بازوانش رنجور گشته . پس ببدوى هجوم آورد و او را گرفته ، به زمين انداخت و با حمايل شمشير ، بازوان او را ببست و پاى او را گرفته ، بكنار نهرش بكشيد .\r\nصباح گفت : اى دلير زمان و اى يگانهء جهان ، چه خواهى كردن ؟ كان‌ماكان\r\n\r\n","description":"","footnote":"","page_name":" 464 ","page_number":512},
  {"content":"\r\n\r\nگفت : نگفتمت كه ترا از راه نهر بنزد طايفهء خودت خواهم فرستاد تا اين‌كه از بهر تو چشم به راه نباشند و عيش دختر عم تو نيز دير نكشد ؟ پس صباح بناليد و بگريست و گفت : اى شجاع جهان ، چنين كار مكن و مرا از مملوكان خود بگير .\r\nپس سرشك از ديده فروبريخت و اين دو بيتى برخواند :\r\n بدى مكن كه نه نيكو بود اگر بتوان * كه بد بتر بود ار مردم نكو بكند\r\nتو نيكوئى كن اگر با تو كس بدى كرده * كه نيكى تو سزاى بدى او بكند \r\nكان‌ماكان ، او را رحمت آورد و ازو پيمان گرفت كه رفيق طريق باشد .\r\nآنگاه او را رها كرد . بدوى خواست كه دست كان‌ماكان ببوسد . ملك‌زاده جوازش نداد . پس بدوى برخاسته ، انبان بگشود و سه قرصه جوين بدر آورده ، پيش روى كان‌ماكان بگذاشت . و بنشستند و نان بخوردند . پس از آن دست‌نماز گرفته ، فريضه بجا آوردند و از كج‌رفتارى روزگار حديث هميگفتند . كان‌ماكان با بدوى گفت : كجا خواهى رفت ؟ بدوى گفت : ببغداد شوم و در آنجا مسكن كنم تا صداق پديد آورم . كان‌ماكان گفت : اين تو و اين راه بغداد . پس بدوى ، او را وداع گفته ، راه بغداد پيش گرفت .\r\nو كان‌ماكان با خود گفت : بچه روى با چنين فاقه بازگردم ؟ به خدا سوگند كه با اين حال ، بازنگردم . پس نزديك نهر رفته ، وضو بگرفت و نماز گذارد . پس از آن روى بر خاك نهاده ، با پروردگار خود هميگفت كه : اى فرود آورندهء قطرات باران و اى روزى دهندهء كرمان در ميان سنگ خارا ، از تو ميخواهم كه بقدرت خود ، مرا روزى دهى . پس سر از سجده برداشت و به هيچ سوى راه نميدانست و نشسته به چپ و راست نظاره ميكرد كه ناگاه سوارى در رسيد كه لگام اسب ، سست كرده بود و سخت همىراند . كان‌ماكان راست بنشست . پس از ساعتى سوار برسيد و او را نفس بازپسين بود ، از آن‌كه زخمى داشت منكر . چون\r\n\r\n","description":"","footnote":"","page_name":" 465 ","page_number":513},
  {"content":"\r\n\r\nنزديك كان‌ماكان بيامد ، سرشك از ديده بباريد و با كان‌ماكان گفت : اى بزرگ عرب ، مرا يار خود گير كه چون منى را نتوانى يافت . و مرا جرعهء آب ده . اگرچه آب با زخم سازگار نيست . و بدان كه اگر زنده بمانم ، چندان چيز تو را دهم كه بىنياز شوى . و اگر بميرم ، تو از كردار صواب خويش به ثواب اندرى . و در زير آن سوار ، اسبى بود كه در حسن او نظاره‌گيان حيران همىماندند و دست و پاى آن بستونهاى رخام همىمانست . كان‌ماكان چون آن اسب بديد ، بحيرت اندر ماند و با خود گفت كه : محال است كه چنين اسب در همهء روى زمين بهم رسد . پس كان‌ماكان سوار را از اسب فرود آورد و جرعهء آبش بداد و اندكى صبر كرد تا سوار ، راحت گرفت . پس كان‌ماكان با او گفت : كيست كه با تو چنين بدى كرده ؟\r\nسوار گفت : من تو را از حقيقت حال آگاه سازم . بدان كه پيوسته مرا كار اينست كه اسبان بدزدم و نام من غسانست . و من اين اسب را در بلاد روم بنزد ملك افريدون بشنيدم و اين اسب را قاتول گويند و لقب اين اسب ، مجنونست . من از براى اين اسب بقسطنطنيه سفر كردم و هميشه مراقب اين اسب بودم كه ناگاه عجوزى بدر آمد كه آن عجوز در نزد روميان ، بس گرامى بود و او را ذات الدواهى ميگفتند . و اين اسب با همان عجوز بود . و ده تن خادمان بخدمتگذارى اين اسب گماشته بودند . و آن عجوز ، قصد بغداد داشت و هميخواست بنزد ملك ساسان رود و ازو صلح و امان بخواهد . پس من در طمع اين اسب بر اثر ايشان روان شدم و همىآمدم . ولى مرا بدين اسب ، دست‌رس نبود . از آن‌كه خادمان ، سخت پاس ميداشتند . همىآمديم تا اينكه بدين مكان برسيديم . و مرا بيم از آن بود كه ببغداد درآيند و من نتوانم اسب بيرون برم . پس با خود در بردن اسب ، مشاوره ميكردم كه ناگاه گردى برخاست و جهان را فرو گرفت . چون گرد بنشست ، پنجاه سوار دلير پديد شدند كه از براى بريدن راه بازرگانان گرد آمده بودند . و بزرگ ايشان گهرداش نام داشت و بشير نر همىمانست .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\n","description":"","footnote":"","page_name":" 466 ","page_number":514},
  {"content":"\r\n\r\n\r\nچون شب يكصد و چهل و يكم برآمد\r\nگفت : اى ملك جوان‌بخت ، آن سوار زخمى با كان‌ماكان گفت كه : گهرداش با دليران پديد شدند و بر عجوز و خادمان گرد آمدند . ساعتى نرفت كه ده تن خادمان و عجوز را ببستند و اسب بگرفتند . من با خود ميگفتم كه : مرا رنج ، بيهوده شد و به مقصود نرسيدم . پس از آن صبر كردم تا انجام كار بدانم . ديدم كه عجوز بگريست و با گهرداش گفت : اى فارس دلير ، چون تو اسب بگرفتى ، با عجوز و خادمان چه خواهى كرد ؟ پس با زبان چرب و سخنان نرم ، حيله همىكرد و گهرداش را سوگند ميداد تا اينكه گهرداش ، ايشان را رها كرد . پس گهرداش با خادمان خود بيامدند و من نيز بر اثر ايشان بيامدم و پيوسته منتظر فرصت بودم .\r\nچون راه پيدا كردم ، اسب را بدزديدم و سوار گشتم . همين كه تازيانه بر اسب زدم ، آگاه شدند و بر من احاطه كردند و با تير و سنان ، مرا هميزدند و من برين اسب نشسته بودم و اسب بجاى من با ايشان با دست و پاى خود مقاتله ميكرد ، تا اينكه مرا از ميان ايشان بدر آورد . ولى بجنگ اندر ، زخمها به من رسيده بود و من سه شبانه‌روز بود كه در پشت اين جاى داشتم و خوردنى نخورده بودم و توانائى از من رفته بود . تو با من نيكوئى و مهربانى كردى و من ترا عريان مىبينم و از تو آثار بزرگى پديد است . بازگو كه كيستى ؟\r\nكان‌ماكان گفت : مرا كان‌ماكان بن ضوء المكان بن ملك نعمان گويند .\r\nپدرم را مرگ دررسيد و من بىپدر ماندم . پس از پدرم ، مردى دون و پست ، سلطان بغداد شد . پس كان‌ماكان ، حديث خود را از آغاز تا انجام بازگفت . و مرد مجروح را دل بر وى بسوخت و گفت : تو خداوند حسب بزرگ هستى و از جبين تو چنان مىبينم كه جهان ، مسخر كنى . پس اگر بتوانى مرا بر اسب بنشانى و خود نيز سوار شوى و مرا بجاى خويشتن برسانى ، ترا در دنيا عزتى خواهد بود و در آخرت مثوبت . از آن‌كه مرا توانائى نمانده كه خود را بر اسب بتوانم نگاه داشت .\r\n\r\n","description":"","footnote":"","page_name":" 467 ","page_number":515},
  {"content":"\r\n\r\nاگر مرا در راه ، مرگ دررسد ، اين اسب از آن تو و تو آن را سزاوارترى از ديگران . كان‌ماكان گفت : اگر بايد ترا بدوش گرفته ، ببرم ، مضايقه نكنم و اگر جان من در دست خود ميبود ، نيمه جان به تو بذل ميكردم . زيرا كه من از خاندان احسان و دادرس درماندگان هستم . پس خواست كه او را بر اسب بنشاند ، آن مرد مجروح گفت : اندكى صبر كن . پس هر دو چشم برهم نهاد و دستها بگشود و كلمهء شهادت بگفت و مرگ را آماده گشته ، اين ابيات بخواند :\r\n دريغا كه بىما بسى روزگار * برويد گل و بشكفد نوبهار\r\nبسى تير و دىماه و اردىبهشت * بيايد كه ما خاك باشيم و خشت\r\nكسانى كه از ما بغيب اندرند * بيايند و بر خاك ما بگذرند\r\nمبنديد دل در سراى سپنج * كه انجام مرگست و آغاز رنج\r\nچه مردن دگرجا چه در شهر خويش * سوى آن جهان ره يكى نيست بيش \r\nچون ابيات بانجام رسيد ، دهان باز كرده ، فرياد بزد و جهان را وداع گفت .\r\nپس كان‌ماكان او را به خاك سپرد و لگام اسب بگرفت . ديد چنو اسب در اصطبل ملك ساسان يافت نشود . پس از آن قافله بازرگانان برسيدند و كان‌ماكان را از آنچه در ايام غيبت در ميان ملك ساسان و وزير دندان گذشته بود ، آگاه كردند و گفتند كه وزير دندان از طاعت ملك ساسان بدر رفته و نيمى از سپاه با وزير دندان هم‌عهد گشته و سوگندان ياد كرده‌اند كه جز كان‌ماكان ، ايشان را سلطان نباشد . وزير دندان از ايشان ايمن گرديده ، با ايشان بجزاير هند و بربر و بلاد سودان رفته و از آنجاها لشكرى چون ستارهاى آسمان و ريگهاى بيابان فراهم\r\n\r\n","description":"","footnote":"","page_name":" 468 ","page_number":516},
  {"content":"\r\n\r\nآورده و قصدش اينست كه به بغداد بازگردد و با خصم خود مقاتله كند . و سوگند ياد كرده كه تا كان‌ماكان را بتخت سلطنت ننشاند ، تيغ در غلاف نكند . و بازرگانان با كان‌ماكان گفتند كه : چون ملك ساسان بدانست كه بزرگ و كوچك ، خيره گشته‌اند ، محزون و اندوهناك شد و گنجها گشوده ، زر و سيم ببزرگان دولت بخش كرده و آرزو همىكرد كه كان‌ماكان بنزد او بازگردد تا با او مهربانى كند و او را امير لشكر سازد . چون كان‌ماكان از بازرگانان ، اين حكايت بشنيد ، به همان اسب نشسته ، بسوى بغداد بشتابيد .\r\nهنگامى كه ملك ساسان در كار خود حيران بود ، آمدن كان‌ماكان را بشنيد . تمامت سپاه را با بزرگان بغداد باستقبال بفرستاد . فرستادگان ، او را ملاقات كرده ، پياده در پيش روى او همىآمدند تا بقصر برسيدند . خواجه‌سرايان ، مادر كان‌ماكان را بشارت بردند . مادرش بيامد و جبين او ببوسيد و در آغوشش بگرفت . كان‌ماكان گفت : اى مادر ، بگذار تا نزد عم خود ، ملك ساسان روم . كه بس نكوئى و احسان با من كرده . و اما بزرگان دولت بنزد ملك ساسان رفته ، اسب را صفت گفتند و سوار را بدليرى بستودند . آنگاه ملك برخاسته ، بنزد كان ماكان رفت و او را سلام كرد . چون كان‌ماكان ، ملك را بديد ، برپاى خاست .\r\nدست و پاى او را بوسه داد و اسب را پيش كشيده ، هديه كرد . ملك به دو آفرين گفت و دلتنگى زمان غيبت باز نمود و بسلامتش شكر بگذارد . پس از آن ، نظر باسب انداخته ، بشناختش كه قاتولست و مجنون لقب دارد و در سالى كه ملك شركان را كشته بودند ، اين اسب را در پيش روميان ديده بود . ملك با كان‌ماكان گفت : اگر در آن سال اين اسب را بهزار اسب ميفروختند ، پدرت ضوء المكان ميخريد . ولى اكنون شكر خداى را كه سزا بسزاوار رسيد و اين اسب ، ترا شايسته است . من هديه ترا قبول كردم و باز به تو موهبت كردم . پس از آن ملك فرمود از بهر كان‌ماكان خلعت بياوردند و اسبها به دو بخشيد و در قصر بزرگتر ، خانهء بهر او ترتيب دادند و خواستهء بىشمر ، او را عطا كرد .\r\nعزت و شادى به كان‌ماكان روى بداد و ملك ، او را بس گرامى داشت ، از\r\n\r\n","description":"","footnote":"","page_name":" 469 ","page_number":517},
  {"content":"\r\n\r\nآن‌كه از عاقبت كار وزير دندان بيم داشت . پس كان‌ماكان را ذلت و خوارى برفت و فرحناك شد و بنزد مادر برفت و از حال دختر عمش باز پرسيد . مادرش گفت : اى فرزند ، مرا دورى تو از ديگران مشغول ساخته بود . گفت : اى مادر ، برخيز و بنزد او شو . شايد مرا بنظرهء بنوازد . مادرش گفت كه : طمع ، مرد را خوار كند . اين سخنان بگذار كه از براى تو رنج ميافزايد . و من هم بنزد او نروم و سخن با او نگويم . چون كان‌ماكان اين را از مادر شنيد ، با مادر گفت : از دزد همين اسب شنيدم كه عجوز ذات الدواهى به اين بلاد آمده و قصد كرده كه ببغداد اندر شود . و اين عجوز همانست كه جد و عم مرا كشته . ناچار بايد خون ايشان بگيرم و اين ننگ از دودمان بردارم . پس مادر بگذاشت و بنزد عجوز محتاله سعدانه نام رفت و از حال خويش به دو شكايت كرد و حكايت قضى فكان بازگفت و از عجوز تمنا كرد كه بنزد قضى فكان رود و او را با كان‌ماكان ، مهربان كند . عجوز اطاعت كرد و بنزد قضى فكان رفته ، دل او را با كان‌ماكان مهربان كرد . پس از آن بازگشته ، گفت كه : قضى فكان ترا سلام رسانيده و گفت كه : تو را خواهم ديد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهل و دوم برآمد\r\nگفت : اى ملك جوان بخت ، عجوز بنزد كان‌ماكان بازگشت و با او گفت كه :\r\nقضى فكان ، ترا سلام رسانيده و وعده كرد كه تو را خواهم ديد . پس كان‌ماكان بوعدهء دختر عم فرحناك شد . چون نيمهء روز درآمد ، قضى فكان بنزد او بيامد و با او پيمان سخت بست كه تنها او را به همسرى خواهد خواست و بس . آنگاه قضى فكان ، او را وداع كرده ، بقصر خود بازگشت و راز خود را با بعضى از كنيزكان بگفت . و كنيز نيز بنزد ملك ساسان شد و او را از كار پسر و دختر با خبر كرد . ملك نزد قضى فكان آمد . تيغ بركشيد و هميخواست كه سر از تنش جدا كند . ناگاه مادر او نزهت الزمان برسيد و گفت : او را آسيب مرسان و با او بد مكن\r\n\r\n","description":"","footnote":"","page_name":" 470 ","page_number":518},
  {"content":"\r\n\r\nكه اگر بكنى ، خبر در ميان مردم پراكنده شود و ملوك زمان ، ترا سرزنش كنند كه كان‌ماكان ، خداوند مروت و پاكدامن بود . كارى نكرد كه از بهر او عيب باشد .\r\nپس تو صبر كن و مشتاب . كه در ميان مردمان بغداد شايع گشته ، وزير دندان ، لشكر از جميع شهرها جمع آورده و همىخواهد كه كان‌ماكان را سلطان كند .\r\nملك ساسان گفت : ناچار كان‌ماكان را بورطهء درافكنم كه راه بدر آمدن نداند . و من خاطر او را بدست نياوردم ، مگر از براى اينكه مردمان بغداد به دو ميل نكنند .\r\nو زود خواهى ديد كه كار چگونه مىشود . پس نزهت الزمان را بگذاشت و بيرون آمده ، به كار مملكت بپرداخت . ملك ساسان را كار بدينگونه شد .\r\nو اما كان‌ماكان روز ديگر بنزد مادر بيامد و با او گفت : اى مادر ، مرا قصد اينست كه راه به بازرگانان بگيرم و مال ايشان را بيغما برم و رمه‌ها برانم و غلامان و كنيزان گرد آورم و مال افزون كنم . آنگاه قضى فكان را از عم خود بخواهم .\r\nمادرش گفت : اى فرزند ، مال مردمان ، بىخداوند نباشد . در سر مال ، مردان هستند كه بشيران چيره شوند و پلنگان صيد كنند . كان‌ماكان گفت : از قصد خود باز نخواهم گشت تا بآرزو نرسم . پس از آن عجوز را بنزد قضى فكان فرستاد و پيغام داد كه : سفر خواهم كرد تا مهر شايان پديد آورم . و با عجوز گفت : ناچار بايد جواب او را به من آورى . پس عجوز برفت و جواب بياورد و گفت كه : قضى فكان بنزد تو خواهد آمد . پس كان‌ماكان در انديشه بود كه ناگاه آن آفتاب رو بكاشانهء او پرتو انداخت و با كان‌ماكان گفت : جان من فداى تو باد كه تاكنون در انديشه بسر بردهء . پس كان‌ماكان برپاى خاست و گفت :\r\n اى مرهم ريش و مونس جانم * چندين بمفارقت مرنجانم\r\nاى راحت اندرون مجروحم * جمعيت خاطرپريشانم\r\nآن كس كه مرا بباغ ميخواند * بىروى تو ميبرد به زندانم\r\nو اللّه كه دل از تو بازنستانم * گر در سر كار تو رود جانم \r\nپس او را از قصد خود بياگاهانيد . قضى فكان بر عزيمت او بگريست .\r\n\r\n","description":"","footnote":"","page_name":" 471 ","page_number":519},
  {"content":"\r\n\r\nكان‌ماكان گفت : اى دختر عم ، گريه مكن . اميدوارم خدائى كه جدائى مقدر كرده ، ما را بوصال برساند . پس از آن كان‌ماكان ، سفر را پذيره شد و بنزد مادر رفته ، وداعش گفت . و تيغ بميان بسته ، از قصر بدر آمد و بر اسب خود بنشست و در كوى و محلت شهر هميرفت تا بدروازهء شهر رسيد . ناگاه رفيق خود ، صباح بن رماح را ديد كه در خارج شهر ايستاده . صباح چون او را بديد ، بركابش بوسه داد و تحيت گفت و از او پرسيد : اى برادر ، چگونه اين اسب و اين مال ، ترا بدست آمد ؟ و من بجز همان شمشير ، چيزى ندارم . كان‌ماكان گفت : ساعتى كه از من جدا گشتى ، مرا اين اقبال روى بداد . آيا ميتوانى كه با من بيائى و نيت خود را در دوستى من پاك كنى ؟ بدوى گفت : اى خواجه ، بخداى كعبه سوگند كه در آرزوى تو بودم . پس از آن شمشير از دور آويخته و انبان به شانه انداخته ، در پيش اسب همىدويد . تا چهار روز بدينسان هميرفتند و غزالان صيد كرده ، هميخوردند و از چشمه‌هاى خنك و گوارا همىآشاميدند . روز پنجم بتلى بلند نزديك شدند كه در پاى آن تل ، چراگاه‌ها بود كه اشتران و گوسفندان و گاوان بدانجا چندان بودند كه بسر سوزنى خالى نبود . كان‌ماكان از ديدن آنچنان رمه و خيل ، شادمان شد و بخاطرش گذشت كه آنها را بيغما برد . پس با بدوى گفت :\r\nاين مال ببايد برد . شايد من و ترا حاجت روا شود . صباح گفت : اى خواجه ،\r\n\r\n","description":"","footnote":"","page_name":" 472 ","page_number":520},
  {"content":"\r\n\r\nخداوندان اينها گروهى بسيار هستند و در ميان ايشان مردان كار و دليران كارزار هستند . اگر ما خويشتن به اين ورطهء خطرناك اندازيم ، راه رهائى ندانيم . پس كان‌ماكان بخنديد و دانست كه او كم‌دلست . او را بگذاشت و خود بيغما روان شد و اين ابيات همىخواند :\r\n شيرمردان چو عزم كار كنند * كار ازينگونه مردوار كنند\r\nپيش تير بلا سپر گردند * نزد شير اجل گذار كنند \r\nپس از آن بر آن مال حمله كرد و تمامت آنها را براند . آنگاه مردان با تيغهاى جوهرى و نيزه‌هاى بلند ، روى به دو آوردند . و پيشرو ايشان تركى بود دلير و كارزار ديده . به كان‌ماكان حمله آورد و گفت : واى بر تو . اگر بدانى كه اين مال از كيست ، چنين كارها نكنى . بدان‌كه اين مال از طايفهء روميانند كه ايشان دليران جهانند و ايشان يكصد تن سوار هستند كه هيچ ملك را اطاعت نكنند و اسبى از ايشان سرقت برده‌اند و ايشان سوگند ياد كرده‌اند كه از اينجا بازنگردند ، مگر اينكه اسب بدست آورند . كان‌ماكان چون اين بشنيد ، بانگ بر ايشان زد كه : اين همان اسب است كه طالب آن هستيد و از بهر او در هلاك من هميكوشيد . پس همهء شما بمبارزت من گرد آئيد . آنگاه بانگ بر قاتول زد . قاتول مانند غول روى بر ايشان نهاد . و كان‌ماكان ، يكى از سواران را بكشت و روى به دوم و سوم و چهارم كرده ، ايشان را از زندگانى دور ساخت . در آن حال ، غلامان بترسيدند .\r\nكان‌ماكان با ايشان گفت : اى تخمهاى ناپاك ، مالها را برانيد . و گرنه شمشير از خون شما سرخ كنم . پس غلامان ، مالها را براندند و يك‌يك همىگريختند .\r\nصباح چون اين بديد ، فرحناك شد و از تل فرود آمد و آواز هميكرد كه ناگاه گرد برخاست و از ميان گرد ، يكصد سوار بسان شيران نيستان بيامدند .\r\nچون صباح ، ايشان را بديد ، بفراز تل بگريخت و تفرج جنگ هميكرد و ميگفت : من مرد اين ميدان نيستم . من در بازى و مزاح ، خوب سوارى هستم .\r\nپس از آن ، صد سوار ، كان‌ماكان را احاطه كردند . سوارى از ايشان پيش آمد و\r\n\r\n","description":"","footnote":"","page_name":" 473 ","page_number":521},
  {"content":"\r\n\r\nگفت كه : اين مال بكجا خواهى برد ؟ كان‌ماكان گفت : بجنگ اندر آى و بدان‌كه مبارز تو شيران را چيره شود و دليران را بكشد و او را شمشيرى است كه بهر سوى كه ميل كند ، ببرد . چون آن سوار اين سخنان بشنيد ، بسوى او نگاه كرد . ديد كه مانند شير عرين همىغريد ، و لكن روئى دارد ، مانند آفتاب . و آن سوار ، رئيس يك صد سوار بود و گهرداش نام داشت . چون كان‌ماكان را ديد كه با چنان شجاعت ، بس بديع الجمالست و در حسن بمحبوبهء گهرداش كه فاتن نام داشت ، همىماند . و آن دختر ، فاتن نام ، آفتاب‌روئى بود كه سخندان در وصف او حيران بود و با اين ابيات ، او را همىستود :\r\n عارض نتوان گفت كه روى قمر است آن * بالا نتوان گفت كه سرو چمنست آن\r\nهرگز نبود جسم بدين حسن و لطافت * گوئى همه روحست كه در پيرهنست آن\r\nخاليست بدان صفحهء سيمين بناگوش * يا نقطهء از غاليه بر ياسمن است آن\r\nفى الجمله قيامت توئى امروز در آفاق * در چشم تو پيداست كه باب فتنست آن\r\nگفتم كه دل از چنبر زلفت برهانم * ترسم نتوانم كه شكن بر شكن است آن \r\nو با چنان شمايل نيكو ، شجاعان قوم از سطوت او بيم داشتند و دليران طوايف از هيبت او ترسان بودند . و آن حورنژاد ، سوگند ياد كرده بود كه شوهر نگيرد ، مگر كس را كه برو چيره شود . و گهرداش از جمله خواستگاران او بود . و او با پدرش گفته بود كه : كس ، مرا تزويج نتواند كرد ، مگر اينكه در ميدان بر من غلبه كند . اين سخن بگهرداش برسيد . ترسيد كه با دخترى مقاتله كند و سبب ننگ و بدنامى شود . بعضى از يارانش گفتند كه : ترا نكوئى در سرحدّ كمال است . هرگاه تو با او مقاتله كنى ، اگرچه او را قوّت بيشتر باشد ، باز تو بر او چيره شوى . از آن‌كه حسن تو ببيند ، خوددارى نتواند كرد . گهرداش سخن آنان را نپذيرفت و جرأت مقابله نكرد و پيوسته از مبارزه فاتن گريزان بود . تا او را با كان‌ماكان بدينگونه گذشت و او چنان پنداشت كه كان‌ماكان ، محبوبهء او فاتن است . پس پيش رفته ، گفت : واى بر تو اى فاتن ، آمدهء كه شجاعت خود به من\r\n\r\n","description":"","footnote":"","page_name":" 474 ","page_number":522},
  {"content":"\r\n\r\nبنمائى ؟ از اسب فرود آى تا زمانى باهم حديث گوئيم . من راه بر دليران و مردان ، بريده ، همهء اين اموال رانده‌ام كه از براى تو صرف كنم و تو مرا شوى خود گيرى تا دختران ملوك ، ترا خدمت كنند . و درين نواحى از تو بزرگتر ، كس نباشد .\r\nچون كان‌ماكان اين سخن بشنيد ، آتش خشمش شرر افروخت و گفت :\r\nواى بر تو ، فاتن كيست ؟ و بيهوده و هذيان بيك‌سو بنه و طعن و ضرب را آماده شو كه به زودى به خاك و خون ، غلطان خواهى شد . پس از آن كان‌ماكان ، اسب برانگيخت و جولان كرد و جنگ بخواست . گهرداش دانست كه دليريست بزرگ و گمانش ناصواب بوده . پس بسوارانى كه با او بودند ، گفت : واى بر شما . يكى از شما بمبارزه رود و او را از طعم تيغ و لذّة نيزه آگاه كند . آنگاه ادهم سوارى به دو حمله كرد و اندك زمانى جولان كردند و كان‌ماكان سبقت كرد و دليرانه ضربتى برو زد كه از مغز او گذشت . و آن سوار ، چون اشتر فرياد كشيده ، از اسب برافتاد .\r\nآنگاه ديگرى حمله آورد . با او نيز چنان كرد كه با نخستين كرده بود . مبارز سيمين و چارمين و پنجمين را نيز هلاك ساخت . پس از آن بيك‌بار حمله كردند . آتش جنگ ، شررافروز شد . ساعتى نرفت كه كان‌ماكان ، ايشان را طعمهء سنان جان‌ستان كرد . گهرداش چون اين حالت بديد ، از هلاك خويشتن بترسيد و دانست كه او بس دلير و بجهان اندر ، يگانه است . پس با كان‌ماكان گفت كه : از خون ياران ، درگذشته و ترا بخشيدم . از من هرآنچه خواهى ، بگير و به شهر خود بازگرد . كان‌ماكان گفت : مروّت و جوانمردى تو كم مباد . و لكن تو اين سخن بگذار و خود را از ورطه برهان . در آن هنگام ، گهرداش خشمگين شد و به او گفت : واى بر تو ، اگر مرا بشناختى ، هرگز چنين سخنان نگفتى . من شير بيشهء دلاورى ، گهرداش بن سامرى هستم كه بر ملوك بتازم و راه به مسافرين ببندم و مالهاى بازرگانان ببرم . و همين اسب كه بر آن نشستهء ، از آن من بود . هميخواهم بدانم كه چگونه ترا شد ؟ كان‌ماكان گفت : اين اسب را عجوز ذات الدواهى ، كشنده جد و عمم ، ملك نعمان و ملك شركان بنزد عمم ملك ساسان هميبرد .\r\n\r\n","description":"","footnote":"","page_name":" 475 ","page_number":523},
  {"content":"\r\n\r\nگهرداش گفت : تو كه مادر ندارى ، بازگو پدرت كيست ؟ گفت : من كان‌ماكان بن ضوء المكان بن ملك نعمانم . گهرداش چون اين بشنيد ، گفت : ازين شجاعت و ملاحت كه تراست ، چنين مينمايد كه راست گفته باشى . لكن ايمن باش و آسوده خاطر برو ، كه پدرت خداوند احسان بود . كان‌ماكان گفت : اى گوساله ، من ازين سخنان ، ترا بزرگ نخواهم شمرد . پس گهرداش خشمگين شد و بر يكديگر حمله كردند و همديگر را با گرزهاى گران ميكوبيدند . بدانسان كه هريك را گمان اين بود كه آسمان فروميريزد . پس نيزها به كار بردند . گهرداش ، نيزه به دو حواله كرد . كان‌ماكان خم شد و نيزه برو نرسيد . آنگاه كان‌ماكان ، نيزه به سينه گهرداش بزد و سنان نيزه از مهرهء پشت او درگذشت .\r\nپس مال را بيك‌جا گرد آورد و بانگ بر غلامان زد كه : مال ، سخت برانيد . در آن هنگام ، صباح بن رماح از تل فرود آمد و سر گهرداش را ببريد .\r\nكان‌ماكان بخنديد و گفت : واى بر تو ، اى صباح ، من ترا مردى جنگجوى گمان مىكردم . صباح گفت : اى خواجه ، غلامك خود را از اين غنيمت بىنصيب مكن . شايد بوصال دختر عمم نجمه برسم . كان‌ماكان گفت : ترا از اين غنيمت ، نصيب دهم . ولى تو مال و غلامان را پاسبانى كن . كان‌ماكان روى ببغداد نهاد .\r\nچون نزديك بغداد رسيد ، لشكريان از آمدن كان‌ماكان و آوردن چنان غنيمت آگاه شدند و سر گهرداش در نيزه صباح بديدند . بازرگانان ، سر گهرداش بشناختند و فرحناك شدند كه خدا خلق را از شر او آسوده كرد . و از كشتن او در شگفت ماندند و كشنده را ثنا گفتند . و مردمان بغداد ، كان‌ماكان را از وقايع وزير دندان و ملك ساسان بياگاهانيدند و مردان و دليران ازو بترسيدند . پس مال را براند تا بپاى قصر برسانيد و نيزهء را كه سر گهرداش بر آن بود ، بر در قصر به زمين كوفت و مردمان و بزرگان بغداد را اسبها و اشترها بداد . اهل بغداد را دل به دو مايل شد . پس از آن كان‌ماكان رو بصباح كرده ، او را در جايگاهى وسيع جاى بداد . پس از آن بنزد مادر رفته و آنچه در سفر روى داده بود ، با مادر گفت . و ملك ساسان از چگونگى آگاه بود .\r\n\r\n","description":"","footnote":"","page_name":" 476 ","page_number":524},
  {"content":"\r\n\r\nپس ملك از ايوان برخاست و بخلوت اندر بنشست و خاصان خود را بخواست و با ايشان گفت : قصد من اينست شما را از راز پوشيدهء خود باخبر كنم .\r\nبدانيد كه كان‌ماكان ، سبب هلاك من خواهد شد . از آن‌كه گهرداش را كشته و او بسى قبيله از اتراك و اكراد داشت . و از آنچه وزير دندان كرده ، نيك آگاه هستيد . كه او پيمان بشكست و احسان من فراموش كرد . شنيده‌ام كه او لشكر انبوه از شهرها جمع آورده و قصدش اينست كه كان‌ماكان را سلطان كند . و او چون سلطان شود ، ناچار مرا بكشد . چون خاصان ، اين سخن بشنيدند ، گفتند : اى ملك ، اگرنه تو او را تربيت كرده بودى و نه ما او را پروردهء تو ميپنداشتيم ، هيچ كس از ما بنزد او نميرفت . بدان كه ما زيردستان تو هستيم . اگر تو كشتن او را بخواهى ، بكشيمش و اگر بخواهى كه از تو دور شود ، دورش كنيم . چون ملك ، سخنان ايشان بشنيد ، گفت : كشتنش اوليتر است . ولى ناچار بايد از شما پيمان بگيرم . ايشان سوگندان خوردند و پيمان محكم بستند . ملك ، ايشان را گرامى بداشت و وعدهء زر و مال بداد . پس از آن برخاسته ، به خانه آمد و اين خبر به قضى فكان رسيد . سخت اندوهگين شد و عجوز سعدانه را حاضر آورده و بنزد كان ماكانش فرستاد كه خبر به دو رساند و او را از نيت ملك آگاه كند .\r\nپس عجوز بنزد كان‌ماكان بيامد و او را سلام كرد . كان‌ماكان از لقاى عجوز فرحناك شد . و عجوز ، خبر به او بگفت . چون كان‌ماكان خبردار شد ، با عجوز گفت كه : سلام من به دختر عمم برسان و با او بگو كه مملكت از آن پروردگار است . بهركه از بندگانش بخواهد ، عطا فرمايد . و شاعر در اين معنى چه نيكو گفته :\r\n اين عطا چيست كار كارگشاى * وين شرف چيست لطف بار خداى\r\nلطف او گر به خاك پيوندد * آدم آنجا رود كمر بندد\r\nنه پيمبر كه رخ به يثرب داد * لشكر آورد مكه را بگشاد\r\nنه فريدون گاوپرورده * كرد شير گرسنه را برده \r\n\r\n","description":"","footnote":"","page_name":" 477 ","page_number":525},
  {"content":"\r\n\r\nپس عجوز بازگشت و پاسخ كان‌ماكان را به دختر عم او بگفت . پس از آن ملك ساسان به انتظار بنشست كه هر وقت كان‌ماكان از شهر بيرون رود ، بكشتن او سواران بگمارد . اتفاقا كان‌ماكان به قصد نخجير بيرون رفت و صباح بدوى را نيز با خود برد . از آن‌كه شب و روز از او جدا نميشد . پس كان‌ماكان ، ده غزال صيد كرد و در ميان غزالان ، غزالهء چشم سياهى بود كه به چپ و راست نظاره ميكرد . كان‌ماكان او را رها كرد . صباح بدوى گفت : از بهرچه او را رها كردى ؟ كان‌ماكان بخنديد . غزالان ديگر نيز رها كرد و با صباح گفت : رها كردن غزالهء كه بچه دارد ، از مروت و جوانمردى است . و اين غزاله كه به چپ و راست نظر ميكرد ، بچگان شيرخوار داشت ، بدان سبب او را رها كردم . و ديگر غزالان را به كرامت او آزاد كردم . صباح گفت : مرا نيز آزاد كن تا بنزد كودكان خود روم .\r\nكان‌ماكان بخنديد و او را با ته نيزه بزد . او به زمين بيفتاد و چون مار برخود همىپيچيد . ايشان در اين حالت بودند كه گرد برخاست و از ميان گرد ، سواران و شجاعان پديد شدند . و سبب آمدنشان اين بود كه ملك ساسان را از نخجير رفتن كان‌ماكان آگاه كردند . او نيز اميرى از ديلميان را كه جامع نام داشت ، با بيست تن سوار دلير ، زر و مال بداد و به كشتن كان‌ماكانشان امر بفرمود .\r\nچون ايشان به كان‌ماكان نزديك شدند و بر او حمله كردند ، او نيز بديشان حمله آورد و همهء ايشان را بكشت . ناگاه ملك ساسان ، سواره برسيد و فرستادگان را كشته يافت . بهراس اندر شد و بازگشت . مردمان آن مكان كه آگاه شدند ، او را بگرفتند و محكم ببستند .\r\nپس از آن كان‌ماكان با صباح بدوى هميرفتند . به راه اندر ، جوانى ديدند كه بدر خانهء ايستاده . كان‌ماكان ، او را سلام كرد . جوان ، جواب بازگفت . پس از آن به خانه رفته ، دو كاسه بياورد . در يكى شير و در يكى تريد روغنين بود . كاسه‌ها بر زمين بگذاشت و از كان‌ماكان تمنى خوردن كرد . كان‌ماكان نخورد . جوان گفت :\r\nچونست كه چيز نخوردى ؟ گفت : نذر دارم . جوان پرسيد : سبب نذر چيست ؟\r\nگفت : بدان كه ملك ساسان ، مملكت مرا به ستم غصب كرده ، و مملكت از پدر\r\n\r\n","description":"","footnote":"","page_name":" 478 ","page_number":526},
  {"content":"\r\n\r\nو جد من بود . چون پدرم را مرگ دررسيد ، من خوردسال بودم . مرا از سلطنت بكنار كرد . پس من نذر كردم كه تا انتقام از خصم خود نكشم ، نان كس نخورم .\r\nجوان با او گفت : بشارت باد ترا كه نذر تو قبول شد و خصم تو بزندان اندر است .\r\nو گمان من اينست كه زود باشد او بميرد . كان‌ماكان گفت : در كجا بزندانست ؟\r\nجوان گفت : بدرون اين قبهء بلند . كان‌ماكان نظر كرده ، مردمان را ديد كه به آن قبه در ميشوند و طپانچه بساسان هميزنند . پس كان‌ماكان نزديك قبه رفت و بقبه نگاه كرده ، بازگشت و به خوردن بنشست . اندكى بخورد و آنچه گوشت باقى ماند ، بدستار خوان بگذاشت . و در همان مكان چندان بنشست كه شب ، تاريك شد و جوان ميزبان بخفت .\r\nآنگاه برخاسته ، بسوى قبه رفت و سگان بدور قبه پاس ميداشتند . سگى بسوى او برجست و او پارهء گوشت كه بدستارخوان اندر داشت ، پيش سگ بينداخت و سگان ديگر را پاره‌پاره گوشت همىانداخت تا بدر قبه برسيد و بنزد ملك ساسان شد . دست خود را بر سر او بنهاد . ساسان بآواز بلند گفت : كيستى ؟\r\nگفت : كان‌ماكانم كه در هلاك من هميكوشيدى و خدا ترا ببدكردارى خود ، گرفتار كرد . اينكه مملكت جد و پدر مرا گرفتى ، بس نبود كه در كشتنم نيز بكوشيدى ؟ ملك ساسان ، سوگندان باطل ياد كرد كه : در هلاك تو نكوشيده‌ام و اين سخن كه شنيدهء ، دروغ است . كان‌ماكان ازو درگذشت و گفت : بر اثر من بيا .\r\nگفت : قوت اينكه گامى بردارم ، ندارم . پس كان‌ماكان دو اسب بگرفت و هر دو سوار گشته ، تا صبحگاهان براندند . و على الصباح ، نماز صبح بگذاردند و هميرفتند تا به باغى برسيدند و در آنجا نشسته ، حديث ميگفتند . پس كان‌ماكان برخاسته و با ملك ساسان گفت : آيا از من چيزى ترا بدل مانده است ، يا نه ؟\r\nملك گفت : لا و اللّه . آنگاه باهم يكدله گشتند كه ببغداد بازگردند . صباح بدوى گفت : من پيش از شما رفته ، مردم را بشارت دهم . پس او را پيش فرستادند . و او مرد و زن را بشارت بداد و مردم با دف و ناى باستقبال بدر آمدند . و قضى فكان چون ماه شب تاريك بدر آمد و كان‌ماكان او را بديد . هر دو را شوق ، غالب\r\n\r\n","description":"","footnote":"","page_name":" 479 ","page_number":527},
  {"content":"\r\n\r\nگشت و چشم به يكديگر بدوختند . و در شهر ، حديثى جز حكايت كان‌ماكان نبود و او را بشجاعت و ملاحت ، صفت ميكردند و ميگفتند كه ما را جز او شهريارى نشايد .\r\nو اما ملك ساسان بنزد نزهت الزمان شد . نزهت الزمان گفت : مردم را مىبينم كه كان‌ماكان را بشجاعت ، صفت ميگويند و مدحت هميكنند و ايشان را حديثى جز حديث او نيست . ملك ساسان گفت : شنيدن كى بود مانند ديدن ؟ من خود ، او را ديده‌ام و هيچ خصلت نيكو و صفت كمال در او نيافته‌ام . مردم بتقليد يكديگر سخن ميگويند و بىسبب او را مدح ميكنند . اكنون آوازهء او به شهر در پيچيده و مردم بغداد به دو مايل گشته‌اند و وزير دندان مكار خيانتكار ، لشكر بيكران از شهرها جمع آورده . و من چگونه توانم بر خود هموار كنم كه پس از چندين سال سلطنت ، به زير حكم بىپدرى درآيم ؟ نزهت الزمان گفت : اكنون چه قصد دارى ؟ گفت : قصد من اينست او را بكشم تا وزير دندان ، نوميد شود و جز من به جائى اميدوار نباشد و طاعت مرا قبول كند . نزهت الزمان گفت : كيد و مكر با بيگانگان ناپسند است . چگونه تو با خويشان همىپسندى ؟ بهتر اينست كه قضى فكان را به او تزويج كنى و سخنى را كه پيشينيان گفته‌اند ، بنيوشى . كه گفته‌اند :\r\n ببخش اى ملك كادميزاده صيد * باحسان توان كرد و وحشى به قيد\r\nعدو را بالطاف گردن ببند * كه نتوان بريدن بتيغ آن كمند\r\nچو دشمن كرم بيند و لطف و جود * نيايد ازو خبث اندر وجود \r\nملك ساسان چون مضمون ابيات بدانست ، خشمگين برخاست و گفت :\r\nاگر ميدانستم كه ترا مقصود ، نه مزاح است ، ترا ميكشتم . نزهت الزمان گفت : چون تو بر من خشم آوردى ، من نيز با تو مزاح كنم . پس برخاسته ، سرودست ملك ببوسيد و گفت : رأى تو بس صوابست . زود باشد من و تو حيلتى كرده ، او را بكشيم . چون ملك ساسان از نزهت الزمان اين را شنيد ، فرحناك شد و به او گفت كه : بحيله كردن بشتاب و اندوه از من ببر . كه راه حيله بر من تنگ گشته .\r\n\r\n","description":"","footnote":"","page_name":" 480 ","page_number":528},
  {"content":"\r\n\r\nنزهت الزمان گفت : بحيله بشتابم و به زودى او را هلاك كنم . ملك ساسان گفت :\r\nچگونه هلاكش كنى ؟ گفت : با كنيزكى باكون نام بگويم . كه او خداوند فنونست .\r\nو آن كنيزك از پليدترين عجوزكان بود و فطرتى ناپاك داشت و كان ما كان و قضى فكان را او پرورده بود . ولى كان‌ماكان ، ميلى بسيار به دو داشت و از غايت ميل در زير پاى او بخفتى . چون ملك ساسان اين سخن بشنيد ، رأى او بپسنديد و همان كنيزك را حاضر آورد و قصه برو فروخواند و فرمود كه در هلاك كان‌ماكان بكوشد و وعدهء زر و مالش بداد . كنيزك گفت : اطاعت كنم .\r\nولى اى ملك ، خنجرى خواهم كه از زهرش آب داده باشند ، كه زودتر او را هلاك كنم . ملك ، او را آفرين گفت و خنجرى تندتر از قضا حاضر آورد . و آن كنيزك ، حكايات و اشعار بسيار شنيده و عجايب اخبار ياد گرفته بود . پس خنجر بگرفت و از خانه بيرون شد و فكر كشتن كان‌ماكان هميكرد تا به نزد كان‌ماكان بيامد . و او ايستاده ، در انتظار وعدهء قضى فكان بود . ديد كه عجوزك درآمد و او هميگويد كه : زمان وصال نزديك شد و هنگام جدائى برفت . چون كان‌ماكان اين سخن بشنيد . با او گفت : حالت قضى فكان بازگو كه چگونه است ؟ باكون پليدك گفت كه : او بمحبت تو اسير است و پيوسته نام تواش ورد زبان مىباشد . در آن هنگام ، كان‌ماكان ، جامهاى خود را بمژدگانى به او بداد و وعدهء زر و مالش\r\n\r\n","description":"","footnote":"","page_name":" 481 ","page_number":529},
  {"content":"\r\n\r\nداد . آن پليدك گفت : من امشب بنزد تو بمانم و از حكايات عشاق و سخنان غريب با تو حديث كنم . كان‌ماكان به او گفت : مرا حديثى بگو كه اندوه از من ببرد و دل من از او فرح يابد . باكون بنشست و همان خنجر در آستين داشت . پس گفت : سخن نغز و حديث طرفهء كه من آن را شنيده‌ام ، اينست كه :\r\n\r\nحكايت عاشق حشيش كشيده\r\nمردى بود ، خوبرويان دوست‌داشتى و مال بديشان صرف كردى . تا اينكه بىچيز شد و جهان بر او تنگ گشت و در اسواق هميگرديد تا چيزى بدست آورده ، بدان سدّ رمق كند . ناگاه پارهء ميخ آهنين به انگشت او فروشد و خون از او برفت . پس بنشست و خون از انگشت پاك كرده ، با كهنهء آن را ببست . پس از آن برخاسته ، نالان بود . تا بگرمابه اندر شد و جامه بكند و بدرون رفته ، در كنار حوض آب‌گرم نشسته ، آب بر سر هميريخت تا اينكه از گرمى آب برنجيد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهل و سوم برآمد\r\nگفت : اى ملك جوان‌بخت ، آن مرد ، آب گرم چندان بر سر ريخت كه از گرمى آن آزرده شد . پس بكنار حوض آب سرد بيامد . كس بدانجا نديد . در آنجا خلوت كرد و پارهء حشيش در آنجا يافت . آن را به دهان گذاشته ، فرو برد . حشيش در مغز او اثر كرد و بر روى سنگها بغلطيد و از اثر حشيش ، چنان خيال كرد كه استاد دلاكان ، او را همىمالد و دو غلام بر سر او ايستاده ، يكى طاس در دست و ديگرى آلاتى كه بگرمابه اندر كار است ، در دست دارد . چون اينها را بديد ، با خود گفت كه : ايشان بغلط بر گرد من آمده‌اند . پس بخنديد و پاى خود دراز\r\n\r\n","description":"","footnote":"","page_name":" 482 ","page_number":530},
  {"content":"\r\n\r\nكشيد . پس از آن‌چنان خيال كرد كه دلاك به او ميگويد كه : اى خواجه ، وقت آنست كه بيرون روى . پس بخنديد . پس از آن دلاك برخاست و دست او بگرفت و فوطه حرير سياه بميان او بست و غلامان با طاس و ساير آلات از پى او روان شدند تا او را بخلوتگاه درآوردند . و در آنجا بخور اندر آتش نهاده بودند و از همه ميوه‌ها و عطرها بدانجا حاضر بود . خربزهء از براى او پاره كردند و او را بر كرسى آبنوس بنشاندند و دلاك ، ايستاده ، او را همىشست و غلامان ، آب همىريختند . پس از آن او را خوب بماليدند و او را تنها در خلوتگاه گذاشته ، بيرون آمدند .\r\nچون از اثر حشيش ، خيالش بدينجا كشيد ، برخاسته ، فوطه از ميان باز كرد و چندان بخنديد كه بيفتاد . پس از آن با خود گفت : چگونه است كه ايشان مرا بخطاب وزيران خطاب كردند و با من يا مولينا الصاحب گفتند ؟ شايد اكنون كار بر ايشان مشتبه گشته ؟ پس از اين مرا خواهند شناخت كه بىسروپائى هستم و به پشت و گردن من سخت خواهند زد . پس از آن به آب گرم اندر شده ، بدر آمد و چنان خيال كرد كه غلام بچه‌گان و خواجه‌سرايان بنزد او بيامدند و بقچهء آورده ، بگشودند . سه فوطهء حرير درآورده ، يكى بر سر و يكى بدوش او بينداختند و سيمين را بميان بست . و خواجه‌سرايان ، كفش بياوردند و او كفش به پوشيد .\r\nخواجه‌سرايان و غلامان ، دست او را گرفته ، بدر آوردند . ولى او در همهء اين حالات ، خندان بود . تا اينكه در مصطبهء گرمابه نشست و بدانجا فرش ملوكانه يافت . و غلامان بدور او گرد آمده ، او را همىماليدند تا اينكه خوابش برد . در خوابهاى خوشى بود كه ناگاه يكى بر وى بانگ زد كه : اى حشيشى بيدست و پا ، بيدار شو كه ظهر شد و تو هنوز بخواب اندرى . پس چشم باز كرد . خود را بميان حوض آب سرد يافت كه مردم به دو گرد آمده ، همىخنديدند و فوطه بميان ندارد . پس دانست كه همهء اينها اضغاث و احلام و تخيلات حشيش است .\r\nمحزون گشت . و مردم به او گفتند : اى پست‌ترين حشيشيان ، تو شرم ندارى كه بدينسان خسبيدهء ؟ پس طپانچه بر او همىزدند و او قفائى همىخورد تا تنش از\r\n\r\n","description":"","footnote":"","page_name":" 483 ","page_number":531},
  {"content":"\r\n\r\nطپانچه سرخ گرديد و از بس گرسنگى ، به هلاكت نزديك بود .\r\nچون كان‌ماكان از كنيزك اين حكايت بشنيد ، چندان بخنديد كه به پشت در افتاد و باكون را گفت : اى دايه ، طرفه حديثى گفتى . من چنين حكايت نشنيده بودم . آيا بجز اين نيز حكايت دانى ؟ كنيزك گفت : آرى دانم . پس حكايات غريبه و نادره‌هاى مضحكه هميگفت تا كان‌ماكان را خواب برد . و كنيزك در بالين او نشسته بود . كه شب از نيمه بگذشت . كنيزك با خود گفت : اكنون هنگام فرصتست . پس برخاسته ، خنجر برآهيخت و همىخواست كه او را بكشد . ناگاه مادر كان‌ماكان درآمد . چون باكون او را بديد ، برپاى خاست و استقبال كرد و به بيم اندر شد و همىلرزيد . گويا كه تبش گرفته بود . چون مادر كان‌ماكان اين حالت بديد ، عجب آمدش و پسر را بيدار كرد . چون بيدار شد ، ديد كه مادر ببالينش نشسته . و سبب آمدن مادرش اين بوده كه قضى فكان بشنيد كه در هلاك كان‌ماكان اتفاق كرده‌اند . پس با مادر او گفت : فرزندت را پيش از اينكه باكون بكشد ، درياب . و حكايت با مادر او بازگفت . مادرش در آمدن به پيش فرزند بشتابيد و در همان ساعت كه كان‌ماكان خفته بود و باكون قصد كشتنش كرده بود ، برسيد . چون بيدارش كرد ، كان‌ماكان گفت : بوقت خوبى درآمدى كه دايه باكون بدينجا حاضر است . پس رو به باكون كرده ، گفت : اگر خوشتر از حكاياتى كه گفتى ، حكايت دانى ، بازگو . باكون گفت : حديثى كه گفتم كجا و حديثى كه بگويم كجاست ؟ اينكه خواهم گفت ، خوشتر و طرفه‌تر است . و لكن وقت ديگر بازگويم . پس باكون برخاست و اميد نجات نداشت . از آن‌كه دانسته بود كه در نزد مادر كان‌ماكان از واقعه خبرى هست . پس كان‌ماكان را وداع گفته ، برفت .\r\nآنگاه مادر كان‌ماكان گفت كه : امشب مبارك شبى بود كه خدا ترا از مرگ خلاص داد . و چگونگى را از آغاز تا انجام بيان كرد . كان‌ماكان گفت : اى مادر ، زندهء خدا ، كشنده ندارد و اگر بكشندش ، نميرد . و لكن بهتر اينست كه ما از نزد دشمنان بدر رويم .\r\nپس چون روز برآمد ، كان‌ماكان از شهر بيرون شد و با وزير دندان بيكجا\r\n\r\n","description":"","footnote":"","page_name":" 484 ","page_number":532},
  {"content":"\r\n\r\nجمع آمدند . پس از آن ، كارها در ميانهء ملك ساسان و نزهت الزمان روى بداد كه نزهت الزمان نيز از شهر بدر آمد و با ايشان درپيوست و همهء بزرگان دولت نيز بايشان درپيوستند . پس باهم بنشستند و تدبير كردند و همه را رأى اين شد كه با روميان جنگ كنند و خون ملك نعمان و ملك شركان از ايشان بگيرند . پس بجنگ روميان برفتند و پس از كارهاى چند كه شرح آنها به طول انجامد ، اسلاميان ، دستگير ملك رومزان ، ملك روم شدند .\r\nروزى بامدادان ، ملك رومزان بحاضر آوردن كان‌ماكان و وزير دندان و تابعان ايشان بفرمود . چون ايشان حاضر آمدند ، ملك رومزان ، ايشان را در پهلوى خويشتن جاى داد . پس از آن به حكم ملك ، خوانها بگستردند و حاضران ، خوردنى بخوردند و از هلاك ايمن گشتند . با يكديگر ميگفتند كه : ملك ، ما را حاضر نياورده بود مگر اينكه بكشد . آنگاه ملك گفت : خوابى ديده‌ام كه به راهبان گفتم . ايشان گفتند : جز وزير دندان ، كس نتواند تعبير كند . وزير دندان گفت : يا ملك الزمان ، خير است آنچه كه ديدهء . ملك گفت : اى وزير ، در خواب ديدم كه بگودالى اندرم و جمعى به آزار من مشغولند . خواستم برخيزم . چون برخاستم ، بيفتادم و از آن گودال ، بدر آمدن نتوانستم . پس از آن نگاه كردم . در آن گودال ، منطقهء ديدم زرين . دست دراز كرده ، منطقه برداشتم . ديدم دو منطقه است . ميان به آن دو منطقه ببستم . ناگاه آن دو منطقه ، يكى شد . اى وزير ، مرا خواب همين است . وزير دندان گفت : اى شهريار ، بدان كه ترا برادرى يا برادرزادهء يا پسر عمى هست و يا كسى از پيوندان تو كه از خون و گوشت تست كه مىيابى او را . چون ملك اين بشنيد ، به كان‌ماكان و نزهت الزمان و قضى فكان و وزير دندان و ساير اسيران كه با ايشان بودند ، نگاه كرد و با خود گفت :\r\nاگر من اينها را بكشم ، دلهاى لشكر ايشان بريده شود و من به زودى بسوى بلاد خود بازگردم و مملكت از دست من بيرون نرود . در حال كه اين قصد كرد ، جلاد بخواست و فرمود كه كان‌ماكان را بكشد .\r\nناگاه دايه ملك در آن ساعت حاضر شد و گفت : اى ملك جهان ، چه\r\n\r\n","description":"","footnote":"","page_name":" 485 ","page_number":533},
  {"content":"\r\n\r\nقصد كردهء ؟ گفت : قصد كرده‌ام كه اين اسيران بكشم و سرهايشان بسوى يارانشان بيندازم . پس از آن با لشكر خود بديشان حمله كنم . هركه بكشيم ، كشته‌ايم و هر كه بگريزد ، گريخته است . و اين جنگ آخرينست كه ميانهء ما و اسلاميان خواهد بود . و من به زودى بسوى بلاد خود بازگردم . كه پس از اين كارها ، كارهاى ديگر در مملكت من روى ندهد . دايه چون اين بشنيد ، روى به دو كرده ، به زبان فرنگيان با او گفت : چگونه بر خود هموار كنى كه پسر خواهر و خواهر و دختر خواهر خود را بكشى ؟ چون ملك از دايه ، اين را بشنيد ، سخت خشمگين شد و با او گفت : اى پليدك ، تو با من نگفتى كه مادرت كشته شده و پدرت را مسموم كردند و گوهرى به من داده ، گفتى كه اين گوهر از آن پدر تو بود ؟ چرا براستى سخن نميگوئى ؟ دايه گفت : هرآنچه با تو گفته‌ام ، راست بوده . و لكن كار من و تو كاريست شگفت . مرا نام ، مرجانه است و نام مادر تو ، ملكه ابريزه ، كه خداوند حسن و جمال و شجاعت بود . و اما پدر تو ، ملك نعمان ، شهريار بغداد و خراسان است كه پسر خود ، ملك شركان را با همين وزير دندان بجنگ فرستاده بود . و برادر تو ملك شركان ، از لشكر دور گشته ، راهش بقصر مادر تو ملكه ابريزه بيفتاد و ما كنيزكان با مادر تو در جاى خلوتى ، كشتى هميگرفتيم . ملك شركان درين حالت بما برسيد و به مادرت پناه آورد . پس مادرت پنج روز او را در قصر خود مهمان كرد . و عجوز ملقب به ذات الدواهى ، پدر مادرت ، ملك حردوب را از واقعه بياگاهانيد . و مادرت در دست شركان ، مسلمان شد . و شركان او را گرفته ، به شهر بغداد برد و من و ريحانه و كنيزكان چند با او بوديم . همه مسلمان شديم . چون پدر تو ، ملك نعمان ، ملكه آبريزه را ديد ، مهرش به دو بجنبيد و با او ازدواج كرد . و ملكه بر تو آبستن شد . و مادرت سه گوهر داشت .\r\nبملك بذل كرد . ملك ، يكى به نزهت الزمان و يكى ديگر به ضوء المكان بداد و سومين را به برادرت شركان بداد و ملكه آبريزه ، آن گوهر از شركان گرفته ، نگاه داشت . چون ملكه را هنگام ولادت نزديك شد ، شوق ديدار پيوندان كرد و راز خود با من بازگفت . من غلامى سياه را از اين معنى آگاه كردم و وعدهء زر و مالش\r\n\r\n","description":"","footnote":"","page_name":" 486 ","page_number":534},
  {"content":"\r\n\r\nدادم كه با ما سفر كند . آن غلام ، غضبان نام ، سخن بپذيرفت و ما را از شهر بدر آورد و بگريختيم . چون بسرزمين روم برسيديم ، مادر تو ملكه را هنگام ولادت برسيد و درد زادنش بگرفت . از اسب فرود آمديم . آنگاه غلام را طلب مال ، غالب گرديده ، بنزد ملكه بيامد و او را تهديد كرد . ملكه بانگ بر او زد و از غايت خشم ، همىلرزيد و در آن حالت ، ترا بزاد . و از طرف بلاد روم در آن ساعت ، گردى برخاست . غلام از هلاك خويش بترسيد . تيغ بركشيده ، ملكه آبريزه را كشته ، بگريخت . چون غلام برفت ، گرد بنشست . از ميان گرد ، جد تو ملك حردوب ، ملك روم پديد شد . چون نزديك شد ، دختر خود را بدانجا كشته يافت . كار برو دشوار گشت و محزون شد . سبب بيرون آمدن ملكه از شهر پدر و سبب كشته شدن او را از من بازپرسيد . من حكايت را از آغاز تا انجام با ملك حردوب بازگفتم و سبب عداوت ميان روميان و اعراب همين است . پس از آن ، مادر تو ملكه را آورده ، در قصرش به خاك سپرديم . و ترا من برداشته ، بپروردم و گهرى كه با مادرت آبريزه بود ، بر تو بياويختم . و چون تو بزرگ گشتى ، مرا ممكن نشد كه ترا از حقيقت كار آگاه كنم . از آن‌كه من ترا آگاه ميكردم ، در ميان شما جنگ پديد ميشد و جد تو نيز فرموده بود كه من چگونگى از تو پوشيده دارم . پس من مخالفت نتوانستم و مرا ممكن نشد . مگر اين ساعت كه ترا آگاه كردم . اى ملك جهان ، اين بود كه با تو گفتم . اكنون فرمان ، تراست .\r\nاسيران از مرجانه ، اين سخنان همىشنيدند . آنگاه نزهت الزمان فريادى بلند بركشيد و گفت : اى ملك رومزان ، برادر پدرى منست و مادرش ملكه آبريزه ، دختر ملك حردوبست ، و من اين كنيزك ، مرجانه نام را بشناسم . چون ملك رومزان اين بشنيد ، بحيرت اندر ماند و نزهت الزمان را بنزد خود خواند .\r\nچون بديدش ، خون برادرى بجوشيد و قصهء او را بازپرسيد . نزهت الزمان ، حكايت برو خواند . سخن او با سخن مرجانه موافق آمد و در نزد ملك ، براستى پيوست كه ملك از اهل عراق و پدر او ملك نعمانست . در حال ، برخاسته ،\r\n\r\n","description":"","footnote":"","page_name":" 487 ","page_number":535},
  {"content":"\r\n\r\nبازوان خواهرش نزهت الزمان بگشود و دست او را ببوسيد . نزهت الزمان گريان شد و ملك نيز بگريستن او بگريست . پس برخاسته ، اسيران را پيش خواند و بند از ايشان برداشت . آنگاه مرجانه را بگوهر سيمين از آن سه گهر نظر افتاد كه تعويذ كان‌ماكان بود . پس فرياد بركشيد و با ملك رومزان گفت : اى فرزند ، راستى سخنم را گواه ديگر پديد است . و همين گوهر كه بازوبند اين جوانست ، يكى از آن سه گوهر است كه يكى را به گردن تو آويخته بودم . پس مرجانه با كان‌ماكان گفت : اى ملك جهان ، اين گوهر به من باز ده . كان‌ماكان گوهر به دو داد .\r\nو مرجانه ، هر دو گوهر بدست گرفته ، بملك رومزان بداد . گوهرها براستى سخن مرجانه ، برهان ديگر شد . و ملك دانست كه آن جوان ، برادرزاده‌اش كان‌ماكان است . پس روى بوزير دندان بياورد و او را در آغوش كشيده و جبين كان‌ماكان را بوسه داد . در آن هنگام ، آوازها بشادى بلند كردند و طبلها بكوفتند و نايها بدميدند و لشكريان عراق و شام ، شادى روميان بدانستند . در حال ، سوار گشتند .\r\nو ملك زبلكان سوار شد و با خود گفت : كاش ميدانستم كه سبب شادى و سرور لشكر فرنگيان و روميان چيست ؟ پس عراقى و شامى آماده جنگ گشتند و به قصد مقاتله روان بودند .\r\nملك رومزان ديد كه لشكر عراق به مقاتله همىآيند . دانست كه ايشان از چگونگى آگاه نيستند . پس قضى فكان ، دختر برادرش شركان را بفرمود كه همان ساعت رفته ، لشكر عراق و شام را از حقيقت حال بياگاهاند . قضى فكان شادمان هميرفت تا به ملك زبلكان رسيد و ماجرى به دو بيان كرد و قصه را از آغاز تا انجام به دو شرح داد . و ايشان نيز فرحناك شدند و اندوهشان برفت . پس قضى فكان از پيش و ملك زبلكان و بزرگان عراق و شام بدنبال بيامدند تا بسراپردهء ملك رومزان برسيدند . چون بسراپرده اندر شدند ، ديدند كه ملك رومزان با برادرزادهء خود كان‌ماكان نشسته‌اند و با وزير دندان در كار ملك زبلكان مشاورت ميكنند و رأيشان متفق گشته كه دمشق را بدانسان كه بود ، بسلطان زبلكان واگذارند و خودشان بعراق روند . پس سلطان زبلكان را با لشكر\r\n\r\n","description":"","footnote":"","page_name":" 488 ","page_number":536},
  {"content":"\r\n\r\nشام ، روانه دمشق ساختند . پس از آن ، لشكريان بيكجا گرد آمدند و ملك رومزان و ملك كان‌ماكان باهم گفتند كه : دل‌هاى ما آنگاه راحت يابد و خشم ما آن ساعت فرونشيند كه از عجوز ذات الدواهى خونخواهى كنيم و انتقام از وى بكشيم . پس از آن روان شدند و ملك كان‌ماكان بعم خود ملك رومزان شاد بود و مرجانه را دعا ميگفت كه او ايشان را به يكديگر شناسانيد . و همواره روان بودند تا به سرزمين عراق برسيدند .\r\nحاجب كبير ، ملك ساسان از آمدنشان باخبر شد . باستقبال بدر آمد و دست ملك رومزان ببوسيد . ملك ، او را خلعت بداد . پس ملك رومزان بر تخت بنشست و كان‌ماكان را در پهلوى خود بنشاند . كان‌ماكان با عم خود ، ملك رومزان گفت كه : اين ملك ، جز تو كس را نشايد . ملك رومزان گفت : معاذ اللّه ، اگر من در ملك تو طمع كنم . در آن هنگام ، وزير دندان اشارت كرد كه هر دو سلطان باشند و هر يكى يك روز حكمرانى كنند . سخن وزير بپذيرفتند .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد چهل و چهارم برآمد\r\nگفت : اى ملك جوان‌بخت ، ايشان باشارت وزير ، هر دو بتخت بنشستند و شادمانىها كردند و سپاه و رعيت از ايشان شاكر و خرسند بودند . و سلطان كان‌ماكان ، عروسى كرده و شبها را با دختر عمش قضى فكان بسر ميبرد . پس از ديرگاهى شادان نشسته بودند كه گردى پديد شد و از بازرگانان ، كس بنزد ايشان بيامد كه فرياد همىزد و ميگفت : يا ملوك الزمان ، چگونه ما را مال در بلاد روم سالم بماند و در سرزمين مسلمانان بتاراج رود ؟ ملك رومزان از حالت او بپرسيد . بازرگان گفت : من به قصد تجارت ، بيست سالست كه از وطن دور گشته ، در بلاد هميگشتم . و با من دو كتاب از مدينه دمشق هست كه آنها را ملك شركان نوشته . و سبب نوشتن اين بود كه من كنيزى بر او هديه كرده بودم . اكنون\r\n\r\n","description":"","footnote":"","page_name":" 489 ","page_number":537},
  {"content":"\r\n\r\nكه بدين سرزمين آمدم ، صد بار متاع هند داشتم و ببغدادش همىآوردم . عرب و كرد باهم بر ما بتاختند . مردان ما را كشته و مال بيغما بردند . شرح حال ، همين است . بازرگان ، اين بگفت و بگريست و بناليد . ملك رومزان و ملك كان‌ماكان را به او دل بسوخت و او را رحمت آوردند و با يكصد سوار كه هر سوارى مساوى هزار سوار بود ، بيرون رفتند . بازرگان بدلالت ايشان پيش افتاد . آن روز و شب را تا سحرگاهان برفتند . به بيابانى سبز و خرم برسيدند و دزدان را ديدند كه در بيابان پراكنده گشته و مال بازرگانان بخش كرده‌اند . پس آن يك‌صد سوار ، ايشان را احاطه كردند و ملك رومزان و ملك كان‌ماكان بانگ بر ايشان زدند . ساعتى نرفت كه همه دستگير كردند . و ايشان سيصد تن از اوباش اعراب و اكراد بودند .\r\nچون ايشان را دستگير كردند ، مال بازرگانان را گرد آورده و دزدان را بند محكم نهادند و ببغداد بياوردند . پس ملك رومزان و ملك كان‌ماكان بيك تخت بنشستند و دزدان را حاضر آوردند و از بزرگ ايشان بپرسيدند . ايشان گفتند كه :\r\nما سه تن بزرگ بيش نداريم ، كه ايشان اين جمع را از اطراف گرد آورده‌اند . با ايشان گفتند كه : اين سه بما بازنمائيد . بنمودند . آن سه را بگرفتند و ديگران رها كردند و مال ببازرگانان بدادند . آنگاه بازرگان ، دو كتاب بدر آورد : يكى به خط شركان و ديگرى به خط نزهت الزمان . و همين بازرگان ، نزهت الزمان را خريده ، بملك شركان داده بود . پس ملك كان‌ماكان ، خط عم خود ، شركان را بشناخت و حكايت عمهء خود نزهت الزمان بشنيد . كتابى را كه نزهت الزمان نوشته ، ببازرگانش داده بود ، برداشته ، به پيش نزهت الزمان شد و حديث بازرگان را با او بازگفت . نزهت الزمان ، خط خود ديده ، بازرگان را بشناخت و او را به ملك رومزان و ملك كان‌ماكان بسپرد و او را ضيافت كرد و مال بسيار نزد او فرستاد و غلامان و مملوكان بخدمتگذارى او بگماشت . بازرگان فرحناك شد و او را ثنا گفت و سه روز در آنجا بماند . پس از آن اجازه خواسته ، به شهر خود برفت .\r\nآنگاه ملوك ، سه تن رئيس دزدان را حاضر آوردند و از حال ايشان پرسيدند . يكى از ايشان پيش آمده ، گفت كه : مرديم بدوى . و مرا كار اين بوده\r\n\r\n","description":"","footnote":"","page_name":" 490 ","page_number":538},
  {"content":"\r\n\r\nكه طفلان خوردسال و دختران حورمثال را دزديده ، ببازرگان ميفروختم .\r\nديرگاهى مرا كار همين بود . تا با اين دو خدانشناس يار گشته ، اوباش جمع آورديم و راه ببازرگانان همىبستيم . ملوك گفتند : ترا در دزدى طفلان و دختران ، حكايت عجيبى كه رو داده ، بازگو . بدوى گفت : يا ملوك الزمان ، عجبتر از همه حكايات من اينست كه بيست و دو سال پيش از اين دخترى از دختران بيت المقدس دزديدم كه بسى خداوند جمال بود . ولى جامه‌هاى كهن دربر داشت و پارچهء عبائى كهنه اندر سر . من او را ديدم كه از كاروانسرا بدر آمد و بحيلهء او را بربودم و بر اشترش بنشاندم . و قصد من اين بود كه او را به بيابان نزد عيال خود برم كه در آنجا اشتر بچراند و سرگين جمع آورد . آن دختر سخت بگريست . من نزديك رفته ، او را بزدم و به شهر دمشق بردم . بازرگانى ، او را بديده ، در فصاحت و صباحت او حيران بماند و خواست كه او را از من بخرد و به قيمت او همىافزود تا اينكه به صد هزار دينارش بفروختم . پس از آن شنيدم كه بازرگان ، جامه گرانبها به او پوشانيده ، بملك دمشق هديه كرده . ملك نيز دو برابر قيمت به او عطا كرده . و بجان خودم سوگند كه ملك نيز آن كنيز را به قيمت ارزان خريده .\r\nملوك را اين حكايت عجب آمد . و نزهت الزمان چون حديث از بدوى بشنيد ، جهان در چشمش تيره شد و فرياد بركشيد و با برادرش ملك رومزان گفت : اين بدوى پليد ، همانست كه مرا در بيت المقدس به حيله بربود . پس نزهت الزمان ، آنچه را كه در غربت از گرسنگى و تازيانه خوردن و خوارى و مذلت به دو رسيده بود ، بيان كرد و با ايشان گفت كه : كشتن اين پليد ، مرا حلالست . پس تيغ كشيد و بسوى بدوى برخاست كه ناگاه بدوى فرياد بركشيد و گفت : يا ملوك الزمان ، نگذاريد مرا بكشد . كه شما را از عجايب روزگار ، حكايتى گويم . كان‌ماكان با نزهت الزمان گفت : اى عمه ، بگذار تا حكايت بازگويد . پس از آن هرچه خواهى بكن . نزهت الزمان از بدوى بازگشت . پس ملوك با بدوى گفتند كه : حديث بازگو . بدوى گفت : اى ملوك جهان ، اگر من طرفه حكايتى گويم ، بر من ببخشائيد . ملوك ، بخشايش را وعده دادند . بدوى\r\n\r\n","description":"","footnote":"","page_name":" 491 ","page_number":539},
  {"content":"\r\n\r\nحكايت آغاز كرد و گفت :\r\n\r\nحكايت خيانت اعرابى\r\nاى ملوك جهان ، بدانيد چندگاه پيش از اين ، شبى بدخوابى مرا بگرفت و شب چندان بر من دراز شد كه گمان صبح نداشتم . چون صبح شد ، برخاسته ، شمشير بر ميان بستم و سوار شدم و نيزه به كف گرفتم و قصد نخجيرگاه كردم .\r\nپس جمعى را به راه اندر ملاقات كردم . از قصد من بپرسيدند . من قصد خود بايشان بگفتم . ايشان گفتند : ما نيز ياران توايم . پس همه باهم برفتيم . ناگاه شترمرغى پديد شد . آهنگ شترمرغ كرديم . او بگريخت و ما از پى او همىرفتيم تا اينكه ظهر شد ، و شترمرغ ، ما را به بيابانى بىآب و علف كشانيد كه در آنجا جز صفير مارها و نفير جنيان و فرياد غولان چيزى نبود . چون بدان مكان رسيديم ، شترمرغ از ما ناپديد شد . ندانستيم كه به آسمان پريد يا به زمين فرورفت .\r\nپس ما سر اسب برگردانديم . ديديم كه بازگشتن در آن هواى گرم محالست . پس هوا سخت گرم شد و تشنگى بما غلبه كرد و اسبان ما از رفتن بازماندند . مرگ را\r\n\r\n","description":"","footnote":"","page_name":" 492 ","page_number":540},
  {"content":"\r\n\r\nعيان بديديم كه ناگاه از دور ، مرغزارى وسيع به نظر آمد كه در آنجا خيمهء برزده و اسبى در پهلوى خيمه بسته بودند . ما را پس از نااميدى ، شادمانى روى داد و روان ما بنشاط اندر شد . اسبها بسوى همان خيمه رانديم و آهنگ مرغزار كرديم و من در پيش‌روى ياران همىرفتم تا بمرغزار برسيديم و بچشمهء آبى ايستاده ، آب بنوشيديم و اسبها سيراب كرديم . مرا نادانى بر آن بداشت كه نزديك خيمه شوم . چون نزديك خيمه رفتم ، جوانى ديدم ساده و بهلال همىمانست و دخترى ماهروى چون نهال سرو در پهلوى او ايستاده بود . جوان را سلام گفتم .\r\nجواب رد كرد . پس گفتم : يا اخا العرب ، با من بگو كه كيستى و اين زهره جبين در پهلوى تو كيست ؟ جوان ، ساعتى سر به زير افكند . چون سر برداشت ، با من گفت : تو بازگو كه كيستى و اين سواران با تو كيستند ؟ گفتم : من حماد بن فرازى هستم كه در ميان عرب ، مرا به جاى پانصد سوار شمارند . و ما از خانهء خود به آهنگ نخجير بدر آمديم . تشنگى بما غلبه كرد . بدر اين خيمه درآمديم كه شايد جرعهء آب در اينجا بيابيم . چون جوان اين سخن از من بشنيد ، به آن پرى پيكر گفت كه : آب از براى اين مرد بيار و خوردنى نيز هرچه حاضر باشد ، بياور .\r\nپس دخترك مانند سرو سهى ، خراميدن گرفت . اندك زمانى غايب بود . پس از آن بازآمد و به دست راست ، جام نقرهء پر از آب خنك و بدست ديگر ، قدحى خرما و شير و قدرى گوشت غزال بياورد . و مرا از بسيارى زيبايى آن دختر ، ياراى طعام گرفتن نماند و بىاختيار گفتم :\r\n اى آتش خرمن غريبان * بنشين كه هزار فتنه برخاست \r\nو اين ابيات نيز برخواندم :\r\n حنّاست آن‌كه ناخن دلبند رشتهء * يا خون بيدليست كه در بند كشتهء\r\nمن آدمى بلطف تو هرگز نديده‌ام * اين صورت و صفت كه تو دارى فرشتهء\r\nزيب و فريب آدميان تا نهايت است * حورى مگرنه از گل آدم سرشتهء\r\nاز عنبر و بنفشهء تر بر سر آمده است * آن موى مشكبوى كه در پاى هشتهء \r\n\r\n","description":"","footnote":"","page_name":" 493 ","page_number":541},
  {"content":"\r\n\r\n من در بيان حسن تو حيران بمانده‌ام * حدّيست حسن را و تو از حد گذشتهء \r\nپس از آن ، خوردنى خورده و آب نوشيدم و با جوان گفتم : يا وجه العرب ، من ترا از حقيقت كار خود آگاه كردم . همىخواهم كه تو نيز مرا از حال خود باخبر كنى . جوان گفت : اما اين دختر ، خواهر منست . گفتم : او را بخوشى به من كابين كن . و گرنه ترا بكشم و او را ببرم . جوان ساعتى سر به زير افكند . پس از آن سر برداشته ، با من گفت كه : راست گفتى در اينكه سوارى يگانه و دليرى مردانه هستى . و لكن اگر با من بدينسان جنگ كنيد و مرا كشته ، خواهرم را ببريد ، اين ننگ بر شما بماند . هرگاه شما سوار دلير هستيد ، مرا مهلت دهيد كه آلت حرب بپوشم و تيغ بميان بسته ، نيزه به كف آرم و بر اسب خود سوار شوم . آنگاه من و شما بميدان جنگ درآئيم . اگر من بشما ظفر يافتم . همه‌گان بكشم و اگر شما بر من چيره شديد ، مرا كشته و اين دختر ، غنيمت بريد . چون من سخن او بشنيدم ، گفتم : انصاف همين است و خلاف كردن نشايد . پس سر اسب بازگرداندم و در محبت دخترك ماهروى ، جنون بر من غلبه كرده بود . چون به نزد ياران بيامدم ، حسن و جمال دختر و پسر را با ايشان بگفتم و ثابت‌قدمى و شجاعت جوان را بيان كردم كه ميگويد با هزار سوار مقاتله كنم . و هرچه مال بخيمه اندر ديده بودم ، بياران بازنمودم و با ايشان گفتم : اگر اين جوان چنين دلير نبودى ، در اين سرزمين تنها ننشستى . و لكن با شما عهد ميكنم كه هركه اين جوان را بكشد ، خواهرش از آن كشندهء پسر باشد . ياران من به اين پيمان راضى شدند و آلت حرب پوشيده ، سوار گشتند و آهنگ جوان كردند . ديدم كه جوان نيز آلت حرب پوشيده و بر اسب نشسته است . ولى خواهرش در ركاب او آويخته و برقع خود از سرشك ، تر ساخته بود و به برادرش همىترسيد و اين ابيات همىخواند :\r\n تا توانى مكش ز مردى دست * كه به سستى كسى ز مرگ نجست\r\nهركه او را بلند مردى كرد * تا بروز اجل نگردد پست\r\nسر فرازد چو تير هر مردى * كه ميان جنگ را چو نيزه ببست \r\n\r\n","description":"","footnote":"","page_name":" 494 ","page_number":542},
  {"content":"\r\n\r\nچون اين ابيات از خواهر بشنيد ، گريان شد و سخت بگريست و اسب بسوى خواهر بازگردانيد و در جواب ، اين ابيات برخواند :\r\n اى بسا رزمگاه چون دوزخ * كه قضا اندر او درست نرست\r\nنيزه چون حمله خواستم بردن * گشت پيچان مرا چو مار بدست\r\nگفتم اى شاخ مرگ راست گراى * كه بسى دل به تو بخواهم خست \r\nچون ابيات بانجام رسانيد ، با خواهر گفت كه : اگر من هلاك شوم ، تو كس به خود راه مده . دختر گفت : معاذ اللّه ، كه من ترا كشته بينم و كس را تمكين كنم .\r\nپس در آن هنگام ، جوان دست درآورده ، برقع از روى آن ماه رخ بركشيد . گويا آفتاب از ابر بدر آمد . پس جوان ، جبين او را ببوسيد و او را وداع گفته ، رو بما آورد و گفت : اى سواران ، اگر مهمان هستيد ، ضيافت كنم و اگر اين ماهرو را همىخواهيد ، يك‌يك بمجادلت من آئيد . در حال ، سوارى دلير بمبارزت قدم نهاد . جوان گفت : نام خود و نام پدر با من بگو . من سوگند ياد كرده‌ام كه هركه را نام با من و نام پدر با نام پدر من يكى باشد ، نكشم . آن سوار گفت : مرا نام بلال است . جوان ، او را به اين دو بيت پاسخ داد :\r\n مرا مام من نام مرگ تو كرد * ستاره مرا پتك ترگ تو كرد\r\nهم‌اكنون به خاك اندر آرم سرت * بسوزم دل مهربان مادرت \r\nپس با همديگر حمله كردند . جوان ، نيزه بر سينهء او زد و سنان نيزه از مهره پشت او درگذشت . پس از آن ، ديگرى بمبارزت پيش آمد . جوان به او گفت :\r\n اگر چرخ با من برآرد خروش * بگرز گرانش بمالم دو گوش\r\nبگرز گران بشكنم پيكرش * به نيزه ربايم همه اخترش \r\nپس از آن ، جوان ، او را مهلت نداده ، در حال بخونش آغشت و مبارز ديگر خواست . سوارى بمبارزت قدم نهاد . آن جوان با نيزهء جان‌ستان از خانهء\r\n\r\n","description":"","footnote":"","page_name":" 495 ","page_number":543},
  {"content":"\r\n\r\nزين سرنگونش كرد . سوارى ديگر بمقاتله بشتافت . جوان نيز پيش رفته ، به يكديگر حمله كردند . دو ضربت از ايشان تخلف كرد . در ضربت سوم ، سوار كشته شد . و هريك از ياران من پيش ميرفتند ، او را ميكشت . ديدم كه ياران من كشته شدند و با خود گفتم : اگر من نيز بمحاربه روم ، خلاص نخواهم يافت و اگر بگريزم ، مرا قبايل عرب سرزنش خواهند كرد . پس جوان ، مرا مهلت نداد . دست دراز كرده ، مرا بگرفت و از زين بزمينم انداخت و شمشير بلند كرده ، خواست مرا بكشد . من در دامنش آويختم . مرا چون گنجشك برداشته ، در هوا بگرفت .\r\nآن دخترك بكردار برادر ، شادان شد . پيش آمده ، جبين برادر را بوسه داد . و جوان ، مرا به دو داد و با او گفت : اين را به تو سپردم . بجايگاه نيكو جايش ده كه او در امان ماست . پس دختر ، گوشهء دامن مرا گرفته ، چون سگ مرده همىكشيد .\r\nآنگاه آلت حرب از تن برادر بدر آورده و جامه برو بپوشانيد و تختى از عاج بگذاشت . جوان بر تخت بنشست . خواهرش گفت : خدا روى ترا سفيد كناد و حادثات از تو بگرداناد . جوان در جواب خواهر ، اين ابيات برخواند :\r\n بزى شادمان اى پريچهره خواهر * كه اينك بتوفيق دادار داور\r\nربودم ز زين دشمنان را به نيزه * بدانسان كه دانه ربايد كبوتر\r\nبه ناموس تو قصد كردند خصمان * ز تيغ من اكنون بديدند كيفر\r\nكله مرد را بهر ناموس بايد * چو ناموس نى چه كلاه و چه معجر\r\nطمع كرد هركس به ناموس مردم * حلال است فرمود خونش پيمبر \r\nچون ابيات او را بشنيدم ، در كار خود حيران بماندم و به اسيرى خود نظاره كرده ، خويشتن را ملامت نمودم . پس از آن ، دختر پرىروى را نظر كرده ، با خود گفتم : اين فتنه‌ها را سبب ، همين ماهروى شد . پس در جمال او شگفت ماندم و آب از ديده روان كرده ، اين ابيات بخواندم :\r\n بس خون كه به تير غمزگان ريختهء * بس دل كه بتار زلف آويختهء\r\nباران دو صد ساله فروننشاند * اين گرد بلاها كه تو انگيختهء \r\n\r\n","description":"","footnote":"","page_name":" 496 ","page_number":544},
  {"content":"\r\n\r\nپس از آن دخترك ، خوردنى از بهر برادر حاضر آورد و مرا به خوردن بخواندند . من شاد گشته ، از هلاك ايمن شدم . چون برادرش از خوردن فارغ شد ، بسوى من نگاه كرده ، با من گفت : يا حماد ، من عباد بن تميم بن تغلبه هستم .\r\nخدا زندگانى تازه به تو بخشيد . آنگاه قدحى شربت به من داد . سپس با من بمنادمت در پيوست و مرا سوگند داد كه او را خيانت نكنم . من هزار و پانصد سوگند ياد كردم كه هرگز به او خيانت نكنم بلكه يار او باشم . پس در آن هنگام به خواهر گفت ده جامهء حرير از براى من بياورد و همين جامه كه دربر دارم ، از جملهء آنهاست . و شترى از بهترين شتران ، از بهر من بياورد و گفت اسبى اشقر نيز از براى من حاضر آورد . من سه روز در نزد ايشان ماندم . پس از سه روز گفت : اى حماد ، اى برادر ، هميخواهم اندكى از بهر راحت بخسبم كه از تو ايمن گشتم . و هرگاه سواران ببينى كه بدين سوى همىآيند ، هراس مكن كه ايشان از بنى تغلبه هستند و آهنگ جنگ من دارند . پس شمشير به زير سر نهاده ، بخفت .\r\nمرا نفس در كشتن او وسوسه كرد . با سرعت تمام برخاسته ، شمشير از زير سر او بدر آوردم و بيك ضربت ، سر از تنش جدا كردم . چون خواهرش از كار من آگاه شد ، خويشتن ببرادر انداخت و جامهاى خود بدريد و اين ابيات بخواند :\r\n بناليد اى دوستان و بگرييد * بر آن طلعت خون و فرّ كيانى\r\nبخند اى بدانديش بعد از وفاتش * ز چنگال مرگ ار برستن توانى\r\nچه شادى بمرگش كه آخر ترا هم * دهد دور گردون ازين دوستكانى \r\nچون ابيات بانجام رسانيد ، با من گفت : اى پليد ، برادر من چرا كشتى و از بهر چه خيانت كردى ؟ و قصد او اين بود كه با هدايا و توشه‌ها ترا بخانه‌ات بازگرداند و هميخواست كه مرا در آغاز اين ماه بر تو كابين كند . پس آن دخترك شمشير بگرفت و قبضهء شمشير به زمين و نوك آن را به سينه گذاشت و بيفتاد . كه ناگاه نوك شمشير از پشت او بيرون شد و در حال بمرد . و من محزون شدم و پشيمان گشتم . ولى پشيمانى سودى نداشت . پس برخاسته ، بخيمه در\r\n\r\n","description":"","footnote":"","page_name":" 497 ","page_number":545},
  {"content":"\r\n\r\nآمده و آنچه كه در وزن ، سبك و به قيمت ، گران بود ، برداشته ، روان شدم . و از غايت بيم و شتاب كه داشتم ، به كشته‌هاى ياران خود التفات نكردم . و آن جوان و دخترك را نيز به خاك نسپردم . و اين حكايت من عجبتر از حكايت نخست است كه با آن دختر كه از بيت المقدس دزديده بودم ، روى داده بود .\r\nنزهت الزمان چون سخنان بدوى بشنيد ، خشمش افزون گشت و جهان بچشمش تيره شد .\r\nچون قصه بدينجا رسيد ، بامداد شد و شهرزاد ، لب از داستان فروبست .\r\n\r\nچون شب يكصد و چهل و پنجم برآمد\r\nگفت : اى ملك جوان‌بخت ، نزهت الزمان چون سخنان بدوى بشنيد ، جهان در چشمش تيره شد . برخاسته ، تيغ بركشيد و بدوى را بكشت . حاضران گفتند كه : در كشتن بدوى ، شتاب از بهر چه بود ؟ نزهت الزمان گفت : شكر خدا را كه مرا زنده گذاشت تا بدست خود ، انتقام از خصم بگرفتم . پس از آن غلامان را فرمودند كه از پاى بدوى گرفته ، بكشند و پيش سگانش بيندازند . پس از آن ، روى به آن دو تن رئيس دزدان كردند كه يكى از ايشان غلامى بود . نام او بپرسيدند و گفتند كه :\r\nحديث براستى بگوى . غلام گفت : مرا نام ، غضبانست . پس سرگذشت خود بيان كرد و آنچه كه او را با ملكه ابريزه ، دختر ملك حردوب روى داده بود ، بازگفت .\r\nهنوز غلام را سخن بانجام نرسيده بود كه ملك رومزان ، تيغ بركشيده ، او را بكشت و گفت : حمد خداى را نمردم تا خون مادر از قاتل بگرفتم . پس از آن روى به رئيس سومين دزدان كرده ، گفتند : تو نيز حكايت بازگو . همانا او آن شتربان بود كه اهل بيت المقدس ازو اشتر كرايه كردند كه ملك ضوء المكان را به بيمارستان دمشق برسانند . و او در مزبلهء گرمابه‌اش انداخته بود . پس حديث خود را با ملك ضوء المكان از آغاز تا انجام بيان كرد . چون سخن او بانجام رسيد ، ملك كان‌ماكان ، تيغ برگرفت و شتربان را بكشت و گفت : منت خداى را كه از\r\n\r\n","description":"","footnote":"","page_name":" 498 ","page_number":546},
  {"content":"\r\n\r\nاين خيانت‌كار ، انتقام بكشيدم . و من اين حكايت را بدينسان كه اين پليد گفت ، از پدر خود ضوء المكان شنيده بودم .\r\nپس از آن ملوك با يكديگر گفتند كه : ما را در دل ، آرزوئى جز هلاك عجوز پليد نماند كه سبب همهء اين محنتها او بوده . كيست كه او را حاضر آورد تا خون جد و عم ازو بگيريم و ننگ از دودمان آل نعمان برداريم ؟ ملك رومزان گفت : ناچار او را حاضر آورم . در حال ، كتابى نوشته ، بعجوز فرستاد . در آن كتاب بنوشت كه : ملك دمشق و موصل و عراق در تصرف ماست و سپاه مسلمين شكست خورده‌اند و ملوكشان دستگير گشته ، هميخواهم با ملكه صفيه ، دختر ملك افريدون و هركه از بزرگان روم ميخواهى ، در نزد من حاضر آئيد ، بىاينكه سپاه با خود آريد . كه بلاد به امنيت اندرند و همه شهرها به زير حكم منستند .\r\nچون كتاب بعجوز برسيد و خط ملك رومزان بشناخت ، شادان گشت و در حال ، سفر را آماده شد و با ملكه صفيه ، مادر نزهت الزمان و جمعى ديگر از بزرگان روان شدند . همىآمدند تا ببغداد برسيدند . رسول پيش فرستاده ، ملوك را آگاه كردند . ملك رومزان گفت : صلاح در اينست كه ما جامهء فرنگيان بپوشيم و عجوز را استقبال كنيم تا از مكر و حيلهء او ايمن باشيم . پس لباس فرنگيان بپوشيدند . قضى فكان گفت به خدا سوگند اگرنه من شما را ميشناختم ، ميگفتم كه شما از سپاه فرنگ هستيد .\r\nآنگاه رومزان پيش افتاده ، با هزاران سوار ، عجوز را استقبال كردند . چون چشمشان به چشم عجوز بيفتاد ، ملك رومزان از اسب پياده شد . چون عجوز او را بديد ، بشناخت و او را در آغوش كشيد . ملك رومزان ، مشتى بر پهلوى عجوز بزد كه از شكستن چيزى نماند . عجوز گفت : اين چه بود ؟ و هنوز سخنش بانجام نرسيده بود كه ملك كان‌ماكان و وزير دندان و سواران بعجوز و يارانش گرد آمدند و ايشان را گرفته ، ببغداد بازگشتند . ملك رومزان فرمود شهر را آئين بندند و نشاط و شادى كنند . پس عجوز ذات الدواهى را بيرون آوردند و كلاه نمدين\r\n\r\n","description":"","footnote":"","page_name":" 499 ","page_number":547},
  {"content":"\r\n\r\nمكلل بسرگين در سرش بنهادند و منادى در پيش روى او ندا هميداد كه : اينست پاداش آن‌كه ملوك و فرزندان ملوك را بكشد . پس از آن بر دارش كشيده و جسدش را دو نيم كرده ، از دروازهء شهرش بياويختند . و ياران او چون اين بديدند ، همگى مسلمان شدند و وزير دندان ، كتّاب را فرمود اين حكايت\r\n\r\n","description":"","footnote":"","page_name":" 500 ","page_number":548},
  {"content":"\r\n\r\nبنويسند تا عبرت آيندگان شود . پس از آن ، ملوك و وزير دندان و پيوندان ايشان در عيش‌ونوش هميزيستد تا اينكه برهمزنندهء لذّات و پراكنده كنندهء جمعيتها ، ايشان را دريافت .\r\nپايان جلد اول\r\n\r\n","description":"","footnote":"","page_name":" 501 ","page_number":549},
  {"content":"\r\n . \r\n","description":"","footnote":"","page_name":" 502 ","page_number":550},
  {"content":"\r\n\r\nپىنويسها\r\n\r\n","description":"","footnote":"","page_name":" 503 ","page_number":551},
  {"content":"\r\n . \r\n","description":"","footnote":"","page_name":" 504 ","page_number":552},
  {"content":"\r\n\r\n\r\nپىنويسها\r\n( 1 ) الحمد لله الذى . . . : سپاس خدايى را كه سرگذشت گذشتگان را عبرتى براى عبرت‌گيرنده و پندى براى پندگيرنده قرار داد ؛ و درود و سلام بر محمد ( ص ) - بهترين انسانها - و بر خاندانش - كه شفاعت‌كنندگان محشر هستند .\r\n( 2 ) - بهمن ميرزا : وى چهارمين پسر عباس ميرزا و برادر محمد شاه و عموى ناصر الدين شاه بود ( 1301 - 1225 قمرى ) . وى تحت حمايت روسها بود و ايشان تمايل داشتند تا وى پس از درگذشت وليعهدهاى ناصر الدين شاه ، وليعهد يا نايب السلطنه شود .\r\nبهمن ميرزا در سال 1263 قمرى قصد كودتا كرد . اما به دليل آگاهى حاجى ميرزا آقاسى از اين نيت ، وى ترسيد ، و به سفارت روس پناهنده شد و به قفقاز رفت و 3 سال در تفليس و سپس در شوشى اقامت كرد . ر . ك . بامداد ، شرح حال رجال ايران ، ج 1 ، ص 197 - 195 .\r\n( 3 ) -  أَمَّنْ يُجِيبُ . . .  : يا [ كيست 
  ] آن كس كه درمانده را - چون وى را بخواند - اجابت مىكند . آيهء 62 سورهء 27 ( نمل ) اصرفه . . . : او را از من دور گردان كه تو به هرچه اداره كنى ، توانايى .\r\n( 4 ) - لا يعلم . . . : كسى كه جز خدا ، داناى [ رازهاى 
  ] پنهان نيست .\r\n( 5 ) - هارون الرشيد : خليفهء عباسى كه از سال 170 تا 193 قمرى خلافت كرد .\r\n( 6 ) - جعفر برمكى : وى از خاندان ايرانى مشهور برمكيان ( برامكه ) ، پسر يحيى و برادر كوچكتر فضل برمكى و معاصر با هارون الرشيد خليفه بود . جعفر به شدت مورد توجه هارون الرشيد قرار داشت و از سوى او به حكومت بر چندين ايالت گماشته شده بود . جعفر با خواهر هارون الرشيد به نام عباسه ازدواج كرد . ليك چندى بعد مورد غضب اين خليفه واقع گشت و به دستور وى كشته شد .\r\n\r\n","description":"","footnote":"","page_name":" 505 ","page_number":553},
  {"content":"\r\n\r\n( 7 ) -  لَعَذابُ . . . *  : همانا كه عذاب آخرت ، شديدترين و پاينده‌ترين [ عذابها 
  ] است .\r\n( 8 ) - خذل . . . : هركه به دين آقا و بزرگ انسانها كفر ورزيد ، خوار فروماند .\r\n( 9 ) - امين : امين پسر هارون الرشيد پس از درگذشت پدر در سال 193 قمرى به خلافت رسيد و تا سال 198 قمرى كه در جنگ با برادرش - مأمون - كشته شد ، خلافت كرد .\r\n( 10 ) - سبحان ا . . . : پاك است خدايى كه بر هر چيزى تواناست .\r\n( 11 ) - يا ستّار . . . : اى پوشاننده ، با پردهء زيبايت بپوشان .\r\n( 12 ) - من قصر شعره . . . هركه مويش را در روز جمعه كوتاه كند ، خداوند ، هفتاد سختى و درد را از او برگرداند .\r\n( 13 ) - من احتجم . . . : هركه در روز جمعه حجامت كند ، از كم‌سويى چشم در امان نخواهد بود .\r\n( 14 ) - المستشار . . . : با آن‌كه راى زنند ، خيانت نورزد ، راى زننده ، استوار باشد .\r\n( حديث نبوى )\r\n گفت پيغمبر بكن اى راىزن * مشورت كالمستشار مؤتمن \r\n( مولوى )\r\n مشورت با عقل كردم گفت حافظ مى بنوش * ساقيا مى ده به قول مستشار مؤتمن \r\n( حافظ )\r\n( 15 ) - خير الامور . . . : بهترين كارها آن است كه در آن درنگ شود .\r\n( 16 ) - ان لم . . . : اگر به سويشان نروم . آنها به خانه‌ام مىآيند .\r\n( 17 ) - الخبز . . . : نان در نزد همسرم است ، در صندوق نيست .\r\n( 18 ) - منتصر با لله كه شيخ مزبور ادعا كرده كه همزمان با خلافتش در بغداد بوده ، در فاصلهء سالهاى 247 تا 248 قمرى به خلافت پرداخت . حال آنكه در حكايت پيشين ، سخن از شيخ مزبور در سال 463 قمرى به ميان آمده است . ازاين‌رو اين حكايت ، فاقد نظم تاريخى است .\r\n( 19 ) -  هذا بُهْتانٌ . . . :  اين بهتانى بزرگ است . بخشى از آيهء 16 سورهء 24 ( نور ) .\r\n( 20 ) -  أَعُوذُ بِاللَّهِ . . .  : از بدى اين روز به خدا پناه مىبرم .\r\n\r\n","description":"","footnote":"","page_name":" 506 ","page_number":554},
  {"content":"\r\n\r\n( 21 ) - فسبحان . . . : پس پاك است خدايى كه نمىميرد .\r\n( 22 ) - العبدو . . . : بنده و آنچه از آن اوست ، متعلق به مولايش است .\r\n( 23 ) -   سُبْحانَ الَّذِي . . . : *   پاك است خدايى كه استخوانها را درحالىكه پوسيده است ، زنده مىگرداند . اشاره است به آيه :  وَ ضَرَبَ لَنا مَثَلًا وَ نَسِيَ خَلْقَهُ قالَ مَنْ يُحْيِ الْعِظامَ وَ هِيَ رَمِيمٌ  . و براى ما مثلى آورد و آفرينش خود را فراموش كرد ؛ گفت : چه كسى اين استخوانها را كه چنين پوسيده است ، زندگى مىبخشد ؟ آيهء 78 سورهء 39 ( يس )\r\n( 24 ) - حسن بصرى : ابو سعيد حسن بن يسار بصرى ( 110 - 21 قمرى ) از فقها و زهاد و فصحاى مشهور عهد حجاج بن يوسف و عمر بن عبد العزيز بود .\r\n( 25 ) - سفيان ثورى : سفيان بن سعيد بن مسروق بن حبيب مكنى به ابو عبد ا . . .\r\n( متوفى 161 قمرى ) از فقيهان بزرگ بود . نسبت او به ثور بن عبد مناة مىرسد . وى مؤسس مذهب ثوريه بود كه در اواخر قرن دوم هجرى شهرت داشت . براساس اين مذهب در استخراج احكام بايد به احاديث متمسك شد .\r\n( 26 ) - عبد ا . . . شدّاد : عبد ا . . . بن شداد از خطاطان ماهر بود و كار كتابت قرآن را به نحو بسيار زيبايى در زمان خلافت عباسيان عهده‌دار بود . ن . ك . ابن نديم ، الفهرست ، ص 12 .\r\n( 27 ) - عمر بن عبد العزيز : خليفهء اموى كه از سال 99 تا 101 قمرى خلافت كرد .\r\nوى بر خلاف ديگر خلفاى اموى كوشيد تا راه‌ورسم نيكى در پيش گيرد و بويژه نسبت به سادات ، بذل توجه كرد .\r\n( 28 ) - جالب است كه نويسنده ، هيچ اشاره‌اى به خلافت عادلانه و كاملا بر حق حضرت على ( ع ) نداشته است .\r\n( 29 ) - هشام بن عبد الملك : خليفهء اموى كه از سال 105 تا 125 قمرى به خلافت پرداخت .\r\n( 30 ) - حما : شهرى در مغرب سوريه كه در زمان سلوكيان ، اپيفانى ناميده مىشد .\r\n( 31 ) - ديار بكر : شهرى در تركيه ، واقع در ساحل دجله ، همان آمد قديم .\r\n( 32 ) - زهرى : محمد بن مسلم بن عبيد ا . . . معروف به ابن شهاب و مكنى به ابو بكر ،\r\n\r\n","description":"","footnote":"","page_name":" 507 ","page_number":555},
  {"content":"\r\n\r\nاز بنى زهره ، تابعى و محدث مشهور ( 124 - 51 قمرى ) . وى 2000 حديث از 10 تن از صحابه و گروهى كثير از زنان و مردان اشراف و موالى فراگرفت و نخستين كسى است كه حديث را تدوين كرد . فرد ديگرى نيز به نام ابو القاسم محمد بن سعد بن ابى وقاص قرشى زهرى ( متوفى 83 قمرى ) بوده است . وى يكى از اشراف دولت در عصر مروانى بود كه با ابن الاشعث بر عبد الملك بن مروان خروج كرد و در وقايع عراق حاضر بود . وى را اسير كردند و نزد حجاج بردند و سپس كشته شد . او عدهء كمى از احاديث را از ثقات روايت كرده است .\r\n( 33 ) - و  لا تَحْسَبَنَّ . . .  : شكل صحيح آيه چنين است :  لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ . \r\nالبته گمان مبر كسانى كه بدان‌چه كرده‌اند شادمانى مىكنند و دوست دارند به آنچه نكرده‌اند مورد ستايش قرار گيرند ، قطعا گمان مبر كه براى آنان نجاتى از عذاب است ، [ كه 
  ] عذابى دردناك خواهند داشت . آيهء 188 سورهء 3 ( آل عمران )\r\n( 34 ) - هشام بن بشر : شايد وى همان هشام بن بشير بوده كه كتاب القراات را در قرائت قرآن تأليف كرد . ن . ك . ابن نديم ، الفهرست ، ص 61 .\r\n( 35 ) - عمر بن عبيد : شايد وى همان عمر بن عبيد بن الباب باشد كه معاصر منصور خليفهء عباسى بود و تمايلات خارجى داشته است . ن . ك . سيد حسين نصر و مرتضى مطهرى ، « علوم دينى » ، تاريخ ايران كمبريج ، ج 4 ، ص 414 .\r\n( 36 ) - ابن ابى اوفى : يكى از زاهدان .\r\n( 37 ) - ثابت بنانى : ابو محمد ثابت بن اسلم بنانى ( متوفى 123 قمرى ) از تابعان و پارسايان و معاصر حسن بصرى و انس بن مالك بوده است .\r\n( 38 ) - غوث بن عبد ا . . . : يكى از پارسايان .\r\n( 39 ) - عبد ا . . . بن جبير : عبد ا . . . بن جبير بن نعمان انصارى ، يكى از صحابه كه در عقبه و بدر حاضر بود . وى در جنگ احد ، امير تيراندازان بود و در همين جنگ در سال 3 قمرى كشته شد .\r\n( 40 ) - فضاله : فضالة بن عبيد ( متوفى 53 قمرى ) مكنى به ابو محمد از صحابه و از\r\n\r\n","description":"","footnote":"","page_name":" 508 ","page_number":556},
  {"content":"\r\n\r\nجمله كسانى بود كه در جنگ احد و فتح شام و مصر شركت داشت . سپس در شام سكونت گزيد و از سوى معاويه به سمت قضاء دمشق منصوب شد . از وى 50 حديث درست نقل شده است .\r\n( 41 ) - عطاء سلمى : وى از زاهدان و صوفيان بوده اما شخصيتش به درستى دانسته نيست .\r\n( 42 ) - بشر حافى : ابو نصر بشر حافى ( 227 - 150 قمرى ) صوفى معروفى كه در بغداد مىزيست و گروهى از صوفيان را در اطراف خود گرد آورد . گويند وى در آغاز كار به لهو و لعب مشغول بود و بر اثر تذكر حضرت امام موسى بن جعفر ( ع ) متنبه شد و توبه كرد . بشر ، پاىبرهنه راه مىرفت و بدين جهت به حافى مشهور شد . حديث بسيار مىدانست ، ليك روايت نكرده است .\r\n( 43 ) - ابراهيم بن ادهم : ابو اسحاق ابراهيم بن ادهم بلخى از بزرگان زهاد نيمهء اول قرن دوم هجرى بود . وى از بلخ به مكه رفت و مجاور گرديد . در آنجا به صحبت چند تن از اولياء مانند فضيل عياض و سفيان ثورى رسيد و سپس به شام رفت و در جنگ دريايى ضد بيزانس به شهادت رسيد .\r\n( 44 ) - احمد بن حنبل : احمد بن حنبل ( 241 - 164 قمرى ) . او بيشتر به علم حديث متوجه بود و در راه جمع حديث ، كوفه و بصره و مكه و مدينه و شام و يمن و الجزيره را در نورديد . مدتى مصاحب امام شافعى بود و از وى كسب علم كرد . وى مؤسس مذهب حنبليه است كه اساس آن بر كتاب و حديث و سنت قرار دارد .\r\n( 45 ) - مالك بن دينار : ابو يحيى مالك بن دينار ( متوفى 131 قمرى ) ، از محدثان بصره كه از راه كتابت قرآن گذران مىكرده است .\r\n( 46 ) - منصور بن عمار : ابو سرى منصور مروزى از وعاظ بزرگ ( حدود اواخر قرن سوم و اوايل قرن چهارم هجرى ) بوده است .\r\n( 47 ) - مسلمة بن دينار : آگاهى چندانى از وى يافت نشد .\r\n( 48 ) -  يا أَيُّهَا النَّاسُ . . . *  : اصل آيه چنين است :  يا أَيُّهَا الَّذِينَ آمَنُوا قُوا أَنْفُسَكُمْ وَ أَهْلِيكُمْ ناراً وَقُودُهَا النَّاسُ وَ الْحِجارَةُ عَلَيْها مَلائِكَةٌ غِلاظٌ شِدادٌ لا يَعْصُونَ اللَّهَ ما أَمَرَهُمْ وَ يَفْعَلُونَ \r\n\r\n","description":"","footnote":"","page_name":" 509 ","page_number":557},
  {"content":"\r\n\r\n ما يُؤْمَرُونَ .  اى كسانى كه ايمان آورده‌ايد ، خودتان و كسانتان را از آتشى كه سوخت آن ، مردم و سنگهاست حفظ كنيد . بر آن [ آتش 
  ] فرشتگانى خشن [ و 
  ] سختگير [ گمارده شده 
  ] اند . از آنچه خدا به آنان دستور داده ، سرپيچى نمىكنند و آنچه را كه مأمورند ، انجام مىدهند . آيهء 6 سورهء 66 ( تحريم )\r\n( 49 ) - ابو حازم : ابو حازم مكى از پارسايان اواخر قرن اول هجرى بود .\r\n( 50 ) - مدين : شهرى در عربستان در مقابل تبوك در ساحل بحر قلزم كه قوم شعيب پيامبر ( ع ) در آن زندگانى مىكرده‌اند .\r\n( 51 ) -  رَبِّ إِنِّي . . .  : پروردگارا من به هر خيرى كه سويم بفرستى ، سخت نيازمندم .\r\nبخشى از آيهء 24 سورهء 28 ( قصص )\r\n( 52 ) -  إِنْ أُرِيدُ . . .  : تمام آيه چنين است :  قالَ إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ وَ ما أُرِيدُ أَنْ أَشُقَّ عَلَيْكَ سَتَجِدُنِي إِنْ شاءَ اللَّهُ مِنَ الصَّالِحِينَ .  [ شعيب 
  ] گفت : من مىخواهم يكى از اين دو دختر خود را [ كه مشاهده مىكنى 
  ] به نكاح تو درآورم ، به اين [ شرط 
  ] كه هشت سال براى من كاركنى ، و اگر ده سال را تمام گردانى ، اختيار با تو است ، و نمىخواهم بر تو سخت گيرم ، و مرا ان شاء ا . . . از درستكاران خواهى يافت . آيهء 27 سورهء 28 ( قصص )\r\n( 53 ) - شقيق بلخى : ابو على بن ابراهيم بلخى ، عارف معروف قرن دوم هجرى ( متوفى 194 قمرى ) . وى توبه كرد و به رياضت پرداخت و پياده به زيارت كعبه رفت .\r\nمدت بيست سال در فهم معانى آيات قرآن كوشيد و راوى حديث بود . در طريقت ، مصاحب ابراهيم بن ادهم و استاد حاتم اصم بود . شقيق در جنگ با تركان در كولان يا واسجرد ماوراء النهر به قتل رسيد .\r\n( 54 ) - امام شافعى : محمد بن ادريس بن عباس بن عثمان بن شافع هاشمى قرشى مطلبى ، مكنى به ابو عبد ا . . . ، يكى از ائمهء چهارگانهء اهل سنت بود ( 204 - 150 قمرى ) .\r\nشافعى موسس مذهب شافعيه بود . روش وى در فقه چنين است : اصل در فتوى ، كتاب و سنت و اجماع و آثار و قياس بر آنهاست و قياس هم جز با علم به كتاب ا . . . و اطلاع از اقاويل و سنن گذشتگان و اجماع ناس و اختلاف آنان ميسر نيست . از جمله كتب مشهور\r\n\r\n","description":"","footnote":"","page_name":" 510 ","page_number":558},
  {"content":"\r\n\r\nوى المسند است .\r\n( 55 ) - امام ابو حنيفه : نعمان بن ثابت بن زوطى ( 150 - 80 قمرى ) ، موسس فرقهء حنفى است . وى در اوايل عمر خود سرگرم مباحث كلامى بوده و با علماى كلام مراوده داشته است . از طرف ديگر به سبب آنكه بزاز بود ، در امور عملى اجتماع هم وارد بوده و از حقيقت وضع اقتصادى و تجارى عهد خود اطلاع داشته است . با وجود تقويت و تأييدى كه بنى عباس از وى مىكرده‌اند ، به علويان تمايل داشت . ابو حنيفه در قبول احاديث سختگير بود ، چنان كه از مجموع احاديث ، بيش از قريب 17 حديث را قبول نداشت و همين امر او را مجبور مىكرد كه به قياس و استحسان توجه كند .\r\n( 56 ) -  هذا يَوْمُ . . . *  : اين روزى است كه دم نمىزنند و رخصت نمىيابند تا پوزش خواهند . آيه‌هاى 36 ، 35 سورهء 77 ( مرسلات )\r\n( 57 ) - منصور خليفه : خليفهء عباسى كه از سال 136 تا 158 قمرى به خلافت پرداخت .\r\n( 58 ) - بنى الاصفر : پادشاهان روم ، روميان .\r\n( 59 ) - درياى مالح : همان درياى شور در نزديكى بصره .\r\n( 60 ) - الضرورات . . . : نيازها حرامها را مباح مىكند .\r\n( 61 ) -  ما عَلَى . . .  : و بر پيامبر [ وظيفه‌اى 
  ] جز ابلاغ [ رسالت 
  ] نيست . بخشى از آيهء 99 سورهء 5 ( مائده ) .\r\n( 62 ) - تناكحوا . . . : ازدواج كنيد ، زاد و ولد كنيد ، بسيار شويد ؛ پس همانا كه من به وسيلهء شما بر ديگر ملتها مباهات مىكنم در روز قيامت .\r\n( 63 ) - لا رهبانية . . . : ترك دنيا در اسلام وجود ندارد .\r\n( 64 ) - من نفس . . . : هركه اندوهى را از اندوهگينى بر طرف كند ، خداوند ، هفتاد و دو اندوه را از او بر طرف كند .\r\n\r\n","description":"","footnote":"","page_name":" 511 ","page_number":559},
  {"content":"\r\n . \r\n","description":"","footnote":"","page_name":" 512 ","page_number":560},
  {"content":"\r\n\r\nواژه‌نامه\r\n\r\n","description":"","footnote":"","page_name":" 513 ","page_number":561},
  {"content":"\r\n . \r\n","description":"","footnote":"","page_name":" 514 ","page_number":562},
  {"content":"\r\n\r\n\r\nواژه‌نامه\r\n\r\nآ الف\r\nآب‌خانه : جايى كه براى قضاى حاجت تخصيص دهند ، آبريزگاه ، مبال\r\nآبنوس : درختى كه چوب آن سياه ، سخت ، سنگين و گرانبهاست\r\nآختن : برآوردن ، بيرون كشيدن ، برافراشتن ، بالا بردن\r\nآخته : برآورده ، بيرون كشيده ، برافراشته ، بالا برده\r\nآلام : دردها ، رنجها\r\nابا : سرپيچى ، نافرمانى\r\nابدال : نجيبان ، شريفان ، كريمان ، عده‌اى معلوم از صلحا و خاصان خدا كه گويند هيچگاه زمين از آنان خالى نباشد و آنگاه كه يكى از آنان بميرد ، خداى تعالى ديگرى را به جاى او برانگيزد تا آن شمار كه به قولى هفت و به قولى هفتاد است ، همواره كامل بماند ، طبقهء پنجم از طبقات ده‌گانه متصوفه\r\nابرام : اصرار ، پافشارى\r\nابريق : آفتابه ، كوزه ، مشربه\r\nابقى : باقى داشتن ، باقى گذاشتن ، به جاى ماندن چيزى را ، زنده داشتن\r\nابوّت : پدرى\r\nاتمّ : تمام‌تر ، كامل‌تر\r\nاثير : كرهء آتش كه بالاى كرهء هوا است\r\nاحباب : دوستان ، ياران\r\nاحباب : كسى را دوست داشتن\r\nاحدب : گوژپشت\r\nاحول : كژچشم ، چپ ، كسى كه يك چيز را دو مىبيند ، حيله‌گرتر\r\nاخا العرب : برادر عرب\r\nادهم : اسب خاكسترى رنگ كه سياهى آن بر سپيدى غالب باشد ، اسب سياه ، اسب سياه بش و دنبال سرخ\r\n\r\n","description":"","footnote":"","page_name":" 515 ","page_number":563},
  {"content":"\r\n\r\nارتحال : جابجا شدن ، كوچ كردن ، از مكانى به مكان ديگر رفتن\r\nارزيز : قلع ، فلزى سفيد و نقره‌فام\r\nازمّه : زمامها ، مهارها ، افسارها\r\nاستبرق : استبرك ، ديباى ستبر\r\nاستره : تيغ ، آلتى كه با آن موى سر و صورت را تراشند\r\nاستيحاش : آزردن ، آزرده شدن ، تنگدلى ، دچار وحشت شدن ، رميدن\r\nاسخياء : سخاوتمندان ، بخشندگان ، جوانمردان\r\nاسقام : بيماريها ، مرضها\r\nاسواق : بازارها\r\nاشجع : شجاع‌تر ، دليرتر\r\nاشعار : آگاه‌كردن ، آگهى دادن ، دانا كردن ، آموزانيدن\r\nاشقر : اسبى كه يال و دم آن سرخ باشد\r\nاشنان : درختچه‌اى از تيرهء اسفناجيان\r\nاشهب : خاكسترى رنگ ، اسب خاكسترى ، هرچيزى كه رنگ آن سياه و سپيد باشد\r\nاصحاب الضوء : اهل روشنى ، بهشتيان\r\nاصحاب النار : اهل آتش ، دوزخيان\r\nاصقاع : ناحيه‌ها ، بخشها\r\nاضغاث و احلام : خوابهاى آشفته و پريشان\r\nاطلال : نشانهاى سراى ، جايهاى بلند و برجستهء باقى مانده از خانه‌هاى خراب\r\nاعادت : بازگردانيدن ، دوباره گفتن ، برگشت ، بازآوردن\r\nاعتساف : ستم كردن ، ظلم كردن ، بيراهه رفتن ، از راه راست منحرف شدن\r\nاعرابى : عرب بيابانى ، باديه‌نشين\r\nاعرج : لنگ\r\nاعمام : عموها\r\nاعمى : نابينا\r\nاعوج : كج ، ناراست ، بدخوى ، كج‌چشم\r\nافلج : فلج\r\nاقحوان : گياه بابونه ، بابونهء سگ\r\nاقران : همالان ، همسران ، هم‌نبردان ، نزديكان\r\nاكاسره : كسرىها ، خسروان ، پادشاهان ، شاهنشاهان ساسانى\r\nاكتحال : سرمه‌كشيدن\r\nاكل : خوردن\r\nاكمل : كامل‌تر ، تمام‌تر ، رسيده‌تر ، رساتر\r\nالم : درد ، دردمندى\r\nاماثل : برتران ، بهتران ، فاضل‌تران ،\r\n\r\n","description":"","footnote":"","page_name":" 516 ","page_number":564},
  {"content":"\r\n\r\nبرگزيدگان ، همانندان\r\nامل : اميد ، آرزو\r\nانباز : شريك\r\nانبان : كيسه‌اى بزرگ از پوست گوسفند دباغت كرده كه درست از گوسفند برآورند ، پوست بزغالهء خشك كرده كه قلندران در ميان بندند و ذخيره در آن نگاه دارند\r\nانبساط : شادى ، گشادگى خاطر\r\nانفاس : نفسها ، دمها\r\nانفه : بزرگ‌منشى و غيرت و حميت ، ننگ داشتن\r\nانگشت شهادت : انگشت سبابه\r\nانگشت : زغال\r\nاوطان : وطنها\r\nاهمال : سستى كردن در كارى ، سهل‌انگارى ، فروگذاشتن ، درنگ\r\nايسر : دست چپ ، چپ ، آسان‌تر\r\nايمن : دست راست ، جانب راست ، مبارك ، ميمون\r\n\r\nب\r\nباذل : بخشنده و سخى\r\nبايع : فروشنده\r\nبدايت : آغاز ، شروع\r\nبدوى : باديه‌نشين\r\nبديع : نو ، زيبا\r\nبديع الجمال : زيباروى\r\nبر اثر : به دنبال\r\nبرآهيختن : بركشيدن\r\nبرات : حواله ، نوشته‌اى كه به موجب آن مىتوان مبلغى از خزانهء دولت گرفت\r\nبرص : بيمارى پيسى كه در اثر آن لكه‌هاى سپيد بر روى پوست پديد آيد\r\nبرقع : روبند ، نقاب ، حجاب\r\nبزازى : پارچه‌فروشى\r\nبزه : گناه\r\nبساتين : بوستانها ، باغها\r\nبسيجيدن : آماده شدن\r\nبشير : مژده‌آورنده\r\nبضاعت : مال التجاره ، پاره‌اى از مال كه با آن تجارت كنند\r\nبليّت : بلا\r\nبليّه : بلا ، سختى ، مصيبت\r\nبنان : سرانگشتان\r\nبنگ : حشيش ، گياهى مخدر\r\n\r\n","description":"","footnote":"","page_name":" 517 ","page_number":565},
  {"content":"\r\n\r\nبنيوشيدن : گوش‌كردن\r\nبوريا : حصير\r\nبهتان : دروغ بستن ، افترا زدن\r\nبهجت : شادمانى و تازگى ، زيبايى و خوبى\r\nبهل‌كردن : نفرين كردن ، كسى را بر مراد خود گذاشتن ، گاهى نيز به جاى بحل كردن يعنى حلال كردن به كار رفته است\r\nبيدق : مهرهء پيادهء شطرنج\r\nبيع و شرى : خريد و فروش\r\nبيمر : بىشمار\r\n\r\nپ\r\nپاره‌دوزى : پينه‌دوزى\r\nپذيره : پيشواز\r\nپريدوش : پريشب\r\nپيرزال : پير فرتوت سپيدموى\r\nپيمودن : اندازه‌گرفتن\r\nپيوندان : خويشان\r\n\r\nت\r\nتبذير : ولخرجى\r\nتجاهل : خود را به نادانى زدن\r\nتحليل : حلال كردن ، نيك گشادن ، فرود آوردن\r\nتدقيق : دقت‌نظر به كار بردن ، باريك‌بينى\r\nتذلّل : خود را ذليل و خوار داشتن ، فروتنى كردن\r\nتريد : ريزه كردن نان در خوراكى مايع\r\nتعب : رنج و ماندگى\r\nتغافل : خود را به غفلت و ناآگاهى زدن\r\nتغنّى : سراييدن و خوانندگى به آواز\r\nتفاخر : بر يكديگر فخر كردن : نازيدن\r\nتفرّج : گشت‌وگذار\r\nتفصيله : نوعى از گردنبند كه ميان هر دو دانهء آن دانه‌اى از جنسى يا رنگى ديگر باشد\r\nتفقّد : گمشده را جستن ، غمخوارى و دلجويى\r\nتكبير : ا . . . اكبر گفتن ، خداى را به بزرگى يادكردن\r\nتلطّف : نرمى نمودن و مهربانى كردن\r\nتمهيد : هموار كردن كار ، گستردن\r\nتودّد : جلب دوستى و محبت كسى\r\nتوعيد : بيم دادن و تهديد كردن\r\nتون : جايى در زير خزانهء آب گرم حمام براى سوزاندن سوخت تا آب\r\n\r\n","description":"","footnote":"","page_name":" 518 ","page_number":566},
  {"content":"\r\n\r\nحمام گرم شود ، گلخن حمام\r\nتونتاب : آن‌كه تون حمام را گرم كند ، گلخن تاب\r\nتهليل : لا إله الا ا . . . گفتن\r\nتيغ‌بازى : شمشيربازى\r\n\r\nث\r\nثاقب : روشن و تابان ، سوراخ‌كننده\r\nثعبان : اژدها ، مار عظيم\r\nثمن كردن : قيمت كردن ، بهاء گرفتن\r\n\r\nج\r\nجبان : ترسو ، سست‌دل\r\nجبل دخان : كوه دود ، كوهى است كه در باديه‌اى در شرق مصر قرار دارد\r\nجبين : پيشانى\r\nجرّار : لشگر بسيار و انبوه كه از بسيارى مردم ، آهسته روند ، به سوى خود كشنده\r\nجرس : زنگ ، دراى\r\nجرى : بيباك ، گستاخ ، جسور\r\nجلادت : چستى و چالاكى و دلير\r\nجليس : همنشين\r\nجود : بخشش ، رادى\r\n\r\nچ\r\nچاووش : كسى كه دعوت رفتن به زيارت كند ، نقيب لشگر\r\nچشمهء حيوان : چشمه‌اى كه هركسى از آب آن بخورد ، زندهء جاويد شود و خضر پيامبر ( ع ) از آن آب خورده است\r\nچغانه : نوعى ساز كه با مضراب و زخمه نواخته مىشده است\r\n\r\nح\r\nحادثات : حوادث ، رويدادها\r\nحب الرمان : دانهء انار ، غذايى كه با دانهء انار يا ناردان تهيه مىشده است\r\nحداثت : پيدايش ، تازه‌شدن ، شدن ، جوانى\r\nحربه : آلت جنگى ، سلاح ، چوبدستى ، تازيانه\r\nحرفت : پيشه\r\nحسب‌ونسب : خويشاوندى\r\nحصبا : حصباء ، سنگريزه\r\n\r\n","description":"","footnote":"","page_name":" 519 ","page_number":567},
  {"content":"\r\n\r\nحصّه : بهره ، سهم\r\nحضارت : شهرنشينى\r\nحضيض : پستى\r\nحظوظ : حظها\r\nحلوايى : شيرينىفروش ، شيرينىپز\r\nحله‌پوش : پوشندهء حله و لباس نو و فاخر\r\nحليه : زيور ، پيرايه\r\nحما : حماة ، شهر بزرگى در شام\r\nحميت : محافظت بر حرم و دين از تهمت\r\nحيلت‌باز : مكار\r\n\r\nخ\r\nخاييدن : جويدن\r\nخاتم : انگشترى كه با نگين آن كاغذها را مهر كنند ، از آلات و لوازم پادشاهان\r\nخامه : قلم\r\nختّلى : منسوب به ناحيهء ختل در ماوراء النهر ، اسبان اين ناحيه معروف بوده‌اند\r\nخداوند : صاحب ، بزرگ\r\nخديعه : مكر ، نيرنگ\r\nخذلان : خوار فروگذاشتن\r\nخشيت : ترس ، بيم ، هراس ، منسوب به عظمت و مهابت\r\nخطّى : نيزه و سنانى منسوب به خط ؛ و خط ، لنگرگاهى بوده است در بحرين كه نيزه‌هاى آن معروف بوده‌اند\r\nخوانسالار : آشپز ، سفره‌چى\r\nخوى : عرق\r\nخيره : سركش ، لجوج\r\nخيزران : نوعى از چوب و نى\r\nخيو : آب دهان ، تف\r\n\r\nد\r\nدار السلام : پايتخت كشور ، لقب بغداد\r\nدارج : عالى ، به درجات بالا رونده\r\nدبوس : گرز ، چوبدستى\r\nدرّ : مرواريد درشت\r\nدر حال : بيدرنگ\r\nدرّاعه : نوعى جامهء خشن از پشم يا پنبه كه اغلب زاهدان مىپوشيده‌اند\r\nدرد : هر كدورت كه در چيزى رقيق ته‌نشين شود ، لاى ، لرد\r\nدرودگر : نجار\r\nدريوزه : گدا\r\nدستارچه : دستار كوچك\r\n\r\n","description":"","footnote":"","page_name":" 520 ","page_number":568},
  {"content":"\r\n\r\nدستورى : اجازه\r\nدغا : فريبنده ، ناراست ، دعوى بىدليل\r\nدف : دايره ، نوعى ساز\r\nدلّاله : زن واسطه\r\nدمن : كنار و دامنه ، صحرا ، دشت\r\nدنائت : فرومايگى\r\nدوستكانى : خوردن با يار و به ياد او\r\nدوگانه : نماز صبح\r\nدون : پست\r\nده يك : يك بخش از ده بخش ، ده يك گرفتن يعنى عشر از مال كسى را گرفتن\r\nدهش : بخشيدن ، سخا\r\nدهشت : حيران و سراسيمه و وحشت‌زده شدن\r\nدهليز : دالان\r\nدى : ديشب ، شب تاريك\r\nديار بكر : ناحيه‌اى در شمال جزيره ( بين النهرين ) واقع در جنوب تركيه ، همان ناحيهء آمد\r\nديت : ديه ، خونبها\r\nديجور : شب بسيار تاريك\r\nدير : خانه‌اى كه راهبان در آن عبادت كنند و غالبا از شهرهاى بزرگ به دور است و در بيابانها و قله‌هاى كوهها برپا گردد\r\n\r\nذ\r\nذراع : ارش ، مسافت از آرنج تا انگشتان\r\nذروه : تارك ، قلهء كوه\r\nذمّت : كفالت ، عهد ، پيمان\r\n\r\nر\r\nراقيه : مترقى ، پيش‌رونده ، جلوافتاده\r\nربع : بستان سراى ، جاى اقامت در ايام بهارى\r\nرجال الغيب : هفت تن هستند كه ظاهرا از عرفا بوده‌اند و مردم به بركت آنها طلب باران و غيره مىكنند\r\nرحيل : كوچ ، عزيمت\r\nرخام : مرمر\r\nرزين : متين ، محكم و استوار\r\nرشك : حسادت\r\nرضوان : دربان بهشت\r\nرطل : معادل ليتر\r\nرقاع : يكى از خطوط اسلامى است كه بدان رقاع ( رقعه‌ها ) را مىنوشتند و صور آن در اصل مانند حروف\r\n\r\n","description":"","footnote":"","page_name":" 521 ","page_number":569},
  {"content":"\r\n\r\nثلث و توقيع است و در مواردى با آنها اختلاف دارد\r\nرقعه : مكتوب ، نوشته ، نامه\r\nرويان : ناحيهء وسيعى در غرب مازندران\r\nرياحين : گلهاى خوشبو\r\nريب : شك ، ترديد\r\nريحانى : نوعى خط از خطوط اسلامى شبيه به ثلث با اندك اختلافى\r\nرؤف : مهربان\r\n\r\nز\r\nزبّال : زباله‌جمع‌كن\r\nزرباجه ( زرباچه ، زرپاچه ) : نوعى خوراكى كه با جگر و پياز و ادويهء زياد تهيه شود\r\nزنّار : كمربندى از ابريشم كه غالبا منسوب به زرتشتيان و مسيحيان است\r\nزنخ : چانه\r\nزهار : شرمگاه\r\n\r\nس\r\nسئوال كردن : گدايى كردن\r\nساحت : حياط\r\nسباع : درندگان ، جانوران درنده\r\nسپارش : سفارش ، توصيه\r\nسپرى شدن : درگذشتن\r\nسجيت : خلق ، خوى ، عادت ، طبيعت\r\nسخريه : ريشخند ، استهزاء\r\nسداد : راستى ، درستى\r\nسرخيل : سردسته\r\nسرير : تخت\r\nسطوت : ابهت ، قهر ، غلبه ، حمله‌كردن\r\nسفتن : سوراخ كردن\r\nسفيه : نادان ، كم‌عقل\r\nسقط گفتن : دشنام دادن ، سخن درشت گفتن\r\nسلاست : نرمى ، آسانى ، روانى ، رام شدن\r\nسلف : گذشته ، كسى كه پيشتر مىزيسته\r\nسمر : افسانه\r\nسمعا و طاعة : به روى چشم ، نشانهء اطاعت\r\nسنان : سرنيزه\r\nسنجيدن : وزن كردن\r\nسياست : مجازات\r\nسيّاف : شمشير زن ، جلّاد\r\nسيّدتى : خانم من\r\nسيم : نقره\r\n\r\n","description":"","footnote":"","page_name":" 522 ","page_number":570},
  {"content":"\r\n\r\n\r\nش\r\nشاباش : زرى كه در جشن عروسى بر سر عروس و داماد نثار كنند يا به مطربان و رقاصان دهند ، احسنت ، آفرين\r\nشارب : سبيل ، موى روى لب مرد\r\nشحنه : داروغه ، پاسبان شهر و برزن\r\nشقاق : دشمنى ، ناسازگارى ، نفاق ، مخالفت\r\nشمّاع : شمع‌فروش\r\nشمسه : بت ، صنم\r\nشمسهء خوبان : خورشيد زيبارويان\r\nشناسا : شناسنده ، دريافت‌كننده ، ادراك كننده\r\nشنعت : زشتى ، قبح ، بدى ، طعنه\r\nشيخ سوق : شيخ بازار\r\n\r\nص\r\nصائمه : زن روزه‌دار\r\nصارم : شمشير بران\r\nصباحت : خوبرويى ، زيبايى ، جمال\r\nصخر الجن : نام جنّى كه خويشتن را به صورت حضرت سليمان ( ع ) درآورد و خاتم او را بستد و چهل روز پادشاهى كرد\r\nصداق : مهريه\r\nصعلوك نما : درويش‌نما\r\nصلا : آوازدادن\r\nصور جسمانيه : جوهر حال در هيولاى اول كه آن را طبيعت مقداريه نيز نامند\r\nصوف : پشم ، پارچهء پشمينه\r\nصيرفى : صراف\r\n\r\nض\r\nضياع : خواسته‌ها شامل زمين و آب و درخت\r\n\r\nط\r\nطاسك : طاس كوچك ، آويزهاى طلا و نقره ، حقهء سيم براى زينت\r\nطاق : فرد ، تك ، بىمانند\r\nطبق : سينى ، ظرف مدور پخ و بزرگ كه از چوب سازند بىلبه يا با لبهء بسيار\r\n\r\n","description":"","footnote":"","page_name":" 523 ","page_number":571},
  {"content":"\r\n\r\nكوتاه كه خوردنى و ميوه يا اثاثهء خانه بر آن نهاده ، حمل كنند\r\nطپانچه زدن : سيلى زدن\r\nطراز : نگار جامه ، زينت پارچه ، يراق ، حاشيه ، نوعى از منسوجات سلطنتى\r\nطرفه : چيز تازه ، شىء نو و مطبوع ، چيز شگفت‌آور\r\nطعان : نيزه‌زدن با يكديگر\r\nطيب : بوى خوش\r\n\r\nع\r\nعارض : چهره ، رخساره ، شكايت‌كننده\r\nعبير : نوعى مادهء خوشبو مركب از مشك ، گلاب ، صندل ، زعفران و غيره\r\nعجب : غرور ، خودبينى ، تكبر ، به خويشتن نازيدن\r\nعجمى : منسوب به عجم ، غير عرب ، ايرانى\r\nعدل : يك لنگه‌بار\r\nعرض : آبرو\r\nعرين : بيشه ، نيزار\r\nعفريت : ديو ، غول ، هر صورت مهيب و هولناكى كه به تصور درآيد و يا مشاهده گردد\r\nعقار : اثاث خانه ، آب و زمين ، ملك\r\nعقد : گردنبند ، گلوبند\r\nعقيقه : گوسفند و جز آن‌كه در هفتمين روز ولادت كودك به هنگام تراشيدن موى سر وى قربان كنند\r\nعلايق : علاقه‌ها ، دلبستگيها\r\nعليق : خوراك ستوران از كاه و يونجه و علف و غيره\r\nعمائم : عمامه‌ها\r\nعماد : ستون\r\nعمدا : به اختيار ، با قصد و نيت\r\nعميا : كورى ، كوركورانه\r\nعنا : رنج ، زحمت ، مشقت ، اندوه ، غصه\r\nعنان : افسار ، زمام ، دوال لگام ستور كه سوار به دست گيرد\r\nعوام سوقه : عوام بازار\r\n\r\nغ\r\nغاليه : مادهء خوشبو و سياه‌رنگى است مركب از مشك و عنبر و جز آن‌كه موى را با آن خضاب كنند\r\nغرامى : عشقى ، عاشقانه\r\n\r\n","description":"","footnote":"","page_name":" 524 ","page_number":572},
  {"content":"\r\n\r\nغريم : وامدار ، وامخواه ( از اضداد ) ، تاوان‌زده\r\nغنج و دلال : ناز و غمزه ، عشوه ، كرشمه\r\n\r\nف\r\nفاجر : گناهكار ، تبهكار ، زناكار\r\nفارس : سوار بر اسب ، جنگاور دلير\r\nفاقه : فقر ، نيازمندى ، تنگدستى\r\nفتراك : تسمه و دوالى كه از پس و پيش زين اسب آويزند ، ترك‌بند\r\nفجر : سپيدى آخر شب ، روشنى پگاه كه سرخى آفتاب است در سياهى شب\r\nفراخنا : پهنا ، فراخى ، محل فراخى و گشادگى\r\nفراست : دريافتن باطن چيزى به وسيلهء نگريستن به ظاهر وى ، زيركى ، هوشيارى\r\nفرزين : مهرهء وزير در شطرنج ، چوبى دراز كه در طويله‌ها نصب كنند و زين و يراق اسب را بالاى آن نهند\r\nفرس : ايران\r\nفرقت : دورى ، جدايى\r\nفريفتن : دو گروه\r\nفطانت : زيركى ، هوشيارى ، درك‌كردن ، دريافتن\r\nفكار : آزرده ، خسته ، زخمى\r\n\r\nق\r\nقائمه : مؤنث قائم ، قبضهء شمشير و مانند آن ، ستون ، آستانهء در\r\nقاطع طريق : راهزن\r\nقانون : نوعى ساز\r\nقدسيه : مؤنث قدسى ، بهشتى ، روحانى ، فرشته\r\nقرپوس : قربوس ، كوههء زين\r\nقرص جوين : گردهء نان جو\r\nقرطاس : كاغذ\r\nقصوا : مؤنث اقصى ، نهايت\r\nقطاع الطريق : راهزنان\r\nقلاده : آنچه به گردن آويزند ، گردنبند ، گلوبند\r\nقناره : چوبى يا آهنى دراز داراى ميخهاى بلند كه قصابان در ديوار قصابى كار گذارند و گوشت را بدان ميخها آويزند\r\nقنديل : چراغ ، چراغدان ، شمعدان كه از سقف آويزند\r\n\r\n","description":"","footnote":"","page_name":" 525 ","page_number":573},
  {"content":"\r\n\r\nقنطار : پوست گاوى كه درون آن را پر از زر كرده باشند ، واحد وزن معادل 1200 اوقيه يا 120 رطل\r\nقياصره : قيصرها ، عنوان و لقب امپراتوران روم ، خصوصا روم شرقى\r\nقيصريهء بازار : راسته بازار بزرگ\r\n\r\nك\r\nكابين كردن : عقد كردن ، نكاح كردن\r\nكبر : نخوت ، بزرگى فروختن ، خودگرفتن\r\nكپنك : جامهء مخصوصى كه از نمد مىماليدند و بيشتر چوپانان و روستاييان و درويشان و جوانمردان و نيز داش‌مشديها در زمستان روى جامه‌هاى خود مىپوشيدند ، بالاپوش نمدين\r\nكتّاب : كاتبان ، نويسندگان\r\nكتاب : نامه ، نوشته\r\nكثير الهيبة : مهيب ، با هيبت زياد\r\nكرّ و فرّ : حمله كردن به دشمن و سپس بازگشتن و فرار كردن ، جولان كردن ، جلال و شكوه ، حشمت\r\nكربت : اندوه دم‌گير ، حزن ، دلگيرى\r\nكرسى : سرير ، تخت ، صندلى\r\nكرناى : نوعى نفير دراز ، آلتى بادى و بلند كه صداى آن بم است\r\nكرّه : بار ، دفعه\r\nكرياس : محوطهء درون سراى ، خلوت خانهء شاه يا امير ، دربار شاه\r\nكريم الطبع : آن‌كه داراى طبيعتى بخشنده و سخى است ، كريم نهاد\r\nكسوت : جامه ، لباس\r\nكفيل : ضامن ، پايندان\r\nكلك : نى ، قلم\r\nكنيسه : معبد مسيحيان\r\nكهين : كوچكتر\r\nكيد : فريب ، حيله ، بدسگاليدن ، مكر كردن\r\nكيك : كك ، نوعى حشره\r\n\r\nگ\r\nگزير : چاره ، علاج\r\nگلعذار : گلرو ، گلچهره ، داراى چهره‌اى مانند گل\r\n\r\nل\r\n\r\n","description":"","footnote":"","page_name":" 526 ","page_number":574},
  {"content":"\r\n\r\nلئيمان : فرومايگان\r\nلابه : التماس ، تضرع ، اظهار نياز\r\nلافى : لاف‌زدن ، آن‌كه خودستايى كند\r\nلوز : نوعى شيرينى كه داراى انواع بادامى ، زرد ، عسلى ، نارگيلى و شيرازى است\r\nليالى : شبها\r\n\r\nم\r\nمالح : شور\r\nمبادى : آغازها ، اصلها ، اساسها\r\nمبايعه : خريد و فروش كردن ، بيعت كردن\r\nمبشّر : بشارت‌دهنده ، مژده‌دهنده\r\nمترنّم : آن‌كه آواز بخواند ، سراينده\r\nمثوبت : پاداش نيك ، جزاى كار خوب\r\nمجروب : مبتلا به بيمارى جرب\r\nمجمر : آتشدان ، منقل آتش\r\nمجوس : زرتشتى ، مجازا به معناى آتش‌پرست يا بت‌پرست هم به كار مىرود\r\nمحاماة : پشتيبانى ، حمايت ، طرفدارى\r\nمحتاله : زن حيله‌گر\r\nمحرور : گرم‌شده از آتش تب و خشم و جز آن\r\nمحمل : كجاوه كه بر شتر بندند ، هودج\r\nمخافت : ترسيدن ، خوف داشتن\r\nمخذول : خوار شده ، زبون گرديده\r\nمخلب : ناخن درندگان و پرندگان شكارى ، چنگال\r\nمدقوق : كوفته‌شده ، لاغر و باريك ، آن كه مرض دق دارد\r\nمدلّل : دليل آورده شده ، ثابت شده\r\nمدلّل : دليل آورنده ، ثابت‌كننده\r\nمدلول : دلالت كرده شده ، راهنمايى شده ، معنى ، مفهوم\r\nمدين : شهرى در عربستان جنوبى در مقابل تبوك در ساحل بحر قلزم كه قوم حضرت شعيب پيامبر ( ع ) در آن بودند\r\nمرافقت : باهم رفيق شدن ، دوست گشتن ، همراهى كردن\r\nمرصّع : جواهرنشان\r\nمريزاد : در مورد تحسين كار كسى به كار مىرود ، پهلوانى كه از حريف عاجز شود و مىخواهد كشتى را ختم كند گويد مريزاد . در اين صورت حريف از او دست برمىدارد\r\n\r\n","description":"","footnote":"","page_name":" 527 ","page_number":575},
  {"content":"\r\n\r\nمزبله : جاى ريختن خاكروبه\r\nمسا : بعد از ظهر ، مغرب ، اول‌شب\r\nمسامرين : شب‌زنده‌داران ، شب‌نشينان ، افسانه‌گويان ، قصه‌سرايان\r\nمسامحه : مدارا كردن ، به نرمى رفتار كردن ، كارى را به تأخير انداختن ، كوتاهى كردن ، اهمال\r\nمسامره : افسانه‌گفتن ، گذرانيدن شب را باهم به افسانه سرايى\r\nمستفاد : فايده گرفته شده ، استفاده شده ، مفهوم شده\r\nمسهل الامور : آسان كنندهء كارها ، از القاب خداوند\r\nمشّاطه : زن آرايشگر\r\nمشتبه : آن‌كه در اشتباه است\r\nمشتهر : شهرت يافته ، محل شهرت\r\nمشتهر : شهرت‌دهنده\r\nمشك : ماده‌اى معطر كه از آهوى ختنى گرفته مىشود و در عطرسازى به كار مىرود\r\nمشير : مشورت‌كننده ، اشاره‌كننده\r\nمصحف : كتاب آسمانى ، قرآن\r\nمصحف : كتاب ، كتاب آسمانى\r\nمصطبه : سكويى كه بر آن نشينند\r\nمضرّت : گزند ، آسيب ، ضرر\r\nمطاوعت : فرمان بردن ، اطاعت كردن ، موافقت\r\nمعاذ ا . . . : پناه بر خدا\r\nمعجر : پارچه‌اى كه زنان بر سر افكنند ، چارقد ، روسرى ، نوعى پارچهء يمنى\r\nمعين : ياور\r\nمغفر : كلاهخود\r\nمغنيان : آوازه‌خوانان ، مطربان\r\nمقاسات : تحمل رنج و سختى\r\nمقالت : گفتگو\r\nمقناطيس : آهن‌ربا\r\nمكاره : بسيار مكركننده ، حيله‌گر\r\nمكحله : سرمه‌دان\r\nمكحول : سرمه‌كشيده\r\nمكلّل : تاج بر سر گذاشته ، زيور داده\r\nمكنون : پنهان داشته شده\r\nممازحت : مزاح كردن ، شوخى كردن\r\nمماطله : تأخير كردن در كارى يا در حق كسى ، در انتظار نگاه داشتن ، درنگ\r\nمملوك : بنده ، غلام\r\nمميّز : تمييزدهنده ، جداكنندهء خوب از بد\r\nمنادى : جارزننده ، جارزدن ، خبر يا\r\n\r\n","description":"","footnote":"","page_name":" 528 ","page_number":576},
  {"content":"\r\n\r\nحكمى كه جارچى در ملاء عام با صداى بلند اعلام كند\r\nمنطقه : كمربند\r\nمنظره : روزن ، پنجره\r\nمنقاش : موچين ، آلتى كه به وسيلهء آن موى را از اعضاى بدن بكنند\r\nمنقصت : كمى ، كاستى ، عيب\r\nمهتر : بزرگتر\r\nمهين : بزرگترين ، بزرگ\r\nميسره : جانب چپ سپاه\r\nميشوم : مشئوم ، نامبارك ، شوم\r\nميمنه : جانب راست سپاه\r\n\r\nن\r\nنال : نى ميان تهى ، ناله\r\nنخجير : شكار\r\nنذير : ترساننده ، بيم‌كننده ، ترساندهء به حق ، يكى از القاب حضرت محمد ( ص )\r\nنرينه : مذكر ، پسر\r\nنزهتگاه : جاى خوش و خرم\r\nنسق : نظم دادن ، مرتب كردن\r\nنسق : منظم ، مرتب ، نظم ، ترتيب ، وضع\r\nنطع : بساطى از پوست دباغت كرده كه بگسترند و بر آن نشينند ، فرشى چرمين كه محكوم به اعدام را بر آن نشانيده و سرش را مىبريدند\r\nنظارگيان : تماشاگران\r\nنفاق : دورويى\r\nنمسه : كشور اتريش\r\nنمط : روش ، طريقه\r\nنوال : بهره ، عطا ، بخشش\r\n\r\nو\r\nوجه العرب : بزرگ عرب ، شريف و سيد و مهتر عرب\r\nوساده : مخده ، بالش ، بستر ، خوابگاه ، مسند ، اورنگ\r\nولود : بسيار زاينده\r\n\r\nه\r\nهاتف : آوازدهنده ، بانگ‌كننده ، آواز دهنده‌اى كه خود او ديده نشود ، فرشته‌اى كه از عالم غيب آواز دهد\r\nهادم اللذات : ويران‌كنندهء لذتها\r\nهاروت : نام يكى از دو فرشته‌اى است كه\r\n\r\n","description":"","footnote":"","page_name":" 529 ","page_number":577},
  {"content":"\r\n\r\nدر چاه بابل سرازير آويخته و به عذاب الهى گرفتارند . ديگرى ماروت نام دارد . اگر كسى بر سر آن چاه به طلب جادو برود به او تعليم مىدهند\r\nهبوط : فرود آوردن از بالا ، نازل شدن ، خوار شدن\r\nهزيمت : شكست يافتن لشگر و پراكنده شدن ، فرار سپاهيان\r\nهميان : كيسهء پول\r\nهور : خورشيد\r\n\r\nى\r\nيار شاطر : يار دلاور و چالاك و تند\r\nيارا : توانايى ، نيرو ، جرأت ، دليرى ، مجال ، فرصت\r\nيارستن : توانستن ، نيرو داشتن ، جرأت كردن\r\nيكران : اسب اصيل ، اسبى كه به هنگام رفتن ، پاى پس خود را كوتاهتر از پاى ديگر بگذارد ، يكسره ، تكى\r\nيلان : دلاوران ، شجاعان\r\nيمانى : منسوب به يمن ، يمنى\r\n\r\n\r\n","description":"","footnote":"","page_name":" 530 ","page_number":578}
  ]