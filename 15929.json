[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nدورهء علوم و معارف اسلام\r\n2\r\nهو العليم\r\nجلد سوم\r\nاز قسمت\r\nامام شناسى\r\n( معرفت امام - شناخت شيعه - تفسير آيهء تطهير )\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ق .\r\nامام شناسى / تأليف سيد محمد حسين حسينى طهرانى . - مشهد : علامه طباطبائى ، 1418 ق .\r\n18 ج . - ( دورهء علوم و معارف اسلام ؛ 2 )\r\nطبع قبلى در سنهء 1402 - ق بوده است .\r\nكتابنامه به صورت زيرنويس .\r\n1 . امامت . الف . عنوان . ب . فروست .\r\n223 BP\r\n45 / 297\r\nدورهء علوم و معارف إسلام ( 2 )\r\nامام شناسى\r\nجلد سوم\r\nتأليف : حضرت علامه آية الله حاج سيد محمد حسين حسينى طهرانى\r\nطبع دوم : رجب المرجب 1418 هجرى قمرى\r\nتعداد : 3000 نسخه\r\nچاپ و صحافى : چاپخانهء دانشگاه مشهد\r\nناشر : انتشارات علامهء طباطبائى ، مشهد مقدس ، صندوق پستى 6149 - 91375\r\nقيمت : با جلد معمولى\r\nشابك دوره 7 - 02 - 6533 - 964\r\nISBN SET 964 - 6533 - 02 - 7\r\nشابك 4 - 43 - 6533 - 964\r\nISBN 964 - 6533 - 43 - 4\r\nاين كتاب تحت إشراف \" مؤسسه ترجمه و نشر دورهء علوم و معارف إسلام \"\r\nاز تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nهوالعزيز\r\nامام شناسى\r\nبحث هاى تفسيرى فلسفى روائى تاريخى اجتماعى دربارهء امامت و ولايت بطور كلى ؛ و دربارهء امامت و ولايت أميرالمؤمنين على بن ابيطالب و ائمه معصومين سلام الله عليهم اجمعين\r\nبالخصوص\r\nدرسهاى استدلالى علمى متخذ از قرآن كريم و روايات وارده از خاصه و عامه ؛ و ابحاث حلى و نقدى در پيرامون ولايت\r\nلمؤلفه الحقير\r\nسيد محمد حسين حسينى طهرانى\r\nعفى عنه\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n . \r\n","description":"","footnote":"","page_name":" 1 ","page_number":9},
  {"content":"\r\n . \r\n","description":"","footnote":"","page_name":" 2 ","page_number":10},
  {"content":"\r\n . \r\n","description":"","footnote":"","page_name":" 3 ","page_number":11},
  {"content":"\r\n . \r\n","description":"","footnote":"","page_name":" 4 ","page_number":12},
  {"content":"\r\n . \r\n","description":"","footnote":"","page_name":" 5 ","page_number":13},
  {"content":"\r\n . \r\n","description":"","footnote":"","page_name":" 6 ","page_number":14},
  {"content":"\r\n\r\n\r\nجلد سوم\r\n\r\nدرس سى و يكم‌تفسير آيه يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا\r\n\r\n","description":"","footnote":"","page_name":" 7 ","page_number":15},
  {"content":"\r\n . \r\n","description":"","footnote":"","page_name":" 8 ","page_number":16},
  {"content":"\r\n\r\nدرس سى و يكم\r\nبسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن الى قيام يوم الدّين و لا حول و لا قوّة الّا باللّه العلىّ العظيم .\r\nقال اللّه الحكيم فى كتابه الكريم :\r\n يا أَبَتِ إِنِّي قَدْ جاءَنِي مِنَ الْعِلْمِ ما لَمْ يَأْتِكَ فَاتَّبِعْنِي أَهْدِكَ صِراطاً سَوِيًّا  « 1 » .\r\nترجمه : « اى پدر به درستى كه از جانب خدا به من علمى رسيده است كه آن علم به تو نرسيده بنابراين از من پيروى بنما تا تو را در راه راست و مستوى راهنمائى كنم » .\r\nمفاد اين آيه گفتار و احتجاج حضرت ابراهيم عليه السّلام است به سرپرست خود آزر كه بت‌پرست بوده و نسبت به خداى تعالى مشرك بود .\r\nچون در اين آيه وجوب متابعت را منوط به علم حضرت ابراهيم و نبودن علم در آزر نموده است ، بنابراين استفاده مىشود كه هر جاهلى لازم است از عالم پيروى كند . يعنى به جاى اراده و اختيار خود در امور ، اختيار و ارادهء او را مقدّم بدارد و جايگزين خواسته‌ها و منويّات خود كند . و در اين صورت آن جاهل در اثر متابعت از عالم كامياب شده و از مواهب الهيّه كه در صراط مستقيم براى انسان قرار دارد متمتّع مىگردد .\r\nبه قول بزرگان از اهل علم ، در اين گفتار به علّت و سبب پيروى نمودن تصريح شده است ، و امر حضرت ابراهيم توأم با دليل و برهان است و آن اينكه : من\r\n\r\n\r\n","description":"","footnote":"\r\n( 1 ) سورهء مريم 19 - آيه 43 .\r\n","page_name":" 9 ","page_number":17},
  {"content":"\r\n\r\nعلم دارم و تو ندارى ، بنابراين لازم است از من پيروى كنى تا تو را به راه سعادت و كمال انسانيّت و بروز استعدادات نهفته رهنمون گردم و اين امر متّكى بر غريزهء فطرى و حكم عقلى رجوع جاهل به عالم است .\r\n\r\nلزوم متابعت عامى از عالم\r\nاز كلّيّت اين برهان مىتوان دو استفاده نمود : اوّل - رجوع عامى به عالم و لزوم تقليد در مسائل شرعيّهء فرعيّه ، بلكه لزوم رجوع عامى به اعلم . گرچه من تا به حال در مسائل اجتهاد و تقليد در كتب اصوليّه به احدى از بزرگان برخورد نكرده‌ام كه به اين آيه استدلال نموده باشد .\r\nامّا رجوع عامى به عالم به علّت آن است كه عامى نمىداند و عالم مىداند . و به همين مناط حضرت ابراهيم به سرپرست خود آزر الزام مىكند كه بايد از من متابعت كنى .\r\nامّا رجوع عامى به اعلم به جهت آنكه همين مناط بعينه در آن موجود است و آن اينكه اعلم در همهء مسائل اطّلاع و تبحّر و وسعت علم و قدرت استنباطش بيشتر است و عالم نسبت به اعلم اطّلاعش كمتر و قدرتش كمتر و علمش تنگ‌تر و ضعيف‌تر است ، بنابراين در تمام مسائل جهاتى است كه بدانها اعلم راه يافته و آنها را شكافته و دسترسى پيدا نموده است ، كه بدان جهات عالم دسترسى پيدا ننموده و به آن دقايق راه نيافته است ، و عامى اگر رجوع به اين عالم كند و بدان اعلم رجوع نكند ، در اين جهات و دقايق رجوع به غير عالم نموده است « 1 » و اگر رجوع به اعلم كند در خصوص اين مزايا و خواصّ نيز از عالم كه همان اعلم است پيروى نموده و بالنتيجه در تمام جهات و خصوصيّاتى كه خود جاهل است به عالم مراجعه كرده است ، چه خصوصيّاتى\r\n\r\n\r\n","description":"","footnote":"\r\n( 1 ) طبق اين فرض و بيان ، ترديد ما بين مجتهد مطلق و مجتهد متجزّى واقع است نه ما بين اعلم و عالمى كه حجّت شرعى در عامّهء احكام برايش قائم است و واجب العمل ، و گرنه به خود مجتهد عالم واجب بود كه به مجتهد اعلم رجوع كند ، و اين امر با بناء قطعى عقلاء مخالف است . مثلا در هيچ شهرى بيماران و حتّى خود اطبّاء در معالجه منحصرا به اعلم اطبّاء شهر رجوع نمىكنند و همچنين در ساير صناعات و حرفه‌ها تنها به بالاترين استاد رجوع نمىكنند و اگر رجوع هم كنند به عنوان ارجحيّت است نه تعيّن و لزوم . در آيه كريمه هم علم و جهل مناط گرفته شده نه اعلميّت ، و عالميّت ، يا اعلميّت و جاهليّت . ( اين تعليقه از استاد گرامى حضرت آية اللّه علّامهء طباطبائى مد ظلّه العالى است ) .\r\n","page_name":" 10 ","page_number":18},
  {"content":"\r\n\r\nكه عالم و اعلم هر دو مىدانند و چه خصوصيّاتى كه فقط شخص اعلم مىداند . و حضرت ابراهيم به طور مطلق در تمام جهات و خصوصيّات و مزايائى كه آزر نمىداند پيروى او را از خود كه داناست لازم شمرده است .\r\nدوّم - لزوم پيروى و تبعيّت از امام است . و آن اينكه امام بايد حتما اعلم و افضل از جميع امّت باشد و بالفرض اگر علمش با بعضى مساوى يا از بعضى كمتر باشد نسبت به آنها امام و مقتدا نخواهد بود . در صورت اوّل ترجيح بلا مرجّح و در صورت دوّم ترجيح مرجوح خواهد بود . و بنابراين تمام افراد امّت بايد از امام متابعت كنند چون در امام علمى است كه در هيچ يك از آنها نيست ، و حضرت ابراهيم بر اين اساس به سرپرست خود آزر امر به تبعيّت مىكند .\r\nمسئلهء رجوع جاهل به عالم يك مسئلهء فطرى و عقلى است ، كه در تمام امور مورد نياز است . مريض بايد به طبيب متخصّص رجوع كند و بنّاء و عمله بايد به مهندس و نقشه‌كش رجوع كنند ، و الّا مريض هلاك و عمارت كج و خراب خواهد شد .\r\nدر « بحار الانوار » از كتاب « عيون المعجزات » نقل شده است كه چون حضرت رضا عليه السلام به درود حيات گفتند سنّ فرزندشان حضرت امام محمد تقّى عليه السلام هفت سال بود ، و راجع به امامت آن حضرت در بين مردم بغداد و ساير شهرها اختلاف شد .\r\nدر اين حال ريّان بن الصّلت و صفوان بن يحيى و محمّد بن حكيم و عبد الرّحمن بن حجّاج و يونس بن عبد الرّحمن و افراد بسيارى از بزرگان شيعه و موثّقين از آنها ، همگى در خانهء عبد الرّحمن بن حجّاج كه در محلّهء بركهء ذلول بود گرد آمده گريه مىكردند و بر اين مصيبت عظمى كه شهادت امام بود ماتم‌سرائى نموده مىگريستند . در آن هنگام يونس بن عبد الرّحمن به آنها گفت : گريه را كنار گذاريد بيائيد فكرى كنيم و در مسائل دينيّه تا زمانى كه ابو جعفر ( امام جواد ) بزرگ نشده است به چه كسى رجوع كنيم و چه كسى را مرجع و ملاذ خود قرار دهيم ؟ ناگهان ريّان بن صلت برخاست و گلوى او را محكم بفشرد و چندين لطمه و سيلىهاى متواتر به صورت او بنواخت ، و گفت : تو همان كسى هستى كه براى ما به ظاهر مؤمن بودى ولى در باطن خود شكّ و شرك را پنهان مىداشتى . اگر امر ابو جعفر از طرف خدا باشد ، در اين صورت اگر فرضا طفل يك روزه باشد به منزلهء عالمى بزرگ و شيخى\r\n\r\n","description":"","footnote":"","page_name":" 11 ","page_number":19},
  {"content":"\r\n\r\nعظيم القدر و ما فوق آن خواهد بود ، و امّا اگر از طرف خدا نباشد در اين صورت اگر فرضا عمر او هزار سال باشد باز به منزلهء يكى از مردم عادى خواهد بود ، اين‌طور بايد در حقّ ابو جعفر تفكّر نمود . در پايان كلام ريّان بن صلت تمام آن جمعيّت يونس بن عبد الرحمن را سرزنش كردند ، و بر آن گفتارش ملامت و توبيخ نمودند .\r\nآن زمان موسم حجّ بود ، از علماى بغداد و ساير شهرها و از فقهاى اين بلاد هشتاد نفر اجتماع نموده قصد حجّ بيت اللّه را نمودند ، و اوّل وارد مدينه شده براى آنكه حضرت ابو جعفر را ديدار كنند . در به دو ورود در خانهء حضرت امام جعفر صادق عليه السلام كه خانهء بزرگ و خالى بود وارد شدند و همگى روى فرشى گسترده نشستند ، در اين حال عبد اللّه بن موسى وارد شد و در صدر مجلس نشست و شخصى ندا در داد كه : اين است فرزند رسول خدا ، هر كس از شما سؤالى دارد بنمايد . اين جماعت از مسائل مختلفى سؤال كردند و جوابهاى عبد اللّه كافى نبود ، جماعت شيعه مهموم و مغموم شدند و در دل فقهاء تشويش و اضطرابى وارد شد و برخاسته مىخواستند مجلس را ترك كنند ، و با خود مىگفتند كه : اگر ابو جعفر آمده بود تمام مسائل را آن طور كه بايد جواب مىگفت و اين جماعت دچار پاسخهاى ناتمام عبد اللّه نمىشدند .\r\nناگهان درى از صدر مجلس باز شد و موفّق خادم ، داخل شد و گفت : اين است ابو جعفر كه الآن وارد خواهد شد .\r\nهمگى برخاستند و استقبال كردند و بر آن حضرت سلام كردند حضرت داخل شد . در تن خود دو پيراهن داشت و عمامهء خود را از دو طرف آويزان كرده و نعل عربى در پاى داشت و نشست . مردم همگى ساكت شدند ، همان سؤال كنندهء قبلى برخاست و از مسائل خود كه سابقا پرسيده بود از حضرت سؤال كرد . حضرت جواب كافى و شافى فرمودند ، به طورى كه همهء آنها خوشحال شدند و بر آن حضرت دعا كرده درودها فرستادند ، و سپس گفتند عموى شما عبد اللّه به چنين و چنان فتوا داد .\r\nحضرت رو به عموى خود نموده فرمودند :\r\nلا إله الّا اللّه يا عمّ عظيم عند اللّه ان تقف غدا بين يديه فيقول لك : لم تفتى عبادى بما لم تعلم و فى الامّة من هو اعلم منك ؟ !\r\n\r\n","description":"","footnote":"","page_name":" 12 ","page_number":20},
  {"content":"\r\n\r\n« اى عمو به درستى كه بسيار بزرگ است نزد خدا آنكه فرداى قيامت در پيش او بايستى سپس از تو سؤال كند چرا فتوا دادى بندگان مرا به چيزى كه نمىدانستى در حالى كه در بين امّت از تو شخص داناترى بود ؟ ! » .\r\nو از عمر بن فرج رخجى روايت شده كه در آن مجلس ، گفتم به ابى جعفر كه : شيعيان تو ادّعا مىكنند كه از تمام آب دجله و وزن آن اطّلاع دارى و ما كنار دجله منزل داريم ؟ ! حضرت فرمود : آيا خداوند چنين قدرتى دارد كه اين علم را به پشّه‌اى بياموزد يا نه ؟ عرض كردم : بلى قدرت دارد ، حضرت فرمود : انا اكرم على اللّه من بعوضة و من اكثر خلقه . « من نزد خداى تعالى از پشّه و از بسيارى از مخلوقاتش گرامىترم » « 1 » .\r\n\r\nمردن در حال عدم شناخت امام ، مردن جاهليّت است\r\nبارى رواياتى كه از رسول خدا روايت شده و دلالت بر آن دارد كه افرادى كه بدون امام باشند ، گمراه هستند بسيار زياد و داراى مضامين مختلفى است . ما امروز يكى از آنها را كه شيعه و سنّى بر آن اجماع دارند و صدور آن را از رسول اكرم قطعى مىدانند ذكر مىكنيم :\r\nمن مات و لم يعرف امامه مات ميتة جاهليّة « 2 » .\r\n« كسى كه بميرد درحالىكه امام خود را نشناخته است مردن او مانند مردن مردمان جاهليّت بوده است » .\r\nامّا از طريق شيعه اين حديث به چند عبارت روايت شده است . در « روضهء كافى » « 3 » يك روايت و در « بحار الانوار » از « محاسن » برقى و « رجال » كشّى و « اكمال الدين » صدوق مجموعا شش روايت بدين مضمون حديث مىكند « 4 » كه : من مات و ليس له امام مات ميتة جاهليّة .\r\n\r\n\r\n","description":"","footnote":"\r\n( 1 ) « بحار الانوار » ج 12 ص 124 .\r\n( 2 ) سيّد عليخان كبير در شرح دعاى چهل و هفتم از « رياض السّالكين » ص 501 فرمايد : فمنه الحديث المشهور المتّفق على روايته عن النّبىّ ( ص ) : من مات و لم يعرف امام زمانه مات ميتة جاهليّة .\r\n( 3 ) « روضهء كافى » ص 146 .\r\n( 4 ) « بحار الانوار » ج 7 ص 16 تا ص 20 .\r\n","page_name":" 13 ","page_number":21},
  {"content":"\r\n\r\nو نيز در « بحار الانوار » از « كافى » « 1 » از حضرت صادق از رسول اكرم ، و از « غيبت نعمانى » « 2 » از رسول اكرم و از « عيون اخبار الرضا » « 2 » ، فيما كتب الرّضا للمأمون ، مجموعا سه حديث بدين مضمون حديث مىكند كه : من مات و هو لا يعرف امامه مات ميتة جاهليّة .\r\nو از « ثواب الاعمال » « 4 » صدوق يك روايت بدين مضمون كه : من مات و ليس عليه امام مات ميتة جاهليّة .\r\nو از « محاسن « 5 » » برقى يك روايت بدين مضمون كه : من مات و ليس له امام فموته ميتة جاهليّة .\r\nو نيز از « محاسن » « 6 » برقى يك روايت به اين مضمون كه : من مات به غير امام جماعة مات ميتة جاهليّة .\r\nو از « غيبت » « 7 » نعمانى يك روايت بدين مضمون كه : من بات ليلة لا يعرف فيها امام زمانه مات ميتة جاهليّة .\r\nو از « عيون اخبار الرضا » « 8 » و « كنز » كراجكى « 9 » از حضرت رضا ، عن آبائه ، عن علىّ عليه السلام عن رسول اللّه صلى اللّه عليه و آله و سلّم دو روايت بدين مضمون كه : من مات و ليس له امام من ولدى مات ميتة جاهليّة و يؤخذ بما عمل فى الجاهليّة و الاسلام .\r\nو نيز از « غيبت » نعمانى « 10 » سه روايت : اوّل از ابن ابى يعفور و دوّم از سماعة بن مهران و سوّم از حمران بن اعين كه هر سه نفر با مختصر اختلافى در مضمون مىگويند : ما خدمت حضرت صادق عليه السلام عرض كرديم كه مردى است كه شما\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 195 .\r\n( 2 ) « بحار الانوار » ج 7 ص 16 تا ص 20 .\r\n( 4 ) همان كتاب ص 18 .\r\n( 5 ) همان كتاب ص 17 .\r\n( 6 ) همان كتاب ص 17 .\r\n( 7 ) همان كتاب ص 17 .\r\n( 8 ) همان كتاب ص 17 .\r\n( 9 ) همان كتاب ص 20 .\r\n( 10 ) « بحار الانوار » ج 7 ص 17 .\r\n","page_name":" 14 ","page_number":22},
  {"content":"\r\n\r\nرا دوست دارد و از دشمنان شما بيزارى مىجويد و حلال شما را حلال و حرام شما را حرام مىشمارد و چنين معتقد است كه امر ولايت در ميان شماست و از شما خارج نيست و هيچگاه ولايت امر به سوى غير آل محمّد نخواهد بود الّا آنكه مىگويد : آل محمّد ( منظور اولادهاى مختلف حضرت سجّاد و حضرت باقر و بنى الحسن به طور كلّى ) با هم اختلاف دارند ، اگر همه جمع مىشدند و تسليم يكى از آنها مىشدند و او را رئيس و پيشوا مىشمردند ما هم از او پيروى نموده و او را پيشواى خود قرار مىداديم . حضرت فرمودند : ان مات على هذا فقد مات ميتة جاهليّة .\r\n« اگر بر اين عقيده بميرد بر عقيدهء مردم جاهليّت مرده است » .\r\nو نيز سه روايت از كتاب « اختصاص » « 1 » نقل مىكند ، اوّل - از عمر بن يزيد از حضرت موسى بن جعفر عليهما السلام قال : سمعته يقول : من مات به غير امام مات ميتة جاهليّة امام حىّ يعرفه قلت : لم اسمع اباك يذكر هذا يعنى اماما حيّا ، فقال : قد و اللّه قال ذلك رسول اللّه صلى اللّه عليه و آله و سلّم . قال : و قال رسول اللّه صلى اللّه عليه و آله و سلّم : من مات و ليس له امام يسمع له و يطيع مات ميتة جاهليّة .\r\nمىگويد : از حضرت موسى بن جعفر عليهما السلام شنيدم كه مىفرمود : « كسى كه بميرد و امام زنده‌اى نداشته باشد كه او را بشناسد مانند مردن اهل جاهليّت مرده است . عرض كردم : من از پدر شما حضرت صادق عليه السلام نشنيدم كه در روايت خود از رسول در متابعت از امام ، قيد حيات و زنده بودن را نموده باشد ، حضرت فرمود : سوگند به خدا كه پيغمبر اين طور فرمودند . موسى بن جعفر فرمود : كه رسول خدا فرمودند : كسى كه بميرد و امامى نداشته باشد زنده كه كلام او را بشنود و فرمان او را پذيرفته و اطاعت كند مانند مردمان جاهلى مرده است .\r\nدوّم - از محمّد بن علىّ الحلبى قال : قال ابو عبد اللّه عليه السلام : من مات و ليس عليه امام حىّ ظاهر مات ميتة جاهليّة .\r\nمىگويد : حضرت صادق عليه السلام فرمودند : « كسى كه بميرد و در تحت تربيت و فرمان امام زنده و ظاهرى نبوده باشد مانند مردن اهل جاهليّت مرده است » .\r\n\r\n\r\n","description":"","footnote":"\r\n( 1 ) « بحار الانوار » ج 7 ص 20 .\r\n","page_name":" 15 ","page_number":23},
  {"content":"\r\n\r\nسوّم - از ابى الجارود قال : سمعت ابا عبد اللّه عليه السلام يقول : من مات و ليس عليه امام حىّ ظاهر مات ميتة جاهليّة . قال : قلت : امام حىّ جعلت فداك ؟ قال : امام حىّ ، امام حىّ .\r\nابى الجارود مىگويد : از حضرت صادق عليه السّلام شنيدم كه مىفرمود : « كسى كه بميرد و امام زنده و ظاهرى نداشته باشد مانند مردمان جاهليّت مرده است . عرض كردم فدايت شوم حتما امام بايد زنده باشد ؟ حضرت دو مرتبه تكرار فرمود : امام زنده ، امام زنده » .\r\nو سيّد عليخان كبير در شرح صحيفهء سجّاديّه « 1 » فرمايد : روايات در اين زمينه از طرق شيعه از حدّ شماره افزون است . امّا از طريق اهل تسنّن « 2 » حديثى است متّفق عليه بين عامّه از رسول خدا كه فرمود : من مات و لم يعرف امام زمانه مات ميتة جاهليّة . و حاكم در « مستدرك » آورده و از طريق ابن عمر صحيح شمرده است كه رسول خدا فرمود : من مات و ليس عليه امام جماعة فانّ موته موتة جاهليّة .\r\nو ابن مردويه حديثى از على عليه السّلام با سند متّصل روايت كرده است كه قال : قال رسول اللّه صلى اللّه عليه و آله و سلّم فى قول اللّه تعالى :  « يَوْمَ نَدْعُوا كُلَّ أُناسٍ بِإِمامِهِمْ » /  « 3 » قال : يدعى كلّ قوم به امام زمانهم و كتاب ربّهم و سنّة نبيّهم .\r\nامير المؤمنين عليه السّلام از رسول خدا صلى اللّه عليه و آله و سلّم در پيرامون تفسير اين آيه مباركه : « روزى كه مىخوانيم هر دسته از مردم را به نام امامشان » روايت مىكند كه رسول خدا فرمود : « هر گروه و طايفه‌اى خوانده مىشوند به نام امام زمان خودشان و كتاب پروردگارشان و سنّت پيغمبرشان » .\r\nو ابن عساكر از خالد بن صفوان روايت را با سند متّصل روايت كرده است كه رسول خدا فرمود : لا تخلو الارض من قائم للّه بحجّته فى عباده . « هيچگاه زمين از حجّتى كه در ميان بندگان خدا براى خدا قيام كند خالى نخواهد بود » . و ديگر از طريق عامّه علّامهء امينى گويد : اين حديث از طريق ابى صالح از معاويه مرفوعا روايت شده و در\r\n\r\n\r\n","description":"","footnote":"\r\n( 1 ) « تلخيص الرياض » ج 3 ص 242 .\r\n( 2 ) همان كتاب ص 241 .\r\n( 3 ) سورهء اسراء 17 - آيه 71 .\r\n","page_name":" 16 ","page_number":24},
  {"content":"\r\n\r\n« مسند » امام احمد حنبل ج 4 ص 96 وارد است كه رسول خدا فرمود : من مات به غير امام مات ميتة جاهليّة . « 1 » و سپس فرمايد : اين حديث را حافظ هيثمى در « مجمع الزوائد » ج 5 ص 218 ، و ابو داود طيالسى در « مسند » خود ص 259 از طريق عبد اللّه بن عمر آورده و يك جمله را از رسول خدا بر آن افزوده است كه : و من نزع يدا من طاعة جاء يوم القيامة لا حجّة له . يعنى : « كسى كه دست خود را از طاعت امام بيرون كشد در روز قيامت كه به محشر آيد حجّتى براى او نخواهد بود » .\r\nو نيز گويد : اين حديث را با الفاظ ديگرى از طرق مختلفى روايت كرده‌اند . اوّل - قوله صلى اللّه عليه و آله و سلّم : من مات و ليس فى عنقه بيعة مات ميتة جاهليّة . « كسى كه بميرد و بر گردن و عهدهء او بيعتى نباشد مانند مردمان جاهلى مرده است » . اين حديث را مسلم در « صحيح » خود ج 6 ص 22 ، و بيهقى در « سنن » خود ج 8 ص 156 و ابن كثير در « تفسير » خود ج 1 ص 517 و حافظ هيثمى در « مجمع الزوائد » ج 5 ص 218 آورده ، و شاه ولىّ اللّه در كتاب « ازالة الخفاء » ج 1 ص 3 به همين لفظ آورده ، و استدلال كرده به آن بر وجوب نصب خليفه بر مسلمانان تا روز قيامت به طور وجوب كفائى .\r\nدوّم - قوله صلى اللّه عليه و آله و سلّم : من مات و ليس عليه طاعة مات ميتة جاهليّة . « كسى كه بميرد و بر عهدهء او طاعت و فرمانى نباشد مانند مردمان جاهليّت مرده است » . اين حديث را احمد حنبل در « مسند » خود ج 3 ص 446 و هيثمى در « مجمع » ج 5 ص 223 آورده است .\r\nسوّم - قوله صلى اللّه عليه و آله و سلّم : من مات و لم يعرف امام زمانه مات ميتة جاهليّة « كسى كه بميرد و امام زمان خود را نشناسد مانند اهل جاهليّت مرده است » . اين حديث را تفتازانى در « شرح مقاصد » ج 2 ص 275 ذكر نموده و او را همانند قول خداى تعالى در مفاد و مفهوم قرار داده است ، آنجا كه فرمايد : اطيعوا اللّه و اطيعوا الرّسول و اولى الأمر منكم . و به همين لفظ نيز تفتازانى در « شرح عقائد نسفى » مطبوع در سنهء 1302 آورده است . مگر آنكه دست طبع كه بايد بر ذخائر و ودائع علم امين باشد ، در طبع سنهء 1313 ، هفت صفحه از اين كتاب را كه از آن جمله اين حديث شريف بوده است برداشته و\r\n\r\n\r\n","description":"","footnote":"\r\n( 1 ) « الغدير » ج 10 ص 358 .\r\n","page_name":" 17 ","page_number":25},
  {"content":"\r\n\r\nتحريف نموده است . اين حديث را نيز شيخ على قارى صاحب كتاب « مرقاة » در خاتمهء كتاب « الجواهر المضيئة » ج 2 ص 509 ذكر كرده است . و در ص 457 گفته است كه : قول رسول خدا در « صحيح » مسلم : من مات و لم يعرف امام زمانه مات ميتة جاهليّة معنايش آن است كه : كسى كه نداند امامى را كه واجب است به او اقتدا كند و از او پيروى نمايد در زمان آن امام .\r\nچهارم - قوله صلى اللّه عليه و آله و سلّم : من خرج من الطّاعة و فارق الجماعة « 1 » فمات ، مات ميتة جاهليّة . « كسى كه دست از اطاعت امام بيرون كشد و از جماعت امام جدا شود و بميرد مانند مردمان جاهلى مرده است » . اين حديث را مسلم در « صحيح » خود ج 6 ص 21 ، و بيهقى در « سنن » خود ج 8 ص 156 آورده ، و در « تيسير الوصول » ج 3 ص 39 از « صحيح » بخارى و « صحيح » مسلم از طريق ابو هريره از رسول خدا روايت كرده است .\r\nپنجم - قوله صلى اللّه عليه و آله و سلّم : من فارق الجماعة « 1 » شبرا فمات فميتته ميتة جاهليّة .\r\n« كسى كه از جماعت امام به اندازهء يك وجب دور شود و سپس بميرد پس مردن او مردن مردم جاهليّت است » . اين حديث را مسلم در « صحيح » خود ج 6 ص 21 آورده است .\r\nششم - قوله صلى اللّه عليه و آله و سلّم : من مات و لا امام له مات ميتة جاهليّة . « كسى كه بميرد درحالىكه امام نداشته باشد مرده است به مانند مردن مردم جاهليّت » . اين حديث را ابو جعفر اسكافى در « خلاصهء نقض كتاب عثمانيّهء جاحظ » در ص 29 آورده است ، و هيثمى در « مجمع الزوائد » ج 5 ص 224 و ص 225 به لفظ : من مات و ليس عليه امام فميتته ميتة جاهليّة ، و به لفظ : من مات و ليس عليه امام مات ميتة جاهليّة آورده است .\r\nهفتم - قوله : صلى اللّه عليه و آله و سلّم : من مات و ليس لامام جماعة عليه طاعة مات ميتة جاهليّة . « كسى كه بميرد و براى امام جماعت همهء مردم بر عهدهء او فرمان و اطاعتى نباشد مرده است مانند مردن جاهليّت » . اين حديث را حافظ هيثمى در\r\n\r\n\r\n","description":"","footnote":"\r\n( 1 ) مرحوم صدوق فرموده است : الجماعة اهل الحق و ان قلّوا ، و قد روى عن النّبىّ صلى اللّه عليه و آله انّه قال : المؤمن وحده حجّة و المؤمن وحده جماعة ( بحار الانوار ج 8 ص 2 ) .\r\n","page_name":" 18 ","page_number":26},
  {"content":"\r\n\r\n« مجمع الزوائد » ج 5 ص 219 ذكر كرده است .\r\nهشتم - قوله صلى اللّه عليه و آله و سلّم : من اتاه من اميره ما يكرهه فليصبر ، فانّ من خالف المسلمين قيد شبر ثمّ مات ميتة الجاهليّة . « كسى كه از ناحيهء امير و امامش به او چيزى رسد كه ناگوار است بايد صبر و تحمّل كند ، زيرا كسى كه به قدر يك وجب از مسلمان‌ها تخلّف ورزد و سپس مرگ او را دريابد به مرگ اهل جاهليّت مرده است » . اين حديث را در « شرح السير الكبير » ج 1 ص 113 ذكر كرده است . « 1 » بارى اين مجموع احاديثى بود كه بدين سياق آورده شده و حكم رسول خدا را دربارهء افرادى كه به امام زمان خود معرفت پيدا نكرده‌اند به مثابهء مردن اهل جاهليّت شمرده است . اين احاديث از نقطه نظر سند جاى بحث نيست چون علاوه بر آنكه بسيارى از آنها داراى سند صحيح هستند از نقطه نظر كثرت به حدّ استفاضه بلكه به حدّ تواتر رسيده است ، به طورى كه بعضى از بزرگان از جمله احاديثى كه از رسول - اكرم روايت شده و به حدّ تواتر معنوى رسيده است اين حديث را دانسته‌اند مانند حديث من كنت مولاه فعلىّ مولاه . گويند اين حديث نيز به تواتر معنوى از حضرت رسول اللّه صادر شده است و بسيارى گفته‌اند تواتر لفظى دارد .\r\nمرحوم مولى فتح اللّه كاشانى در تفسير خود « 2 » ، در ذيل آيه  وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ  ، « 3 » از جابر بن عبد اللّه انصارى روايت كرده است كه چون آيه  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 4 » نازل شد ، به محضر رسول اكرم صلى اللّه عليه و آله و سلّم عرض كردم : يا رسول اللّه خداى تعالى و رسول خدا را مىشناسم ولى اولى الامر كه خداوند در اين آيه اطاعت آنها را با اطاعت رسولش برابر و مقرون با يكديگر داشته چه كسانند ؟ فرمود : يا جابرهم خلفائى و ائمّة المسلمين من\r\n\r\n\r\n","description":"","footnote":"\r\n( 1 ) « الغدير » ج 10 ص 359 و ص 360 .\r\n( 2 ) اين روايت شريفه را مرحوم سيّد هاشم بحرانى در « تفسير برهان » در ذيل آيه  « أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ »  ج 1 ص 234 و ص 235 و در كتاب « غاية المرام » ص 265 و ص 266 از ابن بابويه قمى با سلسله سند متصل خود تا قوله عليه السلام : فاكتمه الّا عن أهله روايت كرده است . و علّامهء طباطبائى در « الميزان » ج 4 ص 435 و ص 436 از « تفسير برهان » روايت كرده‌اند .\r\n( 3 ) سورهء نور 24 - آيه 55 .\r\n( 4 ) سورهء نساء 4 - آيه 59 .\r\n","page_name":" 19 ","page_number":27},
  {"content":"\r\n\r\nبعدى ، اوّلهم علىّ بن ابى طالب ثمّ الحسن ، ثمّ الحسين ، ثمّ علىّ بن الحسين ، ثمّ محمّد ابن علىّ المعروف فى التّوراة بالباقر ، و ستدركه يا جابر فاذا لقيته فاقرأه منّى السّلام ، ثمّ الصّادق جعفر بن محمّد ، ثمّ موسى بن جعفر ، ثمّ علىّ بن موسى ، ثمّ محمّد بن علىّ ، ثمّ علىّ بن محمّد ، ثمّ الحسن بن علىّ ، ثمّ ابن الحسن بن علىّ سميّى و كنيّى حجّة اللّه فى أرضه و بقيّة اللّه فى بلاده ، ذلك الّذى يفتح اللّه على يده مشارق الارض و مغاربها ، ذلك الّذى يغيب عن شيعته غيبة لا يثبت فيها على القول بامامته الّا من امتحن اللّه قلبه بالايمان .\r\nيعنى : « اى جابر ! اولو الامر خليفه‌هاى من و جانشينان من بعد از من هستند كه امامان و پيشوايان مسلمانانند . اوّل آنها علىّ بن ابي طالب و پس از او حسن و سپس حسن و سپس حسين و بعد از او علىّ بن الحسين و آنگه محمّد بن علىّ كه در تورات به باقر معروف است ، و اى جابر تو او را در خواهى يافت و چون او را ملاقات نمودى سلام مرا به او برسان ، و پس از او جعفر بن محمّد الصادق و سپس موسى بن جعفر و بعد از او علىّ بن موسى و بعد از او محمّد بن علىّ و پس از او علىّ بن محمّد و سپس حسن بن على و بعدا فرزندش ، كه هم اسم و هم كنيهء من است . اوست حجّت خدا در روى زمين و بقيّهء خدا « 1 » در ميان شهرهاى خدا . و او همان كسى است كه از شيعيان خود غيبتى طولانى خواهد نمود كه هيچيك از افرادى كه قائل به امامت او هستند پايدار نخواهند ماند مگر آن كس كه خداوند قلب او را به مراتب ايمان و يقين آزموده باشد » . جابر مىگويد : « گفتم : يا رسول اللّه آيا شيعيان او در زمان غيبت او از او بهره‌مند خواهند شد ؟ فرمود : بلى سوگند به آن كسى كه مرا به نبوّت برگزيده است ، اى و الّذى بعثنى بالنّبوّة ، كه شيعيان از نور او استضائه كنند و به ولايت او بهره‌مند گردند اگر چه در غيبت باشد ، همچنان كه از آفتاب در وقتى كه ابر روى آن را پوشانيده باشد بهره‌مند گردند . سپس فرمود : يا جابر هذا من مكنون سرّ اللّه و مخزون علم اللّه فاكتمه الّا عن اهله . « اى جابر اين كلام از اسرار مخفيّهء خدا و از خزائن علم\r\n\r\n\r\n","description":"","footnote":"\r\n( 1 ) بقيّة اللّه و بقيّهء خدا يعنى آن كسى كه تمام أسماء و صفات الهيّه‌اى كه تا به حال ظهور خارجى پيدا ننموده‌اند در او ظهور پيدا بنمايد و باقى مانده و تمام كنندهء ظهورات أنبياء و امامان باشد و ارادهء حتميّهء پروردگار به بقاء او تعلّق گرفته باشد .\r\n","page_name":" 20 ","page_number":28},
  {"content":"\r\n\r\nخداست ، تو نيز او را از غير اهلش مخفى دار » .\r\nجابر گويد مدّتى مديد گذشت و من منتظر اين وعده بودم تا يك روز نزد امام همام زين العابدين علىّ بن الحسين عليهما السّلام رفته بودم و درحالىكه او با من سخن مىگفت ناگاه محمّد بن على از اطاق زنها بيرون آمد و بر سرش دو رشته از گيسو بود ، چون در او خوب نگريستم پهلوهايم بلرزيد و مو بر اندامم راست شد زيرا تمام خصوصيّاتى كه رسول خدا فرموده بود در او مشاهده كردم . گفتم : يا غلام اقبل اى كودك روى به من آر ، روى به من آورد . گفتم : ادبر ، برگرد ، برگشت ، گفتم : شمائل رسول اللّه و ربّ الكعبة ، اين شمائل سوگند به پروردگار كعبه كه شمائل رسول - خداست . گفتم : نام تو چيست ؟ فرمود : محمّد ، گفتم پدرت كيست ؟ فرمود : زين العابدين علىّ بن الحسين ، گفتم : همانا كه تو باقرى ؟ فرمود : آرى اى جابر پيغام رسول خدا را به من برسان . گفتم : رسول خدا مرا بشارت داد كه تو چندان در دنيا زيست كنى كه باقر را دريابى و چون او را ملاقات كردى سلام مرا به او برسان . اينك اى محمّد بن على بدان كه رسول خدا به تو سلام مىرساند ، فرمود : على رسول اللّه السّلام ما دامت السّماوات و الارض ، و عليك يا جابر كما بلغّت السّلام . بر رسول خدا سلام خدا باد تا وقتى كه آسمانها و زمين بر پا هستند و بر تو سلام باد اى جابر كه سلام رسول خدا را به من رسانيدى .\r\nجابر گويد : از آن به بعد من به محضر آن حضرت رفت و آمد مىكردم و از مسائلى چند پرسش مىنمودم . يك روز آن حضرت از من مسأله‌اى پرسيد ، گفتم : لا و اللّه لا دخلت فى نهى رسول اللّه حيث قال : انّهم الائمّة الهداة من اهل بيته من بعده ، احلمهم صغارا و اعلمهم كبارا ، لا تعلّموهم فانّهم اعلم منكم . عرض كردم سوگند به خدا كه جواب نخواهم گفت و خود را در نهى رسول خدا وارد نخواهم ساخت ، چون آن حضرت فرمود : ايشانند ائمّه و راهنمايان از اهل بيت من بعد از مرگ من ، حلم و بردبارى آنها در كودكى از همهء افراد بشر بيشتر و دانش آنها در بزرگى از همهء افراد بشر افزون است ، شما آنها را تعليم نكنيد كه آنها از شما داناترند . فرمود : صدق رسول اللّه انّى اعلم منك بهذه المسألة و لقد اوتيت الحكم صبيّا ، كلّ ذلك بفضل اللّه علينا و رحمته لنا اهل البيت . راست گفت رسول خدا ، من در اين مسأله از تو داناترم و حقّا كه حكم از طرف خدا در زمان كودكى به من عنايت شده است و تمام\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nاين مزايا و كمالات در اثر فضل خدا و رحمتش بر ما اهل بيت رسول خدا است » « 1 » .\r\nمرحوم شعرانى در پاورقى گويد كه : در اين وقت جابر هنوز نابينا نشده بود و آنكه بعضى گويند در سنهء 61 كه به زيارت قبر مطهّر حضرت سيّد الشهداء آمد نابينا بود صحيح نيست ، امّا در آخر عمر نابينا شد ، چون جابر 94 ساله بود كه فوت كرد و وفات او را در سال 77 نوشته‌اند ، كه در آن هنگام حضرت باقر عليه السّلام بيست ساله بودند و در بعضى از كتب عامّه ، حضرت باقر از جابر رواياتى را نقل مىكند . « 2 »\r\n\r\nائمّه عليهم السّلام داراى علم غيب مىباشند\r\nبارى ائمّه عليهم السّلام داراى علم غيب بوده‌اند « 3 » و بسيارى از بزرگان و معاريف اهل تسنّن به اين معنى معترف‌اند . ابن اثير جزرى گويد با سلسلهء اسناد خود از عثمان بن صهيب ، از پدرش كه قال : قال علىّ : قال لى رسول اللّه صلى اللّه عليه و آله و سلّم : من اشقى الاوّلين ؟ قلت : عاقر النّاقة ، قال : صدقت . قال : فمن اشقى الآخرين ؟ قلّت : لا علم لى يا رسول اللّه ، قال : الّذى يضربك على هذا - و اشار بيده الى يا فوخه - و كان يقول : وددت انّه قد انبعث اشقاكم فخضب هذه من هذه ، يعنى لحيته من دم رأسه . « 4 » صهيب از امير المؤمنين عليه السّلام روايت مىكند كه رسول خدا صلى اللّه عليه و آله و سلّم به من فرمود : « شقىترين از پيشينيان كيست ؟ گفتم : پى كنندهء شتر صالح . فرمود : راست گفتى ، سپس فرمود : شقىترين از پسينيان كيست ؟ گفتم : نمىدانم اى رسول خدا ، فرمود : آن كسى كه بر اينجا شمشير بزند و اشاره كردند به استخوان سر امير المؤمنين عليه السّلام . و آن حضرت بعضى از اوقات مىفرمود : دوست دارم كه شقىترين شما برانگيخته گردد و اين را از اين خضاب كند يعنى ريش مباركش را از خون سرش » . و سپس ابن اثير گويد : انّ عليّا جمع النّاس للبيعة فجاء عبد الرّحمن\r\n\r\n\r\n","description":"","footnote":"\r\n( 1 ) « تفسير منهج الصادقين » ج 6 ص 338 .\r\n( 2 ) همان كتاب ( پاورقى ) ولى حضرت باقر عليه السّلام از طريق خاصّه هم از جابر روايت نقل مىكند مانند روايتى كه در غاية المرام ص 327 روايت سوّم نقل شده است .\r\n( 3 ) دربارهء علم غيب در « نهج البلاغه » سخنانى از امير المؤمنين عليه السّلام وارد است از قبيل انّك ترى ما أرى و . . . و . . . لو شئت لأخبرت كلّ واحد منكم . . . و لكن أخاف ان تكفروا فىّ برسول اللّه .\r\n( 4 ) « اسد الغابة » ج 4 ص 35 .\r\n","page_name":" 22 ","page_number":30},
  {"content":"\r\n\r\nبن ملجم المرادىّ فردّه مرّتين ، ثمّ قال : ما يحبس اشقاها ؟ ! فو اللّه ليخضبنّ هذه من هذه ، ثمّ تمثّل :\r\n اشدد حيازيمك للمو * ت فانّ الموت لاقيك\r\nو لا تجزع من القت * ل اذا حلّ بواديك \r\n« 1 » گويد : « على عليه السّلام تمام مردم را براى بيعت جمع نمود ، عبد الرّحمن بن ملجم مرادى آمد كه بيعت كند ، دو مرتبه حضرت او را ردّ كرد و سپس فرمود : چه چيز جلوگير و مانع شقىترين امّت مىشود ، سوگند به خدا كه ابن ملجم محاسن مرا از خون سرم خضاب مىكند . و بعدا تمثّل جست به اين شعر : كمربند خود را براى مرگ محكم كن چون مرگ به تو خواهد رسيد ، و از مرگ جزع و فزع نكن زمانى كه در آستان تو فرود آيد » .\r\nو سپس گويد عثمان بن مغيره گفت كه : لمّا دخل شهر رمضان جعل علىّ يتعشّى ليلة عند الحسن ، و ليلة عند الحسين ، و ليلة عند عبد اللّه بن جعفر لا يزيد على ثلاث لقم ، و يقول : يأتى امر اللّه و انا خميص ، و انّما هى ليلة او ليلتان « 2 » .\r\n« چون ماه رمضان داخل شد امير المؤمنين يك شب در نزد امام حسن و يك شب در نزد امام حسين و يك شب در نزد عبد اللّه بن جعفر بود و زياده از سه لقمه ميل نمىفرمود و مىفرمود : امر خدا مىرسد و من بايد در آن حال گرسنه باشم ، يكى دو شب بيشتر نمانده است » . و سپس گويد : خرج علىّ لصلاة الفجر فاستقبله الاوزّ يصحن فى وجهه ، قال : فجعلنا نطردهنّ عنه ، فقال : دعوهنّ فانّهنّ نوائح ، و خرج فاصيب . و هذا يدلّ على انّه علم السّنة و الشّهر و اللّيلة الّتى يقتل فيها ، و اللّه اعلم « 2 » .\r\n« امير المؤمنين براى نماز صبح از منزل بيرون شد مرغابيان در مواجهه با على به صيحه درآمدند . كثير كه راوى اين حديث است مىگويد : ما شروع كرديم كه مرغابيان را از آن حضرت دور كنيم ، فرمود : آنها را به حال خود گذاريد ، آنها نوحه\r\n\r\n\r\n","description":"","footnote":"\r\n( 1 ) « اسد الغابة » ج 4 ص 35 .\r\n( 2 ) همان كتاب ص 36 ، و نيز بعضى از جملات فوق در دو مقام در « الصواعق المحرقة » ص 80 ذكر شده است .\r\n","page_name":" 23 ","page_number":31},
  {"content":"\r\n\r\nمىكند بر من . حضرت خارج شد و در همان وقت ضربت به او رسيد . و اين دلالت دارد بر آنكه آن حضرت سال و ماه و شبى را كه در آن شب شهيد شده همه را مىدانسته است ، و خدا عالم‌تر است » .\r\nو ابن حجر هيثمى گويد : فلمّا كانت اللّيلة الّتى قتل فى صبيحتها اكثر الخروج و النّظر الى السّماء ، و جعل يقول : و اللّه ما كذبت و لا كذبت و انّها اللّيلة الّتى وعدت . « 1 » .\r\n« در آن شبى كه در صبحش حضرت ضربت خوردند بسيار از اطاق بيرون آمده و به آسمان نظر مىكردند و مىگفتند : سوگند به خدا كه نه دروغ مىگويم و نه دروغ به من گفته شده است ، امشب همان شب ميعاد من است » .\r\n\r\n\r\n","description":"","footnote":"\r\n( 1 ) « الصواعق المحرقة » ص 80 .\r\n","page_name":" 24 ","page_number":32},
  {"content":"\r\n\r\n\r\nدرس سى و دوّم تفسير آيه وَ مَنْ أَضَلُّ مِمَّنِ اتَّبَعَ هَواهُ بِغَيْرِ هُدىً مِنَ اللَّهِ إِنَّ اللَّهَ لا يَهْدِي الْقَوْمَ الظَّالِمِينَ\r\n\r\n","description":"","footnote":"","page_name":" 25 ","page_number":33},
  {"content":"\r\n . \r\n","description":"","footnote":"","page_name":" 26 ","page_number":34},
  {"content":"\r\n\r\nدرس سى و دوم بسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن الى قيام يوم الدّين و لا حول و لا قوّة الّا باللّه العلىّ العظيم .\r\nقال اللّه الحكيم فى كتابه الكريم :\r\n وَ مَنْ أَضَلُّ مِمَّنِ اتَّبَعَ هَواهُ بِغَيْرِ هُدىً مِنَ اللَّهِ إِنَّ اللَّهَ لا يَهْدِي الْقَوْمَ الظَّالِمِينَ  « 1 » .\r\nترجمه : « و چه كسى گمراه‌تر است از كسى كه به دنبال خواسته‌هاى خود رود و از هواى نفس خود پيروى كند بىآنكه از هدايت الهى بهره‌مند باشد ، و البته خداوند گروه ستمكاران را رهبرى نخواهد كرد » .\r\nمنظور از هدايت الهى در اين آيه پيامبران و امامان‌اند كه دل آنها به نور خدا منوّر و سويداى ضميرشان درخشان گرديده است و اسرار عوالم غيب بر آنها مكشوف ، و از ايصال به مطلوب دربارهء افرادى كه به آنها بپيوندند دريغ نخواهند نمود . افراد انسان چنانچه در امور تكاملى خود به جهت رسيدن به مقصود و كمال راه بشريّت از خواسته‌هاى خود دست برداشته و تابع و تسليم چنين افرادى شوند ، بديهى است در كشور وجود آنان بجاى اراده و اختيار ضعيف و تاريك خود آنها اراده و اختيار مربّى كلاس ديدهء متبحّر ، كه از تمام مزاياى سير و سلوك و مصالح و مفاسد راه خبر دارد جايگزين مىگردد ، و در اين صورت مكمّل و متمّم نقاط ضعف و فتور آنان شده ، دردهاى معنوى آنان را علاج و از عقبات و كريوه‌هاى صعب العبور نفس ، آنها را عبور و به تعليم مجاهدهء با نفس و طرق اخلاص و سيطرهء معنوى و ملكوتى بر قلب آنها و تابش نور حقيقى در اذهان و نفوس آنان همه را به منزل كاميابى از همهء مواهب الهيّه\r\n\r\n\r\n","description":"","footnote":"\r\n( 1 ) سورهء قصص 28 - آيه 50 .\r\n","page_name":" 27 ","page_number":35},
  {"content":"\r\n\r\nرسانيده و ميوهء كال و نارس وجود آنان را با تربيت تشريعى و امداد نور تكوينى پر آب و شيرين و رسيده مىكند .\r\nامّا اگر بنا بشود انسان از افكار شخص خود تجاوز نكند و در تحت تعليم و تربيت چنين مربّى قرار نگيرد . در همان محدودهء خيالات و افكار كوتاه زندانى مىگردد ، راه تكامل بر او بسته مىشود ، از نابينائى جهل به بينائى علم و از ظلمت به نور عبور نمىكند . و حقّا از همهء افراد بشر محروميّت و خسران او بيشتر خواهد بود ، و اين همان گمراهى عميق و غير قابل علاج است ، چون هر درد را مىتوان معالجه كرد به جز درد جهل و نادانى را . و براى جاهل همين درد بس كه جاهل است و در گردابهاى تاريك غوطه خورده و هر لحظه در انتظار هلاكت سرمدى كه - عكس‌العمل‌هاى همين جهل مىباشد ، خواهد بود .\r\nامام سرچشمهء نور و علم است چون چراغ تاريك دل را به تسليم و تبعيّت از او واداريم دل ظلمانى ، نورانى مىشود ، و چاه خشك پر آب مىگردد ، و كالبد مرده زنده ، و در تن بىروح روان مىدمد . و اگر متّصل ننموديم چاه خشك به همان منوال ، و چراغ تار به همان قسم ، و بدن مرده نيز بىروح و روان باقى مىماند .\r\nدر كتاب « غيبت » نعمانى از كلينى با اسناد متّصل خود از ابن ابى نصر از حضرت ابى الحسن علىّ بن موسى عليهما السّلام راجع به تفسير آيه كريمهء :  وَ مَنْ أَضَلُّ مِمَّنِ اتَّبَعَ هَواهُ بِغَيْرِ هُدىً مِنَ اللَّهِ  ، روايت مىكند كه فرمود : من اتّخذ دينه و رأيه به غير امام من أئمّة الهدى « 1 » .\r\nحضرت فرمود : « منظور از اين شخص گمراه در آيه مباركه همان كسى است كه رويّه و دين خود را همان آراء و افكار خود قرار داده و از ائمّهء هدى پيروى نمىكند » . و اين همان جاهليّتى است كه در روايات متواتره از رسول خدا صلى اللّه عليه و آله و سلّم وارد شده است كه : من مات و لم يعرف امام زمانه مات ميتة جاهليّة .\r\n\r\nبحث در مفهوم مرگ جاهلى\r\nما از نقطه نظر سند اين روايات مفصّلا بحث كرديم ، امّا از نقطه‌نظر مفاد و دلالت بسيار جاى دقّت و تحقيق است . اولا بايد ديد مردن جاهلى يعنى چه ، و مردم جاهليّت در چه\r\n\r\n\r\n","description":"","footnote":"\r\n( 1 ) « بحار الانوار » ج 7 ص 17 .\r\n","page_name":" 28 ","page_number":36},
  {"content":"\r\n\r\nدرجه از بدبختى و زبونى بوده‌اند كه شخصى كه بدون امام بميرد مانند آنان جان سپرده است ، گرچه فعلا از قرآن و سنّت پيغمبر اكرم تبعيّت مىكند ، ولى در عين حال چون امام را مربّى خود نمىداند ، و احكام اسلام را طبق سليقه و تشخيص خود به جاى مىآورد همانند مردمان جاهليّت است . اهل جاهليّت ، با ملت اسلام از نقطه نظر شقاوت و سعادت در دو قطب مختلف و متباعد از يكديگر قرار دارند . تمام نكبت‌ها و زشتىها و رذائل اخلاقى و مفاسد اجتماعى و كژ روىهاى عقيدتى در آنها موجود بود : آدم‌كشى ، قربانى كردن طفل و جوان خود را در برابر بت ، زير خاك نمودن دختر زندهء بىگناه ، شرب خمر ، دزدى و قطع طريق ، قمار ، و ربا به حدّ اعلى و مضاعف ، زنا و هتك نواميس ، شرك و بت‌پرستى عميق و ساير مفاسد روحى ، قساوت دل ، مادّه‌پرستى ، فقدان حميّت و انصاف .\r\nامّا در تربيت اسلامى رحم و مروّت ، صفا و وفا ، ايثار و اغماض ، حيا و عفّت ، خداشناسى و عبوديّت ، معاملات از روى تراضى ، حفظ حقوق فردى و اجتماعى ، فداكارى براى هدايت كفّار و مشركين ، يتيم‌نوازى و احسان به فقرا و مستمندان ، روشنى دل ، حصول يقين ، انشراح صدر ، و تجلّى انوار ملكوتيّهء الهيّه در قلب ، به طورى كه اين ملّت را ملّت علم و آن را ملّت جهل ، اين را نور ، و آن را ظلمت ، اين را ترقّى و تكامل ، آن را جمود و نقصان ، اين را طيران و پرش ، آن را توقّف و تقيّد مىتوان شمرد . و همهء آن رذائل براى آن ملّت بخت برگشته از ناحيهء جهل آنان ، و اين همه فضائل و ملكات براى ملّت اسلام به علّت علم و سعهء نور در وجود و روح آنان بوده است . و لذا آن زمان را قرآن مجيد به زمان جاهليّت نام‌گذارى نموده است ، و اين زمان را اسلام .\r\nمسلمانان در اثر مواجهه با پيامبر اكرم و تعليمات آن حضرت در قطب مثبت آمدند ، اهل جاهليّت به علّت فقدان راهنما و قطع رابطه با هدايت الهى در آن قطب منفى قرار گرفتند . لذا عنوان جهل به جاى بزرگترين سبّ و لعن و دشنام و اظهار تنفّر و انضجارى است كه قرآن مجيد بر آنها روا مىدارد ، و عنوان جاهليّت را كه معرّف و نام فاميلى در شناسنامهء آنان قرار داده است حاكى از آنكه تمام اين مفاسد ناشى از جهل بوده ، و جهل بزرگترين گناه نابخشودنى آنانست . و در جائى كه عنوان جهل و جاهليّت را ذكر مىكند ديگر محتاج به ذكر هيچ عيب دگر\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nنيست ، و اين عنوان خود به تنهائى جامع تمام آن عناوين زشت مىباشد ، و آنجائى كه تا حدّ نهائى مىخواهد از كارى يا عقيده‌اى انتقاد كند آن را كار يا عقيدهء جاهلى مىشمارد .  أَ فَحُكْمَ الْجاهِلِيَّةِ يَبْغُونَ .  « 1 » « آيا اين مردم حكم جاهليّت را جستجو مىكنند » .  يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ  « 2 » « گمان مىبرند به خدا گمان باطل مانند گمان مردم جاهليّت » .  إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ /  « 3 » « در آن زمانى كه كفّار در دل خود عصبيّت جاهليّت را راه دادند و از آن حميّت پيروى كردند » .  قُلْ أَ فَغَيْرَ اللَّهِ تَأْمُرُونِّي أَعْبُدُ أَيُّهَا الْجاهِلُونَ  « 4 » « اى پيغمبر به اين مردم مشرك بگو : آيا شما مرا امر مىكنيد كه غير از خدا را پرستش كنم ؟ اى مردمان جاهل » .  قالَ أَعُوذُ بِاللَّهِ أَنْ أَكُونَ مِنَ الْجاهِلِينَ  « 5 » حضرت موسى در جواب قوم خود كه گفتند : آيا ما را به سخريّه و استهزاء گرفتى ؟ در پاسخ گفت : « من پناه مىبرم به خدا كه از گروه جهّال بوده باشم » .\r\nاگر شخصى در ملّت اسلام كارهايش طبق سليقه و خواهشهاى خود باشد و از تبعيّت امام زنده سرپيچى كند ، چه تفاوتى دارد با مردم اهل جاهليّت ؟ آنها خودسر و خودرأى بودند اين نيز خودسر و خودرأى است ، آن به شكلى خاص و اين نيز به صورت و شكلى مخصوص . اگر ربط واقعى با امام نباشد چه تفاوت بين آن صورت و اين صورت ؟ چون حقيقت عدم ربط ، كه ظلمت هوا و ميل نفسانى است در هر دو جا يكى است . كمال و علوّى كه مسلمانان پيدا نمودند در اثر ربط با پيامبر بود ، اگر پس از پيامبر اين رابط كه به صورت ربط با امام است از بين برود همان حقيقت جاهليّت است كه بدين صورت جلوه كرده است ، لذا شخص بدون امام در زندگى و مرگ ، زندگى و مرگ مردمان جاهل را دارا خواهد بود . امام است كه انسان را در اثر تعليم و تربيت خارجى و در اثر اشراقات انوار ملكوتى باطنى زنده مىكند و دل تاريك را با مبدأ نور و روشنائى ربط مىدهد و سيراب مىكند .\r\n\r\n\r\n","description":"","footnote":"\r\n( 1 ) - سورهء مائده 5 - آيه 50 .\r\n( 2 ) - سورهء آل عمران 3 - آيه 154 .\r\n( 3 ) - سورهء فتح 48 - آيه 26 .\r\n( 4 ) - سورهء زمر 39 - آيه 64 .\r\n( 5 ) - سورهء بقره 2 - آيه 67 .\r\n","page_name":" 30 ","page_number":38},
  {"content":"\r\n\r\nاز كتاب « كنز الفوائد » كراجكى روايت شده است با اسناد متّصل خود از سلمة بن عطا از حضرت صادق عليه السّلام قال : خرج الحسين بن علىّ عليهما السّلام ذات يوم على أصحابه فقال : الحمد للّه جلّ و عزّ و الصّلاة على محمّد رسوله صلى اللّه عليه و آله و سلّم . يا ايّها النّاس انّ اللّه - و اللّه - ما خلق العباد الّا ليعرفوه ، فاذا عرفوه عبدوه ، فاذا عبدوه استغنوا بعبادته عن عبادة من سواه . فقال له رجل : بابى انت و امّى يا ابن رسول اللّه ما معرفة اللّه ؟ قال : معرفة اهل كلّ زمان امامهم الّذى يجب عليهم طاعته « 1 » .\r\n« حضرت فرمودند : روزى حضرت سيد الشّهداء عليه السّلام خارج شده بر اصحاب خود و خطبهء مختصرى فرمودند ، و پس از حمد خداوند جلّ و عزّ و درود بر محمّد رسول خدا فرمودند : اى مردم سوگند به خدا كه پروردگار ، بندگان خود را نيافريده است مگر براى آنكه او را بشناسند پس در وقتى كه او را شناختند او را مىپرستند و به عبادت او برمىخيزند ، و زمانى كه او را پرستش نمودند بىنياز مىشوند با عبادت او ، از پرستش و عبادت هر كسى غير از خدا . مردى گفت : پدر و مادرم فدايت باد اى فرزند رسول خدا ، معرفت خدا چيست ؟ حضرت فرمود : معرفت و شناسائى اهل هر زمانى امامشان را كه واجب است در آن زمان از او اطاعت كنند » .\r\nملاحظه مىشود كه در اينجا حضرت معرفت خدا را عين معرفت امام شمرده است چون راه منحصر براى معرفت خدا معرفت امام است . چون اوّلا تعليم و تربيت و اخذ احكام دين توسّط امام صورت مىگيرد ، و ثانيا امام اسم اعظم خداست و معرفت آنها به نورانيّت عين معرفت خداست ، بنابراين معرفت امام و معرفت خدا از هم جدا نبوده و قابل تفكيك نيستند .\r\nو بر همين اساس از « قرب الاسناد » حميرى از ابن عيسى از بزنطى از حضرت رضا عليه السّلام روايتى است : قال : قال ابو جعفر عليه السّلام : من سرّه ان لا يكون بينه و بين اللّه حجاب حتّى ينظر الى اللّه و ينظر اللّه اليه فليتوال آل محمّد و يتبرّأ من اعدائهم و يأتمّ بالامام منهم ، فانّه اذا كان كذلك نظر اللّه اليه و نظر الى اللّه « 2 » .\r\n« حضرت فرمودند كه : حضرت امام محمد باقر عليه السّلام فرمودند : كسى كه خوشحال\r\n\r\n\r\n","description":"","footnote":"\r\n( 1 ) « بحار الانوار » ج 7 ص 18 .\r\n( 2 ) « بحار الانوار » ج 7 ص 17 .\r\n","page_name":" 31 ","page_number":39},
  {"content":"\r\n\r\nمىشود و دوست دارد كه بين او و بين خدا هيچ حجابى نباشد به طورى كه او خدا را ببيند و خدا او را نظر كند ، بايد آل محمّد را دوست داشته و از دشمنان آنها بيزارى جويد و به امام آنها اقتداء نموده و پيروى نمايد ، در اين صورت خدا به او نظر مىكند و او به مقام ملاقات و ديدار خدا مىرسد » .\r\nاز اين روايت استفاده مىشود كه اصلا مقام لقاء خدا بدون تبعيّت از امام صورت نخواهد گرفت و عاشقان و سوختگان بارگاه عزّش تا سر تسليم در حرم امامش نسپرند به عزّ وصول و مقام ديدار نائل نخواهند شد . لذا مىبينيم كه بسيارى از سالكين و عاشقين كه در به دو سلوك از عالم تشيّع محروم بوده‌اند چون داراى نيّت صادقه بوده و بدون عناد و لجاج سلوك كرده‌اند در عاقبت امر مطلب بر آنها مكشوف شده است ، آنها مقام ولايت را اعتراف و از شيعيان پاك گشته‌اند ، و اگر چه در زمان تقيّه مىزيسته‌اند ، ولى از كلمات و اشارات ، بلكه بعض از تصريحات آنها ارشادشان به مقام حقّ مشهود است .\r\nجهت ديگر از بحث در روايت وارده از رسول خدا آنكه : انسان بايد معرفت به امام زنده و ظاهر پيدا كند تا به مرگ جاهلى نمرده باشد . امام زنده ، معلّم و دستگير و صاحب ولايت مطلقهء فعليّه ، و قادر بر افاضهء انوار ملكوتى در دل مؤمن ، و مسيطر بر عالم ملك است ، و پيروى از دستورات و سنن رسول اكرم تنها ، يا امامانى كه بدرود حيات گفته‌اند بدون اتّكاء و تعلّم و تربيت از امام زنده مفيد و مثمر ثمر نخواهد بود ، و الّا چه نياز به پيغمبر اكرم باشد در صورتى كه حضرت ابراهيم عليه السّلام كه از دنيا رفته و صاحب شريعت بوده ممكن است از دستورات او پيروى نمود ؟ ! و بعد از رسول اللّه ديگر چه نيازى به امام زنده مولى الموحّدين امير المؤمنين عليه افضل الصّلاة - و السّلام باشد ؟ ! مگر آن مرد نگفت : كفانا كتاب اللّه « كتاب خدا براى ما كافى است » ما به آن عمل مىكنيم و نيازى به امام نداريم . اين سخن از درجهء اعتبار نزد اهل فنّ ساقط است . متابعت از دستورات پيمبر يا امامى كه مرده است پيروى از خواسته‌هاى نفس و اميال شخصى است كه آنها را پسنديده و به هرطور كه نفسش بخواهد تفسير و تأويل مىكند و سپس بدان عمل مىنمايد ، ولى متابعت از امام زنده حقيقتا تبعيّت از حقّ است . و علاوه ولايت و قدرت روحى در امام زنده است ، و لذا بازگشت تمام استشفاعات و توسّلات از صاحبان يقين از اولياء خدا و ائمّهء\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nطاهرين عليهم السّلام به استشفاع و توسّل از امام حىّ و زنده خواهد شد .\r\nو لذا در آن سه حديثى كه از كتاب « اختصاص » شيخ مفيد ( ره ) نقل شده حضرت صادق و حضرت موسى بن جعفر عليهما السّلام منحصرا راه نجات را معرفت امام زنده و ظاهر فرموده‌اند و از رسول خدا چنين حكايت كرده‌اند كه فرموده است : كسى كه بميرد و امام ظاهر و زنده‌اى نداشته باشد به‌طورىكه سخن او را بشنود و سمعا و طاعة گوش كند و فرمان برد و در تحت تعليم و تربيت او تربيت گردد ، به مرگ اهل جاهليّت از دنيا رفته است . و اين مسئله بسيار صحيح و بسيار جاى دقّت است .\r\nبنابراين افرادى كه در غيبت امام زندگى مىكنند از اكثر فضائل و فواضل بدون ترديد محروم‌اند و براى آنكه از موت جاهلى رهائى يابند بايد مقدّمات ظهور را فراهم كنند و با عمل به دستورات قرآن و مجاهدهء در راه خدا و ايتلاف دلها زمينه را براى ظهورش آماده نمايند ، چون علّت غيبت نقص و فتور در مردم است و عدم استعداد آنان ، نه نقص در آن حضرت . اگر اين نقص رو به كاهش رود و دلها كم كم قوّت گيرد و تعليمات قرآنى صحيحا بر دلها بنشيند ظهور آن حضرت حتمى خواهد شد . كما آنكه در نامه‌اى كه آن حضرت به شيخ مفيد رضوان اللّه عليه نوشته‌اند متذكّر اين حقيقت مىگردند كه : و لو انّ اشياعنا - وفّقهم اللّه لطاعته - على اجتماع من القلوب فى الوفاء بالعهد عليهم لما تأخّر عنهم اليمن بلقائنا « 1 » . « اگر شيعيان و پيروان ما - كه خداوند توفيق دهد آنها را به اطاعت خود - بر اتّحاد آراء و افكار به وفاى عهدى كه با آنان شده است يكدله اتّفاق كنند ، هر آينه يمن تشرّف آنها به ديدار و ملاقات ما به تأخير نمىافتاد » .\r\nبنابراين معلوم مىشود علّت عدم ظهور ، افتراق آراء و عدم اتّحاد دلهاست بر وفاى به عهدى كه با آنان شده است ، و اين تقصيرى است بزرگ از شيعيان بلكه از جميع امّت . و تمام محروميّت‌ها از فقدان انصاف و گسترش ظلم و بيداد و شرك و اعتساف با تمام مظاهر زشت و ناپسندش ، همه و همه معلول اين فتور و سستى و بالنّتيجه غيبت آن حضرت است .\r\nو روايت وارده از رسول خدا به جابر بن عبد اللّه انصارى كه شيعيان در زمان غيبت از آن حضرت بهره‌مند مىشوند مانند كسى كه از آفتاب در زير ابر بهره‌مند شود\r\n\r\n\r\n","description":"","footnote":"\r\n( 1 ) « احتجاج » شيخ طبرسى ج 2 ص 325 .\r\n","page_name":" 33 ","page_number":41},
  {"content":"\r\n\r\nمنافات با اين معنى ندارد ، چون البتّه وجود آن حضرت با آن نفس زكيّه و دل واسع و ولايت تكوينيّه موجود است ، چه غائب چه ظاهر ، غاية الامر در زمان غيبت ، آن نور دستگيرى ظاهرى نمىكند ، و مردم در تحت تعليم و تربيت و ارشاد و سير تكاملى واقع نمىشوند و اين مايهء تأسّفى است بس بزرگ . تفاوت بسيارى است در ميان آنكه خورشيد طلوع كند درختان را سرسبز ، و به زمين نور و حرارت بيشترى دهد ، امراض و ميكربها را بكشد ، صحت و سلامت را به جاى آن بياورد و بواطن اشياء را ظهور دهد ، و ميان آنكه خورشيد در پس ابر باشد ، آسمان مه‌آلوده ، و ميكربهاى زكام و غير آن هميشه مردم را مريض بنمايند . آرى مردم در زمان غيبت بهره‌مند مىشوند و در زمان ظهورهم بهره‌مند مىشوند ولى اين كجا و آن كجا ؟ ! گرچه در زمان غيبت هم بعضى از افراد با همّت ، با اراده‌اى استوار و عزمى راسخ و نيّتى متين پاى در مقام عمل نهاده تا به حدّى كه در اثر صفاى دل و طهارت روح به شرف معرفت آن حضرت فائز مىگردند . و البتّه اين ظهورى است شخصى براى آنها ، مانند كسى كه در آسمان مه‌آلود و ابرى بر هواپيما سوار و از ابرها تجاوز كند و خود را به آفتاب برساند . لذا در زمان غيبت هم راه و سير تكاملى براى دلباختگان حريم مقدّسش مسدود نيست و آن كه به مقام معرفت رسيده و آن وجود را به حقيقت ولايت و نورانيّت درك نموده براى او ظهور و غيبت چه تفاوت دارد ! از بزرگى سؤال كردند چه موقع انسان به شرف حضور آن حضرت مشرّف مىگردد ؟ در پاسخ گفت : وقتى كه غيبت و ظهورش براى انسان تفاوتى نكند . از بزرگى ديگر نيز سؤال كردند : آيا شما خدمت امام زمان رسيده‌ايد ؟ در جواب گفت : كور است آن چشمى كه صبح از خواب بيدار شود و در اوّل وهله نظرش بر آن حضرت نيفتد .\r\nاز كتاب « محاسن » برقى با اسناد متّصل خود از فضيل روايت است قال : سمعت ابا جعفر عليه السّلام يقول : من مات و ليس له امام فموته ميتة جاهليّة ، و لا يعذر النّاس حتّى يعرفوا امامهم ، و من مات و هو عارف لامامه لا يضرّه تقدّم هذا الامر او تأخّر ، و من مات عارفا لامامه كان كمن هو مع القائم فى فسطاطه . « 1 » « فضيل مىگويد : از حضرت امام محمّد باقر عليه السّلام شنيدم كه مىفرمود :\r\n\r\n\r\n","description":"","footnote":"\r\n( 1 ) بحار الانوار ج 7 ص 17 .\r\n","page_name":" 34 ","page_number":42},
  {"content":"\r\n\r\nكسى كه بميرد و امامى نداشته باشد پس مردن او مردن مردم جاهليّت است . و مردم در پيشگاه خدا معذور نيستند مگر زمانى كه امام خود را بشناسند . و كسى كه بميرد و معرفت به امام خود پيدا كرده باشد براى او ديگر تفاوتى ندارد ، ظهور آن امام جلو افتد يا عقب واقع شود . و كسى كه بميرد درحالىكه معرفت به امام خود حاصل كرده باشد مانند كسى است كه زنده و با آن حضرت و در چادر آن حضرت باشد » .\r\nجهت ديگر بحث در روايت متواتره از رسول خدا آن است كه : مراد از معرفت امام ، معرفت شخص واحد در هر زمان است . همانطور كه در حديث جابر حضرت رسول اللّه يكايك را بالخصوص شمردند . و اجمالا اگر كسى بگويد كه : من آل - محمّد را قبول دارم ، و از ميان آنها امام معيّن و منصوص را براى خود امام قرار ندهد ، مثلا محمّد ابن حنفيّه يا زيد بن علىّ بن الحسين يا عبد اللّه بن موسى بن جعفر را امام خود بگزيند ، باز به مرگ جاهلى مرده است .\r\nائمهء طاهرين عليهم السّلام داراى خصوصيّاتى هستند كه در افراد ديگر از ذرّيّهء رسول - خدا از بنى الحسن و بنى الحسين نيست و اين امتيازات روحى و سعهء قلبى و مقام ولايت باطنى منحصرا اختصاص به آنها دارد . و لذا در سه روايت از « غيبت » نعمانى سابقا ذكر شد كه ائمّهء طاهرين افرادى را كه به يكى از ائمّه نگرويده‌اند ، بلكه اجمالا مىگويند : امر ولايت از آل محمّد خارج نيست ، ولى چون آنها با خود اختلاف دارند اگر آنها همگى تسليم يكى شوند ما هم امامت او را گردن مىنهيم ، ضالّ و گمراه شمرده و فرمودند : اگر با اين نيّت بميرند به مرگ جاهلى مرده‌اند ، با آنكه حلال آل محمد را حلال و حرام آنها را حرام مىدانند و نماز مىگزارند و زكات مىدهند . چون معنى ندارد كه همه جمع شوند و يك امام معيّن كنند ، تعيين امام به دست كسى نيست و علاوه امام كه نمىتواند تسليم ديگرى شود ، و احيانا اگر ديگران نيز حاضر نشدند تسليم امام گردند در اين صورت امامت امام ساقط نمىشود . پس تكليف معرفت برداشته نمىشود ، و با وجود اختلاف در بين ذرّيّهء رسول خدا انسان بايد به دنبال معرفت امام واقعى رفته و از جاهليّت نجات يابد لذا در بين اصحاب ائمّه بسيارى بودند كه بعد از رحلت امامى در امامت امام بعدى ترديد و توقّف كردند و يا قائل به امامت ديگرى از اولاد حضرت امير المؤمنين يا حضرت امام حسن و يا ساير ائمّه شدند ، مانند كيسانيّه و فطحيّه و ناووسيّه و واقفيّه و زيديّه و اسماعيليّه و غير آنها ، و به مقتضاى اين\r\n\r\n","description":"","footnote":"","page_name":" 35 ","page_number":43},
  {"content":"\r\n\r\nروايات همهء آنها گمراه بوده و از آن به بعد بزرگان از اصحاب و علماء روايات آنها را در رديف روايات شيعه معتبر نمىشمارند .\r\nبارى در آخر كتاب « مدارك الاحكام » كه از كتب نفيسهء فقهيّه است در ضمن بيست خبرى كه متضمّن فوائدى است مىگويد : شانزدهم ، خبرى است صحيح كه كلينى از ابو عبيدهء حذّاء ، و زراره و هر دو نفر آنها از حضرت باقر و حضرت صادق عليهما السّلام روايت كرده‌اند كه چون حضرت سيّد الشّهداء عليه السّلام شهيد شدند محمّد ابن حنفيّه كه فرزند امير المؤمنين بود فرستاد نزد حضرت سجّاد زين العابدين علىّ ابن الحسين و با آن حضرت در مجلسى خلوت كرد و گفت : اى فرزند برادر من مىدانى كه رسول خدا بعد از خود به امير المؤمنين وصيّت كرد و سپس به امام حسن و پس از آن به امام حسين عليه السّلام ، و پدر تو عليه السّلام كشته شده و وصيّتى نكرده است و من عموى تو هستم و همطراز با پدر تو و من فرزند علىّ هستم و من با اين سنّ و سابقه‌اى كه دارم از تو كه نوجوانى ، به امر امامت سزاوارترم ، بنابراين در امر وصيّت و امامت با من نزاع مكن و احتجاج منما . حضرت سجّاد عليه السّلام فرمود : يا عمّ اتّق اللّه و لا تدّع ما ليس لك بحقّ ، انّى اعظك ان تكون من الجاهلين . « اى عمو جان از خدا بپرهيز و دنبال مقامى كه شايستهء تو نيست مرو ، من به تو پند و اندرز مىدهم كه مبادا از جاهلين باشى » . پدر من قبل از آنكه متوجّه به سوى عراق شود به من وصيّت كرد ، و در امر امامت از من پيمان گرفت قبل از يك ساعت كه در كربلا كشته شود ، و اينك اسلحهء رسول خدا كه علامت امامت است در نزد من است متعرّض اين مقام مشو مىترسم كه بدين سبب عمرت كوتاه و حالت تباه گردد . خداوند تعالى امامت را در اولاد حضرت حسين قرار داده است ، و اگر مىخواهى يقين پيدا كنى بيا با هم برويم نزد حجرالاسود و او را حكم قرار داده و از او سؤال كنيم .\r\nحضرت باقر فرمودند : اين كلام بين آنها در مكّه واقع شد . پس هر دو آمدند به سوى حجرالاسود ، حضرت سجّاد عليه السّلام به محمّد ابن حنفيّه گفتند : ابتدا كن به تضرّع و ابتهال به سوى خداوند و بخواه كه حجرالاسود را براى توبه گفتار درآورد و سپس از حجرالاسود سؤال كن . محمّد ابن حنفيّه ابتهال و تضرّع كرد و از خدا خواست و سپس از حجر سؤال كرد و پاسخى نشنيد . حضرت سجّاد فرمود : اى عمو جان اگر تو امام و وصى بودى هر آينه\r\n\r\n","description":"","footnote":"","page_name":" 36 ","page_number":44},
  {"content":"\r\n\r\nحجر پاسخ تو را مىداد . محمّد گفت : تو اى برادرزاده بخوان خدا را و دعا كن و از حجر سؤال كن . حضرت سجّاد خواندند خداى عزّ و جلّ را آن مقدارى كه خواستند و سپس گفتند : اى حجر تو را سوگند مىدهم به آن خدائى كه در تو ميثاق انبيا و ميثاق اوصياء و ميثاق جميع خلائق را قرار داده است اينكه بگوئى وصى و امام بعد از حسين ابن على كيست ؟ گفت : كه حجر به حركت آمد به طورى كه نزديك بود از جاى خود بيفتد و خداوند به زبان عربى فصيح او را به سخن درآورد و گفت : وصيّت و امامت بعد از حسين بن على عليهما السّلام براى علىّ بن الحسين بن فاطمة بنت رسول اللّه صلى اللّه عليه و آله و سلّم است . در اين حال محمد ابن حنفيّه مراجعت نمود در حالى كه ولايت حضرت سجّاد را پذيرفت و به عهده گرفت . « 1 » بارى امام داراى خصوصيّاتى است كه در ديگرى نيست گرچه عمرش كمتر باشد . دانهء درّ گرچه قيمتى است ولى قابل قياس با دانهء الماس و برليان نيست ، يك دانه الماس ممكن است چندين هزار برابر از دانهء درّ قيمت داشته باشد . عقيق يمانى و عقيق هندى هر دو عقيق است ولى اين كجا و آن كجا ؟ ! محمّد ابن حنفيّه و زيد بن علىّ بن الحسين داراى مقاماتى بس ارجمند و سوابقى در راه خدمت ، و فكرى عالى دارند ولى ابدا قابل قياس با مقام و درجهء امام نيستند . علىّ بن جعفر كه مردى است عالم و محدّث و خبير و راوى روايات و فقيه و زاهد در سنّ شيخوخيّت و پيرى كه از ريش سفيدان بنى هاشم و بنى الزهراء و اولاد حضرت سيّد الشّهداء عليه السّلام و عموى پدر حضرت جواد بود ، با تمام اين مقامات و درجات امامت طفل هفت ساله « حضرت جواد » را پذيرفت و در مقابل آن حضرت تسليم و خاضع و از احترام و شرايط ادب ابدا دريغ ننمود و از محضر علمى آن حضرت استفاده‌ها مىبرد . ميثم تمّار مردى است خرما فروش چند سبد خرما دارد و در دكّه‌اى نزديك مسجد كوفه مىگذارد و مىفروشد ، در اثر تسليم و اطاعت آن قدر مقام و منزلت يافت كه امام خود را به نورانيّت و به ولايت شناخت و امير المؤمنين عليه السّلام ساعاتى چند در دكّان او مىرفتند و مىنشستند و مانند دو برادر مهربان مأنوس بودند و آن قدر از اسرار غيبى و معارف الهى به او آموختند كه هر بيننده را متحيّر مىساخت .\r\n\r\n\r\n","description":"","footnote":"\r\n( 1 ) « مدارك الاحكام » ص 461 و ص 462 ، و « اثبات الهداة » ج 5 ص 218 .\r\n","page_name":" 37 ","page_number":45},
  {"content":"\r\n\r\nابن عبّاس كه شاگرد مكتب امير المؤمنين عليه السّلام است و در تفسير ، استاد و از سرلشگران نامى و مبرّز و از خواصّ آن حضرت است و محمّد ابن حنفيّه او را استاد و ربّانى امّت خطاب مىكند در مقابل علوم ميثم تمّار نتوانست طاقت بياورد و ظرفيّت تحمّل آن را داشته باشد ، و به آن درجه‌اى كه اين مرد خرمافروش امام خود را شناخت و به حقيقت معرفت پى برد ابن عبّاس پى نبرد ، و گهگاهى به آن حضرت دستور مىداد يا ايراد مىگرفت .\r\nحضرت روزى به ميثم فرمودند : حالت چگونه است در وقتى كه زنازادهء بنى اميّه « 1 » تو را بطلبد و امر كند كه از من بيزارى بجوئى ؟ ميثم گفت : به خدا سوگند كه هيچگاه از تو بيزارى نخواهم جست . حضرت فرمود : به خدا قسم ترا خواهند كشت و بر دار خواهند كشيد . ميثم گفت : صبر خواهم كرد و اينها در راه خدا كم است و آسان . حضرت فرمود كه : اى ميثم تو در آخرت با من خواهى بود و در درجهء من . اين شاگرد عارف و امام‌شناس است كه سيطرهء غيبى امام خود را بر ملك و ملكوت ادراك نموده است و لذا از مغيبات و از فتن آينده خبر مىداد و چون آينه‌اى تمام وقايع آينده در مقابل ديدگانش هويدا و مشهود بود تا چه رسد به خود مقام ولايت كه از اسرار و مغيبات خبر دهد و دوست و دشمن بر علوم غيبى او معترف باشند .\r\nابن حجر هيتمى گويد : و سئل و هو على المنبر بالكوفة عن قوله تعالى :  « رِجالٌ صَدَقُوا ما عاهَدُوا اللَّهَ عَلَيْهِ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْدِيلًا »  « 2 » فقال : اللّهمّ غفرا ، هذه الآيات نزلت فىّ و فى عمّى حمزة و فى ابن عمّى عبيدة بن الحارث بن عبد المطّلب ، فامّا عبيدة فقضى نحبه شهيدا يوم بدر ، و حمزة قضى نحبه شهيدا يوم احد ، و امّا انا فانتظر اشقاها يخضب هذه من هذه و اشار بيده الى لحيته و رأسه - عهد عهده الىّ حبيبى ابو القاسم صلى اللّه عليه و آله و سلّم « 3 » .\r\nمىگويد : « حضرت امير المؤمنين عليه السّلام بر فراز مسجد كوفه بودند كه كسى\r\n\r\n\r\n","description":"","footnote":"\r\n( 1 ) در عبارت حضرت چنين وارد است كه : دعىّ از بنى اميّه تو را بطلبد ، و « دعىّ » به معناى پسر خوانده و چسبانيده شده و متّهم در نسب است .\r\n( 2 ) سورهء احزاب 33 - آيه 23 .\r\n( 3 ) « الصواعق المحرقة » ص 80 ، و « نور الأبصار » شبلنجى ص 97 .\r\n","page_name":" 38 ","page_number":46},
  {"content":"\r\n\r\nاز تفسير آيه شريفهء « رجال صدقوا » و شأن نزول آن سؤال كرد . حضرت فرمود : خدايا آمرزش با توست ، سپس فرمود : اين آيات دربارهء من و دربارهء عموى من حمزه و دربارهء فرزند عموى من عبيدة بن الحارث نازل شده است . امّا عبيده در جنگ بدر به درجهء شهادت رسيد ، و امّا حمزه در جنگ احد شهيد گشت ، و امّا من منتظرم كه شقىترين امّت اين را از اين خضاب كند - و با دست خود اشاره به محاسن خود و به سر خود نمودند - و اين پيمانى است كه حبيب من محمّد صلى اللّه عليه و آله و سلّم با من بسته است » .\r\nو روى انّ عليّا جاءه ابن ملجم يستحمله « 1 » فحمله ، ثمّ قال رضى اللّه عنه :\r\n اريد حياته و يريد قتلى * عذيرى \r\n« 2 » من خليلى من مراد ثمّ قال : هذا و اللّه قاتلى ، فقيل له : أ لا تقتله ؟ فقال : فمن يقتلنى ؟ ! « 3 » « و در روايت آمده كه ابن ملجم خدمت امير المؤمنين عليه السّلام آمده و طلب حاجت و مركب سوارى كرد ، حضرت به او اسبى داد و حاجت او را برآورد و سپس فرمود : من براى او زندگى و حيات مىخواهم و او ارادهء كشتن مرا دارد ، بياور پذيرندهء عذر مرا در اين صورت از دوستان من از طائفهء مراد . و سپس فرمود : سوگند به خدا كه اين مرد قاتل من است . به حضرت گفتند : آيا او را نمىكشى ؟ حضرت فرمود : پس چه كسى مرا خواهد كشت ؟ » .\r\n\r\n\r\n","description":"","footnote":"\r\n( 1 ) معناى « يستحمله » اين است كه از حضرت مركبى طلب مىنمود و شاهد بر اين معنى روايتى است از ابن سعد در « طبقات » . مرحوم مجلسى در ج 9 « بحار الانوار » ص 647 گويد : و ذكر ابن سعد فى « الطبقات » : انّ امير المؤمنين عليه السّلام لمّا جاء ابن ملجم و طلب منه البيعة طلب منه فرسا أشقر فحمله عليه فركبه فأنشد أمير المؤمنين عليه السّلام : أريد حياته - البيت .\r\n( 2 ) در « نهايهء » ابن اثير عذيرك من خليلك من مراد ذكر كرده است و گفته است « عذير » به معنى اسم فاعل يعنى عاذر است و عاذر پذيرندهء عذر را گويند ، و « عذيرك » منصوب است به فعل مقدّر « اى هاك عذيرك . و بنابراين عذيرك و عذيرى فرق نمىكند و كاف خطاب مراد نفس خود متكلّم است ، و اين شعر را به خود امير المؤمنين عليه السّلام نسبت داده است و تمثّل نيست ، و در بعضى از نسخ به جاى « حياته » « حباءه » آمده است .\r\n( 3 ) « الصواعق المحرقة » ص 80 .\r\n","page_name":" 39 ","page_number":47},
  {"content":"\r\n . \r\n","description":"","footnote":"","page_name":" 40 ","page_number":48},
  {"content":"\r\n\r\n\r\nدرس سى و سوّم تفسير آيه فَلا أُقْسِمُ بِالشَّفَقِ . . .  لَتَرْكَبُنَّ طَبَقاً عَنْ طَبَقٍ \r\n\r\n","description":"","footnote":"","page_name":" 41 ","page_number":49},
  {"content":"\r\n . \r\n","description":"","footnote":"","page_name":" 42 ","page_number":50},
  {"content":"\r\n\r\nدرس سى و سوّم بسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن الى قيام يوم الدّين و لا حول و لا قوّة الّا باللّه العلىّ العظيم .\r\nقال اللّه الحكيم فى كتابه الكريم :\r\n    فَلا أُقْسِمُ بِالشَّفَقِ * وَ اللَّيْلِ وَ ما وَسَقَ * وَ الْقَمَرِ إِذَا اتَّسَقَ * لَتَرْكَبُنَّ طَبَقاً عَنْ طَبَقٍ     . « 1 » ترجمه : « سوگند به روشنى آسمان هنگام غروب آفتاب ، و سوگند بر شب تار و آنچه از جنبندگان در دل شب به مأواى خود رفته و آرام گرفته‌اند ، و سوگند بر ماه در آن وقتى كه فروزان گردد ، كه هر آينه شما احوال گوناگون و حوادث مشابه با يك ديگر در آينده خواهيد داشت » .\r\nبسيارى از تفاسير ، جملهء لتركبنّ طبقا عن طبق را به احوالات مختلفهء انسان در برزخ و قيامت و عرض و صراط و ميزان ، و بالأخره دوزخ و بهشت تفسير كرده‌اند .\r\nدر « تفسير علىّ بن ابراهيم » در ذيل اين آيه از رسول خدا صلى اللّه عليه و آله و سلّم مروى است كه : لتركبنّ سنّة من كان قبلكم حذو النّعل بالنّعل و القذّة بالقذّة ، لا تخطئون طريقهم و لا يخطأ شبر بشبر و ذراع به ذراع و باع بباع ، حتّى ان لو كان من قبلكم دخل جحر ضبّ لدخلتموه . قالوا : اليهود و النّصارى تعنى يا رسول اللّه ؟ قال : فمن اعنى ؟ لتنقضنّ عرى الاسلام عروة عروة فيكون اوّل ما تنقضون من دينكم الامانة و آخره الصّلاة » « 2 » .\r\n\r\n\r\n","description":"","footnote":"\r\n( 1 ) سورهء انشقاق : 84 - آيه 16 تا 19 .\r\n( 2 ) « بحار الانوار » ج 8 ص 4 ، و « تفسير على بن ابراهيم » ص 718 . لكن در خود تفسير به جاى « لا يخطأ » « لا يحطّ » گذارده است .\r\n","page_name":" 43 ","page_number":51},
  {"content":"\r\n\r\nرسول اكرم صلى اللّه عليه و آله و سلّم فرمودند : « هر آينه شما بجا خواهيد آورد و در ميان شما واقع خواهد شد تمام كارها و تمام وقايعى كه در افرادى كه قبل از شما بودند واقع شده است بدون هيچ اختلاف ، مثل تشابه يك قطعه نعل با قطعهء ديگر و يا مثل تشابه درازاى يك قطعه تير با درازاى قطعهء ديگر ، « 1 » شما از مسير آنها به هيچ وجه منحرف نخواهيد شد و يك وجب از كارهاى آنان با يك وجب از كارهاى آنان با يك وجب از كارهاى شما فرق نخواهد كرد ، و نه يك ذراع به يك ذراع و نه يك باع به يك باع « 2 » ، حتّى اگر فرضا افرادى از آنان كه قبل از شما بودند داخل در سوراخ سوسمارى شدند هر آينه شما نيز داخل مىشويد . عرض كردند : آيا منظور شما از افرادى كه قبل از ما بودند يهود و نصارى است ؟ فرمود : پس چه منظورى دارم ؟ حقّا كه شما تمام بندهاى اسلام را خواهيد گشود و دستاويزهاى آن را خواهيد شكست يكى يكى ، اوّلين دستاويزى كه خُرد خواهيد نمود و درهم خواهيد كوفت امانت است و آخرين دستاويز نماز است » .\r\nطبق مفاد اين روايت ، روايات ديگرى نيز از طريق خاصّه و عامّه وارد شده است . از جمله اتّفاقاتى كه در قوم يهود و نصارى واقع شده است ، اختلاف امّت بوده است . در امّت حضرت موسى و عيسى اختلافات بسيار واقع شد و منازعات و مشاجرات بسيار پيدا شد و آراء و نحل مختلفى پديدار گشت . هر طايفه از آنها به دنبال رئيسى رفتند و لذا تحزّب و تحريف از اصل شريعت به اندازه‌اى شد كه آن دين واقعى در ميان اينها گم ، و افرادى كه تابع آن بودند بسيار قليل و انگشت شمار گشتند . از تمام امّت حضرت موسى يك طايفه از وصىّ او يوشع بن نون پيروى كردند ، و از تمام امّت حضرت عيسى فقط يك فرقه از وصيّتش شمعون بن صفا متابعت نمودند . بنابراين اختلاف در امّت پيامبر آخر الزمان مسلّما پديدار خواهد گشت و فقط يك دسته از وصىّ او علىّ بن ابي طالب عليه السّلام پيروى خواهند كرد .\r\nموفّق بن احمد خوارزمى كه از اعيان و بزرگان عامّه است با سند متّصل خود\r\n\r\n\r\n","description":"","footnote":"\r\n( 1 ) چون يك لنگه كفش بسيار شبيه به لنگهء ديگر است ، و چون تيرهائى را كه مىبريدند از چوب يا از نى اوّل يك دسته از آنها را پهلوى هم قرار داده و سپس سر و ته آنها را يكباره با هم مىبريدند براى آنكه يك اندازه باشد ، لذا طول يك تير كاملا به اندازهء طول تير ديگر بود .\r\n( 2 ) ذراع به معنى درازاى سرانگشتان است تا آرنج ، و باع به معنى فاصله بين دو سر دستهاست درحالىكه كاملا باز شود .\r\n","page_name":" 44 ","page_number":52},
  {"content":"\r\n\r\nاز علىّ بن ابي طالب عليه السّلام روايت مىكند كه : قال : قال رسول اللّه صلى اللّه عليه و آله و سلّم : يا علىّ مثلك فى امّتى مثل عيسى ابن مريم ، افترق قومه ثلاث فرق : فرقة مؤمنون و هم الحواريّون ، و فرقة عادوه و هم اليهود ، و فرقة غلوا فيه فخرجوا عن الايمان . و انّ امّتى ستفترق فيك ثلاث فرق : شيعتك و هم المؤمنون ، و فرقة هم اعداؤك و هم النّاكثون ، و فرقة غلوا فيك و هم الجاحدون و هم الضّالّون ، و انت يا علىّ و شيعتك فى الجنّة ، و عدوّك و الغالى فيك فى النّار . « 1 » « حضرت امير المؤمنين عليه السّلام فرمود كه : رسول خدا صلى اللّه عليه و آله و سلّم به من فرمود : اى على مثل تو در امّت من مثل عيسى ابن مريم است . قوم عيسى به سه دسته تقسيم شدند ، يك دسته به او ايمان آوردند و آنها حواريّون بودند ، و يك دسته با او دشمنى ورزيدند و آنها يهود بودند ، و يك دسته دربارهء او غلوّ كردند و او را از مرتبه‌اش بالا برده درجهء الوهيّت براى او قائل شدند و آنها از ايمان خارج شدند . و امّت من دربارهء تو نيز به سه فرقه تقسيم مىشوند ، يك فرقه شيعيان تو هستند و آنها مؤمنين‌اند ، و يك دسته دشمنان تو هستند و آنها عهدشكنان‌اند ، و يك فرقه دربارهء تو غلوّ مىكنند و براى تو درجه و مرتبهء خدائى را قائلند و آنها منكران و گمراهانند . و اى على تو و شيعيانت در بهشت خواهيد بود ، و دشمنانت و غلوّكنندگان در آتش » .\r\nو نيز از ابن مردويه كه از بزرگان و معاريف و ثقات عامّه است با سند متّصل خود از ابان بن تغلب از مسلم روايت شده است قال : سمعت أبا ذرّ و المقداد و سلمان يقولون : كنّا قعودا عند النّبىّ اذ اقبل ثلاثة من المهاجرين فقال صلى اللّه عليه و آله و سلّم : تفترق امّتى بعدى ثلاث فرق : اهل حقّ لا يشوبونه بباطل ، منتهم كالذّهب كلّما فتنته النّار زاد جودة ، و امامهم هذا - و اشار الى احد الثّلاثة - و هو الّذى امر اللّه فى كتابه « اماما و رحمة » ، و فرقة اهل باطل لا يشوبونه بحقّ ، مثلهم كمثل الحديد كلّما فتنته النّار زاد خبثا ، و امامهم هذا ، فسألتهم عن اهل الحقّ و امامهم ، فقالوا : علىّ بن ابي طالب و أمسكوا عن الآخرين ، فجهدت فى الآخرين ان يسمّوهما فلم يفعلوا . هذه رواية اهل المذهب . « 2 » .\r\n« مسلم مىگويد : شنيدم از سلمان و ابو ذر و مقداد كه مىگفتند : ما نشسته\r\n\r\n\r\n","description":"","footnote":"\r\n( 1 ) « غاية المرام » ص 577 و « مناقب خوارزمى » فصل نوزدهم ص 226 .\r\n( 2 ) « غاية المرام » ص 578 .\r\n","page_name":" 45 ","page_number":53},
  {"content":"\r\n\r\nبوديم نزد رسول خدا كه ناگهان سه نفر از مهاجرين آمدند . حضرت رسول صلى اللّه عليه و آله و سلّم فرمودند : امّت من بعد از من به سه دسته تقسيم مىشوند . يك دسته اهل حقّ محض‌اند كه ابدا آن حقّ را به باطل مخلوط نمىكنند ، و مثل آنها مانند طلاست كه هر چه آتش بر آن دميده شود پاكى و خلوص آن بيشتر خواهد شد ، و امام آنها اين است - و به يكى از آن سه نفر اشاره فرمود - ، و او همان كسى است كه خداوند تعالى در كتاب خود به عنوان امام و رحمت امر به پيروى از او نموده است . و يك دسته اهل باطل‌اند كه ابدا آن باطل را با حقّ مخلوط نمىكنند ، مثل آنها مانند آهن است هر چه بيشتر آتش به آن دميده شود خبث و ناپاكى خود را بيشتر خواهند نمود . مسلم مىگويد : من سؤال كردم كه اهل حقّ چه كسانند و امام آنها كه بود ؟ گفتند : علىّ بن ابي طالب ، و از گفتن دو امام ديگر خوددارى نمودند ، و هر چه من اصرار كردم كه از آن دو امام نيز بازگو كنند بازگو نكردند . سپس ابن مردويه مىگويد : به اين قسم كه ما اين روايت را آورديم اهل مذهب يعنى سنّىها روايت كرده‌اند » .\r\nبارى اين روايت را بعينه در كتاب « سليم بن قيس هلالى كوفى » آورده است و همهء جملات را يك به يك ذكر مىكند تا اين جمله كه : كلّما فتنته النّار زاد خبثا و امامهم هذا ، و سپس مىگويد : و فرقة مذبذبين ضلّالا لا الى هؤلاء و لا الى هؤلاء ، و امامهم هذا - احد الثّلاثة - و سألتهم عن الثّلاثة ، فقالوا : امام الحقّ و الهدى علىّ بن ابى طالب ، و سعد « 1 » امام المذبذبين ، و حرصت ان يسمّوا لى الثّالث فأبوا ، و عرّضوا لى حتّى عرفت من يعنون . « 2 » « و يك دسته متردّد و متلوّن و گمراه‌اند ، نه با اهل حق‌ّاند و نه با اهل باطل ، و امام آنها اين است - كه يكى از آن سه نفر بود - . و من سؤال كردم از امام حق و هدايت ، گفتند : علىّ بن ابي طالب است ، و سعد امام متردّدين و متلوّنين است . و هر چه اصرار كردم كه نام امام سوّمين را براى من ببرند ، آنها امتناع ورزيدند ، لكن به كنايه و اشاره به طورى تعريض كردند كه من او را شناختم » .\r\nو روايات بسيارى از طريق شيعه و سنّى وارد شده است كه امّت رسول خدا به هفتاد و سه دسته تقسيم مىشوند هفتاد و دو فرقه در آتش و يك فرقه اهل نجات‌اند و در\r\n\r\n\r\n","description":"","footnote":"\r\n( 1 ) منظور سعد وقّاص است .\r\n( 2 ) « كتاب سليم » ص 227 ، و نيز در « بحار الانوار » ج 8 ص 6 از ابان از « كتاب سليم » نقل مىكند .\r\n","page_name":" 46 ","page_number":54},
  {"content":"\r\n\r\nبهشت وارد مىشوند و آنها شيعيان و پيروان وصىّ آن حضرت علىّ بن ابي طالب عليه السّلام هستند .\r\nامّا از طريق شيعه به چند مضمون وارد شده است . 1 - از « كافى » و « تفسير عيّاشى » و « امالى » شيخ طوسى و « جامع الاخبار » و « خصال » صدوق و « احتجاج » طبرسى و « تفسير ثعلبى » « 1 » و كتاب « سليم بن قيس هلالى » و « فضائل » ابن شاذان و كتاب « الروضة فى الفضائل » همگى با اسناد خود از امير المؤمنين عليه السّلام روايت مىكنند قال : سمعت رسول اللّه صلى اللّه عليه و آله و سلّم يقول : انّ امّة موسى افترقت بعده على احدى و سبعين فرقة ، فرقة ناجية ، و سبعون فى النّار . و افترقت امّة عيسى بعده على اثنتين و سبعين فرقة ، فرقة ناجية ، و احدى و سبعون فى النّار . و انّ امّتى ستقترق بعدى على ثلاث و سبعين فرقة ، فرقة ناجية ، و اثنتان و سبعون فى النّار « 2 » .\r\n« مىفرمايد : شنيدم از رسول خدا صلى اللّه عليه و آله و سلّم كه مىفرمود : امّت موسى بعد از او به هفتاد و يك دسته تقسيم شدند ، يك دسته اهل نجات و هفتاد دسته در آتش‌اند . و امّت عيسى بعد از او به هفتاد و دو گروه تقسيم شدند ، يك گروه اهل نجات و هفتاد و يك گروه در آتش‌اند . و امّت من بعد از من به هفتاد و سه فرقه قسمت خواهند شد ، يك فرقه اهل نجات و هفتاد و دو فرقهء آنها در آتش‌اند » .\r\n2 - از كتاب « غارت » از ابى عقيل از علىّ بن ابي طالب عليه السّلام روايت است كه فرمود : اختلفت النّصارى على كذا و كذا ، و اختلفت اليهود على كذا و كذا ، و لا اراكم ايّتها الامّة الّا ستختلفون كما اختلفوا و تزيدون عليهم فرقة ، الا و انّ الفرق كلّها ضالّة الّا انا و من اتّبعنى « 3 » .\r\nحضرت فرمود : « طايفهء نصارى بر فلان مقدار اختلاف كردند و طايفهء يهود نيز بر فلان مقدار مختلف شدند ، و اى امّت اسلام من نمىبينم شما را مگر آنكه شما نيز اختلاف خواهيد كرد و از مقدار اختلاف آنها به يك دسته بيشتر ، بدانيد تمام اين دسته‌ها گمراهند مگر من و پيروان من » .\r\n3 - از كتاب « فضايل » ابن شاذان و كتاب « روضه » روايت مىكند كه\r\n\r\n\r\n","description":"","footnote":"\r\n( 1 ) ثعلبى ظاهرا از عامّه است .\r\n( 2 ) « بحار الانوار » ج 8 ص 2 تا ص 5 .\r\n( 3 ) « بحار الانوار » ج 8 ص 740 .\r\n","page_name":" 47 ","page_number":55},
  {"content":"\r\n\r\nامير المؤمنين فرمود : بعد از آنكه رسول خدا افتراق امّت‌ها را ذكر فرمود ، فرمود : فرقهء ناجيه از قوم موسى ، كسانى بودند كه از وصىّ او پيروى كردند ، و فرقهء ناجيه از قوم عيسى كسانى بودند كه از وصىّ او متابعت كردند . و بعد فرمود : ستفترق امّتى على ثلاثة و سبعين فرقة ، اثنتان و سبعون فى النّار ، و واحدة فى الجنّة ، و هى الّتى اتّبعت وصيّى - و ضرب بيده على منكبى ثمّ قال : - اثنتان و سبعون فرقة حلّت عقد الإله فيك ، و واحدة فى الجنّة و هى الّتى اتّخذت محبّتك و هم شيعتك « 1 » .\r\n« و امّت من بر هفتاد و سه فرقه افتراق خواهند نمود ، هفتاد و دو فرقه در آتش و يك فرقه اهل بهشتند ، و آنان كسانى هستند كه از وصىّ من پيروى مىكنند . حضرت امير گويد : در اين وقت رسول اللّه با دست خود به شانهء من زدند و سپس فرمودند : هفتاد و دو فرقه از امّت كسانى هستند كه پيمان خدا را دربارهء تو مىشكنند ، و يك دسته در بهشتند و آنان كسانى هستند كه محبّت تو را اتّخاذ مىكنند و آنها شيعيان تو هستند » .\r\n4 - از امير المؤمنين عليه السّلام روايت است كه : انّه قال لرأس اليهود : على كم افترقتم ؟ قال : على كذا و كذا فرقة ، فقال عليه السّلام كذبت ، ثمّ اقبل على النّاس فقال : و اللّه لو ثنّيت لى الوسادة لقضيت بين اهل التّوراة بتوراتهم ، و بين اهل الانجيل بانجيلهم ، و بين اهل القرآن بقرآنهم ، افترقت اليهود على احدى و سبعين فرقة ، سبعون فى النّار ، و واحدة فى الجنّة ، و هى الّتى اتّبعت يوشع بن نون وصىّ موسى . و افترقت النّصارى على اثنتين و سبعين فرقة احدى و سبعون فى النّار ، و واحدة فى الجنّة ، و هى الّتى اتّبعت شمعون وصىّ عيسى . و تفترق هذه الامّة على ثلاث و سبعين فرقة اثنتان و سبعون فى النّار ، و واحدة فى الجنّة ، و هى الّتى اتّبعت وصىّ محمّد صلى اللّه عليه و آله و سلّم و ضرب بيده على صدره ثمّ قال : ثلاث عشرة فرقة من الثّلاث و السّبعين فرقة كلّها تنتحل مودّتى و حبّى ، واحدة منها فى الجنّة و هم النّمط الأوسط و اثنتا عشرة فى النّار « 2 » .\r\n« حضرت امير المؤمنين عليه السّلام به رئيس يهود فرمودند : بر چند دسته شما مختلف شديد ؟ گفت : بر فلان مقدار ، حضرت فرمودند : دروغ مىگوئى و سپس رو\r\n\r\n\r\n","description":"","footnote":"\r\n( 1 ) « بحار الانوار » ج 8 ص 5 .\r\n( 2 ) « غاية المرام » ص 578 از « امالى » شيخ ، و كتاب « سليم بن قيس » ص 214 ، و « بحار الانوار » ج 8 ص 3 از « احتجاج » طبرسى .\r\n","page_name":" 48 ","page_number":56},
  {"content":"\r\n\r\nكردند به مردم و فرمودند : هر آينه اگر اريكه و كرسى حكم براى من مقرّر گردد ، در ميان اهل تورات به تورات آنها حكم خواهم نمود ، و در ميان اهل انجيل به انجيل آنها ، و در ميان اهل قرآن به قرآن آنها . طايفهء يهود به هفتاد و يك فرقه تقسيم شدند ، هفتاد فرقه در آتش و يك فرقه در بهشتند ، و آنها كسانى هستند كه از يوشع بن نون وصىّ موسى پيروى كرده‌اند . و طايفهء نصارى به هفتاد دو فرقه تقسيم شدند ، هفتاد و يك در آتش و يك فرقه در بهشتند ، و آنها كسانى هستند كه از شمعون وصىّ عيسى متابعت كردند . و اين امّت به هفتاد و سه فرقه تقسيم خواهد شد هفتاد و دو طايفه در آتش و يك طايفه در بهشتند ، و آنها كسانى هستند كه از وصىّ محمّد صلى اللّه عليه و آله و سلّم پيروى كردند . و با دست خود به سينهء خود زدند ، و سپس فرمودند : سيزده فرقه از اين هفتاد و سه فرقه همگى دوستى و مودّت مرا ادّعا كنند ، يك دسته از آنها در بهشتند و آنها طايفه‌اى از شيعيان معتدل و مستقيم و دوازده دستهء ديگر در آتش‌اند » .\r\nو امّا از طريق روايات اهل تسنّن كه راجع به حديث افتراق است ، در « مسند » ابى داود و « سنن » ابن ماجه و « مسند » احمد حنبل « 1 » رواياتى وارد است . و نيز امام الحرمين موفّق بن احمد خوارزمى با اسناد خود از علىّ بن ابي طالب روايت مىكند كه قال : تفترق هذه الامّة على ثلاث و سبعين فرقة ، ثنتان و سبعون فى النّار و واحدة فى الجنّة ، و هم الّذين قال اللّه عزّ و جلّ فى حقّهم : « و ممّن خلقنا امّة يهدون بالحقّ و به يعدلون » « 2 » و هم انا و شيعتى . « 3 » « امير المؤمنين فرمودند كه : اين امت بر هفتاد و سه طائفه قسمت مىشوند ، هفتاد و دو طايفه در آتش و يك طائفه در بهشتند و آنها كسانى هستند كه خداى تعالى دربارهء آن فرموده است : « و از كسانى كه آفريده‌ايم جماعتى هستند كه به حقّ هدايت مىكنند و به سبب آن عدالت را به پا مىدارند » و آنها من و شيعيان من هستند » .\r\nو نيز حافظ محمّد بن موسى شيرازى در كتابى كه نوشته و آنها را از مجموع دوازده تفسير گردآورى كرده است ( تفسير ابى يوسف يعقوب بن سفيان و تفسير ابن\r\n\r\n\r\n","description":"","footnote":"\r\n( 1 ) « المعجم المفهرس » ج 5 ص 136 .\r\n( 2 ) سورهء اعراف 7 - آيه 181 .\r\n( 3 ) « غاية المرام » ص 577 ، و در « مناقب » خوارزمى فصل 19 ص 237 .\r\n","page_name":" 49 ","page_number":57},
  {"content":"\r\n\r\nجريج و تفسير مقاتل بن سليمان و تفسير وكيع بن جرّاح و تفسير يوسف بن موسى القطّان و تفسير قتادة و تفسير ابى عبيدة القاسم بن سلّام و تفسير علىّ بن حرب الطّائى و تفسير السّدّى و تفسير مجاهد و تفسير مقاتل بن حيّان و تفسير ابى صالح ، و هر يك از صاحبان اين تفاسير از بزرگان و معاريف اهل سنّت‌اند ، ) از انس بن مالك روايت مىكند كه او مىگويد : ما در محضر رسول اكرم نشسته بوديم و از مردى ياد مىكرديم كه نماز مىخواند و روزه مىگيرد و تصدّق مىكند و زكات مىدهد . حضرت رسول اكرم به ما فرمود : من او را نمىشناسم . گفتيم : اى رسول خدا او بندهء خداست ، تسبيح مىكند ، تقديس مىكند و خدا را به وحدانيّت ياد مىكند . حضرت فرمود : من او را نمىشناسم . در اين بين كه ما در مذاكره و بيان حالات آن مرد بوديم ناگاه ظاهر شد ، عرض كرديم : اين است آن مرد مؤمن و عابد ، حضرت رسول اللّه به او نظرى كردند و به ابو بكر گفتند : اين شمشير مرا بگير و به دنبال او برو و گردن او را بزن ، چون او اوّل كسى است كه از حزب شيطان فتنه مىانگيزد . ابو بكر داخل مسجد شد ديد آن مرد در حال ركوع است ، با خود گفت : سوگند به خدا كه اين مرد را نخواهم كشت ، چون رسول اللّه ما را از كشتن نمازگزاران منع نموده است . برگشت خدمت حضرت رسول اكرم ، و عرض كرد : يا رسول اللّه من او را در حالت نماز ديدم ، حضرت فرمود : بنشين تو اهليّت كشتن او را ندارى . برخيز اى عمر شمشير را از ابو بكر بگير و برو در مسجد گردن او را بزن . عمر مىگويد : شمشير را از ابو بكر گرفتم و داخل در مسجد شدم ، ديدم آن مرد در حال سجده است با خود گفتم : قسم به خدا كه من او را نخواهم كشت چون كسى كه از من بهتر بود ( كنايه از ابو بكر ) او را نكشت و در امان حفظ كرد ، پس به خدمت حضرت رسول اللّه برگشتم و گفتم : اى پيغمبر خدا آن مرد در حال سجود بود . حضرت فرمود : بنشين اى عمر تو اهليّت ندارى . برخيز اى على تو كشندهء او هستى اگر يافتى او را ، او را بكش و در اين صورت بين امّت من اختلافى هرگز پديدار نخواهد شد . امير المؤمنين گويد : من شمشير را گرفتم و داخل در مسجد شدم ، او را نديدم ، برگشتم خدمت رسول اللّه و عرض كردم : يا رسول اللّه من او را نديدم فقال لى : يا ابا الحسن انّ امّة موسى افترقت احدى و سبعين فرقة ، فرقة ناجية و الباقون فى النّار ، و انّ امّة عيسى افترقت اثنتين و سبعين فرقة ، فرقة ناجية و الباقون فى النّار ، و انّ امّتى ستفترق على ثلاث و سبعين فرقة ،\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nفرقة ناجية و الباقون فى النّار ، فقلت : يا رسول اللّه و ما النّاجية ؟ فقال : المتمسّك بما انت عليه و اصحابك .\r\n« حضرت رسول فرمودند : اى ابا الحسن امّت موسى به هفتاد و يك گروه جدا جدا شدند ، يك گروه نجات يافتند و بقيّه در آتش رفتند . و امّت عيسى به هفتاد و دو گروه جدا جدا شدند ، يك گروه نجات يافتند و بقيّه در آتش ، و در آينده امّت من به هفتاد و سه گروه جدا جدا و تقسيم شوند ، يك گروه نجات يابند و بقيّه در آتش روند . عرض كردم : اى رسول خدا آن گروه نجات يابنده كدامند ؟ فرمود : آن كسانى كه به رويّه و مرام تو و اصحاب تو تمسّك جويند » . و در آن حال در شأن آن مرد فتنه‌جو اين آيه نازل شد :  ثانِيَ عِطْفِهِ لِيُضِلَّ عَنْ سَبِيلِ اللَّهِ لَهُ فِي الدُّنْيا خِزْيٌ وَ نُذِيقُهُ يَوْمَ الْقِيامَةِ عَذابَ الْحَرِيقِ .  « 1 » ترجمه : « با نخوت و تكبّر اعراض نموده تا مردم را از راه خدا گمراه كند ، از براى او در دنيا ذلّت است و در قيامت از آتش سوزان به او خواهيم چشانيد » .\r\nآن مرد اوّلين كسى بود كه از اهل بدعت و ضلالت بر عليه امير المؤمنين قيام كرد . ابن عبّاس گويد : سوگند به خدا آن مرد را نكشت مگر امير المؤمنين در جنگ صفّين و منظور از خزى در دنيا كشته شدن به خوارى و ذلّت ، و عذاب سوزان در قيامت به واسطهء قتال و نبرد با امير المؤمنين بود . « 2 » بسيارى از بزرگان گفته‌اند كه : آن مرد فتنه‌جو در جنگ نهروان كشته شد و از جملهء خوارج بود و او را ذو الثّدية يا ذو الثّديّة به تصغير گويند . در كتاب « الاصابة » وارد است كه هنگامى كه در آن قضيّه در مقابل پيغمبر ظاهر شد پيغمبر از او پرسيد : تو را به خدا سوگند الآن كه از مقابل ما عبور كردى در دل خود با خود نگفتى كه من از همهء اين جماعتى كه اينجا نشسته‌اند افضل هستم ؟ گفت : چرا . آنگاه گويد : قول قوى ، آن است كه ذو الثّدية همان ذو الخويصر ، حرقوص بن زهير باشد كه در نهروان به دست امير المؤمنين عليه السّلام كشته شد . و حضرت پس از خاتمهء جنگ از\r\n\r\n\r\n","description":"","footnote":"\r\n( 1 ) سورهء حج 22 - آيه 9 .\r\n( 2 ) اين روايت مفصّل را مرحوم مجلسى در « بحار الانوار » ج 8 ص 239 از « كشف اليقين » علّامهء حلّى نقل مىكند .\r\n","page_name":" 51 ","page_number":59},
  {"content":"\r\n\r\nاصحاب خود سؤال كردند كه برويد و جنازهء او را پيدا كنيد ، چون بنابه اخبار رسول - خدا مسلّما كشته شده است . هر چه اصحاب گردش كردند نيافتند . حضرت فرمود : مسلّما كشته شده است ، خوب تجسّس كنيد ، اصحاب پس از تجسّس كافى جنازهء او را در گودالى كه مملوّ از نى بود در ميان نيزار يافتند ، و صدق كلام رسول خدا ظاهر شد ، كه اى على تو قاتل او خواهى بود .\r\nاز جملهء اخبار غيبيّهء حضرت در نهروان آن است كه فرمود : قبل از جنگ از اين جماعت ده نفر نمىماند و از اصحاب ما ده نفر كشته نمىشوند . از نهروانىها فقط نه نفر فرار كردند و جان به سلامت بردند درحالىكه مجموع آنها چهار هزار نفر بود ، و از اصحاب امير المؤمنين عليه السّلام فقط نه نفر كشته شدند . يكى از خوارج عبد الرّحمن بن ملجم مرادى است كه با دو نفر در مكّه هم‌پيمان شد و ارادهء قتل آن حضرت را نمود . از ابن ابى الحديد در « شرح نهج البلاغه » با اسناد متّصل خود نقل است از ابو عبد الرّحمن سلمى قال : قال الحسن بن علىّ عليهما السّلام : خرجت و ابى يصلّى فى المسجد ، فقال لى : يا بنىّ انّى بتّ اللّيلة اوقظ اهلى لانّها ليلة الجمعة صبيحة يوم بدر لسبع عشرة ليلة خلت من شهر رمضان فملكتنى عيناى فشبح لى رسول اللّه ، فقلت : يا رسول اللّه ما ذا لقيت من امّتك من الاود و اللّدد ! فقال : ادع عليهم ، فقلت : اللّهمّ ابدل لى بهم من هو خير لى ، و أبدل لهم بى من هو شرّ لهم منّى . فقال الحسن بن علىّ عليهما السّلام و جاء ابن ابى النّبّاح فآذنه بالصّلاة ، فخرج و خرجت خلفه ، فاعتوره رجلان ، فامّا احدهما فوقعت ضربته فى الطّاق ، و امّا الآخر اثبتها فى الرّأس . « 1 » « حضرت امام حسن مىفرمايد : من از منزل خارج شدم و پدرم در مسجد نماز مىخواند ، پدرم به من گفت : اى نور ديدهء من ! امشب را تا به صبح بيدار بودم و اهل بيت خود را بيدار نگاه داشتم . چون شب جمعه بود ، كه آن جمعه روز بدر بود كه\r\n\r\n\r\n","description":"","footnote":"\r\n( 1 ) « غاية المرام » ص 573 الحديث الثامن . و ابن ابى الحديد در « شرح نهج البلاغه » ج 6 ص 121 ضمن شرح خطبهء 68 آورده است . و عبارت امير المؤمنين عليه السّلام در خطبهء 68 « نهج البلاغه » اين است : ملكتنى عينى و أنا جالس فسنح لى رسول اللّه صلّى اللّه عليه فقلت : يا رسول اللّه ! ما ذا لقيت من امّتك من الأود و اللّدد ! فقال : ادع عليهم ، فقلت : أبدلنى اللّه بهم خيرا منهم و أبدلهم بى شرّا لهم منّى . و ابن ابى الحديد ضمن اين خطبه در شرح خود درج 6 از ص 113 تا ص 126 مفصّلا از علّت شهادت و وقايع و اخبار و وصيّت و مدفن و ساير جهات آن حضرت شرح داده است .\r\n","page_name":" 52 ","page_number":60},
  {"content":"\r\n\r\nهفده روز از ماه رمضان گذشته بود . پس به واسطهء شدّت بىخوابى ، چرت و پينكى مرا گرفت . رسول خدا بر من ظاهر شد ، عرض كردم : اى رسول خدا چه بسيار از امّت تو به من سختى و تعب و دشمنى وارد شده است ! رسول خدا فرمود : آنها را نفرين كن ، عرض كردم : بار پروردگارا به عوض آنها براى من ملاقات خوبان را نصيب من بنما ، و به عوض من بر آنان بدتر از مرا نصيب آنان كن . حضرت امام حسن فرمود : ابن ابى النّبّاح آمد و اذان نماز در داد . حضرت براى نماز خارج شد و من به دنبال او رفتم آن دو مرد يكى پس از ديگرى حربهء خود را حوالهء امير المؤمنين كردند يك حربه بر طاق فرود آمد ، امّا ديگرى بر سر آقا نشست » . در بعضى از روايات وارد است كه اين خواب را امير المؤمنين عليه السّلام براى امام حسن در شب آخر عمر خود بيان كردند ، و سپس بيان كردند كه بعد از دعاى من پيغمبر فرمود : يا على دعايت مستجاب شد ، سه شب ديگر ميهمان مائى . اى حسن دو شب از آن خواب گذشته و امشب شب آخر من است .\r\n\r\n","description":"","footnote":"","page_name":" 53 ","page_number":61},
  {"content":"\r\n . \r\n","description":"","footnote":"","page_name":" 54 ","page_number":62},
  {"content":"\r\n\r\n\r\nدرس سى و چهارم و سى و پنجم تفسير آيه إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ\r\n\r\n","description":"","footnote":"","page_name":" 55 ","page_number":63},
  {"content":"\r\n . \r\n","description":"","footnote":"","page_name":" 56 ","page_number":64},
  {"content":"\r\n\r\nدرس سى و چهارم و سى و پنجم بسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن الى قيام يوم الدّين و لا حول و لا قوّة الّا باللّه العلىّ العظيم .\r\nقال اللّه الحكيم فى كتابه الكريم :\r\n  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ * جَزاؤُهُمْ عِنْدَ رَبِّهِمْ جَنَّاتُ عَدْنٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ لِمَنْ خَشِيَ رَبَّهُ   « 1 » .\r\nترجمه : « به درستى كه افرادى كه ايمان آورده‌اند و كردار شايسته انجام داده‌اند ايشان بهترين خلائق خواهند بود ، پاداش آنان در نزد پروردگارشان باغ‌هائى پر درخت سر به هم آورده از بهشت‌هاى عدن خواهد بود كه در زير آن درختان ، نهرهائى جارى است ، در آن بهشت‌ها به طور جاودان و دوام زيست خواهند نمود ، خدا از آنها راضى و آنان نيز از خدا راضى هستند . اين است مقام و منزلت كسى كه از عظمت پروردگار خود درخشيت افتد ( و بالنّتيجه به طاعت او بپردازد ) » .\r\nاين آيه كريمه دربارهء امير المؤمنين عليه السّلام و شيعيان آن حضرت وارد شده است . رواياتى كه در شأن نزول اين آيه راجع به آن حضرت و شيعيان اوست زياده از حدّ احصاء ، و علماى بزرگ شيعه و سنّى در كتب خود ضبط و در تفاسير خود در ذيل اين آيه مباركه آورده‌اند . در كتاب « غاية المرام » از طريق عامّه يازده حديث و از طريق خاصّه هفت حديث به مضامين مختلفه راجع به شأن نزول اين آيه دربارهءي\r\n\r\n\r\n","description":"","footnote":"\r\n( 1 ) سورهء بيّنه 98 - آيه 7 و 8 .\r\n","page_name":" 57 ","page_number":65},
  {"content":"\r\n\r\nعلىّ بن ابي طالب و شيعيان آن حضرت با سلسله سندهاى متّصل خود روايت نموده است . « 1 » از شيخ طوسى در كتاب « امالى » « 2 » و از صاحب كتاب « اربعين » « 3 » با اسناد خود از جابر بن عبد اللّه انصارى روايت است كه قال : كنّا عند النّبىّ فاقبل علىّ بن ابى طالب ، فقال النّبىّ : قد اتاكم اخى ، ثمّ التفت الى الكعبة فضربها بيده فقال : و الّذى نفسى بيده انّ هذا و شيعته هم الفائزون يوم القيامة ، ثمّ قال : إنّه اوّلكم ايمانا معى ، و اوفاكم بعهد اللّه ، و اقومكم بامر اللّه ، و اعدلكم فى الرّعيّة ، و اقسمكم بالسّويّة ، و اعظمكم عند اللّه مزيّة . قال : و نزلت :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  قال : و كان اصحاب محمّد صلى اللّه عليه و آله و سلّم اذا اقبل علىّ عليه السّلام قالوا : جاء خير البريّة . « 4 » « جابر بن عبد اللّه مىگويد : ما در محضر حضرت رسول اللّه صلى اللّه عليه و آله و سلّم بوديم كه ناگاه علىّ بن ابي طالب عليه السّلام وارد شد ، رسول خدا فرمود : برادر من به سوى شما آمد ، و سپس روى خود را به طرف كعبه متوجّه نموده و با دست خود به كعبه زدند و گفتند : سوگند به آن خدائى كه جان من در يد قدرت اوست حقّا كه اين مرد و شيعيان او فقط رستگارانند و اهل نجات در روز قيامت . و سپس فرمود : اين مرد اوّلين مؤمن به خداست با من ، و وفا كننده‌ترين شماست به پيمان با خدا ، و راسخ‌ترين شماست در امر خدا ، و راستين‌ترين شماست در حكم بين رعيّت ، و مساوى قسمت كننده‌ترين شماست بين آنها ، و عظيم‌ترين شماست در نزد خدا از نظر مقام و منزلت . جابر مىگويد : و اين آيه بر پيغمبر نازل شد :  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  « حقّا كه كسانى كه ايمان آوردند و عمل شايسته\r\n\r\n\r\n","description":"","footnote":"\r\n( 1 ) « غاية المرام » ص 326 تا ص 328 .\r\n( 2 ) « غاية المرام » ص 328 روايت ششم ، و نيز در ص 483 حديث چهاردهم از طريق عامّه ذكر كرده است .\r\n( 3 ) « غاية المرام » ص 329 روايت پنجم .\r\n( 4 ) اين حديث را به عين همين عبارات گنجى شافعى در « كفاية الطالب » باب 62 ص 244 از طبع ثانى نجف آورده است و سپس گويد : محدّث شام ( ابن عساكر ) به طرق مختلفى اين حديث را در « تاريخ » خود آورده است . و ديگر عين اين حديث را طبرى در « تفسير » خود در جزء 30 ص 146 با اسناد خود از ابى - الجارود از محمّد بن على ( ع ) آورده است .\r\n","page_name":" 58 ","page_number":66},
  {"content":"\r\n\r\nانجام دادند ايشانند بهترين مخلوقات عالم » . جابر گويد : پس از آن هر وقت علىّ بن ابي طالب وارد مىشد ، اصحاب رسول خدا مىگفتند : جاء خير البريّة « بهترين اهل عالم آمد » .\r\nو نيز از طريق محمّد بن عبّاس از جعفر بن محمّد حسينى ، مرحوم سيّد بحرانى حديث را به ابو رافع مىرساند ، كه امير المؤمنين عليه السّلام به عين اين حديث با اهل شورائى كه عمر بعد از خود تشكيل داده بود احتجاج نموده گفتند : « شما را به خدا سوگند آيا مىدانيد در آن روزى كه من آمدم به سوى شما و شما با رسول خدا نشسته بوديد فرمود : اينست برادر من ، و بعدا روى خود را به كعبه نموده و گفت : سوگند به اين خانهء بنا شده كه فقط اين مرد و شيعيان او رستگارند در روز قيامت ، و پس از آن روى خود را به شما نمود و فرمود : بدانيد كه اين مرد اوّلين مؤمن است با من ، و راستين‌ترين افراد شماست به امر خدا ، و وفا كننده‌ترين شماست به عهد خدا ، و حاكم‌ترين شماست به حكم خدا ، و عادل‌ترين شماست در بين رعيّت ، و قسمت كننده‌ترين شماست بالسّويّه ، و بزرگترين شماست در نزد خدا از نظر منزلت و مقام . و پس از آن خداوند اين آيه را نازل فرمود :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  در آن حال رسول خدا صداى خود را به تكبير بلند كرد و شما همگى نيز اللّه اكبر گفتيد . اى اهل شورا آيا شما مىدانيد كه مطلب چنين بوده است ؟ همگى گفتند : قسم به خدا آرى مىدانيم » « 1 » .\r\nو اين حديث را بعينه امام خوارزمى ( موفّق بن احمد ) در « مناقب » خود فصل نهم ص 62 و حموينى در « فرائد السّمطين » آورده‌اند . و سيّد بحرانى از طريق عامّه از اعمش از عطيّه از خدرى و همچنين از صاحب كتاب « اربعين » در بيست و هشتمين حديث از چهل حديث آن كتاب ، و نيز از خطيب خوارزمى با سلسله سند متّصل خود از جابر بن عبد اللّه روايت كرده است . « 2 » و سيوطى در تفسير اين آيه شريفه چهار حديث از رسول خدا راجع به علىّ بن ابي طالب و شيعيان او روايت مىكند و قبل از آن گويد : و اخرج ابن مردويه عن\r\n\r\n\r\n","description":"","footnote":"\r\n( 1 ) « غاية المرام » ص 328 حديث چهارم .\r\n( 2 ) « غاية المرام » ص 327 حديث پنجم و دهم و ششم .\r\n","page_name":" 59 ","page_number":67},
  {"content":"\r\n\r\nعائشة قالت : قلت : يا رسول اللّه من اكرم الخلق على اللّه ؟ قال : يا عائشة اما تقرئين :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  ؟ . « 1 » « ابن مردويه از عائشه به سند متّصل روايت كرده كه عائشه مىگويد : به حضرت رسول اللّه عرض كردم : گرامىترين مخلوقات نزد خدا كيست ؟ حضرت فرمود : اى عائشه آيا اين آيه را نخوانده‌اى : آن كسانى كه ايمان آورده‌اند و اعمال حسنه و شايسته بجاى آورده‌اند آنها بهترين خلق عالمند » ؟ ! امّا حديث اوّل - و اخرج ابن عساكر عن جابر بن عبد اللّه قال : كنّا عند النّبىّ صلى اللّه عليه و آله و سلّم فاقبل علىّ فقال النّبىّ صلى اللّه عليه و آله و سلّم : و الّذى نفسى بيده انّ هذا و شيعته هم الفائزون يوم القيامة . و نزلت :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  . فكان اصحاب النّبىّ صلى اللّه عليه و آله و سلّم اذا اقبل علىّ قالوا : جاء خير البريّة « 1 » . اين حديث را كه ابن عساكر كه از معاريف و اعيان علماء عامّه است آورده در متن و عبارت عين همان حديثى است كه ما الآن نقل كرديم از « امالى » شيخ و كتاب « اربعين » و « مناقب » خوارزمى و « فرائد السّمطين » ، و امير المؤمنين عليه السّلام در مجمع شورا بدان استناد كردند .\r\nامّا حديث دوّم - و اخرج ابن عدىّ و ابن عساكر عن ابى سعيد مرفوعا : علىّ خير البريّة . « ابن عدى و ابن عساكر از ابى سعيد خدرى مرفوعا روايت كرده‌اند كه حضرت رسول اللّه فرمودند : علىّ بهترين خلق عالم است » .\r\nامّا حديث سوّم - و اخرج ابن عدىّ عن ابن عبّاس قال : لمّا نزلت :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  قال رسول اللّه صلى اللّه عليه و آله و سلّم لعلىّ : هو انت و شيعتك يوم القيامة راضين مرضيّين « 3 » « ابن عدى از ابن عبّاس روايت مىكند كه چون اين آيه نازل شد حضرت رسول صلى اللّه عليه و آله و سلّم به على فرمودند : خير البريّه تو و شيعيان تو خواهند بود در روز بازپسين ، همگى از خداى خود خشنود و خدا از همهء شما خشنود خواهد بود » .\r\n\r\n\r\n","description":"","footnote":"\r\n( 1 ) تفسير « درّ المنثور » ج 6 ص 379 . و حديث اوّل شمارهء 2 را در « الغدير » ج 2 ص 58 آورده است .\r\n( 3 ) تفسير « الدر المنثور » ج 6 ص 379 .\r\n","page_name":" 60 ","page_number":68},
  {"content":"\r\n\r\nامّا حديث چهارم - و اخرج ابن مردويه عن علىّ قال : قال لى رسول - اللّه صلى اللّه عليه و آله و سلّم : الم تسمع قول اللّه :  « إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ »  ؟ انت و شيعتك ، و موعدى و موعدكم الحوض اذا جئت الامم للحساب تدعون غرّا محجّلين « 1 » . « از امير المؤمنين عليه السّلام روايت است كه رسول خدا صلى اللّه عليه و آله و سلّم به من فرمود : آيا اين آيه را نشنيده‌اى ؟ خير البريه در اين آيه تو هستى و شيعيانت هستند ، و محلّ وعدهء من و وعدهء شما كنار حوض كوثر خواهد بود در وقتى كه من براى حساب مىآيم در برابر امّت‌ها و شما در آن هنگام به نام سفيد رويان و پاكيزگان خوانده مىشويد » ! خوارزمى در « مناقب » فصل هفدهم اين حديث را از امير المؤمنين چنين نقل مىكند كه فرمود : حدّثنى رسول اللّه و انا مسنّده الى ظهرى فقال : اى علىّ الم تسمع قول اللّه « 2 » - الى آخر روايت ، و لكن در ذيلش لفظ جائت الامم للحساب را آورده كما آنكه مرحوم كاشف الغطاء در « اصل الشيعة و اصولها » كه اين روايت را از سيوطى نقل مىكند لفظ « جائت الامم للحساب » را ذكر كرده است . « 3 » و همچنين علّامهء خبير نجم الدين عسگرى در استدراكات كتاب « علىّ و الوصيّة » ص 382 از « تاريخ » ابن عساكر مخطوط نقل كند و گويد : و فيه أيضا ( يعنى در ورقهء نود و ششم از كتاب ) وارد است كه رسول خدا فرمود : انّ عليّا و شيعته هم الفائزون .\r\nو نيز در ص 229 حديث هشتاد و نهم ضمن روايت مفصّلى كه از خوارزمى در « مناقب » نقل مىكند رسول خدا مىفرمايد : قومى يا فاطمة انّ عليّا و شيعته هم الفائزون غدا . « اى فاطمه برخيز به درستى كه فقط على و شيعيان او در فرداى قيامت رستگارانند » .\r\n\r\n\r\n","description":"","footnote":"\r\nباحتمال قوى غلط نسخه است و صحيح آن اذا جيئت بالامم للحساب است و بنابراين ترجمهء آن چنين خواهد بود : وقتى كه امّت‌ها براى حساب آورده شوند ، و بلكه جاءت الامم بيشتر محتمل است .\r\n( 1 ) تفسير « الدر المنثور » ج 6 ص 379 . و در « الغدير » ج 2 ص 58 ذكر كرده و به لفظ جاءت الامم آورده است .\r\n( 2 ) « مناقب » خوارزمى ص 187 .\r\n( 3 ) « اصل الشيعة و اصولها » ص 110 . و نيز عين اين حديث را طبرى در تفسير خود جزء 30 ص 178 از طريق حافظ ابن مردويه از يزيد بن شراحيل انصارى آورده .\r\n","page_name":" 61 ","page_number":69},
  {"content":"\r\n\r\nو نيز در ص 387 از ورقهء هشتاد و ششم « تاريخ » ابن عساكر مخطوط روايتى نقل مىكند كه ابوالقاسم سمرقندى نقل مىكند از محمّد بن على قال : سألت امّ سلمة زوج النّبىّ صلى اللّه عليه و آله و سلّم عن علىّ فقالت : سمعت النّبىّ صلى اللّه عليه و آله و سلّم يقول : انّ عليّا و شيعته هم الفائزون يوم القيامة . محمّد بن على مىگويد : « از زوجهء رسول خدا امّ سلمه دربارهء على بن ابي طالب سؤال كردم . در جواب گفت : از رسول خدا شنيدم كه مىفرمود : حقّا كه فقط على و شيعيان او در روز قيامت رستگارانند » .\r\nو نيز در ص 387 از ورقهء هشتاد و پنجم « تاريخ » ابن عساكر از ابو العلاء صاعد بن ابى الفضل بن ابى عثمان المالقى روايت مىكند كه قال : قال رسول اللّه صلى اللّه عليه و آله و سلّم : يا علىّ اذا كان يوم القيامة خرج قوم من قبورهم لباسهم النّور على نجائب من نور ، ازمّتها يواقيت حمر تزفّهم الملائكة الى المحشر ، فقال علىّ : تبارك اللّه ما اكرم هؤلاء على اللّه ! قال رسول اللّه صلى اللّه عليه و آله و سلّم : يا علىّ هم اهل ولايتك و شيعتك و محبّوك يحبّونك بحبّى و يحبّونى بحبّ اللّه ، هم الفائزون يوم القيامة » . صاعد بن ابى الفضل ماليقى گويد كه : « رسول خدا صلى اللّه عليه و آله و سلّم به امير المؤمنين عليه السّلام فرمودند : اى على در روز قيامت جماعتى از قبرهاى خود به محشر مىآيند ، لباس‌هاى آنها از نور است ، و بر اسبهائى از نور سوارند ، لگامهاى آن اسبان از ياقوت سرخ است ، و ملائكهء رحمت اطراف آنها را احاطه مىكنند تا وارد محشر مىشوند . امير المؤمنين عرض مىكند : تبارك اللّه چقدر آنها در نزد خدا گرامى هستند ! رسول خدا صلى اللّه عليه و آله و سلّم فرمودند : اى على آن جماعت شيعيان تو و اهل ولايت تو هستند ، و دوستان تو هستند كه تو را به دوستى من دوست دارند و مرا به دوستى خدا دوست دارند ، فقط در روز قيامت ايشان رستگارانند » .\r\nو همچنين حموينى در « فرائد السّمطين » و سيّد بحرانى از موفّق بن احمد خوارزمى با اسناد متّصل خود از طريق عامّه از رسول خدا صلى اللّه عليه و آله و سلّم روايت كرده‌اند كه انّه قال : يا علىّ انّ اللّه قد غفر لك و لاهلك و لشيعتك و محبّى شيعتك و محبّى محبّى شيعتك ، فابشر فانّك الانزع البطين ، منزوع من الشّرك ، بطين من العلم « 1 » .\r\n\r\n\r\n","description":"","footnote":"\r\n( 1 ) « غاية المرام » ص 483 و ص 484 حديث پانزدهم . و در « غاية المرام » ص 19 در حديث بيست و يكم و بيست و دوّم دو روايت از رسول خدا از طريق عامّه راجع به درجات و مقامات شيعيان امير المؤمنين عليه السّلام در قيامت روايت كرده است .\r\n","page_name":" 62 ","page_number":70},
  {"content":"\r\n\r\n« حضرت رسول اكرم فرمودند : اى على خداوند تو را آمرزيد و اهل بيت تو را آمرزيد و شيعيان تو و دوستان شيعيان تو و دوستان دوستان شيعيان تو همه را آمرزيد ، بشارت باد تو را كه انزع و بطين هستى ، يعنى از شرك خالى و از علم سرشار » .\r\nو شيخ سليمان قندوزى از ديلمى از رسول خدا روايت كرده است كه فرمود : شيعة علىّ هم الفائزون « 1 » . و نيز از ديلمى روايت كند كه رسول خدا فرمود : يا علىّ انت و شيعتك تردون علىّ الحوض وردا . « 2 » « اى على تو و شيعيانت در كنار حوض كوثر بر من وارد خواهيد شد » .\r\nو همچنين خوارزمى در « مناقب » فصل نوزدهم ص 228 با اسناد خود از انس بن مالك از رسول خدا صلى اللّه عليه و آله و سلّم روايت مىكند كه فرمود : اذا كان يوم القيامة ينادون علىّ بن ابي طالب بسبعة اسماء : يا صدّيق ، يا دالّ ، يا عابد ، يا هادى ، يا مهدىّ ، يا فتى ، يا علىّ ، مرّ انت و شيعتك الى الجنّة به غير حساب . « رسول خدا فرمود : در روز قيامت علىّ بن ابي طالب را به هفت اسم صدا كنند و گويند : اى صادق راستين ، اى راهنماى به سوى خدا ، اى عبادت كنندهء پروردگار ، اى راهبر و هدايت كننده به سوى حقّ ، اى تربيت يافته به دست حقّ ، اى جوانمرد پاكدل ، اى بلند مرتبه ، تو و شيعيانت همگى به سوى بهشت بدون حساب رهسپار گرديد » .\r\nو نيز در همين فصل خوارزمى از ناصر للحقّ با سند خود از رسول اللّه روايت كرده است كه قال : يدخل الجنّة من امّتى سبعون الفا به غير حساب ، فقال علىّ : من هم يا رسول اللّه ؟ فقال : هم شيعتك يا علىّ و انت امامهم « 3 » . « رسول خدا گويد : روز قيامت از امّت من هفتاد هزار نفر بدون حساب داخل در بهشت مىشوند . امير المؤمنين عرض كردند : آنها چه كسانى هستند اى رسول خدا ؟ فرمود : اى على شيعيان تو هستند و تو امام آنها هستى » .\r\nو روايت كند حافظ ابى بكر احمد بن على الخطيب البغدادى با سند متّصل خود از شعبى از امير المؤمنين عليه السّلام كه قال : قال رسول اللّه صلى اللّه عليه و آله و سلّم : انت و شيعتك\r\n\r\n\r\n","description":"","footnote":"\r\n( 1 ) « ينابيع المودّة » ط اسلامبول ص 180 .\r\n( 2 ) « ينابيع المودّة » ص 181 .\r\n( 3 ) اين حديث را در « غاية المرام » ص 32 از انس روايت مىكند .\r\n","page_name":" 63 ","page_number":71},
  {"content":"\r\n\r\nفى الجنّة . « 1 » « رسول خدا فرمود : اى على تو و شيعيان تو در بهشت خواهيد بود » .\r\nو علّامهء امينى رواياتى را در باب شيعيان حضرت امير المؤمنين عليه السّلام نقل نموده است : از « مروج الذهب » ج 2 ص 51 قوله صلى اللّه عليه و آله و سلّم : اذا كان يوم القيامة دعى النّاس بأسمائهم و اسماء امّهاتهم الّا هذا ( يعنى عليّا ) و شيعته فانّهم يدعون باسمائهم و اسماء آبائهم لصحّة ولادتهم . « رسول خدا فرمودند : چون قيامت برپا گردد تمام مردم با اسمهاى خودشان و اسمهاى مادرانشان خوانده مىشوند ، مگر اين ( مقصود امير المؤمنين است ) و شيعيان او ، آنها به اسم خودشان و اسمهاى پدرانشان خوانده مىشوند به جهت پاكى و صحّت ولادت آنها » .\r\nو از « نهايهء » ابن اثير ج 3 ص 276 قوله صلى اللّه عليه و آله و سلّم : انّك ستقدم على اللّه انت و شيعتك راضين مرضيّين . « حقّا اى على كه تو و شيعيانت بر خدا وارد خواهيد شد درحالىكه همهء شما از خدا خشنود و خدا نيز از همهء شما خرسند خواهد بود » .\r\nو از « الصواعق المحرقة » ص 96 و ص 139 و ص 140 قوله صلى اللّه عليه و آله و سلّم لعلى : يا علىّ انّ اللّه قد غفر لك و لذرّيّتك و لولدك و لاهلك و شيعتك و لمحبّى شيعتك . « اى على خداوند تو را و ذرّيّهء تو را و فرزندان تو را و اهل بيت تو را و شيعيان تو را و دوستان شيعيان تو را آمرزيد » .\r\nو از « مجمع الزّوائد » ج 9 ص 131 و « كفاية الطالب » ص 135 قوله صلى اللّه عليه و آله و سلّم : انت اوّل داخل الجنّة من امّتى ، و انّ شيعتك على منابر من نور مسرورون مبيضّة وجوههم حولى ، أشفع لهم فيكونون غدا فى الجنّة جيرانى . « رسول خدا به امير المؤمنين عليه السّلام فرمودند : تو اوّلين كسى هستى كه از امّت من داخل بهشت خواهى شد ، و شيعيان تو همگى بر منبرهائى از نور بالا خواهند رفت ، همگى خرسند و خشنود با صورتهاى سفيد و چهره‌هاى درخشان اطراف من‌اند ، من شفيع آنها خواهم شد ، و همهء آنها در فرداى قيامت همسايگان من خواهند بود » .\r\nو از حاكم در « مستدرك » ج 3 ص 160 و از ابن عساكر در « تاريخ » خود ج 4 ص 318 و از محبّ الدين طبرى در كتاب خود « الرياض النّضرة » ج 2 ص 253 و از ابن صبّاغ مالكى در « الفصول المهمّة » ص 11 و از صفورى در « نزهة المجالس »\r\n\r\n\r\n","description":"","footnote":"\r\n( 1 ) « تاريخ بغداد » ج 12 ص 289 .\r\n","page_name":" 64 ","page_number":72},
  {"content":"\r\n\r\nج 2 ص 222 قوله صلى اللّه عليه و آله و سلّم : انا الشّجرة ، و فاطمة فرعها ، و علىّ لقاحها ، و الحسن و الحسين ثمرتها ، و شيعتنا ورقها ، و اصل الشّجرة فى جنّة عدن و سائر ذلك فى سائر الجنّة .\r\n« رسول خدا فرمود : من درخت ( توحيد ) هستم ، و فاطمه شاخهء اوست ، و على پيوند او ، و حسن و حسين ميوهء او ، و شيعيان ما برگهاى او ، و اصل و ريشهء اين درخت در بهشت عدن و ساير اجزاء درخت در ساير بهشت‌هاست » .\r\nو از طبرانى از ابو رافع و ابن عساكر در « تاريخ » خود ج 4 ص 38 از امير المؤمنين عليه السّلام و از « الصواعق المحرقة » ص 96 و « تذكرهء » سبط ابن جوزى ص 31 و « مجمع الزوائد » ج 9 ص 131 و « كنوز الحقائق » مناوى در حاشيهء « جامع صغير » ج 2 ص 16 قوله صلى اللّه عليه و آله و سلّم : يا علىّ انّ اوّل أربعة يدخلون الجنّة انا و انت و الحسن و الحسين ، و ذرارينا خلف ظهورنا ، و ازواجنا خلف ذرارينا و شيعتنا عن ايماننا و عن شمائلنا . « رسول خدا فرمود : اى على اوّلين نفر از چهار نفرى كه داخل در بهشت مىشوند من هستم و ديگر تو هستى و حسن و حسين‌اند ، و اولاد ما عقب سرما ، و زنهاى ما « 1 » در پشت سر اولاد ما ، و شيعيان ما در طرف راست و چپ ما » .\r\nو از هيثمى در « مجمع الزوائد » ج 9 ص 172 قوله صلى اللّه عليه و آله و سلّم فى خطبة له : ايّها النّاس من ابغضنا اهل البيت حشره اللّه يوم القيامة يهوديّا . فقال جابر بن عبد اللّه : يا رسول اللّه و ان صام و ان صلّى ؟ قال : و ان صام و ان صلّى و زعم انّه مسلم ، احتجز بذلك من سفك دمه و ان يؤدّى الجزية عن يدوهم صاغرون . « رسول خدا در خطبه‌اى فرمودند : اى گروه مردم كسى كه ما اهل بيت را مبغوض دارد خداوند در روز قيامت او را يهودى محشور مىكند . جابر بن عبد اللّه مىگويد : اى رسول خدا و اگر چه نمازگزار و روزه‌گير باشد ؟ حضرت فرمود : و اگر چه نمازگزار و روزه‌گير باشد و به گمان خود مسلمان باشد ، چنين مردى در واقع مسلمان نيست و اسلام خود را وسيلهء صيانت خون خود و وسيلهء فرار از جزيه دادن از روى ذلّت قرار داده است » . و از خطيب\r\n\r\n\r\n","description":"","footnote":"\r\n( 1 ) مراد از زنها زنهاى صالحه‌اند مانند حضرت خديجه و امّ سلمه و زينت دختر جحش و حضرت فاطمه همسر امير المؤمنين ، نه مانند عائشه كه بر عليه امام زمان خود قيام كرد و صحنهء خونين جمل را به راه انداخت ، و نه مانند حفصه كه پيوسته معين و يار عائشه بود ، و نه مانند جعده كه حضرت امام حسن را مسموم كرد .\r\n","page_name":" 65 ","page_number":73},
  {"content":"\r\n\r\nبغدادى در « تاريخ بغداد » ج 2 ص 146 قوله صلى اللّه عليه و آله و سلّم : شفاعتى لامّتى من احبّ اهل بيتى و هم شيعتى « 1 » .\r\nخوارزمى در « مناقب » فصل سيزدهم با سند متّصل خود فرمايش رسول خدا را در خيبر راجع به امير المؤمنين ذكر مىكند تا مىرسد به اين جمله كه آن حضرت فرمود : و إنّك أوّل داخل يدخل الجنّة من امّتى و شيعتك على منابر من نور رواء مرويّين « 2 » مبيضّة وجوههم حولى ، اشفع لهم فيكونون غدا فى الجنّة جيرانى . « 3 » رسول خدا به امير المؤمنين عليه السّلام فرمود : « اى على از امّت من فرداى قيامت اوّلين كسى كه داخل بهشت شود تو هستى ، و شيعيان تو جملگى بر منبرهائى از نور بالا روند و با چهره‌هاى تابناك و سيماى درخشان ، اطراف من گرد آيند . من دربارهء آنها شفاعت كنم ، و آنها فردا همسايگان من خواهند بود » .\r\nو نيز سيّد بحرانى راجع به فضيلت دوستان على و شيعيان و مواليان او و مواليان ائمّه عليهم السّلام از طريق عامّه نود و پنج حديث و از طريق خاصّه چهل و هشت حديث ذكر كرده است . « 4 » و در تفسير آيه مباركهء :  لا يَسْتَوِي أَصْحابُ النَّارِ وَ أَصْحابُ الْجَنَّةِ أَصْحابُ الْجَنَّةِ هُمُ الْفائِزُونَ .  « 5 » از طريق خوارزمى موفّق بن احمد از جابر بن عبد اللّه روايتى نقل كرده است . قال : كنّا عند النّبىّ فاقبل علىّ بن ابي طالب - رضى اللّه عنه - فقال رسول اللّه صلى اللّه عليه و آله و سلّم : و الّذى نفسى بيده انّ هذا و شيعته هم الفائزون يوم القيامة « 6 » . و از طريق خاصّه چهار حديث ذكر مىكند كه مراد از فائزون در اين آيه شريفه على و اصحاب على عليه السّلام هستند « 6 » .\r\nالبته معلوم است كه اين آيه از باب جرى و تطبيق ، بر آن حضرت و شيعيان او منطبق است نه آن كه شأن نزول آن چنين باشد . و منافات ندارد كه جابر بن\r\n\r\n\r\n","description":"","footnote":"\r\n( 1 ) « الغدير » ج 3 ص 78 و ص 79 .\r\n( 2 ) رواء جمع ريّان است يعنى سيراب ، و برگهاى سبز درخت را كه بسيار سبز و باطراوت‌اند ريّان گويند ، و شخص سر حال و فربه را ريّان گويند ، و شخص بشّاش و خوش چهره را ريّان گويند . مرويّين از مادّهء روى يروى است يعنى سيراب شد ، مرويّين اسم مفعول و جمع است يعنى سيراب‌شدگان .\r\n( 3 ) « مناقب » خوارزمى ص 75 .\r\n( 4 ) « غاية المرام » ص 578 تا ص 588 .\r\n( 5 ) سورهء حشر 59 - آيه 20 .\r\n( 6 ) « غاية المرام » ص 328 .\r\n","page_name":" 66 ","page_number":74},
  {"content":"\r\n\r\nعبد اللّه يك مرتبه اين حديث را از رسول خدا ضمن شأن نزول آيه وارده در سورهء بيّنه ، و مرتبهء ديگر ضمن بيان تطبيق اين آيه وارده در سورهء حشر از آن حضرت نقل نموده باشد .\r\nو ابن اثير در مادّهء « قمح » گفته است : و فى حديث علىّ قال له النّبىّ صلى اللّه عليه و آله و سلّم : « ستقدم على اللّه انت و شيعتك راضين مرضيّين ، و يقدم عليه عدوّك غضابا مقمحين . ثمّ جمع يده الى عنقه يريهم كيف الاقماح » . الاقماح رفع الرأس و غضّ البصر ، يقال : اقمحه الغلّ اذا ترك رأسه مرفوعا من ضيقه . « 1 » مىگويد : « رسول خدا به امير المؤمنين گفتند : به زودى تو و شيعيان تو بر خدا وارد خواهيد شد در حالى كه همه از خدا خرسند و خدا از همهء شما خرسند خواهد بود ، و دشمنان تو بر خدا وارد خواهند شد جملگى مورد غضب خدا واقع و از شدّت نگرانى با چشم‌هاى بسته سر به هوا و مقمح خواهند بود . آنگاه رسول خدا براى آنكه معنى مقمح را كه سر به هوا از شدّت اضطراب بودن است بفهماند ، دستهاى خود را به گردن برده و سر خود را به بالا برده نشان دادند كه اقماح چگونه است . ( ابن اثير گويد : ) اقماح سر را بلند نگاه داشتن در حال فروبستگى چشم است . اگر بگويند كه او را غلّ اقماح نمود يعنى غلّ بر گردن او به طورى فشار آورد كه سر او را به هوا نگاه داشته و از پائين آوردن مانع شد .\r\nو ديگر آن كه زمخشرى در كتاب « ربيع الابرار » گفته است : يروى عن رسول اللّه انّه قال : يا علىّ اذا كان يوم القيامة اخذت بحجزة اللّه تعالى و اخذت انت بحجزتى و اخذ ولدك بحجزتك و اخذ شيعة ولدك بحجزهم فترى اين يؤمر بنا . « 2 » « از رسول خدا صلى اللّه عليه و آله و سلّم روايت است كه فرمود : اى على زمانى كه قيامت برپا شود من دست به كمربند رحمت خدا مىزنم و تو دست به كمربند و دامان من ، و فرزندان تو دست به دامان تو ، و شيعيان فرزندان تو دست به دامان فرزندان تو . پس خواهى ديد چگونه خدا ما را امر به بهشت خواهد نمود » .\r\n\r\nدر پيروى شيعيان على از رسول خدا\r\nبارى تمام اين احاديث و رواياتى كه ذكر شد همه و همه در منقبت شيعيان امير المؤمنين عليه السّلام از رسول خدا\r\n\r\n\r\n","description":"","footnote":"\r\n( 1 ) « نهايهء » ابن اثير ج 4 ص 106 .\r\n( 2 ) « اصل الشيعة و اصولها » ص 111 .\r\n","page_name":" 67 ","page_number":75},
  {"content":"\r\n\r\n\r\nدر پيروى شيعيان على از رسول خدا\r\nروايت شده است كه بزرگان از ائمّهء سنّت و جماعت آنها را در كتابهاى خود كه در تفسير و حديث و سيره و تاريخ و تراجم و غيرها نوشته‌اند ثبت و ضبط نموده‌اند و علماى شيعه نيز بسيارى از آنها را در كتابهاى خود آورده‌اند . ليكن چون منظور ما اثبات تشيّع اصحاب بزرگ رسول - خدا و مناقب شيعيان علىّ بن ابي طالب به اعتراف سنّى مذهبان بود ، لذا غالبا از كتب خود آنها نقل كرديم . از اين روايات استفاده مىشود كه در زمان خود حضرت رسول ، امير المؤمنين عليه السّلام شيعيانى داشتند كه در روش و سلوك به آن حضرت تأسّى مىجستند ، در عبادت و صدق و استقامت و جهاد و ايثار و فداكارى در راه اسلام و عشق و جذبهء به سوى مقام لقاء خدا و زهد و نسك و اطاعت و تسليم مطلق در برابر آيات قرآن و اوامر و نواهى رسول خدا و عدم اعتراض و ترديد در كارها و سخنان رسول - خدا و ساير افعال حسنه و شيم پسنديده . و آنها در دنبال رويّهء امير المؤمنين عليه السّلام از حضرت رسول اكرم صلى اللّه عليه و آله و سلّم از آن حضرت پيروى مىكردند ، به خلاف بعضى از افراد ديگر كه آنها تسليم محض نبودند و گاه و بيگاه بر آن حضرت خورده مىگرفتند ، و احيانا اوامرى تند و خشن نيز مىنمودند ، و در نبوّت آن حضرت در مواقع خطر شكّ و ترديد مىكردند ، و آيات قرآن را طبق سليقهء خود تفسير و تأويل نموده و كلام رسول - خدا را مانند سخنان عادى قابل صحّت و فساد مىدانستند ، و چه بسا در بسيارى از امور نظريّهء شخصى خود را پرارج‌تر و عالىتر از رأى رسول خدا تصوّر مىكردند ، و چه بسا بر رأى خود ثابت و براى اجراى آن در مقابل رأى رسول خدا پافشارى و سماجت مىنمودند ، و پيغمبر را اذيّت و آزار مىنمودند ، و در كارهاى شخصى آن حضرت بدون اذن آن حضرت مداخله مىكردند ، و صريحا در بسيارى از مواقع حسّاس بر خلاف امر آن حضرت رفتار مىكردند ، و از شرايط ادب خارج مىشدند ، در محضر آن حضرت با هم دعوا نموده ، و گاهى اوقات با خود حضرت مجادله و مخاصمه مىنمودند ، و مىخواستند با منطق خود او را محكوم كنند .\r\nدر حضور آن حضرت صدا بلند كرده فرياد مىزدند و در عين حال با بسيارى از افراد عامى و طبقهء متوسّط ربط و ارتباط داشته و آنها را به تبعيّت از خود وا مىداشتند ، و هر وقت از رسول خدا سخنى راجع به فضيلت اهل بيت و امير المؤمنين عليهم السّلام مىشنيدند خشمگين شده گره در ابرو مىكردند ، و مناقب\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nرسول خدا را دربارهء آنها و دربارهء شيعيان آنها حمل بر حميّت قومى و رابطهء خويشاوندى مىنمودند ، و ناشى از احساسات مادّى و عواطف ظاهرى و احيانا سودجوئى مىدانستند ، بالأخصّ آنكه مىديدند امير المؤمنين عليه السّلام در هيچ لحظه از رسول خدا جدا نمىشود ، و در مشكلات و شدائد ، در ابتلائات و سختىهاى مادّى و جنگها يگانه يار و حامى فداكار رسول خداست ، و رسول خدا او را برادر و وزير و وصىّ و خليفه و ولىّ و سرپرست و صاحب اختيار همهء مسلمانان معرّفى فرموده ، و آيات قرآنيّه مرتّبا دربارهء او نازل مىشود و پيامبر براى مردم بيان مىفرمايد كما آنكه در روايت از رسول اكرم آمده است كه فرمود : ما من آية نزلت فى القرآن فيها يا ايّها الّذين آمنوا الّا و علىّ رأسها و اميرها . « 1 » « هيچ آيه‌اى در قرآن نازل نشده است كه در آن يا ايّها الّذين آمنوا باشد مگر آنكه علىّ بن ابي طالب رأس آيه و امير آن آيه است » .\r\nو حضرت رسول اللّه در تمام مدّت نبوّت خود از مقامات معنوى و درجات روحى و نتائج اخروى آن حضرت بيان مىفرمودند . اين بود كه حقد و حسادت در سينهء افرادى كه نمىتوانستند ببينند بالا مىكشيد ، و بالنتيجه داعى خودپرستى و شخصيّت طلبى آنها را وا مىداشت كه از امير المؤمنين دورى كنند و به او با نظر كوچكى بنگرند .\r\n\r\nنامگذارى شيعه بر پيروان على توسط خود رسول اللّه بوده است\r\nولى بسيارى از اصحاب رسول خدا كه مطيع و منقاد فرمايشات آن حضرت بودند و در كلام آن حضرت ايراد و نظرى نداشتند ، و روح استقلال و بلند منشى و استكبار نيز در آنان كم بود يا نبود ، طبعا آن فداكارىهاى امير المؤمنين و عبادت‌هاى او را كه مىديدند كه نقطهء معلوم و مشهود انسانيّت است ، از طرفى و آن تمجيد و تعريفى كه رسول خدا از او مىنمودند از طرف ديگر ، آنها را به امير المؤمنين و محبّت آن حضرت نزديك مىنمود و در معاشرت و رفت و آمد و ساير مشكلات تشريك مساعى مىنمودند ، كم كم موجب آن مىشد كه صفات امير المؤمنين عليه السّلام در آنها ظاهر شود ، آنها نيز متوغّل در عبادت و جهاد و ايثار و انفاق و صدق و محبّت و شور و شوق لقاء خدا و مروّت و ساير صفات پسنديده مىشدند ، و\r\n\r\n\r\n","description":"","footnote":"\r\n( 1 ) « حلية الأولياء » ج 1 ص 64 ، و « ذخائر العقبى » ص 89 از احمد حنبل در « مناقب » آورده است .\r\n","page_name":" 69 ","page_number":77},
  {"content":"\r\n\r\nچون وصايت و خلافت آن حضرت را از جانب رسول خدا پذيرفتند لذا در همان زمان به شيعيان يعنى پيروان على معروف شدند ، و اوّل كسى كه اين لقب را به آنها داد وجود مبارك خود حضرت رسول اكرم صلى اللّه عليه و آله و سلّم بود كه در احاديثى كه روايت نموديم مشهود و معلوم شد ، و در پاورقى صفحه 5 از كتاب « شيعه و اسلام » علّامهء طباطبائى از صفحهء 188 جلد اوّل كتاب « حاضر العالم الاسلامى » نقل كرده است كه اوّلين اسمى كه در زمان رسول خدا پيدا شد شيعه بود كه سلمان و ابو ذر و مقداد و عمّار به اين اسم مشهور شدند . و البتّه شيعيان امير المؤمنين همان مسلمانان واقعى هستند زيرا كه تشيّع يعنى اطاعت محض از خدا ، و همان معنى اسلام است و اسلام حقيقى همان تشيّع است و همان‌طورى كه در آيه انذار و حديث عشيره مفصّلا در درسهاى گذشته بحث نموديم ، در اوّلين روزى كه رسول خدا نبوّت خود را به بنى عبد المطّلب كه چهل نفر بوده و به دعوت رسول اللّه گرد آمده بودند تبليغ نمود ، فرمود : ايّكم يوازرنى على ان يكون اخى و وصيّى و خليفتى فيكم « كدام يك از شما مرا در امر نبوّت كمك مىكند تا آنكه برادر من و وصىّ من و جانشين من در ميان شما بوده باشد ؟ » هيچكس پاسخ نداد ، و علىّ بن ابي طالب برخاست و عرض كرد : انا يا رسول اللّه ، من يار و معين تو خواهم بود اى رسول خدا ، حضرت با او بيعت نمود و دست خود را به يك ديگر دادند و سپس فرمود : « انّ هذا اخى و وصيّى و خليفتى فيكم فاسمعوا له و اطيعوا » « 1 » . « به درستى كه اين ( على ) برادر من و وصىّ من و جانشين من در ميان شما خواهد بود ، پس گوش به فرمان او داريد و از او اطاعت كنيد » .\r\nبنابر آنچه گفته شد تشيّع يك فرقهء خاصّ جدا از اسلام نيست ، بلكه شيعيان يك جماعتى هستند كه تمام اعمال و عقائد و اخلاق و روحيّات خود را بر اساس تعليمات اسلام قرار داده و از دستورات پيغمبر هيچ تجاوز نمىكنند . امر او را امر خدا مىدانند ، و چون طبق آيه  أَطِيعُوا اللَّهَ وَ أَطِيعُوا الرَّسُولَ  « 2 » و آيه  وَ ما آتاكُمُ الرَّسُولُ فَخُذُوهُ /  « 3 » ، مطيع قرآن هستند مطيع رسول خدا هم هستند ، و رسول خدا نبوّت خود را با\r\n\r\n\r\n","description":"","footnote":"\r\n( 1 ) « تاريخ طبرى » ج 2 ص 62 و ص 63 .\r\n( 2 ) سورهء محمّد ( ص ) 47 - آيه 33 .\r\n( 3 ) سورهء حشر 59 - آيه 7 .\r\n","page_name":" 70 ","page_number":78},
  {"content":"\r\n\r\nوصايت و خلافت علىّ بن ابي طالب در يك روز توأما اعلام فرمود . اين است حقيقت مطلب ، بنابراين چقدر سخيف و بىخردانه است كلام كسى كه بگويد : اصل تشيّع از زمان سلاطين صفويّه بوده ، يا از زمان آل بويه ، يا از هنگام انتقال خلافت از بنى اميّه به بنى عبّاس ، يا از زمان خوارج كه اصحاب امير المؤمنين عليه السّلام در مقابل آنها قرار گرفتند ، يا از زمان كشته شدن عثمان كه طرفداران او را شيعهء عثمان و طرفداران خلافت آن حضرت را شيعهء على ناميدند . اين گفتارها همه از درجهء اعتبار ساقط و در نزد بزرگان و علماء صاحب خبره بلكه در نزد كسى كه فىالجمله اطّلاعى به تاريخ و سيره و احاديث داشته باشد موهون و بىارج است .\r\nاز عبد اللّه عنان محامى در تاريخ « الجمعيّات السرّيّه و الحركات الهدّامة » ص 26 نقل شده است كه گويد : از براى علىّ بن ابي طالب جماعت و حزبى بوده‌اند و قائل به خلافت او پس از رسول اكرم بدون فاصله بوده ، و اين جماعت او و فرزندان او را سزاوارترين مردم براى خلافت مىدانستند . تا آنكه گويد : بسيار اشتباه است كه گفته شود به دو پيدايش شيعه هنگام جدا شدن خوارج از صفّ اصحاب على بوده است ، و آن جماعتى كه باقى ماندند آنها را شيعه ناميدند به جهت باقى ماندن آنها در طرف ياران و حمايت كنندگان على . گويد : اين حرف خطا و غلط است ، چون همانطور كه گفته شد اوّل پيدايش شيعه بعد از رحلت پيغمبر بلافاصله بوده كه خلافت را حقّ على مىدانستند .\r\nو ابن خلدون در « تاريخ » خود ج 3 ص 171 گويد : در قصّهء شوراى بعد از عمر ، بسيارى از صحابهء رسول خدا اظهار تشيّع علىّ بن ابي طالب را مىنمودند و چنين معتقد بودند كه فقط و فقط او استحقاق خلافت را دارد نه غير او ، و چون در شورا خلافت به غير او سپرده شد آن صحابه تأسّف خوردند و آه و آوخ كردند ، مثل زبير و عمّار بن ياسر و مقداد بن اسود و غير آنها ، لكن چون در دين راسخ و استوار بودند و نمىخواستند الفت اسلامى از بين برود ، لذا از آه و آوخ گفتن و اسف خوردن تجاوز نكردند « 1 » .\r\n\r\n\r\n","description":"","footnote":"\r\n( 1 ) كتاب « شيعه و اسلام » سبط الشيخ پاورقى ص 54 .\r\n","page_name":" 71 ","page_number":79},
  {"content":"\r\n\r\n\r\nاسامى گروهى از شيعيان امير المؤمنين از صحابه و تابعين\r\nمرحوم كاشف الغطاء گويد : در زمان حضرت رسول اعيان اصحاب آن حضرت و ابرار و اخيار آنها شيعه بودند مانند : سلمان محمّدى - يا فارسى - و ابى ذر غفارى و مقداد و عمّار و خزيمة ذى الشّهادتين و ابن التّيّهان و حذيفة اليمان و زبير و فضل بن عبّاس و برادر او عالم امّت عبد اللّه بن عبّاس و هاشم بن عتبة المرقال و ابو ايّوب انصارى و ابان و خالد دو پسر سعيد العاص كه از بنى اميّه بودند و سيّد القراء أبىّ بن كعب و انس بن حارث كه كلام رسول خدا را شنيد كه فرمود : انّ ابنى الحسين يقتل فى ارض يقال لها كربلا فمن شهد ذلك منكم فلينصره . « فرزندم حسين را در زمينى كه نامش كربلاست مىكشند پس هر كدام از شما كه در آن زمان بود او را يارى كند » . انس در كربلا حاضر شد و با امام حسين عليه السّلام شهيد شد . و در كتاب « اصابه » و « استيعاب » كه از موثّق‌ترين مؤلّفات علماى تسنّن است در ترجمهء اصحاب رسول خدا بسيارى از آنها را از شيعيان علىّ بن ابى طالب مىدانند .\r\nاگر من بخواهم بشمارم تعداد اصحاب را و اثبات تشيّع آنها را بنمايم از كتب سنّىها احتياج به تأليف كتاب ضخيمى دارد و زحمت اين مشكل را از دوش ما بعضى از علماى شيعه برداشته‌اند . سيد عليخان صاحب كتاب « سلافة العصر » در اين موضوع كتابى دارد بنام « الدرجات الرفيعة فى طبقات الشيعة » ، و ديگر از كتابهاى جليله در اين موضوع « طراز اللّغة » است كه بهترين كتابى است كه در لغت نوشته شده . با آنكه در طبقات از مشاهير صحابهء شيعى بنى هاشم را مانند حمزه و جعفر و عقيل اسم نبرده و غير بنى هاشم را ذكر كرده است ، و لكن غير از آنچه ما شمرديم بعضى ديگر را مىشمارد مانند عثمان بن حنيف و سهل بن حنيف و ابو سعيد خدرى و قيس بن سعد بن عبادة رئيس انصار و بريده و براء بن مالك و خبّاب بن ارتّ و رفاعة بن مالك انصارى و ابى الطّفيل عامر بن واثلة و هند بن ابى هالة و جعدة بن هبيرة المخزومى و مادرش امّ هانى دختر ابو طالب و بلال بن رباح مؤذّن رسول اللّه اينها بسيار يا اكثر افرادى هستند كه آنها را در كتاب « طبقات » از شيعيان امير المؤمنين مىشمرد ، و لكن چنين به خاطر دارم كه آنچه را من از كتب تراجم اصحاب مانند « اسد الغابة »\r\n\r\n","description":"","footnote":"","page_name":" 72 ","page_number":80},
  {"content":"\r\n\r\nو « اصابة » و « استيعاب » از صحابهء شيعه جمع‌آورى كرده‌ام بالغ بر هشتصد نفر از بزرگان و اعاظم اصحاب پيغمبر همگى از شيعيان علىّ بن ابي طالب امير المؤمنين عليه السّلام بوده‌اند و اگر كسى بيشتر تتبّع كند اميد است كه به بيشتر از اين مقدار ظفر يابد « 1 » .\r\nو پس از آنكه شيعيانى را از تابعين مىشمرد مانند احنف بن قيس و سويد بن غفلة و عطيّهء عوفى و حكم بن عتيبة و سالم بن ابى جعد و علىّ بن جعد و حسن بن صالح و سعيد بن جبير و سعيد بن مسيّب و اصبغ بن نباته و سليمان بن مهران اعمش و يحيى بن يعمر عدوانى صاحب الحجّاج و يكايك از تابعين را كه مؤسّسين علوم اسلامى هستند در نحو و صرف و لغت و عروض و عربيّت و تفسير و حديث و فقه و تاريخ و كلام و مناظرات و فلسفه و حكمت و سير و آثار و شعر مىشمرد ، و يكايك از خلفاى شيعى و وزراء آنها و صاحبان مناصب و ديوان را مىشمرد ، كه حقّا حاوى بسيارى از مطالب نفيس و قيمتى است ، مىفرمايد كه : اگر بخواهيم يكايك از اين بزرگان را بيان كنيم مجلّدات ضخيمه و كتابهاى متعدّد از عهده بر نمىآيد ، و والد ما - اعلى اللّه مقامه - در صدد نوشتن كتابى در احوالات طبقات شيعه از علماء و حكّام و سلاطين و وزراء و منجّمين و اطبّاء و غير آنها تا سى طبقه برآمد و هر طبقه را با حروف معجم مرتّب ساخت و نام آن را « الحصون المنيعة فى طبقات الشّيعة » قرار داد ، و ده جلد قطور و ضخيم شد كه هنوز به پاكنويس نرسيده و طبع نشده است و مع ذلك فقط افراد قليلى را ذكر كرده است . « 2 »\r\n\r\nعلّت عظمت و كرامت شيعه\r\nبارى بايد ديد چرا شيعه اين قدر عظمت دارد و رسول - وحى و امين سرّ خدا تا اين حدّ آنها را ستوده است ؟ در ميان خلائق چه علّت دارد كه آنها بدون حساب داخل در بهشت روند ، چرا فقط و فقط آنها فائز و رستگارانند ؟ به چه مناسبت پيامبر اكرم كه خاتم النّبيّين و سيّد المرسلين است دست خود را به كعبه زده و سوگند به خدا ياد مىكند و به اصحاب خود گوشزد مىكند كه شيعيان على تنها رستگارند ؟ . اين همه درجات اخروى از شفاعت و كوثر و تسنيم و بهشت و\r\n\r\n\r\n","description":"","footnote":"\r\n( 1 ) « اصل الشيعة و اصولها » ص 82 و ص 87 .\r\n( 2 ) « اصل الشيعة و اصولها » ص 98 .\r\n","page_name":" 73 ","page_number":81},
  {"content":"\r\n\r\nرضاى خدا و خلود و طراوت و شادابى چرا تنها براى آنهاست ؟\r\nدر روايات بسيارى صفات شيعه و اخلاق آنها و اعمال آنها از مروّت و انصاف و صدق و ايثار و صبر و استقامت و صفا و خلوص و عبادت و جهاد و صيام و صدقه و اعتقاد راستين به خدا و دستورات خدا بيان شده است . و اينها صفاتى است كه در مولاى آنها حضرت امير المؤمنين است . آنها حساب خود را در دنيا پس داده‌اند ، و در برابر مشكلات و ناملايمات صبر و تحمّل نموده ، عفّت زبان و عفّت قلم و عفّت بطن و فرج داشته ، از معاصى اجتناب كرده ، بلكه با عبوديّت در مقابل حضرت معبود زنگار دل خود را جلا زده و بالأخره زدوده و انوار الهى در دلشان تابش كرده است . شيعيان افرادى هستند كه در مكتب مولا امير المؤمنين عليه السّلام درس عمل خوانده‌اند و تمام كريوه‌ها و عقبات عالم برزخ و قبر و سؤال منكر و نكير و حشر و عرض و حساب و سؤال و صراط و ميزان را طىّ نموده ، و در همين دنيا كلام مولايشان كه فرمود : و اخرجوا من الدّنيا قلوبكم قبل ان تخرج منها ابدانكم . « 1 » « دلهاى خود را از دنيا خارج كنيد قبل از آنكه بدنهايتان از دنيا خارج گردد » در دلشان نشسته است .\r\nو البتّه همانطور كه بهشت جا و منزل پاكان است ، بايد منزلگه و مقام آنان بوده باشد . آنها در راه و روش امير المؤمنين كه تسليم محض در مقابل اوامر و دستورات خداست تسليم بوده ، چون و چرا نمىكردند ، و اوامر پيغمبر را گرچه در مراحل سخت و نقاط حسّاس و باريك پيروى مىنمودند ، و تمام آيات قرآنيّه و بيانات رسول اكرم را دربارهء امير المؤمنين و اهل بيت و در ساير مسائل قبول داشتند ، و به دنبال اين خلوص فكرى و علمى ، در عالم خارج همان عقيدهء خود را اعمال و از خودسرى و استكبار مصون بودند ، اين است مقام شيعه كه نمونهء كامل مقام انسانيّت و ميوهء رسيدهء عالم وجود و نوگل نورسته در باغ وجدان و حميّت و انصاف است .\r\nدر مقابل آنان افرادى هستند كه اوّلا دستورات رسول اللّه را لازم الاجراء نمىدانستند و پيغمبر را در مواقع حسّاس تنها مىگذاردند نه در عبادت و بندگى خضوع و خشوعى ، نه در ايثار و فداكارى قدمى ، و نه در جهاد و صبر و تحمّل در شدائد\r\n\r\n\r\n","description":"","footnote":"\r\n( 1 ) « نهج البلاغة » باب خطب ص 418 .\r\n","page_name":" 74 ","page_number":82},
  {"content":"\r\n\r\nخود را مهيّا ، و نه صدق در گفتار ، و نه خلوص در عبادت ، و نه عشق و شور لقاى خدا در سر . و ثانيا در مقام عمل ، سنگين و سخت ، با دلهاى قسىّ و نفوس سركش و متمرّد از پذيرائى حقّ هر روز و هر ساعت رسول خدا را به علّت تلوّن و ترديد در مشكلاتى واقع مىساختند ، آنها اهل جهنّم ، و البتّه خلود مقام و محلّ آنان است . آنها در اين دنيا نفوس شريرهء خود را مخلّد در صفات و ملكات زشت نمودند ، بايد در آن عالم كه عالم بروز و ظهور است مخلّد باشند . لذا تقسيم شيعه و غير شيعه در زمان رسول خدا يك امر قهرى بوده است ، شيعه صفّى بود كه مطيع و فرمانبردار ، و آنان متمرّد و جسور .\r\n\r\nدر احوال مستضعفين از سنّىها و عاقبت كار آنان\r\nدر اينجا يك صفّى ديگر ديده مىشود كه نه از اين و نه از آن است . نه مانند اصحاب امير المؤمنين پاكدل و پاك عمل ، و نه مانند آنها تاريك و زشت كردار . گاهگاهى نيز انفاق دارند ، نماز و روزه به جاى مىآورند ، دستورات دين را اطاعت مىكنند ، و با رسول خدا و اهل بيت نمىستيزند ، و با دشمنان آنها نمىپيوندند ، بلكه به علّت قصور ، حقيقت براى آنها مكشوف نگشته ، روزگارى را در اين حال مىگذرانند . و اين طبقه هميشه اكثر افراد اجتماعات را در امّت‌ها تشكيل مىدهند ، بطورى كه اگر فرضا حقّ بر آنها روشن شود از قبول آن ابا و خوددارى نمىكنند ، لكن روى يك سلسله تربيت‌هاى غير صحيح و محيطهاى دگرگون و دور از حقّ ، غلط را صحيح و صحيح را غلط پنداشته و عمل كرده‌اند . اينها جزء طبقهء مستضعفين‌اند كه نه يكسره داخل در بهشت و نه يكسره داخل در دوزخ ، بلكه به مقتضاى عقيده و عملى كه داشته‌اند مورد حساب قرار خواهند گرفت ، مانند بيشتر از لشگريان حضرت كه در صفّين بودند و بعد جزء خوارج شدند ، چون حضرت آنها را نصيحت فرمود و اقامهء برهان و دليل نمود ، توبه كردند و از مخالفت دست بازداشتند ، و مانند بيشتر از سنّى مذهبان كه در عرفات و مشعر و منى و خانهء خدا مجتمع مىشوند ، عداوتى با اهل بيت ندارند ، ولايت و امامت و خلافت بلافصل آنها را نيز قبول ندارند ، البتّه علماء و بعضى از بزرگان آنها كه به كتب و تواريخ و تفاسير و اين همه روايات واقف‌اند و مع ذلك تسليم حق نمىشوند حساب آنها خيلى مشكل است ، ولى اكثريّت آنها كه عامى هستند و از كتب سيره اطّلاع ندارند و معلومات و عقائدشان منحصرا مبتنى بر ارشاد علماى آنهاست در صورت عدم تقصير اميد است مورد عفو و\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nاغماض واقع شده و آيه مستضعفين دربارهء آنها جارى شود :    إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَ ساءَتْ مَصِيراً * إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا * فَأُولئِكَ عَسَى اللَّهُ أَنْ يَعْفُوَ عَنْهُمْ وَ كانَ اللَّهُ عَفُوًّا غَفُوراً .    « 1 » « آن كسانى كه هنگام مرگ و قبض روح توسّط فرشتگان ، ظالم و ستمگر مىميرند فرشتگان از آنها سؤال كنند كه شما در چه كار بوديد ؟ جواب دهند كه ما در روى زمين مردمى ضعيف و ناتوان بوديم . ملائكه در پاسخ گويند : مگر زمين خدا وسيع و پهناور نبود كه در آن سفر كنيد ( و از محيط جهل و كفر به سرزمين علم و ايمان بشتابيد ؟ لذا عذر آنان پذيرفته نگردد ) . پس جايگاه آنها جهنّم و بد بازگشتگاهى است . مگر آن دسته از مردان و زنان و كودكان كه حقيقتا فرارگاهى نداشته و گريز و چاره بر ايشان ميسّر نبوده و به هيچوجه گريزگاهى از آن دار الكفر به سوى دار الايمان نمىيافتند ، آنها اميدوار به عفو و بخشش خدا باشند و البتّه خداوند بخشنده و آمرزنده است » .\r\nسليم بن قيس هلالى كوفى روايتى از امير المؤمنين عليه السّلام روايت مىكند و در آن ، حضرت اكثر جمعيّت مخالفين را از مستضعفين مىشمرند . مىگويد : شنيدم از امير المؤمنين عليه السّلام كه مىفرمود : « اين امّت بر هفتاد و سه فرقه قسمت مىشوند يك فرقه داخل در بهشت و از اهل نجات‌اند و هفتاد و دو فرقه در آتش » . و بعد حضرت با بيان مفصّل و مشروحى فقط فرقهء ناجيه را منحصر به كسانى مىداند كه امام خود را به حقّ - المعرفه شناخته و بدون حساب و كتاب داخل بهشت مىشوند . و امّا اصحاب حساب و موازين و اعراف و جهنميّون كه مورد شفاعت انبياء و فرشتگان و مؤمنين واقع مىشوند و بالأخره از جهنّم نجات پيدا مىكنند جزء آن هفتاد و دو دستهء ديگرند تا آنكه مىفرمايد : فامّا من وحّد اللّه و آمن برسول اللّه صلى اللّه عليه و آله و سلّم و لم يعرف و لم يتناول ضلالة عدوّنا و لم ينصب شيئا و لم يحلّ و لم يحرّم و اخذ بجميع ما ليس بين المختلفين من الامّة فيه خلاف فى انّ اللّه عزّ و جلّ امر به ، و كفّ عمّا بين المختلفين من الامّة خلاف فى انّ اللّه\r\n\r\n\r\n","description":"","footnote":"\r\n( 1 ) سورهء نساء 4 - آيه 97 تا 99 .\r\n","page_name":" 76 ","page_number":84},
  {"content":"\r\n\r\nعزّ و جلّ أمر به او نهى عنه فلم ينصب شيئا و لم يحلّل و لم يحرّم و لا يعلم و ردّ علم ما اشكل عليه الى اللّه فهذا ناج ، و هذه الطّبقة بين المؤمنين و المشركين هم اعظم النّاس و اجلّهم و هم اصحاب الحساب « 1 » - الحديث .\r\n« و امّا كسانى كه خدا را به وحدانيّت قبول دارند و ايمان به رسول خدا صلى اللّه عليه و آله و سلّم آورده‌اند و ولايت ما را نشناخته‌اند ، و لكن متمسّك به گمراهى دشمنان ما نيز نشدند و با ما دشمنى ننموده‌اند ، و حلالى را حرام و حرامى را حلال نشمرده‌اند ، و به چيزهائى كه بين جميع فرق مختلفهء امّت خلافى نبوده است كه خداوند به آنها امر كرده عمل نموده‌اند ، و از همهء چيزهائى كه در بين فرق امّت ، خلاف بوده كه آيا خدا امر كرده يا نهى نموده اجتناب ورزيده‌اند ، و هيچ گونه عداوت و دشمنى با ما نكرده ، و چيزى را از نزد خود حرام يا حلال ننموده ، و در آن چيزهائى كه جاهل بوده علمش را به خدا محوّل نموده ، و از خود رأى و فتوائى نداده‌اند ، اين افراد اهل نجات‌اند ، و اين طبقه از مردم بين مسلمان و بين مشركان اكثريّت افراد را تشكيل مىدهند و خداوند به حساب اينها طبق عمل و نيّتشان رسيدگى مىنمايد و آنها اصحاب حساب و ميزان و اعراف‌اند » .\r\nو همچنين جواب حضرت را به اشعث بن قيس كه به آن حضرت اعتراضا گفت : و اللّه ان كان الامر كما تقول لقد هلكت الامّة غيرك و غير شيعتك « سوگند به خدا اگر حقيقت امر اين است كه تو مىگوئى پس تمام امّت غير از تو و غير از شيعيان تو بايد از اهل هلاك و دوزخ باشند ! » بيان مىكند كه حضرت فرمودند : انّ الحقّ و اللّه معى يا ابن قيس كما اقول و ما هلك من الامّة غير النّاصبين و المكابرين و الجاحدين و المعاندين فامّا من تمسّك بالتّوحيد و الاقرار بمحمّد و الاسلام و لم يخرج من الملّة و لم يظاهر علينا الظّلمة و لم ينصب لنا العداوة و شكّ فى الخلافة و لم يعرف اهلها و ولاتها و لم يعرف لنا ولاية و لم ينصب لنا عداوة فانّ ذلك مسلم مستضعف يرجى له رحمة اللّه ، و يتخوّف عليه ذنوبه « 2 » .\r\n« سوگند به خدا اى فرزند قيس همين طور كه گفتم حقّ با من است لكن\r\n\r\n\r\n","description":"","footnote":"\r\n( 1 ) « كتاب سليم » ص 96 و ص 97 .\r\n( 2 ) « كتاب سليم » ص 131 .\r\n","page_name":" 77 ","page_number":85},
  {"content":"\r\n\r\nاز امّت هلاكت نمىشوند مگر دشمنان و مكابران و معاندان و منكران ، و امّا آن كسانى كه تمسّك به توحيد خدا نموده ، و به محمّد و اسلام اقرار آورده‌اند ، و از ملّت اسلام خارج نشدند ، و دشمنان و ستمگران را بر عليه ما تحريك ننموده‌اند ، و با ما بناى عداوت و دشمنى نگذارده‌اند ، لكن در حقانيّت خلافت ما شكّ نموده و اهل خلافت و ولايت را نشناخته‌اند ، نه به ولايت ما اقرار نموده و نه به عداوت با ما برخاسته‌اند ، اين گروه مسلمانان مستضعف‌اند كه بايد رحمت خدا را دربارهء آنان اميد داشت ، و از گناهان آنان ترسيد » .\r\nو همچنين ضمن نامه‌اى كه حضرت به معاويه مىنويسند راجع به علّت عدم قيام خويش بعد از رحلت حضرت رسول اكرم صلى اللّه عليه و آله و سلّم مىفرمايد كه : رسول اللّه به من سفارش كردند كه : و اعلم انّك ان لم تكفّ يدك و تحقن دمك اذا لم تجد اعوانا تخوّفت عليك ان يرجع النّاس الى عبادة الاصنام و الجحود بانّى رسول اللّه ، فاستظهر عليهم بالحجّة عليهم و دعهم ليهلك النّاصبون لك و الباغون عليك و يسلم العامّة و الخاصّة ، فاذا وجدت يوما اعوانا على اقامة كتاب اللّه و السّنّة فقاتل على تأويل القرآن كما قاتلت على تنزيله فانّما يهلك من الامّة من نصب لك و لأحد من اوصيائك و عادى و جحد ودان بخلاف ما انتم عليه « 1 » .\r\n« بدان اى على بعد از رحلت من اگر ياران و اعوانى نيافتى چنانچه قيام كنى و دست از قيام باز ندارى و خون خودت را حفظ نكنى من مىترسم كه تمام مردم به عبادت بت‌ها برگردند ، و رسالت مرا از جانب خدا انكار كنند . حجّت را بر آنها تمام كن و سپس آنان را واگذار به حال خود تا دشمنان تو در ورطهء هلاكت افتند ، و ستمگران بر تو هلاك شوند ، و عامّهء مردم و خواصّ تو سالم بمانند . امّا اگر روزى ياران و كمك‌كارانى پيدا نمودى ، بر تأويل قرآن جنگ كن همچنان كه من بر تنزيل قرآن جنگ كردم . ( يعنى من براى اثبات مفهوم ظاهرى قرآن مىجنگم و تو براى تحقّق مفاد و معناى واقعى آن ) . فقط و فقط از امّت كسانى هلاك مىشوند كه در مقام دشمنى و خصومت با تو يا با يكى از اوصياى تو باشند و انكار آنان نموده و بر خلاف دينى كه شما بر آن هستيد متديّن گردند » .\r\n\r\n\r\n","description":"","footnote":"\r\n( 1 ) « كتاب سليم » ص 194 .\r\n","page_name":" 78 ","page_number":86},
  {"content":"\r\n\r\nسليم بن قيس مىگويد : من چون احاديث كتاب خود را جمع كردم ، در زمان حضرت سجّاد زين العابدين علىّ بن الحسين عليهما السّلام به مدينه مشرّف شدم و اين احاديث را سه روز متوالى قرائت كردم ، آن حضرت همه را تصديق فرمود . عرض كردم : فدايت شوم سينهء من از مفاد و مفهوم بعضى از اين احاديث به تنگ آمده زيرا مضمون بعض آنها هلاكت و شقاوت جميع امّت محمّد صلى اللّه عليه و آله و سلّم است از جميع مهاجرين و انصار و تابعين غير از شما اهل بيت و شيعيان شما . حضرت در جواب فرمود : يا اخا عبد القيس اما بلغك انّ رسول اللّه صلى اللّه عليه و آله و سلّم قال : انّ مثل اهل بيتي كمثل سفينة نوح فى قومه من ركبها نجى و من تخلّف عنها غرق ، و كمثل باب حطّة فى بنى اسرائيل ؟ فقلت : نعم - الى ان قال عليه السّلام : - أ و ليس هذا الحديث وحده ينتظم جميع ما افظعك و عظم فى صدرك من تلك الاحاديث « 1 » - الحديث .\r\n« اى برادر قيسى آيا به تو نرسيده است كه رسول اللّه فرمود : مثل اهل بيت من در ميان شما مثل كشتى نوح است در ميان قوم خود ، هر كس سوار شد نجات پيدا كرد و هر كس تخلّف ورزيد غرق شد ، و ديگر مانند درحطّه در بنى اسرائيل است ؟ ( كه هر كس وارد شد گناهش آمرزيده شد ) . عرض كردم : بله ، فرمود : آيا اين حديث به تنهائى مبيّن و مفسّر تمام آن احاديثى كه تو را نگران كرده و در نزد تو بزرگ و عجيب آمده نيست ؟ » كناية از آنكه هر كس از اهل محبّت اهل بيت باشد مانند كسى است كه سوار كشتى نوح شده و بالأخره نجات مىيابد ، و امّا معاندين و دشمنان‌اند كه دستخوش غرق خواهند شد . و اين فرمايش حضرت بعينه همان فرمايش امير المؤمنين عليه السّلام است دربارهء عامّهء مردم كه آنها را جزو مستضعفين محسوب داشته است .\r\nسيّد هاشم بحرانى از طريق خاصّة روايت كرده است از ابو حمزهء ثمالى از حضرت امام محمّد باقر عليه السّلام از جابر بن عبد اللّه انصارى كه رسول خدا صلى اللّه عليه و آله و سلّم در مرض موت خود به فاطمه سلام اللّه عليها گفتند : پدرم و مادرم فدايت باد اى نور ديده ، دخترك من بفرست شوهرت بيايد نزد من . حضرت فاطمه به حسن فرمود : برو نزد پدرت بگو : جدّم تو را مىخواهد . امام حسن به سوى پدر رفت و به او گفت . حضرت\r\n\r\n\r\n","description":"","footnote":"\r\n( 1 ) « كتاب سليم » ص 66 ، 67 .\r\n","page_name":" 79 ","page_number":87},
  {"content":"\r\n\r\nامير المؤمنين عليه السّلام آمد و بر رسول خدا وارد شد ، و فاطمه در نزد پدر نشسته و مىگفت : وا كرباه لكربك يا رسول اللّه « اى غم و اندوه كجائيد بيائيد ببينيد چه غم و اندوهى بر پدر من وارد شده » . حضرت رسول اللّه فرمود : بعد از امروز براى پدر تو هيچ غصّه و اندوهى نيست . براى پيغمبر نبايد گريبان چاك زد ، و نبايد صورت را خراشيد ، و نبايد واويلا گفت ، و ليكن بگو همان كلماتى را كه پدرت در فوت فرزندش ابراهيم گفت : تدمع العين و قد يوجع القلب و لا نقول ما يسخط الرّبّ ، و انّا بك يا ابراهيم لمحزونون ، و لو عاش ابراهيم لكان نبيّا .\r\n« اشك از چشم مىريزد ، و دل به درد مىآيد ، و كلامى كه خدا را به غضب آورد نمىگوئيم ، و من در فراق تو اى ابراهيم محزونم ، و اگر ابراهيم مىماند هر آينه پيغمبر بود » .\r\nپس از آن فرمود : اى على نزديك من بيا ، امير المؤمنين نزديك آمد . فرمود : گوشت را نزديك دهان من بياور ، امير المؤمنين آورد ، حضرت فرمود : اى برادر من آيا نشنيده‌اى قول خداى عزّ و جلّ را در كتاب خود :  إِنَّ الَّذِينَ آمَنُوا وَ عَمِلُوا الصَّالِحاتِ أُولئِكَ هُمْ خَيْرُ الْبَرِيَّةِ  ؟ قال : بلى يا رسول اللّه « عرض كرد : بله اى رسول خدا » . فرمود : تو و شيعيانت هستيد . در محشر مىآيند با صورتهاى درخشان و علامتها و نشانه‌هاى ايمان ، همه سير و سيراب ، با طراوت و شاداب . آيا نشنيده‌اى قول خداوند عزّ و جلّ را در كتاب خود :  إِنَّ الَّذِينَ كَفَرُوا مِنْ أَهْلِ الْكِتابِ وَ الْمُشْرِكِينَ فِي نارِ جَهَنَّمَ خالِدِينَ فِيها أُولئِكَ هُمْ شَرُّ الْبَرِيَّةِ  ؟ عرض كرد : بله اى رسول خدا . فرمود ايشان دشمنان تو و پيروان دشمنان تو هستند ، در روز قيامت حاضر خواهند شد با صورتهاى سياه ، همگى تشنه و سوزان ، اهل شقاوت ، معذّب به عذاب كفّار و منافقين ، آنها براى تو و شيعيان تو است ، و اينها براى دشمنان تو و پيروان آنها . « 1 »\r\n\r\n\r\n","description":"","footnote":"\r\n( 1 ) « غاية المرام » ص 327 حديث سوّم .\r\n","page_name":" 80 ","page_number":88},
  {"content":"\r\n\r\n\r\nدرس سى و ششم و سى و هفتم تفسير آيه وَ مَنْ يُطِعِ اللَّهَ وَ الرَّسُولَ\r\n فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً \r\n\r\n","description":"","footnote":"","page_name":" 81 ","page_number":89},
  {"content":"\r\n . \r\n","description":"","footnote":"","page_name":" 82 ","page_number":90},
  {"content":"\r\n\r\nدرس سى و ششم و سى و هفتم بسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن الى قيام يوم الدّين و لا حول و لا قوّة الّا باللّه العلىّ العظيم .\r\nقال اللّه الحكيم فى كتابه الكريم :\r\n وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً  « 1 » « و كسانى كه خدا و رسول را اطاعت كنند البتّه با افرادى كه خداوند به آنها عنايت نموده يعنى با پيمبران و صدّيقان و شهيدان و نيكوكاران هستند و ايشان چقدر رفقاى نيكوئى براى آنان خواهند بود » .\r\nاز اين آيه استفاده مىشود كه لازمهء اطاعت خدا و رسول ، يك نوع اتّحاد معنوى و روحى است كه با خاصّان درگاه و محرمان حريم انس و حرم امان او حاصل مىشود . چون روح اطاعت ، تسليم در مقابل مطاع است ، و به هر درجه كه اطاعت قوىتر شود اندكاك مطيع در حقيقت مطاع بيشتر ، و تا به حدّى كه اگر درجهء اطاعت به اندازه‌اى بالا رود كه مطيع ابدا از خود رأى و اراده‌اى نداشته باشد ، بلكه حقّا اراده و رأى مطاع در وجود او حاكم و مستولى شود ، در اين صورت بدون شكّ به علّت فناء در ذات مطاع ، معيّت و اتّحاد روحى با افرادى كه در اين مسير با او همقدم بوده و به اين درجه فائز شده‌اند پيدا خواهد نمود . زيرا از تأخّر و تقدّم زمانى عالم مادّه كه از لوازم مادّه است اگر صرف‌نظر شود ، در سير روحى و معنوى بين سابقين\r\n\r\n\r\n","description":"","footnote":"\r\n( 1 ) سورهء نساء : 4 - آيه 69 .\r\n","page_name":" 83 ","page_number":91},
  {"content":"\r\n\r\nو لا حقين تقدّم و تأخّرى نيست . همه با يكديگر در عالم فوق زمان كه عالم عبور از ملكات طبع و غرائز است و بالأخره عبور از شوائب ربوبيّت و وصول به مقام رفيع عبوديّت مطلقه ، مشترك ، و رفيق سفر و يار و همراه خواهند بود ، و بنابراين در مقصد نيز كه مقام لقاى حضرت احديّت است با هم بوده و بين ارواح آنان يك نوع معيّت روحى و خلوص و صميميّت فطرى و يك نوع اتّحاد حقيقى پيدا خواهد گشت . و لذا آن صفات و خصوصيّات و اخلاق و آداب كه در بعضى مشهود است در بعض دگر نيز مشهود و معلوم مىگردد .\r\nحضرت ابراهيم عليه السّلام عرض مىكند :  فَمَنْ تَبِعَنِي فَإِنَّهُ مِنِّي وَ مَنْ عَصانِي فَإِنَّكَ غَفُورٌ رَحِيمٌ  « 1 » .\r\n« اى پروردگار . . . كسانى كه از من پيروى كنند آنها از من خواهند بود و كسانى كه مخالفت ورزند پس به درستى كه امر آنها به دست توست و تو آمرزنده و مهربانى » . اين اتّحاد و يگانگى در اثر اطاعت كه طبق كلام ابراهيم تابعان را از جنس خود ابراهيم قرار مىدهد ، ناشى از تسليم روحى و معنوى است گرچه از نقطه نظر مادّى و خارجى با او پيوند خويشاوندى نداشته باشند ، و به عكس اگر آن اتّحاد و معيّت روحى نباشد و اختلاف روحى بين دو بدن حكم‌فرما باشد پيوند رحميّت و خويشاوندى مثمر ثمر نخواهد بود .\r\n  وَ نادى نُوحٌ رَبَّهُ فَقالَ رَبِّ إِنَّ ابْنِي مِنْ أَهْلِي وَ إِنَّ وَعْدَكَ الْحَقُّ وَ أَنْتَ أَحْكَمُ الْحاكِمِينَ * قالَ يا نُوحُ إِنَّهُ لَيْسَ مِنْ أَهْلِكَ إِنَّهُ عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِهِ عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ   « 2 » .\r\nچون طوفان در زمان نوح عالم را گرفت و آب بر سر كوه‌ها بالا آمد و پسر نوح حاضر نشد در كشتى بنشيند و تمرّد نمود ، همين كه نزديك بود غرق شود ، « نوح به درگاه خدا فرياد كرد و گفت : اى خداى من اين فرزند من از اهل بيت من است ( كه وعده دادى آنها را از عذاب نجات دهى ) و البتّه وعدهء تو حقّ است و تو راستين‌ترين حكم‌كنندگانى ( و البتّه طبق وعدهء خود فرزند مرا از غرق رهائى ده ) .\r\n\r\n\r\n","description":"","footnote":"\r\n( 1 ) سورهء ابراهيم 14 - آيه 36 .\r\n( 2 ) سورهء هود 11 - آيه 45 و 46 .\r\n","page_name":" 84 ","page_number":92},
  {"content":"\r\n\r\nخداوند خطاب فرمود : اى نوح اين فرزند تو از اهل بيت تو نيست بلكه او عملى ناشايسته است ، و تقاضاى امرى كه تو را در آن علم و اطّلاعى نيست منما ، من تو را پند مىدهم كه بشنوى و از مردم جاهل و نادان نباشى » .\r\nدر اين آيات چون فرزند نوح توافق روحى با پدر نداشت با وجود قرابت و پيوند متّصل و بدون فاصله او را از اهل او خارج شمرده و بيگانه تلقّى فرموده است .\r\nدر بسيارى از روايات با مضامين مختلفه وارد شده است كه شيعيان ائمّه عليهم السّلام از آنها هستند ، و از زيادى گل طينت آنها سرشته شده‌اند . و در بسيارى از روايات وارد شده كه آنها همنشين و هم صحبت بلكه هم درجهء ما در بهشت‌اند .\r\nاز « جامع الأخبار » « 1 » از جابر بن عبد اللّه انصارى روايت است كه مىگويد : سمعت رسول اللّه صلى اللّه عليه و آله و سلّم يقول : انّ اللّه تعالى خلقنى و خلق عليّا و فاطمة و الحسن و الحسين و الائمة عليهم السّلام من نور ، فعصر ذلك النّور عصرة فخرج منه شيعتنا فسبّحنا و سبّحوا ، و قدّسنا و قدّسوا ، و هلّلنا فهلّلوا ، و مجّدنا فمجّدوا ، و وحّدنا فوحّدوا « 2 » - الحديث .\r\nشنيدم از رسول خدا صلى اللّه عليه و آله و سلّم كه مىفرمود : خداوند تعالى مرا و علىّ بن ابي طالب را و فاطمه را و حسن و حسين را و ائمّه عليهم السّلام را از نورى ايجاد فرمود ، و سپس آن نور را فشرد و شيعيان ما از آن نور پديد آمدند . پس ما خدا را تسبيح كرديم و شيعيان ما نيز تسبيح كردند ، و ما خدا را تقديس كرديم و شيعيان ما تقديس كردند ، و ما لا إله الّا اللّه گفتيم و خدا را به وحدانيّت خوانديم شيعيان ما نيز تهليل گفتند ، و ما خدا را تمجيد نموده ، بزرگ داشتيم شيعيان ما نيز تمجيد كردند ، و ما خدا را به يگانگى و وحدت خوانديم شيعيان ما نيز خدا را به وحدت و يگانگى خواندند » .\r\nاين روايت به خوبى مىرساند كه در ارواح شيعيان و ائمّه و رسول خدا يك نوع تلائم و توافقى است به طورى كه سرشت و طينت آنها از سرشت و خميرهء رسول خدا و ائمّه بوده است . بنابراين بايد ديد شيعيان كه داراى اين اندازه طهارت روح هستند چه كسانى هستند و مزاياى خلقى و روحى آنها كدام است ؟\r\n\r\n\r\n","description":"","footnote":"\r\n( 1 ) كتاب « جامع الأخبار » منسوب به صدوق است و در اين انتساب ترديد بسيار است ، و ظاهرا مستند به يكى از پنج نفر علماى ديگر است كه همهء آنها امامى وثقه هستند . در مقدمهء كتاب « بحار الانوار » متعرض ترديد شده است .\r\n( 2 ) « بحار الانوار » طبع كمپانى ج 7 ص 355 .\r\n","page_name":" 85 ","page_number":93},
  {"content":"\r\n\r\n\r\nصفات و نشانه‌هاى شيعهء اهل البيت عليهم السّلام\r\nاز مرحوم صدوق در كتاب « توحيد » از حضرت موسى بن جعفر عليهما السّلام روايت است كه فرمود : انّما شيعتنا من شيّعنا ، و اتّبع آثارنا ، و اقتدى باعمالنا « 1 » .\r\n« حقّا كه فقط شيعيان ما كسانى هستند كه از ما پيروى كنند و گام خود را به جاى گام ما گذارند ، و از آثار و اخلاق ما متابعت كنند ، و اقتدا به كردار ما بنمايند » .\r\nو از « قرب الاسناد » حميرى روايت است كه حضرت امام جعفر صادق عليه السّلام فرمودند : امتحنوا شيعتنا عند مواقيت الصّلاة كيف محافظتهم عليها ، والى اسرارنا كيف حفظهم لها عند عدوّنا ، و الى اموالهم كيف مواساتهم لاخوانهم فيها « 2 » .\r\n« شيعيان ما را در اوّل وقتهاى نماز امتحان كنيد كه چگونه است مراقبت و محافظت آنها بر آن اوقات ، و ديگر آنكه چگونه اسرار ما را در نزد دشمنان ما حفظ ميكنند ، و ديگر آنكه مواساتشان در اموال خود با برادران دينى آنها چگونه است » .\r\nو از كتاب « كافى » نقل است با اسناد خود از جابر بن يزيد جعفى ( ره ) از حضرت امام باقر عليه السّلام كه : قال لى : يا جابرا يكتفى من ينتحل التّشيّع ان يقول بحبّنا اهل البيت ؟ فو اللّه ما شيعتنا الّا من اتّقى اللّه و اطاعه و ما كانوا يعرفون الّا بالتّواضع و التّخشّع و الامانة و كثرة ذكر اللّه و الصّلاة و الصّوم و البرّ بالوالدين و التّعهّد للجيران من الفقراء و اهل المسكنة و الغارمين و الايتام و صدق الحديث و تلاوة القرآن « 3 » و كفّ الالسن عن النّاس الّا من خير و كانوا امناء عشايرهم فى الاشياء . قال جابر : فقلت : يا ابن رسول اللّه ما نعرف اليوم احدا بهذه الصّفة ! فقال عليه السّلام : يا جابر لا تذهبنّ بك المذاهب ، حسب الرّجل ان يقول احبّ عليّا و اتولّاه ثمّ لا يكون مع ذلك فعّالا ؟ فلو قال : انّى احبّ رسول اللّه - فرسول اللّه خير من عليّ - ثمّ لا يتّبع سيرته و لا يعمل بسنّته ما نفعه حبّه ايّاه شيئا ، فاتّقوا اللّه و اعملوا لما عند اللّه ، ليس بين اللّه و بين احد قرابة ، احبّ العباد الى اللّه عزّ و جلّ اتقاهم و اعملهم بطاعته ، يا جابر فو اللّه ما يتقرّب الى اللّه تبارك و تعالى الّا\r\n\r\n\r\n","description":"","footnote":"\r\n( 1 ) « بحار الانوار » ج 3 ص 394 .\r\n( 2 ) « بحار الانوار » ج 15 كتاب الايمان ص 141 .\r\n( 3 ) در كتاب « بحار الانوار » قلادة القرآن است و ظاهرا تصحيف شده است .\r\n","page_name":" 86 ","page_number":94},
  {"content":"\r\n\r\nبالطّاعة ، و ما معنا براءة من النّار و لا على اللّه لاحد من حجّة ، من كان للّه مطيعا فهو لنا ولىّ ، و من كان للّه عاصيا فهو لنا عدوّ ، لا تنال ولايتنا الّا بالعمل و الورع . « 1 » « جابر گويد : حضرت امام محمّد باقر عليه السّلام به من فرمود : اى جابر آيا براى تشيّع همين بس است كه كسى ادّعا كند محبّت ما اهل بيت را ؟ سوگند به خدا كه شيعيان ما نيستند مگر افرادى كه تقواى خدا پيشه گيرند و او را اطاعت كنند . شيعيان ما شناخته نمىشوند مگر به تواضع و خشوع دل ، و نگاهدارى امانت ، و به زياد ياد خدا كردن ، و به زياد روزه گرفتن ، و نماز خواندن ، و احسان به پدر و مادر نمودن ، و مراعات فقراى از همسايگان را نمودن ، و از حال آنها با خبر بودن ، و از حال مسكينان و قرض داران و يتيمان با اطّلاع بودن ، و به آنها رسيدگى كردن ، و در گفتار از راستى تجاوز نكردن ، و تلاوت قرآن كردن « 2 » و زبان را از گفتگوى با مردم مگر چيزهائى كه راجع به خير آنها است بازداشتن ، و افراد امين و مورد اعتماد اقوام خود بودن در همهء چيزها .\r\nجابر گويد : عرض كردم اى فرزند رسول خدا ما در امروز كسى را به اين صفت كه بيان مىفرمائى نمىشناسيم . حضرت فرمود : اى جابر آراء و مذاهب فكر تو را خراب نكند و تو را در شكّ در نياورد . آيا براى انسان همين قدر كافى است كه بگويد : من على را دوست دارم و ولايت امر او را قبول دارم و در عين حال عمل به دستورات او نكند ؟ و اگر كسى بگويد : من رسول خدا را دوست دارم - با آنكه معلوم است كه رسول خدا از على بهتر است - در صورتى كه عمل به سنّت رسول خدا نكند اين محبّت و دوستى براى او فائده‌اى ندارد . بنابراين تقواى خدا را پيشه سازيد ، و به آنچه خدا فرموده عمل بنمائيد . بين خدا و كسى قرابت و خويشاوندى نيست ، محبوب‌ترين بندگان در نزد خدا پرهيزكارترين آنهاست ، و عامل‌ترين آنها به دستورات خدا . اى جابر سوگند به خدا بنده‌اى نمىتواند به خدا نزديك گردد مگر به فرمانبردارى از اوامر او ، و با ما چنين قدرت و اختيارى نيست كه كسى را از آتش برى سازيم ، و هيچ بنده‌اى بر خدا نمىتواند حجّتى اقامه كند . كسى كه مطيع خدا\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الاخلاق ص 148 .\r\n( 2 ) بنابر نسخهء « بحار » : و قلّادهء عمل به قرآن را به گردن انداختن .\r\n","page_name":" 87 ","page_number":95},
  {"content":"\r\n\r\nباشد او دوست ماست ، و كسى كه گناه كند او دشمن ماست ، و كسى را قدرتى نيست كه به ولايت ما برسد مگر به عمل صالح و اجتناب از افعال ناپسند » .\r\nو از « امالى » شيخ طوسى روايت است با سند متّصل خود از سليمان بن مهران قال : دخلت على الصّادق جعفر بن محمّد و عنده نفر من الشّيعة و هو يقول : معاشر الشّيعة كونوا لنا زينا و لا تكونوا علينا شينا ، قولوا للنّاس حسنا و احفظوا السنتكم و كفّوها عن الفضول و قبح القول . « 1 » سليمان بن مهران اعمش گويد : « من بر حضرت جعفر بن محمد امام صادق عليه السّلام وارد شدم و در نزد آن حضرت جماعتى از شيعيان بودند و آن حضرت به آنها مىفرمود : اى جماعت شيعه ! شما هميشه با كردار پسنديده و افعال شايسته زينت ما باشيد به طورى كه هر كس شما را ببيند و اخلاق ستودهء شما را مشاهده كند به ما نزديك گردد ، و تحسين و تمجيد نمايد . و هيچگاه موجب بدنامى ما نشويد كه به كردار زشت خود ، مردم ، ما را هم كه معلّم شما هستيم بد بدانند ، و از دين خدا منحرف شوند . زبانهاى خود را از گفتار بى جا و بىفائده حفظ كنيد ، و از افشاى سرّ خوددارى نمائيد ، و از زياده‌گوئى و كلام زشت و طعن و سبّ و شتم و لمز و همز جلوگيرى كنيد » .\r\nو از كتاب « مشكاة » با سند خود از مهزم روايت است كه مىگويد : دخلت على ابى عبد اللّه عليه السّلام فذكرت الشّيعة فقال : يا مهزم انّما الشّيعة من لا يعدو سمعه صوته ، و لا شجنه بدنه ، و لا يحبّ لنا مبغضا ، و لا يبغض لنا محبّا ، و لا يجالس لنا غاليا ، و لا يهرّ هرير الكلب ، و لا يطمع طمع الغراب ، و لا يسأل النّاس و ان مات جوعا ، المتنحّى عن النّاس ، الخفىّ عنهم ، و ان اختلفت بهم الدّار لم تختلف اقاويلهم ، ان غابوا لم يفقدوا « 2 » ، و ان حضروا لم يؤبه بهم ، و ان خطبوا لم يزوّجوا ، يخرجون من الدّنيا و حوائجهم فى صدورهم ، ان لقوا مؤمنا اكرموه ، و ان لقوا كافرا هجروه ، و ان اتاهم ذو حاجة رحموه ، و فى اموالهم يتواسون . ثمّ قال :\r\nيا مهزم قال جدّى رسول اللّه صلى اللّه عليه و آله و سلّم لعلىّ رضوان اللّه عليه : يا علىّ كذب من\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 142 .\r\n( 2 ) در اين طبع از « بحار » لم يفقدوا آمده است ، ولى در طبع حروفى كه ج 68 ص 179 است لم يفتقدوا آمده است و اين لفظ ظاهرا اقرب است ، زيرا معنايش اين مىشود كه : در وقت غيبتشان ، كسى از آنها سراغ نمىگيرد ، گرچه لفظ لم يفقدوا نيز غلط نمىباشد .\r\n","page_name":" 88 ","page_number":96},
  {"content":"\r\n\r\nزعم انّه يحبّنى و لا يحبّك ، انا مدينة العلم و انت الباب ، و من اين تؤتى المدينة الّا من بابها « 1 » .\r\nمهزم مىگويد : « بر حضرت امام جعفر صادق عليه السّلام وارد شدم و سخن از شيعه به ميان آوردم حضرت فرمود : اى مهزم شيعه آن كسى است كه صدايش از گوشش تجاوز نكند ( كنايه از آنكه با مردم به تندى و خشونت سخن نگويد ) ، و غصّه و تعب او از بدنش نگذرد ، ( كنايه از آنكه بار و اندوه خود را بر ديگران تحميل نكند ) ، و دشمن ما را دوست و دوست ما را دشمن نگيرد ، و با افرادى كه دربارهء ما غلوّ مىكنند مجالست ننمايد ، و مانند سگ صداى خود را بلند نكند ، و مانند كلاغ در جمع‌آورى مال طمع نورزد ، و از مردم چيزى نطلبد گرچه از گرسنگى بميرد ، و از مردم غافل و دنياپسند دورى كند ، و گفتار همهء آنان يكى باشد گرچه در مكان‌هاى مختلف زندگى كنند ، ( و مردمى بىسر و صدا و بىهوا و آشوب به طورى كه ) اگر غائب شوند كسى سراغ آنها را نگيرد ، و اگر حضور داشته باشند كسى به آنها التفات نكند ، و چون زن خواهند به آنها ندهند ، از دنيا خارج شوند و حاجتهاى آنان در سينه‌هاشان باشد ، اگر با مؤمنى برخورد كنند او را گرامى دارند ، و اگر با كافرى ملاقات كنند از او دورى گزينند ، و اگر حاجتمندى بدانها روى آورد او را مورد رحمت خود قرار دهند ، و در اموال خود بين برادران ايمانى خود مواسات كنند .\r\nسپس حضرت فرمود : اى مهزم جدّ من رسول خدا به علىّ بن ابى طالب - عليه السّلام فرمود : اى على دروغ مىگويد كسى كه مىپندارد مرا دوست دارد و تو را دوست نداشته باشد . من شهر علم هستم و تو در آن شهرى ، و از كجا مىتوان داخل در شهر شد بدون ورود از در آن ؟ ! » .\r\nو نظير اين روايت را با مختصر اختلافى در لفظ در كتاب « كافى » « 2 » بيان مىكند .\r\nو از « كافى » با سند خود از مفضّل روايت است كه : قال قال ابو عبد اللّه عليه السّلام : ايّاك و السّفلة فإنّما شيعة علىّ من عفّ بطنه و فرجه ، و اشتدّ جهاده ، و عمل لخالقه ، و رجا ثوابه ،\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 150 .\r\n( 2 ) همان كتاب .\r\n","page_name":" 89 ","page_number":97},
  {"content":"\r\n\r\nو خاف عقابه ، فاذا رأيت اولئك فاولئك شيعة جعفر « 1 » .\r\nمفضّل مىگويد كه : حضرت صادق عليه السّلام به من گفتند : « با مردم پست و رذل منشين ، شيعهء على كسى است كه شكم و فرج خود را حفظ كند و از عفّت خارج نشود ، و جهادش در راه خدا شديد باشد ، و كارهاى خود را براى خدا انجام دهد ، و به ثواب او اميدوار ، و از عذاب او ترسان باشد . اگر جماعتى را ديدى كه اين صفات در آنها بودن بدان كه آنها شيعهء جعفر بن محمّد هستند » .\r\nو از « امالى » شيخ طوسى از حضرت رضا از پدرانش از حضرت امام محمّد باقر عليه السّلام روايت است كه به خيثمه فرمودند : ابلغ شيعتنا انّا لا نغنى عن اللّه شيئا ، و ابلغ شيعتنا انّه لا ينال ما عند اللّه الّا بالعمل ، و ابلغ شيعتنا انّ اعظم النّاس حسرة يوم القيامة من وصف عدلا ثمّ خالفه الى غيره ، و ابلغ شيعتنا انّهم اذا قاموا بما امروا انّهم هم الفائزون يوم القيامة « 2 » .\r\n« به شيعيان ما ابلاغ كن كه ما نمىتوانيم شما را از طاعت خدا بىنياز نموده در رحمت داخل كنيم ، و به شيعيان ما برسان كه درجات و مقاماتى كه در نزد خداست به دست نمىآيد مگر با عمل صالح ، و به شيعيان ما برسان كه حسرتمندترين مردم در روز بازپسين كسى است كه وصف عدل و نيكى را كرده لكن خودش عمل ننموده و غير آن را بجا آورده است ، و به شيعيان ما برسان كه اگر به آنچه به آنها امر شده است عمل كنند رستگاران در روز قيامت خواهند بود » .\r\nو از « كافى » با سند خود از حضرت علىّ بن الحسين عليهما السّلام روايت است كه فرمود : وددت و اللّه انّى افتديت خصلتين فى الشّيعة لنا ببعض لحم ساعدى : النّزق و قلّة الكتمان . « 3 » حضرت سجّاد فرمودند : « سوگند به خدا راضى هستم كه از شيعيان ما دو صفت زشت بيرون شود : يكى سبكى و زود به غضب آمدن ، و ديگرى كم سرّ نگاه داشتن ، و در مقابل مقدارى از گوشتهاى بازوى خود را فدا بدهم » . چون در\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 152 .\r\n( 2 ) « بحار الانوار » ج 15 كتاب الاخلاق ص 164 .\r\n( 3 ) « بحار الانوار » ج 15 كتاب العشرة ص 137 .\r\n","page_name":" 90 ","page_number":98},
  {"content":"\r\n\r\nسابق معمول بود كه اسير چيزى را فدا مىداد و در مقابل آن آزاد مىشد ، و اگر هيچ نداشت مقدارى از گوشت خود يا استخوان ، و اگر هيچ راضى نمىشد كشته مىشد . حضرت مىفرمايد : اين دو صفت به قدرى بر من ناگوار است و بر ضرر من و شيعيان ماست كه براى آنكه شيعيان را از اين دو صفت مبرّى سازم حاضرم و دوست دارم در مقابل ، مقدارى از گوشتهاى دست خود را بدهم .\r\nو از « كافى » با اسناد متّصل خود روايت است از عمرو بن ابى مقدام قال : سمعت ابا عبد اللّه عليه السّلام يقول : خرجت انا و ابى حتّى اذا كنّا بين القبر و المنبر اذا هو باناس من الشّيعة فسلّم عليهم ثمّ قال : انّى و اللّه لا حبّ رياحكم و ارواحكم فاعينونى على ذلك بورع و اجتهاد ، و اعلموا انّ ولايتنا لا تنال الّا بالورع و الاجتهاد ، من ائتمّ منكم بعبد فليعمل بعمله ، انتم شيعة اللّه و انتم انصار اللّه و انتم السّابقون الاوّلون و السّابقون الآخرون و السّابقون فى الدّنيا و السّابقون فى الآخرة ، قد ضمنّا لكم الجنّة بضمان اللّه عزّ و جلّ و ضمان رسول اللّه ، و اللّه ما على درجة الجنّة اكثر ارواحا منكم ، فتنافسوا فى فضائل الدّرجات ، انتم الطّيّبون و يساؤكم الطّيّبات ، كلّ مؤمنة حوراء عيناء ، و كلّ مؤمن صدّيق ، و لقد قال امير المؤمنين لقنبر : يا قنبر ابشر و بشّر و استبشر فو اللّه لقد مات رسول اللّه و هو على امّته ساخط الّا الشّيعة . الا و انّ لكلّ شىء عزّا و عزّا لاسلام الشّيعة ، الا و انّ لكلّ شىء دعامة و دعامة الاسلام الشّيعة ، الا و انّ لكلّ شىء ذروة و ذروة الاسلام الشّيعة ، الا و انّ لكلّ شىء سيّدا و سيّد المجالس مجالس الشّيعة ، الا و انّ لكلّ شىء شرفا و شرف الاسلام الشّيعة ، الا و انّ لكلّ شىء اماما و امام الارض ارض تسكنها الشّيعة « 1 » الحديث .\r\n« عمرو بن ابى مقدام گويد كه : شنيدم حضرت صادق عليه السّلام مىفرمود : من با پدرم براى رفتن به مسجد رسول خدا از منزل خارج شديم و وقتى كه در بين قبر و منبر بوديم جماعتى از شيعيان در آنجا مجتمع بودند . پدرم بر آنها سلام كرد و پس از آن فرمود : سوگند به خدا من بوى شما را و روح شما را دوست دارم ، شما در اين امر مرا با ورع و اجتهاد خود يارى كنيد . بدانيد كه به ولايت ما كسى نمىرسد مگر با ورع و اجتهاد . اگر فردى از شما به بنده‌اى اقتدا كند بايد طبق روش او رفتار كند .\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 123 .\r\n","page_name":" 91 ","page_number":99},
  {"content":"\r\n\r\nشما شيعهء خدا هستيد ، شما ياران خدا هستيد ، شما سابقون اوّلين هستيد ، شما سابقون آخرين هستيد ، شما سابقون در دنيا و سابقون در آخرت به سوى بهشت هستيد . ما براى شما بهشت را به ضمان خدا و ضمان رسول خدا ضمانت كرديم . سوگند به خدا كه هيچ ارواحى بيشتر از شما در درجات بهشتى نيست ، پس در كسب فضائل و مكارم از ديگران سبقت گيريد ، و گوى مسابقه را بربائيد . شما پاكانيد ، و زنان شما پاكانند ، هر زن مؤمنه‌اى حوريّه‌اى است زيبا و داراى چشمان درشت ، و هر مرد مؤمنى صدّيقى است در اين امّت .\r\nامير المؤمنين عليه السّلام به قنبر فرمود : اى قنبر بشارت باد تو را و خوشحالى و سرور ، سوگند به خدا كه رسول خدا از دنيا رفت و بر امّتش غضبناك بود مگر بر شيعيان ، آگاه باش براى هر چيزى عزّتى است و عزّت اسلام شيعه است ، و براى هر چيزى ستون و تكيه‌گاهى است و تكيه‌گاه اسلام شيعه است ، و براى هر چيزى نقطهء اوج و بلندىاى است و اوج اسلام شيعه است ، و از براى هر چيزى آقا و رئيسى است و رئيس مجالس مجالس شيعه است ، و براى هر چيزى شرفى است و شرف اسلام شيعه است ، و براى هر چيزى پيشوائى است و پيشواى زمين‌ها زمينى است كه در آن شيعه زيست مىكند » .\r\nو از « خصال » صدوق با سند خود از ابو مقدام از حضرت امام محمّد باقر روايت شده است كه فرمود : يا ابا المقدام انّما شيعة علىّ الشّاحبون النّاحلون الذّابلون ، ذابلة شفاههم ، خميصة بطونهم ، متغيّرة الوانهم ، مصفرّه وجوههم ، اذا جهنّم اللّيل اتّخذوا الارض فراشا ، و استقبلوا الارض بجباههم ، كثير سجودهم ، كثير دموعهم ، كثير دعاؤهم ، كثير بكاؤهم ، يفرح النّاس و هم محزونون « 1 » .\r\nحضرت فرمودند : « اى ابو مقدام حقّا مطلب از اين قرار است كه شيعيان ما كسانى هستند كه رنگ چهرهء آنان از بسيارى روزه و عبادت خدا زرد شده و لاغر و ضعيف شده‌اند ، و طراوت و شادابى رخسار آنان از بين رفته ، لبهاى آنان از بسيارى ذكر و فكر خشكيده ، شكم‌هاى آنان خالى ، رنگهاى آنان پريده ، سيماى آنان زرد\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 141 .\r\n","page_name":" 92 ","page_number":100},
  {"content":"\r\n\r\nشده . چون شب فرا رسد و سياهى جهان را بپوشاند زمين را فراش خود قرار مىدهند ، و با پيشانى به روى زمين در مقابل حضرت معبود به سجده مىافتند ، سجدهء آنان بسيار است ، قطرات اشك آنان ريزان است ، دعاى آنان بسيار است ، گريهء آنان فراوان است ، مردم همگى در خوشى و مسرّت و غفلت بسر مىبرند ولى آنها در دل حزن و اندوه ( از عدم وصول به مطلوب و لقاى خدا ) دارند » .\r\nو از « امالى » شيخ طوسى و « ارشاد » مفيد با سندهاى متّصل خودشان روايت است كه : روى أنّ امير المؤمنين عليه السّلام خرج ذات ليلة من المسجد و كانت ليلة قمرآء فأمّ الجبّانة و لحقه جماعة يقفون اثره ، فوقف عليهم ثمّ قال : ما انتم ؟ قالوا : شيعتك يا امير المؤمنين ، فتفرّس فى وجوههم ثمّ قال : فما لى لا ارى عليكم سيمآء الشّيعة ؟ قالوا : و ما سيماء الشّيعة يا امير المؤمنين ؟ قال : صفر الوجوه من السّهر ، عمش العيون من البكاء ، حدب الظّهور من القيام ، خمص البطون من الصّيام ، ذبل الشّفاه من الدّعاء ، عليهم غبرة الخاشعين « 1 » .\r\nامير المؤمنين عليه السّلام شبى از مسجد خارج شدند و قصد كردند كه به جبّانه ( كه محلّى است ) بروند . آن شب شب ماهتابى بود ، جماعتى از مردم به دنبال آن حضرت حركت كرده و به آن حضرت رسيدند . حضرت ايستادند و سؤال كردند : شما چه كسانيد ؟ عرض كردند : از شيعيان تو هستيم اى امير المؤمنين . حضرت يك نگاه عميقى در صورت آنها انداخت و فرمود : پس چرا در صورتهاى شما علامت شيعيان را نمىبينم ؟ گفتند : اى امير المؤمنين نشانه‌هاى شيعه چيست ؟\r\nحضرت فرمود : شيعيان زرد چهره‌اند از زيادى بيدارى شبها براى عبادت خداوند عزّ و جلّ ، از شدّت گريه از چشمهايشان ريزش آب و اشك مشهود است پشت‌هايشان از زيادى قيام و نماز خميده ، شكم‌هايشان از بسيارى روزه به پشت چسبيده ، لبهايشان از كثرت دعا خشكيده ، و بر سيما و صورت آنان گرد و غبار خشوع و تذلّل نشسته است » .\r\nاز كتاب « صفات الشّيعهء » صدوق نقل است كه او روايت مىكند از پدرش با اسناد متّصل خود از حضرت امام جعفر صادق عليه السّلام كه :\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 142 .\r\n","page_name":" 93 ","page_number":101},
  {"content":"\r\n\r\nقال : كان علىّ بن الحسين قاعدا فى بيته اذ قرع قوم عليهم الباب فقال : يا جارية انظرى من بالباب ؟ فقالوا : قوم من شيعتك ، فوثب عجلا حتّى كاد ان يقع فلمّا فتح الباب و نظر اليهم رجع فقال : كذبوا فاين السّمت فى الوجوه ، اين اثر العبادة ، اين سيمآء السّجود ؟ انّما شيعتنا يعرفون بعبادتهم و شعثهم ، قد قرحت العبادة منهم الآناف و دثرت الجباه و المساجد ، خمص البطون ، ذبل الشّفاه ، قد هيّجت العبادة وجوههم ، و اخلق سهر اللّيالى و قطع الهواجر جثثهم ، المسبّحون اذا سكت النّاس ، و المصلّون اذا نام النّاس ، و المحزونون اذا فرح النّاس « 1 » .\r\n« حضرت امام زين العابدين عليه السّلام در اطاق خود نشسته بودند كه ناگهان جماعتى در خانه را زدند ، حضرت به كنيز خود فرمودند : اى جاريه ببين در پشت در كيست ؟ آن جماعت گفتند : طايفه‌اى از شيعيان تو هستيم ، حضرت به طورى با عجله و سرعت براى باز كردن در از جاى خود برخاستند كه نزديك بود به زمين پرت شوند . چون حضرت در را باز كردند و به آنها نظر نمودند برگشتند و گفتند : اين جماعت دروغ مىگويند ، چرا علائم تشيّع در صورت آنها نيست ؟ آثار عبادت كجاست ؟ و آن علامت و نشانهء عبوديّت در چهره‌هاى آنان كجاست ؟ شيعيان ما به عبادتشان شناخته مىشوند ، و به تغيير رنگ صورت ، بينىهاى آنان در اثر سجده و اشك قرحه‌دار شده ، و صورتهاى آنان كهنه و خراب گشته ، و پيشانىهاى آنها نيز از حال و وضع اصلى خارج شده ، شكم‌هاى آنان به پشت چسبيده ، لبانشان خشكيده ، آثار عبادت صورتهاى آنها را متغيّر كرده ، و آثار كهنگى و فتور بدن در اثر شب‌زنده‌دارى و پيمودن روزهاى گرم ( به روزه‌دارى و عبادت ) در آنان پديدار گشته ، آنها مشغول تسبيح‌اند زمانى كه مردم ساكت باشند ، و نمازگزارند وقتى كه مردم در خواب باشند ، و در دل غم و غصّه دارند وقتى كه مردم خوشحالند » .\r\nاز « احتجاج » شيخ طبرسى از حضرت امام حسن عسگرى عليه السّلام روايت كرده كه فرمود : قدم جماعة فاستأذنوا على الرّضا عليه السّلام و قالوا : نحن من شيعة علىّ عليه السّلام فمنعهم ايّاما ثمّ دخلوا ، قال لهم : و يحكم انّما شيعة امير المؤمنين عليه السّلام الحسن و الحسين و سلمان و ابو ذرّ و المقداد و عمّار و محمّد بن ابى بكر الّذين لم يخالفوا\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 147 .\r\n","page_name":" 94 ","page_number":102},
  {"content":"\r\n\r\nشيئا من اوامره « 1 » .\r\n« جماعتى بر حضرت رضا عليه السّلام وارد شدند و گفتند : ما شيعيان على هستيم ، حضرت چند روز آنها را نپذيرفتند و اجازهء ورود ندادند ، و سپس داخل شدند . حضرت فرمود : واى بر شما ، شيعيان امير المؤمنين عليه السّلام حسن و حسين و سلمان و ابو ذر و مقداد و عمّار و محمّد بن ابى بكر هستند كه ابدا مخالفت اوامر آن حضرت را ننموده‌اند » .\r\nو اين روايت را به طور مشروح در « تفسير امام » « 2 » آورده است . و مرحوم مجلسى در باب صفات الشّيعه مرقوم داشته كه حضرت ابى محمد الحسن العسكرى عليه السّلام فرمايد : « در وقتى كه مأمون ولايت عهدى را به حضرت رضا سپرد دربان بر آن حضرت داخل شده و عرض كرد كه : جماعتى در خانه ايستاده و از شما اذن دخول مىطلبد و مىگويند : ما شيعهء على هستيم . حضرت فرمودند : من مشغولم آنها را از دخول منصرف نما ، آنها را منصرف كرد . فرداى آن روز آمدند و عين كلمات ديروز را بيان كردند ، باز آنها را منصرف نموده اجازهء دخول نداد ، و همين طور مىآمدند و حضرت اجازهء ورود نمىفرمود تا آنكه دو ماه طول كشيد و سپس از ملاقات با حضرت مأيوس شدند و به دربان گفتند : به مولاى خود بگو : ما شيعيان پدر تو علىّ بن ابي طالب هستيم و دشمنان ، ما را در اين مدّت دراز كه ما را راه ندادى شماتت كردند ، و ما آماده‌ايم كه برگرديم لكن ديگر در شهر خود نمىتوانيم زندگى كنيم از شدّت خجلت و شرمندگى و شكستگىاى كه به ما وارد شده است ، چون تحمّل و صبر بر شماتت دشمنان و زخم زبان آنها را نداريم . حضرت به حاجب فرمود : اجازه بده وارد شوند ، آنها داخل شده و سلام كردند ، حضرت پاسخ نفرمود و اذن نشستن نداد ، و به حال وقوف متوقّف بودند . عرض كردند : اى فرزند رسول خدا اين جفاى بزرگ و\r\n\r\n\r\n","description":"","footnote":"\r\n( 1 ) « بحار الانوار » ج 6 ص 75 به نقل از « احتجاج » .\r\n( 2 ) در نسبت اين تفسير به حضرت امام حسن عسكرى عليه السلام كلام بسيار است ، و چون متضمّن بعضى از مطالبى است كه از هر عالمى فضلا از امام صادر نمىشود نمىتوان آن را به امام نسبت داد . مرحوم بلاغى ( ره ) در مقدمهء تفسير خود « آلاء الرّحمن » شواهدى بر عليه صحّت اين تفسير و استنادش به امام اقامه مىفرمايد .\r\n","page_name":" 95 ","page_number":103},
  {"content":"\r\n\r\nاستخفاف چيست كه بر ما روا مىدارى ؟ بعد از آنكه در اين مدّت طولانى ما را از لقاى خود محروم نمودى ديگر براى ما چه آبروئى خواهد بود ؟ حضرت فرمود : بخوانيد اين آيه را كه :  وَ ما أَصابَكُمْ مِنْ مُصِيبَةٍ فَبِما كَسَبَتْ أَيْدِيكُمْ وَ يَعْفُوا عَنْ كَثِيرٍ  « 1 » .\r\n« آنچه از مصائب به شما رسيده از ناحيهء خود شما بوده و خداوند از بسيارى از آنها چشم‌پوشى كرده است » . من در اين امر اقتدا به پروردگار خود عزّ و جلّ نموده‌ام ، و به رسول خدا ، و به امير المؤمنين و امامان بعد از آن حضرت ، بنابر اين شما را مورد عتاب خود قرار دادم . عرض كردند : به چه علّت اى فرزند رسول خدا ؟ حضرت فرمود : چون شما ادّعا كرديد كه ما شيعيان امير المؤمنين علىّ بن ابي طالب عليه السّلام هستيم ، واى بر شما ، شيعهء امير المؤمنين حسن است و حسين و ابو ذر و سلمان و مقداد و عمّار و محمّد بن ابى بكر ، آن كسانى كه ابدا در موردى از موارد مخالفت امر آن حضرت را نكردند و هيچ كارى كه موجب ملالت آن حضرت بوده و نهى فرموده بود به جاى نياوردند ، و شما مىگوئيد : ما شيعه هستيم ، و در اكثر از كردار خود مخالفت مىكنيد ، در بسيارى از واجبات كوتاهى مىنمائيد ، در اداى قسمت مهمّى از حقوق برادران دينى خود كه اخوان فى اللّه هستند كوتاهى مىكنيد ، و جائى كه نبايد تقيّه كنيد تقيّه مىكنيد ، و جائى كه بايد تقيّه كنيد تقيّه را ترك مىنمائيد . اگر مىگفتيد : ما از مواليان و دوستان امير المؤمنين هستيم و از دوستان دوستان آن حضرت و از دشمنان دشمنان آن حضرت ، من گفتار شما را ردّ نمىكردم و شما را به حضور خود مىپذيرفتم ، و لكن ادّعاى مقام و منزلت عظيمى نموديد كه اگر هر آينه افعال شما با اين گفتارتان تطبيق نكند هلاك خواهيد شد مگر آنكه خداى رحيم با رحمت خود شما را عفو كند و از اين گناه بگذرد .\r\nعرض كردند : يا بن رسول اللّه ، به سوى خدا استغفار مىكنيم و از اين ادّعاى مهم توبه مىنمائيم بلكه فقط مىگوئيم همچنان كه مولاى ما حضرت رضا به ما تعليم نموده است : ما از دوستان شما و دوستان اولياى شما ، و از دشمنان دشمنان شما هستيم . حضرت فرمود : مرحبا بكم يا اخوانى و اهل ودّى ، ارتفعوا ، ارتفعوا ، ارتفعوا ، فما زال يرفعهم حتّى الصقهم بنفسه . « آفرين بر شما ، خوش آمديد اى برادران من ، و\r\n\r\n\r\n","description":"","footnote":"\r\n( 1 ) سورهء شورى 42 - آيه 30 .\r\n","page_name":" 96 ","page_number":104},
  {"content":"\r\n\r\nاى اهل محبّت و دوستى من ، برخيزيد بيائيد ، بيائيد ، بيائيد ، و همين طور حضرت آنها را به سوى خود كشيد تا آنكه آنها را پهلوى خود بدون فاصله نشانيد ، و سپس به حاجب فرمود : چند مرتبه آنها را از آمدن و داخل شدن بازداشتى ؟ عرض كرد : شصت مرتبه ، فرمود : حال شصت مرتبه متوالى و پى در پى به سوى آنها رفت و آمد كن و در هر مرتبه به آنها سلام كن و سلام مرا نيز برسان ، بدرستى كه آنها به واسطهء توجه و استغفارى كه نمودند تمام گناهان خود را دربارهء اين ادّعاى بزرگ محو و نابود كردند ، و مستحقّ مراتب كرامت شدند چون از محبّين و مواليان ما هستند ، اينك از حال آنها و حال عيالات آنها پرسان شو ، و آنچه سزاوار است از نفقات و هدايا و تحف و صله به آنان اعطاء كن ، و در رفع گرفتارىهاى آنان بكوش » . « 1 » و از كتاب « صفات الشّيعهء » صدوق با اسناد خود روايت است از ابو العبّاس دينورى ، از محمّد ابن حنفيّه كه او روايت كند كه : « بعد از واقعهء جنگ جمل كه امير المؤمنين عليه السّلام وارد بصره شدند ، احنف بن قيس غذائى تهيّه كرد و خدمت آن حضرت و اصحاب آن حضرت پيغامى فرستاده و دعوت كرد . حضرت تشريف آورد و فرمود : اصحاب مرا بخوان كه در اينجا بيايند . جماعتى با خشوع آمدند كه از شدّت عبادت مانند مشكهاى پوسيده بودند . احنف بن قيس عرض كرد : يا امير المؤمنين اين چه واقعه‌اى است كه بر آنها فرود آمده ، آيا از كمى غذا و گرسنگى است يا از ترس جنگ به اين حال در آمده‌اند ؟ حضرت فرمود : چنين نيست اى احنف ، خداوند جماعتى را در دنيا برگزيده كه از دنيا اعراض كنند و دل در مقام عبوديّت ، فقط به ساحت او دهند مانند كسانى كه قيامت را مشاهده كرده باشند ، و از اهوال قيامت قبل از مشاهدهء آن باخبر شوند ، و در اين صورت نفس‌هاى خود را بر تحمّل مشكلات در راه رضاى خدا آماده كرده‌اند ، و چون ياد صبح روز حشر را كنند كه در مقام عرض در پيشگاه خدا قرار گيرند در خيال خود گذرانند يك تنورهء عظيمى از آتش سر برون كرده و همهء خلائق به سوى خدا محشور و مجتمع‌اند ، و نامهء عمل آنها كه تمام فضائح كردارها در آن نگاشته شده در مقابل ديدگان همهء مردم باز شده است ، پس نزديك است كه جان آنها مانند شمع آب شود يا دلهاى آنان با بالهاى ترس و وحشت\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 144 .\r\n","page_name":" 97 ","page_number":105},
  {"content":"\r\n\r\nدر پرواز آيد ، و عقلهاى آنان در وقتى كه ديگهاى شدّت انقطاع به سوى خدا و قصد و عزم حرم او به جوش آيد از سرهاى آنان بيرون شود . آنان مانند شخص واله و پريشان در دل شبهاى تار به ناله و آه درآيند ، و از خوف آنچه نفسهاى آنان بر آن اطّلاع حاصل نموده به درد و تعب آيند .\r\nبنابراين روزگار خود را در دنيا مىگذرانند با بدنهاى خشك و نحيف ، و دلهاى محزون ، و صورتهاى گداخته ، و لبهاى خشكيده ، و شكم‌هاى خالى و به پشت چسبيده ، گمان مىكنى كه آنها مست‌اند . در دل شبهاى تار با تاريكى شب همراز و هم‌نياز ، خشوع در مقابل حضرت بارى دلهاى آنها را آب كرده و بدنهايشان مانند مشكهاى پوسيده نحيف و لاغر گرديده ، در ظاهر و پنهان كارهاى خود را براى خدا خالص كرده‌اند ، و در عين حال دلهاى آنان از فزغ در امن و امان نيامده بلكه مانند كسانى كه اطاقهاى اموال خود را مواظبت مىكنند آنها دل خود را مراقبت مىنمايند . اگر آنها را در شبهاى تارشان ببينى در حالى كه چشم همهء مردم به خواب رفته ، و صداها ساكت شده و حركات ساكن گشته ، و مرغان در آشيانه‌هاى خود آرميده خواهى ديد كه چگونه ترس از روز قيامت و وعيد پروردگار خواب را از ديدگان آنها ربوده است ، كما قال سبحانه :  أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَ هُمْ نائِمُونَ . \r\nپس به جهت آن تجلّى مقام عظمت در روز قيامت ، از خواب بر مىخيزند با ترس و فزع ، و به نماز مىايستند با گريه و آه و اشك و ناله . گاهى به ذكر و تسبيح ، گاه دگر در محراب عبادت مىگريند ، و ناله مىزنند ، و در شب تاريك و بىسر و صدا ايستاده گريه مىكنند . اگر ببينى اى احنف آنها را كه در شبها چگونه برپا مىايستند تا به حدّى كه پشت آنها خم مىشود ، و وقتى كه فقرات آيات قرآن را در نمازشان تلاوت مىكنند ناگهان صداى ناله و فرياد آنها بالا مىرود و آتش عشق سوزان از دهان آنها زبانه مىكشد ، گويا در آن وقت آتش تا حلقوم آنها را احاطه كرده ، و زمانى كه ناله مىكنند گويا زنجيرهاى آتشين به گردنهاى آنها فرود آمده است . و اگر آنها را در روز ببينى خواهى يافت افرادى را كه در روى زمين به آرامش و ملايمت راه مىروند و با مردم به نيكوئى سخن مىگويند ، و زمانى كه با جاهلان برخورد كنند سلام نموده و به مسالمت مىگذرند ، و زمانى كه از لغوى عبور كنند\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nبزرگوارانه و كريمانه مرور مىنمايند . پاهاى خود را از رفتن به مواضع تهمت زنجير كرده‌اند ، و زبانهاى خود را از آنكه در آبرو و اعراض مردم تكلّم كنند لال نموده‌اند ، و گوشهاى خود را از شنيدن سخن بى جا و بيهوده كر كرده‌اند ، و چشمان خود را به فرو بستن از معاصى سرمه نموده‌اند ، و ايشان عازم حركت و سفر به سوى حرم خدا و حريم لقا و دار السّلامى هستند كه كسى كه در آن وارد شود از هر شكّ و اندوهى رهائى يافته و در امان است .\r\nسپس حضرت از مكان و محلّ آنها در بهشت به احنف بيان فرمودند و بعضى از اوصاف بهشت را توضيح دادند و پس از آن فرمودند : اى احنف اگر آنچه را كه در ابتداى كلام خود بيان كردم فراموش كنى و در مقام عمل نباشى هر آينه تو نيز از لباسهاى آتشين كه از قير سياه آتشين بافته شده روز قيامت در برخواهى نمود ، و بين اين عذاب و خوردن فلزّ گداخته دور خواهى زد ، و از مشروبات داغ و شديد الغليان در كام تو خواهند ريخت . اى احنف چه بسيار افرادى روز قيامت در ميان آتش به دار آويخته و خرد شوند ، و چه بسيار صورتهائى كه قطعه قطعه شده و متغير اللّون بر خرطوم و بينى آنان كوفته شده . غل‌هاى جامعه دست‌هاى آنها را خورده و نابوده كرده ، و طوق آتشين به گردن آنها پيوند خورده و چسبيده . اگر ببينى اى احنف آنها را كه چگونه پريشان و سرگردان در وادىهاى جهنّم سرازير شوند ، و از كوههاى جهنّم بالا روند در حالى كه از مقطّعات قطران و تكّه‌هاى آتش براى آنان لباس ساخته و در بر خود نموده‌اند و با سنگهاى آتش و شياطين آتشين قرين و يار شده ، و زمانى كه استغاثه كنند به بدتر از اين حالت مأخوذ شوند ، آتشى چنان سخت آنها را خواهد گرفت و عقرب‌ها و مارهاى آتشين بر آنان بسته خواهد شد ، و اگر ببينى كه منادى از طرف پروردگار ندا كند و به بهشتىها بگويد : اى اهل بهشت و نعمتهاى بهشتى ، و اى اهل زينتهاى بهشت و جامه‌هاى بهشتى در بهشت جاودان زيست كنيد كه ديگر مرگ و نيستى براى شما نيست ، در اين حال اميد جهنّمىها به كلّى قطع گردد ، و تمام درهاى رحمت و بهشت به روى آنان بسته گردد ، و راه‌ها و اسباب نجات منقطع شود . در آن هنگام چه بسيار پيرمردانى فرياد زنند : وا شيبتاه ، و چه بسيار جوانانى فرياد زنند وا شباباه ، و چه بسيار زنانى فرياد كنند : وا فضيحتاه .\r\nپرده و حجاب‌هائى كه روى عمل زشت آنها را گرفته پاره شود ، و چه بسيار\r\n\r\n","description":"","footnote":"","page_name":" 99 ","page_number":107},
  {"content":"\r\n\r\nافرادى در آن روز بين طبقات دوزخ فرو روند و محبوس گردند . چه بسيار شدائدى كه تو را در كام خود فرو برد و لباس تن تو گردد بعد از آنكه در دنيا لباس كتان در بر مىكردى و آب سرد در كوزهء بر فراز ديوار نهاده مىخوردى ، و از غذاهاى رنگارنگ تناول مىنمودى ، اينك لباسهاى آتشين يك موى نرم در بدن تو باقى نگذارده مگر آنكه آن را سفيد نموده ، و چشمى كه با آن به محبوب خود تماشا مىكردى آن را از حدقه بيرون آورده ، اينست آنچه خدا براى مجرمان معيّن فرموده ، و آن است آنچه كه خدا براى متّقيان آماده و تهيّه نموده است » « 1 » .\r\nبارى شيعيان به علّت اخلاص در عبادت نورى در قلب آنان ظاهر مىگردد كه حقايق را درك مىكنند ، حقايقى كه درك آن براى ساير مردم محال است .\r\nاز « تفسير عيّاشى » از حضرت صادق عليه السّلام روايت است كه آن حضرت فرمود : انّما شيعتنا اصحاب الاربعة الاعين عين فى الرّأس و عين فى القلب ، الا و الخلائق كلّهم كذلك ، الّا انّ اللّه فتح ابصاركم و اعمى ابصارهم « 2 » .\r\n« شيعيان ما داراى چهار چشم هستند ، دو چشم در سر ، و دو چشم در دل . متوجّه باشيد كه همهء بندگان خدا چنين‌اند لكن خدا چشم دل شما شيعيان را باز كرده و چشم دل ديگران را نابينا نموده است » .\r\nو از « محاسن » برقى از حضرت صادق عليه السّلام روايت است كه : انّ لكلّ شيء جوهرا و جوهر ولد آدم محمّد صلى اللّه عليه و آله و سلّم و نحن و شيعتنا « 3 » .\r\n« از براى هر چيزى حقيقت و جوهرى است و جوهر فرزندان آدم محمّد صلى اللّه عليه و آله و سلّم است ، و ما هستيم و شيعيان ما هستند » .\r\nو نيز از « محاسن » از حضرت صادق عليه السّلام روايت است كه به فضيل بن يسار كه از خواصّ شيعيان و روات آن حضرت بود فرمودند : انتم و اللّه نور فى ظلمات\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 148 باب صفات الشيعة ، و « بحار الانوار » ج 3 كتاب المعاد ص 254 .\r\n( 2 ) « بحار الانوار » ج 15 كتاب الاخلاق ص 31 .\r\n( 3 ) « بحار الانوار » ج 15 كتاب الايمان ص 109 .\r\n","page_name":" 100 ","page_number":108},
  {"content":"\r\n\r\nالارض « 1 » . « سوگند به خدا كه شما نور هستيد در ظلمات زمين » .\r\nو نيز از « محاسن » نقل است از علىّ بن عبد العزيز از حضرت صادق عليه السّلام كه مىفرمود : و اللّه انّى لاحبّ ريحكم و ارواحكم و رؤيتكم و زيارتكم ، و انّى لعلى دين اللّه و دين ملائكته فاعينوا على ذلك بورع ، انا فى المدينة بمنزلة الشّعيرة [ الشّعرة 
  ] اتقلقل حتّى ارى الرّجل منكم فاستريح اليه « 1 » .\r\n« سوگند به خدا كه من بوى شما را دوست دارم ، و ارواح شما را دوست دارم ، و زيارت و ديدار شما را دوست دارم ، و حقّا كه من بر دين خدا و دين فرشتگان خدا هستم ، اى شيعيان ، شما مرا بر اين دين يارى كنيد . من در تمام مدينه مانند يك دانهء جو تك و تنها هستم ، در تمام مدينه حركت مىكنم تا يكى از شما را ببينم و با ملاقات و ديدار او استراحت خاطر برايم حاصل شود » .\r\nو از كتاب « كنز الفوائد » كراجكى با اسناد خود نقل است از ابو حمزهء ثمالى از مردى از قوم او كه اسمش يحيى بن امّ طويل است ، از نوف بكالى كه مىگويد : « براى من نزد حضرت امير المؤمنين عليه السّلام حاجتى پيدا شد و محلّ حضرت را از جندب بن زهير و ربيع بن خثيم و برادرزادهء او همّام بن عبادة بن خثيم كه از اصحاب برانس بود جويا شدم ، همگى براى ملاقات امير المؤمنين روانه شديم و با خود اعتماد داشتيم كه آن حضرت را زيارت خواهيم نمود ، پس به آن حضرت رسيديم در وقتى كه از منزل خارج شده و براى نماز عازم مسجد بود . و در حالى كه ما با آن حضرت به سوى مسجد مىآمديم به چند تن از مردان فربه برخورد كرديم كه در مطالب فكاهى فرو رفته و بعضى با بعضى مزاح و شوخى نموده و بعضى از كارهاى لهو را انجام مىدادند . چون نزديك بود كه امير المؤمنين عليه السّلام به آنها برسد به سرعت برپا برخاسته و سلام كردند . حضرت جواب سلام فرمود و پس از آن فرمود : شما كه هستيد ؟ عرض كردند : جماعتى از شيعيان تو اى امير المؤمنين ، حضرت براى آنها دعاى خير نمود و سپس فرمود : چرا من در چهره‌هاى شما آثار و علائم شيعيان خود را نمىبينم ؟ و نشانه‌هاى زينت محبّين ما اهل بيت را مشاهده نمىكنم ؟ آن جماعت از روى حياء از دادن پاسخ خوددارى نمودند .\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 109 .\r\n","page_name":" 101 ","page_number":109},
  {"content":"\r\n\r\nنوف بكالى گويد : جندب بن زهير و ربيع بن خثيم به آن حضرت متوجّه شده عرض كردند : علامات و صفات شيعيان شما چيست اى امير المؤمنين ؟ حضرت از پاسخ آنها كوتاهى فرمود و فقط فرمود : اى دو مردى كه با من مذاكره داريد از خدا بپرهيزيد و نيكوئى و احسان را پيشهء خود سازيد چون خداوند تبارك و تعالى با كسانى است كه تقوا پيشهء خود ساخته و با كسانى كه احسان را شعار و عمل خود قرار داده‌اند .\r\nهمّام بن عباده كه مرد عابد و كوشائى بود عرض كرد : تو را سوگند مىدهم به آن خدائى كه شما اهل بيت را گرامى داشت و از خواصّ حرم خود قرار داد و از الطاف و عنايات خود بهره‌مند ساخت و شما را بر بندگان به درجات و مراتبى بس بلند تفضيل و برترى داد كه براى ما اوصاف شيعيان خود را بيان فرمائى . حضرت فرمود : اى همّام سوگند نخور من به زودى براى همهء شما اوصاف آنها را بيان خواهم كرد . حضرت دست همّام را گرفته و داخل مسجد شد و دو ركعت نماز مختصر ولى كامل بجاى آورد و نشست و رو به ما كرد و تمام جمعيّت اطراف آن حضرت گرد آمدند . حمد خداى را به جاى آورد و تحيّت و درود بر پيامبر فرستاد و فرمود :\r\nامّا بعد حقّا خداوند جلّ ثناؤه و تقدّست اسماؤه بندگان خود را آفريد ، و عبادت خود را بر آنها لازم گردانيد ، و اوامر خود را بر آنها تكليف فرمود ، و ارزاق و معيشت را بين آنها تقسيم كرد ، و در دنيا هر يك را در مقام و محلّى معيّن قرار داد ، در حالى كه در تمام اين كارها و عنايت‌ها از مردم بىنياز بوده ، نه طاعت اطاعت كننده‌اى به او فائده مىرساند ، و نه معصيت معصيت كننده بر او ضررى وارد مىكند . . .\r\nو سپس راوى ، كلام آن حضرت را ادامه مىدهد تا آنكه مىگويد : امير المؤمنين عليه السّلام دست خود را بر دوش همّام گذارد و فرمود : بدان كسى كه از شيعيان اهل بيت سؤال كند آن اهل بيتى كه خدا هرگونه رجس و پليدى را از آنان برده و آنها را پاك و پاكيزه نموده است ، پس آنها عارفين به خدا هستند ، و عاملين به امر خدا ، و اهل فضايل و كمالات ، گفتار آنان صواب ، و لباس آنها ميانه و معمولى ، و رويّه و روش آنها تواضع . . . و حضرت صفات آنها را مفصّلا يكايك به طور مشروح شمرد و حالات روحى و ملكات نفس و مشاهدات غيبى آنها را بيان فرمود تا آنكه\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nفرمود : اولئك عمّال اللّه و مطايا امره و طاعته و سرج أرضه و بريّته ، اولئك شيعتنا و احبّتنا و منّا و معنا ، الا هاه شوقا اليهم .\r\nآنان عمّال خدا ، و مركب‌هاى امر خدا و طاعت خدا هستند ، و چراغهاى درخشان در زمين خدا و در ميان بندگان خدا . آنان شيعيان و محبّان ما هستند و از ما هستند و با ما هستند . آه چقدر مشتاق ديدارشان هستم . ناگهان همّام صيحه‌اى زد و غش كرده به روى زمين افتاد ، چون او را حركت دادند ديدند مرغ روحش از دنيا مفارقت كرده است ، رحمة اللّه عليه . ربيع بن خثيم عموى او شروع به گريه و زارى نموده و عرض كرد : چقدر با سرعت مواعظ تو اى امير المؤمنين برادرزادهء مرا هلاك كرد ! اى كاش من جاى او بودم و به اين فيض نائل مىشدم . حضرت فرمودند : مواعظ بليغه اين طور اهلش را مىيابد و به آنها مىرسد . سوگند به خدا من بر او خوف داشتم و از اين مواعظ احتمال موت او را مىدادم .\r\nشخصى گفت : اى امير المؤمنين پس چرا خودت اين طور نشدى و اين مواعظ در تو چنين اثرى نگذارد ؟ حضرت فرمود : اى واى بر تو براى هر كس اجلى معيّن شده كه نمىتواند از آن تخلّف ورزد ، و براى آن اجل ، سببى معيّن گشته كه نمىتوان از آن تجاوز كرد . آرام باش و ديگر از اين سخنان بر زبان نياور ، اين كلمات را شيطان بر زبان تو دميده است .\r\nنوف گويد : امير المؤمنين عصر آن روز بر جنازهء او نماز خواندند و بر جنازهء او حاضر شدند و ما با آن حضرت بوديم .\r\nراوى اين حديث به نقل از نوف مىگويد : من روزى نزد ربيع بن خثيم رفتم و مطالبى را كه نوف به من گفته بود براى ربيع ذكر كردم ، ربيع آن‌قدر گريست كه نزديك بود جانش از قالب بيرون آيد ، و گفت : برادر من نوف آنچه را كه گفته راست گفته ، موعظهء امير المؤمنين و واقعه‌اى كه اتّفاق افتاد در امر همّام در حضور من و در مقابل ديدگان من بود ، و من در سعه و فراخى عيش بودم كه آن موعظه آن را تيره ساخت و هيچ شدّتى براى من نبود مگر آنكه موجب گشايش آن شد » « 1 » .\r\nو همچنين از « امالى » شيخ طوسى از نوف بكالى روايت است كه قال : قال\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 153 .\r\n","page_name":" 103 ","page_number":111},
  {"content":"\r\n\r\nلى علىّ عليه السّلام : يا نوف خلقنا من طينة طيّبة و خلق شيعتنا من طينتنا ، فاذا كان يوم القيامة الحقوا بنا . قال نوف : فقلت : صف لى شيعتك يا امير المؤمنين ، فبكى لذكرى شيعته ، و قال : يا نوف شيعتى و اللّه الحكماء العلماء باللّه و دينه العاملون بطاعته و اوامره « 1 » - الحديث .\r\nنوف مىگويد كه : « امير المؤمنين علىّ بن ابي طالب عليه السّلام به من فرمود : اى نوف ما از سرشت پاكى آفريده شده‌ايم و شيعيان ما از سرشت ما آفريده شده‌اند ، و چون قيامت برپا گردد به ما ملحق شوند . نوف مىگويد : عرض كردم : اى امير المؤمنين شيعيان خود را براى من توصيف كن . آن حضرت گريست چون نام شيعيان او را بردم و حالات آنها را از خاطر گذرانيد و فرمود : اى نوف سوگند به خدا شيعيان من حكماء هستند و علماء باللّه و به دين خدا هستند ، عمل كنندگان به اوامر خدا و مطيع به طاعت پروردگار - تا آخر حديث » .\r\nابو نعيم اصفهانى در « حلية الأولياء » ج 1 ص 86 گويد : حدّثنا أحمد بن علىّ بن محمّد ، عن . . . عن مجاهد قال : شيعة علىّ الحكماء العلماء ، الذّبل الشّفاه ، الاخيار الّذين يعرفون بالرّهبانيّة من اثر العبادة . و نيز گويد : حدّثنا محمّد بن عمرو بن سلم ، عن . . . عن علىّ بن الحسين قال : شيعتنا الذّبل الشّفاه ، و الامام منّا من دعا الى اللّه .\r\nو از كتاب « فضايل » ابن شاذان و كتاب « روضة » در فضايل از عبد اللّه بن ابى اوفى از رسول خدا صلى اللّه عليه و آله و سلّم حديث مىكند كه فرمود : چون خداوند عزّ و جلّ ابراهيم خليل را خلق كرد پردهء عالم غيب را از مقابل ديدگان آن حضرت برداشت و نظر به جانب عرش خدا كرد ، نورى را مشاهده كرد . گفت اى پروردگار من و اى مولاى من اين نور چيست ؟ خدا خطاب فرمود : اى ابراهيم اين محمّد برگزيدهء من است . ابراهيم عرض كرد : اى پروردگار من و اى سيّد من در طرف اين نور نور ديگرى مىبينم ؟ خطاب رسيد : اين على است كه يارى كنندهء دين من است . ابراهيم عرض كرد : اى خداى من و اى مولاى من در پهلوى اين دو نور ، نور ديگرى مىبينم اين نور چيست ؟ خطاب رسيد : اى ابراهيم اين فاطمه است كه در دنبال پدر و شوهرش قرار گرفته و تمام محبّان خود را از آتش غضب خدا جدا خواهد نمود . ابراهيم\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 149 .\r\n","page_name":" 104 ","page_number":112},
  {"content":"\r\n\r\nعرض كرد : دو نور ديگر در پشت سر اين سه نور مىبينم ، خطاب رسيد : اى ابراهيم اين‌ها حسن و حسين هستند كه به دنبال پدر و مادر و جدّ خود قرار گرفته‌اند . ابراهيم عرض كرد : پروردگار من و آقاى من نُه نور ديگر مىبينم كه اطراف و گرداگرد اين پنج نور را گرفته و به دور آنها حلقه زده‌اند ، خطاب رسيد : اى ابراهيم آنان ائمّهء طاهرين از اولاد آن انوار هستند .\r\nعرض كرد : پروردگار من و سيّد من به چه نامهائى آنها در دنيا شناخته مىشوند ؟ خطاب رسيد اى ابراهيم اوّل آنها علىّ بن الحسين است ، و ديگر محمّد فرزند على ، و جعفر فرزند محمّد ، و موسى فرزند جعفر ، و على فرزند موسى ، و محمّد فرزند على ، و على فرزند محمّد ، و حسن فرزند على ، و محمّد فرزند حسن كه قائم و مهدى است . عرض كرد : پروردگار من و آقاى من در اطراف اين انوار نورهاى بىشمارى را مىبينم كه غير از تو كسى قادر بر شمارش آنها نيست . خطاب رسيد : اى ابراهيم آنها شيعيان اين انوار و محبّان آنها هستند . عرض كرد : پروردگار من آنها به چه علامت و نشانه‌اى شناخته مىشوند ؟ خطاب آمد : به پنجاه و يك ركعت نماز در شبانه روز ، و به بلند گفتن بسم اللّه الرّحمن الرّحيم ، و به قنوت برداشتن قبل از ركوع ، و به سجدهء شكر ، و به انگشترى در دست راست نمودن . ابراهيم عرض كرد : خدايا مرا نيز از شيعيان آنها و از محبّان آنها قرار ده . خطاب آمد : تو را از شيعيان آنها قرار دادم ، پس اين آيه را خدا دربارهء او فرستاد :   وَ إِنَّ مِنْ شِيعَتِهِ لَإِبْراهِيمَ * إِذْ جاءَ رَبَّهُ بِقَلْبٍ سَلِيمٍ »   « 1 » .\r\nمرحوم محدّث قمّى فرموده است كه : شيخ ما در « مستدرك » از كتاب « غيبت » فضل بن شاذان اين روايت را نقل كرده و در آخرش فرموده كه : مفضّل بن عمر مىگويد : « براى ما روايت شده است كه چون ابراهيم عليه السّلام احساس كرد كه مرگ او رسيده است اين خبر و مكاشفهء روحى را براى اصحاب خود گفت و سپس به سجده افتاد و در سجده جان به جان‌آفرين تسليم كرد » « 2 » .\r\nو از كتاب « كافى » نقل است با سلسله سند متّصل خود از ابى يحيى\r\n\r\n\r\n","description":"","footnote":"\r\n( 1 ) « بحار الانوار » ج 9 ص 124 . و آيه شريفه در سورهء صافّات 37 - آيه 83 و 84 .\r\n( 2 ) « سفينة البحار » ج 1 ص 732 مادّهء « شيع » .\r\n","page_name":" 105 ","page_number":113},
  {"content":"\r\n\r\nكوكب الدّم ، از حضرت امام جعفر صادق عليه السّلام قال : انّ حواريّى عيسى كانوا شيعته ، و انّ شيعتنا حواريّونا ، و ما كان حوارىّ عيسى باطوع له من حواريّنا لنا ، و انّما قال عيسى للحواريّين : من انصارى الى اللّه ؟ قال الحواريّون : نحن انصار اللّه ، فلا و اللّه ما نصروه من اليهود و لا قاتلوهم دونه ، و شيعتنا و اللّه لم يزالوا منذ قبض اللّه عزّ ذكره رسوله صلى اللّه عليه و آله و سلّم ينصروننا و يقاتلون دوننا و يحرّقون و يعذّبون و يشرّدون فى البلدان ، جزاهم اللّه عنّا خيرا » « 1 » .\r\n« حضرت صادق عليه السّلام فرمودند : حواريّون حضرت مسيح عيسى بن مريم شيعيان او بودند ، و شيعيان ما حواريّون ما هستند ، و حواريّون عيسى نسبت به اوامر او مطيع‌تر از حواريّون ما نسبت به ما نيستند . عيسى به حواريّون گفت : ياران من در راه خدا كيستند ؟ آنها پاسخ دادند : ما ياران خدا هستيم . سوگند به خدا كه او را يارى نكردند و از دست يهود رها ننمودند ، و در مقابل يهود براى حفظ او شمشير نزدند . و امّا شيعيان ما قسم به خدا از آن روزى كه خداوند پيغمبرش را قبض روح فرمود دائما ما را يارى كردند ، و براى حفظ ما در مقابل ما شمشير زدند ، و در آتش سوزان محترق شدند ، به انواع عذاب‌ها و شكنجه‌ها معذّب گشتند ، و در شهرها آواره و پريشان شدند ، خداوند به خاطر ما به آنان جزاى خير مرحمت فرمايد » .\r\n\r\n\r\n","description":"","footnote":"\r\n( 1 ) « بحار الانوار » ج 5 ص 398 .\r\n","page_name":" 106 ","page_number":114},
  {"content":"\r\n\r\n\r\nدرس سى و هشتم و سى و نهم تفسير آيه مَنْ يُطِعِ الرَّسُولَ فَقَدْ أَطاعَ اللَّهَ\r\n\r\n","description":"","footnote":"","page_name":" 107 ","page_number":115},
  {"content":"\r\n . \r\n","description":"","footnote":"","page_name":" 108 ","page_number":116},
  {"content":"\r\n\r\nدرس سى و هشتم و سى و نهم بسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن الى قيام يوم الدّين و لا حول و لا قوّة الّا باللّه العلىّ العظيم .\r\nقال اللّه الحكيم فى كتابه الكريم :\r\n مَنْ يُطِعِ الرَّسُولَ فَقَدْ أَطاعَ اللَّهَ  « 1 » .\r\n« كسى كه متابعت حضرت رسول را كرده باشد به تحقيق خدا را اطاعت كرده است » . چون رسول خدا فرستادهء خداست و واسطهء بين خلق و خالق . و اطاعت موكّل به اطاعت وكيل ، و اطاعت منوب عنه به اطاعت نائب ، و اطاعت سلطان به اطاعت قائم مقام اوست . اطاعت خدا هم به اطاعت فرستاده و پيغام‌آورندهء خداست .\r\nاز ميان تمام دستجات و فرق مختلفهء اسلام فقط شيعه اطاعت خدا را مىنمايد چون اطاعت رسول او را مىكند ، و باقى مذاهب از نزد خود در كتاب و سنّت تصرفّاتى مىنمايند و بالنتيجه عقيده و همچنين عمل آنها طبق دستور خدا و رسول خدا نشده بلكه افكار و آراء خود آنان نيز در عقيده و عمل آنان مدخليّت پيدا مىكند .\r\nبعد از رحلت رسول خدا صلى اللّه عليه و آله و سلّم شيعه طبق كلام رسول خدا و وصيّت‌هاى آن حضرت از امير المؤمنين و ائمّهء اهل بيت عليهم السّلام پيروى كرد و آراء باطله و افكار متهوّسانه‌اى را كه اكثريّت جمعيّت را به دنبال خود مىبرد رفض نموده و به دور ريخت ، و به امّت حقّ و جماعت يقين پيوست ، و لذا دو صف متمايز در مقابل\r\n\r\n\r\n","description":"","footnote":"\r\n( 1 ) سورهء نساء 4 - آيه 80 .\r\n","page_name":" 109 ","page_number":117},
  {"content":"\r\n\r\nيك ديگر واقع شدند : شيعه پيرو اهل بيت ، و عامّه پيرو شيخين و ساير خلفائى كه بعد از آنها يكى پس از ديگرى آمدند .\r\nشيعه مىگويد : پيروى از سنّت و رويّهء شيخين طبق هيچ آيه و روايتى از رسول اكرم امضاء نشده است لكن پيروى از عترت و اهل بيت طبق نصوص صريحهء متواتره از رسول خدا و بيان تفسير آيات قرآنيّه و شأن نزول آنها معيّن شده و پيروى از اهل بيت عين سنّت رسول خداست . و مراد از جماعتى كه پيغمبر فرمود : از آن بر كنار نرويد و هميشه با جماعت باشيد منظور جماعت حقّ است نه باطل . بنابراين شيعه هم اهل سنّت و جماعت است بالمعنى الحقيقى و هم اهل رفض و دور افكندن مرام باطل و عقيده و اعمال مستحدثه و بدعت مىباشد .\r\nعامّه مىگويند : ما اهل سنّتيم و اهل جماعت ، امّا اهل سنّتيم به علّت آنكه از اصحاب رسول خدا پيروى كرديم و آنها را گرامى و محترم شمرديم و حكم آنها را لازم الاجراء دانستيم . و امّا اهل جماعت به علّت آنكه اكثريّت افراد امّت كه تودهء انبوه و عظيم امّت را تشكيل مىداد بعد از رسول خدا از عترت تبعيّت ننمودند و از آراء و انتخابات اصحاب پيروى كردند . و شما رافضى هستيد ، بدين معنى كه سنّت رسول خدا را به دور انداختيد و از اصحاب آن حضرت پيروى نكرديد و بر جماعت و تودهء چشمگير مسلمانان شكست حاصل نموده ، خود داراى رويّه و آئين مستقلّى شديد « 1 » .\r\nشيعه مىگويد : خدا حقّ است و رسول خدا حقّ و كتاب خدا حقّ و آفرينش آسمان و زمين حقّ ،  وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا ذلِكَ ظَنُّ الَّذِينَ \r\n\r\n\r\n","description":"","footnote":"\r\n( 1 ) ظاهرا اين اصطلاحات تاريخ مخصوصى ندارد ، اما در زمان صلح با معاويه اصطلاح جماعت رسميت يافت و اهل سنت هم گويا در زمان اشعرى اصطلاح شده است . و با نظر دقيق‌تر مىتوان گفت كه : اصطلاح اهل سنت ابتدا در مقابل معتزله وضع شد كه عقل راى سند و حجت مىدانستند ، بر خلاف جماعت و جمهور كه اهل تعبد محض بودند ، و از قرن دوم و احتمالا اواخر قرن اول اين اصطلاح رائج شد . آنچه از زمان اشعرى رائج شد اصطلاح اشاعره بود كه بر اهل سنت و جماعت اطلاق شد . قرار گرفتن اصطلاح سنى در مقابل شيعى پس از آن بود كه معتزله در قرن سوم به سوى نابودى رفتند و تنها شيعه از اصحاب عدل و عقل باقى ماند . ظاهرا اصطلاح جماعت هم از همان وقت پيدا شد كه اصطلاح سنت پيدا شد . و در لسان ائمهء اطهار عليهم السلام لغت سنى در مقابل شيعى به كار نرفته است .\r\n","page_name":" 110 ","page_number":118},
  {"content":"\r\n\r\n كَفَرُوا فَوَيْلٌ لِلَّذِينَ كَفَرُوا مِنَ النَّارِ  . « 1 » « و ما آسمانها و زمين و آنچه را كه ميان آنهاست باطل نيافريديم ، اين گمان كسانى است كه كافر شده ( و چهرهء واقعيّت و حقيقت را نسبت به خدا و رسول خدا پوشانيده‌اند ) و واى بر چنين افراد حق‌پوش از آتش دوزخ » .\r\nبنابراين مراد رسول خدا از پيوستن به جماعت ، جماعت حقّ است نه باطل . دينى كه بر اساس عدل و حقّ آمده و تمام كلّيّات و جزئيّات خود را بر اين اساس پايه‌گذارى مىكند چگونه پيوند با جماعت باطل را حقّ مىشمارد ؟ مراد از جمعيّت حقّ وصىّ رسول خدا و اهل بيت آن حضرت و شيعيان واقعى هستند كه در نهايت درجه از سختىها تحمّل ورزيده ، و در شدائد و مكاره با وجود نداشتن امكانات به دنبال باطل نرفته و از جمعيّت حقّ جدا نشدند .\r\nابراهيم خليل گرچه يك انسان بيشتر نبود ولى روى عظمت روحى و ايمانى خداوند او را در قرآن مجيد به لفظ امّت ياد مىكند :  إِنَّ إِبْراهِيمَ كانَ أُمَّةً قانِتاً لِلَّهِ حَنِيفاً وَ لَمْ يَكُ مِنَ الْمُشْرِكِينَ  « 2 » « ابراهيم حقّا امتّى بود مطيع و منقاد خدا ، پيوسته گرايشش به سوى حقّ بود و از مشركان نبود » . بنابراين مراد از جماعت ، اهل حقّ هستند گرچه در اقلّيّت باشند همانطور كه مرحوم صدوق فرموده است كه : اهل الجماعة اهل الحقّ و ان قلّوا ؛ و قد روى عن النّبىّ صلى اللّه عليه و آله و سلّم انّه قال : المؤمن حجّة ، و المؤمن وحده جماعة « 3 » .\r\n« اهل جماعت اهل حقّند گرچه عددشان كم باشد . و از رسول خدا صلى اللّه عليه و آله و سلّم روايت شده است كه فرمود : مؤمن به تنهائى حجّت خداست بر خلق خدا ، و مؤمن به تنهائى جماعت است » .\r\nبنابراين مراد از اتّصال به جماعت كه رسول خدا توصيه مىكند . جماعت حقّ است و شيعه فقط اين دستور را رعايت كرده و عامّه تخلّف ورزيده‌اند ، و نتيجه آنكه شيعه اهل جماعت بوده و عامّه از اهل جماعت تخلّف ورزيده‌اند .\r\nو نيز شيعه مىگويد : سنّت يعنى عمل كردن به گفتار رسول خدا و پيروى\r\n\r\n\r\n","description":"","footnote":"\r\n( 1 ) سورهء ص 38 - آيه 27 .\r\n( 2 ) سورهء نحل 16 - آيه 120 .\r\n( 3 ) « بحار الانوار » ج 8 ص 2 .\r\n","page_name":" 111 ","page_number":119},
  {"content":"\r\n\r\nكردن از كردار و رويّهء آن حضرت ، بنابراين اهل سنّت كسانى هستند كه بدستور آن حضرت عمل كنند نه آنكه تخلّف نمايند ، و فقط شيعه اوامر آن حضرت را اطاعت كرده و پيروى از عترت و اهل بيت ، طبق آن همه سفارشها و وصيّت‌ها و گوشزدهاى متواتره نموده است ، و عامّه سنّت را ترك گفتند و از تبعيّت و اطاعت دستورات آن رسول - مكرّم تخلّف ورزيدند . پس شيعه از اهل سنّت است و عامّه از ترك‌كنندگان سنّت .\r\nو امّا رفض را كه به شيعه نسبت مىدهند داراى معنى صحيح و حقيقى است گرچه آنها خلاف آن را اراده دارند . آنها مىگويند : شيعه بعد از رسول خدا از صحابه كه دست پروردهء رسول خدا بودند ، تبرّى جستند و سنّت رسول خدا را به دور افكندند . شيعه مىگويد : ما صحابه را محترم شمرده و مىشماريم امّا نه همهء صحابه را ، چون طبق آيات قرآن همهء آنها يكسان نبودند ، در ميان آنها منافقين بودند ، و علاوه احترام صحابه در صورتى است كه از دستورات رسول اكرم پيروى كنند امّا اگر مخالفت ورزند و در دين او بدعت بگذارند و زحمات آن حضرت را تباه كنند آيا باز هم بايد آنها را محترم شمرد و از آنها اطاعت نمود ؟ شيعه مىگويد : ما رفض كرديم سنّت باطل را و بدعت را ، ما از گروه باطل و دار و دستهء تباه دورى جستيم و به جمعيّت حقّ پيوستيم . پس اين رفض ، شرف ماست و عنوان رافضى افتخار ما ، شما از اين عنوان ، معنى باطل را در نظر خود گرفته و به ما نسبت مىدهيد ، گناه از فهم كوتاه و درك ناقص شماست .\r\nدر كتاب « محاسن » احمد بن محمّد بن خالد برقى از عتيبهء نىفروش از حضرت صادق عليه السّلام روايت شده كه :\r\nقال : و اللّه لنعم الاسم الّذى منحكم اللّه ما دمتم تأخذون بقولنا و لا تكذبون علينا « 1 » .\r\n« حضرت فرمود : سوگند به خدا ( رافضى ) اسم بسيار خوبى است كه چون مورد عنايت خدا قرار گرفته‌ايد اين اسم را به شما عطا كرده است ، امّا تا زمانى كه از گفتار ما پيروى كنيد و دروغ بر ما نبنديد » .\r\nو نيز از « محاسن » نقل است كه حضرت امام محمّد باقر عليه السّلام فرمود : انا\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 127 .\r\n","page_name":" 112 ","page_number":120},
  {"content":"\r\n\r\nمن الرّافضة و هو منّى ، قالها ثلاثا « 1 » .\r\n« من از رافضه هستم و رافضه از من است ، اين جمله را حضرت سه بار تكرار فرمود » .\r\nو نيز از « محاسن » نقل است از ابو بصير قال : قلت لابى جعفر عليه السّلام جعلت فداك اسم سمّينا به استحلّت به الولاة دماءنا و اموالنا و عذابنا ، قال : و ما هو قال : الرّافضة ، فقال ابو جعفر عليه السّلام : انّ سبعين رجلا من عسكر فرعون رفضوا فرعون فاتوا موسى عليه السّلام فلم يكن فى قوم موسى احد اشدّ اجتهادا و اشدّ حبّا لهارون منهم فسمّاهم قوم موسى الرّافضة ، فاوحى اللّه تعالى الى موسى عليه السّلام : ان اثبت لهم هذا الاسم فى التّوراة فانّى نحلتهم ، و ذلك اسم قد نحلكموه اللّه « 1 » .\r\n« ابو بصير گويد : به حضرت امام محمّد باقر عليه السّلام عرض كردم : فدايت شوم براى ما اسمى گذارده‌اند كه به واسطهء آن ، حاكمان و واليان حكومت خون ما و اموال ما را حلال كرده‌اند و هر گونه عذاب و شكنجه را در حقّ ما روا مىدارند . حضرت فرمود : آن اسم چيست ؟ عرض كرد : رافضه ، حضرت فرمود : هفتاد نفر از لشكر فرعون جدا شده و بدعت‌ها و سنّت‌هاى فرعون را ترك كردند و به موسى پيوستند و به اندازه‌اى مطيع و منقاد اوامر موسى بوده و نسبت به هارون برادر و وصىّ موسى محبّت و علاقه داشتند و در راه دين خدا كوشش مىكردند كه در ميان قوم موسى كسى مانند آنها نبود ، قوم موسى آنها را رافضه نام نهادند ، خداوند تبارك و تعالى به حضرت موسى عليه السّلام خطاب كرد : اين اسم را براى آنان باقى بدار ، من اين اسم را به آنها عطا كرده‌ام . اى ابو بصير اين اسمى است كه خدا به شما عنايت فرموده است » .\r\nو در « كافى » نيز از ابو بصير نظير اين روايت به طور مشروح و مبسوط روايت شده است « 3 » .\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الايمان ص 127 .\r\n( 3 ) « بحار الانوار » ج 15 كتاب الايمان ص 115 . در كتاب « الصواعق المحرقة » ص 79 : و من كلام الشافعىّ رضى اللّه عنه :\r\n قالوا ترفّضت قلت كلّا * و ما الرّفض دينى و لا اعتقادى\r\nلكن تولّيت غير شك * خير امام و خير هادى\r\nان كان حبّ الولىّ رفضا * فانّنى ارفض العباد \r\nو قال أيضا رضى اللّه عنه :\r\n","page_name":" 113 ","page_number":121},
  {"content":"\r\n\r\nو از « تفسير امام حسن عسكرى » عليه السّلام روايت است كه : « روزى خدمت حضرت صادق عليه السّلام عرض كردند كه : عمّار دهنى روزى براى اداء شهادت نزد قاضى كوفه ابن ابى ليلى حاضر شد ، قاضى گفت : اى عمّار ما تو را شناخته‌ايم و چون رافضى هستى شهادتت را نمىپذيريم . عمّار ناگهان به پا برخاست و بدنش لرزيد و آن‌قدر گريه كرد كه گريه به او مهلت نمىداد . ابن ابى ليلى گفت : اى عمّار تو مردى هستى از اهل علم و حديث ، اگر بر تو ناگوار است كه به تو رافضى گويند از رافضى بودن بىزارى بجوى ، در آن حال از برادران ما هستى و شهادت تو را البتّه خواهيم پذيرفت . عمّار گفت : اى مرد اشتباه فهميدى نظر من آنچه كه تو تصوّر كردى نبود ليكن من هم بر خودم و هم بر تو گريستم ، امّا گريهء بر خودم به جهت آنكه نسبت شريفى را به من دادى كه من اهل آن نيستم ، گمان كردى من رافضى هستم ، واى بر تو امام صادق براى من حديث كرد كه : اوّلين كسانى كه رافضى ناميده شده‌اند همان ساحرانى بودند كه مشاهدهء معجزهء موسى را نموده و عصاى او را نگريستند و به او ايمان آوردند و از او پيروى كردند و امر فرعون را به دور افكندند و تسليم تمام مشكلاتى شدند كه بر آنها وارد شد . فرعون آنها را رافضى ناميد ، چون دين و آئين او را به دور ريختند . پس رافضى كسى است كه به دور اندازد تمام آن چيزهائى را كه بر خدا ناپسند است و به جاى آورد تمام كارهائى را كه خدا به او امر كرده است . و كجا مثل چنين كسى در اين زمان پيدا مىشود ؟ و علّت گريهء من آن بود كه اين اسم شريف را بر خود ببندم و تلقّى به قبول كنم و خداوند كه از دل من آگاه است مرا مورد عتاب و مؤاخذهء خود قرار دهد و بگويد : اى عمّار آيا تو رفض كنندهء باطل و بجاآورندهء طاعات من هستى كه اين لقب را به خود بستى ؟ و در اين صورت اگر با من مسامحه كند لا اقلّ از درجات من كم كند و اگر مسامحه نفرمايد مرا مورد عذاب شديد خود قرار دهد مگر آنكه به بركت شفاعت مواليان من مرا به آنها ببخشد . و امّا جهت گريهء من بر تو آن بود كه دروغ بزرگى گفتى و مرا به اسمى كه سزاوار آن نيستم خواندى ، بر تو رحمت آوردم و شفقت نمودم\r\n\r\n\r\n","description":"","footnote":"\r\n يا راكبا قف بالمحصّب من منى * و اهتف بساكن خيفها و النّاهض\r\nسحرا اذا فاض الحجيج الى منى * فيضا كملتطم الفرات الفائض\r\nان كان رفضا حبّ آل محمّد * فليشهد الثّقلان انّى رافضى \r\n","page_name":" 114 ","page_number":122},
  {"content":"\r\n\r\nكه عذاب خدا به تو برسد كه بهترين اسم‌ها و شريف‌ترين لقب‌ها را به پست‌ترين از بندگان او نهادى ، چگونه بدن تو طاقت عذاب اين كلمهء تو را دارد ! حضرت صادق عليه السّلام چون اين را شنيدند فرمودند : اگر فرضا عمّار گناهانى را به اندازهء آسمانها و زمين مرتكب شده بود هر آينه به پاداش اين كلام حقّ در مقابل اين قاضى جائر محو و نابود مىشد ، و آن قدر اين گفتار درجات او را نزد خداى تعالى بالا برد كه هر ذرّهء به اندازهء خردل از طاعات او را چندين هزار برابر دنيا نمود » .\r\nاز آنچه گفته شد اين نتيجه به دست آمد كه رافضى عنوان صحيحى است براى شيعيان ، لكن عامّه از آن معناى بدى را اراده مىكنند كما آنكه شيعه از شاع يشيع به معناى مطاوعه و فرمانبرى دل است ، و مشايعت كردن به معنى دنبال كردن و پيروى نمودن است .\r\nابن اثير در كتاب لغت خود در مادّهء شيع گويد : اصل شيعه فرقه‌اى از مردم را گويند ، و بر يك نفر و دو نفر و بر جماعت به طور يكسان گفته مىشود ، و در آن مذكّر و مؤنّث واحد است ، و اين اسم غلبه پيدا كرده بر كسانى كه گمان مىكنند كه ولايت علىّ - رضى اللّه عنه - و اهل بيت او را دارند ، و اين غلبه به حدّى رسيده كه اسم خاصّ آنان شده است . بنابر اين اگر گفته شود : فلان كس از شيعه است دانسته مىشود كه از مواليان اهل بيت است ، و اگر گفته شود كه : در مذهب شيعه فلان مطلب است يعنى در نزد اين طائفهء خاصّ اين مطلب است . و لفظ شيعه جمعش شيع آيد ، و اصل اين لفظ از مادّهء مشايعت است و آن به معناى متابعت و تسليم و پذيرش است - انتهى كلام ابن اثير .\r\n\r\nاختلاف شيعه با عامّه در اصول و فروع است\r\nشيعه هم در اصول با عامّه اختلاف دارد ، هم در فروع . عامّه ، سيرهء شيخين را عملا جزو برنامهء عمل خود قرار داده و معتقدند در عمل بايد از رويّه و سنّت آنها پيروى كرد . گرچه در ظاهر فقط كتاب خدا و سنّت رسول خدا را مدرك حكم مىگيرند ولى در تمام مسائل بدون استثناء سيرهء شيخين را با كتاب خدا و سنّت رسول خدا ضميمه مىكنند ، و لذا در مجلس شورائى كه بعد از عمر تشكيل شد عبد الرّحمن عوف به امير المؤمنين گفت : حاضرى با تو بيعت كنم بر\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nخلافت به شرط آنكه به كتاب خدا و سنّت پيغمبر و سيرهء شيخين عمل كنى ؟ حضرت فرمود : من فقط به كتاب خدا و سنّت پيغمبر عمل مىكنم ، لذا با آن حضرت بيعت نكرد ، و روى به عثمان نمود و گفت : حاضرى به كتاب خدا و سنّت پيغمبر و سيرهء شيخين عمل كنى ؟ گفت : آرى ، و لذا با او دست بيعت داده ، او را به خلافت برگزيد .\r\nشيعه صحابه را معصوم نمىداند و لذا پيروى از آنها را جايز نمىشمرد . در وقتى كه ابو بكر انتظار دارد كه رسول خدا او را از اهل بهشت بشمرد ، و حضرت صريحا او را ردّ كرده و مىفرمايد : به علّت حوادثى كه بعد از من ممكن است از شما سر زند نمىتوانم شما را از اهل بهشت بشمارم ، چگونه مىتوان او را معصوم دانست و عمل او را ملاك عمل قرار داد ؟ ! در باب جهاد از « موطّأ » مالك وارد است كه : عن مالك ، عن ابى النّضر مولى عمر بن عبيد اللّه انّه بلغه انّ رسول اللّه صلى اللّه عليه و آله و سلّم قال لشهداء احد : هؤلاء اشهد عليهم . فقال ابو بكر الصّدّيق : السنا يا رسول اللّه اخوانهم ؟ اسلمنا كما اسلموا و جاهدنا كما جاهدوا ، فقال رسول اللّه صلى اللّه عليه و آله و سلّم : بلى و لكن لا ادرى ما تحدثون بعدى . فبكى ابو بكر ثمّ بكى ثمّ قال : أ إنّا لكائنون بعدك ؟ « 1 » « مالك با سند خود از عمر بن عبيد اللّه روايت مىكند كه به او چنين رسيده است كه : رسول خدا صلى اللّه عليه و آله و سلّم دربارهء شهداء احد فرمودند : اينان جماعتى هستند كه من گواهى مىدهم از اهل بهشت‌اند . ابو بكر مىگويد : اى رسول خدا آيا ما برادر آنها نيستيم ؟ ما اسلام آورديم همانطور كه آنها اسلام آوردند ، و جهاد كرديم همانطور كه آنها جهاد كردند ( يعنى حتما ما هم اهل بهشتيم كما آنكه آنها اهل بهشت‌اند ) .\r\nحضرت رسول اكرم فرمود : بلى شما اسلام آورده و جهاد كرديد لكن من نمىدانم كه بعد از من چه حوادثى پيش خواهيد آورد . ابو بكر از شنيدن اين كلام گريه كرد و باز هم گريه كرد و سپس گفت : اى رسول خدا آيا ما بعد از تو خواهيم بود ؟ » .\r\n\r\n\r\n","description":"","footnote":"\r\n( 1 ) « موطّأ » مالك ج 2 ص 20 - 21 كتاب الجهاد طبع مصر دار احياء الكتب العربيّة با تصحيح و تعليق محمد فؤاد عبد الباقى . و نيز در ص 18 از جلد دوّم « تنوير الحوالك » كه در متن آن « موطّأ » مالك است اين حديث را در متن آورده است .\r\n","page_name":" 116 ","page_number":124},
  {"content":"\r\n\r\nهمچنين عمر خود را مجتهد مىدانست و طبق رأى خود رفتار مىكرد ، و بسيارى از چيزهائى را كه رسول خدا حلال فرموده بود حرام كرد ، و تغييراتى در سنّت رسول خدا داد ، در اين صورت چگونه مىشود از او پيروى كرد ؟ در حالى كه شيعه و سنّى روايت كنند از رسول اكرم صلى اللّه عليه و آله و سلّم كه فرمود : ايّها النّاس و اللّه ما من شىء يقرّبكم من الجنّة و يباعدكم من النّار الّا و قد امرتكم به ، و ما من شىء يقرّ بكم من النّار و يباعدكم من الجنّة الّا و قد نهيتكم عنه « 1 » .\r\n« اى مردم هيچ چيز شما را به بهشت نزديك و از آتش دور نمىنمود الّا آنكه من شما را به آن امر كردم ، و هيچ چيز شما را به آتش نزديك و از بهشت دور نمىنمود مگر آنكه من شما را از آن نهى كردم » .\r\nو نيز فرمود : حلال محمّد حلال الى يوم القيامة و حرام محمّد حرام الى يوم القيامة « حلال محمد حلال است تا روز قيامت ، و حرام محمّد حرام است تا روز قيامت » .\r\nعلّامهء امينى « 2 » و علّامهء طباطبائى « 3 » گويند : اخرج الطّبرىّ فى المستبين عن عمر انّه قال : ثلاث كنّ على عهد رسول اللّه صلى اللّه عليه و آله و سلّم انا محرّمهنّ و معاقب عليهنّ : متعة الحجّ ، و متعة النّساء ، و حىّ على خير العمل فى الاذان . « طبرى در كتاب « مستبين » با سلسله سند متّصل خود از عمر روايت كند كه گفت : سه چيز در زمان رسول خدا بوده است لكن من آنها را حرام مىكنم و هر كس بجا آورد او را عقاب مىكنم : متعهء حجّ و متعهء زنان و گفتن حىّ على خير العمل در اذان » .\r\nو نيز طبرى در « تاريخ » خود با سلسله سند متّصل خود از عمران بن سواء روايت كند كه : عمران مىگويد : « نماز صبح را با عمر خواندم ، عمر در نماز سبحان « 4 » را و يك سوره را با آن خواند و سپس برخاست و منصرف شد . من با او برخاستم ، گفت : آيا حاجتى دارى ؟ گفتم : بلى حاجت دارم . گفت : با من بيا . من\r\n\r\n\r\n","description":"","footnote":"\r\n( 1 ) « بحار الانوار » ج 15 كتاب الاخلاق ص 18 از « اصول كافى » كلينى ( ره ) .\r\n( 2 ) « الغدير » ج 6 ص 213 .\r\n( 3 ) « الميزان » ج 4 ص 316 .\r\n( 4 ) يعنى آيه :   « سُبْحانَ الَّذِي أَسْرى بِعَبْدِهِ لَيْلًا مِنَ الْمَسْجِدِ الْحَرامِ . . . »   را تا آخر آيه ، و يك سورهء تمام را بعد از قرائت حمد قرائت كرد .\r\n","page_name":" 117 ","page_number":125},
  {"content":"\r\n\r\nبا او رفتم ، چون داخل منزل شد به من اجازهء ورود داد و خود در روى تختى كه هيچ چيز بر روى آن نبود نشست . گفتم : آمده‌ام تو را نصيحتى كنم . گفت : مرحبا به پند دهندهء هر صبح و شام . گفتم : امّت تو ، بر تو چهار چيز را عيب مىشمارند . در اين حال شلّاق كوتاه خود را كه به درّه معروف است يك سر آن را در زير چانه و سر ديگر آن را روى ران خود قرار داد و سپس گفت : بگو ببينم چه مىگوئى ؟\r\nگفتم : امّت مىگويند كه : تو عمرهء تمتّع را در ماه‌هاى حجّ حرام كردى و رسول خدا حرام ننمود و ابو بكر نيز حرام ننمود و عمرهء تمتّع حلال است . گفت : آيا حلال است ؟ اگر مردم در ماه‌هاى حجّ عمرهء تمتّع بجا آوردند آن را از رفتن به ميقات براى احرام حجّ كافى مىدانند ، بنابر اين نتيجهء عمل آنها در آن سال فقط عمره بوده و حجّ آنها خراب و كوفته و له خواهد شد در حالى كه حجّ حسن و نظارت و طراوتى است از نضارت و حسن‌هاى خدا ، و من در اين حكم كار صحيحى انجام دادم . و لو انّهم اعتمروا فى أشهر الحجّ رأوها مجزية من حجّهم فكانت قائبة قوب عامها فقرع حجّهم و هو بهاء من بهاء اللّه ، و قد اصبت . « 1 »\r\n\r\n\r\n","description":"","footnote":"\r\n( 1 ) قوب به معنى جوجه است و قائب يعنى ذاقوب ، بنابراين تخمى را كه در آن جوجه باشد قائب گويند ، و مقوب تخمى است كه جوجهء آن بيرون آمده باشد . عمر چون حجّ را با احرام از ميقات مىداند و احرام از مكّه را بعد از عمل عمرهء تمتّع كافى نمىداند ، همچنان كه در سنهء حجّة الوداع بعد از تبديل حجّ افراد به عمرهء تمتّع و حجّ كه لازمهء آن احرام حجّ از مكّه است بر رسول خدا اعتراض كردند كه اين چه حجّى است كه بعد از ورود به مكّه و تمتّع ، جوانان ما در زير درخت اراك آرميده و از سرهاى آنان قطرات غسل جنابت جارى باشد ؟ پيغمبر فرمود : امر خداست ، دست من نيست . بنابراين عمر حجّ را فقط با احرام از ميقات مىداند و احرام از مكّه را بعد از عمرهء تمتّع صحيح نمىشمارد و مىگويد : حجّى كه بعد از تمتّع با زنان بعد از عمره بجا آورده شود حجّ نيست بلكه حجّ ناقص و كوفته شده و له شده است . حج آن است كه از ميقات شعثا غبرا عازم عرفات شوند يا اگر در مكّه آيند تمتّع ننموده و با حال احرام صبر كنند تا موسم حجّ برسد . بنابراين كسى كه عمرهء تمتّع بجا آرد آن عمره مانند تخمى است كه نتيجهء آن كه جوجه است خارج شود و ديگر آن تخم بدون جوجه خواهد بود . اگر كسى عمرهء تمتّع بجا آورد نتيجهء آن سال همان عمرهء اوست و حجّ او صحيح نيست و چون حجّ بهائى است از بهاء خدا لذا از ميقات بايد محرم براى حجّ شد و در اين صورت عمرهء تمتّع را حرام شمرده و عمل را منحصر به حجّ افراد قرار داده است . اشخاصى كه حجّ افراد مىكنند پس از اتمام آن از مكّه خارج شده و از مسجد تنعيم يا جعرّانه محرم مىشوند و به مكّه آمده و عمرهء مفرده را انجام مىدهند ، كما آنكه عائشه چون حائض بود و عمل حجّ را بجا آورد حضرت براى عمرهء او دستور دادند به مسجد تنعيم برود و از آنجا محرم شود و به مكّه\r\n","page_name":" 118 ","page_number":126},
  {"content":"\r\n\r\nگفتم : و امّت مىگويند كه : تو متعهء نساء را حرام كردى در حالى كه از طرف خدا جايز شمرده شده است ، و ما در سابق با يك كفّ از طعام استمتاع مىنموديم و بعد از سه استمتاع در سه مرحلهء متفاوت جدائى ابدى حاصل مىكرديم « 1 » . گفت : رسول خدا صلى اللّه عليه و آله و سلّم متعه را در زمان ضرورتى جايز شمرد و سپس مردم به وسعت و گشايش رسيدند و از آن به بعد ياد ندارم يكى از مسلمانان به آن عمل كرده ، يا آن عمل را تكرار كرده باشد و الآن هم اگر كسى بخواهد با يك كفّ از طعام عقد كند و بعد از سه طلاق مفارقت جويد مانعى ندارد ، و من در حكم به تحريم متعه كار صحيحى انجام دادم .\r\nگفتم : و چنين حكم كرده‌اى كه اگر كنيزى از مولاى خود بچّه‌اى بزايد فورا آزاد مىشود با آنكه مولا او را آزاد نكرده باشد . گفت : الحقت حرمة بحرمة و ما اردت الّا الخير و استغفر اللّه « 2 » .\r\n\r\n\r\n","description":"","footnote":"\r\nآمده عمل عمرهء مفرده را بجا آورد . اين معنى حرف عمر بود كه علنا مىگويد : عمرهء تمتّع حرام است چون حجّ را مىشكند و حجّ بهاء من اللّه است . و ليكن ابن اثير در كتاب لغت ، كلام عمر را به طورى ديگر تفسير مىكند و مىخواهد بگويد كه : علّت تحريم عمر عمرهء تمتّع را اين بود كه اگر مردم عمرهء تمتّع را بجا آورند و با حجّ توأم كنند ديگر در ايّام سال به مكّه نيامده و مكّه از معتمرين خالى خواهد ماند .\r\nقال فى « النهاية » فى مادّة قوب : و فى حديث عمر : « ان اعتمرتم فى أشهر الحجّ رأيتموها مجزئة عن حجّكم فكانت قائبة قوب عامها » . ضرب هذا مثلا لخلوّ مكّة من المعتمرين فى باقى السّنة ، يقال : قيبت البيضة فهى مقوبة إذا خرج فرخها منها ، فالقائبة البيضة ، و القوب الفرخ ، و المعنى أنّ الفرخ اذا فارق بيضته لم يعد اليها و كذا اذا اعتمروا فى أشهر الحجّ لم يعودوا الى مكّة . و عين اين كلام را در « لسان العرب » ذكر مىكند . و لا يخفى آنكه اين معنى مراد عمر نيست و آنها مىخواهند با اين تفسير خود روى كلام او را پرده بكشند و توجيه كنند . عمر تصريح مىكند كه حجّ كوبيده مىشود در حالى كه بهاء است و عمره قائبهء قوب يعنى تخم با جوجهء آن سال است و وقتى جوجه بيرون آمد تخم خالى مىشود و در آن سال ديگر حجّى نيست . و اين خلاف نصّ رسول خدا و قابل هيچ گونه توجيهى نيست ، چون در زمان رسول خدا افرادى كه حجّ ادا مىكردند بعدا بلافاصله مىتوانستند از مسجد تنعيم محرم شوند ، و لازمهء حجّ افراد آن بود كه بعد از آن عمره را بجا نياورند و در بقيهء ايّام سال بجا آورند تا مكّه از معتمر خالى نماند .\r\n( 1 ) ممكنست معناى و نفارق عن ثلاث بطلاق اين باشد كه بعد از سه روز استمتاع رها مىكرديم .\r\n( 2 ) در روايات اهل بيت ، سنّت رسول خدا بر اين است كه چنانچه كنيزى از مولاى خود بچه آورد و امّ ولد گردد آن كنيز بعد از مردن مولا از سهميّهء ارث بچّهء خود آزاد مىشود يعنى قهرا به بچّه مىرسد و چون بچّه مالك مادر خود نمىتواند بشود قهرا آزاد مىشود . امّا در زمان حيات مولا بدون آنكه مولا اختيارا او را آزاد\r\n","page_name":" 119 ","page_number":127},
  {"content":"\r\n\r\nمن به جهت احترام فرزند كه آزاد است احترام مادر او را رعايت كردم و حكم به آزادى او نمودم ، در اين عمل ارادهء خير و خوبى كردم . گفتم : امّت از تو شكايت دارند كه رعيّت را به شدّت و تندى حركت مىدهى و با خشونت و تعب مىرانى . در اين حال عمر آن شلّاق كوتاه خود را به هم پيچد و دستى از اوّل آن تا آخر آن كشيد و پس از آن گفت : انا زميل محمّد - و كان زامله فى غزوة قرقرة الكدر - فو اللّه انّى لارتع فاشبع ، و اسقى فاروى ، و انهز اللّفوت ، و أزجر العروض ، و أذبّ قدرى ، و أسوق خطوى ، و أضمّ العنود ، و الحق القطوف ، و اكثر الزّجر ، و اقلّ الضّرب ، و أشهر العصا ، و أدفع باليد ، لو لا ذلك لاعذرت .\r\nعمر گفت : « من هم طراز و هم رديف محمّد هستم - و در غزوه قرقرة الكدر روى مركب در رديف پيغمبر اكرم نشسته و عديل او بود - سوگند به خدا كه من گلّه را مىچرانم « 1 » و سيرشان مىكنم ، و آب مىدهم و سيراب مىكنم ، و شتر سركش را مىزنم و دفع مىكنم ، و ناقهء غير مطيع و متمرّد را زجر و عذاب مىدهم ، و به اندازهء قدر خودم دفع مىكنم و به قدر گام خود مردم را سوق مىدهم ، و شخص منحرف و كج‌رو را به جمع دعوت مىكنم ، و حيوان متمرّد بد راه را به جماعت ملحق مىنمايم ، و زياد زجر مىكنم لكن كم مىزنم ، عصا بلند مىكنم امّا با دست مدافعه مىكنم ، و اگر چنين نبود هر آينه من مراتب عذرخواهى خود را بيان مىنمودم » . راوى گويد : چون اين كلام عمر را براى معاويه نقل كردند ، گفت : سوگند به خدا كه به احوال رعيّت خود عالم است » « 2 » .\r\nدر اين روايت ملاحظه مىشود كه عمر علنا اظهارنظر مىكند . اوّلا -\r\n\r\n\r\n","description":"","footnote":"\r\nكند آزاد نمىشود ، ولى عمر مىگويد : من به جهت احترام امّ ولد اين حكم را كردم گرچه مخالف حكم رسول خدا باشد .\r\n( 1 ) جملهء لأرتع از باب افعال است بنابر اين معناى ارتع فأشبع اين مىشود كه : گله را مىچرانم و سيرشان مىكنم ، كنايه از آنكه راعى خوبى براى رعيّت هستم ( أرتع الدّابّة : جعلها ترتع ) .\r\n( 2 ) اين روايت را از عمر طبرى در « تاريخ » خود ج 3 ص 29 آورده و در « الغدير » ج 6 ص 212 از طبرى و از ابن ابى الحديد در « شرح النهج » ج 3 ص 28 نقلا عن الطبرى و ابن قتيبه روايت مىكند . و در « تفسير الميزان » ج 4 ص 316 از طبرى و از ابن الحديد در « شرح نهج البلاغه » نقلا عن ابن قتيبة ذكر مىكند .\r\n","page_name":" 120 ","page_number":128},
  {"content":"\r\n\r\nاحكامى را كه از نزد خود بر خلاف احكام رسول خدا اجرا كرده است صحيح مىشمارد و مىگويد : من در اين امور اصابهء به واقع كرده‌ام و كار صحيح انجام دادم . ثانيا - خود را زميل يعنى هم طراز و هم رديف پيغمبر مىشمرد و مىگويد : همانطور كه پيغمبر داراى نظر و اجتهاد بوده است من هم داراى نظر و اجتهاد هستم .\r\nشيعه مىگويد : غير از قرآن و سنّت پيغمبر هيچ چيز لازم الاجراء و معصوم يعنى خالى از خطا نيست و ائمّهء اهل بيت كه معصوم‌اند اوّلا به علّت معجزات و كرامات و عدم وقوع خبط و اشتباه ، و ثانيا به جهت نصوص متواترى است كه از صاحب شريعت معصوم رسيده و آنها را واجب الاطاعة يعنى معصوم دانسته است ، و بدون جهت نبايد كسى را مطاع شمرد و از او تبعيّت كرد .\r\nعمر به عقيدهء خود مجتهد بوده ولى به چه دليل امر او لازم الاجراء باشد و به چه علّت حكم به تحريم متعهء حجّ و متعهء نساء را مسلمانان از او بايد پيروى كنند ؟ به كدام آيه يا به كدام يك از كلمات رسول خدا چنين حقّى به او داده شده است كه حكم قرآن و حكم رسول خدا را نسخ كند و تا روز قيامت در بين مسلمانان لازم الاجراء باشد ؟ حكم لازم الاجراء حكمى است كه از خطا و غلط محفوظ باشد و بنابر لزوم تبعيّت از سنّت شيخين بايد آنها معصوم باشند .\r\nو عجيب است كه عامّه عصمت ائمّه را قبول ندارند ، و بعضى از آنها عصمت رسول خدا را نيز قبول ندارند ، و بعضى در آيات قرآن قبول دارند و در سيره و روش خود آن حضرت قبول ندارند ، و رواياتى كه از آنان وارد شده و نسبت خطا و سهو و نسيان و اشتباه به رسول اللّه داده شده بسيار زياد است ، حتّى در بعضى صراحت دارد كه در هنگام نزول بعضى از آيات قرآن شيطان بر زبان آن حضرت آيه دعوت به بت و تمجيد از بتها را گذارد و پيغمبر براى مردم قرائت كرد لكن جبرئيل نازل شد و پيغمبر را متوجّه اشتباه خود نمود ، و لكن مع ذلك عملا شيخين را معصوم مىدانند يعنى سيرهء آنها را لازم الاتّباع مىدانند و ناسخ سيرهء پيغمبر مىشمرند .\r\nشيعه مىگويد : شيخين معصوم نيستند ، آنها مانند ساير افراد مردم جايزالخطا هستند و تبعيّت از سيره و روش آنها تبعيّت از خطا است ، در حالى كه\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nمىبينيم بسيارى از آيات قرآن در مذمّت و توبيخ و عتاب و مؤاخذهء بعضى اصحاب نازل شده است و رواياتى را بزرگان اهل تسنّن نقل نموده‌اند كه دلالت بر انحراف بعضى از صحابه و بيزارى رسول خدا از آنها و عدم قبول شفاعت آن حضرت دربارهء آنها است . در عين حال به مجرّد آن كه كسى نام صحابى بر خود گرفت چگونه طاهر و مطهّر مىشود و از هر گونه نقص و عيب ، مادر زاد بيرون مىآيد ؟ مگر اين همه اختلافات و مشاجرات و منازعات و قتال در زمان حضرت رسول اللّه و بعد از آن حضرت در ميان اصحاب واقع نشد ؟ پس چگونه بدون چون و چرا چشم بسته بايد آنها را خوب دانست و سخن آنها را پذيرفت ؟ دين اسلام دين علم و واقع‌بينى است ، چگونه مىشود امر به تبعيّت از باطل كند و سخن افراد مجهول الحال را بدون تفحّص و تجسّس در صحّت و سقم آن لازم الاتّباع داند .\r\nمگر قرآن مجيد نمىفرمايد :  وَ لا تَقْفُ ما لَيْسَ لَكَ بِهِ عِلْمٌ  « 1 » . « از آنچه به آن علم ندارى پيروى مكن » . مگر نمىفرمايد :  إِنَّ الظَّنَّ لا يُغْنِي مِنَ الْحَقِّ شَيْئاً  « 2 » . « به درستى كه گمان ، انسان را نسبت به چيزى از حقّ بىنياز نمىكند » .\r\nدر روايت صحيح عامّه آمده است كه حضرت رسول صلى اللّه عليه و آله و سلّم فرمودند : روز قيامت كه مىشود بينا انا قائم اذا زمرة حتّى اذا عرفتهم خرج رجل من بينى و بينهم ، فقال : هلمّ . فقلت : اين ؟ . قال : الى النّار و اللّه . قلت : و ما شأنهم ؟ قال : ارتدّوا على ادبارهم القهقرى ، ثمّ اذا زمرة حتى اذا عرفتهم خرج رجل من بينى و بينهم ، فقال : هلمّ ، قلت : أين ؟ قال : الى النّار و اللّه . قلت : ما شأنهم ؟ قال : انّهم ارتدّوا على ادبارهم القهقرى ، فلا أراه يخلص الّا مثل همل النّعم « 3 » .\r\n« حضرت رسول اللّه صلى اللّه عليه و آله و سلّم فرمودند : چون قيامت برپا شود در هنگامى كه من در صحراى محشر ايستاده‌ام ناگهان جماعتى را مىآورند و چون من آنها را شناختم\r\n\r\n\r\n","description":"","footnote":"\r\n( 1 ) سورهء اسراء 17 - آيه 36 .\r\n( 2 ) سورهء النجم 53 - آيه 28 .\r\n( 3 ) « الغدير » ج 3 ص 297 .\r\nاين روايت خالى از تشويش لفظى نيست ، اوّلا - بايد هلموا باشد نه هلمّ . ثانيا جملهء فلا أراه يخلص بايد فلا أراها تخلص باشد ، مگر اينكه گفته شود افراد هلمّ به اعتبار افراد لفظ زمرة است . و امّا تذكير ضمير به اعتبار رجوع به شىء و من و امثال آنها از الفاظ مبهمه بوده باشد .\r\n","page_name":" 122 ","page_number":130},
  {"content":"\r\n\r\nمردى از بين من و آنها مىآيد و به آن جماعت مىگويد : بيائيد و حاضر شويد . من مىگويم : به كجا بيايند ؟ جواب مىدهد : سوگند به خدا به سوى آتش . من مىگويم : به چه علّت ؟ جواب مىگويد : آنها به پشت سر و بر آداب جاهليّت برگشتند . پس ناگهان جماعت ديگرى را بياورند و همين كه من آنها را شناختم مردى از بين من و آنها مىآيد و مىگويد به آن جماعت كه : بيائيد و حاضر شويد . من مىگويم : به كجا بيايند ؟ جواب مىدهد : سوگند به خدا به سوى آتش من مىگويم : گناهشان چيست ؟ جواب گويد : آنها به پشت سر به آداب جاهليّت برگشتند . سپس حضرت رسول فرمايد : همين طور دسته دسته به جهنّم روند تا حدّى كه من نيابم كسى را كه نجات يابد مگر به اندازهء همل النّعم » .\r\nعلّامهء امينى گويد كه : قسطلانى در « شرح صحيح بخارى » ج 9 ص 325 همل را به معناى شتران گم شده يا شتران بدون ساربان معنى نموده است ، يعنى نجات يافتگان از اصحاب من كم‌اند مانند كم بودن شتران گمشده و بىساربان « 1 » .\r\nو علّامهء طباطبائى در تفسير خود فرمايد : و فى الصّحيحين عن ابى هريرة : انّ رسول اللّه صلى اللّه عليه و آله و سلّم قال : يرد علىّ يوم القيامة رهط من أصحابى ( او قال : من امّتى ) فيحلّئون عن الحوض ، فأقول : يا ربّ اصحابى . فيقول : لا علم لك بما احدثوا بعدك . ارتدّوا على اعقابهم القهقرى فيحلّئون « 2 » .\r\nدر « صحيح بخارى و مسلم » از ابو هريره از رسول خدا صلى اللّه عليه و آله و سلّم روايت مىكند كه فرمود : « روز قيامت جماعتى از اصحاب من ( يا از امّت من ) بر من وارد مىشوند و آنها را از حوض كوثر دور مىكنند . من مىگويم : بار پروردگارا اينان اصحاب من هستند . خداوند تبارك و تعالى خطاب مىفرمايد : تو نمىدانى بعد از تو چه حوادثى پيش آورده‌اند ، آنها بر پاشنهء پاهاى خود به عقب برگشته بر آداب جاهليّت به قهقرى رجوع كرده‌اند » .\r\nعلّامهء امينى در جلد سوّم « الغدير » « 3 » روايات بسيارى از صحاح عامّه در اين\r\n\r\n\r\n","description":"","footnote":"\r\n( 1 ) « الغدير » ج 3 ص 297 .\r\n( 2 ) « الميزان فى تفسير القرآن » ج 3 ص 420 .\r\n( 3 ) « الغدير » ج 3 ص 296 و 297 .\r\n","page_name":" 123 ","page_number":131},
  {"content":"\r\n\r\nموضوع بيان مىفرمايد ، و علّامهء مجلسى در جلد هشتم « بحار الانوار » اخبار كثيرى از بخارى و مسلم و ديگران راجع به انحراف صحابه بعد از رحلت رسول خدا نقل مىكند « 1 » . و كلينى در « روضهء كافى » با اسناد متّصل خود از زراره از حضرت باقر يا صادق عليهما السّلام روايت مىكند كه قال : اصبح رسول اللّه صلى اللّه عليه و آله و سلّم كئيبا حزينا ، فقال له علىّ عليه السّلام : ما لى أراك يا رسول اللّه كئيبا حزينا ؟ فقال : و كيف لا اكون كذلك و لقد رأيت فى ليلتى هذه انّ بنى تيم و بنى عدىّ و بنى اميّة يصعدون منبرى هذا يردّون النّاس عن الاسلام القهقرى ، فقلت : يا ربّ فى حياتى او بعد موتى ؟ فقال : بعد موتك « 2 » .\r\n« حضرت رسول اكرم صلى اللّه عليه و آله و سلّم صبحگاهى به حال غصّه و اندوه شديدى بودند ، امير المؤمنين عليه السّلام عرض مىكند : اى رسول خدا چرا اين قدر اندوهگين و غمناكى ؟ حضرت رسول فرمودند : چگونه حزين و غمگين نباشم ، ديشب ديدم بنى - تيم و بنى عدىّ و بنى اميّة از ابن منبر من بالا مىروند و مردم را از اسلام برگردانده و به قهقراى جاهليّت سوق مىدهند . پس عرض كردم : اى پروردگار من آيا اين كار را در زمان حيات من مىكنند يا بعد از مردن من ؟ خطاب از طرف خدا آمد : بعد از مرگ تو » .\r\nلو لا اكره ان يقال : انّ محمّدا استعان بقوم حتّى اذا ظفروا بعدوّه قتلهم لضربت اعناق قوم كثير « 3 » .\r\n« حضرت رسول اكرم صلى اللّه عليه و آله و سلّم فرمودند : اگر من ناپسند نمىداشتم اين كه گفته شود : محمّد از گروهى يارى جست و چون با كمك آنان بر دشمنش غالب شد آنها را كشت ، هر آينه گردنهاى افراد بسيارى را مىزدم » .\r\nبارى اين روايات كه به طور نمونه بيان شد شاهد است بر آنكه تمام اصحاب رسول خدا مؤمن و تسليم اوامر نبوده و در ميان آنها متمرّد و مخالف بسيار بوده‌اند . و چون شرط عمل به گفتار كسى را قرآن مجيد و گفتار رسول خدا منحصر به علم به صحّت و واقعيّت و حقّانيّت مىداند لذا بايد در عمل صحابه و روش آنان تفحّص\r\n\r\n\r\n","description":"","footnote":"\r\n( 1 ) « بحار الانوار » ج 8 ص 7 و ص 8 .\r\n( 2 ) « روضهء كافى » طبع آخوندى ص 345 .\r\n( 3 ) « روضهء كافى » طبع آخوندى ص 345 .\r\n","page_name":" 124 ","page_number":132},
  {"content":"\r\n\r\nنمود ، آنان كه اهل تقوا و عمل صالح و تسليم اوامر خدا و رسول خدا بوده‌اند روايتشان را از رسول خدا پذيرفت و كلام آنها را كه مطابقه با كتاب و سنّت كند قبول كرد ، و آنان كه تسليم اوامر خدا و رسول خدا نبوده و از آنان خلافى در زمان رسول خدا يا بعد از رحلت آن حضرت سر زده است نه كلام آنها را پذيرفت و نه روايتشان را از رسول خدا قبول كرد ، و الّا متابعت از باطل بوده و طبق صراحت آيه قرآن منع شده است .\r\nاين يك جهت ، مخالفت شيعه با عامّه است در اصول .\r\n\r\nجهت مخالفت شيعه با عامّه در فروع\r\nو امّا جهت مخالفت شيعه با آنان در فروع اين كه : عامّه مىگويند : در عمل به احكام بايد از يكى از علماى مذاهب اربعه پيروى كرد ، يا از ابو حنيفه يا از شافعى و يا از مالك و يا از احمد بن حنبل ، و غير از آراء آنان مجزى و كافى نيست . شيعه مىگويد : كتاب خدا بر همهء افراد بشر نازل شده و همهء افراد حق استفادهء از آن را دارند و پيامبر اكرم واسطهء نزول وحى خدا براى استفادهء بشر است .\r\n وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ وَ لَعَلَّهُمْ يَتَفَكَّرُونَ  « 1 » . « اى پيغمبر ، ما قرآن را به سوى تو فرستاديم تا آنكه براى مردم بيان كنى و روشن سازى آنچه را به سوى آنان نازل شده است و به اميد آنكه تفكّر كنند » .\r\nكلام و سنّت رسول خدا نيز براى هر شخص عاقل حجّت است . به چه علّت مسلمانان نتوانند خود در كتاب خدا نظر نموده و سنّت رسول خدا را نيز ضميمه نموده و از آن دو استفادهء حكم شرعى خود را بنمايند ، و باب اجتهاد مسدود شود ؟ آيا دين اسلام دين علم نيست ؟ آيا تقليد براى همهء افراد بشر غير از اين چهار نفر واجب شده است ؟ آيا ممكن نيست فردى از مسلمانان با تحصيل علم و كاوش در پيدا كردن مراد از آيات و تفحّص در سيرهء رسول خدا پايهء دانشش از هر فرد از اين چهار تن بالا رود ؟ به چه مجوّز عقلى اين مرد عالم بايد از اينها تقليد كند و حقّ نداشته باشد فتوائى مخالف آنان بدهد ، و خود و ديگران را زندانى در فتاواى آنان كند ؟ اين منطق ، خلاف منطق\r\n\r\n\r\n","description":"","footnote":"\r\n( 1 ) سورهء نحل 16 - آيه 44 .\r\n","page_name":" 125 ","page_number":133},
  {"content":"\r\n\r\nفطرت و حكم عقل مستقلّ است .\r\nمعنى انحصار مذهب در مذاهب چهارگانه آن است كه هر مسلمان بايد عملا معنى يا ايّها الّذين آمنوا را از يكى اين چهار تن بپرسد و در عمل به هر آيه‌اى از آيات و هر گفتارى از رسول خدا زبان يكى از اين چهار تن را مفسّر قرار دهد ، آيا اين چهار نفر معصوم‌اند ، و در كلام آنها خطائى نيست ؟ اگر چنين است پس چرا چهار مذهب شد و اختلافات به چهار رسيد ؟ دين ، دين واحد است ، و اين اختلاف ، خود بهترين شاهد بر عدم عصمت آنان است . علاوه با علم اجمالى قطعى در بين اين آراء و فتاوى يا همه باطل و يا بعض از آنها باطل است ، و لزوم اتّباع از يكى از آنها لزوم پيروى و وجوب متابعت از امر محتمل الخطاء است و اين حكم خلاف حكم عقل است . هر كس مىتواند مستقلّا با عقل و دانش خود از كتاب خدا و سنّت رسول خدا پيروى كند . عدم جواز اجتهاد به طور مطلق و حصر اجتهاد در داخل يكى از مذاهب چهارگانه ، حكم به لزوم پيروى از خطا است ، و چون اين چهار تن معصوم از خطا نيستند و هيچ كس دربارهء آنان احتمال عصمت را نداده است ، بنابر اين باب اجتهاد مطلق بدون محبوسيّت در آراء و فتاواى اين چهار نفر براى تمام افراد مسلمانان تا روز قيامت باز است . اين گفتار صريح شيعه مىباشد ، كه ابدا جاى اشكال و ابهامى ندارد و احدى را از عامّه قدرت بر دفع آن نيست .\r\nكتاب معروف علّامهء عصر سيّد شرف الدين جبل عاملى به نام « النّصّ و الاجتهاد » « 1 » از كتب بسيار نفيس و ذىقيمتى است كه نوشته شده است ، و شايد به پيرو مطالعهء اين كتاب و با سعى مرحوم آية اللّه بروجردى ، مفتى اعظم مصر و رئيس جامعة الازهر شيخ محمود شلتوت فتواى معروف و جهانى خود را مبتنى بر جواز تمسّك به فقه شيعهء اماميّه صادر نمود . اينك ، عين فتواى او را در اينجا ذكر مىكنيم :\r\n\r\n\r\n","description":"","footnote":"\r\n( 1 ) موضوع اين كتاب شريف اين است كه ما جماعت شيعه ملتزم به نص‌هاى پيغمبر اكرم ( ص ) هستيم ولى عامّه در مقابل نصّ حضرت رسول اكرم از خود اجتهاد مىكنند و رأى مىدهند ، مثل آنچه كه در ص 97 به بعد همين كتاب گذشت ، و در آن كتاب نفيس آن نمونه‌ها و نمونه‌هاى بسيار ديگر استقصاء شده است .\r\n","page_name":" 126 ","page_number":134},
  {"content":"\r\n\r\nبسم اللّه الرّحمن الرّحيم\r\n\r\nمتن الفتوى [ للشّيخ محمود شلتوت فى شأن جواز التعبّد بمذهب الشّيعة الإماميّة 
  ]\r\nالّتى أصدرها السّيّد صاحب الفضيلة الأستاد الأكبر الشّيخ محمود شلتوت شيخ الجامع الأزهر فى شأن جواز التعبّد بمذهب الشّيعة الإماميّة قيل لفضيلته : إنّ بعض النّاس يرى أنّه يجب على المسلم لكى تقع عباداته و معاملاته على وجه صحيح أن يقلّد أحد المذاهب الأربعة المعروفة و ليس من بينها مذهب الشّيعة الإماميّة و لا الشّيعة الزيديّة ، فهل توافقون فضيلتكم على هذا الرّأى على إطلاقه فتمنعون تقليد مذهب الشّيعة الإماميّة الإثنا عشريّة مثلا .\r\nفأجاب فضيلته :\r\n1 - إنّ الإسلام لا يوجب على أحد من أتباعه اتّباع مذهب معيّن بل نقول : إنّ لكلّ مسلم الحقّ فى أن يقلّد بادىء ذى بدء أىّ مذهب من المذاهب المنقولة نقلا صحيحا و المدوّنة أحكامها فى كتبها الخاصّة ، و لمن قلّد مذهبا من هذه المذاهب أن ينتقل إلى غيره أىّ مذهب كان و لا حرج عليه فى شيء من ذلك .\r\n2 - إنّ مذهب الجعفريّة المعروف بمذهب الشّيعة الإماميّة الإثنا عشريّة مذهب يجوز التعبّد به شرعا كسائر مذاهب أهل السّنّة .\r\nفينبغى للمسلمين أن يعرفوا ذلك و أن يتخلّصوا من العصبيّة به غير الحقّ لمذاهب معيّنة ، فما كان دين اللّه و ما كانت شريعته بتابعة لمذهب أو مقصورة على مذهب ، فالكلّ مجتهدون مقبولون عند اللّه تعالى ، يجوز لمن ليس أهلا للنّظر و الاجتهاد تقليدهم و العمل بما يقرّرونه فى فقههم و لا فرق فى ذلك بين العبادات و المعاملات .\r\nمحمود شلتوت السيّد صاحب السّماحة العلّامة الجليل الاستاذ محمّد تقى\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nالقمّىّ السّكريتر العام لجماعة التقريب بين المذاهب الاسلاميّة ! سلام اللّه عليكم و رحمته .\r\nأمّا بعد فيسرّنى أن أبعث إلى سماحتكم بصورة موقّع عليها إمضائى من الفتوى الّتى أصدرتها فى شأن جواز التّعبّد بمذهب الشّيعة الإماميّة راجيا أن تحفظوها فى سجلّات دار التقريب بين المذاهب الاسلاميّة الّتى اسهمنا معكم فى تأسيسها و وفّقنا اللّه لتحقيق رسالتها ، و السّلام عليكم و رحمة اللّه .\r\nشيخ الجامع الأزهر محمود شلتوت صورة الفتوى و اذيعت من دار التقريب بالقاهرة فى 17 ربيع الأوّل 1378 ه . « 1 » بسم اللّه الرّحمن الرّحيم نصّ فتواى استاد بزرگ آقاى بزرگوار شيخ محمود شلتوت رئيس دانشگاه ازهر راجع به جواز عمل به مذهب شيعهء اماميّه .\r\nاز ايشان سؤال شد : بعضى از مردم چنين مىانديشند براى آنكه مسلمان عبادات و معاملاتش صحيح باشد حتما بايد به يكى از مذاهب چهارگانهء معروف عمل كند و در بين آنها مذهب شيعهء اماميّه و مذهب زيديّه نيست . آيا شما با اين رأى به طور كلّى موافقت داريد ، و تقليد از مذهب شيعهء اماميّه را جائز نمىشمريد ؟\r\nدر جواب چنين گفتند : 1 - دين اسلام بر احدى از پيروانش متابعت از مذهب خاصّى را لازم نمىشمرد بلكه ما مىگوئيم : براى هر فرد مؤمن چنين حقّى است كه بتواند در ابتداى امر از هر يك از مذاهبى كه صحيحا نقل شده و در كتابهاى مخصوص احكام آن مذهب نوشته شده است پيروى كند و همچنين كسى كه از يك مذهب از اين مذاهب پيروى مىكرده مىتواند عدول به مذهب ديگر بنمايد ، هر مذهبى باشد ، و در اين عمل باكى بر او نيست .\r\n2 - جايز است شرعا عمل كردن به دستورات مذهب جعفريّه كه به مذهب\r\n\r\n\r\n","description":"","footnote":"\r\n( 1 ) نقل از مجلّهء « تاريخ اسلام » .\r\n","page_name":" 128 ","page_number":136},
  {"content":"\r\n\r\nاماميّهء اثنا عشريّه معروف است مانند ساير مذاهب اهل سنّت . و سزاوار است مسلمانان اين مطلب را بدانند و از عصبيّت و طرفدارىهاى بىجا و بدون حقّ و حمايت از مذهب معيّنى خوددارى كنند . دين خدا و شريعت او تابع مذهبى نيست يا منحصر در مذهبى نيست ، هر كس به مقام اجتهاد فائز گردد عنوان مجتهد بر او بار ، و در نزد خداى تعالى عملش مقبول خواهد بود . و جايز است براى كسى كه اهليّت نظر و اجتهاد را ندارد از ايشان تقليد كند و به آنچه در فقهشان مقرّر داشته‌اند عمل بنمايد ، و در اين مسئله بين عبادات و معاملات تفاوتى نيست .\r\nمحمود شلتوت آقاى بزرگوار محترم علّامهء جليل استاد محمد تقى قمّى دبير كلّ جماعت تقريب در بين مذاهب اسلام سلام خدا و رحمت او بر شما باد ، امّا بعد : خوشحالم كه صورتى از فتواى خود را كه امضاء نموده‌ام و راجع به جواز عمل و تعبّد به دستورات مذهب شيعهء اماميّه است خدمت شما بفرستم . اميدوارم آن را در ميان محفوظات و پرونده‌هاى دار التقريب بين مذاهب اسلام كه من در تأسيس آن با شما همكارى نموده‌ام حفظ كنيد . خداوند ما را در نيل به هدف و منظور اين مؤسسه موفّق گرداند ، و سلام و رحمت خدا بر شما باد .\r\nشيخ جامع ازهر - محمود شلتوت كدام عاقلى مىتواند اصرار بر حصر پيروى از يكى از مذاهب اربعه داشته باشد با آنكه فتاواى اين ائمّهء چهارگانهء معروف « 1 » و بعضى در عدم قبول به حدّى است كه هيچ انسان صاحب فطرتى نمىتواند بپذيرد . جائى كه مالك ، وطى غلام را جايز\r\n\r\n\r\n","description":"","footnote":"\r\n( 1 ) بايد براى پيدا كردن مدرك معتبر اين فتواها بكتب معتبر اهل تسنّن مراجعه نمود چون بعيد است آنها صراحتا بدين مسائل فتوا داده باشند چون فىالجمله دقتى در اصل آنها شد به نظر رسيد اين فتواها را منتقدان از لوازم بعضى فتواهاى ديگر مثلا از عموم يا اطلاق يك فتوا استفاده كرده و خرده گرفته‌اند كه البتّه صاحب فتوا خود به آن عموم يا اطلاق ملتزم نبوده است و در اين صورت ايراد و اشكال بر عموم يا اطلاق فتوا است كه شامل چنين مواردى مىشود .\r\n","page_name":" 129 ","page_number":137},
  {"content":"\r\n\r\nشمرد ، و شافعى شطرنج را مباح داند ، و نكاح و ازدواج با دخترى را كه از زناى خود او متولّد شده است جايز داند ، و ابو حنيفه خوردن نبيذ و آب انگور جوشيده را كه شراب است جايز شمرد ، و اجراى حدّ را بر لواط لازم نداند ، و نيز حدّ زنا را بر مجامعت با مادر خود ، يا دختر خود را كه به عقد خود درآورده و اين عقد فاسد بوده است لازم نشمرد ، و احمد حنبل از استعمال چرس و بنك مانعى نبيند ، فعلى الاسلام السّلام ! عجيب است كه عامّه مىگويند : از فتواى اين چهار نفر نمىتوان تجاوز كرد و حقيقت اين كلام قول به عصمت آنهاست ، امّا ائمّهء طاهرين را كه منزل وحى و اهل - بيت وحى هستند معصوم نمىدانند . بخارى مىگويد : من هر روايتى را كه مىخواستم در صحيح خود بنويسم قبلا دو ركعت نماز مىخواندم و سپس مىنوشتم ، امّا در اين كتاب مفصّل و قطور خود يك روايت از حضرت امام جعفر صادق عليه السّلام نقل نكرده ، و خودش مىگويد : علّت اينكه از جعفر بن محمّد روايتى نقل نكردم آن بود كه در دلم نسبت به او چيزى بود ، يعنى شبهه و شكّى داشتم .\r\nاين روش كم كم اذهان را متوجّه يك حقيقتى مىكند و تنفّر عامّه را از مذهب غير صحيح بيشتر و به مذهب اهل بيت نزديك‌تر مىسازد ، و اميد است با اجازهء ورود كتب شيعه در زمين‌هاى سنّىنشين همهء آنها به دين حقّ برگردند و اين آئين پاك را بپذيرند . اگر حقّ منكشف گردد اشخاص بىغرض از قبول آن دريغ نخواهند نمود ، همانطور كه سلطان محمّد خدابنده مذهب شيعه را پذيرفت و بعد از آنكه حنفى - مذهب بود در اثر بحث علّامهء حلّى با نظام الدين عبد الملك شافعى مذهب حقّ را دريافته و در همان مجلس بحث به مذهب شيعه درآمد .\r\nخلاصه مطلب آنكه غازان خان فرزند ارغون خان فرزند آباقا خان فرزند هلاكوخان فرزند تولى خان فرزند چنگيز خان معروف در سنهء 702 هجرى در بغداد بود . اتفاقا يك روز جمعه در مسجد بغداد يك نفر سيّد علوى با جماعت ، نماز جمعه را با اهل سنّت خواند و بعدا نماز ظهر خود را منفردا بجاى آورد . چون از اين عمل او ، او را شيعه يافتند او را كشتند . نزديكان او شكايت نزد غازان خان بردند كه به چه علّت و گناهى او را كشته‌اند ؟ غازان خان بسيار متأثّر شد و اظهار ملالت نمود كه چرا به مجرّد اعادهء نمازى مردى از اولاد رسول خدا بايد كشته شود . و چون علمى به مذاهب اسلاميّه نداشت در صدد تفحّص مذاهب ، و آراء و فتاواى اهل سنّت برآمد .\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nدر بين امراى او جماعتى بودند كه اظهار تشيّع مىنمودند از جمله امير طرمطار فرزند مانجوبخشى بود و از طفوليّت در خدمت سلطان بوده و بسيار نزد او موجّه و آبرومند بود . امير طرمطار مذهب شيعه را پيوسته تقويت مىنمود و چون سلطان غازان خان را بر اهل سنّت غضبناك ديد موقع را مغتنم شمرده و او را به مذهب شيعه ترغيب كرد . سلطان نيز ميل نمود و در تربيت سادات و آبادى مشاهد مشرّفهء ائمّه عليهم السّلام همّت گماشت تا آنكه مرگ او را در ربود و برادرش سلطان محمّد كه او را شاه خدا بنده گويند و در سابق اسمش الجايتو بود به جايش به سلطنت نشست و به اغواء بسيارى از علماى حنفيّه ميل به مذهب حنفىها پيدا كرد و آنها را بسيار توقير و تكريم مىنمود ، و حنفىها بسيار تعصّب و حميّت نسبت به مذهبشان به خرج مىدادند و جانبدارى مىنمودند . وزير او خواجه رشيد الدين شافعى از اين معنى ملول بود و ليكن قدرت سخن گفتن حتّى به كلمه‌اى را در مقابل حنفىها نداشت .\r\nچون پادشاه وقت حنفى مذهب بود تا زمانى كه قاضى نظام الدين عبد الملك از مراغه به حضور سلطان آمد و در علم معقول و منقول ماهر بود ، سلطان او را قاضى - القضاة تمام كشورهاى خود نمود ! او در مباحثه را با علماى حنفى مذهب در حضور سلطان باز نمود و در مجالس عديده با آنها بحث نمود و آنها را عاجز ساخت . سلطان محمّد به مذهب شافعيّه ميل پيدا كرد و او آن داستان و حكايت مشهور كشته شدن سيّد - علوى را به جرم اعادهء نماز ، در حضور سلطان بيان كرد . سلطان از يكى از علماى شافعى مذهب به نام قطب الدين شيرازى سؤال كرد كه اگر حنفى بخواهد شافعى شود چه كند ؟ او در پاسخ گفت : اين كار بسيار سهل و آسان است بگويد : لا إله الّا اللّه ، محمّد رسول اللّه .\r\nو در سنهء 709 پسر صدر جهان كه از علماى مشهور و حنفى مذهب بود از بخارا حضور شاه خدابنده رسيد . حنفىهاى بغداد همه به او از قاضى نظام الدين شكايت كردند و گفتند : ما را نزد شاه و امراء ذليل و زبون نموده است . پسر صدر - جهان به آنها ملاطفت نمود و وعده كرد در روز جمعه كه به محضر سلطان مىرسد در حضور شاه از روى استهزاء و مسخره از قاضى نظام الدين از مسئلهء جواز ازدواج با دخترى كه از نطفهء همان شخص به وجود آمده سؤال كند و آبروى او را ببرد . چون روز جمعه رسيد در حضور سلطان از اين مسئله از قاضى سؤال كرد . قاضى فورا\r\n\r\n","description":"","footnote":"","page_name":" 131 ","page_number":139},
  {"content":"\r\n\r\nگفت : اين مسئله معارض است به مسئله جواز ازدواج با خواهر و مادر در مذهب ابو حنيفه . بحث اين دو نفر به طول انجاميد و به افتضاح كشيد و بالأخره پسر صدر حنفى مذهب خواست به كلّى انكار كند و اين مسئله را از ابو حنيفه نداند . قاضى نظام فورا يك بيت از منظومهء ابو حنيفه خواند :\r\n و ليس فى لواطه من حدّ * و لا بوطى الاخت بعد العقد \r\n« اگر كسى لواط كند حدّ نمىخورد ، و اگر كسى با خواهرش بعد از عقد مجامعت كند نيز حدّ بر او جارى نمىشود » . نظام الدين حنفىها را منكوب كرد و پسر صدر جهان و بقيّهء حنفىها ساكت شدند و سرها را به زير انداختند . سلطان محمّد بسيار ملول و ناراحت شد ، امراء سلطان نيز منضجر و ملول شدند و همه بر آنكه مذهب اسلام را اختيار كرده‌اند پشيمان شدند . شاه خدابنده با حالت غضب از جا برخاست و اميران او با يك ديگر مىگفتند : چه كارى ما كرديم ، دين پدران و اجداد خود را ترك گفتيم و دين عرب را گرفتيم كه به اين مذاهب منشعب مىگردد و در آن ازدواج با دختر و خواهر و مادر را جايز مىشمرد ، حتما بايد به دين گذشتگان خود برگرديم .\r\nاين خبر در ميان تمام ايالات سلطان منتشر شد و مردم هر وقت عالمى يا طلبهء مشغول به علمى را مىديدند مسخره مىكردند و از روى استهزاء از اين مسائل سؤال مىكردند . چون امير طرمطار سلطان را در امر خود متحيّر ديد گفت : سلطان غازان خان از همهء مردم عقلش بيشتر و كياست و فراستش عجيب‌تر و كامل‌تر بود و چون بر قبائح اهل سنّت واقف شد به مذهب شيعه گرائيد و چاره‌اى نيست كه سلطان نيز بايد شيعه شود . سلطان محمّد گفت : مذهب شيعه چيست ؟ امير طرمطار گفت : همين مذهبى كه مشهور به رفض است . ناگهان سلطان بر او يك فرياد زد و گفت : اى شقى تو مىخواهى مرا رافضى كنى ؟ امير طرمطار محاسن مذهب شيعه را براى او شرح داد و دائما طهارت و پاكيزگى اين مذهب را در نظر او جلوه داد تا آنكه بالأخره بعد از سه ماه تشتّت و اضطراب خاطرى كه سلطان محمّد داشت به مذهب شيعه ميل پيدا كرد و سفرى به نجف اشرف نمود و وضع سادات و علماى شيعه را در آنجا ديد ، اين نيز مزيد بر محبّت او گرديد و از آن جا به وزيرش رشيد الدين نوشت كه علماى شيعه را به بغداد احضار كند . رشيد الدين بزرگترين عالم شيعى مذهب جمال الدين حسن بن يوسف بن على بن مطهّر علّامهء حلّى و فرزندش فخر المحقّقين را به بغداد احضار كرد .\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nعلّامه با خود سه عدد از تأليفات خود را كه كتاب « نهج الحق » و « كشف الصدق » و « منهاج الكرامة » بود آورد و هر سه را به سلطان هديه كرد و مورد الطاف و مراحم او واقع شد . سلطان دستور داد مجلسى عظيم براى بحث برپا كردند و از جميع علماء و فضلاء در آن گرد آوردند . و در آن مجلس امر نمود كه قاضى القضاة نظام الدين - عبد الملك كه افضل علماء آن عصر بود با آيت‌اللّه علّامه مناظره و مباحثه كند . علّامه در آن مجلس با براهين ساطعه و دلائل قاطعه خلافت بلافصل امير المؤمنين عليه السّلام را بعد از رسول خدا صلى اللّه عليه و آله و سلّم اثبات كرد و خلافت خلفاى سه گانه را باطل كرد به طورى كه ابدا براى قاضى جاى انكار و محلّ ايراد نماند و قدرت بر دفاع نداشت ، بلكه شروع كرد در مدح علّامه سخن گفتن و ادلّهء او را تحسين و تمجيد نمودن ، و در پايان سخن گفت : و ليكن چون گذشتگان از ما راهى را طى كرده‌اند بر آيندگان نيز لازم است همان راه را طى نمايند براى آنكه لجامى در دهان عوام النّاس باشد و در ميان آنها تفرقه پيدا نشود و كلمهء اسلام متشتّت نگردد و لغزشهاى صحابه پوشيده گردد و در ظاهر نيز از طعن به آنها خوددارى شود . سلطان محمّد در برابر اين كلمات سست و آن ادلّهء قوىّ علّامهء حلّى بدون تأمّل وارد دين اماميّه گشت و بسيارى از اميران او نيز شيعه شدند و از اعمال و بدعت‌هائى كه قبل از آن داشتند توبه نمودند و سلطان امر نمود به تمام كشورهاى اسلامى كه در تحت سيطرهء او بود خطبه‌ها را بر فراز منبرها تغيير دهند و نام خلفاى سه گانه را از آن بردارند و نام مبارك امير المؤمنين عليه السّلام و أئمّهء طاهرين عليهم السّلام را در خطبه بر فراز منبرها بخوانند ، و در اذان حىّ على خير العمل را بگويند ، و نقش سكّه‌ها را تغيير دهند و بر آنها اسامى مباركه را نقش كنند .\r\nچون اين مجلس مناظره به پايان رسيد علّامه خطبهء بليغى به طور كافى و شافى ايراد كرد و حمد خدا را بر اين موهبت به جاى آورد و بر او ثنا فرستاد و بر محمّد مصطفى و على مرتضى و اولاد معصومين آنها از آل پيغمبر صلوات فرستاد . سيّد ركن الدين موصلى كه در آن مجلس حضور داشت و از اوّل مناظرهء علّامه انتظار فرصت مىكشيد كه شايد در بحث علّامه مختصر لغزشى كند و بر او ايراد گيرد و نتوانسته بود در اين وقت كه علّامه صلوات بر محمّد و آل محمّد فرستاد گفت : دليل بر جواز صلوات بر غير پيغمبران چيست ؟ علّامه اين آيه را قرائت كرد :  الَّذِينَ إِذا أَصابَتْهُمْ \r\n\r\n","description":"","footnote":"","page_name":" 133 ","page_number":141},
  {"content":"\r\n\r\n  مُصِيبَةٌ قالُوا إِنَّا لِلَّهِ وَ إِنَّا إِلَيْهِ راجِعُونَ أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ   « 1 » .\r\n« آن كسانى كه بر آنها مصيبتى وارد گردد بگويند ما ملك خدا هستيم و به سوى او بازگشت مىكنيم ، بر آنها از طرف پروردگارشان صلوات و رحمت است و آنها راه يافتگانند » . سيّد موصلى گفت : مصيبت‌هاى على و اولاد او چه بوده كه مستحقّ صلوات باشند ؟ علّامه بعض از مصائب آنها را يكايك شمرد و سپس گفت : كدام مصيبت بر آنها از اين بزرگتر است كه مثل توئى ادّعا مىكنى از اولاد آنها هستم و در عين حال در راه مخالفين آنها قدم بر مىدارى و بعض از منافقين را بر آنها ترجيح مىدهى و چنين مىپندارى كه كمال در گروه كمى از جهّال است . حاضرين مجلس از كلام علّامه بسيار خشنود شدند و بر سيّد خنديدند و بعضى از حاضرين مجلس بالبداهة اين شعر را انشاء كرد :\r\n اذا العلوىّ تابع ناصبيّا * لمذهبه فما هومن ابيه\r\nو كان الكلب خيرا منه طبعا * لانّ الكلب طبع ابيه فيه \r\n« اگر سيّد علوى در مذهب خود تابع دشمن آل پيغمبر شود مسلّما او فرزند پدرش نيست ، و سگ طبعا از او بهتر است چون در سگ طبع پدرش موجود است » « 2 » .\r\n\r\n\r\n","description":"","footnote":"\r\n( 1 ) سورهء بقره 2 - آيه 156 و 157 .\r\n( 2 ) اين حكايت را مرحوم نورى در خاتمهء « مستدرك الوسائل » در فائدهء سوّم ص 460 آورده و ما ملخّص آن را ذكر كرديم و ظاهرا نورى ( ره ) از « مجمع التواريخ » حافظ ابرو آورده است چنان كه دكتر خان بابا بيانى از حافظ ابرو در « مجمع التواريخ » ( نسخهء آقاى ملك جلد سوّم ورق 237 ) در تعليقهء ص 101 تا ص 104 از ذيل « جامع التواريخ » رشيدى كه آن نيز تأليف حافظ ابرو است نقل كرده است .\r\nو امّا در خود ذيل « جامع التواريخ » از ص 100 تا ص 103 حافظ ابرو علّت قبول كردن الجايتو مذهب شيعه را به نهايت اختصار آورده است ، آنجا كه گويد : و در ايّام اعتبار خواجه سعد الدّين آوجى ، سيّد تاج الدّين آوجى كه محتدش از آوه و مولود به كونه و در نشو و نما به مشهد امير المؤمنين علىّ بن أبي طالب عليه السّلام ، پيش سلطان اعتبار تمام يافت ، و سلطان را بر مذهب شيعه تحريص مىنمود ، سلطان به تقليد او مذهب شيعه قبول كرد ، و به غايتى رسيد كه مدّتى مديد نام شيخين و عثمان در خطبه ترك كردند ، و بر نام على عليه السّلام از خلفا اختصار كرد .\r\nو در تاريخ « حبيب السير » در جلد سوّم ص 191 از طبع خيّام سنهء 1333 شمسى ، غياث الدّين بن همام الدّين حسينى كه معروف به خواند امير است گويد :\r\n","page_name":" 134 ","page_number":142},
  {"content":"\r\n\r\n\r\n\r\n","description":"","footnote":"\r\nسلطان محمّد بن ارغون خان كه موسوم بود به اولجايتو سلطان در سنّ بيست و سه سالگى بر تخت سلطنت نشست و در تشييد قواعد اسلام و تمهيد مبانى ملّت خير الأنام عليه الصّلاة و السّلام ابواب سعى و اجتهاد گشاده ، درهاى ظلم و بيدار بر بست ، منصب وزارت را به دستور زمان برادر خود ( غازان خان ) بر خواجه رشيد الدّين فضل اللّه و خواجه سعد الدّين محمّد مسلّم داشت ، و لوح ضمير منير را به نقوش اخلاص عترت حضرت رسالت عليه السّلام و التحيّة مزيّن ساخته ، اسامى سامى أئمّهء معصومين را بر وجوه سكّه نگاشت ، و او اوّل پادشاهى است از چنگيز خانيان كه به سعادت متابعت مذهب عليّهء اماميّه رسيد ، و نام نامى ائمّهء اثنا عشر عليهم السّلام در خطبه و سكّه مندرج گردانيد .\r\nو در ص 197 گويد : شيخ جمال الدّين مطهّر حلّى با سلطان محمّد خدابنده معاصر بود ، و آن پادشاه سعادت پناه به ارشاد آن جناب متابعت مذهب عليّهء اماميّه نمود .\r\nفضائل و كمالات و محاسن ذات و كرايم صفات شيخ جمال الدّين مطهّر بسيار است ، و تصنيفات افادات آياتش در علوم دينيّه و فنون نقليّه بىشمار ، و كتاب « نهج الحقّ » كه مشتمل است بر ادلّهء صحّت ملّت أئمّهء اثنا عشر عليهم السّلام و التّحيّة از آن جمله است ، و « قواعد » و « شرح تجريد » نيز در سلك مؤلّفات آن فاضل ماجد انتظام دارد ، رحمة اللّه عليه رحمة واسعة انتهى .\r\nو مرحوم محمّد تقى مجلسى اوّل در كتاب « روضة المتّقين » كه در شرح « من لا يحضره الفقيه » تأليف نموده است در جلد نهم از طبع بنياد فرهنگ اسلامى كوشانپور در كتاب طلاق در ضمن ادلّهء بطلان سه طلاق در مجلس واحد از ص 30 تا ص 33 ، داستان بحث علّامهء حلّى با علماى مذاهب اربعهء تسنّن و شيعه شدن سلطان محمّد خدابنده را نقل مىكند و ما عين ترجمهء عبارات او را در اينجا ذكر مىكنيم :\r\nمسئلهء بطلان سه طلاق در مجلس واحد سبب ايمان سلطان محمّد جايلتو - رحمه اللّه - ( در اين كتاب اسم سلطان محمّد را جايلتو ذكر كرده است ) شد ، و داستان اينكه : او بر زنش غضب كرد و به او گفت : أنت طالق ثلاثا « تو سه بار رها هستى » .\r\nو سپس از اين عمل خود پشيمان شد و علما را گرد آورده و فرا خواند ، همهء علماء گفتند : هيچ چاره‌اى براى بازگشت تو به اين زن نيست مگر آنكه محلّل بگيرى ! .\r\nسلطان به آنها گفت : در مسائل فقهيّه در هر موضوعى و حكمى در نزد شما اقوال و آراء مختلفى هست ! آيا شما با يكديگر در اين مسئله اختلاف نداريد ؟ گفتند : نه .\r\nيكى از وزراى سلطان گفت : عالمى در شهر حلّه هست كه قائل به بطلان اين گونه طلاق است .\r\nسلطان نامه‌اى براى آن عالم نوشت و او را احضار كرد .\r\nو در اين حال كه به سوى آن عالم رفته بودند ، علماء عامّه به سلطان گفتند : اين مرد مذهبش باطل است چون رافضى است ، و رافضيان عقل ندارند ، و سزاوار نيست كه پادشاه در طلب شخص خفيف العقل بفرستد .\r\nپادشاه گفت : چاره‌اى نيست از آنكه حضور پيدا كند .\r\nچون علّامهء حلّى از حلّه بيامد ، پادشاه تمام علماء مذاهب اربعه را فرا خواند و در مجلسى گرد آورد .\r\nعلّامه چون مىخواست وارد مجلس گردد ، نعلين خود را به دست گرفته و داخل مجلس شد ، و گفت : السّلام عليكم ، و در پهلوى سلطان نشست .\r\n","page_name":" 135 ","page_number":143},
  {"content":"\r\n\r\n\r\n\r\n","description":"","footnote":"\r\nعلماء تسنّن گفتند : اى پادشاه ! آيا ما به تو نگفتيم كه اينها ضعيف العقل هستند ؟\r\nسلطان گفت : از علّت تمام اين كارهائى كه نموده است از او سؤال كنيد ! علماء گفتند : چرا به سلطان سجده نكردى ؟ ! و آداب ملاقات سلطان را ترك نمودى ! ؟\r\nعلّامه گفت : رسول خدا صلّى اللّه عليه و آله و سلّم سلطان بود و مردم فقط به او سلام مىكردند ، و خدا مىفرمايد :  فَإِذا دَخَلْتُمْ بُيُوتاً فَسَلِّمُوا عَلى أَنْفُسِكُمْ تَحِيَّةً مِنْ عِنْدِ اللَّهِ مُبارَكَةً  ( سورهء نور 24 - آيه 61 ) .\r\n« پس در زمانى كه در خانه‌ها وارد مىشويد بر خودتان سلام كنيد كه اين سلام تحيّت مباركى از جانب خداوند است » .\r\nو خلافى بين ما و شما نيست در اينكه سجده براى غير از خدا جايز نيست ! علماء عامّه گفتند : چرا در نزد سلطان نشستى ؟\r\nعلّامه گفت : جائى غير از آنجا خالى و فارغ نبود . و كلمات علّامه را مترجم تماما براى سلطان ترجمه مىنمود .\r\nعلماء گفتند : به چه علّت نعلين خود را در دست گرفتى ، و با خود در مجلس آوردى ، و اين عملى است كه از هيچ عاقل ، بلكه از هيچ انسانى سر نمىزند ؟\r\nعلّامه گفت : ترسيدم كه حنفىها آن را بدزدند ، همچنان كه ابو حنيفه نعل رسول خدا صلّى اللّه عليه و آله را دزديد .\r\nحنفىها گفتند و فرياد برآوردند كه : حاشا و كلّا ابدا چنين نيست ، ابو حنيفه كى در زمان رسول خدا بود ؟ تولّد ابو حنيفه بعد از صد سال از زمان وفات رسول خدا ، واقع شد .\r\nعلّامه گفت : فراموش كردم ، شايد آن كسى كه نعل رسول خدا را دزديده باشد شافعى بوده است .\r\nشافعىها صيحه زدند و گفتند كه : تولّد شافعى در روز وفات ابو حنيفه بوده است ، و شافعى چهار سال در شكم مادرش ماند و به جهت مراعات ادب و احترام ابو حنيفه خارج نمىشد ، و چون ابو حنيفه وفات يافت ، شافعى از مادر متولّد شد ، و نشو و نماى شافعى در دويست سال بعد از وفات رسول اللّه بوده است .\r\nعلّامه گفت : شايد آن دزد مالك بوده است ! مالكىها گفتند همان مطالبى را كه حنفىها گفته بودند .\r\nعلّامه گفت : شايد آن دزد أحمد بن حنبل بوده است ! حنبلىها نيز همان گفتار شافعى را گفتند .\r\nعلّامه در اين وقت متوجّه به سلطان شد و گفت : اى پادشاه ، دانستى كه هيچ يك از رؤساء مذاهب اربعه در زمان رسول خدا صلّى اللّه عليه و آله نبوده‌اند ، و در زمان اصحاب رسول خدا نيز نبوده‌اند ، و اين مطلب يكى از بدعت‌هاى آنان است كه از ميان مجتهدين خود فقط اين چهار نفر را انتخاب نموده‌اند ، و اگر احيانا در ميان آنان فردى باشد كه به مراتب از آن چهار نفر افضل باشد باز جايز نمىدانند كه بر خلاف رأى يكى از اين چهار نفر فتوا دهد .\r\nسلطان محمّد گفت : هيچ يك از اين چهار تن در زمان رسول اللّه صلّى اللّه عليه و آله نبوده‌اند ، و در زمان صحابه نيز نبوده‌اند ؟\r\n","page_name":" 136 ","page_number":144},
  {"content":"\r\n\r\n\r\n\r\n","description":"","footnote":"\r\nهمگى متّفقا گفتند : نه .\r\nعلّامه گفت : امّا ما شيعيان همگى از امير المؤمنين عليه السّلام كه نفس رسول خدا صلّى اللّه عليه و آله و برادر و پسر عمو و وصىّ آن حضرت است پيروى مىكنيم .\r\nو بر هر تقدير طلاقى را كه سلطان واقع ساخته‌اند باطل است ، چون شروط آن تحقّق نپذيرفته است ، و از جملهء شروط دو شاهد عادل است ، آيا پادشاه زن خود را در حضور دو شاهد عادل طلاق داده‌اند ؟ سلطان گفت : نه ، و علّامه دربارهء اين مسئله مشغول بحث شد با علماى عامّه و به طورى بحث كرد كه همگى را ملزم و مجاب نمود .\r\nسلطان ، تشيّع را اختيار كرد و جماعتى را به سوى اقليم‌ها و شهرها گسيل داشت ، تا آنكه بنام ائمّهء اثنا عشر خطبه بخوانند ، و نام آنها را در مساجد و معابد بنويسند .\r\nو از جمله آثارى كه از اين قضيّه فعلا در اصفهان موجود است ، اوّلا در سه موضع است از مسجد قديم كه در زمان خود سلطان محمّد خدابنده نوشته شده است ، و ديگر بر منارهء دار السّياده كه سلطان محمّد بعد از آنكه برادرش غازان آن را احداث كرده بود ، اتمام كرد ، همچنين موجود است ، و در محاسن اصفهان موجود است كه ابتداى خطبه به سعى بعضى از سادات انجام گرفته است كه نام او ( ميرزا قلندر ) است .\r\nو ديگر از جمله معابدى را كه من ديدم نام ائمّهء اثنا عشر را بر روى آن نوشته بودند يكى معبد « پير بكران » است كه در « لنجان » واقع و در زمان خدابنده ساخته شده است ، و آن اسامى الآن موجود است ، و نيز در معبد قطب العارفين ، نور الدّين عبد الصّمد نطنزى است كه اين مرد با من نيز از ناحيهء مادر نسبت رحميّت دارد ، و آن اسامى در اين معبد نيز فعلا موجود است .\r\nو حمد و سپاس اختصاص به خداوند ربّ العالمين دارد كه چنين نعمتى را موهبت فرمود كه اصفهان در حالى كه دورترين شهرها از نقطه نظر تشيّع بود ، به مرتبه‌اى رسيد كه در تمام شهر اصفهان و در قريه‌هاى اطراف آن ( كه مشهور است كه هزار قريه است و اكثر آنها را فيروزآبادى در قاموس خود ذكر نموده است ) بر خلاف مذهب حقّ يك نفر پيدا نمىشود ، حتّى آنكه به مذهب تسنّن فقط يك نفر متّهم است و آن نيز محض اتّهام است .\r\nو از شهرهائى كه از زمان ائمّه عليهم السّلام تا به حال از شهرهاى تشيّع بوده است كمتر شهرى يافت مىشود كه مثل اصفهان يكسره شيعه شود و ابدا سنّى در آن يافت نگردد مثل شهرهاى جبل عامل و تون و استرآباد و سبزوار و طوس و تبريز و قم و كوفه و مازندران و كاشان و كشمير و تبّت و حيدرآباد و آبه و تستر و بحرين و حويزه و نيمى از شام و غير از اينها از شهرهائى كه فاضل سيّد نور اللّه شوشترى در « مجالس المؤمنين » خود ذكر كرده است . چون در اكثر اين شهرها يا در قريه‌هاى آنها بر خلاف مذهب حقّ افرادى يافت مىشوند .\r\nسپاس و حمد اختصاص به خداوند ربّ العالمين دارد كه تشيّع در جميع شهرهاى ايران به طور عموم و شمول شيوع يافته ، و حتّى در حرمين شريفين : مكّهء معظّمه و مدينهء منوّره ، و قزوين و / گيلان و همدان و شهرهاى فارس و يزد و نواحى آن و حتّى در بصره انتشار يافته است .\r\nو از خداوند تعالى اميد و انتظار داريم كه در ظهور قائم آل محمّد صلوات اللّه عليهم تعجيل فرمايد تا به جائى كه تمام خطّهء خاك و سراسر جهان بر طريقهء حقّهء بيضاء كه حكومت حقّ بر باطل و ولايت آل محمّد\r\n","page_name":" 137 ","page_number":145},
  {"content":"\r\n\r\n\r\n\r\n","description":"","footnote":"\r\nاست قرار گيرد ، همچنان كه خداوند وعده فرموده است :\r\n وَعَدَ اللَّهُ الَّذِينَ آمَنُوا مِنْكُمْ وَ عَمِلُوا الصَّالِحاتِ لَيَسْتَخْلِفَنَّهُمْ فِي الْأَرْضِ كَمَا اسْتَخْلَفَ الَّذِينَ مِنْ قَبْلِهِمْ وَ لَيُمَكِّنَنَّ لَهُمْ دِينَهُمُ الَّذِي ارْتَضى لَهُمْ وَ لَيُبَدِّلَنَّهُمْ مِنْ بَعْدِ خَوْفِهِمْ أَمْناً يَعْبُدُونَنِي لا يُشْرِكُونَ بِي شَيْئاً  ( سورهء نور 24 - آيه 55 ) .\r\n« خداوند به كسانى كه ايمان آورده‌اند از شما و عمل صالح به جاى مىآورند ، وعده داده است كه آنها را در روى زمين خليفه گرداند همچنان كه آن كسانى را كه قبل از اينها بودند در روى زمين خليفه گردانيد و همان دين آنها را كه مورد پسند و خوشايند او براى آنهاست براى آنها تمكين دهد ، و خوف و هراس آنها را تبديل به امن و امان گرداند ، به طورى كه مرا فقط عبادت كنند و ابدا با من شريكى قرار ندهند » .\r\nدر كتاب « ريحانة الأدب » مرحوم محمّد على مدرّس در ضمن بيانات خود در شرح احوال علّامهء حلّى ( از صفحهء 167 تا صفحهء 179 از جلد چهارم طبع دوّم مطبعهء شفق تبريز ) كه شرح احوال اين عالم بزرگوار را بيان مىكند ، از شرح كتاب « من لا يحضره الفقيه » مجلسى اوّل بالواسطه ، شرح شيعه شدن الجايتو ، سلطان محمّد خدابنده را همان طورى كه ما بيان كرديم با اضافاتى ديگر نقل مىكند ، ولى چون حاوى اضافاتى بود كه در متن شرح نبود ، لذا ما عين عبارات مجلسى اوّل را ترجمه كرديم تا در نقل ، امانت مراعات گردد .\r\n","page_name":" 138 ","page_number":146},
  {"content":"\r\n\r\n\r\nدرس چهلم تا چهل و پنجم تفسير آيه إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً\r\n\r\n","description":"","footnote":"","page_name":" 139 ","page_number":147},
  {"content":"\r\n . \r\n","description":"","footnote":"","page_name":" 140 ","page_number":148},
  {"content":"\r\n\r\nدرس چهلم تا چهل و پنجم بسم اللّه الرّحمن الرّحيم و صلّى اللّه على محمّد و آله الطاهرين و لعنة اللّه على أعدائهم أجمعين من الآن إلى قيام يوم الدين و لا حول و لا قوّة إلّا باللّه العلىّ العظيم .\r\nقال اللّه الحكيم فى كتابه الكريم :\r\n إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 1 » .\r\n« حقّا اين است كه خداوند فقط اراده كرده است كه از شما اهل بيت رجس و پليدى را بزدايد و شما را به طهارت واقعى برساند » .\r\nاين آيه در قرآن مجيد در سورهء احزاب است و در ميان علماء و مفسّرين و محدّثين به آيه تطهير معروف است و هر كس به كتب عامّه و خاصّه مطّلع باشد مىداند كه در نزول اين آيه در حقّ و خصوص رسول خدا صلى اللّه عليه و آله و سلّم و امير المؤمنين علىّ بن ابي طالب و فاطمهء زهراء و امام حسن و امام حسين عليهم السّلام جاى ترديد نيست . اين مسئله از مسلّمات و متواترات ، و انكار آن در حكم عناد با قرآن و رسول خدا و اهل بيت است به طورى كه بعضى گفته‌اند : اجماع اهل قبله بر شأن نزول آن دربارهء خمسهء طيّبه منعقد است ، و كتب خاصّه و عامّه مشحون از اين روايات است .\r\nعامّه بأجمعهم حنفى و مالكى و شافعى و حنبلى اين آيه را راجع به اصحاب كساء مىدانند و هر كتاب از كتب آنها را ورق زنيم اين آيه و اسامى مطهّرهء پنج تن به چشم مىخورد .\r\nرواياتى كه در « غاية المرام » در اين مسئله نقل شده است مجموعا هفتاد و پنج\r\n\r\n\r\n","description":"","footnote":"\r\n( 1 ) سورهء احزاب 33 - آيه 33 .\r\n","page_name":" 141 ","page_number":149},
  {"content":"\r\n\r\nروايت است « 1 » . چهل و يك روايت آن « 1 » از طريق عامّه است و منتهى مىشود به امّ - سلمه و عائشه و ابو سعيد خدرى و سعد بن وقّاص و واثلة بن أسقع و أبى الحمراء و ثوبان غلام حضرت رسول اكرم و عبد اللّه بن جعفر و علىّ بن ابي طالب عليه السّلام و حضرت امام حسن عليه السّلام . و آنها را بزرگان از محدّثين و اكابر از علماء و مفسّرين خود با سلسله سندهاى صحيح و موثّق تخريج كرده و در كتب خود آورده‌اند ، از جمله « صحيح مسلم » و « صحيح ترمذى » و « صحيح بخارى » و « مسند احمد حنبل » و « مسند طيالسى » و « سنن بيهقى » و « مستدرك حاكم » و تفسير « الدّرّ المنثور » سيوطى و « تفسير طبرى » و « تفسير ابن كثير » و « مجمع الزوائد » هيثمى و « الصواعق المحرقة » ابن حجر و « ذخاير العقبى » محبّ الدين طبرى و « مشكل الآثار » طحاوى و « تهذيب التهذيب » و « الرّياض النّضرة » و « فرائد السّمطين » حموينى و « اسد الغابة » ابن اثير و « كنز العمّال » ملّا على متّقى و « خصائص » نسائى و « مقتل » خوارزمى و « مناقب » خوارزمى و « نظم درر - السّمطين » زرندى و « ينابيع المودّة » قندوزى و « فصول المهمّة » ابن صبّاغ مالكى و « كفاية الطالب » گنجى شافعى و « مناقب » ابن المغازلى و « شواهد التّنزيل » حاكم حسكانى و « مطالب السّئول » محمّد بن طلحه و « تذكرة خواصّ الامّة » سبط ابن جوزى « و الشّرف المؤبّد » يوسف بن اسماعيل نبهانى و « رشفة الصّادى » ابى بكر بن شهاب الدين علوى و « اسباب النزول » واحدى و « تفسير الثّعلبى » .\r\nو سى و چهار روايت آن « 3 » از طريق خاصّه است و منتهى مىشود به حضرت امير المؤمنين و امام حسن و حضرت باقر و حضرت صادق و حضرت رضا عليهم السّلام و امّ سلمة و ابو ذر و ابى ليلى و أبو الأسود الدّؤلى و عمرو بن ميمون الاودى و سعد بن ابى وقّاص و بزرگان اصحاب حديث مانند كلينى و صدوق در « امالى » و شيخ طوسى در « امالى » و « تفسير علىّ بن ابراهيم » و « تفسير برهان » و « تفسير مجمع البيان » و « تفسير ابو الفتوح » و « تفسير بيان السّعادة » و « تفسير منهج الصادقين » و « تفسير الميزان » علّامهء طباطبائى مدّ ظلّه و « تفسير صافى » و مجلسى در « بحار » و محدّث قمّى در « سفينة البحار » و بسيارى ديگر از كتب حديث و تفسير و كتب مناقب ذكر كرده‌اند .\r\n\r\n\r\n","description":"","footnote":"\r\n( 1 ) « غاية المرام » ص 281 تا ص 300 .\r\n( 3 ) « غاية المرام » ص 292 تا ص 300 .\r\n","page_name":" 142 ","page_number":150},
  {"content":"\r\n\r\nبارى تمام اين كتبى كه از اهل سنّت و از شيعه ذكر شد همگى آيه تطهير را منحصرا در حقّ پنج تن آل عبا مىدانند ، اوّل آنها محمّد مصطفى صلى اللّه عليه و آله و سلّم و وصيّش و در حكم جان و نفسش به مدلول آيه قرآن حضرت امير المؤمنين عليه السّلام و دخترش سيّدهء زنان بهشت فاطمهء زهرا عليهما السّلام و دو ريحانه و دو سبطش دو آقاى جوانان بهشت حضرت امام حسن و حضرت امام حسين عليهما السّلام .\r\nاين آيه واضح الدّلالة فقط دربارهء اين پنج تن معصوم آمده و در زير اين آسمان كبود احدى از بنى آدم با آنها شريك نشده و نتوانسته است در زير كساء با آنان گرد آيد .\r\nجلال الدين سيوطى در تفسير « الدّرّ المنثور » بيست روايت از طرق مختلفهء عامّه ذكر مىكند كه مراد از اهل بيت در اين آيه مباركه اين پنج نفرند لا غير .\r\nو ابن جرير طبرى در « تفسير » خود همانطور كه از كتاب « الشرف المؤبّد » نقل شده است پانزده روايت با سندهاى مختلف ذكر مىكند و در همهء آنها اهل بيت را منحصرا به اين پنج تن قرار داده‌اند و براى اين معنى همين بس كه خود حضرت رسول اللّه فرموده‌اند : انزلت هذه الآية فى خمسة : فىّ و فى علىّ و الحسن و الحسين و فاطمة : و اين روايت را از رسول خدا ابن جرير و طبرانى با سندهاى خود ذكر كرده و نبهانى در كتاب « الشّرف المؤبّد » آورده و ابن حجر هيتمى در « الصواعق المحرقة » « 1 » ذكر كرده‌اند « 2 » .\r\nامام احمد حنبل از ابو سعيد خدرى در تفسير اين آيه گفته است : انّها نزلت فى خمسة : النّبىّ و علىّ و فاطمة و الحسن و الحسين « 3 » .\r\nو در كتاب « اسباب النّزول » واحدى و « تفسير ثعلبى » از ابو سعيد خدرى اين روايت را تخريج كرده‌اند « 4 » .\r\n\r\n\r\n","description":"","footnote":"\r\n( 1 ) « الصواعق المحرقة » ص 85 .\r\n( 2 ) « الفصول المهمّة » شرف الدين ط نجف ص 204 و نيز در « غاية المرام » ص 288 بعنوان حديث پانزدهم از « تفسير ثعلبى » با سند خود از اعمش از عطيّه از ابو سعيد خدرى از رسول خدا روايت كرده است و در تفسير « الدّرّ المنثور » ج 5 ص 198 و در « كفاية الطالب » گنجى ص 376 آورده است .\r\n( 3 ) « الصواعق المحرقة » ص 85 و « الدّرّ المنثور » ج 5 ص 198 و « ينابيع المودّة » ص 108 و « نظم درر السّمطين » ص 238 .\r\n( 4 ) « الفصول المهمّة » ص 204 .\r\n","page_name":" 143 ","page_number":151},
  {"content":"\r\n\r\nو تمام مذاهب اسلام از شيعه و سنّى متّفق‌اند كه چون رسول خدا احساس رحمت نمودند اهل بيت را كه اين پنج نفر باشند در زير كساء جمع نموده و كساء را به روى آنها انداختند و از خدا طلب رحمت كردند و عرض كردند :\r\n« بار پروردگارا براى هر پيغمبرى اهل بيتى است و اينان اهل بيت من‌اند ، اينها آل محمّدند ، صلوات و بركات خود را بر محمّد و آل محمّد بفرست به درستى كه تو حميد و مجيد هستى » . و امّ سلمه كساء را بالا زد و گفت : يا رسول اللّه من هم وارد شوم ؟ حضرت فرمود : نه وارد نشو اينجا جاى تو نيست و ليكن تو بر خير خواهى بود . در اين حال حضرت رسول اللّه دست خود را از گوشهء كساء بيرون آورده و به سوى آسمان بلند كرد و عرض كرد : « خدايا اين اهل بيت مرا از هر رجسى پاكيزه بدار و آنها را به مقام طهارت مطلقه برسان » كه ناگهان اين آيه مباركه را جبرائيل امين نازل كرد :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  .\r\nما در اينجا بعض از اين روايات را كه از طريق شيعه و سنّى روايت شده ذكر مىكنيم و سپس در مفاد و مفهوم اين آيه بحث مىنمائيم .\r\nحديث اول : عبد اللّه بن احمد حنبل با سلسله سند خود از عطاء ابن ابى رياح از امّ سلمه روايت كند كه : كان امّ سلمة تذكر انّ النّبىّ كان فى بيتها فاتته فاطمة عليها السّلام ببرمة فيها حريرة فدخلت بها عليه ، قال : ادعى لى زوجك و ابنيك ، قال : فجاء علىّ و حسن و حسين فدخلوا و جلسوا يأكلون من تلك الحريرة و هو و هم على منام له على دكّان تحته معه كساء خيبرىّ ، قالت : و انا فى الحجرة اصلّى ، فانزل اللّه تعالى هذه الآية :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . قالت : فاخذ فضل الكساء و كساهم به ثمّ اخرج يده فالوى بها الى السّماء و قال : هؤلاء اهل بيتى و خاصّتى ، اللّهمّ فاذهب عنهم الرّجس و طهّرهم تطهيرا . قالت : فادخلت رأسى البيت و قلت : انا معكم يا رسول اللّه ؟ قال : انّك الى خير انّك الى خير « 1 » .\r\n\r\n\r\n","description":"","footnote":"\r\n( 1 ) « غاية المرام » ص 287 حديث دوّم و نيز در « غاية المرام » ص 288 به عنوان حديث شانزدهم از ثعلبى با اسناد خود از امّ سلمه آورده است ، و نيز در « غاية المرام » ص 291 حديث سى و هفتم از « فصول المهمّهء » ابن صبّاغ مالكى آورده است . و همين خبر را با مختصر اختلافى در لفظ در « غاية المرام » ص 295 حديث چهاردهم از تفسير قرآن محمّد بن عبّاس ماهيار شيعى با سلسله سند شيعه از امّ سلمه آورده است ، و نيز در « غاية المرام » ص 295 حديث هفدهم از محمّد بن عباس ماهيار از امّ سلمه و به عنوان حديث بيستم از\r\n","page_name":" 144 ","page_number":152},
  {"content":"\r\n\r\nو عين اين حديث را احمد حنبل با دو سند ديگر از ابو سلمه « 1 » و از شهر بن حوشب « 2 » از امّ سلمه روايت كرده است .\r\nامّ سلمه گويد : « حضرت رسول اكرم صلى اللّه عليه و آله و سلّم در اطاق من بودند حضرت فاطمه عليها السّلام وارد و با خود حريره‌اى را براى حضرت رسول اللّه مهيّا نموده و در ديگى سنگى براى پدر آورد . حضرت فرمود : اى فاطمه شوهرت و دو فرزندت را بياور . حضرت امير المؤمنين و امام حسن و امام حسين عليهم السّلام وارد شدند و نشستند همگى از آن حريره خوردند در حالى كه حضرت رسول اللّه با آنها روى بالينى ( دو شكى ) كه بر روى تختى كه خوابگاه آن حضرت بود نشسته بودند ، و با آن حضرت يك كساء خيبرى بود . امّ سلمه گويد : و من در آن حجره كه در گوشهء اطاق بود مشغول نماز خواندن بودم خداوند اين آيه را فرستاد كه : « خدا فقط اراده‌اش چنين تعلّق گرفته كه از شما خاندان نبوّت هرگونه رجس و آلايش را ببرد و شما را از عيب معنوى پاك و منزّه گرداند » . امّ سلمه گويد : من سر خود را داخل اطاق كردم و گفتم : من نيز با شما هستم اى رسول خدا ؟ فرمود : تو بر خير خواهى بود ، تو بر خيرخواهى بود » .\r\nحديث دوّم - عبد اللّه احمد حنبل از پدرش با سند خود از شهر بن حوشب از امّ سلمه روايت كرده است كه : انّ رسول اللّه قال لفاطمة : ايتينى بزوجك و ابنيك ،\r\n\r\n\r\n","description":"","footnote":"\r\n« امالى » شيخ طوسى از امّ سلمه و به عنوان حديث بيست و يكم نيز از « امالى » شيخ طوسى با سند ديگر از امّ سلمه آورده است . و نيز در « غاية المرام » ص 299 حديث سىام از ابو على طبرسى از تفسير ابو حمزهء ثمالى از امّ سلمه آورده است ، و در « ذخائر العقبى » ص 22 و ص 23 از « معجم » ابن قبائى آورده است و نيز چندين روايت ديگر از ترمذى در ص 21 آورده است . و در پاورقى از ص 205 « فصول المهمّه » گويد : اين حديث را احمد حنبل در ص 292 از جزء ششم « مسند » آورده و واحدى در تفسير اين آيه از كتاب « اسباب النزول » ص 267 و ابن جرير در تفسير خود و ابن المنذر و ابن ابى حاتم و ابن مردويه و طبرانى آورده‌اند . و در « الدّرّ - المنثور » ج 5 ص 198 از ابن جرير و ابن منذر و ابن ابى حاتم و طبرانى و ابن مردويه آورده . و در « ينابيع - المودّة » ص 107 مختصرا و در « نظم درر السّمطين » ص 238 با مختصر اختلافى در لفظ ، و « فصول المهمّهء » ابن صبّاغ ص 8 با مختصر اختلافى در لفظ و در « مناقب » ابن المغازلى ص 304 مختصرا و در « مطالب - السّئول » ص 8 آورده است .\r\n( 1 ) « غاية المرام » ص 287 حديث سوّم ، و در پاورقى ص 205 از « فصول المهمّة » گويد : اين حديث را احمد حنبل در ص 323 از جزء ششم از « مسند » خود آورده و ثعلبى در تفسير آورده است .\r\n( 2 ) « غاية المرام » ص 287 حديث چهارم .\r\n","page_name":" 145 ","page_number":153},
  {"content":"\r\n\r\nفجاءت بهم ، فالقى عليهم كساء فدكيّا ، قالت : ثمّ وضع يده عليهم و قال : اللّهمّ هؤلاء آل محمّد و اجعل صلواتك و بركاتك على محمّد و آل محمّد انّك حميد مجيد . قالت امّ سلمة : فرفعت الكساء لادخل معهم فجذبه من يدى و قال : انّك على خير « 1 » .\r\nامّ سلمه گويد : « رسول خدا به فاطمه فرمود : شوهر و دو پسرت را بياور ، حضرت فاطمه آنها را آورد ، حضرت به روى آنها كساى فدكى خود را كشيد و سپس دست خود را بر بالاى سر آنها گرفت و عرض كرد : بار پروردگار من ! اينها آل - محمّدند ، بركات و صلوات خود را بر محمّد و آل محمّد بفرست ، حقّا كه تو پسنديده و مورد ستايش و حمد و عالى مرتبه هستى . امّ سلمه گويد : من گوشهء كساء را بالا زدم كه در ميان آنها وارد شوم حضرت كساء را از دست من كشيدند و گفتند : تو بر خير هستى » .\r\nحديث سوّم - ثعلبى با سلسله سند متّصل خود از اسماعيل فرزند عبد اللّه بن جعفر از پدرش عبد اللّه بن جعفر روايت كرده كه گفت : لمّا نظر رسول اللّه الى إلة « 2 » جمّة هابطة من السّماء قال : من تدع مرّتين ؟ قالت زينب : انا يا رسول اللّه ، فقال : ادعى لى عليّا و فاطمة و الحسن و الحسين ، قال : فجعل حسنا عن يمينه و حسينا عن شماله و عليّا و فاطمة تجاهه ثمّ غشّاهم كساء خيبريّا ثمّ قال : انّ لكلّ نبىّ اهلا و هؤلاء اهل بيتى ، فانزل اللّه عزّ و جلّ :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  .\r\nفقالت زينب : يا رسول اللّه أ لا ادخل معكم ؟ فقال رسول اللّه : مكانك فانّك الى خير ان شاء اللّه « 3 » .\r\n\r\n\r\n","description":"","footnote":"\r\n( 1 ) « غاية المرام » ص 288 حديث نهم و « ذخائر العقبى » از دولابى ص 21 و « الصواعق المحرقة » ص 85 و « الدّرّ المنثور » ج 5 ص 198 و « كنز العمّال » ج 7 ص 204 و « اسد الغابة » ج 4 ص 29 با مختصر اختلافى در لفظ - « كفاية الطالب » گنجى ص 372 .\r\n( 2 ) إلة بر وزن عدة اصلش وأل بوده است بر وزن وعد از مادّهء وأل - وألا بمعنى طلب نجات نمودن است ، بنابراين إلة به معنى نجات و فيض و رحمت است كما آنكه در بعضى از روايات وارد است كه لمّا نظر الى الرحمة هابطة - الحديث . و شايد در اصل من ندع بوده است و تصحيفا من تدع ضبط گرديده ، بلكه ظاهرا من يدعو بوده است چنانچه در بعضى ديگر از نسخ حديث است .\r\n( 3 ) « غاية المرام » ص 289 حديث هجدهم و در « مستدرك » حاكم ج 3 ص 147 با مختصر اختلافى در لفظ آورده است ، و نيز در « غاية المرام » ص 290 حديث سى و سوّم از حموينى نقل شده است . و در « ينابيع المودّة » ص 108 اين روايت را از زينب با مختصر اختلافى در لفظ آورده است - « شواهد - التنزيل » ج 2 ص 32 و ص 33 .\r\n","page_name":" 146 ","page_number":154},
  {"content":"\r\n\r\n« چون حضرت رسول خدا ديدند كه فيض رحمت و عنايات فراوان از آسمان فيض در حال پائين آمدن است فرمودند : كيست اينجا ، كيست اينجا ؟ زينب ( دختر امّ سلمه ( زوجهء آن حضرت ) مىگويد : گفتم : من هستم اى پيامبر خدا ، آن حضرت فرمود : على و فاطمه و حسن و حسين را فورا به سوى من بخوان ، چون آمدند حضرت ، حسن را در طرف راست و حسين را در طرف چپ و على و فاطمه را در مقابل خود نشانده و سپس كساء خيبرى را بر روى سر همه انداخت و فرمود : از براى هر پيغمبرى اهل بيتى است و اينان اهل بيت من‌اند ، خداوند عزّ و جلّ اين آيه را فرستاد : « خداوند مىخواهد كه فقط از شما خاندان و اهل بيت رسالت هرگونه پليدى و زشتى را ببرد و از هر عيب پاك و پاكيزه نگهدارد » . زينب گفت : يا رسول اللّه ! اجازه دارم كه من هم با شما در زير كساء وارد شوم ؟ حضرت فرمود : بر جاى خود باش ، عاقبت تو به خير خواهد بود ان شاء اللّه » .\r\nحديث چهارم - حميدى گويد : شصت و چهارمين حديث از احاديثى كه دو « صحيح » بخارى و « صحيح » مسلم بر آن اتّفاق دارند از مسند عائشة از مصعب بن شيبه از صفيّه دختر شيبه از عائشه روايت است كه : خرج النّبىّ صلى اللّه عليه و آله و سلّم ذات غدوة و عليه مرط مرحّل « 1 » من شعر اسود ، فجاء الحسن بن علىّ فادخله ، ثمّ جاء الحسين فادخله ، ثمّ جاءت فاطمة فادخلها ، ثمّ جاء علىّ فادخله ، ثمّ قال :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . و ليس لمصعب بن شيبة عن صفيّة بنت شيبة فى مسند من الصحيحين غير هذا « 2 » .\r\nعائشه گويد : « صبحگاهى حضرت رسول اكرم صلى اللّه عليه و آله و سلّم از منزل خارج شدند\r\n\r\n\r\n","description":"","footnote":"\r\n( 1 ) مرط به معناى كساء و حولهء غير دوخته است . مرحّل : يعنى نقوش رحال ابل يعنى جهاز شتران بر آن بود ، و بعضى مرجّل نوشته‌اند از مادّه مرجل يعنى ديگ و بنابراين مفاد ، آن مىشود كه در آن حلّه نقش‌هاى ديگ را يافته بودند .\r\n( 2 ) « غاية المرام » ص 289 حديث بيست و دوّم . و اين حديث را نيز در « غاية المرام » ص 288 حديث يازدهم از « صحيح » بخارى از صفيّه دختر شيبه از عائشه نقل مىكند ، و نيز از « صحيح مسلم » با سند خود از صفيّه دختر شيبه از عائشه در ص 288 به عنوان حديث دوازدهم نقل مىكند - « ينابيع المودّة » ص 107 از « صحيح مسلم » و از حاكم در « مستدرك » - « كفاية الطالب » گنجى ص 373 ، « مطالب السّئول » ص 8 ، « شواهد التنزيل » ج 2 ص 33 و ص 35 و ص 36 و ص 37 .\r\n","page_name":" 147 ","page_number":155},
  {"content":"\r\n\r\n( شايد مراد آن باشد كه از منزل من خارج شده و به منزل امّ سلمه رفتند ) و بر دوش آن حضرت يك حلّه سياه رنگ از مو بود كه در روى آن نقش‌هاى جهاز - شتر بود . پس حضرت امام حسن آمدند حضرت او را در زير حلّه برد و پس از آن امام حسين آمدند او را نيز زير حلّه برد و سپس فاطمه آمد او را نيز داخل نمود و بعد از آن على آمد او را نيز داخل كرد ، آنگاه فرمود : « خدا چنين مىخواهد كه فقط از شما اهل بيت پيغمبر هرگونه آلودگى را ببرد و شما را پاك و مبرّاى از هرگونه عيبى بنمايد » . و سپس حميدى راوى اين روايت گويد : مصعب بن شيبه از صفيّه دختر شيبه غير از همين يك روايت را در مسند عائشه از « صحيح » مسلم و « صحيح » بخارى نياورده است .\r\nحديث پنجم - مفاد همين روايت را در جزو سوم از كتاب « جمع بين صحاح ستّة » در باب مناقب الحسن و الحسين از « صحيح » ابى داود كه همان « سنن » اوست با همان سند سابق الذكر از صفيّه بنت شيبه روايت كند « 1 » .\r\nحديث ششم - در كتاب جمع بين صحاح ششگانهء اهل تسنّن كه عبارت است از « موطّأ » مالك بن انس اصبحى و « صحيح » مسلم و « صحيح » بخارى و « سنن » ابو داود سجستانى و « صحيح » ترمذى و نسخهء كبيره از « صحيح » نسائى كه تأليف شيخ ابو الحسن رزين بن معاوية العبدرى السرقسطى الاندلسى است از « صحيح » ابو داود سجستانى كه همان كتاب « سنن » اوست در تفسير اين آيه مباركه :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  از عائشة روايت مىكند كه : خرج رسول اللّه صلى اللّه عليه و آله و سلّم و عليه مرط مرحّل من شعر أسود فجاء الحسن فأدخله ، ثمّ جاء الحسين فأدخله ، ثمّ جاءت فاطمة فأدخلها ، ثمّ جاء علىّ فأدخله ، قال :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  .\r\nقال : و عن امّ سلمة زوج النّبىّ : انّ هذه الآية نزلت فى بيتها  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . قالت : و انا جالسة عند الباب ، فقلت :\r\n\r\n\r\n","description":"","footnote":"\r\n( 1 ) « غاية المرام » ص 289 حديث بيست و پنجم . و مسلم در « صحيح » خود باب فضائل اهل بيت - النبى ج 7 ص 130 و بيهقى در « سنن » ج 2 ص 149 و « تفسير » طبرى در تفسير آيه ج 22 ص 5 و حاكم در « مستدرك » ج 3 ص 147 و تفسير « الدّرّ المنثور » ج 5 ص 198 و « تفسير ابن كثير » ج 3 ص 485 .\r\n","page_name":" 148 ","page_number":156},
  {"content":"\r\n\r\nيا رسول اللّه الست من اهل البيت ؟ فقال : انّك الى خير انّك من ازواج رسول اللّه ، قالت : و فى البيت رسول اللّه و علىّ و فاطمة و حسن و حسين ، فجلّلهم بكساء و قال : اللّهمّ هؤلاء اهل بيتى فاذهب عنهم الرّجس و طهّرهم تطهيرا « 1 » .\r\nعائشه مىگويد : « حضرت رسول اللّه صلى اللّه عليه و آله و سلّم خارج شدند در حالى كه يك حلّهء سياه موئين كه بر آن نقوشى از جهازهاى شتر بود بر دوش داشت . پس حسن آمد او را در زير حلّه داخل كرد و حسين آمد و او را داخل كرد و پس از آن فاطمه آمد او را نيز داخل كرد و سپس على آمد او را نيز داخل كرد و فرمود : خدا مىخواهد فقط از شما خاندان رسالت هر گونه آلايش و رجسى را بزدايد و از هر گونه عيب و آلودگى پاكيزه و مبرّى دارد » .\r\nو از امّ سلمه زوجهء رسول خدا حكايت شده كه اين آيه در اطاق او نازل شده است . امّ سلمه مىگويد : من در هنگام نزول آيه تطهير در كنار در اطاق نشسته بودم و عرض كردم : اى رسول خدا آيا من از اهل بيت نيستم ؟ فرمود : عاقبت تو به خير خواهد بود ، تو از زنهاى پيمبرى .\r\nام سلّمه گويد : در آن اطاقت فقط رسول خدا و على و فاطمه و حسن و حسين بودند . حضرت بر روى همه كسائى را پوشانيدند و عرض كردند : بار پروردگار من اينان اهل بيت من‌اند آنها را از هر آلودگى منزّه گردان و آنها را به مقام طهارت مطلقه برسان .\r\nحديث هفتم - از تفسير ثعلبى در تفسير آيه مباركهء طه از حضرت صادق عليه السّلام روايت است كه فرمود : « طه » طهارة اهل بيت محمّد صلى اللّه عليه و آله و سلّم ، ثمّ قرأ :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  « 2 »  »  .\r\nحضرت صادق عليه السّلام فرمود : « طه طهارت اهل بيت محمّد صلى اللّه عليه و آله و سلّم است و سپس آيه تطهير را حضرت به عنوان دليل و شاهد قرائت فرمود » .\r\nحديث هشتم - ثعلبى با اسناد خود از عموزادهء عوام بن حوشب كه او را\r\n\r\n\r\n","description":"","footnote":"\r\n( 1 ) « غاية المرام » ص 289 حديث بيست و سوّم ، و « ذخائر العقبى » ص 24 مختصرا از احمد حنبل و مسلم ، و « الدّرّ المنثور » ج 5 ص 198 ، و حديث عائشه را در « كفاية الطالب » گنجى ص 374 آورده است .\r\n( 2 ) « غاية المرام » ص 288 حديث سيزدهم .\r\n","page_name":" 149 ","page_number":157},
  {"content":"\r\n\r\nمجمع گويند روايت كند ، مجمع گويد : دخلت مع امّى على عائشة فسألتها امّى قالت : رأيت خروجك يوم الجمل ؟ قالت : انّه كان هذا من اللّه تعالى ، فسألتها عن علىّ فقالت : سألتنى عن احبّ النّاس كان الى رسول اللّه صلى اللّه عليه و آله و سلّم و لقد رأيت عليّا و فاطمة و حسنا و حسينا و قد جمع رسول اللّه لغوف « 1 » عليهم ثمّ قال : اللّهمّ هؤلاء اهل بيتى و خاصّتى فاذهب عنهم الرّجس و طهّرهم تطهيرا . قالت : قلت : يا رسول اللّه انا من اهلك ؟ فقال : تنحّى فانّك الى خير « 2 » .\r\nمجمع گويد : « با مادرم به نزد عائشه رفتيم ، مادرم گفت : ديدم كه روز واقعهء جمل بر امير المؤمنين عليه السّلام خروج كردى ؟ عائشه گفت : اين تقديرى از ناحيهء خداى تعالى بود . مادرم دربارهء على سؤال كرد . عائشه در پاسخ گفت : از محبوب‌ترين مردم در نزد رسول خدا از من سؤال كردى ؛ سوگند به خدا ديدم على را و فاطمه را و حسن و حسين را كه همه را رسول خدا دور هم جمع كرده بود و پوشش به روى آنان كشيده بود و سپس گفت : « بار پروردگارا اينان اهل بيت من و خاصّهء من هستند از آنها هرگونه رجس و پليدى را بزدا و پاكيزه و طاهر گردان طاهر كردنى » . من گفتم : اى رسول خدا ! من از اهل تو نيستم ؟ فرمود : دور شو از ما ، تو به خير هستى » .\r\nحديث نهم - ثعلبى با سلسله سند خود از شدّاد بن عمّار روايت كند كه گويد : من وارد شدم بر واثلة بن اسقع و نزد او جماعتى بودند پس سخن از على به ميان آمد ، آن جماعت همگى او را سبّ و شتم كردند من هم او را شتم كردم . واثله گفت : مىخواهى خبر بدهم تو را به چيزى كه از رسول خدا شنيدم ؟ قال : اتيت فاطمة صلوات اللّه عليها اسألها عن علىّ فقالت : توجّه الى رسول اللّه صلى اللّه عليه و آله و سلّم فجلست فجاء رسول اللّه و معه علىّ و حسن و حسين كلّ واحد منهما آخذ بيده حتّى ، دخل ، و ادنى عليّا و فاطمة فاجلسهما بين يديه و اجلس حسنا و حسينا كلّ واحد منهما على فخذه ثمّ لفّ عليهم ثوبه - او قال : كساه - ثمّ تلا هذه الآية :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ \r\n\r\n\r\n","description":"","footnote":"\r\n( 1 ) معناى لغوف مفهوم نشد ولى در « شواهد التنزيل » وارد است كه : التفّ عليهم بثوبه ، و التفع عليهم بثوب ، و جمع رسول اللّه بثوب عليهم .\r\n( 2 ) « غاية المرام » ص 288 حديث هفدهم ، و « شواهد التنزيل » ج 2 ص 37 از جميع بن عمير با مختصر اختلاف لفظى و ص 38 و ص 39 .\r\n","page_name":" 150 ","page_number":158},
  {"content":"\r\n\r\n الْبَيْتِ وَ يُطَهِّرَكُمْ تَطْهِيراً »  . ثمّ قال : اللّهمّ هؤلاء اهل بيتى و اهل بيتى « 1 » .\r\nواثلة مىگويد : « نزد فاطمه عليها السّلام رفتم و از على جويا شدم . فرمود : نزد رسول خدا رفته است . من نشستم تا آنكه رسول خدا با على آمدند ، و حضرت رسول دست حسن و حسين را گرفته بودند ؛ حضرت داخل در منزل شدند و على را نزد خود خواندند و فاطمه را نيز نزد خود خواندند و آن دو را در مقابل خود نشاندند و حسن و حسين را به روى رانهاى خود نشانده و لباس خود ، يا كساى خود را به روى آنان كشيدند و سپس آيه تطهير را تلاوت كردند و عرض نمودند : بار پروردگارا اينان اهل بيت من‌اند ، اينان اهل بيت من‌اند » .\r\nو اين روايت را احمد حنبل در « مسند » خود بيان كرده با سلسله سند خود و در آخرش دارد كه رسول خدا عرض كرد : هؤلاء اهل بيتى ، و اهل بيتى احقّ « 2 » . « اينان اهل بيت من‌اند ، و اهل بيت من سزاوارترند » .\r\nحديث دهم - ابراهيم بن محمّد حموينى در كتاب « فرائد السّمطين فى فضايل المرتضى و البتول و السّبطين » با سلسله اسناد متّصل خود از يوسف بن عبد الحميد روايت كند كه قال : قال لى ثوبان مولى رسول اللّه : اجلس رسول - اللّه صلى اللّه عليه و آله و سلّم الحسن و الحسين على فخذيه و فاطمة فى حجره و اعتنق عليّا عليهم السّلام ثمّ قال : اللّهمّ هؤلاء اهل بيتى « 3 » .\r\nيوسف بن عبد الحميد گويد : « ثوبان غلام رسول خدا به من گفت : رسول - خدا صلى اللّه عليه و آله و سلّم حسن و حسين را به روى دوران خود نشاند و فاطمه را در دامان خود و دست به گردن على انداخت سپس عرض كرد : بار پروردگارا ينان اهل بيت من\r\n\r\n\r\n","description":"","footnote":"\r\n( 1 ) « غاية المرام » ص 288 حديث نوزدهم و « ذخائر العقبى » ص 23 مختصرا از ابو حاتم و از احمد حنبل در « مسند » ، و در « مستدرك » حاكم ج 2 ص 416 و « مشكل الآثار » طحاوى ج 1 ص 335 و « مجمع الزوائد » ج 9 ص 167 مختصرا و « الدّرّ المنثور » ج 5 ص 198 و « سنن » بيهقى ج 2 ص 152 و تفسير « طبرى » در تفسير آيه مربوطه ج 22 ص 6 و « ينابيع المودّة » ص 108 مع اختلاف فى اللفظ و « مناقب » ابن المغازلى ص 305 و « تذكرة الخواص » ص 133 و « شواهد التنزيل » ج 2 ص 39 و ايضا ص 41 و ص 45 .\r\n( 2 ) « غاية المرام » ص 287 حديث اوّل ، و نيز با سند ديگر به عنوان حديث پنجم آورده است . و اين حديث را حاكم در « مستدرك » ج 3 ص 147 آورده و گفته است : هذا صحيح على شرط الشيخين و لم يخرجاه و اخرجه الذهبى فى « تلخيص المستدرك » و گفته است : صحيح على شرط مسلم .\r\n( 3 ) « غاية المرام » ص 290 حديث سى و يكم .\r\n","page_name":" 151 ","page_number":159},
  {"content":"\r\n\r\nهستند » .\r\nحديث يازدهم - ابو المؤيّد موفّق بن احمد خوارزمى در كتاب « فضائل - علىّ عليه السّلام » با اسناد متّصل خود از عبد الرّحمن بن ابى ليلى ، و نيز مرحوم شيخ طوسى در كتاب « امالى » با اسناد متّصل خود از طريق خاصّه از عبد الرّحمن بن ابى - ليلى روايت كرده‌اند كه او مىگويد : پدرم گفت : حضرت رسول اللّه صلى اللّه عليه و آله و سلّم رايت جنگ را در روز خيبر به دست امير المؤمنين علىّ بن ابى طالب عليه السّلام سپردند و خداوند به دست او فتح نمود ، و در روز غدير خم او را بر سر پا نگهداشت و به تمام مردم اعلان كرد كه او ولىّ و صاحب اختيار هر مرد مسلمان و هر زن مسلمان است ، و به او فرمود : تو از من هستى و من از تو هستم ، و به او فرمود : تو در راه تأويل قرآن كارزار خواهى نمود همچنان كه من دربارهء تنزيل قرآن جنگ نمودم ، و به او فرمود : نسبت تو به من مانند نسبت هارون است به حضرت موسى ، و به او فرمود : من صلح دارم با كسى كه تو با او صلح دارى و جنگ دارم با كسى كه تو با او جنگ دارى ، و به او فرمود : تو دستاويز محكم ايمانى و تو بعد از من آنچه را كه بر امّت مشتبه گردد روشن و مبيّن مىسازى ، و امام و پيشواى هر مرد مؤمن و هر زن مؤمنه ، و سرپرست و صاحب اختيار هر مرد مؤمن و هر زن مؤمنه بعد از من هستى ، و تو آن كسى هستى كه خدا دربارهء تو اين آيه فرو فرستاد : و اذان من اللّه و رسوله يوم الحجّ الاكبر .\r\nو تو هستى كه اخذ به سنّت من مىكنى و از حريم ملّت من دفاع مىنمائى ، و اوّلين كسى هستى كه زمين را بر او شكافته گردد ، و تو با منى و در وقتى كه من كنار حوض باشم تو با منى ، و من اوّلين كسى باشم كه داخل بهشت گردم و تو نيز با من داخل مىشوى ، و فاطمه و حسن و حسين نيز با من داخل مىشوند ، و خداوند به من امر فرمود كه فضل تو را آشكارا كنم ، من در ميان مردم ايستادم و مأموريّت خود را دربارهء تبليغ تو انجام دادم ، و بپرهيز از كينه‌هائى كه در دل بعضى از تو مخفى است و بعد از مرگ من آشكار مىكنند ، ايشان را خدا لعنت مىكند و لعنت كنندگان نيز لعنت مىكنند .\r\nدر اين حال حضرت رسول گريه كردند ، به آن حضرت عرض شد : اى رسول - خدا علّت گريهء شما چيست ؟ حضرت فرمود : جبرائيل به من خبر داده است كه امّت من به او ستم مىكنند و حقّ او را مىبرند و با او جنگ مىكنند و فرزندان او را\r\n\r\n","description":"","footnote":"","page_name":" 152 ","page_number":160},
  {"content":"\r\n\r\nمىكشند و بعد از مرگ او به فرزندانش ستم مىكنند ، و جبرائيل به من خبر داده است كه در زمان ظهور قائم آنها ، اين ظلم از بين مىرود و كلمهء عزّت اهل بيت من بالا مىرود و تمام امّت من در محبّت آنها مجتمع مىگردند . در آن وقت عيب‌گوى آنها كم است و بدبين به آنها اندك و ثناگوى آنان بسيار است ، و اين فرج و گشايش در وقتى است كه شهرها متغيّر گردد و اوضاع آنها دگرگون شود و بندگان صالح خدا ضعيف و ناتوان گردند و همه از فرج مأيوس شوند ، در آن هنگام قائم ظهور كند و در ميان آنها ظاهر شود .\r\nپيغمبر فرمود : اسم او اسم من و اسم پدر او اسم پدر من است « 1 » ، و او از فرزندان دختر من است . خداوند حقّ را به آنها ظاهر گرداند و باطل را با شمشير آنها خمود فرمايد ، و مردم از آنها پيروى كنند ، هم رغبت به آنها داشته باشند و هم از آنان در بيم و هراس . در اين حال گريهء پيغمبر ساكت شد و فرمود : اى جماعت مؤمنين ، بشارت باد شما را به فرج ، چون وعدهء خدا تخلّف ندارد و حكم خدا بازگشت ندارد و اوست خداى حكيم و خبير ، و حقّا كه فتح خدا نزديك است ، اللّهمّ انّهم اهلى فاذهب عنهم الرّجس و طهّرهم تطهيرا . « خداوندا آنان اهل من هستند ، آنها را از آنچه رجس است به نهايت درجه پاكيزه گردان ، و آنها را متمتّع گردان و مورد رعايت خود قرار ده و خودت براى آنها باش و آنان را يارى كن و عزّت ده و ذليل مگردان ، و حقيقت مرا در ميان آنها باقى گذار ، انّك على ما تشاء قدير « 2 » » .\r\nحديث دوازدهم - خوارزمى موفّق بن احمد با سند متّصل خود روايت مىكند از واثلة بن اسقع ، قال : لمّا جمع رسول اللّه عليّا و فاطمة و الحسن و الحسين تحت ثوبه قال : اللّهمّ قد جعلت صلواتك و رحمتك و مغفرتك و رضوانك على ابراهيم و آل ابراهيم ، اللّهمّ انّهم منّى و انا منهم فاجعل صلواتك و رحمتك و مغفرتك و رضوانك عليهم . قال واثلة : و كنت واقفا بالباب فقلت : و علىّ يا رسول اللّه بابى انت و امّى ؟ قال : اللّهمّ\r\n\r\n\r\n","description":"","footnote":"\r\n( 1 ) در صورت صحت و صدور اين فقره ممكن است همانطور كه صاحب « جنّات الخلود » براى حضرت امام حسن عسكرى عليه السّلام دو اسم به عنوان حسن و عبد اللّه قائل است در اينجا رسول اللّه نام پدر حضرت قائم را به عنوان عبد اللّه ذكر كرده است .\r\n( 2 ) اين روايت را از خوارزمى در « غاية المرام » ص 292 حديث سى و نهم و از « امالى » طوسى در « غاية المرام » ص 296 حديث بيست و دوّم آورده است .\r\n","page_name":" 153 ","page_number":161},
  {"content":"\r\n\r\nو على واثلة « 1 » .\r\nواثله مىگويد : « چون رسول خدا علّى و فاطمه و حسن و حسين را در زير لباس خود جمع كرد عرض كرد : خدايا تو صلوات و رحمت و مغفرت و رضوانت را بر ابراهيم و آل ابراهيم ارزانى داشتى ، بار پروردگارا اين اهل بيت من از من‌اند و من از ايشانم ، پس صلوات و رحمت و مغفرت و رضوانت را بر آنان ارزانى دار .\r\nواثله گويد : من نزد در ايستاده بودم ، عرض كردم فدايت شود پدر و مادرم اى رسول خدا ، بر من هم ؟ پيغمبر فرمود : خدايا بر واثله هم » .\r\nحديث سيزدهم - محمّد بن يعقوب كلينى با سند خود از حضرت صادق روايت مىكند ، فى قوله تعالى :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  ، يعنى الائمّة و ولايتهم ، من دخل فيها دخل فى بيت النّبىّ . « 2 » حضرت صادق عليه السّلام در تفسير اين آيه فرمودند : « مراد از اهل بيت ائمّه هستند ، و مراد از بيت ، ولايت آنهاست ، كسى كه داخل در آن ولايت گردد داخل در خانهء پيغمبر شده است » .\r\nحديث چهاردهم - ابن بابويه با سند خود از حضرت حسين بن على سيّد الشّهداء عليهما السّلام روايت مىكند قال : دخلت على رسول اللّه فى بيت امّ سلمة و قد نزلت هذه الآية :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، فقال رسول اللّه : يا علىّ هذه الآية فيك و فى سبطىّ و الائمّة من ولدك . فقلت : يا رسول اللّه و كم الائمّة بعدك ؟ قال : انت يا علىّ ثمّ الحسن و الحسين و بعد الحسين علىّ ابنه و بعد علىّ محمّد ابنه و بعد محمّد جعفر ابنه و بعد جعفر موسى ابنه و بعد موسى علىّ ابنه و بعد علىّ محمّد ابنه و بعد محمّد علىّ ابنه و بعد علىّ الحسن ابنه و الحجّة من ولد الحسن ، هكذا اسماؤهم مكتوبة على ساق العرش ، فسألت اللّه تعالى عن ذلك ، فقال : يا محمّد هذه الائمّة بعدك مطهّرون معصومون ، و اعداؤهم ملعونون « 3 » .\r\n\r\n\r\n","description":"","footnote":"\r\n( 1 ) « غاية المرام » ص 292 حديث چهلم ، و « الصواعق المحرقة » ص 86 و « الدّرّ المنثور » ج 5 ص 199 و « ينابيع المودّة » ص 108 مع اختلاف فى اللفظ عن امّ سلمة .\r\n( 2 ) « غاية المرام » ص 291 حديث اوّل .\r\n( 3 ) « غاية المرام » ص 292 حديث ششم .\r\n","page_name":" 154 ","page_number":162},
  {"content":"\r\n\r\nحضرت سيّد الشهداء فرمود : « من براى زيارت جدّم وارد منزل امّ سلمه شدم ، و آيه تطهير در آنجا فرود آمد . حضرت رسول اكرم فرمود : اى على اين آيه دربارهء تو و دو نور ديده و دو سبط من است ، و دربارهء ائمّه از اولاد تو . عرض كردم : ائمّهء بعد از شما چند نفرند ؟ حضرت فرمود : تو هستى اى على ، و بعد از تو حسن و حسين ، و بعد از حسين فرزندش على ، و بعد از على فرزندش محمّد ، و بعد از محمّد فرزندش جعفر ، و بعد از جعفر فرزندش موسى ، و بعد از موسى فرزندش على ، و بعد از على فرزندش محمّد ، و بعد از محمّد فرزندش على ، و بعد از على فرزندش حسن ، و حجّت عصر از اولاد حسن است ، اين طور اسامى آنها در ساق عرش نوشته بود . من از خداى تعالى از اينها سؤال كردم ، خطاب آمد : اى محمّد اينان ائمّهء بعد از تو هستند ، همگى پاكيزه شده از جميع عيوب و همگى معصوم ، و دشمنان آنها ملعون مىباشند » .\r\nحديث پانزدهم - ابن بابويه با سند متّصل خود از عبد الرّحمن بن كثير روايت مىكند كه مىگويد : قلت لابى عبد اللّه : ما عنى اللّه عزّ و جلّ بقوله :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؟ قال : انزلت فى النّبىّ و امير المؤمنين و الحسن و الحسين و فاطمة عليهم السّلام ، فلمّا قبض اللّه عزّ و جلّ نبيّه كان امير المؤمنين اماما ثمّ الحسن ثمّ الحسين ثمّ وقع تأويل هذه الآية : « و اولوا الارحام بعضهم اولى ببعض فى كتاب اللّه » ، و كان علىّ بن الحسين اماما ثمّ جرت فى الأئمّة من ولد الأوصياء عليهم السّلام فطاعتهم طاعة اللّه و معصيتهم معصية اللّه عزّ و جلّ « 1 » .\r\nعبد الرّحمن بن كثير مىگويد : « از حضرت صادق عليه السّلام از معناى آيه تطهير سؤال كردم ، حضرت فرمود : اين آيه دربارهء پيغمبر و امير المؤمنين و حسن و حسين و فاطمه عليهم السّلام وارد شده است ، و چون خداوند عزّ و جلّ پيغمبرش را به سوى خود برد ، امير المؤمنين امام شد و پس از او حسن و پس از او حسين و پس از او به تأويل « آيه اولوا الارحام » حضرت علىّ بن الحسين امام شد ، و پس از او امامت در اولاد اوصياى او نسلا بعد نسل گردش كرد ، پس طاعت آنها طاعت خدا و معصيت آنها معصيت خداى عزّ و جلّ است » .\r\nو همچنين از ابن بابويه نظير همين روايت فوق با مختصر اختلافى در لفظ از\r\n\r\n\r\n","description":"","footnote":"\r\n( 1 ) « غاية المرام » ص 293 حديث هفتم .\r\n","page_name":" 155 ","page_number":163},
  {"content":"\r\n\r\nجابر جعفى از حضرت امام محمّد باقر از حضرت امير المؤمنين عليه السّلام روايت شده است « 1 » .\r\nحديث شانزدهم - ابن بابويه در « امالى » با سند خود از ابو بصير روايت مىكند : قال : قلت للصّادق جعفر بن محمّد عليهما السّلام : من آل محمّد ؟ قال : ذرّيّته . قلت : من اهل بيته ؟ قال : الائمّة الاوصياء . قلت : من عترته ؟ قال : اصحاب العباء . فقلت : من امّته ؟ قال : المؤمنون الّذين صدقوا بما جاء به من عند اللّه عزّ و جلّ ، المتمسّكون بالثّقلين اللّذين امروا بالتّمسّك بهما كتاب اللّه و عترته اهل بيته الّذين اذهب اللّه عنهم الرّجس و طهّرهم تطهيرا « 2 » .\r\nابو بصير مىگويد : « به حضرت صادق عليه السّلام عرض كردم : آل محمّد چه كسانند ؟ فرمود : ذرّيّهء او ، عرض كردم : اهل بيت او چه كسانند ؟ فرمود : ائمّهء اوصياى آن حضرت . عرض كردم : عترت او چه كسانند ؟ فرمود : اصحاب عبا . گفتم : امّت او چه كسانند ؟ فرمود : مؤمنينى كه تصديق كنند به آنچه كه او از جانب خدا آورده است ، آنان كه تمسّك جويند به دو چيز گرانبها : كتاب خدا و عترت او اهل بيت او كه خدا آنها را از هر پليدى پاك نموده و به مقام طهارت مطلقه رسانيده است » .\r\nحديث هفدهم - ابن بابويه در « امالى » از ابو بصير روايت كند از حضرت صادق عليه السّلام قال : يا ابا بصير ، نحن شجرة العلم و نحن اهل بيت النّبىّ صلى اللّه عليه و آله و سلّم و فى دارنا مهبط جبرائيل عليه السّلام ، و نحن خزّان علم اللّه ، و نحن معادن وحى اللّه ، من تبعنا نجا ، و من تخلّف عنّا هلك ، حقّا على اللّه عزّ و جلّ « 3 » .\r\nفرمود : « اى ابو بصير ، ما درخت دانشيم و ما اهل بيت پيغمبريم و خانهء ما محلّ نزول جبرائيل است ، و ما خزانه‌داران علم خدا هستيم ، و ما معدن‌هاى وحى خدا هستيم . هر كس از ما پيروى كند نجات مىيابد و هر كس تخلّف ورزد ، حقّ است بر خداى عزّ و جلّ كه او را هلاك كند » .\r\nحديث هجدهم - در « ذخائر العقبى » از عمر بن ابى سلمه كه ربيب يعنى\r\n\r\n\r\n","description":"","footnote":"\r\n( 1 ) « غاية المرام » ص 295 حديث يازدهم .\r\n( 2 ) « غاية المرام » ص 300 حديث سى و دوّم .\r\n( 3 ) « غاية المرام » ص 300 حديث سى و سوّم .\r\n","page_name":" 156 ","page_number":164},
  {"content":"\r\n\r\nپسر زن حضرت رسول خدا بود روايت مىكند ، عن عمر بن ابى سلمة ربيب رسول اللّه صلى اللّه عليه و آله و سلّم : نزلت هذه الآية على رسول اللّه صلى اللّه عليه و آله و سلّم  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ  - الآية » و فى البيت امّ سلمة رضى اللّه عنها فدعا النّبىّ صلى اللّه عليه و آله و سلّم فاطمة و حسنا و حسينا فجلّلهم بكساء و علىّ خلف ظهره ، ثمّ قال : اللّهمّ هؤلاء اهل بيتى فاذهب عنهم الرّجس و طهّرهم تطهيرا . قالت ام سلمة : و انا معهم يا رسول اللّه ؟ قال : انت على مكانك و انت على خير « 1 » .\r\nپسر امّ سلمه كه پسر زن رسول خدا است مىگويد : « اين آيه بر رسول خدا نازل شد و امّ سلمه هم در خانه بود . رسول خدا فاطمه و حسن و حسين را فراخواند و على پشت سر آن حضرت نشسته بود . و كساء به روى آنها كشيد و عرض كرد : خدايا اينها اهل بيت من‌اند رجس و آلودگى را از آنها بزدا ، و پاكيزه و از عيب مبرّى دار . امّ سلمه گفت : من هم با آنها هستم اى رسول خدا ؟ فرمود : به جاى خود باش تو به خير هستى » .\r\nحديث نوزدهم - سيوطى از ابن مردويه و خطيب تخريج كرده است عن ابى سعيد الخدرىّ - رضى اللّه عنه - قال : كان يوم امّ سلمة امّ المؤمنين - رضى اللّه عنها - فنزل جبرئيل عليه السّلام على رسول اللّه صلى اللّه عليه و آله و سلّم بهذه الآية :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، قال : فدعا رسول اللّه صلى اللّه عليه و آله و سلّم بحسن و حسين و فاطمة و علىّ فضمّهم اليه و نشر عليهم الثّوب ، و الحجاب على امّ سلمة\r\n\r\n\r\n","description":"","footnote":"\r\n( 1 ) « ذخائر العقبى » ص 21 از ترمذى روايت كرده و گفته است كه : حديث حسن است . و « مشكل الآثار » ج 1 ص 335 و « صحيح ترمذى » ج 12 ص 85 در تفسير آيه ، و « تفسير طبرى » ج 22 ص 7 و « تفسير ابن كثير » ج 3 ص 485 و « ينابيع المودّة » ص 107 ، و گفته است كه : در اين باب از امّ سلمه و معقل بن يسار و ابو الحمراء و انس بن مالك رواياتى است ، و نيز گويد : در « سنن ترمذى » از امّ سلمه نقل است كه : انّ النبىّ صلّى اللّه عليه و سلّم جلّل على الحسن و الحسين و علىّ و فاطمة كساء ثمّ قال : اللّهمّ هؤلاء أهل بيتى و خاصّتى أذهب عنهم الرجس و طهّرهم تطهيرا . فقالت امّ سلمة و أنا معهم يا رسول اللّه ؟ قال : قفى فى مكانك انّك الى خير . هذا حديث حسن صحيح و هو أحسن شىء روى فى هذا الباب . و در همين باب از انس و عمر بن ابى سلمه و ابى الحمراء روايت است ، و در « شرح كبريت احمر » علاء الدّولهء سمنانى گفته است كه : اخرج البيهقى و الحاكم صحّحه نحو حديث الترمذى عن امّ سلمه . اين حديث را نيز ابن المغازلى در « مناقب » ص 303 آورده است - « كفاية الطالب » گنجى ص 372 .\r\n","page_name":" 157 ","page_number":165},
  {"content":"\r\n\r\nمضروب ثمّ قال : اللّهمّ هؤلاء اهل بيتى ، اللّهمّ اذهب عنهم الرّجس و طهّرهم تطهيرا . قالت امّ سلمة - رضى اللّه عنها : فانا معهم يا نبىّ اللّه ؟ قال : انت على مكانك و انّك على خير « 1 » .\r\nابو سعيد خدرى گويد : روزى بود كه بايد رسول خدا صلى اللّه عليه و آله و سلّم در نزد امّ سلمه باشد ، جبرائيل بر رسول خدا نازل شد و آيه تطهير را آورد . رسول خدا حسن و حسين و فاطمه و على را به سوى خود خواند و همه را به خود چسبانيد و لباسى به روى همه كشيد ، و امّ سلمه در پشت پرده بود ، سپس رسول خدا عرض كرد : بار پروردگارا اينها اهل بيت من‌اند آنها را به مقام طهارت مطلقه برسان . امّ سلمه مىگويد : عرض كردم : من هم با آنها هستم اى رسول خدا ؟ فرمود : بر جاى خود باش و حال تو نيك است » .\r\nحديث بيستم - محبّ الدين طبرى از « مسند » احمد حنبل و از دولابى تخريج كرده است از امّ سلمه : قالت : بينما رسول اللّه صلى اللّه عليه و آله و سلّم فى بيته يوما اذ قالت الخادم « 2 » : انّ عليّا و فاطمة بالسّدّة ، قالت : فقال لى : قومى فتنحّى عن اهل بيتى ، قالت : فقمت فتنحّيت فى البيت قريبا فدخل علىّ و فاطمة و معهم الحسن و الحسين و هما صبيّان صغيران ، فاخذ الصّبيّين فوضعهما فى حجره و قبّلهما و اعتنق عليّا باحدى يديه و فاطمة بالاخرى و قبّل فاطمة و قبّل عليّا فاغدق عليهم خميصة سوداء ثمّ قال : اللّهمّ اليك لا الى النّار انا و اهل بيتى . قالت : قلت : و انا يا رسول اللّه صلّى اللّه عليك ؟ قال : و انت « 3 » .\r\nامّ سلمه گويد . « يك روز كه رسول خدا در منزل من بودند ، ناگهان خادم آمد و گفت : على و فاطمه در خانه ايستاده‌اند ، حضرت به من فرمود : برخيز و از اهل بيت من دور شو . امّ سلمه گويد : من برخاستم و در ناحيه‌اى از منزل نزديك آنان توقّف كردم . در اين حال على و فاطمه وارد شدند و با آنها حسن و حسين بودند و آن دو ، دو طفل صغير بودند ، حضرت آن دو طفل را بوسيد و در دامن خود گذارد و يك دست بر\r\n\r\n\r\n","description":"","footnote":"\r\n( 1 ) « الدّرّ المنثور » ج 5 ص 198 ، « مناقب » ابن المغازلى ص 304 مع اختلاف لفظى . در « شواهد التنزيل » حسكانى از ص 22 تا ص 26 چندين روايت با سندهاى مختلف از ابو سعيد خدرى نقل مىكند .\r\n( 2 ) در « فصول المهمّه » به اين لفظ آورده است كه : بينما رسول اللّه صلّى اللّه عليه و آله و سلّم فى بيتى يوما اذ قال الخادم - الخ .\r\n( 3 ) « ذخائر العقبى » ص 21 و ص 22 ، « فصول المهمّهء » ابن صبّاغ ص 7 .\r\n","page_name":" 158 ","page_number":166},
  {"content":"\r\n\r\nگردن على انداخت و يك دست بر گردن فاطمه و على را بوسيد و فاطمه را بوسيد ، و يك لباس سياه نشان دارى كه از پشم بود بر سر همه انداخت و عرض كرد : پروردگار من اينها همه را به سوى خود ببر نه به سوى آتش ، من و اهل بيتم را . امّ سلمه گويد : مرا هم به سوى آتش نبرد اى رسول خدا ؟ فرمود : تو را هم » .\r\n\r\nاستشهاداتى كه به آيه طهارت شده است در آنكه منحصرا پنج تن آل كساء هستند .\r\n\r\nاوّل استشهاد خود رسول اللّه است\r\n- مرحوم شيخ طوسى در « امالى » با سلسله سند متّصل از حضرت علىّ بن الحسين زين العابدين عليهما السّلام روايتى مفصّل راجع به بيانات و خطبهء حضرت امام حسن مجتبى بعد از صلح با معاويه بيان مىفرمايد از جمله : و قد قال اللّه تعالى :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، فلمّا نزلت آية التّطهير جمعنا رسول اللّه انا و اخى و امّى و ابى فجعلنا و نفسه فى كساء لامّ سلمة خيبرىّ و ذلك فى حجرتها و يومها ، فقال : اللّهمّ انّ هؤلاء اهل بيتى و هؤلاء اهلى و عترتى فاذهب عنهم الرّجس و طهّرهم تطهيرا . فقالت امّ سلمة رضى اللّه عنها - : انا ادخل معهم يا رسول اللّه ؟ فقال لها رسول اللّه : يرحمك اللّه انت على خير والى خير ، و ما أرضانى عنك و لكنّها خاصّة لى و لهم ، ثمّ مكث رسول اللّه صلى اللّه عليه و آله و سلّم بعد ذلك بقيّة عمره حتّى قبضه اللّه اليه يأتينا فى كلّ يوم عند طلوع الفجر و يقول : الصّلاة يرحمكم اللّه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  - الحديث « 1 » .\r\n« حضرت امام حسن عليه السّلام بعد از صلح با معاويه در مسجد در حضور جماعت مسلمانان مىفرمايد : خداوند آيه تطهير را دربارهء ما نازل كرده است ، رسول - خدا من و برادرم و مادرم و پدرم را نزد خود خواند و همهء ما را و خودش را در زير كساء خيبرى قرار داد ، كسائى كه متعلّق به امّ سلمه بود و اين واقعه در اطاق او و در روزى كه نوبت او بود اتّفاق افتاد و فرمود : بار پروردگارا ! اينان اهل بيت من هستند ، اينان اهل من و عترت من هستند ، از آنها هر قسم زشتى و آلودگى را دور گردان و پاك و پاكيزه بنما . امّ سلمه عرض كرد : اى رسول خدا من هم داخل شوم در\r\n\r\n\r\n","description":"","footnote":"\r\n( 1 ) « غاية المرام » ص 297 و ص 298 .\r\n","page_name":" 159 ","page_number":167},
  {"content":"\r\n\r\nزير كساء ؟ حضرت رسول اللّه فرمود : خدا تو را رحمت كند تو در راه خير هستى و عاقبت تو به خير خواهد بود ، و چقدر من از تو خشنودم و لكن اين مقام در تحت كساء اختصاص به من و اينها دارد . حضرت امام حسن فرمود : از آن روز رسول خدا تا آخر عمر خود كه جانش به سوى خدا شتافت هر روز صبح هنگام طلوع فجر نزد ما مىآمد و مىفرمود : نماز ، خدا شما را رحمت كند « 1 » ، و آيه تطهير را در شأن ما تلاوت مىنمود » .\r\nبارى اين حديث شريف اوّلا استشهاد حضرت رسول اكرم و ثانيا استشهاد حضرت امام حسن را به آيه تطهير در شأن پنج تن مىرساند .\r\nو دو روايت ديگر شيخ طوسى در « امالى » با مسند متّصل خود به امير المؤمنين عليه السّلام مىرساند كه قال علىّ عليه السّلام : كان رسول اللّه صلى اللّه عليه و آله و سلّم يأتينا كلّ غداة فيقول : الصّلاة رحمكم اللّه الصّلاة  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  .\r\nاين دو روايت را در « غاية المرام » تحت عنوان حديث هجدهم و نوزدهم در ص 295 آورده است « 2 » . و مرحوم شيخ در « امالى » « 3 » با سند متّصل خود از ابو الحمراء ، و سيوطى « 4 » به تخريج ابن مردويه از ابو سعيد خدرى ، و هيثمى « 5 » با مختصر اختلافى در لفظ آورده‌اند ، و ما لفظ « امالى » را ذكر مىكنيم كه : شهدت النّبىّ اربعين صباحا يجىء الى باب علىّ و فاطمة فيأخذ بعضادتى الباب ثمّ يقول : السّلام عليكم اهل البيت و رحمة اللّه . الصّلاة يرحمكم اللّه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ \r\n\r\n\r\n","description":"","footnote":"\r\n( 1 ) اين حديث و امثال آن دلالت ندارند بر آنكه اهل بيت در وقت نماز صبح خواب بوده‌اند و رسول - خدا آنها را بيدار مىنمود بلكه براى اهميّت موضوع ، رسول خدا در خانهء فاطمه عليها السّلام هر روز هنگام طلوع فجر اين جمله را ادا مىفرمود .\r\n( 2 ) و نظير آن را در « الدّرّ المنثور » ج 5 ص 199 و در « نظم درر السّمطين » ص 239 با مختصر اختلافى در لفظ آورده است .\r\n( 3 ) « غاية المرام » ص 295 حديث نوزدهم ، و « شواهد التنزيل » حسكانى ج 2 ص 47 .\r\n( 4 ) « الدّرّ المنثور » ج 5 ص 199 ، و خوارزمى در « مناقب » بنا به نقل « غاية المرام » ص 290 حديث بيست و هشتم .\r\n( 5 ) « مجمع الزّوائد » ج 9 ص 169 .\r\n","page_name":" 160 ","page_number":168},
  {"content":"\r\n\r\n وَ يُطَهِّرَكُمْ تَطْهِيراً »  .\r\nو در تخريج سيوطى و هيثمى در ذيلش وارد است كه فرمود : انا حرب لمن حاربتم انا سلم لمن سالمتم .\r\nابو الحمراء گويد : « من چهل روز هنگام صبح شاهد بودم كه رسول خدا مىآمد پشت در خانهء على و فاطمه و دو بازوى در را مىگرفت و مىفرمود : درود خدا بر شما اهل بيت و رحمت خدا بر شما ، نماز ! خدا شما را رحمت كند . و سپس آيه تطهير را در شأن آنها قرائت مىنمود ، و مىفرمود : من جنگ دارم با كسى كه شما با او جنگ داريد و سلامتم با كسى كه شما با او سلامتيد » .\r\nو سيوطى گويد كه طبرانى تخريج كرده از ابو الحمراء قال : رأيت رسول - اللّه صلى اللّه عليه و آله و سلّم يأتى باب علىّ و فاطمة ستّة أشهر فيقول :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 1 » .\r\nابو الحمراء مىگويد : « من ديدم كه رسول خدا صلى اللّه عليه و آله و سلّم شش ماه مىآمد در خانهء على و فاطمه و مىفرمود : خداوند اراده فرمود شما خاندان اهل بيت را از هر گونه آلايش پاك و پاكيزه گرداند » .\r\nو سيوطى گويد : و اخرج ابن جرير و ابن مردويه عن ابى الحمراء قال : حفظت من رسول اللّه صلى اللّه عليه و آله و سلّم ثمانية اشهر بالمدينة ، ليس مرّة يخرج الى صلاة الغداة الّا اتى الى باب علىّ - رضى اللّه عنه - فوضع يده على جنبتى الباب ثمّ قال : الصّلاة الصّلاة ،  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 2 »\r\n\r\n\r\n","description":"","footnote":"\r\n( 1 ) « الدّرّ المنثور » ج 5 ص 199 ، و اين روايت را با مختصر تفاوتى در لفظ در « مستدرك » ج 3 ص 158 و « اسد الغابة » ج 5 ص 521 و « مسند » احمد حنبل ج 3 ص 258 و « تفسير ابن كثير » ج 3 ص 483 و « تفسير طبرى » ج 22 ص 5 آورده است ، و در « غاية المرام » ص 289 به عنوان حديث بيست و چهارم از « سنن ابو داود » و « موطّأ » مالك از انس روايت مىكند ، و نيز در ص 291 به عنوان حديث سى و هشتم از ابن صبّاغ از جامع ترمذى روايت مىكند ، و در « ينابيع المودّة » ص 108 از انس با اختلاف در لفظ آورده و در « مطالب السئول » ص 8 آورده است و « شواهد التنزيل » ج 2 ص 48 و ص 51 و در « فصول المهمّه » ابن - صبّاع ص 8 و نيز در « شواهد التنزيل » حسكانى ج 2 ص 11 تا ص 15 از انس آورده است .\r\n( 2 ) « الدّرّ المنثور » ج 5 ص 199 و در « كفاية الطالب » گنجى ص 377 از ابو سعيد خدرى با مختصر اختلافى در لفظ آمده و « شواهد التنزيل » ج 2 ص 50 و ص 51 .\r\n","page_name":" 161 ","page_number":169},
  {"content":"\r\n\r\nابو الحمراء مىگويد : « من به خاطر سپردم از رسول خدا كه هشت ماه مرتّبا در مدينه ، صبح كه براى نماز صبح از منزل خارج مىشد مىآمد در خانهء على و دستش را به دو طرف در مىگرفت و مىفرمود : نماز ، نماز ، و آيه تطهير را در شأن آنها تلاوت مىنمود » .\r\nو سيوطى « 1 » با تخريج ابن مردويه از ابن عبّاس ، و ثعلبى « 2 » با تخريج خود از ابو الحمراء ، و خوارزمى « 3 » با تخريج خود از ابو سعيد خدرى روايت كنند با مختصر اختلاف لفظى ( و ما لفظ اوّل را مىآوريم ) قال : شهدنا رسول اللّه صلى اللّه عليه و آله و سلّم تسعة اشهر يأتى كلّ يوم باب علىّ بن ابي طالب - رضى اللّه عنه - عند وقت كلّ صلاة فيقول : السّلام عليكم و رحمة اللّه و بركاته اهل البيت  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . الصّلاة رحمكم اللّه - كلّ يوم خمس مرّات - .\r\nابن عبّاس و ابو الحمراء و ابو سعيد خدرى گويند : « ما شاهد بوديم كه رسول خدا صلى اللّه عليه و آله و سلّم نه ماه هر روز هنگام هر نماز در خانهء علىّ بن ابي طالب مىآمد و مىفرمود : سلام خدا و رحمت خدا و بركات خدا بر شما اهل بيت باد ، و سپس آيه تطهير را در شأن آنها قرائت مىنمود و سپس مىفرمود : نماز ، خدا شما را رحمت كند ، و اين عمل را رسول خدا در هر شبانه روز پنج مرتبه اوّل وقت هر نمازى به جاى مىآورد » .\r\nدوّم - استشهاد امير المؤمنين عليه السّلام دربارهء خود به آيه تطهير ، و اين استشهاد در چند موقع اتّفاق افتاده است .\r\nاوّل - در وقتى كه رسول خدا صلى اللّه عليه و آله و سلّم رحلت نمودند ، ابو بكر و عمر به منزل آن حضرت آمده و آن حضرت را امر به بيعت كردند ، و بعد از آنكه حضرت نپذيرفتند به مسجد آمدند و در حضور جماعت مسلمانان چند جمله‌اى بيان كرده و از جمله دربارهء خود به آيه طهارت استشهاد نمودند .\r\nو اين حديث را شيخ طوسى در « امالى » با سند متّصل خود از حضرت\r\n\r\n\r\n","description":"","footnote":"\r\n( 1 ) « الدّرّ المنثور » ج 5 ص 199 .\r\n( 2 ) « غاية المرام » ص 289 حديث بيستم .\r\n( 3 ) « غاية المرام » ص 290 حديث بيست و نهم و « شواهد التنزيل » ج 2 ص 29 و ايضا در ص 52 و در « كفاية الطالب » گنجى ص 376 نيز آمده است .\r\n","page_name":" 162 ","page_number":170},
  {"content":"\r\n\r\nرضا عليه السّلام روايت مىكند از پدرانش يكايك تا مىرسد به حضرت سجّاد علىّ بن الحسين عليهما السّلام قال : لمّا اتى ابو بكر و عمر الى منزل امير المؤمنين عليه السّلام و خاطباه فى البيعة و خرجا من عنده خرج امير المؤمنين عليه السّلام الى المسجد فحمد اللّه و أثنى عليه ممّا اصطنع عندهم اهل البيت اذ بعث فيهم رسولا منهم و اذهب عنهم الرّجس و طهّرهم تطهيرا . ثمّ قال : انّ فلانا و فلانا اتيانى و طالبانى للبيعة لمن سبيله ان يبايعنى ، انا ابن عمّ النّبىّ و ابو ابنيه و الصّدّيق الاكبر و اخو رسول اللّه ، لا يقولها احد غيرى الّا كاذب ، و اسلمت و صلّيت ، و انا وصيّه و زوج ابنته سيّدة نساء العالمين فاطمة بنت محمّد و ابو الحسن و الحسين سبطى رسول اللّه و نحن اهل بيت الرّحمة ، بنا هداكم اللّه و بنا استنقذكم من الضّلالة ، و انا صاحب يوم الرّوح و فىّ سنة سورة من القرآن « 1 » ، و انا الوصىّ على الاموات من اهل بيته و انا ثقته على الاحياء من امّته فاتّقوا اللّه يثبّت اقدامكم و يتمّ نعمته عليكم . ثمّ رجع الى بيته « 1 » .\r\nحضرت سجّاد فرمود : « هنگامى كه ابو بكر و عمر به منزل امير المؤمنين عليه السّلام آمدند و آن حضرت را امر به بيعت نمودند و حضرت نپذيرفت ، چون از منزل خارج شدند حضرت به مسجد آمد و حمد و ثناى خدا را دربارهء لطف‌هائى كه به اهل بيت نموده چون در ميان آنها رسولى را از خود آنها برانگيخت و آنان را از هرگونه پليدى و زشتى مبرّى ساخته و بدون عيب و پاكيزه نمود ، به جا آورده و سپس فرمود : فلان و فلان نزد من آمدند و مرا به بيعت خواندند ، بيعت براى كسى كه وظيفهء او آن است كه با من بيعت كند . من پسر عموى رسول خدا هستم و پدر دو فرزندش و من صدّيق اكبرم و من برادر رسول خدا هستم ، كسى نمىتواند اين ادّعا را غير از من بنمايد مگر آنكه دروغگو باشد ، و اوّلين كسى هستم كه اسلام آورده و نماز گزارده ، و من وصىّ پيغمبرم و شوهر دختر او سيّدهء زنهاى بهشت فاطمه دختر محمّد ، و پدر حسن و حسين دو فرزند رسول خدا هستم ، و ما اهل بيت رحمتيم ، به سبب ما خدا شما را هدايت كرد و از گمراهى نجات داد و من صاحب يوم روح هستم و در من قرار دارد آن سالى كه در سوره‌اى از قرآن وارد شده است « 2 » ، و من وصىّ او بر\r\n\r\n\r\n","description":"","footnote":"\r\n( 1 ) « غاية المرام » ص 299 حديث بيست و هشتم .\r\n( 2 ) اين دو جمله از جملات آن حضرت كه ترجمهء دو جملهء « و أنا صاحب يوم الرّوح ، و فىّ سنة\r\n","page_name":" 163 ","page_number":171},
  {"content":"\r\n\r\nمردگان از اهل بيت او هستم ، و ثقه و امين او بر زندگان از امّت او ، پس تقوا را پيشه سازيد ، خداوند قدم‌هاى شما را ثابت مىكند و نعمت خود را بر شما تمام مىنمايد .\r\nاين بگفت و به منزل برگشت » .\r\n\r\n[ استشهادهاى امير المؤمنين 
  ]\r\n\r\nاستشهاد دوّم امير المؤمنين به آيه تطهير در مقابل ابو بكر در غصب فدك\r\nدر « تفسير علىّ بن ابراهيم » با سند خود از حضرت صادق عليه السّلام در ضمن حديثى روايت كند كه قال : قال امير المؤمنين عليه السّلام لابى بكر : يا ابا بكر تقرأ الكتاب ؟ قال : نعم ، قال : فاخبرنى عن قول اللّه تعالى :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  فيمن نزلت ، فينا أم فى غيرنا ؟ قال : بل فيكم « 1 » .\r\n« حضرت امير المؤمنين عليه السّلام در هنگام غصب فدك و مؤاخذهء حضرت از ابو بكر به او گفتند : كتاب خدا را هيچ مىخوانى ؟ گفت : بلى ، حضرت فرمودند : خبر ده مرا از آيه تطهير دربارهء چه كسانى نازل شده ، دربارهء ما نازل شده يا دربارهء غير ما ؟ عرض كرد : دربارهء شما نازل شده است » .\r\n\r\nاحتجاج سوّم امير المؤمنين به آيه تطهير در مجلس شورا\r\nشيخ صدوق در « امالى » با سند متّصل خود از عامر بن واثلة روايت مىكند\r\n\r\n\r\n","description":"","footnote":"\r\nسورة من القرآن » است ، ظاهرا اشاره به تأويل و تفسير آيه 4 از سورهء 70 : معارج است : تعرج الملائكة و الرّوح اليه فى يوم كان مقداره خمسين الف سنة » ( فرشتگان و روح به سوى او بالا مىروند در روزى كه اندازهء آن پنجاه هزار سال است ) . يعنى روز صعود روح كه روز قيامت و پنجاه هزار سال است در دست من است . و اين سالى كه در اين سوره از قرآن يادآورى شده است در من منطوى است ، و دربارهء اين مطلب ملاى رومى در « مثنوى » جلد 6 ص 550 سطر 7 از طبع ميرخانى گفته است :\r\n پس محمّد صد قيامت بود نقد * ز آنكه حلّ شد در فنائش حلّ و عقد\r\nزادهء ثانى است احمد در جهان * صد قيامت بود او اندر عيان\r\nزو قيامت را همى پرسيده‌اند * كاى قيامت ، تا قيامت راه چند\r\nبا زبان حال مىگفتى بسى * كى ز محشر حشر را پرسد كسى\r\nبه از اين گفت آن رسول خوش پيام * رمز موتوا قبل موت اى كرام\r\nهمچنان كه مرده‌ام من قبل موت * ز آن طرف آورده‌ام من صيت و صوت\r\nپس قيامت شو قيامت را ببين * ديدن هر چيز را شرط است اين \r\n. ( 1 ) « غاية المرام » ص 295 حديث سيزدهم .\r\n","page_name":" 164 ","page_number":172},
  {"content":"\r\n\r\nقال : كنت فى البيت يوم الشّورى فسمعت عليّا عليه السّلام و هو يقول : استخلف النّاس ابا بكر و انّا و اللّه احقّ بالامر و اولى به منه ، و استخلف عمرو انا و اللّه احقّ بالامر و اولى منه الّا انّ عمر جعلنى مع خمسة انا سادسهم لا يعرف علىّ فضلا ، و لو أشاء لاحتججت بما لا يستطيع عربيّهم و لا عجميّهم المعاهد منهم و المشرك تغيير ذلك ، ثمّ ذكر عليه السّلام ما احتجّ به على اهل الشّورى ، فقال فى ذلك : نشدتكم باللّه هل فيكم احد انزل اللّه فيه آية التّطهير على رسول اللّه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؟ فاخذ رسول اللّه صلى اللّه عليه و آله و سلم كساء خيبريّا فضمّنى فيه و فاطمة و الحسن و الحسين ثمّ قال : يا ربّ انّ هؤلاء اهل بيتى فاذهب عنهم الرّجس و طهّرهم تطهيرا ؟ قالوا : اللّهمّ لا « 1 » .\r\nعامر بن واثلة مىگويد : « من در شوراى بعد از عمر در همان منزل بودم و شنيدم كه امير المؤمنين عليه السّلام مىفرمود : مردم ابا بكر را خليفهء خود قرار دادند و سوگند به خدا من سزاوارتر بودم از او به حكومت و لايق‌تر بودم به خلافت ، آنگاه ابو بكر عمر را خليفه گردانيد و سوگند به خدا كه من از او به اين امر سزاوارتر و لايق‌تر بودم . آگاه باشيد ! عمر مرا در اين شورا با پنج نفر قرار داده و من ششمى آنها هستم و حال آنكه براى كسى فضيلت و مزيّتى بر من نمىشناسد . و اگر من بخواهم اقامهء برهان نموده احتجاج مىكنم به آنچه كه هيچ عربىّ و اعجمىّ آنها چه معاهد و چه مشرك نتواند آن را تغيير دهد . و در اين حال حضرت با اهل شورا احتجاج مىفرمايد و در اين باره مىگويد : شما را به خدا سوگند آيا در ميان شما غير از من كسى هست كه آيه تطهير در شأن او نازل شده باشد و آنگاه پيغمبر كساء خيبرى را برداشته و مرا و فاطمه و حسن و حسين را به خود چسبانيده و كساء را بر سر ما انداخته و عرض كرد : اى پروردگار من اينان اهل بيت من هستند هرگونه رجس و پليدى را از آنان دور كن و آنها را به نهايت درجه پاكيزه و بىعيب گردان ؟ اهل شورا جواب دادند : نه » .\r\n\r\n\r\n","description":"","footnote":"\r\n( 1 ) « غاية المرام » ص 294 حديث نهم . و اين حديث را مفصّلا در كتاب « علىّ و الوصيّة » ص 128 و ص 129 از خوارزمى نقل كرده و در ضمن مناشدات حضرت مىفرمايد : امنكم أحد يطهّره كتاب اللّه غيرى . . . قالوا : لا .\r\n","page_name":" 165 ","page_number":173},
  {"content":"\r\n\r\nو همچنين شيخ طوسى در « امالى » با اسناد متّصل خود از ابو ذر غفارى روايت كند كه : انّ عليّا و عثمان و طلحة و الزّبير و عبد الرّحمن بن عوف و سعد بن ابى وقّاص امرهم عمر بن الخطّاب ان يدخلوا بيتا و يغلقوا عليهم بابه و يتشاوروا فى امرهم بينهم ثلاثة ايّام ، فان توافق خمسة على قول واحد و ابى رجل منهم قتل ذلك الرّجل ، و ان توافق اربعة و ابى اثنان قتل الاثنان . فلمّا توافقوا جميعا على رأى واحد قال لهم علىّ بن ابي طالب عليه السّلام : انّى احبّ ان تسمعوا منّى ما اقول لكم فان يكن حقّا فاقبلوه و ان يكن باطلا فانكروه ، قالوا : قل ، فذكر فضائله عن اللّه سبحانه و عن رسوله صلى اللّه عليه و آله و سلّم و هم يوافقونه و يصدّقونه فيما قال ، و كان فيما قال عليه السّلام : فهل فيكم احد انزل اللّه فيه آية التّطهير حيث يقول اللّه تعالى :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  غيرى و زوجتى و ابنىّ ؟ قالوا : لا « 1 » .\r\nابو ذر غفارى گويد : « عمر بن الخطاب امر كرد بعد از مرگ او شش نفر كه علىّ بن ابي طالب و عثمان و طلحه و زبير و سعد بن ابى وقّاص و عبد الرّحمن بن عوف باشند در منزلى رفته و در را به روى خود قفل كنند ، و در امر خلافت مشورت نمايند تا مدّت سه روز ، اگر پنج تن آنها رأيشان بر يكى قرار گرفت و يك نفر از موافقت خوددارى كرد گردن او را بزنند . و اگر چهار نفر رأيشان بر يكى قرار گرفت و دو نفر از موافقت خوددارى كردند گردن آن دو را بزنند . ( و اگر سه نفر رأيشان بر يك نفر و سه نفر ديگر رأيشان بر يك نفر ديگر قرار گرفت رأى آن سه نفرى كه در آن عبد الرّحمن بن عوف است مقدّم است ) . و چون همهء آن پنج نفر بر يك رأى توافق كردند حضرت امير المؤمنين عليه السّلام به آنها گفتند : دوست دارم آنچه را كه به شما مىگويم بشنويد اگر حقّ بود بپذيريد و اگر باطل بود ردّ كنيد . گفتند : بگو ، حضرت فضائل خود را از آيات قرآن كه در شأن او نازل شده بود و فضائل خود را از زبان پيغمبر كه دربارهء او فرموده بود مفصّلا بيان كرد ، همهء آنها موافقت مىكردند و تصديق مىنمودند . از جمله گفتار حضرت راجع به مناقب خود ، آن بود كه فرمود : آيا در ميان شما هست كسى كه آيه تطهير در شأن او نازل شده باشد غير از من و زوجهء من و دو پسر من ؟ گفتند : نه » .\r\n\r\n\r\n","description":"","footnote":"\r\n( 1 ) « غاية المرام » ص 296 حديث بيست و سوّم .\r\n","page_name":" 166 ","page_number":174},
  {"content":"\r\n\r\nو نيز شيخ طوسى در « امالى » حديثى ديگر به همين مضمون لكن با سند ديگر كه متّصل مىشود سلسله سند به ابو الاسود دوئلى بيان مىكند « 1 » .\r\n\r\nاحتجاج چهارم امير المؤمنين راجع به آيه تطهير در مسجد پيغمبر\r\nحموينى در كتاب « فرائد السّمطين فى فضايل المرتضى و البتول و السّبطين » با سلسله سند متّصل خود روايت مىكند از سليم بن قيس هلالى كه گفت : ديدم علىّ بن ابي طالب عليه السّلام در مسجد رسول خداست در زمان خلافت عثمان و جماعتى نشسته و با يكديگر بحث مىكردند و از مسائل علم و فقه گفتگو مىنمودند و از قريش و فضل آنها و سوابق آنها و هجرت آنها و آنچه كه رسول خدا دربارهء آنها گفته بود سخن مىراندند ، و امير المؤمنين عليه السّلام ساكت بود و چيزى نمىفرمود و احدى از اهل بيت آن حضرت نيز چيزى نمىگفت ، در اين هنگام آن جماعت رو كردند به امير المؤمنين و عرض كردند : يا ابا الحسن چرا سخن نمىگوئى ؟ حضرت فرمودند : هر دو طايفه از مهاجرين و انصار در اين جا سخن گفتند و حقايقى را بيان كردند و فضل اشخاصى را نام بردند ، ولى من از شما اى جماعت قريش و انصار يك سؤال دارم و آن اين است كه اين فضل و شرف را خدا به چه وسيله به شما عنايت كرد ؟ آيا به وسيلهء خودتان يا اقوام و عشيره و اهل بيت خود يا به وسيلهء غير شما ؟ همه گفتند : بلكه اين فضائل را به ما منّت گذارده و به وسيلهء محمّد و عشيرهء او به ما عنايت فرموده است ، و از ناحيهء ما و عشيرهء ما نبوده است . حضرت فرمود : راست گفتيد اى جماعت قريش و انصار ، آيا نمىدانيد آنچه خدا به شما از منافع دنيوى و حظوظ اخروى عنايت فرموده است به وسيلهء ما اهل بيت بوده است لا غير ؟ آنگاه حضرت مفصّلا و مشروحا يكايك از فضايل و مناقب خود را مىشمرد و آيات قرآن مجيد را كه در شأن او نازل شده بيان مىفرمايد تا آنكه مىفرمايد : ايّها النّاس أ تعلمون انّ اللّه انزل فى كتابه :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  فجمعنى و فاطمة و ابنىّ حسنا و الحسين ثمّ القى علينا كساء و قال : اللّهمّ هؤلاء اهل بيتى و لحمتى\r\n\r\n\r\n","description":"","footnote":"\r\n( 1 ) « غاية المرام » ص 296 حديث بيست و چهارم .\r\n","page_name":" 167 ","page_number":175},
  {"content":"\r\n\r\nيؤلمنى ما يؤلمهم ، و يجرحنى ما يجرحهم « 1 » فاذهب عنهم الرّجس و طهّرهم تطهيرا ، فقالت : امّ سلمة : و انا يا رسول اللّه ؟ فقال : انت الى خير ، فىّ و فى اخى علىّ بن ابي طالب و فى ابنىّ و فى تسعة من ولد ابنى الحسين خاصّة ليس معنا فيها احد غيرنا ؟ فقالوا كلّهم : نشهد انّ امّ سلمة حدّثتنا بذلك فسألنا رسول اللّه صلى اللّه عليه و آله و سلّم فحدّثنا كما حدّثتنا امّ سلمة .\r\nحضرت به آن جماعت فرمود : اى مردم آيا مىدانيد كه خدا دربارهء ما آيه تطهير را فرستاده است و پيغمبر مرا و فاطمه را و دو فرزندم حسن و حسين را پهلوى خود آورد و بر سر همهء ما كساء انداخت و عرض كرد : بار پروردگارا اينان اهل بيت من هستند و پارهء گوشت من هستند ، به درد مىآورد مرا آنچه اينان را به درد آورد و جريحه‌دار مىكند مرا آنچه اينها را جريحه‌دار كند ، خدايا هرگونه رجس و پليدى را از آنان دور گردان و بدون هيچ گونه عيب پاكيزه و مبرّى قرارشان بده . امّ سلمه عرض كرد : يا رسول اللّه من هم هستم ؟ فرمود : عاقبت تو به خير است . اين امر تنها راجع به من است و به برادرم علىّ بن ابي طالب و دو فرزندم و به نه نفر از فرزندان فرزندم حسين . و هيچ كس غير از ما در اين طهارت و ذهاب رجس شركت ندارد ؟\r\nآن جماعت گفتند : بلى ، ما همه گواهى مىدهيم كه امّ سلمه اين قضيّه را براى ما بيان كرد و بعد از آن ما از رسول خدا سؤال كرديم ، رسول خدا همان طورى كه امّ سلمه بيان كرده بود بدون هيچ كم و زياد بيان فرمود » « 2 » .\r\nبارى اين حديث بسيار مشروح و مفصّل است و ما فقط همان فقرهء مورد نياز را كه آيه تطهير و شأن نزول آن نسبت به اهل بيت بود بيان كرديم .\r\nعلّامه نجم الدين شريف عسكرى گويد : اين حديث شريف كه در ميان علماء به حديث منا شده معروف است بسيارى از علماء شيعه و سنّت آن را تخريج كرده‌اند . از جمله حموينى شافعى در « فرائد السّمطين » ، و خوارزمى حنفى در « مناقب »\r\n\r\n\r\n","description":"","footnote":"\r\n( 1 ) ظاهرا يجرحنى ما يجرحهم صحيح نباشد بلكه يحرّجنى ما يحرّجهم است كه در كتابت تصحيف شده است بنابر اين معناى آن چنين مىشود : مرا به ملالت و خستگى در مىآورد آنچه آنها را به ملالت و خستگى درآورد .\r\n( 2 ) « غاية المرام » ص 67 و ص 68 حديث دوازدهم .\r\n","page_name":" 168 ","page_number":176},
  {"content":"\r\n\r\nص 217 با مختصر اختلافى در لفظ ، و شيخ سليمان قندوزى حنفى در « ينابيع المودّة » ص 114 ، كه بعض از فقرات آن را آورده است ، و از جمله مؤلّف « المناقب الفاخرة » ، و ابن حجر هيتمى در « الصواعق المحرقة » ص 77 بعض از الفاظ اين حديث را آورده است . و از علماى اماميّه علّامه سيّد هاشم بحرانى در « غاية المرام » ص 67 و همچنين در كتاب كوچك خود كه « به مناقب » معروف است و با تعليقه‌اى كه ما بر آن زديم و مصادر احاديث و مستدركات آن را ذكر كرديم در بغداد به نام كتاب « علىّ و السّنّة » طبع شده است « 1 » .\r\n\r\nاحتجاج پنجم امير المؤمنين عليه السّلام به آيه تطهير قبل از شروع به واقعهء صفيّن\r\n. چون معاويه كاغذ مفصّلى براى امير المؤمنين عليه السّلام نوشته و با ابو درداء و ابو هريره به خدمت حضرت فرستاده ، و مفاد اين سفارت و نامه اين است كه اگر تو در قتل عثمان شركت ندارى كشندگان او را به من تسليم كن تا آنها را بكشيم ، و در اين صورت من حكومت را به تو واگذار مىكنم و من و جميع بستگان من و جميع مردمان شام با تو به خلافت بيعت خواهيم نمود « 2 » .\r\nحضرت پس از آنكه جواب ابو هريره و ابو درداء را مفصّلا و مشروحا دادند و مستدلّا خيانت معاويه را بيان كردند كه در صورتى كه مردم با من بيعت به خلافت كرده‌اند من بايد دربارهء كشندگان عثمان حكم كنم تو چه‌كاره هستى ؟ ! نه خليفهء زمانى و نه ولىّ دم و وارث عثمان بلكه به عنوان خونخواهى از او فتنه برپا كرده و موجب افتراق مسلمين شدى در حالى كه بيعت كردن تو با من واجب بود و مخالفت تو حرام . پس از آن حضرت در حضور ابو هريره و ابو درداء و جماعت مهاجر و انصار خطبهء مفصّلى ايراد مىكنند و سوابق درخشان خود را در اسلام مىشمرند و احقّيت خود را مبيّنا شرح مىدهند و در حضور مردم مهاجر و انصار آيات نازلهء قرآن در شأن خود و سفارشهاى حضرت رسول را و مناقب و فضايل خود را مىشمرند .\r\nمن جمله استشهاد آن حضرت است به آيه تطهير كه مىفرمايد : أيّها النّاس\r\n\r\n\r\n","description":"","footnote":"\r\n( 1 ) « علىّ و الوصيّة » ص 77 .\r\n( 2 ) « كتاب سليم » ص 179 تا ص 182 .\r\n","page_name":" 169 ","page_number":177},
  {"content":"\r\n\r\nأ تعلمون انّ اللّه تبارك و تعالى انزل فى كتابه :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، فجمعنى رسول اللّه و فاطمة و الحسن و الحسين فى كساء و قال : اللّهمّ هؤلاء عترتى و خاصّتى و اهل بيتى فاذهب عنهم الرّجس و طهّرهم تطهيرا ، فقالت امّ - سلمة : و انا ؟ فقال : انّك على خير و انّما انزلت فىّ و فى اخى علىّ و ابنتى فاطمة و ابنىّ الحسن و الحسين - صلوات اللّه عليهم - خاصّة ليس معنا غيرنا و فى تسعة من ولد الحسين من بعدى . فقام كلّهم فقالوا : نشهد انّ امّ سلمة حدّثتنا بذلك ، فسألنا عن ذلك رسول اللّه صلى اللّه عليه و آله و سلّم فحدّثنا به كما حدّثتنا امّ سلمة « 1 » .\r\nامير المؤمنين عليه السّلام فرمود : « اى مردم آيا مىدانيد كه خداوند در كتاب خود آيه تطهير را فرستاده است و رسول خدا من و فاطمه و حسن و حسين را در كسائى نزد خود گرد آورد و گفت : خدايا اينها عترت من و خاصّهء من و اهل بيت من هستند هرگونه رجس و آلودگى را از آنان ببر و پاك و مبّراشان بنما ، و در آن حال امّ سلمه گفت : من هم هستم ؟ فرمود : روش تو نيكوست لكن اين خصوصيّت اختصاص به من و برادرم علىّ و دخترم فاطمه و دو فرزندم حسن و حسين دارد و در اين اختصاص هيچكس را دخالتى نيست و دربارهء نه نفر از اولاد حسين است كه بعد از من خواهند آمد ؟ همهء آن جماعت برخاستند و گفتند : ما شهادت مىدهيم كه اين مطلب را از امّ - سلمه شنيديم و چون با حضرت رسول اللّه بازگو كرديم همان سخنان امّ سلمه را به ما بيان فرمود » .\r\nو همچنين امير المؤمنين عليه السّلام در اين زمان احتجاج ديگرى دارد و استشهاد به آيه تطهير مىفرمايد ، و چون قدرى مفصّل است ، فقط ترجمهء آن را ذكر مىكنيم .\r\nدر كتاب « المناقب الفاخرة فى العترة الطّاهرة » با سلسله سند متّصل خود روايت مىكند از شريك بن عبد اللّه اعور كه او گفت : « روزى ديدم كه امير المؤمنين ايستاده و اصحاب رسول خدا همه نشسته بودند و آن حضرت مىفرمود : سوگند مىدهم شما را به خدائى كه از او بزرگتر نيست آيا در ميان شما برادرى براى رسول خدا غير از من هست ؟ گفتند : نه .\r\n\r\n\r\n","description":"","footnote":"\r\n( 1 ) « كتاب سليم » ص 188 .\r\n","page_name":" 170 ","page_number":178},
  {"content":"\r\n\r\nفرمود : شما را به خدا سوگند آيا در ميان شما ايمان‌آورنده‌اى به خدا قبل از من هست ؟ گفتند : نه .\r\nفرمود : شما را به خدا سوگند آيا در ميان شما كسى هست كه به دو قبله نماز گزارده و به دو بيعت بيعت كرده باشد غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه زنى شبيه زن من داشته باشد ، جوهرهء مصطفى و چشمهء مجد و شرف و از مريم عالى رتبه‌تر و فاطمهء زهراء سيّدهء زنهاى بهشت ؟ گفتند : نه .\r\nفرمود : شما را به خدا سوگند آيا در ميان شما كسى هست كه فرزندى داشته باشد شبيه دو فرزند من حسن و حسين دو سيّد و آقاى جوانان بهشت ؟ گفتند : نه .\r\nفرمود : شما را به خدا سوگند آيا در ميان شما كسى هست كه ريشه و تبارش به رسول خدا نزديكتر از من باشد ؟ گفتند : نه .\r\nفرمود : شما را به خدا سوگند آيا در ميان شما كسى هست كه پيغمبر را غسل داده باشد غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه چشمان رسول - خدا را بسته باشد غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه جان خود را در كف گرفته و فداى پيغمبر نموده و در رختخواب پيغمبر در ليلة المبيت خوابيده و خون دل و حيات خود را در راه پيغمبر بذل و ايثار نموده باشد غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه در موقع جنگ ، جبرئيل طرف راست او و ميكائيل طرف چپ او باشد غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه خدا امر به مودّت او نموده باشد ، آنجا كه گفته : قل لا اسألكم عليه اجرا الّا المودّة فى القربى غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه خدا در كتابش او را تطهير نموده باشد ، آنجا كه گفته :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  غير از من و اهل بيت من ؟ گفتند : نه .\r\nفرمود : سوگند به خدا آيا در ميان شما كسى هست كه رسول خدا در روز\r\n\r\n","description":"","footnote":"","page_name":" 171 ","page_number":179},
  {"content":"\r\n\r\nغدير خمّ دست او را گرفته باشد و گفته باشد : من كنت مولاه فعلىّ مولاه ، اللّهمّ وال من والاه و عاد من عاداه غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه سه سهم نصيب او باشد : يك سهم به جهت قرابت رسول خدا و يك سهم به جهت اختصاص به رسول خدا و يك سهم به جهت هجرت ، غير از من ؟ گفتند : نه .\r\nفرمود : شما را به خدا سوگند آيا در ميان شما كسى هست كه خدا و رسول خدا در خانهء او را به مسجد باز گذاردند آن وقتى كه همهء درها را بستند غير از من ؟ تا جائى كه عموى من برخاست و گفت : يا رسول اللّه دستور فرمودى همهء درها را ببندند امّا در على را باز گذاردى ؟ ! حضرت رسول فرمود : سوگند به خدا من على را در مسجد جا و مقام ندادم ، خدا او را مقام داد و شما را خارج كرد ؟ همه گفتند : اى على راست مىگوئى . حضرت فرمود : بار پروردگارا شاهد باش ، و خداوند شاهد كافى است » « 1 » .\r\n\r\nسوّم - استشهاد حضرت فاطمهء زهراء به آيه تطهير راجع به فدك\r\n. سليم بن قيس گويد : من به مسجد پيغمبر رفتم و در آنجا حلقه‌اى از مردم نشسته بودند كه آنها همه هاشمى بودند غير از سلمان و ابو ذر و مقداد و محمّد بن ابو بكر و عمر بن ابى سلمه و قيس بن سعد بن عباده . عبّاس به امير المؤمنين عليه السّلام عرض كرد : مىدانى به چه علّت عمر از جميع كارگردانان و عمّالش در شهرها غرامت گرفت و حقوق آنها را كم كرد مگر قنفذ را ؟ حضرت نگاهى به اطراف كرد و اشك در چشمانش حلقه زد و سپس فرمود : به علّت آنكه قنفذ با تازيانه چنان ضربه‌اى بر بازوى زهرا وارد آورد كه تا زمان مرگ زهراء آثار آن تازيانه مانند دمل متورّم بود ، و پس از آن مىفرمايد : عجب است از اين امّت كه محبّت اين مرد و رفيقش را در دل دارند و در مقابل تمام كارهاى او سر تسليم فرود مىآورند . اگر عمّال و كاركنان او خائن بودند و اين مال را به خيانت تصرّف كردند بر او جايز نبود كه مقدارى از آن را در دست آنها باقى گذارد چون مال ، فىء و حقّ مسلمانان است و جايز\r\n\r\n\r\n","description":"","footnote":"\r\n( 1 ) « غاية المرام » ص 292 حديث چهل و يكم و ص 642 حديث بيست و هفتم . و نيز حضرت امير المؤمنين عليه السّلام استشهاد ديگرى به آيه تطهير در ضمن هفتاد منقبت خود بيان مىفرمايد و در « غاية المرام » ص 295 به عنوان حديث دوازدهم آمده است .\r\n","page_name":" 172 ","page_number":180},
  {"content":"\r\n\r\nنبود كه نصفش را بگيرد و نصفش را در دست آنان بگذارد ، و اگر كاركنان و مأمورين او خائن نبودند حقّ نداشت كه از اموال آنها چيزى بگيرد نه كم و نه زياد . اين مرد نصف اموال آنان را گرفت بدون حجّت شرعى ، اگر فرضا مال در دست آنان خيانت هم بود چون ظاهرا در يد آنها و در تصرّف آنها بود ، بدون قيام بيّنه و گواهى شهود جايز نبود از دست آنان بربايد . و عجيب‌تر آنكه پس از اين عمل باز تمام عمّال و كاركنان را به پست‌هاى خودشان اعاده داد و آنها را منصوب نمود در حالى كه اگر خيانتى از آنها سر زده بود ديگر جايز نبود آنها را به كار خود منصوب كند .\r\nآنگاه امير المؤمنين از حوادثى كه به دست او پديد آمد و تغييراتى كه او در سنّت پيغمبر اكرم داد بيان مىفرمايد تا مىرسد به داستان فدك كه فاطمه عليها السّلام در آن وقتى كه مىخواستند فدك را از او بگيرند گفت : مگر فدك در دست من نيست و من صاحب يد نيستم و وكيل من در فدك نيست و من در حيات رسول خدا از غلّهء آن استفاده نمىكردم ؟ آن دو نفر گفتند : بلى ، فاطمه گفت : پس چرا در ملكيّت فدك از من بيّنه مىخواهيد و بر چيزى كه در دست من است گواه مىطلبيد ؟ گفتند : چون مال مسلمين است اگر بيّنه و شاهد بياورى ، از آن توست و گرنه ما آن را به تو نخواهيم داد . فاطمه در حالى كه همهء مردم در اطراف او بوده و گوش مىدادند گفت : شما مىخواهيد عمل پيغمبر را با كردار خود نسخ و باطل كنيد و در ميان ما اهل بيت حكمى بر خلاف حكم ساير مسلمين بنمائيد ، اى مردم گوش فرا داريد و اعمال و بدعت‌هاى آنان را نظر كنيد . سپس به آن دو گفت : بگوئيد : اگر من ادّعا كنم كه آنچه در تحت تصرّف مسلمانان است و اموالى كه از آن آنهاست ملك من است شما از من گواه مىخواهيد يا از آنان ؟ گفتند : البتّه از تو گواه مىخواهيم ( چون در تصرّف تو نيست ) فاطمه گفت : اگر تمام مسلمانان ادّعا كنند كه آنچه در تصرّف من است مال آنهاست شما از من گواه مىخواهيد يا از آنان ؟ در اين حال ( كه حجّت فاطمه قاطع شد و از جواب فرو ماندند ) عمر به غضب در آمد و گفت : اين مال مال مسلمانان است و زمين مسلمانان است منتهى در دست فاطمه بوده و از غلّه‌اش بهره‌مند مىشده است اگر فاطمه اقامهء بيّنه كند و گواه آورد بر مدّعاى خود و بر آنكه رسول خدا اين مال را به او بخشيده در حالى كه فىء و مال مسلمانان بوده است ما در آن نظرى خواهيم نمود .\r\nفاطمه گفت : كافى است سخن ، شما را به خدا سوگند آيا نشنيديد كه رسول خدا\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nفرمود : فاطمه ، خانم و سيّدهء زنان بهشت است ؟ گفتند : آرى ما از پيغمبر شنيديم . فاطمه گفت : آيا سيّدهء زنان بهشت ادّعاى باطل مىكند و چيزى كه مال او نيست و مال مردم است مىخواهد بگيرد ؟ اگر چهار نفر بر عليه من گواهى به عمل زشتى دهند يا دو مرد شهادت به دزدى دهند آيا شما تصديق آنها را مىنمائيد ؟ ابو بكر ساكت شد ليكن عمر پاسخ داد : بلى تصديق مىكنيم و حدّ بر تو جارى مىنمائيم .\r\nفاطمه گفت : دروغ گفتى و لئامت باطن خود را بروز دادى ، مگر آنكه اقرار كنى كه تو بر دين محمّد نيستى . آن كسى كه جايز بداند بر سيّدهء زنان اهل بهشت طبق گفتار پيغمبرش حدّ جارى كند ملعون و كافر و از رحمت خدا دور است ، و كافر است بر دين پيغمبرش محمّد صلى اللّه عليه و آله و سلّم انّ من اذهب اللّه عنهم الرّجس و طهّرهم تطهيرا لا تجوز عليهم شهادة لانّهم معصومون من كلّ سوء مطهّرون من كلّ فاحشة .\r\n« آن كسانى كه خداوند رجس و پليدى را از آنها برده و از هر عيب مصون و مبرّى داشته است جايز نيست گواهى گواهان را بر عليه آنها پذيرفت چون آنها معصوم و پاكيزه‌اند از هر زشتى و مبرّى و مصون‌اند از هر عمل قبيح » .\r\nاى عمر به من بگو اگر جماعتى گواهى به شرك يا كفر يا عمل قبيحى دهند دربارهء اين افرادى كه خدا آنها را در اين آيه تطهير مخاطب قرار داده و آنها را اهل بيت شمرده است يا دربارهء يكى از آنها چنين گواهى دهد ، آيا مسلمانان مىتوانند از آنها تبرّى جويند و حدّ شرك و كفر يا حدّ آن عمل قبيح را بر آنان جارى كنند ؟\r\nعمر گفت : بلى ، اهل بيت كه مورد اين آيه هستند با ساير مردم در اين جهت مساوى هستند . فاطمه گفت : دروغ گفتى ، ما هم و سائر النّاس سواء لانّ اللّه عصمهم و انزل عصمتهم و تطهيرهم ، و اذهب عنهم الرّجس ، فمن صدّق عليهم فانّما يكذّب اللّه و رسوله .\r\n« ايشان با ساير افراد مردم يكسان نيستند چون خداوند آنها را معصوم از گناه و از هر عمل زشتى قرار داده و عصمت آنان را در قرآن مجيد بيان فرموده و مردم را هشدار داده كه آنها پاك و پاكيزه‌اند و از هر آلودگى و زشتى مبرّا و مصون ، پس هر كس بر عليه آنان سخنى را تصديق كند خدا و رسولش را تكذيب نموده است . چون مطلب به اينجا رسيد و احتجاج قوى و مستدلّ فاطمه راه جواب را بر آنان بست ، ابو بكر به عمر\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nگفت : تو را به خدا سوگند مىدهم كه ساكت شوى « 1 » . . . - الحديث .\r\n\r\n[ استشهادهاى امام حسن ع 
  ]\r\n\r\nچهارم - استشهاد حضرت امام حسن عليه السّلام به آيه تطهير و آن در سه موضع است\r\n. اوّل - هنگام رحلت امير المؤمنين عليه السّلام پس از فراغت از دفن آن حضرت به مسجد كوفه در آمده و در حالى كه انبوه جمعيّت مسجد را فرا گرفته بود حضرت امام حسن عليه السّلام خطبه مىخوانند و قدرى از حالات امير المؤمنين را شرح مىدهند و پس از خطبه تمام افراد جمعيّت با آن حضرت به خلافت بيعت مىكنند . از جمله فرمايشات آن حضرت در اين خطبه استشهاد به آيه تطهير است دربارهء خود .\r\nمحمّد بن عبّاس ابن ماهيار كه در نزد شيعه از موثّقين است در تفسير قرآن كه راجع به آيات نازلهء در حقّ اهل بيت نوشته است با سند متّصل خود از عمر بن علىّ بن ابي طالب روايت كند قال : خطب الحسن بن علىّ عليهما السّلام النّاس حين قتل علىّ عليه السّلام فقال : قبض فى هذه اللّيلة رجل لم يسبقه الاوّلون و لا يدركه الآخرون ، ما ترك على ظهر الارض صفراء و لا بيضاء الّا سبعمائة درهم فضلت من عطائه اراد ان يبتاع بها خادما لأهله ، ثمّ قال : ايّها النّاس من عرفنى فقد عرفنى و من لم يعرفنى فانا الحسن بن علىّ و انا ابن البشير النّذير و الدّاعى الى اللّه باذنه و السّراج المنير ، انا من أهل البيت الّذى كان ينزل فيه جبرائيل و يصعد ، و انا من أهل البيت الّذين أذهب اللّه عنهم الرّجس و طهّرهم تطهيرا « 2 » .\r\nعمر بن على كه برادر حضرت امام حسن عليه السّلام است گويد : « چون پدرم كشته شد حضرت حسن بن على عليهما السّلام مردم را مخاطب قرار داده و چنين خطبه خواند : در اين شب كسى به سوى خدا رفت و جانش به عالم قدس پرواز كرد كه سابقين نتوانستند در راه خدا از او پيشى گيرند و آخرين نتوانستند خود را به مقام و منزلت او برسانند . از دنيا رفت و زرد و سفيدى باقى نگذاشت ( مراد طلا و نقره است )\r\n\r\n\r\n","description":"","footnote":"\r\n( 1 ) « كتاب سليم بن قيس هلالى » ص 134 تا ص 137 ، و « بحار الانوار » ج 8 ص 233 و ص 234 از سليم بن قيس .\r\n( 2 ) « غاية المرام » ص 295 حديث شانزدهم و حموينى در « فرائد السّمطين » بنا به نقل « غاية المرام » ص 291 حديث سى و پنجم ، و « ينابيع المودّة » باب 90 ص 479 از حافظ جمال الدين زرندى در « نظم درر السّمطين » نقل كرده است .\r\n","page_name":" 175 ","page_number":183},
  {"content":"\r\n\r\nمگر هفتصد درهم كه از سهميّهء او از بيت المال زياد آمده بود و مىخواست براى اهل خود خادمى بخرد .\r\nسپس فرمود : اى جماعت مردم هر كس مرا مىشناسد كه مىشناسد ، و هر كس كه مرا نمىشناسند بداند من حسن بن على هستم . و من فرزند رسول خدا ، بشارت دهنده به رحمت خدا و ترساننده از عذاب خدا و دعوت كننده به سوى خدا و فرزند آن چراغ درخشانم ، من از خاندانى هستم كه جبرائيل در آنجا فرود مىآمد و بالا مىرفت ، و من از خاندانى هستم كه آنها را خداوند از هر آلودگى و زشتى پاك نموده و از هر عيب و نقصى مصون و پاكيزه داشته است » .\r\nو حاكم در كتاب « مستدرك » و هيثمى روايت كرده‌اند : انّ الحسن بن علىّ خطب النّاس حين قتل علىّ و قال فى خطبته : ايّها النّاس من عرفنى فقد عرفنى و من لم - يعرفنى فانا الحسن بن علىّ و انا ابن النّبىّ و انا ابن الوصىّ و انا ابن البشير و انا ابن النّذير و انا ابن الدّاعى الى اللّه باذنه و انا ابن السّراج المنير ، و انا من اهل البيت الّذى كان جبرئيل ينزل الينا و يصعد من عندنا ، و انا من اهل البيت الّذى اذهب اللّه عنهم الرّجس و طهّرهم تطهيرا - الخطبة « 1 » .\r\n« حسن بن على عليهما السّلام بعد از شهادت حضرت امير المؤمنين عليه السّلام ، مردم را مخاطب قرار داده و در خطبهء خود فرمود : اى گروه مردم ! هر كس مرا مىشناسد كه مىشناسد ، و هر كس مرا نمىشناسد پس من حسن بن على هستم و من فرزند پيغمبرم و من فرزند وصىّ پيغمبرم ، و من فرزند بشارت دهنده به سوى رحمت خدا و ترساننده از عذاب خدا هستم ، و من فرزند دعوت كنندهء به سوى خدا به اذن او و فرزند چراغ درخشانم ، و من از اهل بيتى هستم كه جبرائيل در آن آمد و رفت مىنمود ، و من از اهل بيتى هستم كه خدا آنان را از هر پليدى و آلودگى مبرّا داشته و از هر عيب مصون و محفوظ داشته است » .\r\n\r\nاحتجاج دوّم حضرت امام حسن به آيه تطهير\r\nدر وقتى است كه با معاويه صلح كردند و بر منبر رفته و خطبهء بليغ و بسيار مفصّلى را بيان فرمودند و در آن جميع\r\n\r\n\r\n","description":"","footnote":"\r\n( 1 ) « مستدرك » حاكم ج 3 ص 199 باب فضائل حسن بن على عليهما السّلام ، و « مجمع الزوائد » هيثمى باب فضائل اهل البيت ، و « ينابيع المودّة » ص 107 عن ابن سعد مختصرا .\r\n","page_name":" 176 ","page_number":184},
  {"content":"\r\n\r\nمناقب و فضائل خود را بيان كردند .\r\nاين خطبه را شيخ در « امالى » با دو سند نقل كرده است . با سند اوّل از حضرت علىّ بن الحسين زين العابدين عليهما السّلام روايت كرده است و اين خطبه بسيار مفصّل است و در آن حضرت فضايل خود را شرح مىدهد تا آنكه مىفرمايد :\r\nو أقول معاشر الخلائق فاسمعوا و لكم أفئدة و أسماع فعوا : انّا اهل بيت اكرمنا اللّه بالاسلام و اختارنا و اصطفانا و اجتبانا و أذهب عنّا الرّجس و طهّرنا تطهيرا ، و الرّجس هو الشّكّ فلا نشكّ فى اللّه الحقّ و دينه ابدا ، و طهّرنا من كلّ افن و عيب مخلصين الى آدم نعمة منه ، لم تفترق النّاس فرقتين الّا جعلنا اللّه فى خيرهما ، فادّت الامور و افضت الدّهور .\r\nمىفرمايد : « معاشر النّاس بشنويد براى شما قلب‌ها و گوش‌هائى است پس فرا - گيريد ، ما اهل بيتى هستيم كه خداوند ما را به اسلام مكرّم داشت و ما را اختيار كرده و برگزيده و انتخاب فرموده و هر گونه رجس و ناپاكى را از ما زدوده و ما را پاك و بىعيب قرار داده است . رجس ، شكّ است ، ما هيچ گاه در خدا و دين خدا شكّ نياورديم و ما را از هر گونه سستى فكر و ضعف انديشه و عيبى پاك نموده است و پدران ما را تا آدم ابو البشر پاك و خالص قرار داده و به دين نعمت سرافراز نموده است ، هيچ گاه مردم به دو دسته نشدند مگر آنكه ما را در آن دستهء بهتر و پاكيزه‌تر قرار داد . پس امور به جريان افتاد و روزگارها گذشت » .\r\nو سپس آن حضرت به دنبال اين مطلب مشروحا بقيّهء مناقب خود را بيان مىكند تا آنكه مىفرمايد : فنحن اهله و لحمه و دمه و نفسه و نحن منه و هو منّا ، و قد قال اللّه تعالى :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، فلمّا انزلت آية التّطهير جمعنا رسول اللّه صلى اللّه عليه و آله و سلّم أنا و أخى و امّى و أبى فجعلنا و نفسه فى كساء لامّ سلمة خيبرىّ فى حجرتها و يومها فقال : اللّهمّ هؤلاء اهل بيتى و هؤلاء اهلى و عترتى فاذهب عنهم الرّجس و طهّرهم تطهيرا ، فقالت امّ سلمة - رضى اللّه عنها - انا ادخل معهم يا رسول - اللّه ؟ فقال لها رسول اللّه صلى اللّه عليه و آله و سلّم يرحمك اللّه انت على خير و الى خير و ما ارضانى عنك و لكنّها خاصّة لى و لهم ، ثمّ مكث رسول اللّه بعد ذلك بقيّة عمره حتّى قبضه اللّه اليه يأتينا فى كلّ يوم عند طلوع الفجر و يقول : الصّلاة يرحمكم اللّه ،  « إِنَّما يُرِيدُ اللَّهُ لِيُذْهِبَ عَنْكُمُ \r\n\r\n","description":"","footnote":"","page_name":" 177 ","page_number":185},
  {"content":"\r\n\r\n الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  - الخطبة « 1 » .\r\nمىفرمايد : « ما اهل رسول خدا هستيم و گوشت او و خون او و جان او ، و ما از او هستيم و او از ماست ، و خداوند تعالى فرموده : حقا كه خداوند فقط اراده فرموده كه از شما خاندان اهل بيت هر آلودگى را پاك كند و هر عيب و نقصى را بر طرف كند . و چون آيه تطهير نازل شد پيغمبر ، ما را جمع كرد ، مرا و برادرم را و مادرم را و پدرم را ، با خود همگى را در زير كساء خيبرى كه مال امّ سلمه بود قرار داد و اين واقعه در حجرهء امّ سلمه اتّفاق افتاد و در روزى كه نوبت او بود ، و سپس عرض كرد : بار پروردگارا اينان اهل بيت من هستند و اينان اهل من و عترت من هستند ، پليدى و زشتى را از آنها بزدا و پاك و طاهرشان قرار ده . در اين حال امّ سلمه گفت : اى رسول - خدا من هم با آنها داخل شوم ؟ رسول خدا فرمود : خدا تو را رحمت كند تو بر طريقهء خيرى و عاقبت به خيرخواهى بود و چقدر از تو خشنود هستم و ليكن اين مقام اختصاص به من و اينها دارد . و پس از اين قضيّه رسول خدا تا آخر عمر كه خدا جانش را به سوى خود قبض نمود هر روز صبح هنگام طلوع صبح نزد ما مىآمد و مىگفت : نماز ، خدا شما را رحمت كند ، اين است و جز اين نيست كه خداوند مشيّتش بر آن تعلّق گرفته كه شما اهل بيت را از هر رجس و خرابى دور كند و پاك و منزّه و مقدّس قرار دهد » .\r\nسند دوّم از ابو عمر زاذان كه گفت : چون حضرت امام حسن با معاويه صلح نمود بر منبر آمد و در حضور مردم از مناقب خود بيان فرمود تا آنكه فرمود : و لمّا نزلت آية التّطهير جمعنا رسول اللّه صلى اللّه عليه و آله و سلّم فى كساء لامّ سلمة - رضى اللّه عنها - خيبرىّ ثمّ قال : اللّهمّ هؤلاء أهل بيتى و عترتى فاذهب عنهم الرّجس و طهّرهم تطهيرا - الخطبة « 2 » .\r\n« چون آيه تطهير نازل شد رسول خدا همهء ما را در كساء خيبرى كه مال امّ - سلمه - رضى اللّه عنها - بود جمع نمود و عرض كرد : بار پروردگارا اينان اهل بيت من و عترت من هستند ، هر گونه زشتى را از آنان دور كن و پاك و منزّهشان قرار ده » . و سپس حضرت بقيّهء خطبه را بيان فرمود .\r\n\r\n\r\n","description":"","footnote":"\r\n( 1 ) « غاية المرام » ص 297 حديث بيست و ششم .\r\n( 2 ) « غاية المرام » ص 298 حديث بيست و هفتم ، و « تفسير ابن كثير » در تفسير آيه تطهير ج 3 ص 486 ، و « شواهد التنزيل » ج 2 ص 17 .\r\n","page_name":" 178 ","page_number":186},
  {"content":"\r\n\r\n\r\nاحتجاج سوّم امام حسن عليه السّلام به آيه تطهير\r\nدر وقتى است كه در جنگ با معاويه به ران آن حضرت خنجر زدند . پس از بهبودى ، حضرت خطبه‌اى خواندند اين خطبه را از عامّه هيثمى و ابن كثير با مختصر اختلافى در لفظ آورده‌اند و ما به عبارت هيثمى بيان مىكنيم .\r\nانّ الحسن بن علىّ حين قتل علىّ استخلف ، فبينا هو يصلّى بالنّاس اذ وثب رجل فطعنه بخنجر فى وركه فتمرّض منها اشهرا ثمّ قام فخطب على المنبر فقال : يا اهل - العراق اتّقوا اللّه فينا فانّا امراؤكم و ضيفانكم ، و نحن اهل البيت الّذى قال اللّه عزّ و جلّ :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، فما زال يومئذ يتكلّم حتّى ما نرى فى المسجد الّا باكيا . « 1 » و سپس هيثمى گويد : اين حديث را طبرانى روايت كرده و روات حديث از موثّقين هستند . « حضرت امام حسن عليه السّلام بعد از شهادت پدرش كه به خلافت رسيد در وقتى كه با مردم نماز جماعت مىخواند ناگهان مردى جست و با خنجر بر ران آن حضرت وارد كرد ، حضرت چند ماه مريض شدند و پس از بهبودى به مسجد آمده و خطبه بر منبر خواندند و گفتند : اى اهل عراق از خدا بپرهيزيد و دربارهء ما اهل بيت چنين مكنيد زيرا كه ما اميران و ميهمانان شما هستيم ، و ما همان خاندانى هستيم كه خداوند فرموده : فقط خداوند اراده كرده است كه از شما خاندان هر گونه پليدى را بزدايد و پاك و پاكيزه گرداند . ( راوى گويد ) پس پيوسته آن حضرت در آن روز به سخنرانى خود ادامه داد تا اينكه ما كسى را در مسجد نمىديديم جز اينكه گريه مىكرد » .\r\n\r\nپنجم - استشهاد حضرت سيّد الشّهداء عليه السّلام به آيه تطهير\r\nدر اشعارى كه به آن حضرت نسبت مىدهند كه در روز عاشورا در مقابل لشكر خوانده‌اند و صدرش اين است :\r\n كفر القوم و قدما رغبوا * عن ثواب اللّه ربّ الثّقلين \r\n\r\n\r\n","description":"","footnote":"\r\n( 1 ) « مجمع الزّوائد » ج 9 ص 172 باب فضائل اهل البيت ، « شواهد التنزيل » ج 2 ص 18 و در ص 19 به سند ديگر .\r\n","page_name":" 179 ","page_number":187},
  {"content":"\r\n\r\nتا آنكه حالات خود را و مناقب و مفاخر خود را مىشمرد تا به اينجا كه مىفرمايد :\r\n نحن اصحاب الكساء خمستنا * قد ملكنا شرقها و المغربين\r\nثمّ جبريل لنا سادسنا * و لنا البيت كذا و المشعرين \r\n« 1 » « ما اصحاب كساء هستيم كه هر پنج نفر ما در زير كساء جمع شديم ، و مشرق و مغرب شرف و فضيلت از آن ماست . و غير از ما در زير كساء شخص ديگرى نبود مگر جبرائيل فرشتهء سماوى كه ششمين ما بود ، و همچنين بيت اللّه الحرام و عرفات و مشعر خانه‌هاى ماست » .\r\nو نيز حضرت امام حسين چند جا خود را جزء اهل بيت شمرده‌اند ، از جمله در آن وقتى كه حضرت مسلم در سفر به عراق ترديد نموده و كاغذى به آن حضرت نوشت و نسبت به اين سفر تطيّر زده و به فال بد گرفت حضرت در پاسخ او نوشتند : يا ابن العمّ انّى سمعت رسول اللّه صلى اللّه عليه و آله و سلّم يقول : ما منّا اهل البيت من يتطيّر و لا يتطيّر به ، فاذا قرأت كتابى فامض على ما امرتك ، و السّلام عليك و رحمة اللّه و بركاته « 2 » .\r\n« اى پسر عمو ، من از رسول خدا صلى اللّه عليه و آله و سلّم شنيدم كه مىفرمود : هيچ كس از ما اهل بيت نيست كه فال بد زند و نه به او فال بد زنند ، چون نامهء مرا خواندى به دنبال آنچه كه به تو امر كردم برو و سلام خدا و رحمت خدا و بركات خدا بر تو باد » .\r\nو از جمله در خطبه‌اى كه در مكّه هنگام عزم حركت به كربلا بيان كردند فرمودند : رضا اللّه رضانا اهل البيت ، نصبر على بلائه و يوفّينا اجور الصّابرين « 3 » .\r\n« رضاى خدا رضاى ما اهل بيت است ، بر امتحان و بلاى او شكيبا خواهيم بود ، و او به ما مزد صابران را عنايت خواهد نمود » .\r\nو از جمله در خطبه‌اى كه در شب عاشورا خواندند و اعلان كردند كه هر كس مىخواهد برود برود فرمودند : و الآن لم يكن لهم مقصد الّا قتلى و قتل من يجاهد بين\r\n\r\n\r\n","description":"","footnote":"\r\n( 1 ) « ناسخ التواريخ » جلد سيّد الشّهداء طبع اسلاميّه ج 2 ص 372 ، و در « ينابيع المودّة » ص 108 اين شعر را به حضرت سيّد الشّهداء نسبت داده است :\r\n نحن و جبريل غدا سادسنا * و لنا الكعبة ثمّ الحرمين \r\n( 2 ) « ناسخ التواريخ » ج 2 ص 41 .\r\n( 3 ) همان كتاب ص 121 و « جلاء العيون » شبّر ج 2 ص 143 .\r\n","page_name":" 180 ","page_number":188},
  {"content":"\r\n\r\nيدىّ و سبى حريمى بعد سلبهم ، و أخشى انّكم ما تعلمون او تعلمون و تستحيون و الخدع عندنا اهل البيت محرّم ، فمن كره منكم ذلك فلينصرف - الخطبة « 1 » .\r\nفرمود : « و حالا اين قوم مقصدى ندارند جز كشتن من و كشتن افرادى كه در ركاب من با آن‌ها مجاهده و جنگ كنند ، و نيّتى ندارند جز اسير كردن زنان و طفلان من بعد از غارت كردن آنها ، و من خوف دارم كه شايد شما اين معنى را ندانيد يا بدانيد و ليكن از روى حيا و شرم در نزد من درنگ نموده‌ايد . خدعه و مكر در نزد ما اهل بيت رسول خدا حرام است ، حقيقت مطلب بدون روپوش اين است كه هر كس مىخواهد برود و ماندن و كشته شدن را ناپسند مىدارد ، بايد برود » .\r\n\r\nششم - استشهاد حضرت سجّاد عليه السّلام به آيه تطهير\r\nسيّد ابن طاووس در « لهوف » گويد : چون اسرا را در شام آوردند ، همين طور مردم آنها را نظاره و تماشا مىكردند تا بر همين منوال آنها را آوردند در باب دمشق و آنها را پهلوى پلّه در مسجد دمشق همان جائى كه هميشه اسيران را در آنجا متوقّف مىكردند توقّف دادند ، در اين حال پيرمردى به عيالات آن حضرت نزديك شده گفت : الحمد للّه الّذى قتلكم و اهلككم و اراح البلاد عن رجالكم و امكن امير المؤمنين منكم ، فقال له علىّ بن الحسين عليهما السّلام : يا شيخ هل قرأت القرآن ؟ قال : نعم ، قال : فهل عرفت هذه الآية : « قل لا اسألكم عليه اجرا الّا المودّة فى القربى ؟ قال الشّيخ : نعم قد قرأت ذلك ، فقال علىّ عليه السّلام : فنحن القربى يا شيخ ، فهل قرأت فى بنى - اسرائيل : « و آت ذا القربى حقّه » ؟ فقال الشّيخ : قد قرأت ، فقال علىّ بن الحسين عليهما السّلام : فنحن القربى يا شيخ ، فهل قرأت هذه الآية :  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى  ؟ قال : نعم ، فقال له علىّ عليه السّلام : فنحن القربى يا شيخ ، فهل قرأت هذه الآية :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ؟ قال الشّيخ : قد قرأت ذلك ، فقال علىّ ( ع ) فنحن اهل البيت الّذين خصّصنا اللّه بآية الطّهارة يا شيخ . قال الرّاوى : فبقى الشّيخ ساكتا نادما على ما تكلّم به و قال : باللّه انّكم هم ؟ فقال علىّ بن الحسين عليهما السّلام : تاللّه انّا لنحن هم من غير شكّ ، و حقّ جدّنا رسول اللّه صلى اللّه عليه و آله و سلّم انّا\r\n\r\n\r\n","description":"","footnote":"\r\n( 1 ) « ناسخ التواريخ » مجلّد سيّد الشّهداء ج 2 ص 158 .\r\n","page_name":" 181 ","page_number":189},
  {"content":"\r\n\r\nلنحن هم ، فبكى الشّيخ و رمى عمامته ثمّ رفع رأسه الى السّماء و قال : اللّهمّ انّا نبرأ اليك من عدوّ آل محمّد عليهم السّلام من جنّ و انس ، ثمّ قال : هل لى من توبة ؟ فقال له : نعم ان تبت تاب اللّه عليك و انت معنا ، فقال : انا تائب ، فبلع يزيد بن معاوية حديث الشّيخ فامر به فقتل « 1 » .\r\n« پير مرد به اسيران آل محمّد گفت : شكر و حمد اختصاص به خدائى دارد كه شما را كشت و هلاك كرد و شهرها را از شرّ مردان شما خلاص كرد و امير المؤمنين يزيد را بر شما چيره ساخت . در اين حال حضرت علىّ بن الحسين زين العابدين عليهما السّلام به آن شيخ گفتند : اى شيخ آيا قرآن خوانده‌اى ؟ عرض كرد : بلى ، حضرت فرمود : آيا اين آيه را خوانده‌اى كه خدا مىگويد : اى پيغمبر به مردم بگو من از شما هيچ مزد رسالت نمىخواهم مگر آنكه با ذوى القرباى من مودّت كنيد ؟ شيخ گفت : بلى اين آيه را خوانده‌ام ، حضرت فرمود : ما ذوى القرباى پيغمبريم اى پيرمرد . اى شيخ آيا در سورهء بنى اسرائيل اين آيه را خوانده‌اى : به ذوى القربى حقّ آنان را بده ؟ شيخ عرض كرد : بلى خوانده‌ام ، حضرت فرمود : ما نزديكان و ذوى القربى هستيم . اى شيخ آيا اين آيه را خوانده‌اى : اى مردم بدانيد كه آنچه را بهره و غنيمت مىبريد خمس آن اختصاص به خدا و رسول و ذوى القربى دارد ؟ عرض كرد : بلى ، حضرت فرمود : ما ذوى القربى و نزديكان پيغمبريم . اى شيخ آيا اين آيه را خوانده‌اى : خدا اراده كرده است كه از شما خاندان رسالت هر گونه رجس و پليدى را ببرد و پاكيزه و منزّه و مقدّس گرداند ؟ شيخ گفت : اين آيه را خوانده‌ام ، حضرت فرمود : ما اهل بيتى هستيم كه خدا ما را به آيه تطهير اختصاص داده است اى شيخ .\r\nراوى مىگويد : شيخ بعد از شنيدن اين كلمات از حضرت سجّاد عليه السّلام متحيّر و ساكت و پشيمان به حال خود ماند و از آنچه گفته بود سخت در اضطراب ، رو به حضرت نموده گفت : شما را به خدا سوگند شما اهل بيت پيغمبريد ؟ حضرت فرمودند : به خدا سوگند ما اهل بيت پيغمبريم بدون شكّ ، و به حقّ رسول خدا كه\r\n\r\n\r\n","description":"","footnote":"\r\n( 1 ) « لهوف » ص 157\r\n","page_name":" 182 ","page_number":190},
  {"content":"\r\n\r\nجدّ ماست سوگند كه ما اهل بيت پيغمبريم . شيخ شروع كرد به گريه كردن ، و عمامهء خود را به زمين زد و سر خود را به آسمان نموده گفت : بار پروردگارا ما بيزاريم از دشمنان آل محمّد عليهم السّلام چه از جن باشند و چه از انس ، و به حضرت عرض كرد : آيا من راهى به سوى توبه دارم و توبهء من قبول است ؟ حضرت فرمودند : بلى اگر تو به خدا بازگشت كنى خدا نيز به تو نظر عنايت و رحمت خواهد نمود و با ما خواهى بود . شيخ گفت : خدايا من توبه كردم . چون اين داستان را براى يزيد حكايت كردند دستور قتل او را صادر كرد و او را كشتند » .\r\nبارى اين قضيّه را به همين تفصيل خوارزمى در « مقتل » با مختصر اختلافى در لفظ نقل مىكند « 1 » . و طبرى « 2 » در تفسير آيه تطهير و ابن كثير « 3 » در تفسير اين آيه فقط همان استشهاد حضرت سجّاد را به آيه تطهير براى آن پيرمرد شامى ذكر كرده‌اند .\r\nو نيز آلوسى « 4 » و سيّد شرف الدّين « 5 » فقرهء استشهاد حضرت به آيه مودّت ( قل لا أسألكم عليه اجرا الّا المودّة فى القربى ) را براى شيخ شامى نقل مىكنند ، و سيّد شرف الدّين از طبرانى و كتاب « الصواعق المحرقة » نقل مىكند .\r\n\r\nهفتم - استشهاد حضرت زينب عليها السّلام در مجلس ابن زياد به آيه تطهير\r\n. چون اسيران آل محمّد عليهم السّلام را داخل در مجلس عبيد اللّه بن زياد كردند و حضرت زينب عليها السّلام را به او معرفى كردند گفت : الحمد للّه الّذى فضحكم و قتلكم و اكذب احدوثتكم ، فقالت زينب : الحمد للّه الّذى اكرمنا بنبيّه محمّد صلى اللّه عليه و آله و سلّم و طهّرنا من الرّجس تطهيرا ، انّما يفتضح الفاسق و يكذب الفاجر و هو غيرنا ، و الحمد للّه « 6 » .\r\n« عبيد اللّه بن زياد گفت : حمد خدائى را كه شما را كشت و رسوا كرد و ادّعاى باطل و دروغ شما را بر ملا ساخت . حضرت زينب عليها السّلام فرمود : حمد خدائى را كه ما را به پيغمبرش محمّد صلى اللّه عليه و آله و سلّم گرامى داشت و از هر رجس و ناپاكى\r\n\r\n\r\n","description":"","footnote":"\r\n( 1 ) « مقتل » خوارزمى طبع نجف ج 2 ص 61 .\r\n( 2 ) « تفسير طبرى » ج 22 ص 7 .\r\n( 3 ) « تفسير ابن كثير » ج 3 ص 486 .\r\n( 4 ) « روح المعانى » ج 25 ص 31 .\r\n( 5 ) « الفصول المهمّة » طبع پنجم ص 221 .\r\n( 6 ) « ارشاد » مفيد ص 265 ، و « جلاء العيون » شبّر ج 2 ص 241 .\r\n","page_name":" 183 ","page_number":191},
  {"content":"\r\n\r\nدور كرده و پاك و پاكيزه قرار داد . جز اين نيست كه فاسق رسوا مىشود و فاجر دروغ مىگويد و او به حمد اللّه غير ماست » .\r\nو همچنين در مجلس يزيد كه خطبه خواند يزيد را بدين كلمات مورد طعن قرار داد كه : امن العدل يا بن الطّلقاء تخديرك حرائرك و اماءك ، و سوقك بنات رسول اللّه سبايا ؟ قد هتكت ستورهنّ و ابديت وجوههنّ ، تحدو بهنّ الأعداء من بلد الى بلد ، و يستشرفهنّ اهل المناهل و المناقل ، و يتصفّح وجوههنّ القريب و البعيد و الدّنىّ و الشّريف ، ليس معهنّ من رجالهنّ ولىّ و لا من حماتهنّ حمىّ ، و كيف يرتجى مراقبة من لفظ فوه اكباد الازكياء ، و نبت لحمه بدماء الشّهداء ، و كيف يستبطىء فى بغضنا اهل البيت من نظر الينا بالشّنف و الشّنآن و الاحن و الاضغان - الخطبة « 1 » .\r\nزينب فرمود : « آيا از عدل و انصاف است اى فرزند آزادشدگان كه زنان آزاد و كنيزان خود را در پس پرده محفوظ دارى ليكن دختران رسول خدا را اسيروار و آواره در ميان مردم سوق دهى ؟ در حالى كه چادرهاى عصمت آنان را دريده‌اى و چهرهء آنان را نمايان ساخته‌اى و دشمنان ، آنها را به شدّت و تندى از شهر به شهر حركت دهند و مردمان بيابانى و كوهى بر حال آنها مطلع شوند و با دقّت در صورت آنها بنگرند ، نزديك و دور ، و شريف و پست آنها را نظاره كنند و با آنها مردى نمانده كه حمايت كند ، و سرپرستى نمانده كه مراقبت نمايد ، و چگونه اميد نجابت مىرود از كسى كه جگرهاى پاكان و اولياى خدا را در دهان جويده و سپس بيرون افكنده ، و گوشت او به خونهاى شهيدان روئيده است ! و چگونه در بغض و عداوت با ما اهل - بيت رسول خدا كوتاهى كند كسى كه با ما به حقد و خصومت مىنگرد و كينه و دشمنى مىورزد » .\r\n\r\nهشتم - استشهاد حضرت فاطمهء صغرى به آيه تطهير در شهر كوفه\r\nپس از آنكه حمد خداى را بجا آورده و مفصّلا مصائب اهل بيت را شرح مىدهد مىفرمايد : و افتخر بذلك مفتخركم شعرا :\r\n\r\n\r\n","description":"","footnote":"\r\n( 1 ) « لهوف » ص 162 و « جلاء العيون » شبّر ج 2 ص 256 .\r\n","page_name":" 184 ","page_number":192},
  {"content":"\r\n\r\n نحن قتلنا عليّا و بنى علىّ * بسيوف هنديّة و رماح\r\nو سبينا نساءهم سبى ترك * و طعنّاهم فاىّ نطاح \r\nبفيك ايّها القائل الكثكث و الاثلب ، افتخرت بقتل قوم زكّاهم و طهّرهم و اذهب عنهم الرّجس « 1 » ؟ ! مىفرمايد : « و در عين حال افتخار كننده‌اى از شما به شعر افتخار كرده و چنين مىگويد : ما على و فرزندان على را كشتيم و با شمشيرهاى هندى و نيزه‌هاى تيز نابود ساختيم ، و زنان آنان را مانند زنان ترك اسير كرديم و با نيزه‌هاى خود چگونه بر آنها كوفتيم . اى گويندهء اين شعر ، خاك و سنگريزه بر دهانت باد ، افتخار مىكنى به كشتن قومى كه خدا آنها را تزكيه نموده و مطهّر و مقدّس و منزّه قرار داده و پليدى و آلودگى را از آنان برده است » ؟ !\r\n\r\nنهم - استشهاد عبد اللّه بن عفيف ازدى است به آيه تطهير\r\nچون ابن زياد از كار كربلا و قتل و اسارت فارغ شد به مسجد آمده و خطبه خواند و گفت : شكر خدائى را كه حقّ را ظاهر ساخت و اهل حقّ را پيروز نمود و امير المؤمنين يزيد و پيروان او را يارى كرد و كذّاب فرزند كذّاب را كشت .\r\nهنوز عبيد اللّه بن زياد از اين جمله نگذشته بود كه عبد اللّه بن عفيف ازدى كه از شيعيان خالص بوده و در جنگ جمل يك چشم خود را از دست داده بود و در جنگ صفين چشم ديگر خود را و در مسجد اعظم كوفه روزها را تا شب به نماز مىايستاد ، برخاست و گفت : اى ابن زياد تو كذّاب و فرزند كذّابى و آن كس كه به تو اين مسند را داده و پدرش . اى دشمن خدا اولاد پيغمبران را مىكشى و بر فراز منبر مسلمانان به اين جملات دروغ سخن مىگوئى ! راوى اين حديث گويد : ابن زياد به غضب درآمد و گفت : اين سخن‌گو كيست ؟ عبد اللّه گفت : سخن‌گو منم اى دشمن خدا ، تو مىكشى ذريّهء طاهره‌اى را كه خدا هرگونه رجس و آلودگى را از آنان برده و به مقام طهارت رسانيده است ، و گمان مىكنى كه بر دين اسلام هستى ؟ ! وا غوثاه كجا هستند اولاد مهاجرين\r\n\r\n\r\n","description":"","footnote":"\r\n( 1 ) « لهوف » ص 136 و « جلاء العيون » شبّر ص 235 .\r\n","page_name":" 185 ","page_number":193},
  {"content":"\r\n\r\nو انصار ؟ چرا از امير طاغى تو يعنى لعين پسر لعين ( يزيد بن معاويه ) كه به زبان رسول ربّ العالمين لعنت شده است انتقام نمىكشند ؟ فقال : انا المتكلّم يا عدوّ اللّه ، أ تقتل الذّرّيّة الطّاهرة الّتى قد اذهب اللّه عنهم الرّجس و تزعم انّك على دين الاسلام ، وا غوثاه اين اولاد المهاجرين و الانصار لا ينتقمون من طاغيتك اللّعين ابن اللّعين على لسان رسول ربّ العالمين « 1 » .\r\n\r\nدهم - استشهاد حضرت امام رضا عليه السّلام به آيه تطهير در مقابل مأمون\r\nمرحوم صدوق ابن بابويه با سند متّصل خود از ريّان بن صلت از حضرت رضا عليه السّلام روايت كند كه در پاسخ سؤال مأمون و علماء از آن حضرت در فرق بين آل - رسول اللّه و بين امّت ، فرمودند :\r\nفكان الوراثة للعترة الطّاهرة لا لغيرهم ، فقال المأمون : من العترة الطّاهرة ؟ فقال الرّضا عليه السّلام : الّذين وصفهم اللّه فى كتابه فقال جلّ و عزّ :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  - الحديث « 2 » .\r\n« وراثت رسول خدا اختصاص به عترت طاهره دارد و ديگران را در آن سهمى نيست . مأمون گفت : عترت طاهره چه كسانند ؟ حضرت رضا عليه السّلام فرمود : آن كسانى كه پروردگار آنها را در كتابش وصف كرده و فرموده است : خداوند فقط اراده كرده است كه از شما خاندان رسالت هرگونه پليدى و زشتى را زدوده و به مقام قدس و طهارت برساند » .\r\n\r\nيازدهم - استشهاد سعد وقاص به آيه تطهير در مقابل معاويه\r\nشيخ طوسى در « امالى » با سند متّصل خود از ابن عبّاس روايت مىكند كه معاويه در ذى طوى بود و من نزد او بودم كه سعد وقّاص آمد و بر او سلام كرد .\r\nمعاويه گفت : اى اهل شام اين سعد است و اين دوست على است . مردم شام سر خود را تكان داده و شروع كردند به سبّ امير المؤمنين عليه السّلام . سعد گريه\r\n\r\n\r\n","description":"","footnote":"\r\n( 1 ) « لهوف » ص 146 و « جلاء العيون » شبّر ص 242 .\r\n( 2 ) « غاية المرام » ص 293 حديث هشتم .\r\n","page_name":" 186 ","page_number":194},
  {"content":"\r\n\r\nكرد . معاويه گفت : چرا گريه مىكنى ؟ سعد گفت : چرا گريه نكنم براى مردى از اصحاب رسول خدا كه مردم او را در نزد تو سبّ مىكنند و من قدرت بر تغيير اين سنّت ندارم .\r\nدر على مزايائى بود كه اگر يكى از آنها در من بود از دنيا و ما فيها براى من بهتر بود .\r\nيكى از آنها اينكه : يك مرد از اهالى يمن كه مدّعى بود على به او جفا كرده است به على گفت : شكايت تو را نزد رسول خدا خواهم برد . آن مرد بر پيغمبر وارد شد و نزد حضرت رسول اكرم راجع به امير المؤمنين صحبت كرد ، حضرت فرمودند : تو را به خدائى كه كتاب را به حقّ بر من فرستاد و اختصاص به رسالت داده است آيا از روى غضب اين مطالب را دربارهء على مىگوئى ؟ عرض كرد : بلى ، حضرت فرمودند : آيا نمىدانى كه من نسبت به مؤمنين صاحب اختيار هستم و بر آنها نسبت به خود آنها اولويّت دارم ؟ عرض كرد : بلى ، حضرت فرمودند : كسى كه من مولا و صاحب اختيار او هستم على مولا و صاحب اختيار اوست .\r\nو ديگر آنكه : در روز خيبر عمر بن الخطّاب را براى جنگ فرمان داد ، او و تمام لشگريانش فرار كردند ، حضرت رسول اللّه فرمودند : هر آينه رايت جنگ را به انسانى خواهم سپرد كه خدا و رسول را دوست داشته باشد ، و خدا و رسول او را دوست داشته باشند ، مسلمانان همه دست از جنگ برداشته و منتظر فرمان آن حضرت بودند ، و على عليه السّلام مبتلا به درد چشم بود ، حضرت رسول او را طلبيدند و گفتند : رايت را بگير . امير المؤمنين عرض كرد : يا رسول اللّه مىبينى چشمان من چگونه درد مىكند ، حضرت رسول اكرم با آب دهان خود به چشمهاى او ماليدند . على برخاست و علم جنگ را به دست گرفت و رفت ، و خداوند فتح را به دست او قرار داد .\r\nسوّم آنكه : در بعضى از جنگها كه پيغمبر رفت على را به جاى خود گذاشت ، على عرض كرد : يا رسول اللّه مرا با زنان و طفلان گذاردى ؟ حضرت رسول فرمودند : آيا راضى نيستى كه نسبت تو با من به منزلهء نسبت هارون برادر موسى باشد با موسى ، با اين تفاوت كه بعد از من پيغمبرى نيست ؟\r\nو چهارم آنكه : پيغمبر همهء درهاى اصحاب را به مسجد بستند مگر در خانهء على را .\r\n\r\n","description":"","footnote":"","page_name":" 187 ","page_number":195},
  {"content":"\r\n\r\nپنجم آنكه : آيه تطهير نازل شد  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ - الْبَيْتِ وَ يُطَهِّرَكُمْ تَطْهِيراً »  . پس رسول خدا على را طلبيدند و حسن و حسين و فاطمه عليهم السّلام را طلبيدند فقال : اللّهمّ هؤلاء اهلى فاذهب عنهم الرّجس و طهّرهم تطهيرا « 1 » .\r\nو نسائى در « خصائص » از سعد دربارهء مناقب امير المؤمنين سه خصلت نقل مىكند : يكى اعطاء رايت در روز خيبر ، و ديگرى حديث منزلت ، و سوم آيه تطهير ، و مىگويد كه : معاويه به سعد بن وقّاص امر كرد كه على را سبّ كند و سعد امتناع كرد و به اين سه فضيلت على را ستود « 2 » .\r\nو حاكم « 3 » در « مستدرك » و طحاوى « 4 » و ابن جرير طبرى « 5 » و ابن كثير « 6 » در تفسير آيه تطهير از سعد وقّاص روايت كرده‌اند كه قال رسول اللّه صلى اللّه عليه و آله و سلّم حين نزل عليه الوحى ، فاخذ عليّا و ابنيه و فاطمة و ادخلهم تحت ثوبه ثمّ قال : هؤلاء أهلى و أهل بيتى .\r\n« چون آيه تطهير بر پيغمبر اكرم فرود آمد دست على و دو فرزندش حسين و فاطمه را گرفت و در زير لباس خود داخل نموده عرض كرد : اينان اهل من و اهل بيت من هستند » .\r\n\r\nدوازدهم - استشهاد ابن عبّاس به آيه تطهير در نزد نه نفر وارد شونده\r\nاحمد حنبل با اسناد خود از ابن ميمون نقل مىكند كه مىگويد : من در نزد ابن عبّاس نشسته بودم كه نه نفر بر او وارد شدند . ( و چون اين خبر بسيار مفصّل است مرحوم سيّد بحرانى مىفرمايد : ما همهء آن را در باب غدير خم نقل كرده‌ايم ، و ده خصلتى را كه ابن عبّاس در اين حديث براى امير المؤمنين نقل مىكند در باب حديث رايت ذكر كرده‌ايم ، و لذا در اين باب كه باب آيه تطهير است به همان فقره از حديث كه راجع به آيه تطهير است اكتفا مىشود ) .\r\n\r\n\r\n","description":"","footnote":"\r\n( 1 ) « غاية المرام » ص 298 حديث بيست و نهم .\r\n( 2 ) « خصائص » نسائى ص 4 ، « شواهد التنزيل » ج 2 ص 20 و ص 21 سه خصلت را از سعد روايت مىكند .\r\n( 3 ) « مستدرك » ج 3 ص 147 .\r\n( 4 ) « مشكل الآثار » ج 1 ص 336 .\r\n( 5 ) « تفسير طبرى » ج 22 ص 7 .\r\n( 6 ) « تفسير ابن كثير » ج 3 ص 485 .\r\n","page_name":" 188 ","page_number":196},
  {"content":"\r\n\r\nقال ابن عبّاس : و اخذ رسول اللّه ثوبه فوضعه على علىّ و فاطمة و الحسن و الحسين و قال :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 1 » .\r\nابن عبّاس گويد : « رسول خدا لباسش را برداشت و بر سر على و فاطمه و حسن و حسين افكند و فرمود : خدا فقط اراده كرده است كه هرگونه رجسى را از شما بزدايد و شما را منزّه و مقدّس از جميع عيوب قرار دهد » .\r\nو طبرى در « تاريخ » خود بحث ابن عبّاس را با عمر راجع به نبوّت و خلافت كه بيان مىكند و عمر مىگويد : قريش امتناع داشت از اينكه نبوّت و خلافت در يك خاندان جمع شود و جواب محكم و متين ابن عبّاس را به او ، عمر به ابن عبّاس مىگويد : بلغنى انّك تقول : انّما صرفوها عنّا حسدا و ظلما ، فقلت : امّا قولك يا امير المؤمنين ظلما فقد تبيّن للجاهل و الحليم ، و امّا قولك حسدا فانّ ابليس حسد آدم فنحن ولده المحسودون ، فقال عمر : هيهات ابت و اللّه قلوبكم يا بنى هاشم الّا حسدا ما يحول ، و ضغنا و غشّا ما يزول ، فقلت : مهلا يا امير المؤمنين لا تصب قلوب قوم اذهب اللّه عنهم الرّجس و طهّرهم تطهيرا ، فقال عمر : اليك عنّى يا بن عبّاس ، فقلت : افعل ، فلمّا ذهبت لاقوم استحيى منّى فقال : يا بن عبّاس مكانك فو اللّه انّى لراع لحقّك محبّ لما سرّك ، فقلت : يا امير المؤمنين انّ لى عليك حقّا و على كلّ مسلم فمن حفظه فحظّه اصاب ، و من اضاعه فحظّه اخطأ ، ثمّ قام فمضى « 2 » .\r\nعمر مىگويد : « اى ابن عبّاس به من رسيده است كه تو گفتى : خلافت را از ما خاندان بنى هاشم از روى ظلم و حسد ربودند . ابن عبّاس در جواب گفت : امّا اينكه گفتى : از روى ظلم ، صحيح و مطلبى واضح است كه هر جاهل و شخص با تجربه و كاركرده‌اى مىفهمد . و امّا اينكه گفتى : از روى حسد ، بدرستى كه ابليس به آدم حسد كرد و ما فرزندان آدم نيز مورد حسد واقع شده‌ايم . عمر گفت : هيهات سوگند به خدا اى بنى هاشم در دلهاى شما حسدى است كه برنمىگردد و كينه و غشّى است كه از بين نمىرود .\r\nابن عبّاس گفت : آرام باش اى عمر به دلهاى مردمى كه خداوند هرگونه\r\n\r\n\r\n","description":"","footnote":"\r\n( 1 ) « غاية المرام » ص 287 حديث هفتم .\r\n( 2 ) « تاريخ طبرى » ج 3 ص 289 و « البداية و النهاية » .\r\n","page_name":" 189 ","page_number":197},
  {"content":"\r\n\r\nآلودگى و عيبى را از آنان زدوده و پاك و مطهر و مقدّس نموده است چنين نسبت ناروائى مده . عمر گفت : اى ابن عبّاس از نزد من برخيز و دور شو ، ابن عبّاس گفت : برمىخيزم ، و همين كه برخاست عمر از او خجالت كشيد و گفت : اى ابن عبّاس بر جايت بنشين ، سوگند به خدا من مراعات حال تو را مىكنم و دوستدار خرسندى تو هستم . ابن عبّاس گفت : اى امير المؤمنين ( اى عمر ) من بر تو حقّى دارم و بر هر مسلمان حقّى دارم ، اگر كسى حرف مرا شنيد و به كار بست و اندرز من در او اثر كرد خودش بهره و حظّ خود را دريافت كرده است ، و اگر نشنيد و به نظر بىاهميّتى تلقّى كرد خودش حظّ و بهرهء خود را ضايع كرده است » .\r\nو همچنين از احمد حنبل روايت است با سند خود از عمرو بن ميمون : قال : انّى لجالس الى ابن عبّاس اذا اتاه تسعة رهط فقالوا : يا بن عبّاس : امّا ان تقوم معنا و امّا ان يخلوّنا هؤلاء ، قال : بل اقوم معكم ، قال : و هو يومئذ صحيح قبل ان يعمى ، قال : فابتدؤا فتحدّثوا فلا ندرى ما قالوا ، قال : فجاء ينفض ثوبه و يقول : افّ تفّ وقعوا فى رجل له عشر خصال - الى قوله - و اخذ رسول اللّه صلى اللّه عليه و آله و سلّم ثوبه فوضعه على علىّ و فاطمة و حسن و حسين و قال :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  « 1 » .\r\nعمرو بن ميمون مىگويد : « من در نزد ابن عبّاس نشسته بودم ، ناگهان جماعتى كه نه نفر بودند وارد شدند و گفتند : اى ابن عبّاس يا با ما بيا در مكانى خلوت و يا افرادى كه در اينجا هستند بگو بروند و ما تنها با تو مذاكره داريم ، ابن - عبّاس گفت : بلكه من با شما در جاى خلوت مىآيم . و در آن وقت ابن عبّاس نابينا نشده و چشمش صحيح بود ، مىگويد : ابن عبّاس رفت و آنها با ابن عبّاس به صحبت و حديث مبادرت نموده مطالبى گفتند كه ما ندانستيم چه بود ، امّا همين كه ابن - عبّاس نزد ما آمد ديديم جامهء خود را ميتكاند ( كنايه از برائت و بيزارى گفتار آنان است ) و مىگويد : افّ و تف ، اينها عيب مردى را مىگويند كه ده خصلت بىنظير خدا به او عنايت نموده است ( آنگاه ابن عبّاس يكايك از آن صفات و مزايا را مىشمرد ) تا آنكه مىگويد : و رسول خدا لباس خود را برداشته و بر سر او و فاطمه و حسن و\r\n\r\n\r\n","description":"","footnote":"\r\n( 1 ) « مسند » احمد حنبل ج 1 ص 321 الطبع الاوّل ، و « الرياض النضرة » للمحبّ الطبرى ج 2 ص 269 و « مجمع الزوائد » ج 9 ص 119 .\r\n","page_name":" 190 ","page_number":198},
  {"content":"\r\n\r\nحسين انداخته و گفت : خداوند فقط اراده كرده است كه از شما خاندان رسالت هرگونه عيب و رجسى را بر طرف گرداند و شما را پاك و منزّه و مبرّى از جميع عيوب قرار دهد » .\r\n\r\nسيزدهم - استشهاد امّ سلمه به آيه تطهير\r\nاوّل - استشهاد اوست به اين آيه در عصمت امير المؤمنين عليه السّلام وقتى كه عمرهء همدانيّه نزد او آمده و از حال امير المؤمنين بعد از شهادت آن حضرت سؤال كرد . طحاوى در كتاب « مشكل - الآثار » گفته است : قالت عمرة الهمدانيّة : اتيت امّ سلمة فسلّمت عليها فقالت : من انت ؟ فقلت : عمرة الهمدانيّة . فقالت عمرة : يا امّ المؤمنين اخبرينى عن هذا الرّجل الّذى قتل بين اظهرنا فمحبّ و مبغض - تريد علىّ بن ابي طالب - قالت امّ سلمة : أ تحبّينه ام تبغضينه ؟ قالت : ما احبّه و لا ابغضه . . . قالت : فانزل اللّه هذه الآية  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  و ما فى البيت الّا جبريل و رسول اللّه صلى اللّه عليه و آله و سلّم و علىّ و فاطمة و الحسن و الحسين عليهم السّلام ، فقلت : يا رسول اللّه انا من اهل البيت ؟ فقال : انّ لك عند اللّه خيرا ، فوددت انّه قال : نعم ، فكان احبّ الىّ ممّا تطلع الشّمس و تغرب « 1 » .\r\nعمرهء همدانيّه گويد : « من بر امّ سلمه وارد شدم و سلام كردم . گفت : كه هستى ؟ گفتم : من عمرهء همدانيّه هستم اى امّ المؤمنين ، مرا از حالات اين مردى كه در ميان ما او را كشتند ( مقصود علىّ بن ابي طالب است ) آگاه كن چون بعضى از مردم دوستدار او هستند و بعضى دشمن او هستند و بغض او را در دل دارند .\r\nامّ سلمه گفت : تو آيا او را دوست مىدارى يا دشمن ؟ گفتم : نه دوست دارم و نه دشمن . ( امّ سلمه در اينجا مطالبى را بيان كرد كه در كتاب نوشته شده و جايش را خالى گذارده‌اند ) گفت : پس در آن وقت خدا اين آيه را فرستاد كه : خدا فقط اراده كرده است شما خانوادهء رسالت را از هر زشتى و پليدى پاك نموده و از هر عيب و علّتى مصون دارد . من عرض كردم : يا رسول اللّه من هم از اهل بيت هستم ؟ حضرت فرمود : تو در نزد خدا صاحب درجه‌اى هستى . سوگند به خدا دوست داشتم كه پيغمبر\r\n\r\n\r\n","description":"","footnote":"\r\n( 1 ) « مشكل الآثار » ج 1 ص 336 .\r\n","page_name":" 191 ","page_number":199},
  {"content":"\r\n\r\nجواب مرا بله بدهد و مرا از اهل بيت قرار دهد ، اگر چنين مىگفت براى من از تمام روى زمين و جاهائى كه آفتاب بر آن مىتابد بهتر بود » .\r\nدوّم - استشهاد اوست به اين آيه در عصمت امام حسين در وقتى كه خبر شهادت آن حضرت را آوردند . در « مسند » احمد حنبل با سلسله سند خود روايت مىكند از عبد الحميد بن مهران از سهل قال : قالت امّ سلمة زوجة النّبىّ صلى اللّه عليه و آله و سلّم حين جاء نعى الحسين بن علىّ عليهما السّلام لعنت اهل العراق فقالت : قتلوه قتلهم اللّه ، غرّوه و اذلّوه لعنهم اللّه ، فانّى رأيت رسول اللّه صلى اللّه عليه و آله و سلّم و قد جاءته فاطمة غديّة ببرمة قد صنعت فيها عصيدة تحملها فى طبق لها حتّى وضعتها بين يديه - الى ان قالت - فاجتذب كساء من تحتى خيبريّا كان بساطا لنا على منامة فى المدينة فلفّه رسول اللّه و أخذ طرفى الكساء و الوى بيده الى ربّه عزّ و جلّ و قال : اللّهمّ هؤلاء اهل بيتى ، اذهب عنهم الرّجس و طهّرهم تطهيرا « 1 » .\r\nسهل مىگويد : « چون خبر شهادت حضرت سيّد الشهداء عليه السّلام به مدينه رسيد ، امّ سلمه مردم عراق را لعنت كرد و گفت : كشتند فرزند پيغمبر را خدا بكشد آنها را ، او را فريفتند و ذليل كردند خدا آنها را لعنت كند .\r\nمن در وقتى كه فاطمه عليها السّلام حريره در ديگ سنگى پخته و در طبقى نهاده صبحانه براى پيغمبر آورده بود و در مقابل آن حضرت نهاد ، ديدم كه رسول خدا پنج تن را با هم مجتمع نموده - و داستان كساء را بيان مىكند و بعد مىگويد - كسائى كه فراش من بود و خيبرى بود از زير پاى من كشيد همان كسائى كه فراش ما در مدينه در وقت خوابيدن بود ، آنگاه آن را پيچيد و دو طرف آن را گرفت و بر سر آنان قرار داد و با دست خود به سوى خدا اشاره‌اى نمود و در دعا گفت : بار پروردگارا ايشان اهل بيت من هستند آنها را از هر عيبى مصون بدار و هر قذارت و كدورتى را از آنان بر طرف گردان » .\r\n\r\nچهاردهم - استشهاد واثلة بن اسقع است به آيه تطهير\r\nوقتى كه سر حضرت سيّد الشّهداء عليه السّلام را به شام آوردند .\r\n\r\n\r\n","description":"","footnote":"\r\n( 1 ) « غاية المرام » ص 288 حديث هشتم ، و در « مسند » احمد ص 298 جلد ششم به مسند امّ سلمه از شهر بن حوشب روايت كرده است ، و نيز در « تفسير طبرى » ج 22 ص 6 و « مشكل الآثار » ج 1 ص 335 .\r\n","page_name":" 192 ","page_number":200},
  {"content":"\r\n\r\nاحمد حنبل با سند متّصل خود از شدّاد بن عبد اللّه روايت مىكند كه او مىگويد : سمعت واثلة بن الاسقع و قد جيء برأس الحسين بن علىّ عليهما السّلام ، قال : فلقيه رجل من اهل الشّام فاظهر سرورا فغضب واثلة و قال : و اللّه لا ازال احبّ عليّا و حسنا و حسينا ابدا بعد اذ سمعت رسول اللّه صلى اللّه عليه و آله و سلّم فى منزل امّ سلمة يقول فيهم ما قال . قال واثلة : رأيتنى ذات يوم و قد جئت رسول اللّه صلى اللّه عليه و آله و سلّم و هو فى منزل امّ سلمة قد جاء الحسن فأجلسه على فخذه اليمنى و قبّله ، و جاء الحسين فاجلسه على فخذه اليسرى و قبّله ، ثمّ جاءت فاطمة فاجلسها بين يديه ثمّ دعا بعلىّ فجاء ثمّ اردف عليهم كساء خيبريّا كأنّى انظر اليه ، ثمّ قال :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  ، قلت لواثلة : ما الرّجس ؟ فقال : الشّكّ فى اللّه عزّ و جلّ « 1 » .\r\nقال أبو أحمد العسكرىّ : يقال : انّ الاوزاعىّ لم يروفى الفضائل حديثا غير هذا ، و اللّه اعلم « 2 » .\r\nشدّاد بن عبد اللّه گويد : « در وقتى كه سر حضرت امام حسين عليه السّلام را آوردند ، مردى از اهل شام واثلة بن اسقع را ملاقات كرد و از شهادت حضرت اظهار سرور كرد ، واثله به غضب درآمد و گفت : سوگند به خدا از زمانى كه شنيدم رسول خدا در منزل امّ سلمه دربارهء آل عبا چه گفت ، پيوسته محبّت على و حسن و حسين در دل من است . آنگاه واثلة تمام خصوصيّات آن مجلس اصحاب كساء را بيان مىكند و مىگويد : مثل اينكه آن منظره هم الآن در مقابل نظر من است ، و براى عبد اللّه بن شدّاد آيه تطهير را از زبان رسول خدا در شأن پنج تن مىخواند . عبد اللّه مىگويد : به واثله گفتم : مراد از رجس چيست ؟ گفت : شكّ در خداوند عزّ و جلّ » . ابو احمد عسكرى مىگويد : دربارهء اوزاعى گفته شده است كه در فضائل غير از اين حديث چيز ديگرى نقل نكرده است ، و خدا داناتر است .\r\n انّ النّبىّ محمّدا و وصيّه * و ابنيه و ابنته البتول الطّاهرة \r\n\r\n\r\n","description":"","footnote":"\r\n( 1 ) « غاية المرام » ص 287 حديث ششم ، « شواهد التنزيل » ج 2 ص 43 و ص 44 .\r\n( 2 ) « اسد الغابة » ج 2 ص 20 .\r\n","page_name":" 193 ","page_number":201},
  {"content":"\r\n\r\n اهل العباء فاننى بولائهم * ارجو السّلامة و النّجا فى الآخرة \r\n« 1 » يعقوب بن حميد گويد : و در اين قضيّه شاعر سروده است :\r\n بأبى خمسة هم جنّبوا الرّجس * كراما و طهّروا تطهيرا\r\nأحمد المصطفى و فاطم أعنى * و عليّا و شبّرا و شبيرا\r\nمن تولّاهم تولّاه ذو العرش * و لقّاه نضرة و سرورا\r\nو على مبغضيهم لعنة اللّه * و اصلاهم المليك سعيرا \r\n« 2 » و محمّد بن طلحهء شافعى بعد از ذكر روايات نزول آيه تطهير در شأن خمسهء طيّبه اشعار زير را ذكر نموده است :\r\n هم العروة الوثقى لمعتصم بها * مناقبهم جاءت بوحى و انزال\r\nمناقب فى الشّورى و سورة هل اتى * و فى سورة الاحزاب يعرفها التّالى\r\nو هم اهل بيت المصطفى فودادهم * على النّاس مفروض به حكم و اسجال\r\nفضائلهم تعلو طريقة منتهى * رواه علوا فيها بشدّ و ترحال « 3 » \r\n\r\nتواتر احاديث در نزول آيه تطهير دربارهء پنج تن\r\nبارى از مجموع اين احاديثى كه بيان شد چه از طريق عامّه و چه از طريق شيعه و چه احاديثى كه ابتداء اين قضيّه را بيان كرده است و شأن نزول آيه تطهير را منحصرا در پنج تن عليهم السّلام دانسته است و چه احاديثى كه به عنوان استشهاد و احتجاج بيان شده و رسول خدا و امير المؤمنين و حضرت فاطمه و حسنين و حضرت سجّاد و زينب و فاطمهء صغرى و حضرت امام رضا و سعد بن ابى وقّاص و ابن عبّاس و امّ سلمه و واثلة بن اسقع به آن استشهاد نموده و هيچ كس منكر نشده و مخالفت ننموده است استفاده مىشود كه حديث كساء از مسلّمات و متواترات است كه بيش از هفتاد روايت كه بيشتر آنها از طريق عامّه است و نزديك به چهل سند\r\n\r\n\r\n","description":"","footnote":"\r\n( 1 ) « فصول المهمّهء » ابن صبّاغ ص 8 ، گويد : اين شعر را بعضى در طهارت اهل بيت سروده‌اند .\r\n( 2 ) « مناقب » ابن المغازلى ص 307 .\r\n( 3 ) « مطالب السئول » ص 8 .\r\n","page_name":" 194 ","page_number":202},
  {"content":"\r\n\r\nمتّصل دارد در اين قضيّه در كتب بزرگان « 1 » و مهرهء فنّ حديث و تفسير و تاريخ و كتب فضائل و مناقب با بسيارى از سندهاى صحيح و حسن و موثّق ضبط و ثبت شده است . و براى هر كس كه فىالجمله اطّلاع بر كتب اخبار داشته باشد جاى ترديد و شبهه نمىماند كه اين مزيّت و شرافت كه مقام عصمت است طبق اين روايات قطعيّه انحصار به حضرت رسول خدا و امير المؤمنين و فاطمه و حسن و حسين عليهم السّلام دارد ، زيرا شواهد و قرائن قوليّه و عمليّه از رسول اكرم صلى اللّه عليه و آله و سلّم به قدرى است كه هر خبير و بصيرى را بر اين امر واقف و از مرحلهء شكّ و ظنّ و احتمال بيرون برده او را به سر حدّ قطع و علم اليقين مىرساند .\r\n\r\nزنان پيامبر مصداق اهل بيت نيستند\r\nاوّلا - رسول خدا پنج تن را با هم جمع نموده و پهلوى هم نشانيده و دعا براى عصمت آنها نموده است نه آنكه در اطاق متفرّق باشند تا شبههء آن رود كه اختصاصى به آنان ندارد بلكه فرضا اگر ديگرى هم در آنجا بود مشمول اين فضيلت مىشد .\r\nثانيا - آنكه عبا و كساى خيبرى بر سر آنها كشيده و بدين قسم آنها را در يك مرتبهء متّصل به هم كه جامع آنها همان بودن در زير كسا باشد قرار داده است .\r\nو ثالثا - اين انحصار به قدرى قوى و غير قابل ترديد است كه در مكان خلوت در اطاق امّ سلمه اين كساء را انداخته كه بفهماند منحصرا اين عصمت راجع به اينهاست زيرا كه چون در مكان خلوت آن حضرت اين كسا را انداختند فهميده مىشود كه مراد ، حصر حقيقى است نسبت به تمام افراد حاضرين و غائبين ، امّا اگر مكان پرجمعيّتى بود چنين محتمل بود كه در ميان جماعت حاضرين اين عدّه مخصوص گشته‌اند و نسبت به ديگران اين حصر فهميده نمىشد .\r\nرابعا - آنكه مىفرمايد : اللّهمّ انّ هؤلاء اهل بيتى « خدايا اينان اهل بيت من‌اند » يعنى اين افراد فقط اهل بيت مرا تشكيل مىدهند ، و اگر احيانا افراد ديگرى مانند زنهاى پيغمبر يا اقوام و عشيرهء آن حضرت نيز جزء اهل بيت بودند بايد بفرمايد : هؤلاء من اهل بيتى « خدايا اين افراد زير كساء از جملهء اهل بيت من هستند » نه اينكه\r\n\r\n\r\n","description":"","footnote":"\r\n( 1 ) بالأخصّ در كتاب « غاية المرام » بحرانى و « عبقات الأنوار » مير حامد حسين هندى و « شواهد - التنزيل » حاكم حسكانى .\r\n","page_name":" 195 ","page_number":203},
  {"content":"\r\n\r\nبگويد : اهل بيت من هستند .\r\nخامسا - آنكه به امّ سلمه فرمودند : تنحىّ عن اهل بيتى « از اهل بيت من دور شو » ، اگر زن پيغمبر جزء اهل بيت بود چگونه اين جمله صحيح بود ؟ بلكه خود اين عبارت مىرساند كه به زوجهء آن حضرت عنوان اهل بيت باز نمىگردد ، اهل - بيت افرادى هستند جدا ، و زوجه فردى است جدا غير از آنها .\r\nسادسا - در آن مكان خلوت كه جز اين پنج تن و امّ سلمه كسى نبود امّ سلمه تقاضاى ورود در زير كسا را نمود و گفت : يا رسول اللّه من هم از اهل بيت هستم ؟ حضرت فرمودند : در همان جائى كه هستى بايست قفى بمكانك ، راه و روش تو خوب است ، عاقبت تو به خير است و ليكن از جملهء اين افراد نيستى و حقّ ورود در زير كساء خيبرى كه متعلّق به خود توست و فرش اطاق خود توست در اطاقى كه محلّ سكونت اختصاصى خود توست ندارى ، و او مىگويد : اگر رسول خدا به سؤال من جواب مثبت مىداد براى من از تمام نقاطى كه بر آن آفتاب بتابد بهتر بود ، و حتّى آنكه مىگويد : چون گوشهء كسا را بالا زدم كه اجازهء دخول از رسول خدا بگيرم حضرت رسول به شدّت كسا را از دست من كشيد فاجتذبه من يدى ، و فرمود : در جاى خود باش ، من از تو راضى هستم و خشنودم ليكن اين مقام مقام دگرى است .\r\nسابعا - آنكه رسول خدا يك دست خود را از زير كساء بيرون آورده و به طرف آسمان بلند فرموده و عرض مىكند كه : بار پروردگارا هر پيغمبرى اهلى دارد و اينان اهل من هستند ، تا خوب نشان دهد انحصار اهل را در آنان كما آنكه در بعضى از روايات وارد شده كه يك دست خود را روى سر آنان گذاشت و دست ديگر را از كساء بيرون آورده و دعا نمود .\r\nثامنا - آنكه رسول خدا اين عمل را چند مرتبه تكرار نمود ، و آنچه از روايات استفاده مىشود دو مرتبه در خانهء امّ سلمه بوده و يك بار در خانهء حضرت فاطمه عليها السّلام بوده است گرچه ظاهرا آيه تطهير فقط يك بار آن هم فقط در خانهء امّ - سلمه نازل شده است تا به واسطهء تكرار اين عمل حصر اهل بيت را در افراد زير كساء بيشتر بفهماند .\r\nتاسعا - آنكه پيوسته در مواقع نماز در خانهء فاطمه و على آمده و صدا مىزد : الصّلاة « نماز » خدا شما را رحمت كند ، سلام خدا بر شما اهل بيت ، و آنگاه اين آيه\r\n\r\n","description":"","footnote":"","page_name":" 196 ","page_number":204},
  {"content":"\r\n\r\nتطهير را بر آنان قرائت مىنمود . اين عمل را چهل روز يا شش ماه و يا هشت ماه و يا نه ماه و در نماز صبح تا آخر عمر خود انجام مىدهد براى چه ؟ منظور و مقصود آن حضرت از اين عمل چه بود ؟ مگر يك مرتبه آيه تطهير را در شأن آنها قرائت كردن كافى نبود ؟ براى آنكه تمام مردم و تمام مسلمانان چه افرادى كه در مدينه هستند و چه افرادى كه در طول اين مدّت از خارج به مدينه مىآيند همه مطّلع شوند و براى ديگران نيز اين عمل آن حضرت را نقل كنند .\r\nو عجيب است كه آن حضرت به اين ندا تنها اكتفا نمىفرمود بلكه با دو دست دو طرف در خانه را مىگرفت و آنگاه ندا مىفرمود : الصّلاة يرحمكم اللّه ، السّلام عليكم يا اهل البيت و رحمة اللّه  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . در صورتى كه اگر زنهاى پيغمبر جزء اهل بيت بودند لا اقلّ يك مرتبه بايد پيغمبر اين ندا را در خانهء خود براى زنهاى خود بنمايد ، و هيچ كس ادّعا ننموده حتّى بعضى از زنهاى پيغمبر كه خيلى دوست داشتند كه محترم و معزّر باشند چنين دعوائى ننموده‌اند و در هيچ روايت نيامده و در هيچ كتابى ديده نشده است ، بلكه خود عائشه كه يكى از راويان اين حديث است خود معترف است كه اين آيه در شأن رسول خدا و على و فاطمه و حسن و حسين عليهم السّلام است ، و بعد از رحلت حضرت رسول اكرم نيز هيچ ديده نشده كه يكى از زنهاى آن حضرت خود را جزء اهل بيت بداند و يا به آيه تطهير در شأن خود استشهاد كند ، و نيز ديده نشده است كه يكى از صحابه يا تابعين زنهاى رسول خدا را جزء اهل بيت بدانند و به آيه تطهير در شأن آنها استشهاد كنند .\r\nحتّى آنكه عائشه وقتى كه براى جنگ با امير المؤمنين به بصره حركت كرد با معيّت طلحه و زبير و محمّد بن طلحه و عبد اللّه بن زبير و مروان حكم ، و دوازده هزار نفر از اصحاب رسول خدا و غيره را با خود به بصره برد ، كاغذها به بزرگان بلاد از اصحاب رسول خدا و غير اصحاب نوشت و آنها را به يارى خود دعوت كرد و در آن نامه‌ها القاب خاصّى براى خود مىنويسد مانند حبيبة رسول اللّه يا امّ المؤمنين ، ولى ابدا اسمى و رسمى از عنوان اهل بيت بر خود نمىگذارد و نمىتواند بگذارد ، و هيچ ديده نشده كه به آيه تطهير در شأن خود استدلال كند با آنكه در آن مواقف عجيب و مواقع خطير لازم بلكه ضرورى بود براى جلب مردم و دفاع از جرم خود به كوچك‌ترين\r\n\r\n","description":"","footnote":"","page_name":" 197 ","page_number":205},
  {"content":"\r\n\r\nچيزى كه در او شائبهء فضيلت و مزيّتى است متشبّث گردد .\r\nاز همهء اينها گذشته مىبينيم در حضور معاندين مانند معاويه و امثال او چون شأن نزول آيه تطهير را فقط دربارهء پنج تن حكايت مىكنند انكار ننموده‌اند « 1 » .\r\nبارى تا به حال آنچه گفته شد ، راجع به شأن نزول آيه و بيان روايات وارده در اين باب بود ، اينك بايد به تفسير آيه شريفه و مفاد و مفهوم آن عطف توجّه كنيم :\r\nانّما يريد اللّه . . . انّما از حروف حصر است بلكه در نزد اهل ادب از عربيّت از ساير ادوات حصر قوىتر است ، و مفادش حصر ارادهء خدا در عصمت اهل بيت است . چون اوّلا - حصر ارادهء خدا را در ضمير كم مىنمايد ليذهب عنكم ليكن اهل - البيت كه منصوب است چه بنابر باب اختصاص بوده باشد يا از باب مدح يا از باب ندا يعنى أخصّ اهل البيت يا أمدح أهل البيت يا يا أهل البيت در هر صورت مفسّر و مبيّن ضمير عنكم است و در نتيجه حصر ارادهء خدا در عصمت اهل بيت خواهد شد .\r\nو اين حصر در واقع به دو حصر تجزيه و قسمت مىشود : اوّل - حصر ارادهء خدا در عصمت ، كه همان از بين بردن رجس و طاهر كردن بوده باشد و مفادش اين مىشود كه خدا غير از ارادهء عصمت ارادهء ديگرى دربارهء اهل بيت ندارد .\r\nدوّم - حصر ارادهء خدا در عصمت خصوص اهل بيت و مفادش اين مىشود كه خدا ارادهء عصمت در غير اهل بيت ندارد ، مثل آنكه كسى بگويد : من به خانهء شما نيامدم مگر براى زيارت شما كه اوّلا مىفهماند براى زيارت آمده و مقصودى ديگر نداشته است و ثانيا مىفهماند كه فقط براى زيارت شما آمده نه زيارت شما و افراد ديگر . و البتّه استفادهء دو حصر مستقلّا از يكى از ادات حصر مشكل است ليكن بدين\r\n\r\n\r\n","description":"","footnote":"\r\n( 1 ) راجع به آيه تطهير يك مطلب بايد بحث و تدقيق گردد و روشن شود كه لغت اهل البيت به چه عنايتى ذكر شده است ، آيا عنايت اين است كه آنها ساكنان هميشگى بيت رسول اللّه هستند و با آن حضرت در يك خانه زندگى مىكنند ؟ كه البتّه موجب اشكال است ، يا مقصود نسل آن حضرت است ؟ يا اساسا از اوّل از لغت بيت يك مفهوم معنوى انسانى در نظر گرفته شده است . بنابر بعضى از معانى ، رسول خدا خود از اهل البيت و فردى از اهل البيت است ، و بنا بر بعضى از معانى دگر ايشان خودشان از اهل البيت خارجند و معمولا معصومين ديگر را اهل بيت رسول اللّه مىخوانند و خود ايشان اهل بيت رسول اللّه خوانده نمىشوند ، علاوه چگونه است كه گاهى ابن عبّاس و محمّد ابن الحنفيّه تا رسد به زيد بن على بن الحسين خود را از اهل البيت مىخوانند ؟ و چون از نقطه نظر روايات وارده ، اهل البيت اختصاص به پنج تن و نه امام از ذرّيّهء حضرت سيّد الشّهداء دارد استفادهء اين معنى از اهل البيت به عنايت خاصّهء لغويّه و استعماليّه شايان دقّت است .\r\n","page_name":" 198 ","page_number":206},
  {"content":"\r\n\r\nقسم كه بيان شد يك حصر است كه به دو حصر تجزيه و تقسيم مىگردد . و اين ارادهء خدا ارادهء تكوينى اوست نه ارادهء تشريعى كه عبارت از حكم و قانون و امر و نهى بوده باشد ، چون معلوم است كه اينها اختصاص به اهل بيت ندارد بلكه جميع امّت بلكه جميع بشر در اين اراده مساوى هستند ، و چون ارادهء پروردگار بلكه هر اراده‌اى خواه تكوينى و خواه تشريعى از مراد تخلّف نمىكند ، منتهى در تشريع ، مراد جعل حكم است و در تكوين مراد ، عين وقوع در عالم كون و خارج است ، بنابراين ارادهء عصمت - خدا عين تحقّق عصمت و واقعيّت عصمت دربارهء آنهاست ،  إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ  « 1 » .\r\nو به بيان ديگر ارادهء خدا علّت پيدايش موجودات است و علّت از معلول تخلّف نمىپذيرد ، بنابر اين ارادهء عصمت مستلزم تحقّق عصمت است . و مراد از رجس « 2 » قذارت است و چيز قذر چيزى را گويند كه طبع از آن متنفّر و نفس از آن\r\n\r\n\r\n","description":"","footnote":"\r\n( 1 ) سورهء يس : 36 - آيه 83 .\r\n( 2 ) در « نهاية » ابن اثير ج 2 ص 200 گويد : الرجس : القذر و قد يعبّر عن الحرام و الفعل القبيح و العذاب و اللعنة و الكفر . و در « لسان العرب » ج 6 گويد : الرجس : القذر . . . و الرجس : العذاب كالرجز و امّا الرجز فالعذاب و العمل الذى يؤدّى الى العذاب ، و الرجس فى القرآن : العذاب كالرجز ، و قال ابن الكلبى فى قوله تعالى : فانّه رجس ، الرجس : المأثم ، و قال مجاهد : كذلك يجعل اللّه الرجس قال : ما لا خير فيه ، و قال ابو جعفر :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  قال : الرجس الشّك . انّما الخمر و الميسر و الانصاب و الازلام رجس من عمل الشيطان فاجتنبوه ، قال الزّجّاج : الرجس فى اللغة اسم لكلّ ما استقذر من عمل فبالغ اللّه فى اسم هذه الأشياء و سمّاها رجسا ، و يقال : رجس الرجل رجسا و رجس يرجس : اذا عمل عملا قبيحا ، و قال ابن الكلبى : رجس من عمل الشيطان اى مأثم ، و فى الحديث : اذا كان احدكم فى الصلاة فوجد رجسا أو رجزا فلا ينصرف حتّى يسمع صوتا أو يجد ريحا ، و رجس الشيطان : وسوسته .\r\nو در « تاج العروس » ج 4 ص 159 گويد : و الرجس بالكسر : القذر أو الشىء القذر ، و قال ابن الكلبى فى قوله تعالى :  فَإِنَّهُ رِجْسٌ أَوْ فِسْقاً  ، و كذا فى قوله تعالى :  رِجْسٌ مِنْ عَمَلِ الشَّيْطانِ  . قال الرجس : المآثم و الرجس : العذاب و العمل المؤدّى الى العذاب . و فى التهذيب : و امّا الرجز فالعذاب و العمل الّذى يؤدّى الى العذاب ، و الرجس العذاب كالرجز قلبت الزاى سينا كما قيل : الأسد و الأزد . و قال ابو جعفر فى قوله تعالى :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  اى الشكّ . و رجس ( كفرح و كرم ) رجسا و رجاسة ككرامة عمل عملا قبيحا . و قال فى « مجمع البحرين » قوله تعالى :  كَذلِكَ يَجْعَلُ اللَّهُ الرِّجْسَ عَلَى الَّذِينَ لا يُؤْمِنُونَ  : اى اللعنة فى الدنيا و العذاب فى الآخرة . قوله : فزادتهم رجسا الى رجسهم : اى نتنا الى نتنهم ، و النتن عبارة عن الكفر أى كفرا الى كفرهم . قوله : انما يريد اللّه ليذهب عنكم الرجس اهل البيت : اى الاعمال القبيحة و المآثم ، و الرجس لطخ الشيطان و وسوسته . و در « شرح قاموس اللغة » گويد : رجس : پليدى .\r\n","page_name":" 199 ","page_number":207},
  {"content":"\r\n\r\nمشمئزّ مىگردد ، و در فارسى كثافت و آلودگى و پليدى را گويند . گاهى از اوقات اين پليدى به حسب ظاهر است مانند پليدى خوك در قول خداوند عزّ و جلّ كه مىفرمايد :  أَوْ لَحْمَ خِنزِيرٍ فَإِنَّهُ رِجْسٌ  ( سورهء انعام 6 - آيه 145 ) ، و گاهى از اوقات به حسب باطن است و آن همان كثافات معنوى است مانند كفر و شرك و شكّ به خداوند عزّ و جلّ و كردار ناشايسته و اخلاق ناپسنديده چنان كه فرمايد :  وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ وَ ماتُوا وَ هُمْ كافِرُونَ  ( سورهء توبه 9 - آيه 125 ) .\r\n« و امّا آن كسانى كه در دلهاى آنان مرض است نزول سورهء قرآن موجب زيادى كثافت نفس و پليدى روان آنها مىگردد و پليدى تازه بر روى پليدى سابق نفس آنان وارد مىكند و در حال كفر جان مىدهند » .\r\nو على اىّ حال اين پليدى معنوى يك نوع اثر شعورى و ادراك نفسانى از تعلّق قلب است به اعتقاد باطل و يا عمل زشت و قبيح ، چون اصل معنى رجس و حقيقت ريشه و مادّهء آن همان تزلزل و اضطراب و حركت و نوسان است و تمام اعتقادهاى باطل و يا اعمال قبيحه از اضطراب نفس و عدم اطمينان سرچشمه مىگيرد ، بنابر اين از بين بردن رجس ، از بين بردن اضطراب و نوسان روحى و شكّ و ترديد و در نتيجه از بين بردن اعتقادات باطل و اخلاق زشت و ملكات رديّه و پست و بالأخره اعمال ناپسند و ناشايسته خواهد بود . و چون طهارت در مقابل قذارت ، و تطهير اهل بيت ملازم با زدوده شدن كثافات روحى و اخلاقى و گناه است ، بنابر اين با جمله و يطهّركم تطهيرا مىرساند كه هر صفت نيك و هر ملكهء نيكو و هر عقيدهء پاك و هر كردار پسنديده جايگزين آن مراتب از قذارت خواهد شد ، يعنى به جاى شكّ ، ملكهء يقين و اطمينان ، و به جاى بخل و حسد و حقد و كينه و شخصيّت‌طلبى و جاه‌پرستى و مال اندوزى و رياست طلبى ، ملكهء انفاق و ايثار و گذشت و عفو و اغماض و خداپرستى و خدا دوستى و ذلّ عبوديّت در مقابل عظمت حضرت ربّ الارباب خواهد نشست ، و آن همان ملكهء عصمت است كه از آيه استفاده مىشود .\r\nبنابراين چون به ارادهء الهيّه نفس اهل بيت منزّه و مبرّاى از هرگونه عيب و كدورت معنوى شده است ملكات و اخلاق آنها كه قواى نفس محسوب مىشوند به دنبال طهارت نفس نيز پاك و منزّه خواهد بود و به دنبال ملكات و اخلاق ، اعمال آنها كه زائيده‌شدهء اخلاق و ملكات و نيّات آنهاست صالح و پسنديده خواهد بود ، بنابراين\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nاز اهل بيت معصيت سر نمىزند به علّت آنكه نيّت معصيت نمىكنند ، و نيّت معصيت نمىكنند چون ميل و اشتهاى به گناه را ندارند ، و ميل و اشتهاى به گناه را ندارند چون در نفس آنان نقطهء تاريك و سياهى يا خطّ آلوده و كثيفى نيست تا به پيرو آن ، اين ميل و اشتهائى كه حكم طفل متولّد از قواى نفسانيّه را دارد پيدا شود .\r\nو چون اين آيه مباركه ذهاب رجس را از نفوس آنان مىرساند ، بنابراين از همهء مراتب وجودى آنان كه تابع و پيرو نفس آنان است ذهاب رجس خواهد شد .\r\nو اين عالىترين درجهء عصمت است ، يعنى عصمت در سرّ و عصمت در نفس و عصمت در قواى خياليّه و وهميّه و عصمت در افعال خارجيّه ، عصمكم اللّه من الزّلل و آمنكم من الفتن و طهّركم من الدّنس و اذهب عنكم الرّجس و طهّركم تطهيرا « 1 » .\r\nو از همين جا مىتوان استدلال بر امامت امير المؤمنين عليه السّلام نمود چون خود آن حضرت مدّعى خلافت بعد از رسول اكرم بودند و حضرت امام حسن و امام حسين عليهما السّلام نيز مدّعى خلافت آن حضرت بودند و نيز حضرت زهراء عليها السّلام به امامت آنها قائل بودند و چون اين چهار نفر از اهل بيت هستند و به مقتضاى آيه كريمه ، معصوم‌اند و معصوم دروغ نمىگويد چون دروغ رجس است ، بنابر اين بالاستلزام امامت آن حضرت ثابت است ، و از اين استدلال براى عامّه كه منكر امامت آن حضرت‌اند راه گريزى نيست .\r\nو مىتوان استدلال بر غصب فدك نمود چون حضرت صدّيقه عليها السّلام به مقتضاى اين آيه معصوم است و معصوم دروغ نمىگويد و مال مردم را نمىبرد ، اگر فدك مال مسلمانان بود چگونه معصوم ادّعاى ملكيّت آن را براى خود مىنمايد ؟ ! مرحوم سيّد شرف الدّين ( ره ) گويد : نبهانى در اوّل كتاب خود بنام « الشّرف - المؤبّد » آيه تطهير را ذكر كرده و سپس گويد : جماعتى از اعلام ( عامّه ) از اين آيه استفادهء عصمت براى اهل بيت عليهم السّلام نموده‌اند ، و اينك ما عين الفاظ او را بيان مىكنيم .\r\nامام ابو جعفر محمّد بن جرير طبرى در « تفسير » خود گويد : خدا مىگويد :  إِنَّما يُرِيدُ اللَّهُ لِيُذْهِبَ عَنْكُمُ  السّوء و الفحشاء يا اهل محمّد  وَ يُطَهِّرَكُمْ  من الدّنس الّذى\r\n\r\n\r\n","description":"","footnote":"\r\n( 1 ) يك فقره از زيارت جامعهء كبيره .\r\n","page_name":" 201 ","page_number":209},
  {"content":"\r\n\r\nيكون فى معاصى اللّه  تَطْهِيراً  .\r\n« خدا اراده كرده است كه هرگونه زشتى و بدى و عمل شنيعى را از شما اى اهل محمّد از بين ببرد و شما را از چرك و كثافت روحى كه نتيجهء معاصى و گناه در مقابل عظمت حريم درگاه قدس كبريائى است پاك و پاكيزه گرداند » .\r\nو از ابو زيد روايت شده است كه : انّ الرّجس ههنا الشّيطان « مراد از رجس در آيه تطهير شيطان است » .\r\nو نيز طبرى به سند متّصل خود از سعيد بن قتاده روايت كرده است كه او در قول خداوند تعالى :  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  گفته است مراد : اهل بيت طهّرهم اللّه من السّوء و خصّهم برحمة منه . « معنى آيه اين است كه خدا شما اهل بيت را از هر سوء و بدى پاك گردانيده و به رحمت خاصّهء خود اختصاص داده است » .\r\nو ابن عطيّه گويد : مراد از رجس ، گناه و عذاب است ، و بر نجاسات و نقصان‌ها نيز گفته مىشود ، و همهء اين مراتب را خدا از اهل بيت زدوده است .\r\nو امام نووى گفته است : مراد از رجس ، شكّ است و بعضى گفته‌اند : عذاب است و بعضى گفته‌اند : گناه است .\r\nو ازهرى گفته است : رجس اسمى است براى هر چيز بد و كثيف خواه عمل انسان باشد خواه غير آن .\r\nو شيخ محيى الدّين عربى رجس را در باب 29 از « فتوحات مكّيّه » به معناى تمام زشتىها معنى نموده است و عبارت او به هنگام ذكر پيامبر چنين است : قد طهّره اللّه و اهل بيته تطهيرا و اذهب عنهم الرّجس ، و هو كلّ ما يشينهم فانّ الرّجس هو القذر عند العرب ، هكذا حكى الفرّاء . « 1 » « خداوند پيغمبر و اهل بيتش را از هر زشتى و هر عيب معنوى پاك نموده است چون معنى رجس قذر است در نزد اعراب و قذر هر چيز بد و زشت و قبيح را گويند خواه ظاهر باشد خواه باطن » .\r\nصدوق با سند متّصل خود از عبد الغفّار الجازى از حضرت صادق عليه السّلام\r\n\r\n\r\n","description":"","footnote":"\r\n( 1 ) « الكلمة الغرّاء » پاورقى ص 217 و ص 218 .\r\n","page_name":" 202 ","page_number":210},
  {"content":"\r\n\r\nروايت كرده است فى قول اللّه عزّ و جلّ :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  قال : الرّجس هو الشّكّ « 1 » .\r\nحضرت صادق عليه السّلام فرمودند : « مراد از رجس در آيه تطهير شكّ است » .\r\nو محمّد بن حسن صفار در « بصائر الدّرجات » با سند خود از حضرت امام - محمّد باقر عليه السّلام روايت كرده است كه آن حضرت فرمودند : الرّجس هو الشّكّ و لا نشكّ فى ربّنا ابدا « 2 » . « مراد از رجس ، شكّ است و ما هيچ‌گاه در خداى خود شكّ نمىنمائيم » .\r\nو نظير اين تفسير را محمّد بن يعقوب كلينى با دو سند متّصل خود از ابو بصير از حضرت صادق عليه السّلام در ذيل روايت مفصّلى نقل مىكند ، « 3 » و ما در پاورقى صفحات قبل از « تاج العروس » و « لسان العرب » نقل كرديم كه آنها از حضرت ابى - جعفر امام محمّد باقر عليه السّلام رجس را به معنى شكّ حكايت كرده‌اند .\r\nو از محمّد بن عبّاس ابن ماهيار با سند متّصل خود از حضرت صادق ، از حضرت باقر ، از حضرت امير المؤمنين علىّ بن ابي طالب عليهم السّلام روايت شده است كه قال علىّ بن أبي طالب فى قول اللّه عزّ و جلّ : فضل أهل البيت لا يكون كذلك ، و اللّه عزّ و جلّ يقول :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  ، فقد طهّرنا اللّه من الفواحش ما ظهر منها و ما بطن على منهاج الحقّ « 4 » .\r\n« حضرت امير المؤمنين عليه السّلام مىفرمايد : فضل و شرف اهل بيت كه در گفتار خداوند در قرآن مجيد آمده است اين طور نيست كه مىپندارند ، خداوند در آيه تطهير مىفرمايد : ما رجس را از آل محمّد برداشتيم و به آنها طهارت داديم . پس خداوند تبارك و تعالى ما را از هر عمل قبيحى چه ظاهر و چه باطن بر اساس و منهاج حقّ و صراط مستقيم پاك و مبرّا داشته است » .\r\nو در تفسير « الدّر المنثور » ج 5 ص 199 گويد :\r\nاخرج ابن جرير و ابن ابى حاتم عن قتاده - رضي اللّه عنه - فى قوله :  « إِنَّما \r\n\r\n\r\n","description":"","footnote":"\r\n( 1 ) « غاية المرام » ص 293 حديث پنجم .\r\n( 2 ) « غاية المرام » ص 293 حديث چهارم .\r\n( 3 ) « غاية المرام » ص 292 حديث دوّم و ص 293 حديث سوّم .\r\n( 4 ) « غاية المرام » ص 295 حديث پانزدهم .\r\n","page_name":" 203 ","page_number":211},
  {"content":"\r\n\r\n يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  قال : هم اهل بيت طهّرهم اللّه من السّوء و اختصّهم برحمته . قال : و حدّث الضّحاك بن مزاحم : انّ النّبىّ صلى اللّه عليه و آله و سلّم كان يقول : نحن اهل بيت طهّرهم اللّه من شجرة النّبوّة و موضع الرّسالة و مختلف الملائكة و بيت الرّحمة و معدن العلم . و أخرج التّرمذىّ و الطّبرانىّ و ابن مردويه و أبو نعيم و البيهقىّ معا فى الدّلائل عن ابن عبّاس - رضي اللّه عنهما - قال : قال رسول اللّه صلى اللّه عليه و آله و سلّم : انّ اللّه قسم الخلق قسمين فجعلنى فى خيرهما قسما ، فذلك قوله : « و اصحاب اليمين ما اصحاب اليمين » ، فانا من اصحاب اليمين ( ثمّ ساق الحديث الى أن قال : ) فانا و أهل بيتى مطهّرون من الذّنوب .\r\nدر خطبهء 86 از « نهج البلاغه » امير المؤمنين عليه السّلام مىفرمايد : فأين تذهبون و انّى تؤفكون و الاعلام قائمة و الآيات واضحة و المنار منصوبة ، فاين يتاه بكم و كيف تعمهون و بينكم عترة نبيّكم و هم ازمّة الحقّ و اعلام الدّين و ألسنة الصّدق فانزلوهم باحسن منازل القرآن ، و ردوهم ورود الهيم العطاش « 1 » .\r\nابن ابى الحديد در شرح اين فقرات گويد : و رسول خدا بيان فرموده است كه مراد از عترت كيست آنجا كه گفته است : انّى تارك فيكم الثّقلين گفته است عترتى اهل بيتى ، و در جائى ديگر وقتى كه كساء بر سر اهل خود انداخت و آيه  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ  نازل شد خودش بيان فرمود كه : اللّهمّ هؤلاء اهل بيتى فاذهب عنهم الرّجس . اگر بگوئى اين عترتى كه امير المؤمنين در اين جمله از خطبه قصد فرموده كيست ؟ مىگويم : مقصود اوست و دو فرزندش ، و اصل در حقيقت خود اوست چون دو فرزندش تابع او هستند و نسبت آن دو به امير المؤمنين با وجود خود آن حضرت مثل نسبت ستارگان درخشان در مقابل طلوع خورشيد تابنده است ، و پيغمبر به اين رمز اشاره فرموده است كه و ابوكما خير منكما . و اينكه فرمود : و هم ازمّة الحقّ جمع زمام است مثل آنكه حقّ را دائر مدار آنها فرموده است كه هر جا دور زنند حقّ نيز با آنها دور زند و هر جا بروند حق با آنها به همان جا برود ، همچنان كه ناقه پيرو زمام خود است و تابع آن ، و پيغمبر بر اين حقيقت اشاره فرموده كه و ادر الحقّ معه حيث دار . و\r\n\r\n\r\n","description":"","footnote":"\r\n( 1 ) « نهج البلاغة » طبع مصر با حواشى عبده ص 154 .\r\n","page_name":" 204 ","page_number":212},
  {"content":"\r\n\r\nاينكه فرمود : و السنة الصّدق اين از الفاظ شريفهء قرآن است ، قال اللّه تعالى : و اجعل لى لسان صدق فى الآخرين چون از آنها نه حكمى و نه گفتارى صادر نمىشود مگر آنكه موافق حقّ است ، و صواب آن است كه آنها را خدا مانند زبانهاى صدق قرار داده كه ابدا از آنجا دروغ بر نمىخيزد و مثل آنكه بر راستى مهر شده است .\r\nو اينكه فرمود : فانزلوهم منازل القرآن در اين جمله سرّ بزرگى پنهان است و آن اينكه امير المؤمنين مكلّفين را امر فرموده به اينكه عترت را در بزرگداشت و تعظيم و انقياد و اطاعت از اوامر مانند قرآن قرار دهند .\r\nاگر بگوئى : از اين سخن امير المؤمنين استفاده مىشود كه عترت معصوم‌اند پس رأى اصحاب شما در اين مطلب چيست ؟ مىگويم : ابو محمّد بن متوّيه در كتاب « كفايه » تصريح كرده بر آنكه على عليه السّلام معصوم بوده است و اگر چه واجب العصمة نبوده و عصمت نيز شرط امامت نيست ليكن ادلّه و نصوص دلالت بر عصمت او دارند ، و يقين بر صفاى باطن و مغيبات او قائم است ، و اين عصمت از اختصاصات اوست كه احدى از اصحاب رسول خدا حائز اين مقام نيستند ، و فرق آشكارى است بين گفتار ما كه بگوئيم : زيد معصوم است و بين گفتار ما كه بگوئيم : زيد واجب العصمة است چون امام است و شرط امام اين است كه معصوم بوده باشد . آن سخن اوّل مذهب ماست و سخن دوّم مذهب اماميّه « 1 » .\r\nبالجمله ما در معناى رجس كلام مؤالف و مخالف را بيان كرديم تا دانسته شود همه بر اين معنى متّفق‌اند كه مراد از آن در اين آيه هر گونه آلودگى و پليدى ظاهرى از اعمال قبيحه و كردار ناپسنديده ، و پليديهاى باطنى از شكّ و شرك و كفر و ملكات سيّئهء و اخلاق ناستوده و نيّات و خاطرات نكوهيده است ، و اهل بيت از همهء مراتب آنها معصوم هستند . و اين معنى از عصمت منافات با اختيار آنان در اعمال و انتخاب آنان در كيفيّت عمل ندارد چه اين ارادهء خدا خارج از مرحلهء اختيار نيست بلكه از راه اختيار است و در اين صورت محقّق اختيار و مثبت انتخاب است . خدا كه هويّت و ذات آنها را پاك نموده است ، همهء مراحل وجودى آنان را پاك نموده ، و يكى از\r\n\r\n\r\n","description":"","footnote":"\r\n( 1 ) « شرح نهج البلاغة » ابن ابى الحديد 20 جلدى ج 6 ص 375 الى ص 377 و عين اين مطلب را نيز از ابن ابى الحديد محدّث بحرانى در « غاية المرام » ص 291 تحت عنوان حديث سى و ششم نقل كرده است .\r\n","page_name":" 205 ","page_number":213},
  {"content":"\r\n\r\nمراحل ، اختيار است . بنابراين افعالى كه از آنها سر مىزند همه بر پايهء اختيار بوده است و چون اختيار متولّد از نفس شريف و پاك و مبرّا است لذا با اختيار ، افعال و اعمال پسنديده را مىنمايند نه به اضطرار و جبر ، و در مقابل آنان افرادى كه ذاتشان شقى است و نقطهء خيرى در آن مشهود نيست به پيرو نفس آلوده و كثيف ، ملكات و اخلاق ، و به پيرو آن نيّات و خاطرات ، و به پيرو آن اعمال آنها قبيح و زشت مىباشد ، و افراد ديگر كه بين اين دو دسته واقع‌اند آنها قدرى طهارت نفس دارند و قدرى آلودگى ، و به هر مقدار كه آلودگى كمتر باشد و طهارت بيشتر ، افعالشان در خارج بهتر و خالص‌تر و پسنديده‌تر است ، و به هر درجه كه طهارت كمتر و آلودگى بيشتر ، نيّات و كردارشان در خارج تاريك‌تر و از اخلاص دور تر و كثيف‌تر است . و بين اين دو مرحله مردمانى لا تعدّ و لا تحصى « 1 » در درجات مختلف قرار گرفته‌اند و اعمال هر يك زائيدهء نيّت ، و نيّت هر يك زائيدهء ملكات نفسانى ، و ملكات نفسانى بر اثر اختلاف درجات آلودگى و طهارت نفوس آنها متفاوت است ، از كوزه همان برون تراود كه در اوست .\r\n ملكنا فكان العفو منّا سجيّة * فلمّا ملكتم سال بالدّم ابطح\r\nو حلّلتم قتل الاسارى فطال ما * غدونا على الاسرى فنعفو و تصفح\r\nو حسبكم هذا التّفاوت بيننا * و كلّ اناء بالّذى فيه يرشح \r\nعفو و اغماضى كه امير المؤمنين عليه السّلام با دشمنان خود مانند مروان حكم و عائشة بعد از واقعهء جمل نمود عقل را مبهوت مىكند ، اينها بر پايهء عصمت است چون تا نفس بدين پايه پاك و منزّه نباشد عمل خارجى به اين حدّ پاك و مبرّى نخواهد بود .\r\nو انّ ارواحكم و نوركم و طينتكم واحدة طابت و طهرت بعضها من بعض ، خلقكم اللّه انوارا فجعلكم بعرشه محدقين « 1 » .\r\n إلى أهل بيت اذهب الرّجس عنهم * و صفّوا من الأدناس طرّا و طيّبوا\r\nإلى أهل بيت ما لمن كان مؤمنا * من النّاس عنهم فى الولاية مذهب\r\nو حبّهم مثل الصّلاة و إنّه * على النّاس من بعض الصّلاة لأوجب \r\n« 2 »\r\n\r\n\r\n","description":"","footnote":"\r\n( 1 ) يك فقره از زيارت جامعهء كبيره .\r\n( 2 ) « ديوان السيّد الحميرى » ص 66 .\r\n","page_name":" 206 ","page_number":214},
  {"content":"\r\n\r\n\r\nامّا شبهاتى كه در پيرامون اين آيه وارد شده است :\r\n\r\nاوّل - آنكه مراد از اراده ، ارادهء تشريعيّهء خداست\r\nيعنى خدا اراده كرده است كه به وسيلهء امر و نهى و وعد و وعيد و تشريع احكام و سنن شما را به مقام طهارت برساند و بنابراين طهارت مستند به افعال آنها خواهد بود در اثر پيروى از احكام خدا ، مثل آنكه مىفرمايد :  ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَ لكِنْ يُرِيدُ لِيُطَهِّرَكُمْ وَ لِيُتِمَّ نِعْمَتَهُ عَلَيْكُمْ  « 1 » .\r\n« خدا نخواسته است كه به واسطهء احكام دينى شما را در مضيقه و تنگى بيفكند بلكه اراده كرده است كه شما را پاك و منزّه كند و نعمتش را بر شما تمام كند » ، و بنابراين از آيه تطهير استفادهء عصمت نخواهد شد .\r\nاين شبهه صحيح نيست چون اگر مراد از ارادهء تطهير ، ارادهء تشريعيّه بود اين اختصاص به اهل بيت نداشت بلكه ارادهء تشريعيّهء او شامل تمام مسلمين بلكه تمام افراد بشر مىشود . حكم و قانون و امر و نهى براى همهء آنهاست و ارادهء طهارت و رفع قذارت به وسيلهء جعل قانون نسبت به همه عموميّت دارد ، و سابقا ذكر كرديم كه آيه با انّما شروع شده و از آن حصر استفاده مىشود يعنى منحصرا خدا دربارهء اهل بيت ارادهء تطهير كرده است و البتّه اين اراده تكوينيّه خواهد بود و آن مستلزم عصمت است ، مانند آنكه دربارهء مريم مىفرمايد :  وَ إِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ وَ طَهَّرَكِ وَ اصْطَفاكِ عَلى نِساءِ الْعالَمِينَ  . « 2 » « و زمانى كه فرشتگان گفتند : اى مريم خدا تو را برگزيده و پاك و منزّه قرار داده و برگزيده از ميان زن‌هاى جهان » .\r\nمعلوم است كه اين پاكى در اين آيه پاكى ذاتى قبل از عمل است نه پاكى مسبّب و معلول از عمل و بعد از عمل ، بلكه ميتوان گفت : آيه تطهير ( انّما يريد اللّه ) در ارادهء تكوينيّه و استفادهء عصمت از اين آيه صريح‌تر است چون ممكن است احتمال داده شود كه طهارت مريم طهارت حاصل از امر و نهى و تشريع بوده است گر چه اين احتمال خلاف ظاهر است ، لكن خلاف نصّ و خلاف صراحت نيست ، امّا در\r\n\r\n\r\n","description":"","footnote":"\r\n( 1 ) سورهء مائده : 5 - آيه 6 .\r\n( 2 ) سورهء آل عمران 3 - آيه 42 .\r\n","page_name":" 207 ","page_number":215},
  {"content":"\r\n\r\nآيه تطهير چون انّما نصّ در حصر است و حصر ، منافات با عموميّت تكليف نسبت به همهء افراد دارد ، لذا آيه تطهير در ايفاى معنى عصمت براى اهل بيت قوىتر است از آن آيه در ايفاى معنى عصمت براى مريم .\r\nو اگر گفته شود كه : مراد از اذهاب رجس و تطهير ، همان ارادهء تقواى شديد است كه خدا آن را فقط از اهل بيت خواسته است و تكليف آنها را سخت‌تر قرار داده مانند آنكه بر رسول اكرم نماز شب واجب بوده است و روزهء وصال جايز بوده است و نظاير اينها از تكاليف سخت و صعب ، و بنابراين مراد از ارادهء خدا در اين آيه همان ارادهء تشريعيّه و جعل حكم مىباشد و اين منافات با حصر اين اراده در اهل بيت ندارد .\r\nجواب آن است كه : اهل بيت مجموع پنج تن هستند بدون شكّ و خود حضرت رسول هم از اهل بيت‌اند و عصمت آن حضرت بلا شكّ مسبّب از عمل نبوده بلكه موهبت الهيّه بوده ، بنابراين معنى ندارد شدّت تكليف نسبت به آن حضرت مقدّمه براى طهارت شود ، خلاصه آنكه اين آيه در مقام امتنان و موهبت امر فوق‌العاده‌اى است و در حصول طهارت به وسيلهء تكليف سخت چه منّتى خواهد بود . و چون ارادهء اذهاب رجس و تطهير در آيه مباركه نسبت به همهء اهل بيت به سياق واحد و كيفيّت واحدى است بنابراين مراد از اراده ، ارادهء تشريعيّه و جعل حكم نخواهد بود .\r\n\r\nدوّم - آنكه مراد از اهل بيت خصوص زن‌هاى پيغمبر بوده باشند\r\nو مراد از ارادهء اذهاب رجس و تطهير ، ملازمت تقواى شديد و مراعات احكام شرعيّه است بيش از ساير مسلمانان ، بقرينهء آنكه در آيات قبل تصريح مىكند بر آنكه ثواب آنها در صورت اطاعت امر خدا دو برابر ، و عقاب آنها نيز در صورت مخالفت امر خدا و بجا آوردن كار قبيح دو برابر است ، و نيز تصريح مىكند كه شما مانند ساير زنها نيستند . و علاوه بر آن آيه تطهير در ميان آيات راجعه به زوجات رسول خدا واقع شده ، قبل از اين آيه و بعد از اين آيه از احكام و تكاليف آنها بيان شده است و چگونه مىشود يك نيمه از يك آيه راجع به غير آنها باشد و صدر آن آيه راجع به زوجات و ذيل آن راجع به خمسهء اصحاب كساء ؟ و شاهد بر اين گفتار رواياتى است كه آيه تطهير را اختصاص به زن‌هاى رسول خدا داده است .\r\nامّا آيات قبل و بعد اين است :  يا أَيُّهَا النَّبِيُّ قُلْ لِأَزْواجِكَ إِنْ كُنْتُنَّ تُرِدْنَ \r\n\r\n","description":"","footnote":"","page_name":" 208 ","page_number":216},
  {"content":"\r\n\r\n      الْحَياةَ الدُّنْيا وَ زِينَتَها فَتَعالَيْنَ أُمَتِّعْكُنَّ وَ أُسَرِّحْكُنَّ سَراحاً جَمِيلًا * وَ إِنْ كُنْتُنَّ تُرِدْنَ اللَّهَ وَ رَسُولَهُ وَ الدَّارَ الْآخِرَةَ فَإِنَّ اللَّهَ أَعَدَّ لِلْمُحْسِناتِ مِنْكُنَّ أَجْراً عَظِيماً * يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ يُضاعَفْ لَهَا الْعَذابُ ضِعْفَيْنِ وَ كانَ ذلِكَ عَلَى اللَّهِ يَسِيراً * وَ مَنْ يَقْنُتْ مِنْكُنَّ لِلَّهِ وَ رَسُولِهِ وَ تَعْمَلْ صالِحاً نُؤْتِها أَجْرَها مَرَّتَيْنِ وَ أَعْتَدْنا لَها رِزْقاً كَرِيماً * يا نِساءَ النَّبِيِّ لَسْتُنَّ كَأَحَدٍ مِنَ النِّساءِ إِنِ اتَّقَيْتُنَّ فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ وَ قُلْنَ قَوْلًا مَعْرُوفاً * وَ قَرْنَ فِي بُيُوتِكُنَّ وَ لا تَبَرَّجْنَ تَبَرُّجَ الْجاهِلِيَّةِ الْأُولى وَ أَقِمْنَ الصَّلاةَ وَ آتِينَ الزَّكاةَ وَ أَطِعْنَ اللَّهَ وَ رَسُولَهُ        « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »   وَ اذْكُرْنَ ما يُتْلى فِي بُيُوتِكُنَّ مِنْ آياتِ اللَّهِ وَ الْحِكْمَةِ إِنَّ اللَّهَ كانَ لَطِيفاً خَبِيراً  « 1 » .\r\nامّا روايات آنكه ، سيوطى در تفسير خود و ابن حجر هيتمى گفته‌اند كه : اين قول به ابن عبّاس نسبت داده شده است « 2 » .\r\nسيوطى گويد : ابن ابى حاتم و ابن عساكر از عكرمة از ابن عبّاس روايت كرده‌اند كه او گفته است : انّما يريد اللّه ليذهب عنكم الرّجس اهل البيت دربارهء زنان پيغمبر صلى اللّه عليه و آله و سلّم نازل شده است . و عكرمه گفته است : من شاء باهلته ، انّها نزلت فى ازواج النّبىّ صلى اللّه عليه و آله و سلّم : « هر كس بخواهد من حاضر هستم با او مباهله كنم كه اين آيه دربارهء زنان پيغمبر وارد شده است » .\r\nو ديگر آنكه ابن مردويه از طريق سعيد بن جبير از عكرمة از ابن عبّاس روايت كرده است كه او گفته : « دربارهء زنان پيغمبر وارد شده است » .\r\nروايت سوّم آنكه ابن جرير و ابن مردويه از عكرمة روايت كرده‌اند كه او در قول خداوند :  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ »  قال : ليس بالّذى تذهبون ، انّما هو نساء النّبىّ صلى اللّه عليه و آله و سلّم » .\r\nعكرمه در اين آيه تطهير گفته : « مراد از اهل بيت آن نيست كه شما عقيده داريد ، مراد زنان پيغمبرند » .\r\nروايت چهارم آنكه ابن سعد از عروه دربارهء آيه تطهير روايت كرده است كه او گفته : اين آيه در اطاق عائشه وارد شده و مراد از اهل بيت ، زنهاى پيغمبرند « 3 » .\r\n\r\n\r\n","description":"","footnote":"\r\n( 1 ) سورهء احزاب 33 - آيه 28 تا 34 .\r\n( 2 ) « الدّرّ المنثور » ج 5 ص 198 و « الصواعق المحرقة » ص 85 .\r\n( 3 ) « الدّرّ المنثور » ج 5 ص 198 .\r\n","page_name":" 209 ","page_number":217},
  {"content":"\r\n\r\nبارى اين چند حديث را دشمنان اهل بيت و مبلّغين خوارج و دست‌پروردگان بنى اميّه حربهء دست خود قرار داده و تا توانسته‌اند كوشيده‌اند كه به وسيلهء آن مدلول آيه را از اهل بيت عصمت برگردانند و اذهان بعضى از غير مطّلعين از تفاسير و اخبار را مشوّش نمايند . و ما به حول و قوّهء خدا چنان دروغ و افتراى آنان را روشن مىكنيم كه براى احدى جاى ترديد نماند .\r\nراويان روايات فوق از دو طريق اين گفتار را ذكر كرده‌اند ، يكى از طريق عكرمه ، و ديگرى از طريق مقاتل بن سليمان ، و هر دو نفر آنها از دروغگويان معروف و روايت‌سازان مشهورند ، و در نزد عامّه روايتشان داراى ارج و قيمت نيست و بر اساس عقيدهء مذهبى خود كه از دشمنان اهل بيت عصمت بوده‌اند خواسته‌اند مسير مدلول آيه را از آنها منحرف كنند .\r\nامّا عكرمة ، غلام ابن عبّاس داراى مذهب خوارج بوده و بالأخصّ از پيروان نجد - حرورى است كه عداوتشان با امير المؤمنين عليه السّلام به درجهء نهايت است ، و عكرمه از مبلّغين آنها بوده و به اطراف مسافرت مىكرده و مردم را به مذهب خوارج و عداوت با امير المؤمنين عليه السّلام دعوت مىكرده است ، و چون غلام ابن عبّاس بوده و ابن - عبّاس از مشاهير و معاريف اسلام است و رابطه‌اش با پيغمبر ، معلوم و سوابقش مشهود است لذا هر دروغى را كه به پيغمبر نسبت مىداده به وسيلهء ابن عبّاس بوده و مىگفته است ابن عبّاس مولاى من از رسول خدا چنين و چنان روايت كرد ، و لذا در اين آيه تطهير نيز از قول ابن عبّاس نقل مىكند كه مراد زن‌هاى پيغمبر بوده‌اند .\r\nذهبى در « ميزان الاعتدال » « 1 » احوال او را مفصّلا ذكر كرده و مرحوم سيّد - شرف الدّين ملخّص آن را در بحث آيه تطهير آورده است « 2 » . محصّل مطلب آنكه : عكرمه از غلاة خوارج بوده و در تبليغ اين مرام دريغ نمىنموده است .\r\nاز ابن مداينى نقل است كه او گفته : عكرمه تابع نجد حرورى است ( و حروريّه از شديدترين دشمنان امير المؤمنين هستند ) .\r\nو يعقوب حضرمى گويد : چون عكرمه از طايفهء اباضيّه بود ( و آنها از غلات\r\n\r\n\r\n","description":"","footnote":"\r\n( 1 ) « ميزان الاعتدال » ج 3 از ص 93 تا ص 97 .\r\n( 2 ) « الكلمة الغرّاء » ص 209 تا ص 213 .\r\n","page_name":" 210 ","page_number":218},
  {"content":"\r\n\r\nخوارج‌اند ) لذا همهء مسلمين را غير از خوارج كافر مىدانست . و عكرمه در مسجد مىايستاد و مىگفت : در اين مسجد يك نفر مسلمان نيست و همه كافرند .\r\nمصعب زبيرى گويد : عكرمه خارجى مذهب بوده است ، و عطاء ، عكرمه را از اباضيّه مىدانست .\r\nو احمد حنبل گويد : عكرمه از صفريّه بوده است ( و آنها نيز از غلات خوارج بوده‌اند ) .\r\nيحيى بن بكير گويد : عكرمه به مصر رفت و از آنجا اراده داشت به مغرب برود ، و تمام خوارجى كه در مغرب هستند دين خود را از عكرمه گرفته‌اند .\r\nو خالد بن عمران گويد : ما در مغرب زمين بوديم موسم حجّ رسيد ، عكرمه در مغرب بود و مىگفت : من دوست داشتم كه در دست خود حربه‌اى داشتم و در راه حاجيان كه حجّ كرده مىايستادم و همه را گردن مىزدم ( چون قائل به كفر همهء اهل قبله بود غير از طايفهء خوارج ) . و راجع به قرآن نيز بدبين بوده و نظر سوء داشته است .\r\nايّوب از عكرمه حكايت كرده كه او مىگفت : خداوند آيات متشابه را در قرآن آورده تا مردم را گمراه كند .\r\nاين راجع به مذهب و عقيدهء او . امّا دربارهء كذب و دروغ او داستان‌ها گفته‌اند . ابن ابى شعيب گويد : از حالات عكرمه از محمّد بن سيرين پرسيدم ، در پاسخ گفت . . . كذّاب و دروغگوست .\r\nعفّان گويد كه : وهيب گفت : من در نزد يحيى بن سعيد انصارى و ايّوب بودم كه سخن از عكرمه به ميان آمد ، يحيى بن سعيد گفت : مردى كذّاب است ، ابراهيم بن ميسره گويد : طاوس يمانى مىگفت : اگر غلام ابن عبّاس عكرمه دروغگو نبود مردم از نواحى دور براى اخذ علم از او كاروان‌ها حركت مىدادند .\r\nابراهيم بن منذر گويد : هشام بن عبد اللّه مخزومى گفت : شنيدم كه ابن ابى - ذئب مىگفت : من عكرمه را ملاقات كردم ، در گفتارش موثّق نبود .\r\nمحمّد بن سعد گويد : عكرمه مردى دانشمند و كثير العلم بود و لكن به حديث او اهل روايات اعتنا نمىكنند و مردم دربارهء او سخن‌ها مىگويند . داستان جعل احاديث دروغ او جاى ترديد نيست .\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nعبد اللّه بن حارث گويد : روزى در منزل على پسر عبد اللّه بن عبّاس رفتم ديدم عكرمه را با طناب يا زنجير در گوشهء حيات در بيت الخلاء بسته است . به على گفتم : از خدا شرم نمىكنى كه غلام پدر خود را در مستراح بسته‌اى ؟ علىّ بن عبد اللّه گفت : اين مرد خبيث ، دروغ بر پدر من مىبندد ( و از زبان او دروغ از رسول خدا مىگويد ) .\r\nو ياقوت رومى در كتاب « معجم » در احوالات عكرمه اين داستان را نقل مىكند و سپس از يزيد بن زياد نقل كرده كه او گفته است : من روزى بر على پسر عبد اللّه بن مسعود وارد شدم و عكرمه را در قيد و طناب در مستراح بسته بود . گفتم : چرا اين طور كردى ؟ علىّ بن عبد اللّه گفت : اين مرد بر پدر من عبد اللّه بن مسعود دروغ مىبندد .\r\nبنابراين دو حكايت گاهى علىّ بن عبد اللّه بن عبّاس به علّت دروغ‌هائى كه بر پدرش عبد اللّه بن عبّاس بسته بود او را در زنجير نموده بود و گاهى علىّ بن عبد اللّه بن - مسعود به علّت دروغهائى كه بر پدرش عبد اللّه بن مسعود بسته او را كنار بيت التّخليه محبوس و مقيّد نموده بود .\r\nو چون معروف شده بود كه عكرمه به مولاى خود ابن عبّاس خيانت كرده و از قول او دروغ مىگويد لذا ابن مسيّب روزى به غلام خود كه نامش برد بود مىگفت : بر من دروغ نبندى همانطور كه عكرمه بر آقاى خود عبد اللّه بن عبّاس دروغ مىبست . و نظير اين گفتار نيز از عبد اللّه بن عمر روايت شده كه او نيز به غلام خود كه نامش نافع بود مىگفت : بر من دروغ نبندى چنان كه عكرمه بر مولاى خود دروغ مىبست .\r\nو بر همين اصل بزرگان حديث از عامّه روايات او را نپذيرفتند و جز بخارى ديگران اعتماد بر روايت او نكردند . مسلم بن حجّاج از روايت او اجتناب مىنمود و جز يكى دو مورد روايتى را از او كه مؤيّد و مقرون به روايات ديگر بود روايتى از او نقل نكرد .\r\nمطرف بن عبد اللّه گويد : شنيدم از مالك كه بدش مىآمد در حضور او نام عكرمه را برند و از او حتّى يك روايت نقل نكرد .\r\nو احمد حنبل گويد : ياد ندارم كه مالك از عكرمه روايتى نقل كرده باشد مگر در يك موضوع .\r\nو امّا دربارهء ساير افعال و كردار عكرمه :\r\n\r\n","description":"","footnote":"","page_name":" 212 ","page_number":220},
  {"content":"\r\n\r\nاز كتاب علىّ بن المدينى نقل شده است كه او گفته است : شنيدم از يحيى بن سعيد كه مىگفت : از ايّوب نقل كرده‌اند براى من در وقتى كه نام عكرمه در نزد او برده شده است به اينكه نماز را خوب نمىخواند ، ايّوب در جواب گفته است : آيا نماز مىخواند ؟\r\nو فضل سينانى گويد : ديدم عكرمه را ايستاده و مشغول بازى با نرد بود .\r\nيزيد بن هارون گويد : عكرمه در بصره آمد ، ايّوب و يونس و سليمان تيمى به ديدن او آمدند در آن حال عكرمه صداى غناء و موسيقى شنيد ، به واردين گفت : ساكت شويد و سپس گفت : خدا بكشد او را چقدر خوب مىنوازد . يونس و سليمان كه اين عمل را از عكرمه ديدند ديگر نزد او نيامدند و بر همين اساس بود كه مردم در جنازهء عكرمه كه در سنهء 105 يا 106 يا 107 فوت كرد حاضر نشدند .\r\nسليمان بن معبد رسنجى گويد : عكرمه و كثير عزّه هر دو در يك روز فوت كردند ، همهء مردم براى تشييع جنازهء كثير حاضر شدند و جنازهء عكرمه را ترك كردند و كسى در آن شركت نكرد مگر سياه‌پوستان مدينه .\r\nو مصعب زبيرى گويد : چون عكرمه رأى خوارج داشت حاكم مدينه در جستجوى او بود ، عكرمه نزد داود بن حصين مختفى شد تا از دنيا رفت و در مدّت حيات خود براى تبليغ مذهب خوارج به نقاط مختلف دنيا سفر كرد .\r\nابو طالب گويد كه : از احمد حنبل شنيدم كه مىگفت : عكرمه از داناترين مردم بود و ليكن مذهب صفريّهء از خوارج را داشت ، و جائى را وانگذاشت مگر آنكه بدانجا سفر كرد ، به خراسان و شام و يمن و مصر و افريقا رفت ، و نزد امرا و سلاطين مىرفت و از آنها طلب جايزه مىكرد ، و به نجد نزد طاوس يمانى رفت و يك ناقه از او گرفت .\r\nبارى اين مختصر از احوالات او بود كه ما از « ميزان الاعتدال » نقل كرديم . با ملاحظهء اينكه مذهب خوارج را داشت و با ملاحظهء دروغگو بودن او بالأخصّ كه جايز مىدانست در راه عقيده دروغ گويد ، روشن مىشود كه سرّ اين روايات مجعولهء او چه بوده و به چه علّت مراد از اهل بيت را در آيه تطهير به زنان پيغمبر تفسير كرده است .\r\nخوارج دشمن امير المؤمنين عليه السّلام هستند بالأخصّ عكرمه كه از غلات آنها و بالأخصّ كه از مبلّغين اين مذهب بوده و براى تبليغ به كشورهاى دوردست سفر\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nمىكرده و عقيدهء خود را در بين مردم منتشر مىنموده است . و آيا در اين صورت مىتوانسته است شأن نزول آيه تطهير را كه دربارهء امير المؤمنين عليه السّلام است بيان كند و او را در بين مردمى كه مىخواهد آنها را از او برگرداند امام معصوم و مفترض - الطّاعه قلمداد كند ؟ ابدا ! او كه مردى دانشمند بوده و خود مىگويد : چهل سال در خانهء ابن عبّاس بودم و براى مردم بيان حديث و علم مىكردم و طرق و فنون علم را آشناست ، و چون مردى گناه كار و اهل معصيت و دروغ است لذا بهترين وسيله را براى اغواى مردم و دعوت آنها به مذهب خوارج اين مىبيند كه مدلول آيه را از اهل بيت عصمت منحرف كند و به زنهاى پيغمبر كه با آنها عداوتى ندارد نسبت دهد ، و چون خود در زمان پيغمبر نبوده ، لذا بهترين وسيلهء استخدام ، مولايش عبد اللّه بن عبّاس است كه به اين مرد وجيه و مورد احترام مسلمين نسبت دروغ دهد و بگويد : من كه خانه‌زاد او هستم و چهل سال در خانهء او تعليم علم به مردم نمودم چنين مىگويم كه او گفته است ، شأن نزول آيه دربارهء زنهاى رسول اللّه است . و لذا براى اثبات اين مطلب ، خود را تا سر حدّ مباهله حاضر كرده است ، چرا در سائر مسائل خلافى ادّعاى مباهله ننموده و فقط در اين مسئله كه با عقيدهء او تماس داشته است ادّعاى مباهله مىكند ؟\r\nو از همين كه خود او مىگويد : ليس بالّذى تذهبون « مراد از اهل بيت آنچه كه شما مردم مىپنداريد نيست » خوب معلوم مىشود كه در جوّ فكرى مردم ، مراد از اهل بيت ، آل عصمت بوده‌اند و عكرمه براى تحريف اين فكر در بازارها ندا مىكرده كه اى مردم مراد ، اهل بيت عصمت نيستند ، تا سرحدّى كه علىّ بن عبد اللّه بن عبّاس با تهديد و وعد و وعيد نتواند او را از عملش باز دارد و مجبور شود در خانه با طناب يا زنجير محبوسش كند كه نتواند در ميان مردم برود و از زبان پدرش دروغ بگويد ، و يا به رسول خدا نسبت دهد .\r\nاين راجع به روايت عكرمه كه هويّت و سندش معلوم شد و دروغش آشكار . گرچه در « اسباب النّزول » واحدى روايتى در اين باره از سعيد بن جبير از ابن عبّاس بدون واسطهء عكرمه نقل مىكند « 1 » . لكن همان‌طور كه از سيوطى روايتى را از ابن -\r\n\r\n\r\n","description":"","footnote":"\r\n( 1 ) « اسباب النزول » ص 267 .\r\n","page_name":" 214 ","page_number":222},
  {"content":"\r\n\r\nمردويه از سعيد بن جبير از ابن عبّاس به واسطهء عكرمه ذكر كرديم به نظر مىرسد كه اين دو روايت ، روايت واحدى بوده و در روايت واحدى تدليس شده و براى تعميهء افكار ، عكرمهء كذّاب را از او ساقط كرده‌اند .\r\nو امّا مقاتل بن سليمان كه او نيز راوى اين حديث است ، او نيز از دروغگويان معروف و حديث‌سازان مشهور است و در دروغگوئى از رفيقش عكرمه دست كمى ندارد ، و نسائى او را از جملهء كذّابين و حديث‌سازان قرار داده است « 1 » . و جوزجانى همانطور كه در ترجمهء مقاتل از « ميزان الاعتدال » به دست مىآيد گفته است كه : او كذّاب و جسور است « 2 » و به منصور دوانيقى مىگفته است : ببين چه حديثى را ميل دارى من دربارهء تو روايت كنم تا من آن را بسازم . و به خليفه مهدى عبّاسى مىگفته است : اگر بخواهى من براى شما احاديثى در شأن و فضيلت جدّ شما عبّاس بسازم ! مهدى در جواب گفته است كه ما احتياج نداريم « 3 » .\r\nسيّد شرف الدّين گويد : او از دشمنان سرسخت امير المؤمنين بوده و دأب او اين بود كه رواياتى كه در فضيلت و منقبت آن حضرت از رسول خدا وارد شده است از آن حضرت برمىگردانده و به ديگران نسبت مىداده است تا جائى كه دروغش آشكار و در بين مردم مفتضح و رسوا شد .\r\nدر « وفيات الاعيان » ابن خلّكان است كه ابراهيم حربى گويد : مقاتل بن - سليمان ( براى خاموش كردن نور امير المؤمنين و مبارزهء علمى با آن حضرت ) مىگفت : سلونى عمّا دون العرش « از عرش خدا گذشته ، از آنچه پائين عرش است از من سؤال كنيد » . مردى گفت : وقتى كه آدم ابو البشر حجّ كرد سر او را كه تراشيد ؟ مقاتل در جواب او مبهوت شد .\r\nجوزجانى گويد : شنيدم از ابا اليمان كه مىگفت : مقاتل اينجا آمد و پشت خود را به قبله نموده ، به ديوار تكيه كرده گفت : سلونى عمّا دون العرش ، و نظير اين ادّعا را در مكّه كرد ، مردى برخاست و گفت : بگو ببينم امعاء و روده‌هاى مورچه كجاى اوست ؟ مقاتل ساكت شد . و اين حكايت را نيز ابن خلّكان در شرح احوال مقاتل\r\n\r\n\r\n","description":"","footnote":"\r\n( 1 ) « دلائل الصدق » مظفّر ج 2 ص 95 .\r\n( 2 ) « الكلمة الغرّاء » ص 213 .\r\n( 3 ) در « الغدير » ج 5 ص 266 اين مطلب را از بعضى از معتمدين نقل كرده است .\r\n","page_name":" 215 ","page_number":223},
  {"content":"\r\n\r\nبيان كرده و گفته است : علاوه بر دروغگوئى كه داشته نزد علماء يهود و نصارى مىرفته ، و قرآن را طبق كتابهاى آنها تفسير مىنموده است .\r\nابو حاتم بستى گويد : كان مقاتل يأخذ عن اليهود و النّصارى علم القرآن الّذى يوافق كتبهم . و لذا خداوند را به مخلوقات تشبيه مىنموده است و براى خدا دست و پا و چشم و گوش و غير ذلك قائل بوده است .\r\nابن خلّكان گويد : مقاتل از مرجئه بوده است و از غلات مشبّهه . و جماعتى از اعلام مانند ابن حزم ظاهرى در ص 205 از جزء چهارم كتاب « فصل » و شهرستانى در كتاب « ملل و نحل » به اين مطلب تصريح كرده‌اند .\r\nدر « ميزان الاعتدال » در ترجمهء مقاتل از ابو حنيفه نقل مىكند كه مىگفت : جهم در نفى تشبيه آن قدر افراط كرده تا سر حدّى كه گويد : انّه تعالى ليس بشىء « خدا اصلا چيزى نيست » . و مقاتل در اثبات آن قدر افراط كرده كه خدا را مانند مخلوقات دانسته است .\r\nو بالجمله حال مردى كه چنين باشد روايت او معلوم است كه از درجهء اعتبار ساقط و در نزد صاحبان دانش و معاريف جرح و تعديل ، محتاج به بحث و اطالهء كلام نيست و بالأخصّ در مثل آيه تطهير و شأن نزول آن كه تماسّ شديد عقيدتى با آنان داشته است . ليكن چون اين حقايق بر بعضى از اعلام عامّه مخفى بوده براى رأى و روايت آنها وزنى قائل شده‌اند .\r\nدر اينجا صرف نظر از همهء اين مطالب در متن و مفاد روايات آنها با صرف‌نظر از شخصيّت آنان بحث مىكنيم تا قدر و قيمت اين روايات مجعوله مسلّم گردد .\r\nاز آنچه با دقّت و تأمّل در روايات وارده به دست مىآيد آن است كه : در زبان عرب لفظ اهل را بر زنان استعمال نمىكنند مگر از باب توسعهء در لغت و به نحو مجاز .\r\nدر « صحيح مسلم » وارد است كه از زيد بن ارقم سؤال كردند كه مراد از اهل بيت در آيه تطهير چيست ، آيا زنان رسول خدا هستند ؟ در پاسخ گفت : نه ، سوگند به خدا زن با شوهرش زمانى زيست مىكند و سپس مرد او را طلاق مىدهد\r\n\r\n","description":"","footnote":"","page_name":" 216 ","page_number":224},
  {"content":"\r\n\r\n( و رابطه‌اش قطع مىشود ) و زن به سوى پدرش و اقوامش بر مىگردد « 1 » .\r\nو سابقا گفتيم كه : چون امّ سلمه خواست در زير كساء داخل شود حضرت فرمودند : از اهل من دور شو . معلوم مىشود كه عنوان اهل بر امّ سلمه صدق نمىكرده است و حضرت با اين عنوان او را دور كرده‌اند ، با آنكه امّ سلمه زوجهء حضرت بوده است . و از روايتى كه سيوطى نقل مىكند پس از آنكه امّ سلمه مىگويد : الست من اهلك ؟ قال : انّك الى خير انّك من ازواج النّبىّ « 2 » . « آيا من اهل شما نيستم ؟ حضرت فرمودند : عاقبت تو به خير است ، تو از زنان پيغمبر هستى » . از اينكه حضرت عنوان اهل را از او برداشته و عنوان زوجه را در مقابل به جاى آن گذاشته‌اند استفاده مىشود كه زن‌ها اهل مرد نيستند و شايد مراد از اهل مرد افرادى باشند كه با او پيوند غير قابل زوال داشته باشند مانند دختر و پسر و نواده ، و زن گرچه در مدّتى با عقد زواج رابطه با مرد پيدا مىكند لكن اين پيوند قابل زوال بوده به طلاق و غيره از بين مىرود .\r\nعلاوه اگر مراد از اهل بيت ، زن‌هاى رسول خدا بودند اين شرفى بود براى آنها كه در مواقع حسّاس به آن مباهات و افتخار مىنمودند ، و ديده نشده است كه يكى از زن‌هاى رسول خدا اين ادّعا را بكند و اين لقب را به خود نسبت دهد تا ديگران از اقربا و بستگان زن‌هاى رسول اكرم از اين شرف استفاده نموده و نسبت اهل البيت را به زن‌هاى رسول خدا داده باشند ، و حتّى معاويه كه از لقب امّ المؤمنين خواهرش امّ حبيبه دختر ابو سفيان سوء استفاده نموده بر فراز منبر شام به خود لقب و عنوان خال المؤمنين مىدهد ، اگر بر خواهرش عنوان اهل بيت صادق بود مسلّما كوس انا اخو اهل البيت را به صداى بلند مىنواخت ، و نيز ابو بكر و عمر كوس انا ابو اهل البيت شان بلند بود .\r\nليكن همه مقرّ و معترف‌اند بر آنكه اين آيه در شأن پيغمبر و على و فاطمه و حسن و حسين عليهم السّلام نازل شده است .\r\nو علاوه در آيه مباركه خطاب اهل البيت با ضمير جمع مذكّر آمده است : ليذهب عنكم ، و يطهّركم و در صورتى كه آيه دربارهء زنان رسول خدا بود بايد ضمير\r\n\r\n\r\n","description":"","footnote":"\r\n( 1 ) « صحيح مسلم » باب فضائل على عليه السّلام .\r\n( 2 ) « الدّرّ المنثور » ج 5 ص 198 .\r\n","page_name":" 217 ","page_number":225},
  {"content":"\r\n\r\nجمع مؤنث بياورد و بگويد : ليذهب عنكنّ ، و يطهّركنّ و اين جهت بديهى است « 1 » .\r\nو امّا جواب از آنكه آيه تطهير در بين آيات راجعه به زنان رسول خداست و به وحدت سياق بايد راجع به زنان آن حضرت بوده باشد به چند وجه است :\r\nاوّل - آنكه وحدت سياق ظهورى بيش نيست و در مقابل نصّ ، قابل اعتماد نيست ، تمسّك به سياق در مقابل نصّ ، اجتهاد در مقابل نصّ است ، و با وجود آن همه نصوص صريحهء قطعيّه از شيعه و سنّى قريب به چهل طريق متفاوت از سنّت و شيعه و بيش از هفتاد سند كه همگى متّفق بوده‌اند بر آنكه شأن نزول آيه پنج تن هستند و با اين نصوص يقينيّه ديگر براى وحدت سياق چه ظهور و اعتبارى خواهد بود ؟ ! دوّم - آنكه اگر مراد زن‌هاى رسول خدا باشند بايد ضمير مخاطب مؤنّث باشد نه مذكّر ، و اين شاهد قوى و برهان ساطعى است بر آنكه مراد ، زن‌هاى رسول خدا نيستند .\r\nسوّم - در كلام بلغاء و فصحاء جمله‌هاى استطراديّه زياد استعمال مىگردد يعنى در عين حالى كه در سخن گفتن با شخص يا جماعت خاصّى مواجه‌اند ، ناگهان روى خطاب را از آنها برگردانده جملهء ديگرى را براى افادهء مقصود ديگرى ذكر مىكنند و دوباره دنبال مطلب اوّل را گرفته و با همان شخص يا همان جماعت به سخن مىپردازند ، مانند كسى كه مشغول خطابه خواندن در حضور جماعتى است ناگهان در بين خطابه به خادم رو كرده و مىگويد : چراغ را نزديك بياور ، يا بلندگو را روشن كن ، و نظير اين جمله‌هاى استطراديّه در قرآن كريم بسيار است . مثل قول خداوند تعالى در وقتى كه سخن عزيز مصر را دربارهء زليخا بيان مىكند كه : انّه من كيد كنّ انّ كيد كنّ عظيم ، و استغفرى لذنبك ، عزيز مصر در بين اين دو كلام متّصل به يكديگر كه هر دو خطاب با زليخاست ( اين قضيه از مكر شما زنان است و مكر شما بزرگ است ، اى زليخا از اين گناه خود توبه و استغفار كن ) خطاب به يوسف نموده\r\n\r\n\r\n","description":"","footnote":"\r\n( 1 ) در « غاية المرام » ص 289 حديث سى و يكم از على بن ابراهيم در تفسير خود از ابى الجارود از حضرت باقر عليه السّلام در آيه تطهير روايت اجتماع اهل بيت را در زير كساء نقل مىكند و پس از آن مىگويد : قال ابو الجارود : و قال زيد بن علىّ بن الحسين : انّ ذلك جهل من الناس الذين يزعمون انّما اراد بهذه الآية ازواج النبىّ و قد كذبوا و أثموا ، و ايم اللّه لو عنى بها ازواج النبىّ لقال : ليذهب عنكنّ الرجس و يطهّركنّ تطهيرا و لكان الكلام مؤنّثا كما قال : و اذكرن ما يتلى فى بيوتكنّ و لستنّ كأحد من النّساء .\r\n","page_name":" 218 ","page_number":226},
  {"content":"\r\n\r\nمىگويد : يوسف اعرض عن هذا « اى يوسف از اين مطلب درگذر » .\r\nو دربارهء ملكهء سبا بلقيس مىفرمايد كه : او به اهل مملكت و اعيان خويش گفت :   إِنَّ الْمُلُوكَ إِذا دَخَلُوا قَرْيَةً أَفْسَدُوها وَ جَعَلُوا أَعِزَّةَ أَهْلِها أَذِلَّةً وَ كَذلِكَ يَفْعَلُونَ . وَ إِنِّي مُرْسِلَةٌ إِلَيْهِمْ بِهَدِيَّةٍ فَناظِرَةٌ بِمَ يَرْجِعُ الْمُرْسَلُونَ   « 1 » .\r\nچون حضرت سليمان براى بلقيس پيغام مىفرستد و او را دعوت به اسلام مىكند يا هشدار به عذاب سخت مىدهد ، بلقيس به نزديكان خود مىگويد : « پادشاهان چون در شهرى وارد شوند فساد مىكنند و عزيزان آن شهر را ذليل مىكنند - و بدان اى پيغمبر كه رويّهء پادشاهان چنين است - و من به سوى سليمان هديّه‌اى خواهم فرستاد و سپس مترصّدم كه فرستادگان من از نزد سليمان چگونه برمىگردند » . در اين جا ملاحظه مىشود كه جملهء بدان اى پيغمبر كه رويّهء پادشاهان چنين است خطاب خداست به پيغمبر اكرم در ضمن بيان و حكايت گفتار بلقيس به اعيان شهر سبا .\r\nو در سورهء واقعه خداوند مىفرمايد :    فَلا أُقْسِمُ بِمَواقِعِ النُّجُومِ * وَ إِنَّهُ لَقَسَمٌ لَوْ تَعْلَمُونَ عَظِيمٌ * إِنَّهُ لَقُرْآنٌ كَرِيمٌ    .\r\n« سوگند به موقعيّت و محلّ ستارگان - و اين سوگند اگر بدانند سوگند بزرگى است - كه اين كتاب ، قرآن كريمى است » . در اين جا نيز جملهء و اين سوگند اگر بدانند سوگند بزرگى است در ميان دو جملهء قسم و جواب قسم فاصله واقع شده است .\r\nآيه تطهير از همين قبيل است كه جملهء استطراديّه در بين آيات راجعه به زنان رسول خدا وارد شده است ، چون در آيات راجعه به زنان امر و نهى و وعد و وعيد و تشديد و نصايح و ادب است و احيانا ممكن بود بعضى اهل بيت عصمت را مانند آنان پندارند ، يا از جهت قرابت سببى سرزنش و ملامتى كه بر زن‌ها در بعضى از مواقع وارد مىكردند بر اهل بيت وارد كنند ، و يا منقصت و عيبى كه احيانا در زن‌ها ديده مىشد به واسطهء قرابت سببى با اهل بيت موجب سرشكستگى و زبونى آنها گردد لذا در بين آن آيات با جملهء استطراديّه ، وجههء خطاب ناگهان عوض شده و با استعمال ضمير جمع مذكّر ، خدا بيان مىكند كه اهل بيت عصمت از اين تشديدها و وعيدها دورند و\r\n\r\n\r\n","description":"","footnote":"\r\n( 1 ) سورهء نمل 27 - آيه 34 و 35 .\r\n","page_name":" 219 ","page_number":227},
  {"content":"\r\n\r\nخداوند آنها را پاك و معصوم قرار داده است . و اگر اين جملهء استطراديّه در اين موقع حسّاس نمىآمد اين نكته معلوم نمىشد گرچه در جاى ديگر خدا عصمت اهل بيت را بيان كرده باشد .\r\nچهارم - آنكه ترتيب قرآن در هنگام نزول آيات بدين ترتيبى كه جمع‌آورى شده و تدوين گشته نبوده است ، و در اين مطلب تمام مسلمانان عالم اتّفاق دارند ، چون آيات و سور آخر قرآن غالبا مكّى است و سور اوائل قرآن مدنى است و اگر ترتيب جمع‌آورى قرآن به ترتيب نزول بود بايد طبعا سور كوچك در اوّل و سور بزرگ در آخر قرار گيرد ، و سورهء   اقْرَأْ بِاسْمِ رَبِّكَ الَّذِي خَلَقَ   كه اوّلين سوره‌اى است كه بر رسول اكرم نازل شده است بايد در اوّل قرآن واقع شود در حالى كه مىبينيم چنين نيست . در بسيارى از سوره‌هاى مدنى چند آيه مكّى است يا در بعضى از سوره‌هاى مكّى يكى يا دو آيه مدنى آمده است . بنابراين چه بعدى دارد كه آيه تطهير مستقلّا وارد شده و بعدا در هنگام جمع قرآن در بين آيات راجعه به زنان رسول اكرم قرار گرفته باشد و هيچكس از اصحاب يا زنان رسول خدا و علماء و مفسّرين و محدّثين و مورّخين از مخالف و موافق ادّعا نكرده است كه آيه تطهير در ضمن آيات راجعه به زنان رسول خدا وارد شده است و اين معنى نيز در خبرى يا روايتى حتّى در يك روايت ضعيف السّند نيامده است . و با وجود آنكه مىدانيم كه ترتيب نزول غير از ترتيب تدوين است به كدام حجّت قاطعه مىتوانيم حكم به حجّيّت وحدت سياق نموده و بدان اتّكا كنيم . و همهء علماء شيعه و سنّى اتّفاق دارند بر آنكه وقتى قرينهء قطعيّه بر خلاف سياق قائم گردد ديگر سياق ، ظهور و دلالتى نخواهد داشت ، و تمام روات و محدّثين شأن نزول آيه تطهير را مستقلّا و جداگانه دانسته و گفته‌اند : در خانهء امّ سلمه با آن كيفيّت مخصوص كه همهء اصحاب كساء در زير كساء مجتمع بودند بر رسول اكرم نازل شده است .\r\nو المحصّل ممّا ذكرنا آنكه : ادّعاى نزول آيه تطهير در شأن زن‌هاى رسول دروغ و افتراى محض است و ساخته و پرداختهء دستهاى بنى اميّه و غلات خوارج و تابعين آنها از دشمنان اهل بيت عليهم السّلام مىباشد ، و همانطور كه مرحوم سيّد شرف الدّين از امام ابى بكر بن شهاب الدّين در كتاب « رشفة الصّادى » نقل كرده است :\r\n\r\n","description":"","footnote":"","page_name":" 220 ","page_number":228},
  {"content":"\r\n\r\n دعوا كلّ قول غير قول محمّد * فعند بزوغ الشّمس ينطمس النّجم \r\n« 1 » « واگذاريد هر سخنى را غير از سخن محمّد ، چون در وقت تابش خورشيد ستاره محو مىگردد » .\r\nو ما در استدلالات اخير خود از خوان علم و سفرهء دانش آن مرحوم : سيّد شرف الدّين عاملى - رضوان اللّه عليه - استفاده‌ها نموديم .\r\n\r\nسوّم - [ آن كه : مراد از اهل بيت ارحام و اقارب رسول خدا باشند 
  ]\r\nاز شبهاتى كه به آيه تطهير وارد شده است آن كه : مراد از اهل بيت ارحام و اقارب رسول خدا مانند اولاد عبّاس و اولاد جعفر و اولاد عقيل و تمام اولاد على ، و بالأخره جميع اولاد هاشم كه صدقه بر آنان حرام است مىباشد بنابر روايتى كه مسلم در « صحيح » خود در باب فضائل على عليه السّلام از زيد بن ارقم روايت كرده است در وقتى كه از او سؤال كردند : اهل بيت پيغمبر كيانند ؟ آيا زن‌هاى پيغمبر اهل بيت او هستند ؟ در جواب گفت : نه ، سوگند به خدا كه زن با شوهرش زمانى زندگى مىكنند و سپس مرد او را طلاق مىدهد و او به اقوام و عشيرهء خود و به پدرش مىپيوندد ، اهل بيت پيغمبر آن كسانى هستند كه بعد از پيغمبر صدقه بر آنان حرام است . در « الصواعق المحرقة » ص 86 وارد است كه ثعلبى در « تفسير » خود آورده كه مراد از اهل بيت جميع بنى هاشم هستند و سپس گفته : و يؤيّده الحديث الحسن انّه صلى اللّه عليه و آله و سلّم اشتمل على العبّاس و بنيه بملاءة ثمّ قال : يا ربّ هذا عمّى و صنوابى و هؤلاء اهل بيتى فاسترهم من النّار كسترى ايّاهم بملاءتى هذه ، فأمّنت اسكفّة الباب و حوائط البيت ، فقال آمين و هى ثلاثا .\r\nاين استدلال از چند جهت باطل است : اوّل آنكه سؤالى كه از زيد بن ارقم شده . دربارهء معنى اهل بيتى است كه رسول خدا در كلام خود انّى تارك فيكم الثّقلين كتاب اللّه و عترتى اهل بيتى فرموده است و زيد بن ارقم جواب به آن داده است . و هر كس به « صحيح » مسلم مراجعه كند مىبيند كه سؤال از اهل بيت واقع در اين حديث است نه اهل بيت واقع در آيه تطهير . از زيد بن ارقم دربارهء معناى اهل بيت در آيه تطهير روايتى نقل نشده است ، پس چگونه ما آن معنائى از\r\n\r\n\r\n","description":"","footnote":"\r\n( 1 ) « الكلمة الغرّاء » ص 217 .\r\n","page_name":" 221 ","page_number":229},
  {"content":"\r\n\r\nاهل بيت را كه در حديث ثقلين كرده است به آيه تطهير گسترش داده و در اينجا بياوريم ؟ و اين آيا شبيه به مغالطه نيست ؟ و اگر از زيد بن ارقم از اهل بيت واقع در آيه سؤال مىشد مسلّما اصحاب كساء را بيان مىكرد چون اين معنى واضح و قابل شكّ و ترديد نيست ، و چگونه تصوّر مىشود كه با وجود تنصيص رسول اكرم بر حصر اهل بيت به اصحاب كساء ، زيد كه خود نيز صحابى است مخالفت نموده و به غير آن از جميع بنى هاشم تفسير نمايد ؟ ! و امّا آنچه از معنى اهل بيت را كه در حديث شريف « 1 » كرده است ممكن است مرادش مجموع من حيث المجموع بوده باشد به اعتبار دخول ائمّهء اهل بيت در بنى هاشم و رهط رسول خدا ، نه به اعتبار كلّ فرد فرد از بنى هاشم به عنوان عموم استيعابى ، و قرينهء بر اين آن كه خداوند عترت و اهل بيت را قرين با كتاب خود قرار داده كه باطل در آن راه ندارد و اين افراد قرين كتاب ، كه متحقّق به حق‌ّاند فقط ائمّهء معصومين‌اند ، و اگر احيانا مراد او جميع بنى هاشم به عنوان عموم استيعابى باشد چنان كه در يكى از روايات وارده از او تصريح به آل على و آل -\r\n\r\n\r\n","description":"","footnote":"\r\n( 1 ) در « غاية المرام » ص 289 حديث بيست و ششم از مسلم در « صحيح » خود از زيد بن ارقم روايت كرده است كه قال : قام رسول اللّه خطيبا بما يدعى خمّا بين مكّة و المدينة محمد اللّه و أثنى عليه و وعظ و ذكّر ثمّ قال : امّا بعد ايّها الناس انّما انا بشر يوشك أن يأتينى رسول ربّى و أجيب و أنا تارك فيكم ثقلين اوّلهما كتاب اللّه فيه الهدى و النور فخذوا بكتاب اللّه و استمسكوا به ، فحثّ على كتاب اللّه و رغّب فيه ثمّ قال : و اهل بيتى ، اذكّركم اللّه فى اهل بيتى ، اذكّركم اللّه فى اهل بيتى ، اذكّركم اللّه فى اهل بيتى ، اذكّركم اللّه فى اهل بيتى . فقال حصين : من اهل بيته يا زيد ؟ أ ليس نساوه من اهل بيته قال : لا ، و لكن اهل بيته من حرم الصدقة بعده . و در صفحهء 290 حديث بيست و هفتم از مسلم در « صحيح » خود با سند ديگر از زيد بن ارقم روايت كند قال : قال رسول اللّه : انّى تارك فيكم الثقلين احدهما كتاب الله ، هو حبل اللّه من اتّبعه كان على الهدى و من تركه كان على ضلالة ، فقلنا : من أهل بيته ، نساؤه ؟ قال : لا ، ايم اللّه انّ المرأة تكون مع الرّجل العصر ثمّ الدّهر يطلّقها فترجع الى اهلها و قومها ، اهل بيته اصله و عصبته الّذين حرموا الصدقة بعده .\r\n","page_name":" 222 ","page_number":230},
  {"content":"\r\n\r\nعبّاس و آل جعفر و آل عقيل شده است « 2 » ، اين تفسير تفسير به رأى است ، چون به نظر و رأى خود شأن نزول آيه و مراد از اهل بيت را جميع رهط و اقوام رسول خدا دانسته است ، نه آنكه از رسول خدا روايت كرده باشد ، و هر كس كه اين حديث را در « صحيح مسلم » يا در « فرائد السّمطين » حموينى ببيند مىداند كه روايت از رسول - اكرم نيست ، و بنابر اين هيچ حجّت نيست و در برابر آن ادلّهء قطعيّه و براهين ساطعه و نصوص صريحه و احاديث متواترهء صحيحه اين تفسير به رأى چه قدرتى دارد ؟ ! و علاوه بر همهء اينها اگر مراد از اهل‌بيت جميع بنى هاشم باشند مسلّما مراد از اذهاب رجس و تطهير در آيه ، عصمت نيست بلكه بايد مراد همان تقوا و ملازمت طاعات باشد و اين معنى منافات با حصر اذهاب رجس در اهل بيت دارد زيرا كه تقوا و ملازمت طاعت مرغوب اليه نسبت به جميع مسلمانان است . و امّا جواب از روايت ملاءة و جمع عبّاس و فرزندانش ، ظاهر است كه روايت مجعول است چون علاوه بر ضعف سند ، معارض با مدلول روايات ديگر است و بهتر آن است كه از غور و غوص در آن خوددارى كرد ، و هر كس بخواهد بر كيفيّت ضعف سند و ساير جهات ضعف آنها مطّلع گردد به « دلائل الصّدق » مظفّر ج 2 ص 73 مراجعه كند .\r\nشبههء\r\n\r\n[ چهارم - آنكه مراد از اهل بيت زنان رسول خدا و اصحاب كساء بوده باشد ، جمعا بين الأدلّة 
  ]\r\n، و اين معنى از فخر رازى در تفسير آيه و از زمخشرى در « كشّاف » در تفسير آيه ظاهر است ، و اين نيز باطل و مردود است .\r\nاوّلا - دليل دخول زنان ، روايات عكرمه و مقاتل بود كه حالش معلوم شد و ديگر سياق آيات است كه آن هم روشن شد ، بنابر اين نوبت به جمع نمىرسد . جمع بين دليل قطعى و شبههء مردود ، اخذ دليل و ردّ شبهه است .\r\nو ثانيا - منع امّ سلمه از دخول در زير كساء اقوى دليل است بر عدم دخول زنان رسول خدا در مدلول آيه .\r\nثالثا - اگر غير از على و فاطمه و حسن و حسين عليهم السّلام شخص ديگرى هم در مدلول اهل بيت داخل بود بايد رسول خدا در هنگام دعا در زير كساء عرض كند : اللّهمّ هؤلاء من اهل بيتى « اينان از جملهء اهل بيت من هستند » ، ليكن عرض كرد : اللّهمّ هؤلاء اهل بيتى و خاصّتى فاذهب عنهم الرّجس و طهّرهم تطهيرا . « بار پروردگارا اينان اهل بيت من هستند » .\r\n\r\n\r\n","description":"","footnote":"\r\n( 2 ) « غاية المرام » ص 291 حديث سى و چهارم ، حموينى با سند خود از زيد بن ارقم روايت كرده است كه : خطبنا رسول اللّه فقال : الا انّى تركت فيكم الثّقلين احدهما كتاب اللّه عزّ و جلّ ، من معه كان على الهدى ، و من تركه كان على ضلالة ، ثمّ اهل بيتى ، اذكّركم اللّه فى اهل بيتى - ثلاث مرّات - ، فقلنا : من أهل بيته ، نساؤه ؟ قال : لا ، اهل بيته عصبته الّذين حرموا الصدقة بعده : آل علىّ و آل العبّاس و آل جعفر و آل - عقيل .\r\n","page_name":" 223 ","page_number":231},
  {"content":"\r\n\r\nو ابن حجر در « صواعق » گفته در بعضى از روايات است كه رسول خدا فرمود : انا حرب لمن حاربهم و سلم لمن سالمهم و عدوّ لمن عاداهم « 1 » .\r\nو رابعا - اگر مدلول آيه شامل زنان و اصحاب كساء جميعا شود مسلّما مراد از تطهير و اذهاب رجس عصمت نخواهد بود بلكه پاكى در اثر تقوا و طاعت و طهارت در اثر پيروى شرع و امر و نهى خواهد بود و اين معنى نسبت به همهء مسلمانان است و منافات با حصر مدلول آيه به لفظ انّما دارد .\r\nبارى به حمد اللّه و المنّة بحث ما در پيرامون آيه تطهير به پايان رسيد و ثابت شد كه احتمال دلالت آن بر غير اهل عصمت مجازف است ، ليكن بايد دانست كه منافات ندارد شامل ساير ائمّهء معصومين گردد كما آنكه روايات وارده از طريق خاصّه كه سابقا نقل كرديم بر آن دلالت دارد ، زيرا اين شمول نه از باب شأن نزول است بلكه از باب تطبيق و پيدا شدن مصداق است در آن زمانى كه حضرت رسول اهل بيت را در زير كساء بردند غير از آن پنج نفر در زير آسمان كبود اهل بيتى نبود و ليكن در باطن حضرت سيّد الشّهداء عليه السّلام نه نفر ديگر بودند كه بعدا يكى پس از ديگرى مصداقيّت براى عنوان اهل بيت را پيدا كردند مانند آيه اولوالأمر كه در زمان حضرت رسول اللّه منحصرا شامل حضرت امير المؤمنين مىشد ليكن بعدا هر مصداقى از آن از اولاد آن حضرت كه به دنيا آمدند تا قائم آل محمّد عجّل اللّه تعالى فرجه الشّريف مصداق اين عنوان بوده و وجوب طاعت ، طبق آيه كريمه مترتّب خواهد شد . و نظير اين مسئله از شأن نزول و تطبيق مدلول آيه به مصاديق بعدى ، در قرآن مجيد بسيار است .\r\nو الحمد للّه و سلام على عباده الّذين اصطفى محمّد و آله الطّاهرين ، و لعنة اللّه على اعدائهم اجمعين من الآن الى يوم الدّين .\r\nو قد فرغت من تحرير هذه الأوراق ليلة الأربعاء من السّابع عشر من شهر رمضان المبارك سنة 1395 من الهجرة .\r\n\r\n\r\n\r\n","description":"","footnote":"\r\n( 1 ) « الصواعق المحرقة » ص 85 .\r\n","page_name":" 224 ","page_number":232}
  ]