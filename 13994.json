[
  {"content":"\r\n\r\nفرهنگ معارف اسلامى\r\nشامل :\r\nاصطلاحات مربوط به علوم : فلسفه ، منطق ، فقه ، اصول ، كلام\r\nتفسير ، هيت ، نجوم ، ملل ونحل ، كاه شمارى ، ادبيات\r\nچ - غ\r\nتأليف\r\nدكتر سيد جعفر سجادى\r\nاستاد دانشگاه تهران\r\nانتشارات كومش\r\n\r\n","description":"","footnote":"","page_name":" 669 ","page_number":1},
  {"content":"\r\n\r\nانتشارات كومش\r\nتهران - ونك ، خيابان آفتاب ، پلاك 21 ، تلفن 2268004\r\nفرهنگ معارف اسلامى\r\nتأليف : دكتر سيد جعفر سجادى\r\nجلد دوم\r\nچاپ سوم\r\n1500 نسخه\r\nزمستان سال 1373 خورشيدى\r\nچاپ : چاپخانه فجر\r\n\r\n","description":"","footnote":"","page_name":" 670 ","page_number":2},
  {"content":"\r\n\r\n\r\n[ جلد دوم 
  ]\r\n\r\nچ\r\n\r\nچار أمين\r\n- ( اصطلاح عرفانى ) منظور چهار يار يا چهار خليفهء پيامبرند و نيز گويند اشارت به چهار عنصر است .\r\n\r\nچار بالش\r\n- كنايت از دنيا و عناصر اربعه است .\r\n\r\nچار سُوى فَقر\r\n- منظور دنيا و اركان چهارگانهء آدمى است ، يا چهار خلط .\r\nعدد چهار از آن روى از لحاظ طبيعى و صناعى در جهان وجود اهميت خاصى دارد و اغلب بناى امور بر چهار ستون و چهار ركن است در ادبيات و عرفان و سنتها و رسوم و عادات در موارد گوناگون خودنمائى مىكند و تركيبات متعددى پيدا كرده است كه پارهء از آنها را در اين فرهنگ آورده‌ايم .\r\n\r\nچار طَبع\r\n- ( اصطلاح فلسفى ) منظور حرارت ، برودت يبوست و رطوبت است كه چهار طبع اوليه چهار عنصر است .\r\nو چار طبع ثانوى كه عبارتند از صفرا ، سودا ، دم و بلغم .\r\nمولانا گويد :\r\n چار طبع و علت اولى نيم * در تصرف دائما من باقيم\r\nچار عنصر چار استون قوى است * كه بر ايشان سقف دنيا مستوى است\r\nهر ستونى اشكننده آن دگر * استن آب اشكننده هر شرر\r\nپس بناى خلق بر اضداد بود * لا جرم جنگى شدند از ضر و سود\r\nهست احوالت خلاف يكديگر * هر يكى با هم مخالف در اثر \r\n\r\nچار مادَر\r\n- عناصر اربعه است .\r\n\r\nچار يار\r\n- خلفاى چهار گانه‌اند .\r\n\r\nچهار مُرغ\r\n- منظور چهار پرنده‌اند كه در قرآن بدان اشارت شده است  « فَخُذْ أَرْبَعَةً مِنَ الطَّيْرِ فَصُرْهُنَّ »  در نزد اهل ذوق كنايت از چهار مزاج است :\r\n چار وصف است اين بشر را دل فشار * چار ميخ عقل گشته اين چهار\r\nتو خليل وقتى اى خورشيدهش * اين چهار اطيار رهزان را بكش\r\nزانكه هر مرغى از اينها زاغ وش * هست عقل عاقلان را ديده كش\r\nچار وصف تن چو مرغان خليل * بسمل ايشان دهد جان را سبيل \r\n\r\n","description":"","footnote":"","page_name":" 671 ","page_number":3},
  {"content":"\r\n\r\n اى خليل اندر خلاص نيك و بد * سر ببرشان تا رهد پاها ز سد\r\nكل توئى جمله كان اجزاى تو * بر گشا كه هست پاشان پاى تو\r\nاز تو عالم روح زارى مىشود * پشت صد لشكر سوارى مىشود\r\nزانكه اين تن شد مقام چار خو * نامشان شد چهار مرغ فتنه جو\r\nخلق را گر زندگى خواهى ابد * سر ببر زين چار مرغ شوم بد\r\nبازشان زنده كن از نوع دگر * كه بنا شد بعد از آن زيشان ضرر\r\nچار مرغ معنوى راهزن * كرده‌اند اندر دل خلقان وطن\r\nچون امير جملهء دلها شوى * اندرين دوران خليفهء حق شوى\r\nسر ببر اين چار مرغ زنده را * سرمدى كن عمر ناپاينده را\r\nبط و طاوس است و زاغ است و خروس * اين مثال چار مرغ اندر نفوس\r\nبط حرصست و خروس آن شهوتست * جاه چون طاوس و زاغ امنيت است\r\nچار مرغند اين عناصر بسته پا * مرگ و رنجورى و علت پا گشا\r\nپايشان از همدگر چون باز كرد * مرغ هر عنصر يقين پرواز كرد\r\nجذبهء اين اصلها و فرعها * هر دمى رنجى نهد در جسم ما\r\nتا كه اين تركيبها را بر درد * مرغ هر جزوى به اصل خود پرد\r\nحكمت حق مانع آيد زين عجل * جمعشان دارد به صحت تا اجل \r\n\r\nچراغ دل\r\n- مراد دل روشن بنور معرفت است .\r\n بنام آنكه جان را فكرت آموخت * چراغ دل بنور جان برافروخت\r\nز فضلش هر دو عالم گشت روشن * ز فيضش خاك آدم گشت گلشن \r\n( از گلشن راز ) .\r\nو مراد از چراغ احد نور حق و تجليات وجودى است و مراد از چراغ مرده دلهاى مرده است كه نور معرفت در آن نتابيده باشد .\r\nحافظ گويد :\r\n ز روى دوست دل دشمنان چه دريابد * چراغ مرده كجا شمع آفتاب كجا \r\n\r\nچرخ\r\n- كلمهء چرخ بطور مطلق در كتب ادبى و اخلاقى اطلاق بر افلاك شود .\r\nو در پارسى بجاى فلك اول فلك دوم و . . . گويند چرخ اول ، چرخ دوم و بيشتر چرخ چهارم در ادبيات آمده است .\r\nكه فلك ماه باشد .\r\nتركيبات آن :\r\nچرخ گردان ، چرخ سرگردان ، چرخ نيلوفرى و . . .\r\n\r\nچِشتيَّه\r\n- ( اصطلاح عرفانى ) بر وزن خشتيه از اهل الله‌اند منسوب به خواجه قطب الدين مودود چشتى كه مريدان بسيار داشت وى علاوه بر ذوق عرفان ذوق شعرى نيز داشت ، مردى اديب بود پس از وى پسرش جانشين وى شد .\r\n( از طرائق ص 62 ج سوم ) .\r\n\r\nچَشم\r\n- ( اصطلاح عرفانى ) چشم اشارت است بشهود حق مراعيان و استعدادات ايشان را و آن شهود معبر به صفت بصر ميگردد و در اصطلاحات صوفيه است كه چشم جمال را گويند و نيز صفت بصر الهى را گويند .\r\n( شرح گلشن راز ص 551 ) .\r\n\r\n","description":"","footnote":"","page_name":" 672 ","page_number":4},
  {"content":"\r\n\r\nباز در شرح گلشن راز است كه بيمار و مستى كه از بعد و فراق و پندار خودى روى نموده و از مشاهده جمال جانان ، عاشقان دل سوخته را محروم ميدارد همه آثار و لوازم چشم پر كرشمهء اوست و از آثار چشم شوخ آن پرى پيكر است كه دلهاى خلايق مست و مخمور اوست .\r\n( شرح گلشن راز ص 561 - كشاف - 1556 ) .\r\nشاعر گويد :\r\n نقد غمت خريدم با صد هزار شادى * روى مراد ديدم در عين نامرادى\r\nمات خط تو بودم در نشوه نباتى * خاك در تو بودم در عالم جمادى\r\nاول به من سپردى گنج نهان خود را * آخر زمن گرفتى سرمايه‌اى كه دادى\r\nدر چنگ من نيامد مرغى ز هيچ گلشن * در دام من نيفتاد صيدى ز هيچ وادى \r\n\r\nچَشمِ آهُوانِه\r\n- ( اصطلاح عرفانى ) مراد از چشم آهوانه ستر كردن الهى است تقصيرات سالك را با آگاه كردن سالك از آن تقصير كه كرده باشد و اين نهايت عنايت خدا است كه سالك را از تقصير باز دارد تا خود تدارك تقصير كند .\r\n\r\nچَشمِ تُرك\r\n- ( اصطلاح عرفانى ) چشم ترك عبارت از ستر كردن احوال و كمالات سالك و علو مرتبه اوست ازو و از غير او و آن را جز خداى نداند و اين كمال مستورى است .\r\n( اصطلاحات عرفانى ) .\r\n\r\nچَشمِ جادو\r\n- ( اصطلاح عرفانى ) جذبات الهى است .\r\nحافظ گويد :\r\n مدامم مست ميدارد نسيم جعد گيسويت * خرابم مىكند هر دم فريب چشم جادويت\r\nپس از چندان شكيبائى شبى يا رب توان ديدن * كه شمع ديده افروزيم در محراب ابرويت \r\nسنائى گويد :\r\n فرياد از آن دو چشمك جادوى دلفريب * فرياد از آن دو كافر غازى با نهيب\r\nچشم جادوى تو عين سواد سحر است * ليكنِ آن هست كه اين نسخه سقيم افتادست \r\n\r\nچَشمِ خَمار\r\n- ( اصطلاح عرفانى ) چشم خمار كنايت از ستر كردن تقصيرات سالك را گويند از سالك لكن آن بر ارباب كمال كه ازو اكمل و اعلى و اجل باشد گاه روشن باشد و گاه نه .\r\n( اصطلاحات فخر ) .\r\n\r\nچَشمِ سحرانگيز\r\n- ( اصطلاح عرفانى ) جذبات حق است .\r\nسنائى گويد :\r\n جادوان خدمت كنند آن چشم رنگ‌آميز را * زنگيان سجده برند آن زلف جان‌آويز را\r\nتوبه و پرهيز كردم ننگرم زين بيش من * زلف جان‌آويز را يا چشم سحرانگيز را\r\nگر لب شيرين آن بت بر لب شيرين بدى * جان مانى سجده كردى صورت پرويز را \r\n\r\nچَشمِ شَهلا\r\n- ( اصطلاح عرفانى ) ظاهر كردن احوال و كمالات و علو مرتبت سالك بر سالك و غير اوست و منبع شهرت ازين مقام خيزد .\r\n( اصطلاحات فخر ) .\r\n\r\nچَشمِ مَست\r\n- سر الهى و جذبات او را گويند .\r\n\r\n","description":"","footnote":"","page_name":" 673 ","page_number":5},
  {"content":"\r\n\r\nحافظ گويد :\r\n از بس كه چشم مست درين شهر ديده‌ام * حقا كه مى نمىخورم اكنون كه سر خوشم \r\nعراقى گويد :\r\n چون چشم مست تو آغاز كبر و ناز كند * بسا كه بر دلم از غمزه تركتاز كند\r\nمرا مكش كه نياز منت به كار آيد * چو من نمانم ، حسن تو با كه ناز كند \r\n\r\nچشم نرگس\r\n- ( اصطلاح عرفانى ) عبارت از ستر مراتب عاليه است كه اهل كمال آن را پنهان دارند .\r\n( كشاف ص 1556 ) .\r\nپارهء از تركيبات ديگر :\r\nچشم آخر بين .\r\nچشم آخور بين .\r\nچشم احول .\r\nچشم اعور .\r\nچشم بسته .\r\nچشم بيدار .\r\nچشم خفته .\r\nچشم تيز بين .\r\nچشم سر .\r\nچشم عقل .\r\nچشم حسرت .\r\nچشم بندى .\r\nچشم گرد .\r\nچشم بادامى .\r\nچشم پر .\r\nچشم تر چشم روشن .\r\nچشم كور .\r\nچشم بد .\r\nچشم شور .\r\nچشم و چراغ .\r\nچشم تيزبين .\r\nچشم زخم .\r\nچشم جذاب .\r\nچشم حس .\r\nچشم افسرده .\r\nچشم سياه .\r\nچشم ميشى .\r\nچشم درشت .\r\nچشم دزد .\r\nچشم و دل سير .\r\nچشم دولت .\r\nچشم ظاهر .\r\nچشم دل .\r\nچشم غره .\r\nچشم كژ .\r\nچشم گريان .\r\nچشم نابينا .\r\nچشم مخمور .\r\nچشم و گوش باز .\r\nچشم رحمت .\r\n\r\nچَشمِه\r\n- ( اصطلاح عرفانى ) منبع فيض الهى و عالم عمى است و نيز قلب عارف كامل و اصل است .\r\nشاه نعمت الله گويد :\r\n چون چشمهء آبى است روان در نظر ما * سيراب شده خاك در از رهگذر ما\r\nما آب حياتيم و روانيم بهر سو * سرسبزى باغ خضر است در نظر ما \r\n\r\nچَشمهء حَيَوان\r\n- منبع و اساس معرفت است كه معرفت حق باشد .\r\nعطار گويد :\r\n زرنج تشنگى مردم بزارى * جهان بر چشمهء حيوان دريغا \r\n\r\n","description":"","footnote":"","page_name":" 674 ","page_number":6},
  {"content":"\r\n\r\n چونه جانان بخواهد ماند و نه جان * ز جان درد او از جانان دريغا\r\nهر كه بر پستهء خندان و لب لعل تو ديد * جان كشد پيش لب لعل تو گر جان دارد\r\nشكر پستهء خندان تو ميدانست چيست * چشم سوزن كه در او چشمهء حيوان دارد \r\nعراقى گويد :\r\n خط خوش بر لب جانان چه نكوست * سبزه و چشمه حيوان چه خوش است\r\nاز مى عشق دلى مست و خراب * همچو چشم خوش جانان چه خوش است\r\nيوسف گم‌شده ما را بين * كاندر آن چاه زنخدان كان چه خوشست \r\nتركيبات ديگر :\r\nچشمهء خورشيد .\r\nچشمهء آب .\r\nچشمهء رحمت .\r\nچشمهء كار .\r\n\r\nچَشمهء گَرم\r\n- ( اصطلاح عرفانى ) و منظور كالبد انسانى است كه ذو القرنين روح در آن نزول كند . نسفى گويد : جسم آدمى تا گرم است آفتاب روح در وى نزول كند و در وى مىباشد تا آنگاه كه سرد شود و چون سرد شد آفتاب روح از وى عروج كند پس آفتاب روح در چشمه گرم  « عَيْنٍ حَمِئَةٍ »  نزول مىكند و از چشمهء سرد عروج مىكند و ذو القرنين روح در مغرب كالبد قومى بيافت كه به خبر و نادان بودند و در مانده و از روشنايى - بىبهره بودند و چون بمشرق رسيد ( عروج از كالبد ) قومى را ديد بغايت قوى و توانا و دانا و با خبر از تاريكى بيرون آمده و بروشنائى رسيده  ( حَتَّى إِذا بَلَغَ مَطْلِعَ الشَّمْسِ وَجَدَها تَطْلُعُ عَلى قَوْمٍ لَمْ نَجْعَلْ لَهُمْ مِنْ دُونِها سِتْراً )  .\r\nآن قوم كه در مغرب يافت و آن قوم ديگر كه در مشرق يافت جمله صفات روحانى و صفات جسمانى بوند و ذو القرنين بجهان تاريك رفت يعنى به كالبد ظلمانى انسان و آب حيوان علم است و چون مغرب و مشرق را اكنون بدان كه مغرب سدى است و مشرق هم سدى است و ميان مشرق و مغرب بين - السدين است كه شامل همهء عمر است و يأجوج و مأجوج شهوت و غضب‌اند كه فساد ميكنند و مردمى كه از يأجوج و مأجوج شكايت كنند صفات روحانى و قواى عقلىاند ذو القرنين روح گويد مرا يارى دهيد تا ريشه شهوت و غضب را براندازيم و ميان شما و يأجوج و مأجوج سدى پيدا كنم  ( آتُونِي زُبَرَ الْحَدِيدِ )  حديد عبارت از ثبات ، راستى است و قهر و منع نفس است .\r\n( رجوع شود به انسان كامل نسفى ص 95 - 97 ) .\r\n\r\nچِلِّه نِشَستَن\r\n- ( اصطلاح عرفانى ) يكى از آداب و مقدمات سلوك چله نشستن است عزيز الدين نسفى براى چله شرايطى برشمرده است :\r\n1 - حضور شيخ يعنى هر هفته و يا هر ده روز شيخ در خلوتخانهء وى حاضر آيد تا او را قوت زيادت گردد .\r\n2 - زمان و مكان يعنى بايد در وقت معتدل بود نه گرم و نه سرد و در جايى باشد كه از خلق بدور بود و خالى و تاريك بود .\r\n3 - همواره با وضو باشد .\r\n4 - روزه دار بود يعنى در چهل روز .\r\n5 - كم خورد .\r\n6 - كم گويد كه بجز شيخ با كس ديگر\r\n\r\n","description":"","footnote":"","page_name":" 675 ","page_number":7},
  {"content":"\r\n\r\nسخن نگويد .\r\n7 - كم خفتن يعنى در هر شبى بيش از دو دانك خواب نكند .\r\n8 - خاطر شناختن و آن چهار قسم است خاطر شيطانى ، نفسانى ، ملكى ، رحمانى .\r\n9 - نفى همهء خواطر است .\r\n10 - ذكر دائم .\r\n( رجوع شود به انسان كامل ص 105 ) .\r\n\r\nچَليپا\r\n- ( اصطلاح عرفانى ) معرب صليب است كه شعار نصارا است و آن دارى بود كه به اعتقاد نصارا حضرت مسيح را بدان دار زدند و صليب كردند و گويند از طلا و نقره صليب سازند .\r\nدر اصطلاح عرفا چليپا عالم طبيعت را گويند .\r\n بيم است كه از عشق رسوا گردم * دفتر بنهم گرد چليپا گردم\r\nگر تو ز پى رهى مسلمان نشوى * من خود ز پى عشق تو ترسا گردم\r\nكى بميدان تو يابم اين دو سه گوى جهان \r\nعراقى گويد :\r\n در خم چوگان وحدت ناگهان انداخته \r\n\r\nچِهرِه\r\n- ( اصطلاح عرفانى ) چهره ، تجليات را گويند كه بر كيفيت آن مطلع شود و نيز گويند چهره عبارت از تجليات حق است در حال غيبت سالك .\r\nصائب گويد :\r\n هر كه در بزم من آن چهره خندان ديدست * در دل آتش سوزنده گلستان ديدست \r\n\r\nچِهرهء گُلگُون\r\n- ( اصطلاح عرفانى ) تجليات مطلق را گويند كه بر دل عارف ساطع شود .\r\nمغربى گويد :\r\n بيا كه كردهء از نقش غير آينه پاك * كه تا تو چهرهء خود را به دو كنى ادراك\r\nاگر نظر نكنى سوى من در آينه كن * تو خود به مثل منى كى نظر كنى حاشاك \r\n\r\nچُوگان\r\n- ( اصطلاح عرفانى ) مقادير احكام را گويند و گفته‌اند : مراد از چوگان تقدير جميع امور است بطريق جبر و قهر ( كشاف ص 555 ) .\r\n\r\n","description":"","footnote":"","page_name":" 676 ","page_number":8},
  {"content":"\r\n\r\n\r\nح\r\n\r\nحائِطيَّه\r\n- ( اصطلاح كلامى ) و پيروان احمد بن حائط را گويند .\r\nاز اصحاب نظام معتزلى بودند و آنگاه سه مسأله بدعت در مذهب نظام وارد كردند يكى قول بتناسخ دوم رؤيت خدا سوم اينكه مسيح را خداى دوم دانستند ( آخر ) از مذهب نظام رانده شدند .\r\nزيرا سخت متأثر از مذهب مسيح شدند .\r\n( از مختصر الفرق ص 138 ) .\r\nحابطيه هم ضبط شده است .\r\n\r\nحاجِب\r\n- ( اصطلاح ادبى و فقهى ) يعنى مانع و پرده و در فقه در باب ارث كسى را گويند كه مانع تمام يا قسمتى از ارث شود چنان كه طبقه اول كلا مانع از ارث بردن طبقه دوم و سوم مىباشند و وجود فرزند مانع تمام سهم مادر است در ارث رجوع به حجب شود .\r\nو در اصطلاح ادباء كلمه‌ايست كه قبل از قافيهء اصلى بيك معنى تكرار شود و شعرا اين را مستحسن شمارند و اين گونه قافيه را محجوب مينامند شاعر گويد :\r\n هر چند رسد هر نفس از يار غمى * بايد نشود رنجه دل از يار دمى \r\nو اگر اين حاجب در ميان دو قافيه باشد در نهايت حسن خواهد بود مثال :\r\n اى شاه زمين بر آسمان دارى تخت * سست است عدو تا تو كمان دارى سخت \r\n( از كشاف ج 1 ص 302 - دره نجفى ص - 94 ) .\r\n در نزد اهل ذوق پوشش از حقيقت را * گويند و نيز واسطه‌هاى بين حق و بنده را \r\nگويند :\r\n حاجبان اين صوفيانند اى پسر * ساده و آزاده و افكنده سر\r\nسينه‌ها صيقل زده از ذكر و فكر * تا پذيرد آينهء دل نقش بكر\r\nحاجب آتش بود بيواسطه * در دل آتش رود بىرابطه\r\nپس فقير آنست كو بىواسطه است * شعله‌ها را با وجودش رابطه است\r\nپس فقير آنست كو خود را دهد * آب حيوانى كه ماند تا ابد \r\n\r\nحاجت\r\n- ( اصطلاح فقهى ) در فقه ضرورت مقدارى را گويند كه آدمى بىآن باقى نماند و بميرد و آن را حقوق نفس نامند و حاجت مقدارى را گويند كه\r\n\r\n","description":"","footnote":"","page_name":" 677 ","page_number":9},
  {"content":"\r\n\r\nآدمى بىآن هلاك نشود لكن بدان محتاج باشد چون جامه و خانه و فضول و زيادى مطلق را گويند .\r\n( از كشاف ج 1 ص 312 ) .\r\n« الحاجيات التمتع بالطيبات من مأكل و ملبس » .\r\n( از موافقات ج 2 ص 9 در حاشيه ) .\r\n\r\nحادِث\r\n- ( اصطلاح فلسفى ) كلمهء حادث در فلسفه بر دو معنى اطلاق شده است يكى وجود چيزى بعد از عدم آن بنحو بعديت زمانى كه حادث بحدوث زمانى مينامند در مقابل قديم زمانى و ديگر نيازمند بودن چيزى به غير و علت كه حادث بحدوث ذاتى مينامند قسم اول مقابل قديم ذاتى است كه ذات حق باشد « ان الحدوث عند الاوائل يطلق على معنيين احد هما الحدوث الزمانى و هو كون الوجود بعد العدم فى زمان معين و بهذا الاعتبار لا يكون الزمان حادثا و الثانى الذاتى و هو كون الشيء تحتاج فى وجوده الى غيره سواء دامت تلك الحاجة او لم تدم و كذا القدم له معنيان » .\r\n( از شرح حكمة العين ص 89 ) .\r\nو بالجمله هر موجودى كه وجودش مسبوق بعدم زمانى باشد حادث زمانى و هر موجودى كه وجودش مسبوق بعدم ذاتى باشد حادث بحدوث ذاتى است و « لا بد للحادث من ان يتقدمه العدم و لا بد ان يقترن عدم الحادث بموضوع يقبل وجود الحادث و يرتفع عنه العدم » .\r\n( تهافت التهافت ص 134 ) .\r\nو ناچار هر حادثى نياز به محدث و سبب محدثه دارد و قبل از حدوث ممكن بوده است تا حادث شده است و نيز محتاج بمادهء سابقه و قوت سابق و استعداد حامل قوت مىباشد .\r\nو بالاخره هر كائنى قبل از وجود بايد ممكن الوجود باشد تا حادث شود زيرا اگر ممتنع الوجود باشد حادث نخواهد شد .\r\n( تهافت التهافت ص 100 ، 74 ، 394 اسفار ج 2 ص 144 ، ج 1 ص 210 - شفا ج 1 ص 601 ج 2 ص 538 ، 476 - قبسات ص 17 ) .\r\nمتكلمان عالم را حادث بحدوث زمانى ميدانند و حكما كليهء ممكنات جهان وجود را بطور جملى و كلى حادث بحدوث ذاتى ميدانند و افلاك را قديم زمانى و حادث ذاتى و عناصر و مواليد را حادث زمانى ميدانند پس مجموعهء عالم حادث ذاتى است و لكن بعضى قديم زمانى و حادث ذاتىاند و بعضى حادث زمانى و ذاتىاند .\r\n( از دستور ج 2 ص 5 ) .\r\nقطب الدين در تعريف حدوث گويد :\r\nحدوث پيش جمهور حصول شىء است بعد از عدم آن در زمانى كه گذشته باشد و قدم پيش ايشان آنچه مقابل اين و بدين تعريف متصور نيست كه زمان حادث باشد و الا وجود او مقارن عدم باشد .\r\n( از درة التاج بخش دوم ص 29 ) .\r\nحدوث و قدم هر يك بر دو معنى ميباشند يكى حدوث و قدم بقياس و ديگرى حدوث و قدم به غير قياس و بنفسه حدوث و حادث بقياس مانند زمان وجود زد نسبت به زمان وجود عمرو در صورتى كه زمان وجود زيد كمتر از زمان وجود عمرو باشد و قدم به عكس آنست .\r\nاين نوع حادث و قديم را عرضى مينامند يعنى حادث و قديم بالعرض خوانند .\r\n\r\n","description":"","footnote":"","page_name":" 678 ","page_number":10},
  {"content":"\r\n\r\nحادث و قديم غير بقياس يا به غير قياس هم بر دو قسم است يكى حادث و قديم بحدوث و قدم ذاتى و ديگر زمانى .\r\nحدوث زمانى عبارت از حصول شىء است بعد از آنكه نبوده است بنحو بعديت غير مجامع با قبليت و بنا بر اين اصل زمان حادث نيست زيرا زمانى نبوده است كه زمان نباشد و قدم زمانى عبارت از بودن شىء است به نحوى كه اولى براى زمان وجود آن نباشد و زمان به اين معنى قديم نيست زيرا زمان را زمان ديگرى نيست كه زمان وجود او باشد و اولى براى او باشد يا نباشد و همين طور مفارقات از ماده زيرا براى وجود آنها زمانى نيست و آنها اعلى و فوق زمانند و حدوث ذاتى عبارت از بودن شىء است بذاته مستند بغيرش و بعبارت ديگر وجود شىء كه مستند بذات خود نباشد بلكه مستند بغيرش باشد چه آنكه اين استناد مخصوص به زمان معين باشد يا مستمر در تمام ازمنه باشد و يا مرتفع از افق زمان باشد و قديم ذاتى آنست كه وجودش بذاته مستند بذات خود باشد .\r\n« و القدم الذاتى هو كون الفعليه لا تسبقها ليسية القوة و البطلان و الوجود لا يسبقها ليسية العدم و السلب سبقا بالذات اصلا و ملاكه وجوب الذات و الوجود وجوبا بالذات كما ان الحدوث الذاتى ملاكه جواز الذات و طباع الامكان بالذات » .\r\n( از قبسات ص 12 ) .\r\nو بالجمله طبايع موجودات زمانيه در هر مرتبهء مسبوق بعدم مرتبت قبل خود ميباشند در يك زمانى معين و بر روى هم كليهء موجودات عنصرى و مواليد و حوادث مادى مسبوق به زمان بوده و حادث بحدوث زمانى ميباشند وجود زمان باضافهء مجردات مانند عقول و نفوس و فلك الافلاك حادث بحدوث ذاتىاند و قديم بقدم زمانىاند .\r\n« و القدم الزمانى هو كون الشيء الزماني غير متحقق الوجود به زمان ما مسبوق من جهة المبدأ به زمان العدم بل مستمر الحصول فى امتداد الزمان كله فلا يكون لزمان وجوه اول زمانى و ملاكه الاستغناء عن التعلق بالامكان الاستعدادى » .\r\n( از قبسات ص 12 ) .\r\nميرداماد موجودات عالم را حادث بحدوث دهرى ميداند و گويد : كليهء جائزات و متجوهرات نسبت بذات حق تعالى و افاضهء جود او در حكم واحد و يك موجودند و بافاضهء جاعل بطور مرة واحدة متحقق و متحصل شده‌اند و همين افاضهء واحد در كليات ممكنات بعينه مراتب متعاقبهء زمانيه است بقياس به داخل موجودات پس كليهء ممكنات حادث بحدوث سرمدى بافاضهء واحده ميباشند لكن نسبت عالم زمانيات بمفارقات نوريه كه متأخر الوجود از مفارقاتند حادث بحدوث دهر ميباشند .\r\n« و القدم الدهرى و يعبر عنه بالازليهء السر مدية هو كون الوجود الحاصل بالفعل غير مسبوق بالعدم الصريح فى متن الدهر بل ازلى الحصول فى حاق الواقع » .\r\n( از قبسات ص 12 ) .\r\n« فنقول قول السيد العالم معناه ان عالم الملك مسبوق الوجود بالعدم الدهرى لانه مسبوق الوجود بوجود الملكوت الذى وعائه الدهر سبقا دهريا » .\r\n( از شرح منظومه ص 77 ) .\r\n« كل موجود فلوجوده وعاء او ما يجرى\r\n\r\n","description":"","footnote":"","page_name":" 679 ","page_number":11},
  {"content":"\r\n\r\nمجراه فوعاء السيالات كالحركات و المتحركات هو الزمان سواء كان بنفسه او باطرافه من الآنات المفروضة و ما يجرى مجرى الوعاء للمفارقات النورية هو الدهر و هو كنفسها بسيط مجردة عن الكمية و الاتصال و السيلان و نحوها و نسبتها الى الزمان نسبة الروح الى الجسد و ما يجرى مجرى الوعاء للحق و صفاته و اسمائه هو السرمد » .\r\n( از شرح منظومه ص 73 ) ما حصل كلام آنكه مير داماد قائل بسه عالم است يكى عالم سرمد و يا وعاء سرمد و ديگر عالم يا وعاء دهر و سه ديگر زمان و وعاء زمانيات ، او عالم جسمانى را حادث بحدوث دهرى ميداند و مجردات يعنى عقول و نفوس را حادث بحدوث سرمدى ميداند و موجودات را سه طبقه كرده است 1 - زمانيات 2 - دهريات 3 - سرمديات .\r\nشيخ الرئيس در محل خود نيز اشاره به همين سه طبقه كرده است .\r\nحاجى سبزوارى قائل بحدوث اسمى بوده و گويد : جهان يعنى ما سوى الله اسماء و صفات‌اند كه منتزع از حدود وجود منبسطاند و بنا بر اين كليهء موجودات از عقول و نفوس و غيره مسبوق بعدم ميباشند در مرتبت احديت و حادث‌اند بتجلى ذات و بواسطهء اسم المبدع .\r\nصدرا گويد : عقول و مفارقات خارج از حكم حدوث‌اند زيرا آنها متحقق به صقع ربوبى و موجود بوجود الهىاند نه بايجاد او و حكم حدوث در چيزهائى است كه حركت جوهريه در آنها جارى است و او قائل بحادث بحدوث طبيعى است .\r\n( از سائل ملا صدرا ص 99 - اسفار ج 1 ص 262 - ج 2 ص 162 و رجوع شود به شرح منظومه ص 77 - 78 - دستور ج 2 ص 16 - كشف المراد ص 39 زاد المسافرين ص 137 - اسفار ج 1 ص 273 )\r\n\r\nحادِثاتِ أرضى\r\n- ( اصطلاح فلسفى ) و منظور حوادث و تغييراتى است كه بر روى زمين واقع مىشود ، يعنى در عالم ناسوت .\r\nفارابى گويد : علاوه بر اينكه اجسام سماوى در همهء حادثات ارضى مؤثر است بعضى از حوادث ارضى نيز در پارهء ديگر تأثير دارد . زيرا كه عالم ناسوت خود عالم فعل و انفعال است .\r\n( رجوع شود به ترجمهء آراء اهل مدينهء فاضله ص 165 )\r\n\r\nحادِثِ اسمى\r\n- ( اصطلاح فلسفى ) رجوع بحادث شود .\r\nاصطلاح حادث اسمى مخصوص خود حاجى سبزوارى است .\r\n( از شرح منظومه ص 78 )\r\n\r\nحادِثِ ذاتى\r\n- ( اصطلاح فلسفى ) رجوع بحادث شود .\r\n\r\nحادِثِ زَمانى\r\n- رجوع به حادث شود .\r\n\r\nالحارِثيَّة\r\n- ( از فرق خوارج ) از اصطلاحات كلامى است حارثيه گروهى از اباضيه از فرق خوارجند كه پيرو حارث الاباضى مىباشند . و در باب قدر بر قول معتزله رفته‌اند در ملل و نحل است كه در مسأله قدر مخالف معتزله‌اند .\r\n( از مختصر الفرق بين الفرق ص 89 )\r\n\r\nالحازِميَّة\r\n- ( از فرق خوارج ) ( اصطلاح كلامى ) اين فرقه متشكل بود از بيشتر عجاردهء سجستان ( سيستان ) اين گروه در باب قدر و مشيت تابع قول اهل سنت‌اند اينان از اصحاب\r\n\r\n","description":"","footnote":"","page_name":" 680 ","page_number":12},
  {"content":"\r\n\r\nحازم بن عاصند .\r\n( از مختصر الفرق بين الفرق ص 80 )\r\n\r\nحارِسُ الشِّمال\r\n- ( اصطلاح نجومى ) سماك رامح را حارس الشمال و حارس السماء هم نامند .\r\nو سماك رامح دو ستارهء بود از صورت جاثى يعنى آنكه بر زانو نشسته است .\r\nدر هر حال بيرون از صورت عوا ستاره‌ايست بزرگ و روشن برابر بنات العش آن را سماك رامح گويند و گروهى آن را نگهبان شمال و يا نگهبان سماء نام نهاده‌اند .\r\nرجوع شود به عواء\r\n\r\nحاسَّه\r\n- ( اصطلاح فلسفى ) حاسه عبارت از قوتى است كه دريابندهء جزئيات جسمانيه است و قواى حاسهء ظاهره در انسان پنج است و باطنه نيز پنج است هر يك از قواى دريابنده را حاسه و جمع آنها را حواس مينامند و حاسه مشترك : حس مشترك است .\r\n( شفاء ج 1 ص 297 ، 295 و رجوع شود به حواس خمس و ترجمهء آراء اهل مدينه ص 184 )\r\n\r\nحاشا\r\n- ( اصطلاح ادبى ) و بمعنى تنزيه و مجانبت است و در زبان عرب اين كلمه بر سه وجه است يكى آنكه فعل متعدى است و متصرف است مانند « حاشيت » يعنى استثنيت است و از آن جمله است حديث اسامه\r\n« اسامة احب الناس الى ما حاشا فاطمة »\r\nكه ما نافيه است 2 معنى تنزيه كه حاشاى تنزيهيه گويند مانند « حاش لله ما هذا بشرا » 3 استثنا بمنزلهء الا كه حرف جر است رجوع به حرف جر شود . ( از مغنى ص 63 ) .\r\n\r\nحاشِيَتَين\r\n- ( اصطلاح فلسفى ) صدر الدين شيرازى دو طرف وجود را دو حاشيهء وجود ناميده و گويد : وجود مطلق را دو حاشيه و طرف است كه يك طرف آن واجب الوجود است و طرف ديگر آن هيولاى اولى است .\r\nطرف و حاشيه اول در غايت شرف و نورانيت است و طرف و حاشيهء ديگر آن در غايت ظلمت و خست است و متوسطات متفاوت‌اند بر حسب قرب و بعد از مبدأ اعلى .\r\n( از اسفار ج 3 ص 165 )\r\n\r\nحاضِر\r\n- ( فقهى ) در فقه مقابل مسافر و مقابل باديه‌نشين است . ( از شرح لمعه 100 )\r\n\r\nحاصِل\r\n- ( اصطلاح فلسفى ) كلمهء حاصل گاه به معناى ثابت آمده است كه همان واسطهء ميان موجود و معدوم باشد و گاه به معناى ثابت مرادف با وجود آمده است چنان كه در معنى اول معتزله گويد : « الحاصل قد يكون حاصلا و ليس بموجود » .\r\n( از شفا 2 ص 297 ) و به معناى دوم است « حصول العلة برهان قاطع على وجود المعلول بخصوصه و المعلول برهان قاطع على علة ما » .\r\n( از اسفار ج 3 ص 36 )\r\n\r\nحافِظَه\r\n- ( اصطلاح فلسفى ) قوت حافظه قوتى است كه مترتب در تجويف اول دماغ است و عبارت از خزانهء و هم و نگهبان صور وهميه است چنان كه خيال خزانه حس مشترك است .\r\nحافظه را ذاكره و مسترجعه هم ناميده‌اند از جهت قدرت و توانائى آن بر بازگردانيدن صورى كه از خزانهء مخصوص بيرون رفته باشد « اما القوة الحافظه فهي خزانة عندهم للوهم اخترعت فيها صور مدركات كما ان الخيال خزانة للحس المشترك و قد سمى ايضا ذاكره و مسترجعة » .\r\n( از اسفار ج 4 ص 52 - دستور ج 2 ص -\r\n\r\n","description":"","footnote":"","page_name":" 681 ","page_number":13},
  {"content":"\r\n\r\n4 - مبدأ و معاد صدرا ص 182 و رجوع شود به مجموعهء دوم مصنفات ص 208 - شفا ج 1 ص 291 )\r\n\r\nحاقّ\r\n- ( اصطلاح فلسفى ) كلمهء حاق به معناى وسط آمده است و معناى حاق الحاق وسط وسط است و متن الواقع و حاق السرمد در كلمات مير داماد زياد ديده مىشود ( از قبسات ص 116 - دستور ج 2 ص 2 )\r\n\r\nحاكِم\r\n- ( اصطلاح كلامى و فقهى ) حكومت‌كننده و كسى را گويند كه بر سرزمينى و بلدى حكومت كند و امير و والى را نيز گويند و حاكم مطلق نزد اصوليان و متكلمان ذات احديت است و محكوم عليه مكلفين و محكوم به موارد خطاب الهى است « از كشاف ج 1 ص 417 » و دليل حاكم و محكوم از اصطلاحات اصولى است .\r\n\r\nحاكِم عَدل\r\n- ( اصطلاح فقهى ) رجوع به قضا و قاضى شود .\r\n\r\nحالّ\r\n- ( اصطلاح فلسفى ، عرفانى ، ادبى ) كلمهء حال در لغت به معناى حلول آمده است .\r\nو اين اصطلاح را هم صوفيه و هم فلاسفه و هم متكلمان به كار برده‌اند فلاسفه اعراض و كيفيات غير راسخه را حال ميگويند و كيفيات راسخه را ملكه مينامند .\r\nخواجه طوسى گويد : حال دو گونه بود يا حالى بود كه سبب قوام محل باشد و محل بىاو متقوم و موجود بالفعل نتواند بود مانند امتداد جسمانى آن چيز را كه قابل امتداد است چه قابل امتداد بىامتداد موجود نتواند بود و چنين حال را صورت خوانند و محل او را ماده و يا حالى بود كه محل بىاو متقوم و موجود بالفعل باشد و آنگاه آن حال در او حلول كرده باشد مانند سياهى و جسم چه جسم بىسياهى جسم باشد و موجود بالفعل بود و چنين حال را عرض خوانند و محل او را موضوع .\r\n( از اساس الاقتباس ص 35 ) حال يكى از كيفيات نفسانى است و هيئاتى بود كه عارض شود و هنوز راسخ نشده باشد و چون راسخ گردد ملكه باشد و بالجمله كيفيات نفسانى را حال و ملكه خوانند مانند علوم و اعتقادات و ظنون و عدالت و عفت و شجاعت و سخاوت و اضداد آنها كه آنچه سريع الزوال بود حال خوانند و آنچه بطيء الزوال بود ملكه خوانند .\r\n( از اساس الاقتباس ص 44 ) بابا افضل گويد : بلفظ حال چيزى را خواهيم كه وجودش در محلى تواند بود و بگوهر چيزى را خواهيم كه وجودش نه در محلى بود و علماء چنين حال را اعراض خوانند .\r\n( از مصنفات رساله 5 ص 35 و رجوع شود به شفا ج 1 ص 87 - اسفار ج 2 ص 35 ) اما از نظر متكلمان واسطهء ميان وجود و عدم را حال گويند .\r\nعلامهء حلى گويد : ابو هاشم و پيروان معتزلى او و قاضى ابو بكر جوينى از اشاعره گويند كه بين موجود و معدوم واسطه‌ايست كه ثابت است و آن را حال ناميده و تعريف كرده‌اند « انها صفة لموجود لا يوصف بالوجود و العدم » و بنا بر اين ثابت را اعم از موجود و معدوم را اعم از منفى ميدانند .\r\n( از كشف المراد ص 11 - 13 و رجوع به دستور ج 2 ص 3 - شرح حكمة العين ص 28 - درة التاج ص 79 شود ) .\r\nنزد عرفا هر چه بمحض موهبت بر دل\r\n\r\n","description":"","footnote":"","page_name":" 682 ","page_number":14},
  {"content":"\r\n\r\nپاك سالك راه طريقت از جانب حق وارد مىشود بىتعمد سالك و باز بظهور صفات نفس زائل ميگردد ، آن را حال مينامند و چون حال دائمى شد و ملكه سالك گشت ، مقام ميخوانند « لاقامة السالك فيه » .\r\nابو القاسم قشيرى گويد حال نزد قوم معنائى است كه وارد بر قلب مىشود بدون تعمد و اجتلاب و اكتساب از قبيل طرب و حزن و قبض يا شوق و ترس و غيره پس احوال مواهب‌اند و مقامات مكاسب‌اند ، و احوال بدون وجود آيند و مقامات ببذل مجهود حاصل شوند - و صاحب مقام ممكن در مقام خود است و صاحب حال مترقى از حال خود است ( شرح گلشن راز ص 26 - رساله قشيريه ص 32 ) .\r\nابو حفص گويد : الحال لا يفارق العلم و لا يقارن القول ( از طبقات ص 191 ) .\r\nابو العباس دينورى گويد : من عطش الى حال دهش فيه و من وصل اليه لم يستقر فيه ( از طبقات ص 477 ) .\r\nابو الخير قطع گويد : ما بلغ أحد إلى حالة شريفة الا بملازمة الموافقه و متابعه الادب و اداء الفرائض و صحبة الصالحين و حرمة الفقراء الصادقين ( از طبقات ص 371 ) .\r\nهجويرى گويند : حال واردى است بر وقت كه آن را مزين كند ، چنان كه روح جسد را و ناچار وقت به حال محتاج باشد زيرا صفاى وقت به حال باشد و قيامش بدان پس چون صاحب وقت صاحب حال شود تغيير از وى منقطع گردد و اندر روزگار خود مستقيم گردد .\r\nو گفته شده است كه « الحال سكوت اللسان فى فنون البيان » ( كشف المحجوب ص 472 ) . جنيد گويد : احوال مانند بروقند و همواره در ترقى از حالى بحالى ديگر و متبدلند و اگر باقى مانند حديث نفس‌اند نه احوال و احوال چون بروق باشند كه بنمايند .\r\nو نپايند و آنچه باقى شود نه حال بود كه آن حديث نفس و هوس طبع بود .\r\nپير طريقت گفت : آدمى را سه حالت است كه با وى بدان مشغولست يا طاعت است كه او را از آن سودمنديست يا غفلت است كه آن را از آن زيان كارى است يا معصيت است كه او را پشيمانى است ، پند نيكوتر از قرآن چيست ؟\r\nناصح مهربانتر از مولى كيست ؟ سرمايهء فراختر از ايمان چيست ؟ ( عده ج 9 ص 65 ) و گفته‌اند « الاحوال كاسمها كما تحل بالقلب تزول » كه اندر ثانى حال زائل گردد .\r\nو گفته‌اند حال معنى باشد كه از حق بدل پيوندد نى آنكه آن را از خود بكسب توان كرد چون بيايد و يا به تكليف جذب توان كرد چون برود ( كشف المحجوب ص 225 ) و در كلمات باباطاهر است كه : العلم ثبات الحال و الوجد فناء الحال ، فالحال وجد الواجد ( از شرح كلمات بابا ص 114 - شرح مثنوى ص 53 ) .\r\nدر مصباح الهدايه است كه : « الاحوال مواريث الاعمال » رجوع باحوال شود .\r\nمولانا گويد :\r\n چون بيابى و نباشى منتظر * هم هويدا او بود هم نيز سير\r\nسير احوالست نى موقوف حال * بندهء اين ماه باشد ماه و سال\r\nچون بگويد حال را فرمان كند * چون بخواهد جسمها را جان كند\r\nمنتهى نبود كه موقوفست او * منتظر بنشسته باشد حال جو \r\n\r\n","description":"","footnote":"","page_name":" 683 ","page_number":15},
  {"content":"\r\n\r\n كيمياى حال باشد دست او * دست جنباند شود مى مست او\r\nگر بخواهد مرگ هم شيرين شود * خار و نشتر نرگس و نسرين شود\r\nاو بود سلطان حال اندر روش * من چو تو محروم از حال و كشش\r\nآنكه او موقوف حالست آدمى است * كه گهى افزون و گاهى در كميست\r\nليك صافى فارغست از وقت و حال * صوفى ابن الوقت باشد در مثال\r\nحالها موقوف فكر و رأى او * زنده از نفخ مسيح آساى او\r\nعاشق حالى نه عاشق بر منى * بر اميد حال بر من مىتنى\r\nآنكه گه ناقص گهى كامل بود * نيست معبود خليل آفل بود\r\nو آنكه آفل باشد و گه آن و اين * نيست دلبر لا احب الآفلين\r\nآنكه او گاهى خوش و گه ناخوشست * يك زمانى آب و يك دم آتشست\r\nبرج مه باشد و ليكن ماه نى * نقش بت باشد ولى آگاه نى\r\nهست صوفى صفا چون ابن وقت * وقت را همچون پدر بگرفته سخت\r\nليك صافى غرق عشق ذو الجلال * ابن كش نى فارغ از اوقات و حال\r\nرو چنين عشقى گزين گر زندهء * ور نه وقت مختلف را بندهء \r\nپارهء از تركيبات ديگر :\r\n حال ظاهر ، حال باطن ، حال به * حال خوب ، حال رفت ، حال\r\nآمده ، حال عارف ، حال عالم * حال جاهل ، حال عقل ، حال \r\nحال جنون ، حال خوش ، حال غم در اصطلاح ادبى آن وصفى است فضله در كلام و منصوب كه مفهم حال باشد و بيان چگونگى ذى الحال را كند اعم از آنكه فاعل باشد يا مفعول يا هر دو مانند « ضربت زيداً راكباً » و « ضربت زيداً راكبين » و « قتلت عمرواً فاسقاً » و « ارسلنا للناس رسولا » و  « خُلِقَ الْإِنْسانُ ضَعِيفاً »  و  « فَتَمَثَّلَ لَها بَشَراً سَوِيًّا »  و  « هذا بَعْلِي شَيْخاً »  و گاه حال جمله است و بايد مصدر بو او حاليه باشد مانند « جاء زيد و هونا و رحلة » و  « لا تَقْرَبُوا الصَّلاةَ وَ أَنْتُمْ سُكارى »  و ممكن است ظرف و جار و مجرور باشد مانند  « فَخَرَجَ عَلى قَوْمِهِ فِي زِينَتِهِ »  رجوع شود به ( سيوطى ص 114 - 121 مطول ص 229 - 230 ) و به شد دال در نزد فقهاء مقابل مؤجل است و گويند اقتضاء عقد بيع حال است يعنى آنكه فروشنده بعد از معامله بايد فى الحال متاع را تحويل داده و مشترى وجه را بدهد .\r\n( از شرح لمعه ج 1 ص 276 ) و نزد اهل معانى عبارت از امرى است كه گوينده را وادار كند بر وجه مخصوص و آن طور كه مقتضى است سخن گويد چنان كه اگر مخاطب منكر باشد حال جورى اقتضا كند و اگر خالى الذهن باشد طورى ديگر ( حال غير مشدد ) ( از دستور ج 2 ص 3 ) .\r\nو در فلسفه رجوع شود باصطلاحات فلسفى تأليف نگارنده .\r\n\r\nحالات\r\n- ( اصطلاح فلسفى ) و آن عبارت از كيفيات نفسانيهء غير راسخه است مانند كتابت در ابتدا ( از دستور ج 2 ص 5 ) رجوع بفرهنگ علوم عقلى تأليف نگارنده شده .\r\n\r\n","description":"","footnote":"","page_name":" 684 ","page_number":16},
  {"content":"\r\n\r\n\r\nحالت اضطِرار\r\n- ( اصطلاح فقهى ) حالت ناچارى و ضرورت را گويند كه در آن حالت خوردن مردار حلال شده و در آن حالت بجاى وضو و غسل تيمم روا باشد و در هر حال موارد آن متفاوت است چه بسيار محرمات كه حلال شوند و چه بسيار محللات كه حرام شوند . واجب حرام شود و حرام واجب .\r\n\r\nحاليَه\r\n- ( اصطلاح عرفانى ) فرقهء از متصوفه‌اند كه ميگويند : رقص ، سماع ، دست زدن و چرخ رفتن و سرود شنيدن حال است و با اين افعال حالتى مىآورند كه بيهوش ميشوند و مريدان آنها ميگويند ، شيخ تصرف كرده حال آورده ( كشاف ص 365 ) .\r\n\r\nحامِل\r\n- ( اصطلاح هيوى ) و فلك خارج مركز را در غير از آفتاب در افلاك ديگر فلك حامل خوانند مانند فلك حامل ماه و حامل افلاك داخل در ثخن ممثلات بود .\r\n\r\nحامل الدبوس\r\n- ( اصطلاح نجومى ) و آن ستاره بود وقاع در جاثى .\r\nرجوع به جاثى شود .\r\n\r\nحامِل رأسِ الغول\r\n- ( اصطلاح نجومى ) و آن صورت برشاوش بود رجوع شود به برشاوش .\r\n\r\nحامِل المقرب\r\n- ( اصطلاح فقهى ) در اصطلاح فقها زن آبستن را گويند كه نزديك به وضع حمل باشد . وى نبايد روزه بگيرد .\r\n( از شرح لمعه ج 1 ص 128 )\r\n\r\nحامِلُ الموقُوف\r\n- ( اصطلاح اهل عروض ) و عبارتست از آنكه در تركيب معنى انگيزد كه در يك بيت تمام نشود و بضرورت در بيت دوم تمام كند پس سياق تركيب چنان آورد كه بيت اول موقوف ماند و بيت دوم حامل گردد مثال :\r\n هيچ دانى چرا سنت چرخ بگشت * هيچ دانى چراست زمين بجا\r\nآن به قدر تو ديد و گشت سرش * قدرتت اين بديد و ماند بجا \r\n( از كشاف ج 1 ص 309 )\r\n\r\nحاوى\r\n- ( اصطلاح هيوى و نجومى ) هر فلك را نسبت به فلك ما فوق خود محوى و فلك بالائين را نسبت بما دون خود حاوى گويند رجوع به خارج مركز و افلاك شود .\r\n\r\nحايِض\r\n- ( اصطلاح فقهى ) از صفات ويژه زنان است و كسى كه حيض بود حائض گويند رجوع به حيض شود .\r\n\r\nحُبّ\r\n- ( اصطلاح عرفانى ) دوستى و محبت است حب مفرط را عشق گويند و گاه حب مرادف با عشق به كار رفته است .\r\nدرباره ذو النون بنوشته‌اند كه هذا حبيب الله مات فى حب الله فهو قتيل الله در حديث است كه\r\nمن احب شيئا اكثر ذكره\r\n( كيمياى سعادت ص 66 ) من صافاه الحب فهو صاف و من صافاه الحبيب فهو صفى ( كشف المحجوب ص 39 ) و نيز در روايت است :\r\nاحبب ما احببت فانك مفارقه\r\n، حب گاهى ممدوح و گاهى مذموم است بر حسب محبوب از جمله حب‌هاى مذموم حب جاه و رياست است .\r\nكه فرمودند ان آخر ما يخرج من رءوس الصديقين حب الرئاسة تركيبات آن :\r\nحب مقام ، حب جاه ، حب مال ، حب فرزند و عيال ، حب رياست حب علم .\r\n\r\nحَبلُ المَتين\r\n- ( اصطلاح عرفانى ) كنايت\r\n\r\n","description":"","footnote":"","page_name":" 685 ","page_number":17},
  {"content":"\r\n\r\nاز قرآن است كه حبل متين عظمت الهى است و كنايت از احكام الهى است . ( تفسير حدائق ص 184 )\r\n\r\nحَبَّة القلب\r\n- ( اصطلاح عرفانى ) رجوع بقلب شود\r\n\r\nحَبَّةُ الخَضراء\r\n- ( اصطلاح عرفانى ) رجوع بقلب شود\r\n\r\nحَبوَة\r\n- ( اصطلاح فقهى ) و عبارت از لباس . انگشترى و مصحف و لوازم ويژهء پدر است كه خارج از حدود ارث به فرزند بزرگتر رسد و ديگران را در آن حقى نيست و در مقابل آن فرزند بزرگتر را وظايفى است .\r\n\r\nحُبيَّه\r\n- ( اصطلاح كلامى و عرفانى ) به ضم حاء و تشديد با فرقهء از متصوفهء مبطله‌اند و گويند : بنده چون بدرجهء محبت رسد تكليف از وى بر خيزد ( از كشاف ج 1 ص 300 )\r\n\r\nحَتّى\r\n- ( اصطلاح ادبى ) كلمهء حتى در زبان عرب از حروف جاره است و براى يكى از سه معنى به كار برده مىشود يكى انتهاء غايت كه غالب است دوم تعليل و سوم بمعنى الا استثنائى كه كمترين موارد استعمال آنست و بالجمله حتى بر سه وجه استعمال مىشود 1 - حرف جاره بمعنى الى در معنى و عمل و لكن مجرور آن عام است و مخصوص بذى اجزاء نيست مانند « اكلت السمكة حتى رأسها » و  « سَلامٌ هِيَ حَتَّى مَطْلَعِ الْفَجْرِ »  2 حتى عاطفه بمنزلهء و او با قيد آنكه معطوف آن بايد اسم ظاهر باشد نه ضمير و ديگر آنكه معطوف آن بعضى و قسمتى از معطوف عليه باشد مانند « قدم الحاج حتى المشاة » 3 حتى ابتدائيه كه بعد از آن جملهء ابتدائى واقع شود يعنى حتى استينافيه اعم از آنكه جمله اسميه باشد يا فعليه مانند  « حَتَّى يَقُولَ الرَّسُولُ »  ( رجوع شود به مغنى ص 67 )\r\n\r\nحَجّ\r\n- ( فقه ) حج يعنى قصد و در اصطلاح فقهاء عبارت از اعمال و مناسك مخصوص است در موقع خاص و در محل معينى بنام مكهء معظمه و يكى از اعمال واجبه‌ايست كه بر هر فردى در مدت عمر يك دفعه واجب است كه آن را حجة الاسلام گويند البته بر افراد مستطيع و اين موضوع هم جنبهء عبادى دارد و هم اجتماعى و در اسلام اهميت بسيار براى آن قائلند در قرآن مجيد است كه   « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ فِيهِ آياتٌ بَيِّناتٌ مَقامُ إِبْراهِيمَ وَ مَنْ دَخَلَهُ كانَ آمِناً وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا »   و  « الْمَسْجِدِ الْحَرامِ الَّذِي جَعَلْناهُ لِلنَّاسِ سَواءً الْعاكِفُ فِيهِ وَ الْبادِ . »  و بالجمله حج بر سه نوع است 1 تمتع و اصل آن تلذذ بود و بدان جهت تمتع نامند كه بين آن و عمره‌اش فاصله است و در آن فاصله تواند انتفاع و تلذذ برد و آن يعنى حج تمتع واجب است بر كسى كه تا مكه لااقل 48 ميل فاصلهء منزلى داشته باشد و در حج تمتع اعمال عمره مقدم بر اعمال حج است 2 حج قرآن 3 حج افراد كه در هر دو عمره مؤخر از اعمال حج است لكن در حج قرآن حاج مخير است در عقد احرام بين « هدى و تلبيه » و در افراد حتماً بايد احرام به « تلبيه » باشد و بعضى گويند حج قرآن را بدان جهت قرآن گويند كه نيت حج و عمره يكى است و بعد از انجام تمام افعال حج و عمره « محل » مىشود و بالجمله حج افراد و قرآن بر كسى واجب است كه مسافت بين منزل و مسكن او تا\r\n\r\n","description":"","footnote":"","page_name":" 686 ","page_number":18},
  {"content":"\r\n\r\nمكه از هر جانب كمتر از 48 ميل باشد .\r\nافعال حج عبارت از احرام وقوف به مشعر الحرام و عرفات و مناسك منى و طواف حج و سعى بين صفا و مروه و طواف نساء و رمى جمرات و مبيت به منى است كه متمتع بعد از انجام اعمال عمره و تقصير مجدداً احرام شده و مناسك را انجام ميدهد به شرحى كه در كتب مناسك است .\r\nشرط اساسى وجوب حج استطاعت مالى و توانائى جسمانى است تا بتواند به مباشرت انجام دهد و الا بايد نايب بگيرد ( رجوع شود به شرح لمعه ج 1 ص 135 - 161 دستور العلماء ج 2 ص 13 ) « يجب الحج على المستطيع من الرجال و النساء و الخناثى على الفور مرة باصل الشرع و قد يجب بالنذر و شبهه من العهد و الاستيجار و الافساد و يستحب تكراره لفاقد الشرائط و لا يجزى بعد حصولها كالفقير . . . . .\r\nو التمكن من المسير و شرط صحته الاسلام و هى ثلاثة تمتع و هو فرض من نأى عن مكة بثمانية و اربعين ميلا من كل جانب على الاصح و يمتاز هذا النوع انه يقدم عمرته على حجه ناويا بها التمتع و قرآن و افراد و هو فرض من نقص عن ذلك المقدار من المسافة » « فى افعال الحج و هى الاحرام و الوقوفان و مناسك المنى و طواف الحج و سعيه و طواف النساء و رمى الجمرات و المبيت بمنى » ( از شرح لمعه ج 1 ص 161 ) بدان كه حج سه گونه است : تمتع است و قرآن ، و افراد .\r\nحج تمتع آنست كه اول احرام به عمره گيرد ، و از و حلال شود ، آنكه احرام به حج گيرد .\r\nو حج قران آنست كه احرام گيرد به حج و هدى با خود ميراند . و حج افراد آنست كه احرام گيرد به حج ، بىآنكه عمره مقدم داشته باشد ، يا هدى با خود رانده باشد .\r\nحج تمتع ، حج كسى است كه او از اهل مكه و حاضران او نباشد . و غير حاضر مكه كسى را گويند كه ميان او و ميان مكه ، دوازده ميل باشد ، و زيادت را حدى نيست . و از ايشان جزين حج با تمكن چيزى ديگر مجزى نيست .\r\nو اگر به اختيار حجى ديگر كنند ذمت ايشان از حج بيقين برى نگردد . و باتفاق اگر حج تمتع كنند ، ذمت ايشان برى گردد ، پس واجب حج تمتع بود ايشان را .\r\nدليلى ديگر بر وجوب حج تمتع كسانى را كه حاضر مكه نيستند ، قول خداست :\r\n « فَمَنْ تَمَتَّعَ بِالْعُمْرَةِ إِلَى الْحَجِّ »  ، تا اينجا كه گفت :  « ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ »  ، اين حج كسى راست كه اهل او حاضر مسجد حرام نباشد . و اين نص است .\r\nديگر آنست كه روايت كرده‌اند كه چون فرض تمتع آمد ، و رسول ص هدى را رانده بود ، ياران را گفت : « لو استقبلت من امرى ما استدبرت ما سقت الهدى » ، يعنى : اگر روى آورده بودمى از كار خويش به آنچه پشت بر آن آورده‌ام ، هدى نراندمى . آنكه بفرمود كسانى را كه هدى نرانده بودند : تا حلال شوند ، و آن حج را عمره گردانيد .\r\nو اين دليل است بر وجوب حج تمتع و آنكه ايشان را حجى ديگر جائز نبود ، كه اگر در حج اسلام ، كه حج تمتع است ، نفرمودى .\r\nاما اهل مكه و حاضران مكه را ، و ايشان آنانند كه از ميان ايشان تا مكه كمتر از دوازده ميل باشد ، فرض ايشان قران است يا افراد . ايشان را جز اين حج مجزى نباشد .\r\nاگر كسى را حج واجب نباشد ، بر وجه\r\n\r\n","description":"","footnote":"","page_name":" 687 ","page_number":19},
  {"content":"\r\n\r\nسنت در حج شروع كرد ، واجب بود بر وى آن را اتمام كردن ، و اگر از وى فائت شد قضايش لازم نبود وى را .\r\nشرائط وجوب حج آنست كه آزاد باشد ، و بالغ ، و كامل عقل ، و استطاعت آن دارد . و در اين خلاف نيست .\r\nو استطاعت به آن باشد كه تندرست بود ، و راه گشاده بود و ايمن ، و زاد و راحله ، و آنچه كفايت بود وى را ، كه شرط حسن امر بعبادت قدرت است ، و توانايى بر عبادت .\r\nو چون خداى تعالى در امر كردن به حج استطاعت شرط كرده است ، و گفته :  « وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا »  .\r\nو هر كه تمكن ندارد نفقهء خود را و عيال خود را ، استطاعت ندارد ، چون نفقهء عيال بر وى فريضه باشد .\r\nو از رسول ص پرسيدند : « ما السبيل » ؟\r\nسبيل چيست ؟ فقال :\r\n« الزاد و الراحلة »\r\n، سبيل زاد و راحله است .\r\nامام قول خداى تعالى :  « وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ »  ، يعنى :\r\nآواز ده و اعلام كن مردمان را به حج كردن ، تا بيايند به تو و پياده‌گان و بر هر شترى باريك ميان . مراد به اين آيت اهل مكه و حاضران مكه‌اند .\r\nو نيز هيچ منع نيست از آنكه حج سنت پياده كنند .\r\nو شرايط صحت حج اسلام است ، و كمال عقل ، و وقت ، و نيت ، بىخلاف ، [ و شرطى ديگر 
  ] و آن ختنه كردن باشد باجماع آل محمد .\r\n( معتقد اماميه ص 29 ، 300 ) و نزد اهل ذوق ، سير و سلوك الى الله را گويند كه از روى ارادت بهدايت و عنايت بارى بر آرى و قدم از شهرستان هستى بدر نهى ، و گام ناكامى در بيابان نيستى زنى ، تا بموضوع احرام رسى و مجردانه لباس بىاساس ناس و دلق خلق از گردن خود بدر كنى و احرام تجريد و خلعت تفريد خليلانه درپوشى ، و عالمانه از بين العلمين عبور فرمائى ، و عارفانه بر عرفات معرفت بر آيى و كبش نفس را قربان سازى ، و صوفيانه بصفاى دل و مروهء جان فرود آيى و احجار افعال ناپسنديده آورى و چون درآيى گرد ود بر آيى ، و بمحبت كرم و الطاف قدم بطواف مشغول گردى ، چون و اصل شاهد حجر الاسود شوى ، مستانه به قبلهء او قبله نهى و بعد از اداى فرائض و سنن بوجه احسن دست در حلقهء توكل زنى ، و خرم و شادان مراجعت كنى .\r\n حاجى خانهء دل اين باشد * حج ياران ما چنين باشد \r\n( از رسائل ج 1 ص 8 )\r\n\r\nحَجِّ استيجارى\r\n- ( اصطلاح فقهى ) حج نيابى حج يكى از عباداتى است كه با شرايطى نيابت در آن جايز است و اجارت كسى كه حج كند ، روا بود ، زيرا كه اصل جايز بودن اجارت است در همه چيزى . هر كه در بعضى اجارت منع كند محتاج دليل باشد .\r\nو مستاجر چون احرام گيرد مستحق اجرت شود ، و همچنين اگر بميرد بعد از آنكه احرام گرفته باشد و در حرم رفته .\r\nو حج از ذمت آن كس كه از براى وى حج ميگيرد ساقط گردد .\r\n( از معتقد الاماميه ص 333 )\r\n\r\nحَجِّ إفراد\r\n- ( اصطلاح فقهى ) رجوع به حج شود\r\n\r\nحِجاب\r\n- ( اصطلاح عرفانى ، فقهى ) در عرفان و در اصطلاح مانع ميان عاشق و معشوق\r\n\r\n","description":"","footnote":"","page_name":" 688 ","page_number":20},
  {"content":"\r\n\r\nرا گويند و انطباع صور را گويند در دل كه مانع قبول تجلى حقايق بود و مانع و اسباب پوشيدگى ميان فيوضات و تجليات حق و انسان چيزهايى است كه مخالف با گوهر نفس بوده و با وى مشابهت و مناسبت نداشته باشد ( مصنفات بابا ص 42 اصطلاحات فخر ) .\r\nصاحب لمع گويد : حجاب حايلى است كه واسطه و مانع ميان مطلوب و طالب باشد ( لمع ص 353 ) .\r\nدر حديث است كه\r\nان لله سبعين حجابا من نور لو كشفها لاحرقت سبحات وجهه كل من ادركه بصره\r\n. در فقه حجاب يعنى پرده و پوشش ، در اسلام اساس حجاب براى زنان و مردان واجب است يعنى زنان بايد از نامحرم خود را بپوشانند همين طور مردان در قرآن مجيد است  « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ . . .   وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها . .  حجاب براى زن پوشانيدن تمام بدن است به جز صورت و دو دست از نامحرم و براى مردان پوشانيدن عورتين و مواضعى است كه ديدن آن براى زنان ايجاد ريبه كند .\r\n\r\nحِجابُ العِزَّة\r\n- ( اصطلاح عرفانى ) عبارت از حيرت و سرگردانى است زيرا ادراكات كشفى تأثيرى در كنه ذات ندارد و همين عدم نفوذ ادراكات در ذات ، حجاب است و موجب حيرت و سرگردانى است ( تاريخ تصوف ص 644 ) .\r\nسيد شريف گويد : آنچه مطلوب را از چشم مستور دارد حجاب گويند .\r\nعراقى گويد :\r\n حسن پوشيده بود زيرا نقاب * عشق برداشت از ميانه حجاب\r\nهر دو در روى خويش فتنه شدند * هر دو با هم شدند مست و خراب\r\nدر خرابات عاشقى با هم * هر دو خوردند بىقدح مى ناب\r\nهر كه را هست ديدهء بيدار * نرود چشم بخت او در خواب\r\nو شاهدت نفسى بالصفات التى بها * تحجبت عنى فى شهودى و حجتى \r\nاصل حجاب چهار چيز است ، دوستى مال ، دوستى جان ، دوستى تقليد مادر و پدر و دوستى معصيت .\r\nاصل مقامات هم چهار است ، اقوال نيك ، اخلاق نيك پندار نيك و معارف .\r\nجامى گويد :\r\n در حديث صحيح مصطفوى * ناشى از خلق و سيرت نبوى\r\nنسخهء چون بخارى مسلم * كه ز سقم و علل بود سالم\r\nوز تفاسير آنچه مشهور است * كه ز تحريف مبتدع دور است\r\nوز اصول و فروع شرع هدى * آنچه اليق بمانده و اولى\r\nوز فنون ادب چو نحو و چو صرف * و آنچه باشد در آن علوم شگرف\r\nوز رسالات كشف اهل شهود * وز مقالات ذوق اهل وجود\r\nآنچه باشد به عقل و فهم قريب * كه شود منكشف بفكر لبيب\r\nز كلام و حديث و غير هما * بهرهء وقت خود بگير اما\r\nنه چنان كان به غفلت انجامد * دل به غير خداى آرامد \r\nو از اين جاست كه گفته‌اند « العلم\r\n\r\n","description":"","footnote":"","page_name":" 689 ","page_number":21},
  {"content":"\r\n\r\nحجاب الاكبر » .\r\nبعضى از تركيبات : حجاب باطن ، حجاب باطل ، حجاب بطون ، حجاب جان ، حجاب جلال ، حجاب حياة حجاب دل ، حجاب روحانى ، حجاب هيبت ، حجاب محافظت ، حجاب شغب و غيره .\r\n\r\nحِجابِ نَفس\r\n- مراد جهالت و نادانى است  « كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ »  .\r\n( از اخوان ص 75 ) .\r\n\r\nحِجابِ عَظيم\r\n- ( اصطلاح عرفانى ) و تقليد را بطور مطلق و تقليد از پدر و مادر و بالاخره هر نوع تقليدى را گويند كه حاجب از ادراك حقيقت بود .\r\n كه خلق را تقليدشان بر باد داد * اى دو صد لعنت بر اين تقليد باد \r\n\r\nحَجب\r\n- ( اصطلاح فقهى ) بفتح حاء و سكون جيم در لغت منع است و در اصطلاح فقها منع از ارث است كه حجب حرمان گويند و اگر منع از بعض ارث باشد حجب نقصان گويند .\r\nحاجبيت طبقهء قريب از بعيد « پدر و مادر و اولاد » كه در طبقهء اولند نسبت بطبقهء دوم حجب حرمان است و همين طور طبقه دوم از سوم . . . .\r\n( از شرح لمعه ج 2 ص 249 - دستور ج 2 ص 13 ) .\r\nو بالجمله هر طبقه كه مانع از ارث طبقهء ديگر است و يا فردى ديگر است حاجب است .\r\nدر كليات حقوقى آمده است :\r\nحجب در لغت بمعنى منع است و در اصطلاح عبارتست از اينكه شخصى كه سبب ارث در او موجود است از ارث به كلى يا از نصيب بالاتر ممنوع شود . اول را حجب حرمان و دوم را حجب نقصان گويند .\r\nو حجب به اين طور تعريف شده : حجب حالت وارثى است كه بواسطه بودن وارث ديگر از بردن ارث كلا يا جزءاً محروم مىشود .\r\nپس حجب گاه از اصل ارث است بطور كلى و گاه از بعض فرض است .\r\nبنا بر اين حجب بر دو قسم است : قسم اول آن است كه وارث از اصل محروم مىگردد .\r\nقسم دوم آن است كه فرض وارث از حد اعلى به حد ادنى نازل ميگردد مثل تنزل حصهء شوهر از نصف بربع در صورتى كه براى زوجه اولاد باشد و همچنين تنزل حصهء زن از ربع به ثمن در صورتى كه براى زوج اولاد باشد .\r\nحجب مراعات قرب به ميت است و يا آنچه شارع آن را منزل بمنزلهء قرب قرار داده باشد ، بنا بر اين با وجود ولد ، ولد ولد خواه از جنس ذكور باشد يا اناث ارث نمىبرد .\r\nحتى بمذهب اماميه پسر پسر با وجود دختر ارث نخواهد برد . و اين مسأله از ضروريات مذهب اماميه است .\r\nبر خلاف عامه كه مبنى و بر تعصيبى كه اختصاص به آنها دارد به ولد ولد با وجود دختر ارث ميدهند .\r\nاين ضابطه با شركت ولد ولد در جائى كه پدرش فوت شده باشد با پدر بزرگش كه اقرب از اوست منافات ندارد زيرا شارع كه اعلم باقربيت است از هر كسى او را منزل بمنزلهء پدرش قرار داده ، چنان كه در قرآن مجيد است :  آباؤُكُمْ وَ أَبْناؤُكُمْ لا تَدْرُونَ أَيُّهُمْ أَقْرَبُ لَكُمْ نَفْعاً فَرِيضَةً مِنَ اللَّهِ  .\r\n\r\n","description":"","footnote":"","page_name":" 690 ","page_number":22},
  {"content":"\r\n\r\nپس اگر چه معيار در اقربيت به نظر عرف است ولى اين وقتى است كه چيزى كه بر حسب ظاهر با آن منافات دارد اعلام نشده باشد مثل همين فرض مزبور كه شارع ولد ولد را هر چه قدر هم نازل باشد در مشاركت با ابوين بمنزلة ولد قرار داده .\r\nبالجمله ضابطهء حجب از اصل ارث رعايت اقربيت به ميت است . بنا بر اين هر طبقهء از وارث طبقه بعد را از ارث محروم مينمايد مگر در صورت انحصار وارث به يك پسر عموى ابوينى با يك عموى ابى تنها كه فقط در اين صورت پسر عمو ، عمو را از ارث محروم مىكند ليكن اگر با پسر عموى ابوينى خال يا خاله باشد يا اعمام متعدد باشند و لو ابى تنها پسر عمو ارث نمىبرد و نيز موردى كه وارث دور تر بتواند به سمت قائم مقامى ارث ببرد كه در اين صورت هر دو ارث مىبرند مثل اينكه در بين وارث طبقهء اولى اگر براى ميت اولادى نباشد اولاد اولاد او هر قدر كه پائين بروند قائم مقام پدر يا مادر خود بوده و با هر يك از ابوين متوفى كه زنده باشد ارث مىبرند . ولى در بين اولاد اقرب به ميت ابعد را از ارث محروم مينمايد .\r\nبمقتضاى ضابطهء مزبور كه مستفاد از كتب و سنت متواتره است اولاد اولاد اگر چه پائين باشند اقرب از آنها مانع ابعد است . و لذا ولد هر قدر كه پائين بوده و لو از جنس اناث باشد مانع از ارث شخصى است كه با ابوين ميت با يكى از آنها قرابت دارد اگر چه آن شخص از جنس ذكور بوده و با ولد هم رتبه و يا نزديكتر از او باشد مثل اخوه و اولاد و اجداد و آباء اجداد و اعمام و اخوال . بنا بر اين اولاد با غير ابوين و زوج يا زوجه مشاركت در ارث نداشته بلكه مختص به خود اولاد است .\r\nدر بين وارث طبقهء دوم اگر براى متوفى برادر يا خواهرى نباشد اولاد اخوه هر قدر كه پائين بروند قائم مقام پدر يا مادر خود بوده با هر يك از اجداد متوفى كه زنده باشد ارث مىبرند ليكن در بين اجداد يا اولاد اخوه اقرب بمتوفى ابعد را از ارث محروم مىكند . و اين حكم در مورد و ارث طبقه سوم نيز جارى خواهد بود .\r\nهرگاه پدر و مادر و اولاد و قائم مقام آنها نباشد نوبت ارث باخوه و اجداد ميرسد و اخوه و اجداد مانع از ارث اشخاص ديگر سواى زوجين خواهند شد . بنا بر اين برادر مانع از ارث متقربين باجداد از اعمام و اخوال خواهند بود .\r\nچنان كه در صحيح يزيد كنانى از حضرت باقر ( ع ) است كه ميفرمايد : پسر برادر تو از پدرت اولى است به ارث تو از عمويت .\r\nاخوه و اولاد اخوه مانع از ارث آباء و اجداد نخواهند بود زيرا جد هر چه قدر هم بالا رود جدست و همچنين بالعكس آباء مانع اجداد نخواهند بود زيرا جد هر چه قدر هم بالا رود جد است و همچنين بالعكس آباء اجداد هم مانع ارث اولاد اخوه نمىباشند .\r\nو عامه در اين مسأله با اماميه موافقت ندارند . شافعى با وجود جد ، اخوهء مادرى را اسقاط نموده و ابو حنيفه در مقابل جد مطلقاً سلب حق ارث از اخوه نموده است .\r\nاقرباء پدرى با بودن اقرباء پدر و مادرى با وجود تساوى در درجه از ارث\r\n\r\n","description":"","footnote":"","page_name":" 691 ","page_number":23},
  {"content":"\r\n\r\nمحروم خواهند بود .\r\nوراث ذيل حاجب از ارث ندارند :\r\nپدر - مادر - پسر - دختر - زوج - زوجه .\r\n- حجب از بعض فرض كه آن را حجب نقصانى گويند دو قسم است :\r\nحجب ولد و حجب اخوه .\r\nاما ولد هر چه قدر هم پائين رود خواه از جنس ذكور باشد يا اناث مانع ابوين است نسبت بما زاد از دو سدس مگر اينكه ولد يك دختر و يا بيشتر باشد كه اگر يك دختر باشد با ابوين يك سدس باقى ميماند كه بين آنها اخماسا تقسيم مىشود .\r\nو اگر يك دختر باشد با احد ابوين يك ثلث باقى ميماند كه بين آنها ارباعا تقسيم خواهد شد .\r\nو اگر بيش از يك دختر با احد ابوين باشد باز هم يك سدس باقى ميماند كه بين آنها اخماسا تقسيم مىشود .\r\nولد هر چه قدر هم در مرتبه پائين باشد مانع است از اينكه زوج و زوجه نصيب اعلاى خود را ( نصف و ربع ) ببرند .\r\nبنا بر اين با وجود ولد ، زوج و زوجه مستحق نصيب ادنى كه عبارت از ربع و ثمن باشد خواهند بود .\r\nولد هر چه قدر هم در مرتبه پائين باشد مانع است از اينكه زوج و زوجه نصيب اعلاى خود را ( نصف و ربع ) ببرند .\r\nبنا بر اين با وجود ولد ، زوج و زوجه مستحق نصيب ادنى كه عبارت از ربع و ثمن باشد خواهند بود .\r\n( كليات حقوقى 386 ، 391 )\r\n\r\nحُجُبِ ظُلمانى\r\n- ( اصطلاح عرفانى ) حجب بضم حاء و جيم مراد از حجب ظلمانى نفوس و طبايع زمانيه است كه مشوب با اعدام و ظلمات‌اند و بالاخره اجسام فلكيه و عنصريه و مثاليه است .\r\n( از ش ص 380 - اسفار ج 3 ص 46 و رجوع به مجموعه دوم مصنفات ص 134 ، 150 شود )\r\n\r\nحَجر\r\n- ( اصطلاح فقهى ) بفتح حاء و سكون جيم در لغت منع است و در اصطلاح منع از تصرف در اموال است نسبت به محجور و اسباب حجر سه است 1 صغر 2 عبوديت و بردگى 3 جنون و بنا بر اين كودك نمىتواند در اموال خود تصرف كند مگر باجازهء ولى خود و برده باجازهء مولاى خود و مجنون مطلقا از تصرف در اموال محرومست و اگر جنون او ادوارى باشد در حال جنون نتواند تصرف كند و اسباب ديگرى كه در فقه آمده است مانند فلس ( افلاس ) سفه و مرض متصل بمرگ رجوع شود بهر يك از اين كلمات و رجوع شود به ( شرح لمعه ج 1 ص 318 - دستور ج 3 ص 9 - الفقه على مذاهب . . .\r\nقسم معاملات ص 347 - قواعد ص 6 ) « و اسبابه ستة هى الصغر و الجنون و الرق و الفلس و السفه و المرض المتصل بالموت و يمتد حجر الصغير حتى يبلغ و يرشد بان يصلح . . . ماله و ان كان فاسقا و يثبت الرشد بشهادة النساء فى النساء و شهادة الرجال مطلقا و لا يصح اقرار السفيه بمال و لا تصرفه فى المال و يصح فيما لا يتضمن اخراج المال و لا يسلم عوض الخلع . . . و يمتد حجر المجنون حتى يفيق و الولاية فى ماله للاب و الجد فيشتركان فى الولايه ثم الوصى ثم الحاكم و الولاية فى مال السفيه الذى لم يسبق رشده كذلك فان سبق فللحاكم و\r\n\r\n","description":"","footnote":"","page_name":" 692 ","page_number":24},
  {"content":"\r\n\r\nالعبد ممنوع من التصرف مطلقا و المريض ممنوع مما زاد عن الثلث و يثبت الحجر على السفيه بظهور سفهه و ان لم يحكم الحاكم و لا يزول الحجر منه الا بحكمه » ( از شرح لمعه ج 1 ص 218 - 221 )\r\n\r\nحُجَّت\r\n- ( اصطلاح منطقى ) حجت به معناى غلبت است و استدلال خاصى است كه مثبت مقصود است و از آن رو كه موجب غلبهء بر خصم مىشود حجت گويند از باب نامگذارى سبب باسم مسبب و آن يا استقرائى است و يا تمثيلى است رجوع به قياس شود .\r\n( از دستور ج 2 ص 14 )\r\n\r\nحُجَّةِ الزامى\r\n- ( اصطلاح منطقى ) حجة الزامى مركب از مقدمات مسلمه نزد خصم است كه مقصود از آن اسكات و الزام خصم باشد .\r\n( از كشاف ص 284 )\r\n\r\nحجَّتِ إقناعى\r\n- ( اصطلاح منطقى ) - حجت اقناعى حجتى است كه مفيد گمان باشد نه يقين و مقصود از آن گمان به مقصود باشد مانند متواترات و غيره كه قياس خطايى است .\r\n( از دستور ج 2 ص 14 )\r\n\r\nحَجِّ تَمَتُّع\r\n- ( اصطلاح فقهى ) رجوع به حج شود .\r\n\r\nحَجِّ قران\r\n- ( اصطلاح فقهى ) رجوع به حج شود .\r\n\r\nحُجَّةُ اللَّه\r\n- ( اصطلاح عرفانى ) مراد از حجة الله انسان كامل است كه حجت حق بر خلق است كه فرمودند  « فَلِلَّهِ الْحُجَّةُ الْبالِغَةُ »  ( از اصطلاحات فخر و تفسير حدائق ص 394 )\r\n\r\nحُجَّةُ الإسلام\r\n- ( اصطلاح فقهى ) به ضم حا پيشواى مذهبى را گويند و اين عنوان ابتدا بر امام غزالى فيلسوف و متكلم و عارف و فقيه اسلامى اطلاق شده است و بفتح حاء حجى است كه در اسلام واجب است و در مدت عمر براى هر فرد مستطيع يك مرتبه واجب است .\r\n\r\nحُجَّتِ حَقّ بَر خَلق\r\n- ( اصطلاح عرفانى ) و مراد انسان كامل است كه  « فَلِلَّهِ الْحُجَّةُ الْبالِغَةُ » \r\n\r\nحُجَّتِ قَطعى\r\n- ( اصطلاح منطقى ) حجت قطعى عبارت از حجتى است كه مفيد يقين باشد و مقصود از اقامهء آن رسيدن به نتيجه قطعى باشد . ( از دستور ج 2 ص 14 )\r\n\r\nحُجَّتِ و سُنَّت\r\n- ( اصطلاح اصولى ) در اصول رشاد آمده است .\r\nسنت در لغت بمعنى آئين و طريقه است و در اصطلاح اماميه عبارت است از :\r\nقول - فعل - تقرير معصوم - ولى در مذهب عامه ، اقوال و افعال صحابه و تابعين نيز جزو سنت ميباشند .\r\nو بهر حال هر گفتار و نگارشى كه از امور سه‌گانه فوق حكايت نمايد در عرف فقهاى ما خبر و يا حديث ناميده مىشود .\r\nخبر و يا حديث بر دو نوع است متواتر و غير متواتر .\r\n( اصول رشاد ص 203 ) .\r\n\r\nحُجيَّةِ ظَنّ\r\n- ( اصطلاح اصولى ) رجوع به انسداد باب علم و ظن شود و رجوع به ( كفايه ج 2 ص 72 - قوانين ص 440 ) شود .\r\n\r\nحُجيَّتِ قرآن\r\n- ( اصطلاح اصولى ) يكى از مستندات احكام فقهى اسلامى قرآن است و آن اصيل ترين و پايه اصلى استناد\r\n\r\n","description":"","footnote":"","page_name":" 693 ","page_number":25},
  {"content":"\r\n\r\nاحكام است دربارهء نوع مأخذيت قرآن از لحاظ مفاد بحث است .\r\nدر اصول رشاد آمده است .\r\nآيات متشابهات و غير واضحة المعانى بطور كلى نمىتوانند حجت و مناط استنباط احكام گردد مگر آنكه به موجب اخبار منقوله از معصومين ( ع ) كه راسخين در علم هستند الفاظ آنها تقرير و معانى آنها تأويل شوند - و علت آن هم واضح است زيرا يك كلام مبهم كه معنى آن براى ما غير معلوم است بنفسه نمىتواند مبناى استدلال گردد - لكن اگر آن كلام بوسيلهء معصوم ( ع ) كه تنها شخصيت مجاز براى تفسير كلمات الهى است ( و يا بنا بر اصطلاح امروز تفسير قانون اساسى اسلام از حقوق مختصه اوست ) تفسير و تأويل گردد طبعا آن ابهام مرتفع و آن كلام بكلام صريح و قابل استنادى مبدل ميگردد .\r\nتا اينجا مسأله متفق عليه است يعنى همه فقهاى ما در عدم جواز استناد بآيات متشابه وحدت نظر دارند ولى دربارهء آيات محكمه و جواز استناد بدانها به دو گروه نافى و مثبت تقسيم شده‌اند اخباريين .\r\nاصوليين .\r\nالف » اخباريين : بعقيده اخباريين هيچ يك از آيات قرآن حجت و قابل استناد نيست خواه متشابه باشد خواه محكم .\r\nعلت عدم حجيت متشابهات واضح است و اما محكمات :\r\nشكى نيست در اينكه قرآن متضمن آيات مختلفى است كه بعضى عام و بعضى ديگر خاص - برخى مطلق و برخى ديگر مقيد - بعضى ناسخ و بعضى ديگر منسوخ ميباشند .\r\nو وجود اين كيفيات كه تقريبا بين تمام آيات محتمل مىباشد طبعا معانى آنها را مبهم و كلمات را متشابه ساخته است - يعنى مثلا آيهء كه من حيث اللفظ نص در عموم است شايد بموجب آيهء ديگرى تخصيص يافته و بمعنى خاص باشد و يا آيهء كه اينك ظاهر در اطلاق است بوسيلهء نص ديگرى مقيد شده و تغيير معنى داده باشد .\r\nپس هيچ آيهء را نمىتوان ايمن از معارض پنداشته و بنص يا به ظاهر آن عمل كرد يا معانى تحت اللفظى آن را معانى مراد دانست و بلكه براى فهم معانى واقعى آن بايد تمام آيات را من البدو الى الختم وارسى نموده و يكايك آنها را توجيه و تفسير نمود و اين وارسى و تفسير هم بايد بوسيلهء شخص معصوم انجام گيرد و بس . زيرا ما بموجب اخبار متواترهء كه شمهء از آنها ذيلا نقل خواهد شد از تفسير قرآن ممنوع ميباشيم .\r\nبنا بر اين ما فقط در صورتى ميتوانيم بنصوص و ظواهر قرآن عمل نمائيم كه آن نصوص و ظواهر بوسيلهء امام تفسير شده باشند و الا قابل استناد نخواهند بود .\r\nو اما اخبار راجعه بحرمت تفسير قرآن :\r\n1 -\r\nمن فسر القرآن برأيه فليتبوأ مقعده من النار\r\n. 2 -\r\nمن فسر القرآن برأيه فقد افترى على الله الكذب\r\n. 3 -\r\nمن فسر القرآن برأيه ان اصاب لم يؤجر ، و ان اخطاء سقط بعد من السماء\r\n. 4 - و چند خبر ديگر .\r\nب » اصوليين : استدلال اصوليين بر حجيت نصوص و ظواهر كتاب خلاصهء اين است كه :\r\nقرآن كتاب لغز و معمى نيست تا تمام\r\n\r\n","description":"","footnote":"","page_name":" 694 ","page_number":26},
  {"content":"\r\n\r\nكلمات آن مجمل و معانى آن غير قابل ادراك باشد و بلكه كتابى است كه بلسان قوم و براى هدايت مردم نازل گرديده و اگر تمام معانى آن غير قابل ادراك فرض شود علت غائى نزول آن منتفى ميگردد - و قول اخباريين مبنى بر اينكه همهء عمومات و مطلقات آن در مظان تخصيص و تقييد هستند و يا همهء نصوص و ظواهر آن محتمل النسخ ميباشند قول صحيحى نيست - زيرا آيات مزبوره اگر واقعا معارض و يا ناسخى داشته باشند قطعا هنگام فحص در طلب معارض ( كه از مقدمات لا بد منهاى اجتهاد در مسائل است ) بر ما مكشوف مىشود .\r\nو اما اينكه تفسير قرآن در ضمن بعضى از اخبار تحريم گرديده مقصود از آن - تفسير آيات متشابهات است كه لامحاله مستلزم حمل الفاظ بر معانى غير حقيقه و يا غير عرفيه مىباشد نه تفسير آيات محكمات ، زيرا تفسير آيات محكمه و ترجمهء تحت اللفظى آنها را نمىتوان تفسير برأى ناميد .\r\n( اصول رشاد ص 202 )\r\n\r\nحَدّ\r\n- ( اصطلاح منطقى و علوم غريبه ، فقه ) تعريف بذاتيات را حد ميگويند حد عبارت از مميز ذاتى و رسم مميز عرضى است و مدار تمام بودن حد و رسم اشتمال آن بر جنس قريب است مقومات ماهيت در مقام تفصيل حد است و در مقام اجمال محدود و حد از محدود خارج نيست و تفاوت حدو محدود باجمال و تفصيل است و اجزاء حديه در مقام ذات و تجوهر متمايزند و در مقام وجود متحد « ليس الحد الا ماهية المحدود » و حد مخصوص كليات است نه جزئيات « و اما الحد فهو للكلى اى للنوع لا للشخص » و آن بايد مركب از دو جزء باشد « الحد ينقسم ابدا الى جزءين جنس و فصل » .\r\n( از دستور ج 2 ص 16 - شفا ج 2 ص 507 - تفسير ص 1602 ، 936 ، 919 ، 1063 ) بابا افضل گويد : حد پاسخ پرسش نخستين بود .\r\n( از مصنفات ج 2 ص 36 ) ناصر خسرو گويد : اشياء بر دو قسم‌اند يا مركبات‌اند يا بسائط تعريف و شناسائى مركبات به شناسائى اجزاء تركيب‌كنندهء آنها است و تعريف و شناسائى بسائط بشناسائى اوصاف و خصوصيات آنها است .\r\n( از جامع الحكمتين ص 87 ) ابن رشد گويد : « الحدود انما توجد للمركبات من المادة و الصورة لا للبسائط » .\r\n( از تهافت التهافت ص 301 ) در علوم غريبه جابر بن حيان گويد غرض از حد هر چيزى احاطه بجوهر محدود بود بدان سان كه هيچ امرى كه بايد در آن داخل بود خارج نشود و امرى كه خارج از آن بود داخل نشود يعنى جامع افراد و مانع اغيار بود . و منظور حدود خاصى بود كه در علوم غريبه به كار است .\r\n( از رسائل جابر ص 102 ) و در فقه عبارت از كيفر جنايات و گناهان است مطابق دستور شرع چنان كه در زنا محصنه صد تازيانه و رجم است  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  از نظر اسلام هر گناه و تخلفى حدى دارد معين تا قتل و قصاص قتل - رجوع شود به ( كشاف ج 1 ص 313 قواعد شهيد ص 173 ) .\r\n\r\n","description":"","footnote":"","page_name":" 695 ","page_number":27},
  {"content":"\r\n\r\nفى حد الزنا و هو ايلاج الذكر البالغ العاقل فى فرج امرأة محرمة عليه من غير عقد نكاح و لا ملك و لا شبهة قدر الحشفة عالما مختارا . . . و يثبت الزنا بالاقرار باربع مرات مع الكمال المقر ببلوغه و اختياره و حريته او تصديق المولى له و يكفى اشارة الاخرس و لو نسب الزنا الى امرأة او نسبته الى رجل وجب على المقر حد القذف به اول مرة و لا يجب على المقر عليه حد الزنا إلا بأربع مرات و كذا يثبت الزنا بالبينة . . . و يشرط ذكر المشاهدة كالميل فى المكحله . . . و لا يسقط الحد بتصديق الزانى الشهود و لا بتكذيبهم و التوبة قبل قيام البينة تسقط الحد . بعدها و سقط الحد بدعوى الجهالة او الشبهة مع إمكانهما فى حقه . . . و اذا ثبت الزنا على الوجه المذكور وجب الحد على الزانى و هو اقسام ثمانية احدها القتل بالسيف و هو للزانى بالمحرم النسبى من النساء كالام و الاخت . . .\r\nو كذا يثبت للذمى إذا زنى بمسلمة و الزانى مكرها للمرأة و لا يعتبر الاحصان هنا و يجمع للزانى فى هذه الصورتين جلد ثم القتل على الاقوى و ثانيهما الرجم و يجب على المحصن إذا زنى ببالغة عاقلة حرة كانت او امة و الاحصان اصابة البالغ العاقل الحر فرجاً اى قبلا مملوكا له بالعقد الدائم او الرق تمكناً بحيث يغدوا عليه و يروح اصابة معلومة بحيث غابت الحشفة او قدرها فى القبل فلو انكر من يملك الفرج على الوجه المذكور و طى زوجته صدق ( تصديق مىشود ) به غير يمين . . . و بذالك المذكور كله تصير المرأة محصنة و لا يشترط في الاحصان الاسلام و لا عدم الطلاق و الاقرب الجمع بين الجلد و الرجم فى المحصن و ان كان شاباً فيبتدأ بالجلد ثم تدفن المرأة الى صدرها و الرجل الى حقويه و ثالثها الجلد خاصة و هو حد البالغ المحصن إذا زنى بها طفل و لو زنى بها المجنون فعليها الحد تاماً و يجلد الزانى اشد الجلد رابعها الجلد و الجز للرأس و التعزيز و يحب على الزانى الذكر الحر غير المحصن و ان لم يملك و يختص التعزير به من املك و الجز حلق الرأس . و خامسها خمسون جلدة و هى حد المملوك و المملوكة . . . و سادسها الحد المبعض و هو حد من تحرر بعضه فانه يحد من حد الاحرار به قدر ما فيه من الحرية و سابعها الضعف .\r\nالمشتمل عى العدد . ( از شرح لمعه ج 2 ص 289 - 292 ) .\r\nدر معتقد الاماميه آمده است :\r\nهر كس كه زنا كند با زنى كه محرم وى بود ، يا با وى و طى كند به عقد ، و داند كه وى محرم وى است ، يا زنا كند با زن پدر خود ، يا غصب كند زنى را بر نفس وى ، يا ذمىاى زنا كند با زن مسلمان ، يا زنا كند آزادى چهارم بار و در آن سه بار بر وى حد رانده باشند ، حد اينها همه آن بود كه ايشان را بكشند .\r\nدليلش اجماع اين طايفه است ، و آنكه از رسول ص روايت كرده‌اند كه :\r\n« من واقع ذات محرم ، فاقتلوه ! »\r\n. يعنى هر كه با زنى » كه محرم وى باشد ، مواقعت كند ، وى را بكشيد . و اين مطلق است .\r\nاگر كسى گويد كه مراد آنست كه آن را حلال داند ، اين تخصيص باشد بىدليلى ، و اگر مراد اين بودى ، تخصيص ذات محرم را بذكر هيچ فائده نبودى .\r\nو روايت كرده‌اند كه كسى زن پدر خود را بزنى كرد ، ابو برده گفت كه رسول\r\n\r\n","description":"","footnote":"","page_name":" 696 ","page_number":28},
  {"content":"\r\n\r\nص بكشتن وى فرمود .\r\nو غصب كردن زن زشت‌تر است از زنا كردن برضاى زن ، و زنا كردن ذمى با زن مسلمان خرق ذمت است ، و هر ذمى كه خرق ذمت كند ، كشتن وى مباح بود .\r\nو اگر مردى پير با زنى پير چون محصن و محصنه باشند زنا كنند ، ايشان را اول حد بزنند ، آنگه سنگسار كردن ايشان اجماع است .\r\nو دليل بر حد يا تازيانه زدن ظاهر قول خداست كه :  « الزَّانِيَةُ وَ الزَّانِي فَاجْلِدُوا كُلَّ واحِدٍ مِنْهُما مِائَةَ جَلْدَةٍ »  .\r\nو رسول ص فرموده است :\r\n« الشيب بالشيب جلد مائة و الرجم »\r\n. و اگر پير نباشند ، و محصن باشند ، و محصن مردى را گويند كه وى را زنى باشد ، و محصنه زنى را گويند كه وى را شوهرى باشد ، ، وى را سنگسار بايد كرد .\r\nو از اصحاب كسى است كه ميگويد كه اينجا حد لازم باشد ، و هم رجم . و ظاهر مذهب ، مذهب اول است .\r\nو اگر مردى بكر زنا كند ، وى را صد تازيانه بزنند ، و از شهرش دور گردانند ، و بشهرى ديگر فرستند مدت يك سال ، دليلش اجماع اين طائفه است ، و آنچه از رسول ص روايت كرده‌اند از طرق مخالفان كه وى گفت :\r\n« البكر بالبكر جلد مائة و تغريب عام »\r\n. و اگر بكر نباشد ، و محصن نباشد ، چون زنا كند ، صد تازيانه لازم باشد ، اگر مردى باشد ، اگر مرد باشد و اگر زن باشد .\r\nو اگر بنده باشد يا پرستاره‌اى كه زنا كند ، پنجاه تازيانه لازم باشد ، اگر محصن باشند و اگر نباشند ، اگر پير باشند و اگر نه .\r\nو اگر مكاتب باشند : به حساب آنچه آزاده شده باشد حد آزاد بزنند ، و به حساب آنچه بنده باشد حد بندگان .\r\nو اگر پدر با كنيزك پسر زنا كند تعزيرش بزنند ، و تعزير كم از حد باشد ، دليلش اجماع اين طايفه است .\r\nو چون پدر را به پسر قصاص نكنند منكر نباشد آنكه حدش بزنند .\r\nو احصان آن باشد كه مردى بالغ باشد ، و كامل عقل ، و وى را زنى باشد بنكاح دوام يا بملك يمين ، يعنى : كنيزك كه با وى و طى كرده باشد ، و ازو طى مانع نباشد وى را در مستقبل . و مرد و زن در اين حكم يكسان باشند .\r\nو حكم زنا ثابت شود بر كسى كه قصد زنا از وى صحيح بود . و اگر ديوانه‌اى باشد كه هيچ وقت با خود نباشد . و اگر وقتى باهوش آيد از ديوانگى ، در آن وقت اگر زنا كند ، بر وى حد واجب باشد .\r\nو چون توبه كند پيش از آنكه زنا بر وى ثابت شود ، و توبهء وى ظاهر شود .\r\nو صلاحيت وى پديد آيد ، حد از وى بيفتد .\r\nو همچنين ، اگر از اقرار خود رجوع كند ، پيش از آنكه وى را حد زنند ، يا در حال حد زدن ، يا بگريزد از حد . و اگر پس از آنكه زنا بر وى ثابت شده باشد به بينه توبه كند ، امام اگر خواهد عفو كند ، و غير امام را نباشد عفو كند .\r\nو چون خواهند كه كسى را رجم كنند ، گوى بكنند . و وى را در آنجا كنند ، و تا سينه به خاك بينبارند . و اگر اين رجم\r\n\r\n","description":"","footnote":"","page_name":" 697 ","page_number":29},
  {"content":"\r\n\r\nبا قرار وى باشد ، خاك در آنجا نريزند .\r\nو اگر جلد و رجم جمع شوند ، اول صد تازيانه بزنند ، و بگذارند تا بهتر شود ، آنگه رجم كنند .\r\nابتدا بسنگسار كردن ، گواهان كنند اول ، و اگر اقرار كرده باشد ، ابتدا امام كند ، بعد از آن كسانى كه حاضر باشند از مسلمانان آنان كه عدل باشند .\r\nو تازيانه امام زند و يا كسى كه امام وى را دستورى دهد در آن .\r\nو اگر به گواه ثابت شده باشد ، تولاى آن گواهان كنند .\r\nو حد بر مرد برانند بر آن هيئت كه وى را ديده باشند در زنا كردن ، اگر برهنه باشد يا با لباس .\r\nو در زمانى كه سخت گرم باشد از گرماى نيم روز ، يا سرماى بامداد كه سخت سرد باشد ، حد نزنند .\r\nو تازيانه سخت زنند بر جملهء اعضاى وى به غير سر و فرج وى . و مرد را بر پاى زنند ، و زن را نشسته و جامهء وى بر وى محكم بسته .\r\nو روا بود خواجه را كه بندهء خود را حد زند بىدستور امام .\r\nو دليل بر اين اجماع طائفه است . و از رسول ص روايت كرده‌اند كه وى فرمود :\r\n« اقيموا الحدود على ما ملكت ايمانكم » .\r\n( معتقد الاماميه 493 ، 497 ) .\r\n\r\nحَدِّ إنسان\r\n- ( اصطلاح عرفانى ) از نظر نظر فلسفى حد انسان « حيوان ناطق » و « حيوان ناطق مائت » است .\r\nو نزد اهل ذوق طرد صفات رذيله است و آنكه وارسته از خلق و تجلى بصفات حسنه و متخلق باخلاق الله است .\r\nجامى گويد :\r\n حد انسان بمذهب عامه * حيوانيست مستوى القامه\r\nپهن ناخن برهنه پوست ز موى * به دو پاره سپر ، به خانه و كوى\r\nهر كه را بنگرى بدين سان است * مىبرندش گمان كه انسانست\r\nو آنكه خود را گمان برد ز خواص * مىفزايد بر اين معانى خاص\r\nشيخ خود بين برد ز نادانى * ظن كه آن شد كمال انسانى\r\nكه كند خانقاه و صومعه جاى * واكشند پا ز باغ و راغ و سراى\r\nكند اسباب شيخى آماده * بنشيند به روى سجاده\r\nابلهى چند گرد او گردند * تابع كرد و ورد او گردند\r\nبر خلايق مقدمش دارند * هر چه گويد مسلمش دارند\r\nصد كرامت بنام او سازند * تسليم بدامش اندازند\r\nمقتداى زمانه خواجه فقيه * با درون خبيث و نفس سفيه\r\nحفظ كردست چند مسألهء * در پى افكنده از خران گلهء\r\nسينه پر كينه و دل از وسواس * كرده ضايع بگفت و گوى انفاس \r\nپس بر ذوق جوانمردان انسان نه به صورت زيباست و نه با سجاده و خانقاه است ، آنان كه ره بحقيقت بردند و دنيا و دين سپردند و سر بر آستان دوست نهادند .\r\n\r\nحَدِّ أوسَط\r\n- ( اصطلاح منطقى ) رجوع\r\n\r\n","description":"","footnote":"","page_name":" 698 ","page_number":30},
  {"content":"\r\n\r\nبا وسط شود .\r\n( شفا ج 1 ص 362 ) .\r\n\r\nحُدَيبيِّه\r\n- ( اصطلاح كلامى ) فرقهء از معتزله‌اند كه پيروان فضل الحديبىاند و مذهب آنان همان مذهب حابطيه است باضافه قول بتناسخ و اينكه حيوانات هم مكلف‌اند و گويند خدا حيوانات را بالغ و عاقل آفريده است و آنها مكلف‌اند بشكر نعمت و اگر سپاسگزارى نكنند معذب شوند . ( ضبط مشكوك ) ( از كشاف ج 1 ص 303 ) .\r\n\r\nحَدِّ تامّ\r\n- ( اصطلاح منطقى ) تعريفى كه متضمن جنس قريب و فصل قريب باشد حد تام گويند چنان كه در تعريف انسان « حيوان ناطق » آرند .\r\n( از دستور ج 2 ص 16 ) .\r\n\r\nحِدت\r\n- ( اصطلاح اخلاقى ) حدت به معناى تندى و تند خوئى است و از صفات و حالات مذمومه است چنان كه گفته‌اند « الحدة نوع من الجنون » .\r\n( از اخلاق ناصرى ص 130 ) .\r\n\r\nحَدَث\r\n- ( اصطلاح فقهى ) بفتح حاو دال يعنى تازه و در فقه عبارت از اثرى است حاصل براى مكلف و شبه مكلف در موقع عروض يكى از اسباب وضوء و غسل و اسبابى كه مانع از نمازند مانند ريح ، بول غايط جنابت ، حيض و استحاضه . حدث بر دو قسم است يكى حدث اصغر كه همان جدا شدن و خروج ريح باشد از مخرج غايط و ديگر حدث اكبر كه جنابت بول ، غايط ، حيض و استحاضه باشد البته بول و غايط و حيض و نفاس جزء خبث هم ميباشند رجوع شود به ( الفقه على . . . ص 87 و شرح لمعه ص 24 - 57 - كشاف ج 1 ص 305 ) .\r\nو رجوع به حد شود ) .\r\n\r\nحَدِّ زِنا\r\n- ( فقه ) حد زنا صد تازيانه ( رجوع شود به شرح لمعه ج 2 ص 282 )\r\n\r\nحَدِّ سِرقَة\r\n- ( اصطلاح فقهى ) كيفر سرقت ، كيفر سارق در فقه اسلامى ، ضوابط و قواعد خاصى با شرايط خاص براى كيفر و مجازات سارق وجود دارد .\r\nدر معتقد الاماميه آمده است :\r\nهر كس كه دزدى بر وى ثابت شود ، دست وى بريدن واجب شود ، به شرط آنكه مكلف باشد ، و پدر نباشد كه از فرزند دزديده باشد ، و بنده نباشد كه از خواجهء خود دزديده باشد بىخلافى .\r\nو بايد كه مقدار آنچه دزديده باشد دانگى و نيم باشد ، و يا قيمت وى اين قدر باشد . و از آن جمله باشد كه در شرع و عادت ثابت شود ، و بايد كه دزد را در آن شبهه‌اى نباشد ، و بايد كه از حرز بيرون برده باشد .\r\nو حرز جائى باشد كه به غير مالكش روا نباشد در آنجا رفتن مگر بدستورى ، دليل بر اين اجماع طائفه است .\r\nو دزد آن را گويند كه مال غيرى را ترسيده و پوشيده و پنهان برگيرد . و چون چنين باشد ، بر كسى كه در وديعت يا عاريت خيانت كند قطع نباشد .\r\nدليلش آنست كه آنچه ما اعتقاد كرديم آن را اجماع است بر وجوب قطع به آن . و در آنچه خلاف اينست دليلى نيست ، و از رسول ص روايت كرده‌اند كه فرمود :\r\n« ليس على المنتهب و المختلس و الخائن قطع »\r\n، يعنى :\r\nبر غارت‌كننده و مال رباينده و خيانت‌كننده قطع نيست . و اين نص است .\r\n\r\n","description":"","footnote":"","page_name":" 699 ","page_number":31},
  {"content":"\r\n\r\nو حجت بر آن كس كه در مقدار نصاب خلافى مىكند ، بعد از اجماع اين طائفه آنست كه از عايشه روايت كرده‌اند كه رسول ص فرمود :\r\n« القطع فى ربع دينار فصاعدا »\r\n، اين نيز هم نص است .\r\nديگر آنكه بر اصل برائت ذمت است ، و هر كس قطع واجب گرداند در كمتر از آنكه ذكر كرده شده محتاج دليل باشد .\r\nچون شرايط قطع تمام گشته باشد ، بار اول دست راستش را ببرند . و اگر دوم بار دزدى كند ، پاى چپش ببرند . و درين كسى خلاف نكرده است ، مگر عطا كه وى گفت كه دست چپش ببرند .\r\nاز جابر روايت كرده‌اند كه مردى را پيش پيغمبر ص آوردند كه دزدى كرده بود ، دست راستش بريدند . بار ديگر هم او را پيش رسول ص آوردند كه دزدى كرده بود ، پاى چپش بريدند . و حكم كرد كه اگر بار ديگر دزدى كند ، در زندان باز دارند تا آنگاه كه بميرد يا ولى الامر در وى راى بيند . و اگر در زندان دزدى كند ، گردنش بزنند .\r\nدر خبر است كه دزدى را پيش امير - المؤمنين ع آوردند ، دست و پاى وى بريده فرمود :\r\n« استحيي من الله ان لا اترك له ما يأكل به و يستنجى »\r\n، يعنى : من شرم ميدارم از خداى كه نگذارم وى را آنچه بدان طعام خورد و استنجا كند . و كس برين بر وى انكار نكرد .\r\nو اگر دست راستش شل شده است ببرند و پاى چپ همچنين . دست چپ و پاى راستش نبرند .\r\nو موضع قطع دست از بين انگشتان باشد ، انگشت بزرگ را بگذارند . و پاى از مقعد شراك ، يعنى : جايى كه دوال بر پشت پاى باشد .\r\nدليل برين اجماع طائفه است . و ديگر آنست كه برين مقدار اجماع است و بر زيادت برين دليلى نيست .\r\nاگر جمعى در دزدى با يكديگر شريك باشند ، و نصيب هر يكى آن مقدار باشد كه قطع واجب شود ، همه را دست ببرند بىخلافى و اگر نصيب هر يكى به آن مقدار نرسد ، ليكن آنچه دزديده باشند ، آن مقدار باشد ، بر همه واجب است ، دليلش قول خداست كه :  « وَ السَّارِقُ وَ السَّارِقَةُ فَاقْطَعُوا أَيْدِيَهُما »  ، ظاهر آيت اقتضاى قطع مىكند ، زيرا كه اسم سارق متناول است همه را ، و فرقى نكرده است بين يكى و جماعتى .\r\nو از طايفه كسى هست كه ميگويد بر ايشان قطع نباشد ، تا آنگه كه نصيب هر يكى بدان مقدار رسد . و اين هم بعيد نيست ، زيرا كه اصل برائت ذمت است از قطع .\r\nو اگر پسر از مال پدر و مادر بدزدد قطع لازم باشد . و مادر از مال فرزند همين حكم دارد . و همچنين زن از شوهر چون از مال يكديگر بدزدند ، چون هر يكى مال خود را در حرز دارند .\r\nو اگر از مال كسى بدزدد كه نفقت وى بر وى واجب بود بر وى قطع نباشد ، چون در نفقت تقصير كره باشد .\r\nو كسى كه از آستين جامهء زيرين و و گريبان ببرد ، به روى قطع لازم بود . و هم بر نباش كه گور بشكافد و كفن ببرد . و دليلش ظاهر آيت است : « لان السارق هو الاخذ\r\n\r\n","description":"","footnote":"","page_name":" 700 ","page_number":32},
  {"content":"\r\n\r\nعلى جهة الاستخفاء و التفزع » ، و با قطع غرامت لازم باشد .\r\nو اگر اقرار آرد ، و آنگه انكار كند ، يا پيش از آنكه دزدى به روى ثابت شود توبه كند ، و صلاح وى پيدا آيد ، نبرند .\r\nروايت كرده‌اند كه اگر كودكى دزدى كند ، تهديدش كنند ، و اگر دوم بار كند ، انگشتانش در زمين مالند ، چنان كه خون آلوده گردد ، سوم بار سر انگشتان چهارگانه وى از بند اول ببرند ، چهارم بار از بندگشاى دومين ، پنجم بار از اصل ببرند .\r\n( معتقد الاماميه ص 502 ، 506 ) .\r\n\r\nحَدس\r\n- ( اصطلاح فلسفى ) حدس عبارت عبارت از سرعت انتقال ذهن است از مبادى بمطلوب و مقابل فكر است و فرق ما بين فكر و حدس آنكه در فكر دو حركت لازم است يكى حركت ذهن براى تحصيل مبادى و ديگر حركت ذهن براى ترتيب آن مبادى به مطلوب آنى الوجود است و مستلزم حركت تدريجى الوجود نيست و علاوه ممكن است مبادى و مطلوب يك جا براى ذهن حاصل گردد .\r\n« هو التمثل المبادى المترتبة فى النفس دفعة من غير قصد و اختيار سواء كان بعد - الطلب اولا فيحصل المطلوب و هو مأخوذ من الحدس بمعنى السرعة السير و لذا عرف المشهور بسرعة الانتقال من المبادى الى المطلوب » .\r\n( از دستور ج 2 ص 16 - كشاف ص - 1300 - اسفار ج 1 ص 326 ) .\r\n\r\nحَدسيّات\r\n- ( اصطلاح فلسفى ) حدسيات در عرف حكما و متكلمان عبارت از قضايايى است كه حكم كند به آنها عقل بواسطهء حدس و آنچه را حدس دريابد و چنان كه حدس در مرتبت قوت و شدت باشد و مزيل شك كند از قطعيات شمرده مىشود و چنان كه قوى نباشد از ظنيات به حساب آيد .\r\n( از كشاف ص 301 - دستور ج 2 ص - 16 ) .\r\n\r\nحَدِّ شارِبُ الخَمر\r\n- ( اصطلاح فقهى ) كيفر نوشيدن و نوشندهء شراب - در تعريف خمر آمده است كه هر چه انسان را از حال طبيعى خارج كرده و مستى آورد و اين امر يعنى نوشيدن چنين چيزى هر چه باشد با ضوابط و شرايط معينى حدى دارد .\r\nدر معتقد الاماميه آمده است :\r\nهر كه خمر خورد ، يا هر چه مست‌كننده باشد ، اگر آزاد باشد و اگر بنده اگر مرد باشد و اگر زن ، به قصد و اختيار ، حد او هشتاد تازيانه باشد دليلش اجماع اين طايفه است .\r\nو آنكه روايت كرده‌اند كه رسول ص فرمود :\r\n« جلد شارب الخمر ثمانين جلدة »\r\n، و از امير المؤمنين ع روايت كرده‌اند كه وى فرمود :\r\n« اذا شرب سكر ، و اذا سكر هذى ، و اذا هذى افترى على الله ، فيجب ان يحد حد المفترى »\r\n، يعنى : چون خمر خورد مست شود ، و چون مست شود هذيان گويد ، و چون هذيان گويد ، افترا كند بر خدا ، و حد افتراكننده هشتاد تازيانه است ، واجب باشد كه وى را هشتاد تازيانه بزنند و هيچ كس از صحابه وى را انكار نكرد .\r\nو حكم فقاع حكم خمر است ، دليلش اجماع اين طائفه است . و چون تحريم وى پيش از اين ثابت شده است بدليل ، هر\r\n\r\n","description":"","footnote":"","page_name":" 701 ","page_number":33},
  {"content":"\r\n\r\nكه گفت حرام است ، گفت حكم او حكم خمر است . و اگر كسى گويد كه حرام است ، و حكم او حكم خمر نيست ، قول او خلاف اجماع باشد .\r\nو حكم تايب از خمر پيش از توبهء وى حكم تايب است .\r\n[ از زنا و جز آن از آنچه كه موجب حد باشد 
  ] .\r\nاگر مرد را حد زنند ، برهنه زنند ، و زن را در جامه حد زنند .\r\n( معتقد الاماميه ص 501 - 502 ) .\r\n\r\nحَدِّ قَذف\r\n- ( اصطلاح فقهى ) نسبت دادن بزنا و لواط باشد و مثلا بگويد اى زانى يا زانيه و يا ولد الزنا و بهر حال اين گونه نسبتها را قذف گويند ، و براى قذف‌كننده در اسلام حدود و كيفرهاى خاص وجود دارد .\r\nدر معتقد الاماميه آمده است :\r\nهر كه قذف كند ، و او كامل عقل باشد ، مردى آزاد را يا زنى آزاده را ، بزنا يا لواط ، يعنى : دشنام دهد اگر مرد باشد و اگر زن ، اگر بنده باشد و اگر آزاد ، آن كس كه وى را دشنام داده ، مخير باشد ميان آنكه عفو كند و ميان آنكه مطالبت كند وى را به حد قذف ، و آن هشتاد تازيانه است .\r\nدليلش اجماع اين طائفه است ، و قول خداى :  « وَ الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً »  ، و اين عام است ، بنده و غير بنده را شامل است .\r\nو اگر قاذف ذمى باشد : وى را ببايد كشت ، از براى آنكه از ذمت بيرون آمده باشد .\r\nاگر مرد را حد زنند ، برهنه زنند ، و يكسان بود درين لفظ صريح چنان كه زنا و لواط ، و كنايه‌اى كه مفيد اين معنى بود چون قحبه و قزمان و ديوث و مانند آن . اين باشد آنچه در عرف قاذف قائده معنى صريح دهد .\r\nو اگر مردى را گويد : با فلان زن زنا كردى ، قذف دو كس باشد ، بر وى دو حد لازم باشد .\r\nو اگر جماعتى را بيك لفظ قذف كند ، بر وى يك حد بيش نباشد از براى همه .\r\nو اگر هر يكى را تعيين كرده باشد ، بعد دهر يكى از ايشان به روى حدى باشد .\r\nو اين حد بميراث برود ، آنان كه مستحق ميراث باشند هر يكى را از ايشان رسد كه مطالبت كنند حد را يا عفو كنند . و اگر يكى عفو كند ، ديگرى را رسد كه مطالبت كند . و اگر وى را وارث نباشد ، پادشاه اسلام را رسد كه مطالبت كند ، و او را نرسد كه عفو كند .\r\nو اگر توبه كند ، حد ساقط نشود . و اگر وى عفو كند يا ولى وى ، ساقط شود .\r\nو چون سه بار حد زده باشند ، چهارم بار بكشند .\r\nو هر كسى كه پيغمبر را ( ص ) ، يا يكى از پيغمبران را ، يا يكى را از امامان معصوم ، دشنام دهد : وى را ببايد كشتن .\r\nدليل برين اجماع اين طائفه است .\r\n( معتقد الاماميه ص 499 ، 501 )\r\n\r\nحَدِّ ناقِص\r\n- ( اصطلاح منطقى ) تعريفى كه مركب از فصل قريب و جنس بعيد و يا فصل به تنهائى باشد حد ناقص نامند چنان كه در تعريف انسان « جسم نامى ناطق » و يا ناطق تنها آرند .\r\n\r\n","description":"","footnote":"","page_name":" 702 ","page_number":34},
  {"content":"\r\n\r\n( ا دستور ج 12 ص 16 )\r\n\r\nحُدُوث\r\n- ( اصطلاح فلسفى ) حدوث پيش جمهور حصول شىء باشد بعد از عدم او در زمانى كه گذشته باشد و مقابل قدم باشد .\r\n( از درة التاج بخش 3 ص 29 ) حدوث يعنى وجود بعد از عدم و حادث همانطور كه در حدوث احتياج به علت دارد در بقاء هم احتياج به علت دارد زيرا علت احتياج كه امكان باشد بعد از وجود هم موجود است .\r\n( تهافت التهافت ص 32 ، 68 - اسفار ج 1 ص 49 ، 56 - شفا ج 2 ص 521 )\r\n\r\nحُدوثِ إضافى\r\n- ( اصطلاح فلسفى ) حدوث اضافى بامرى گويند كه در حدوث و وجود سابقهء زمانى آن كمتر از ديگرى باشد .\r\n( از شرح منظومه ص 75 ) و رجوع شود بحادث\r\n\r\nحُدوثِ بِقياس\r\n- ( اصطلاح فلسفى ) حدوث بقياس همان حدوث و حادث اضافى است .\r\n( از اسفار ج 1 ص 264 ) و رجوع شود بحادث\r\n\r\nحُدوثِ ذاتى\r\n- ( اصطلاح فلسفى ) حدوث زمانى عبارت از وجود بعد از عدم در زمان گذشته است و به اين اعتبار خود زمان حادث نيست و حدوث ذاتى عبارت از بودن شىء است در وجود خود محتاج به غير خود و يا عبارت از امرى است كه از لحاظ وجودى مسبوق بليسيت ذاتى باشد و يا موجود مسبوق بليس مطلق است يعنى عدم و بطلان به نظر بذات او است و يا چيزى است كه وجودش بذات خود نباشد « كل ممكن لذاته يستحق العدم و من غيره يستحق الوجود و ما بالذات اقدم مما بالغير فالعدم فى حقه اقدم من الوجود تقدما بالذات فيكون محدثا حدوثا ذاتيا » .\r\n( از اسفار ج 1 ص 264 - ج 3 ص 69 - شرح حكمة العين ص 89 - شرح منظومه ص 75 - شفا ج 2 ص 526 )\r\n\r\nحُدوثِ زَمانى\r\n- ( اصطلاح فلسفى ) رجوع شود به حادث و حدوث ذاتى .\r\n( از اسفار ج 3 ص 69 و ج 1 ص 265 )\r\n\r\nحُدوثِ دَهرى\r\n- ( اصطلاح فلسفى ) مير داماد در مقام بيان حادث دهرى گويد :\r\nكليهء جائزات و متجوهرات به نسبت بذات حق و افاضهء ذات او مانند موجود واحداند و جميع آنها مجعوليت دهرى دارند يعنى مجعوليت بعد از عدم محض به اين معنى كه بافاضهء جاعل مرة واحدة موجود شده‌اند و بالاخره وجود مسبوق بعدم صريح دارند عقول و نفوس حادث بحدوث دهرىاند و كليه موجودات با اعتبار آنكه مرة واحد از ذات او صادر شده‌اند حادث دهرى و در داخل خود و نسبت به يكديگر و باعتبار حوادث و تعاقبات خاص حادث زمانىاند .\r\n( از قبسات ص 16 ، 19 و رجوع شود به خلسهء ملكوتيه در حاشيه قبسات )\r\n\r\nحُدوثِ طَبيعى\r\n- ( اصطلاح فلسفى ) از اصطلاحات صدرا است كه قائل به حركت جوهريه است او گويد : عقول مفارقه خارج از حكم حدوث‌اند و ساير چيزهايى ديگر در طبيعت و جوهر خود همواره در حركت‌اند و حادث بحدوث طبيعى ميباشند رجوع بحادث شود .\r\n\r\nحُدوثِ مانِع\r\n- ( اصطلاح فقهى ) اين اصطلاح در باب مبادلات به كار رفته است بر\r\n\r\n","description":"","footnote":"","page_name":" 703 ","page_number":35},
  {"content":"\r\n\r\nاين مبنى كه هرگاه بعد از عقود موانعى پيش آيد بطور غير مترقبه كه مانع از اجراى مفاد عقود باشد مانند اينكه قبل از قبض و اقباض متاع مورد معامله تلف شده يا ناقص شود چه حكمى خواهد داشت بحث است .\r\nدر كليات حقوقى آمده است :\r\n1 - حدوث مانع بعد از عقد من باب قاعده كل مبيع تلف قبضه موجب بطلان عقد است ، در صورتى كه اين قاعده را در غير بيع نيز جارى بدانيم و الا من باب تعذر تسليم براى مستأجر خيار خواهد بود .\r\n2 - حدوث مانع بعد از قبض و قبل از استيفاء منفعت مثل فرار حيوان اگر چه عين بقبض مستأجر داده شده و قبض عين قبض منافع است و به اين ملاحظه ميبايست تلف دامنگير او شود مثل جائى كه مبيع در دست مشترى تلف شده باشد لكن از آنجائى كه منافع تدريجى الحصول است تا مدت اجاره سر نيايد قبض منافع بر آن صادق نيست و از اين حيث در حكم غير مقبوض است هر چند قبض كه از لوازم عقد است به عمل آمده زيرا باختلاف حيثيت حكم مختلف مىشود با اين حال بايد يا نظر به قاعده التلف قبل القبض بناء بر اينكه شامل غير بيع نيز شود حكم بانفساخ عقد نمود يا براى مستأجر خيار تعذر تسليم قائل شد .\r\n3 - هرگاه عين مستأجر تلف نشده باشد و در حكم تلف هم نباشد مثل اينكه عين مستأجره خانه بوده و باران به آن خرابى رسانده و يا مزرعه بوده سيل بطورى آن را فراگرفته كه سلب صلاحيت زراعت از آن شده باشد بر اين تقدير مستأجر خيار عيب خواهد داشت .\r\nو اگر قائل شويم به اين كه موجر بايد مبادرت باصلاح نمايد و چندان وقتى لازم نداشته باشد كه موجب تفويت منفعت معتنابهى از مستأجر بشود با اقدام موجر خيارى براى مستأجر نخواهد بود .\r\n4 - هرگاه حدوث مانع بعد از استيفاء مقدارى از منفعت باشد در صورتى كه مانع نسبت به باقيماندهء از منافع تلف محسوب باشد قاعده التلف قبل القبض بنا بر اينكه شامل اجاره باشد در آن جارى است و تقسيط به نسبت خواهد شد و در اين صورت انفساخ از حين حدوث مانع است .\r\nو سيد طاب ثراه در عروه انفساخ را از حين عقد قرار داده و قائل است به اين كه اجرة المسمى به مستأجر بر مىگردد و او هم هر مقدارى از منافع استيفاء نموده بايد اجرة المثل آن را بموجر بدهد . و اين رأى با اصالت لزوم عقد و وجوب وفاء به آن وفق نمىدهد .\r\nبهر حال اين وقتى است كه تلف بر آن صادق آيد اما اگر تلف بر آن صدق نكند مستأجر خيار عيب خواهد داشت يا خيار تعذر تسليم .\r\n4 - وقتى حدوث مانع مستند بشخصى باشد آن شخص يا موجر است يا مستأجر است و يا اجنبى .\r\nاگر مانع موجر باشد مستأجر ميتواند اجاره را فسخ كرده و مال الاجاره را پس بگيرد و يا آن را امضاء نمايد و در اين صورت بموجب عقد اجاره مستحق بدل منافع فائته خواهد بود .\r\nو اگر مستأجر مانع باشد عقد لازم و عمل او بمنزلهء استيفاء منافع است و نسبت به عين در مقابل موجر ضامن خواهد بود .\r\nو اگر مانع از استيفاء منافع ، اجنبى باشد مستأجر نظر به تعذر تسليم مخير است بين فسخ و برگردان مال الاجاره و يا آنكه عقد را\r\n\r\n","description":"","footnote":"","page_name":" 704 ","page_number":36},
  {"content":"\r\n\r\nامضاء كرده و در مطالبه غرامت و منافعى كه از او فوت شده باجنبى مراجعه نمايد و بهر حال نسبت به عين در مقابل مالك اجنبى ضامن خواهد بود .\r\n5 - در جائى كه مانع از حوادث اتفاقى باشد مثل اين كه دكانى را در بازارى اجاره كرده سپس اين بازار متروك شده و بازار ديگرى بجاى آن رونق و رواج گرفته باشد .\r\nاين نوع از اتفاق اگر چه تلف و عيب محسوب نبوده و لكن به آنها بىشباهت نيست بهر حال مسأله مشكل و محتاج بتأمل است .\r\n( كليات حقوقى ص 135 ، 136 )\r\n\r\nحُدُودُ اللّه\r\n- ( اصطلاح عرفانى ) اين اصطلاح مأخوذ از قرآن است كه فرمود   وَ مَنْ يَتَعَدَّ حُدُودَ اللَّهِ فَقَدْ ظَلَمَ نَفْسَهُ   يعنى از دستورها و احكام الهى سر نپيچيد .\r\nو نيز حدودى كه خدا براى هر كس معين كرده است .\r\nكه فرمودند : اعملوا فكل ميسر لما خلق له .\r\nمولانا گويد :\r\n حد اعيان و عرض دانسته گير * حد خود را دان كز آن نبود گريز \r\n\r\nحُدودِ بُرُوج\r\n- ( اصطلاح هيوى و نجومى و علوم غريبه ) هر يك از بروج را با سيارات هفتگانه منطبق كرده و خواص و آثارى - برشمرده‌اند .\r\nحمل . حد اول مشترى با شش درجه دلالت بر جوهر سفيد و زرد دارد ، و نارى است . حد دوم زهره با هشت درجه دلالت بر چيزى سخت خشك كند كه متمايل به سياهى و زردى بود كه آتش آن را ذوب كند .\r\nحد سوم عطارد با هفت درجه دال بر سياهى .\r\nحد چهارم مريخ با پنج درجه دال بر چيزى بزرگ و قرمز شبيه به مس كند .\r\nزحل حد پنجم با چهار درجه بر آهن و سرب و . . . . دلالت كند .\r\nثَور - حد اول زهره با هشت درجه ، نبات زمين .\r\nحد دوم عطارد با هفت درجه نبات زمين حد سوم مشترى با 7 درجه حيوانات چهارپا حد چهارم زحل با دو درجه جوهرى از جنس زمين حد پنجم مريخ با شش درجه حيوان گوشت خوار .\r\nو همين طور ساير بروج ( رجوع شود به رساله 11 ناموسيات ص 377 ) و بالجمله اخوان الصفا با انطباق با مواد زمينى و تأثيرات آنها در مواد ارضى كه كار علوم غريبه است گويند ، حمل حد مشترى است و او نخست شش درجه است كه دلالت بر جوهر سفيد و زرد كند كه با آتش عمل شود ، دوم زهره است ، كه هشت درجه است و دلالت بر شىء شديد خشك متمايل به سياهى و زردى بود كه آتش آن را ذوب كند .\r\nسوم عطارد است كه هفت درجت است كه دلالت بر نقش سياه دارد و يا دلالت بر گياه سياه دارد .\r\nچهارم مريخ است در پنج درجت كه دلالت بر امرى دراز قرمز كند كه شبيه مس بود .\r\nپنجم زحل است با چهار درجه كه دلالت بر آهن و سرب كند يا چيزى كه متمايل به سياهى بود يا اشياء بىقيمت .\r\nو ثور اول حد زهره است در هشت درجه\r\n\r\n","description":"","footnote":"","page_name":" 705 ","page_number":37},
  {"content":"\r\n\r\nكه دلالت بر گياه زمينى كند و جوهر او سفيد بود يعنى گياهان سفيد .\r\nو . . . . .\r\n\r\nحُدودِ كَواكِب\r\n- ( اصطلاح نجومى و هيوى ) اهل نجوم هر برجى از بروج 12 گانه را به پنج قسم تقسيم كرده‌اند و البته به تساوى تقسيم نكرده‌اند يعنى معلوم نيست طبق چه اصلى تقسيم كرده‌اند مثلا بعضى از پاره‌هاى آن دوازده درجه است و بعضى 2 درجه است . در هر حال هر يك از بروج را به پنج قسم كرده‌اند بطورى كه از 12 درجه بيشتر نباشد و از 2 درجه كمتر . و هر يك از اين پاره‌هاى پنجگانه را ويژه يكى از خمسهء متحيره كرده‌اند و براى ماه و آفتاب سهمى معين نكرده‌اند . و هر يك از اين پاره‌ها كه ويژه يكى از پنج كوكب است حد آن كوكب ناميده‌اند كه هر گاه كوكبى از خمسهء متحيره بدان رسيد گويند فلان كوكب در حد خود است .\r\nو نيز هر برجى را به سه قسمت متساوى تقسيم كرده‌اند كه مجموع بروج به 36 قسمت شده است . و مثلا حمل را به سه قسمت متساوى تقسيم كرده‌اند كه هر قسمتى ده درجه است ده درجه اول حمل را بمريخ و ده درجه دوم را بآفتاب و سوم را بزهره اختصاص داده‌اند و قسم چهارم كه ده درجه اول برج ثور است به عطارد و همين طور به ترتيب تا برسد به آخر اقسام 36 گانه و ضمنا در اين نسبت چون نوبت به قمر كه هفتمين كوكب است در ترتيب برسد باز از زحل گيرند تا قسم آخر كه ده درجهء آخر حوت است كه با رعايت اين ترتيب آن مريخ بود پس مريخ را دو قسم متتالى بود يكى ده درجهء اول حمل و دوم قسم آخر خوب و هر قسمى از اين قسم را وجه و صورت گويند .\r\n( از بيست باب ملا مظفر )\r\n\r\nحَديث\r\n- ( اصطلاح درايه ) حديث يعنى تازه در مقابل قديم و مرادف با كلام است و كلام را حديث گويند از جهت تجدد و حدوث آن شيئا فشيئا و بنا بر اين حديث فعيل از حدوث است و بمعنى وجود شىء است بعد از آنكه معدوم بوده است و ضد قديم است و در صحيح بخارى است كه حديث عبارت هر خبرى است كه اسناد آن به حضرت رسول داده شود و آن را مقابل قرآن گرفته‌اند كه قرآن قديم است و آن حديث ، بعضى گويند حديث چيزى است كه حاكى از قول و فعل و تقرير معصوم باشد بعضى حديث و خبر را مترادف ميدانند و گويند شامل مخبر به كه قول رسول يا امام يا صحابه يا تابعين باشد مىشود ، برخى گويند حديث اخص از خبر است و خبر عام است و قول هر كس را خبر گويند و حديث مخصوص به گفتار حضرت رسول و ائمه اطهار و صلحاء امت است و گفته‌اند كه حديث و خبر متباين‌اند و حديث مخصوص به معصوم است و خبر غير معصوم ، البته در اصطلاح اهل لغت خبر مقابل انشاء است و آن كلامى است كه نسبت ثبوتى يا سلبى خارجى داشته باشد ( از درايه ص 5 - 15 - قوانين ص 409 )\r\n\r\nحَدِيث تَثليث\r\n- ( اصطلاح اهل اصول ) و آن حديث معروف حضرت صادق است كه\r\n« انما الامور ثلاثة : امر بين رشده فيتبع و امر بين غيه فيجتنب و امر مشكل يرد حكمه الى الله »\r\nمىباشد .\r\n( از رسائل ص 459 )\r\n\r\nحَديثِ حَجب\r\n- ( اصطلاح اهل اصول ) و آن حديث\r\n« و ما حجب الله عن عباده فهو مرفوع عنهم\r\nمىباشد »\r\n\r\n","description":"","footnote":"","page_name":" 706 ","page_number":38},
  {"content":"\r\n\r\n( از كفايه ج 2 ص 176 )\r\n\r\nحَديثِ رَفع\r\n- اين اصطلاح اهل اصول است و آن حديث معروف است كه در آن نه امر مرفوع و بر طرف شده است از مردم يعنى احكام آنها كه\r\n« رفع عن امتى تسع ( يا تسعة اشياء ) الخطاء و النسيان و ما استكرهوا عليه و ما لا يعلمون و ما لا يطيقون و ما اضطر و اليه و الحسد و الطيره و التفكر »\r\nاست و مراد از تفكر تفكر در وسوسه خلق مىباشد .\r\n\r\nحَديثِ مُرسَل\r\n- حديثى را مرسل گويند كه راوى وسائط را حذف كند و مستقيما به معصوم اسناد دهد .\r\n( از معالم ص 212 )\r\n\r\nحَذف\r\n- ( اصطلاح ادبى ) و آن باشد كه در كلام يا عبارت چيزى را بواسطهء وجود قرينه حذف كنند چنان كه در باب تحذير مفعول به حذف شود و گاه جملهء را ساقط نمايند .\r\n( مطول ص 246 - هنجار گفتار ص 33 ) در عروض اطلاق شود بر اسقاط سبب خفيف و در بديع اطلاق شود بر برخى از محسنات خطيه رجوع شود به ( كشاف ج 1 ص 341 ) در ابدع آرد - حذف آنست كه در نثر يا نظم حرفى يا حروفى چند را ترك كنند مثل آنكه تمام حروف نقطه دار يا حروف بىنقطه را ترك نمايند يا حروف الف را متروك دارند چنان كه در خطبهء حريريست - « الحمد لله الممدوح الاسماء المحمود الآلاء الواسع العطاء مالك الامم و مصور الرحم و اهل السماح و الكرم » . . .\r\n غمزهء خونريز تو ريخت گرم خون چه غم * زنده كند ديگرم لعل سخنگوى تو\r\nديده همه دل كنم تو سوى من ننگرى * دل همه ديده كنم من نگرم سوى تو \r\nكه ترك الف كرده است و مانند :\r\n برد ز يتى برون ربيع چو لشكر * لشكر دى ملك وى نمود مسخر \r\nو گويند لا إله الا الله كه بىنقطه است از اين قبيل است كه شعرا ، اغلب قصايدى گويد بدون الف يا بدون باء و از اين گونه صنايع كه فائده ندارد . به جز اتلاف وقت .\r\n\r\nحَذو\r\n- ( اصطلاح ادبى ) نزد اهل قوافى حركت ما قبل ردف را گويند مانند حركت ما قبل الف بهار ، اقرار و حركت ما قبل‌هاى مهر و كلچهر و رعايت تكرار حذو ، در قوافى واجب است .\r\n( از كشاف ج 1 ص 423 - المعجم ص 203 )\r\n\r\nحَرارَت\r\n- ( اصطلاح فلسفى ) يكى از كيفيات محسوسه ملموسه كه از كيفيات چهارگانهء اول ( حرارت ، برودت ، رطوبت و يبوست ) است مىباشد و در تعريف آن گفته‌اند : حرارت كيفيتى است كه مجتمعات را متفرق و متشاكلات را مجتمع گرداند چنان كه برودت كيفيتى است كه متشاكلات و غير متشاكلات را مجتمع گرداند .\r\nصدرا گويد : حرارت كيفيتى است كه « ما فيه الحرارة » را به طرف فوق حركت دهد از جهت آنكه موجب حدوث خفت در ما فيه الحرارة مىشود او قول كسانى كه گويند : اطلاق حرارت بر حرارت آتش و حرارت فائضهء از كواكب و حرارت غريزى و حرارت حادث از حركت بيك معنى است مردود ميداند و گويد :\r\nاين اطلاق از باب اشتراك در لفظ است .\r\nصدرا حرارت غريزى موجودات حيه و انسان را فائض از عالم نفوس ميداند كه موجب تلطيف و تصعيد است و مبدأ روح بخارى\r\n\r\n","description":"","footnote":"","page_name":" 707 ","page_number":39},
  {"content":"\r\n\r\nاست كه متصاعد از قلب است .\r\n( از اسفار ج 2 ص 22 ، 24 )\r\n\r\nحَرارَت اسطقُسّى\r\n- ( اصطلاح فلسفى ) مراد حرارت حاصله از اسطقس نار است .\r\n( از اسفار ج 1 ص 22 )\r\n\r\nحَرّانيان\r\n- ( اصطلاح كلامى ) ابو ريحان گويد حرانيان آنهااند كه به حرانند و به بغداد به صابئيان معروف‌اند و ايشان همان بقيت بت‌پرستان يونانيانند .\r\n( از التفسير ص 226 )\r\n\r\nالحِرباء\r\n- ( نجومى ) يكى از صورتهاى جنوبى ستارگان است و از ستارگان اوست .\r\nخارا ، السلوقى الثانى ( حرباء بكسر حاء )\r\n\r\nحَربى\r\n- ( فقهى ) و آن غير كتابى از كفار است .\r\n( از شرح لمعه ج 1 ص 187 )\r\n\r\nالحَربيَّة\r\n- ( اصطلاح كلامى ) پيروان عبد الله بن عمرو بن حرب الكندى را گويند كه بر مذهب بيانيه‌اند و علاوه بر او عقيده دارند كه روح خدا از عبد الله بن محمد به عبد الله بن عمرو بن حرب حلول كرده است . . .\r\n( از مختصر الفرق بين الفرق ص 151 ) .\r\n\r\nحِرز\r\n- ( اصطلاح فقهى ) بكسر حاء موضع محكم و حصين است و در شرع امرى است كه معد براى محفوظ نگه داشتن اموال است در عادت مانند خانه ، خيمه .\r\n( از كشاف ج 1 ص 326 ) .\r\n\r\nحِرص\r\n- ( اصطلاح اخلاقى و عرفانى ) حرص ضد قناعت است و آن طلب زوال نعمت غير است ، اهل رياضات گويند : حرص عبارت از طلب شىء است بكوشش در رسيدن به آن .\r\n( كشاف ص 358 ) .\r\nدر مذمت حرص آمده است :\r\nو لا يملأ جوف ابن آدم الا التراب و ان ابن آدم حريص على ما منع .\r\nمولانا گويد :\r\n حرص آدم چون سوى گندم كشيد * از دل آدم سليمى را ربود\r\nپس دروغ عشوه‌اش را گوش كرد * غره گشت و زهر قاتل نوش كرد\r\nكژدم از كندم ندانست آن نفس * مىپرد تمييز از اهل هوس \r\nتركيبات :\r\nحرص مال ، حرص علم ، حرص دنيا حرص مقام ، حرص پيرى ، حرص خوردن .\r\n\r\nحَرف\r\n- ( اصطلاح ادبى ) در زبان عرب حرف كلمه‌ايست كه دلالت بر معنى غير مستقل فى نفسه نمايد كه منطقيان اداة گويند و علامت حرف آن باشد كه مسند و مسند اليه واقع نشود و علامات افعال و اسما را نپذيرد و آن را اقسامى است ( حروف مشبهة بالفعل ، ناصبه ، جازمه و جاره ) كه هر يك در محل خود آيد .\r\n( از الهدايه ص 129 - كشاف ج 1 ص - 357 ) .\r\n\r\nحَرفِ إضافَت وَ ضَمير\r\n- ( اصطلاح دستورى ) و آن ميمى است مفرد كه در اواخر اسماء فايده اضافت دهد بنفس خويش چنان كه غلامم اسبم و برادرم .\r\n( از المعجم ص 173 ) .\r\n\r\nحَرفِ بَدَل\r\n- ( اصطلاح دستورى ) و آن كافى است ( ك ) اعجمى كه در وصل بدل همزهء ملينه در لفظ آرند مانند « بند كك » بندگى ، بندگان « دايكك » دايگى ، دايگان » ( از المعجم ص 172 ) .\r\n\r\nحَرفِ تَأسيس\r\n- ( اصطلاح ادبى و دستورى ) و الفى است كه بحرفى متحرك پيش از روى باشد مانند الف « آهن و لادن »\r\n\r\n","description":"","footnote":"","page_name":" 708 ","page_number":40},
  {"content":"\r\n\r\nو از بهر آن تأسيس خوانند كه در تنسيق شعر آغاز و اساس قافيت از اين حرفست رجوع شود به ( المعجم ص 198 )\r\n\r\nحَرفِ تَخصيص\r\n- ( اصطلاح دستورى ) و آن ياء و نونى است كه در اواخر اسماء معنى تخصيص ماهيت چيزى دهد به بعضى از صفات مانند « زرين ، سيمين ، هفتمين »\r\n\r\nحَرفِ تَصغير\r\n- ( اصطلاح دستورى ) و آن واويست كه بجاى كاف تصغير استعمال كنند .\r\n( از المعجم ص 181 ) .\r\n\r\nحَرفِ تَفضيل\r\n- ( اصطلاح دستورى ) و آن تاء و راء است كه آخر صفات معنى ترجيح دهد مانند « عالم‌تر و توانگرتر » ( از المعجم ص 167 ) .\r\n\r\nحَرفِ تَلَوُّن\r\n- ( اصطلاح دستورى ) و آن باء و الف و ميمى است كه در اواخر الوان معنى تلون فايده دهد مانند « سرخ بام سياه بام » و بعضى فاء اعجمى در لفظ آرنده « سرخ فام ، سياه فام » .\r\n( از المعجم ص 174 ) .\r\n\r\nحَرفِ حِرفَت وَ صَنايع\r\n- ( اصطلاح دستورى ) و آن كاف و راء است كه در اواخر اسامى معنى حرفت دهد چنان كه « كاسه‌گر و تيرگر » .\r\n( از المعجم ص 167 ) .\r\n\r\nحَرفِ حِفظ و حِراست\r\n- ( اصطلاح دستورى ) و آن باء و الف و نونى است كه در اواخر اسماء معنى نگاه داشتن آن چيز دهد مانند « گله‌بان ، باغبان ، دربان » .\r\n( از المعجم ص 177 )\r\n\r\nحَرفِ خُرُوج\r\n- ( اصطلاح دستورى ) و آنست كه حرف وصل به دو پيوند دو آن را از بهر آن خروج خواندند كه شاعر از حرف وصل بواسطهء آن تجاوز تواند كرد و بيرون تواند گذشت .\r\n( رجوع شود به المعجم ص 211 )\r\n\r\nحَرفِ دُعا\r\n- ( اصطلاح دستورى ) و آن الف و دالى است كه در اواخر افعال معنى دعا دهد چنان كه « برساد . بدهاد » ( از المعجم ص 165 ) .\r\n\r\nحَرفِ رَبط\r\n- ( اصطلاح ادبى ) كلماتى را گويند كه دو كلمه يا دو عبارت را به يكديگر ربط دهد مانند « نه ، مگر ، پس ، چون ، چه ، تا شايد ، اگر ، خواه ، هم ، نيز . . . . . » .\r\n( از دستورنامه ص 136 ) .\r\n\r\nحَرفِ ظَرف\r\n- ( اصطلاح ادبى ) و آن دال و الف و نونى است كه در اواخر اسماء فائده ظرفيت دهد مانند « قلم دان - نمك دان ، آب‌دان » .\r\n\r\nحَرفِ عَدَد\r\n- ( اصطلاح ادبى ) و آن ميمى است مفرد كه در اواخر اعداد تتميم عدد متقدم را فائده دهد مانند « دوم ، سوم » .\r\n( از المعجم ص 174 ) .\r\n\r\nحَرفِ فاعِل\r\n- ( اصطلاح ادبى ) و آن گاف و الف و راء است كه در اواخر افعال معنى فاعليت دهد مانند « كردگار - آفريدگار آموزگار » .\r\n( از المعجم ص 166 ) .\r\n\r\nحَرفِ قَيد\r\n- ( اصطلاح ادبى ) هر حرف ساكنى غير از حرف مد و لين كه ما قبل روى باشد آن را حرف قيد خوانند و حروف قيد سه است . « ب : ابر . گبر . خ . رخت . بخت . . . » ( رجوع شود به المعجم ص 14 ) .\r\n\r\nحَرفِ لِياقَت\r\n- ( اصطلاح ادبى ) و آن واو و الف و راء است كه در اواخر بعضى از اسماء معنى لياقت دهد مانند « گوشوار ، شاهوار ، جامه‌دار » .\r\n\r\n","description":"","footnote":"","page_name":" 709 ","page_number":41},
  {"content":"\r\n\r\n( از المعجم ص 167 ) .\r\n\r\nحَرفِ مُشابَهَت\r\n- ( اصطلاح ادبى ) و آن سين و الف و نونى است كه در اواخر اسماء فايده مشابهت دهد مانند « مردم سان ، ديگر سان » . ( از المعجم ص 177 ) و واو و شينى است كه در اواخر اسامى فائدهء مشابهت دهد مانند « ماه‌وش حوروش »\r\n\r\nحَرفِ مَصدَر\r\n- ( اصطلاح ادبى ) و آن نونى است مفرد در آخر افعال ماضى مانند « آمدن رفتن » ( از المعجم ص 177 ) .\r\n\r\nحَرفِ مَصدَر و ضَمير\r\n- ( اصطلاح ادبى ) و آن شينى است در اواخر اسماء كه معنى مصدر دهد مانند « روش ، دهش ، پرورش » ، و در اواخر افعال ضمير غايب باشد مانند « دادش گفتش ، بردش » . ( از المعجم ص 170 ) .\r\nو اصطلاح ديگر آن نون و دالى است كه در آخر صفات فائده ربط صفت به جماعت دهد مانند « عالمند ، توانگرند » ( از المعجم ص 164 ) .\r\n\r\nحَرفِ رَدع\r\n- ( اصطلاح ادبى ) و در زبان عرب كلامى باشد كه براى زجر متكلم وضع شده است مانند   « رَبِّي أَهانَنِ كَلَّا »   اى لا تكلم بهذا فانه ليس كذلك .\r\n( از الهدايه ص 212 ) .\r\n\r\nحَرفِ رَدف\r\n- ( اصطلاح ادبى ) و آن الف و واو و ياء است كه ما قبل روى باشد آن را ردف خوانند و آن قافيت را مردف نامند به شرط آنكه ما قبل واو مضموم باشد و ما قبل يا مكسور چنان كه ما قبل الف همواره مفتوح باشد .\r\n( از المعجم ص 190 - 198 ) .\r\n\r\nحَرفِ شَكل\r\n- و تشبيه ( اصطلاح ادبى ) و سين و الف و راء است كه در اواخر اسماء معنى تشكل و تشبيه دهد به چيزى مانند « شرمسار نگونسار » .\r\n( از المعجم ص 168 ) .\r\n\r\nحُروفِ شِكل وَ هَيأت\r\n- ( اصطلاح ادبى ) و آن دال و ياء و سين است كه در اواخر بعضى اسماء معنى شكل دهد « مردم ديس ، خانه ديس » ( از المعجم ص 170 ) .\r\n\r\nحُروفِ صَحابَت\r\n- ( اصطلاح ادبى ) و آن واو و راء است كه در اواخر بعضى از اسماء معنى خداوندى چيزى دهد مانند . « پيشه ور هنرور ، تاجور » ( المعجم ص 168 )\r\n\r\nحَرفِ صِفَت\r\n- ( اصطلاح ادبى ) و آن نون و الف و كافى است كه در اواخر اسماء معنى نعت دهد چنان كه « غمناك سهمناك . » ( از المعجم ص 173 ) . و نيز دال و الف و راء است كه در اواخر بعضى اسماء معنى صفت دهد مانند « آبدار ، تابدار ، پايدار » حرف ضمير - ( اصطلاح ادبى ) و آن ياء و دالى است كه در آخر كلمات فائده ضمير جماعت حاضر دهد مانند « ميآييد ميروييد » ( از المعجم ص 165 )\r\n\r\nحَرفِ مُضارع\r\n- ( اصطلاح ادبى ) و آن دالى است مفرد كه در اواخر كلمات فعل را صيغت مضارع گرداند مانند « آيد . رود .\r\nميگويد مىرود » ( از المعجم ص 165 )\r\n\r\nحَرفِ مَوضع\r\n- ( اصطلاح ادبى ) و آن سين و تاء و الف و نونى است كه در اواخر اسماء معنى تخصيص موضع دهد مانند « تركستان . كوهستان . بيمارستان » ( از المعجم ص 177 )\r\n\r\nحَرفِ مَيل و شَهوت\r\n- ( اصطلاح ادبى ) و آن باء و الف و راء است موصول براى بيان حركت كه در آخر اسامى معنى ميل و شهوت\r\n\r\n","description":"","footnote":"","page_name":" 710 ","page_number":42},
  {"content":"\r\n\r\nو شعف دهد به چيزى مانند « غلام باره روسبىباره . دوست باره . و جامه‌باره يعنى پسر دوست .\r\nروسبى دوست . » ( از المعجم ص 168 )\r\n\r\nحُروفِ نِسبَت و تَكرار\r\n- ( اصطلاح ادبى ) و آن كاف و الف و نونى است كه در اواخر بعضى از اسماء جنس معنى نسبت دهد مانند « در مكان . كروكان » يعنى آنچه مال شمارند و گرو را شايد و « مادركان و پدركان » ( از المعجم ص 175 )\r\n\r\nحَرفِ نَعت\r\n- ( اصطلاح ادبى ) و آن نون و دالى است كه در اواخر صفات به معنى نعت باشد چنان كه « دانشمند . حاجتمند . هنرمند .\r\nدردمند » و نزديك بدين معنى است « خداوند .\r\nخويشاوند . پاوند » پاوند يعنى بندى كه بر پاى نهند ( از المعجم ص 164 )\r\n\r\nحَرفِ وَصل\r\n- ( اصطلاح ادبى ) كه روى بوى پيوندد و آن در شعر پارسى الف و دال و كاف و هاويا است . ( رجوع شود به المعجم ص 199 )\r\n\r\nحَرق\r\n- ( اصطلاح عرفانى ) و عبارت از اواسط تجليات است كه منجر به فنا و نيستى مىشود و اين فنا اوائلش بر قست و اواخرش طمس در ذات .\r\n( از تاريخ تصوف ص 644 )\r\n\r\nحِرقَت\r\n- ( اصطلاح عرفانى و ادبى ) در نزد عارفان حرقت بر دو قسم است يكى حرقت بنار و ديگرى حرقت بنور و كسى كه بواسطهء نار محروق گردد خاكستر شود و كسى كه بنور محروق گردد چراغ مضىء شود كه مردم بدان مستضىء گردند . رجوع به فرهنگ مصطلحات عرفا تأليف نگارنده شود .\r\nو نيز آن باشد كه سخن بطورى ادا شود كه رقت آورد و موجب گريه شود بهر طريق كه مؤثر افتد ( از كشاف ج 1 ص 630 ) .\r\n( از كشاف ج 1 ص 630 )\r\n\r\nحَركَت\r\n- ( اصطلاح فلسفى ) حركت به معناى جنبش در مقابل سكون است فلاسفه در مقام بيان معنى حركت گويند : موجودات عالم بر چند قسم‌اند :\r\n1 - موجوداتى كه از هر جهت بالفعل مىباشد و ناچار اين گونه موجودات از وضع موجود خود خارج نخواهند شد .\r\n2 - موجوداتى كه از تمام جهات بالقوه‌اند - و اين چنين موجودى در عالم متصور نيست مگر هيولاى اولى كه از شأن آن تقوم بهر نوع صورتى است و فعليت آن همان قوت است .\r\n3 - موجوداتى كه از جهتى بالقوت و از جهتى ديگر بالفعل ميباشند و ناچار چنين موجودى مركب خواهد بود از دو امر كه بواسطهء يكى از آن دو بالقوت باشد و بواسطهء ديگر بالفعل و جهت و حيثيت قوت شأنش خروج از حالت موجود مىباشد بطور تدريج باشد كه معنى حركت است و در نتيجه حركت عبارت از فعل و كمال اول چيزى است كه بالقوت است از جهت آنكه بالقوة است پس قوت براى موجود متحرك بمنزلهء فصل مقوم است و مقابل حركت ، سكون است از باب تقابل عدم و ملكه و بالجمله حقيقت حركت عبارت از حدوث تدريجى و خروج از قوت بفعل است .\r\nحركت و سكون شبيه قوت و فعلند و از عوارض موجود بما هو موجودند .\r\nاخوان الصفا در تعريف حركت آرند :\r\nكه حركت عبارت از صورت روحانى است كه داخل در جسم است و متمم آنست « آن - الحركة هى صورة روحانية داخلة على الجسم\r\n\r\n","description":"","footnote":"","page_name":" 711 ","page_number":43},
  {"content":"\r\n\r\nمتمة له و اما السكون فهو عدم تلك القوة » .\r\n( از اخوان ج 2 ص 336 ) و در جاى ديگر گويند : « ان الحركة هى النقلة من مكان الى مكان فى زمان ثان و ضدها السكون و الوقوف و الثبات فى مكان واحد بين زمانين » .\r\n( از رسائل ج 3 ص 145 ، 307 ) در تفسير ما بعد الطبيعة است « الحركة هى كمال ما بالقوة فاذا لم يكن هناك قوة لم تكن هناك حركة » .\r\n( تفسير 599 ، 800 ، 908 ، 890 ، 1415 ) .\r\nشيخ الرئيس گويد : « الحركة تقال على تبدل حال قارة فى الجسم يسيرا يسيرا على سبيل اتجاه نحو شىء و الوصول بها اليه هو بالقوة لا بالفعل » ( نجات ص 169 ) اخوان الصفا در مقام بيان اقوال در حركت گويند : بعضى حركت را امر موجود ميدانند بعضى معدوم ميدانند بعضى گويند حركت صادر از موجود حى قادر است فقط بعضى گويند حركت صورت روحانى است كه نفس در اجسام قرار دهد و بواسطهء آن اجسام متحركند و بنا بر اين محرك اجسام نفوسند و تحريك فعل نفس است و صورتى است كه نفس در اجسام گذارد .\r\n( از اخوان ج 3 ص 305 ) .\r\nو حركت به معناى نقله عبارت از خروج از مكان به مكان ديگر است . و گويند حركت اگر صورت باشد صورتى است روحانى كه سارى در تمام اجزاء جسم است مانند سريان ضوء در اجزاء جسم شفاف و بالاخره حركت بر دو نوع است 1 - جسمانى 2 - روحانى حركت جسمانى شش نوع است كون و فساد ، زياده و نقصان ، تغيير و نقله و حركت نقله هم بر سه نوع است مستقيم و مستدير و مركب از آن دو . و از جهت كيفيات بر هشت نوعند كه هر دو نوع آنها مقابل يكديگرند از باب تقابل تضايف از جمله كبير ، صغير ، سريع ، بطىء ، رقيق ، غليظ و غيره . صغير و كبير از اصوات است مانند اصوات طبل‌ها و اصوات سريع و بطىء بعضى نسبت به بعضى ديگر و اصوات غليظ و رقيق . و حركت بطىء آنست كه متحركت بدان مسافت كمترى را در زمان زيادتر از متحرك به حركت سريع قطع كند .\r\n( از اخوان ج 3 ص 145 ، 305 ، 306 - ج 2 ص 12 ، 10 ) صدرا گويد : حركت نفس خروج شىء است از قوت بفعل نه آنچه بوسيلهء او خارج مىشود شىء از قوت بفعل .\r\n( از رسائل ص 29 ) حركت متعلق به شش امر است كه عبارت از فاعل حركت ، قابل حركت ، ما فيه الحركة ، ما منه الحركة و ما اليه الحركة و زمان حركت باشد .\r\nو بر دو نوع است يكى حركت بمعنى قطع كه عبارت از امر ممتد متصل واحد است از مبدأ تا منتها « ما منه و ما اليه الحركة » و اين امر واحد مرتسم در خيال است و راسم آن حركت به معناى توسطيه است و ديگر امر سيال متدرج الوجود در خارج است و حركت بمعنى توسطيه است كه راسم حركت بمعنى قطع است .\r\n( از رسائل ص 17 - اسفار ج 1 ص 214 ، 27 ، 249 - شفا ج 1 ص 157 - جامع الحكمتين ص 91 ) و هر متحركى محتاج به حركتى است غير خود كه افادهء حركت كند .\r\n( اسفار ج 4 ص 63 - ج 1 ص 22 - ش\r\n\r\n","description":"","footnote":"","page_name":" 712 ","page_number":44},
  {"content":"\r\n\r\nص 329 ) ارسطو گويد : وجود حركات در زمان شبيه ترين چيز است بوجود معدودات در عدد .\r\n( تهافت التهافت ص 79 ) ابن رشد گويد : تمام اجناس حركات منتهى ميشوند به حركت در مكان و حركت در مكان منتهى مىشود به حركت ذاتى كه از محرك اول است كه خود متحرك نيست .\r\n( تهافت التهافت ص 56 ) موجودات دو نوعند يكى موجوداتى كه در طبيعت و ذات آنها حركت است و اين نوع موجودات از زمان جدا نمىباشند و ديگر موجوداتى كه در طبيعت آنها حركت نيست و ازلى هستند .\r\n( از تهافت التهافت ص 66 ) ( براى وقوف به تمام تعاريف رجوع شود به اسفار ج 1 ص 233 - شفا ج 1 ص 125 ، 35 - ش ص 394 - قبسات ص 72 ) فلاسفه قبل از صدرا عموما قائل بوقوع حركت در چهار مقوله بودند كه عبارت از مقولات كم ، كيف ، اين و وضع باشد و وقوع حركت را در مقولهء جوهر محال ميدانستند و لكن صدر الدين شيرازى قائل بوقوع حركت در مقولهء جوهر مىباشد چنان كه بيايد .\r\nشيخ الرئيس بحث در حركت جوهريه كرده و آن را مردود ميداند رجوع شود به ( شفا ج 1 ص 43 )\r\n\r\nحَركَتِ إرادى\r\n- ( اصطلاح فلسفى ) حركت ارادى حركتى است كه مبدأ قريب آن اراده و اختيار در متحركت باشد كه حركت نفسانى و شوقى هم ناميده‌اند .\r\n( شفا ج 1 ص 53 - ج 2 ص 540 - اسفار ج 1 ص 173 )\r\n\r\nحَركَتِ اشتِدادى\r\n- ( اصطلاح فلسفى ) مراد حركت در كم و كيف است كه موجب شدت در كيف و يا در كم است ( اسفار ج 4 ص 63 ) اخوان گويند حركت شش وجه بود :\r\nكون ، فساد ، زيادت و نقصان ، تغيير و نقله ، كون عبارت از خروج شىء بود از عدم بوجود يا از قوت بفعل و فساد عكس آن بود . . .\r\n( رجوع شود به رساله اول بخش طبيعيات رسائل اخوان ص 10 ) باز اخوان گويند حركت صورت بود و صورت روحانى بود كه در تمام اجزاء جسم جريان دارد .\r\n( از رسائل اول طبيعيات ص 12 ) شيخ شهاب الدين سهروردى در باب حركت و حدوث گويد :\r\nهر هيئتى كه تصور ثبات در آن نتوان كردن حركت بود و هر موجودى كه در زمانى نبوده است و سپس بود شده است حادث بود و هر حادثى آن گاه كه حادث شود ، هر آن چيزى كه اين حادث بر آن متوقف بود خود حادث بود زيرا هيچ حادثى مقتضى وجود خود نبود چه آنكه همهء ممكنات در ايجاد نياز بمرجحى دارند و مرجح وى هر گاه با تمام امورى كه در ترجيح آن مدخل بود ، دائم بود آن چيز نيز دائم بود و در نتيجه حادث نبود و چون فرض اين است كه حادث بود پس هر چيزى كه متوقف عليه اين حادث بود خود نيز حادث بود و نقل سخن بدان چيز متوقف عليه شود پس بناچار تسلسل شود و بيان شد كه سلسلهء نامتناهى در امور مجتمعة الوجود محال بود پس بناچار نقل سخن در نخستين حادث شود پس شايسته\r\n\r\n","description":"","footnote":"","page_name":" 713 ","page_number":45},
  {"content":"\r\n\r\nچنين بود كه در عالم وجود حادث متجددى بود و غير منقطع و آن چيز كه واجب است كه از لحاظ ماهيتش متجدد بود حركت بود و حركات مستقيمه را نهايتى و حدى بود زيرا تحقق برازخ نامتناهى متصور نبود و ما ميدانيم كه برزخ متحرك بالطبع نبود مگر از جهت فقدان آمرى ملايم با او و چون به دو رسد آرام گيرد و متوقف شود تا آنجا كه هر گاه با برزخى همه ملايمات او بود و وجود او بخاطر آن ملايمات مترجح شود .\r\nهيچ گاه از جايگاه خود حركت نكند زيرا در اين صورت طالب چيزى كه وجودش بسبب آن رجحان يابد نبود و بدان سوى نرود و حركات قسريه يا بالطبع بوند و يا باراده و به زودى خواهى دانست كه هر موجودى كه در زير فلك ماه بود يعنى هر آنچه ممكن بود كه از آن موجودات متحرك به حركت ارادى بود متحمل حركت دائم نبود زيرا برزخ اين گونه موجودات را بقاء دائم نبود چه آنكه اين گونه تركيبات عنصرى سرانجام متفرق و پراكنده شود . و بنا بر اين همه حركات موجودات زير افلاك را پايانى بود و چون ثابت شد كه واجب است در عالم حركتى بود مستمر و دائم و نامنقطع ، بناچار آن حركت آن افلاك بود ، و حركت افلاك هم حركت دورى بود و ازين رو ثابت و روشن مىشود كه حوامل آن حركات نيز دائم الوجود بوند ، و گاه باشد كه براى افلاك به لحاظ مبدأ و منتهاى حركات مفروضهء آنها و نيز به لحاظ اضافات خود آنها جهاتى مانند يمين و يسار و جز آن پديد آيد و در آنها نقطه‌هاى اضافاتى متعين گردد .\r\n\r\nنكته\r\n- بدان كه آفتاب چون غروب كند بمشرق خود باز نگردد مگر پس از اتمام حركت دورى خود و اگر قبل از پايان حركت دورى خود باز گردد لازم آيد كه از مغرب خود طلوع كند و تو خود دانى كه روز بجز مدت طلوع آفتاب چيز ديگرى نبود پس لازم آيد كه روز دو باشد و حال آنكه اين طور نبود و نيز لزوم وجود محدد جهات را بدانستى و بدانستى كه جهت سفل با مركز آن يكى بود و زمين در مركز آن بود و هر گاه مركز محدد از جايگاه خود حركت كند از هر طرف كه فرض شود متوجه بالا شود و بسوى علو رود و بدانستى كه جهت علو ملايم با طبع زمين نبود و به زودى چگونگى امر جهت علو گفته شود و همهء حوادثى كه بنزد ما بود از آثار حركات افلاك بود و بنا بر اين افلاك علت حدوث حوادث بوند و افلاك خود تحت كون و فساد و تركيب از بسائط اربعه بنبوند و الا لازم آيد كه اولا پراكنده شوند و ثانيا حركات آنها دائمى نبد و ثانيا حادث باشند و حدوث آنها موجب خواهد بود كه برازخ و حركات ديگرى باشد متقدم بر آنها و محيط بدانها و متحرك به حركات دائمه .\r\n\r\nحركات افلاك\r\n- ( اصطلاح هيوى ) در هيئت بطلميوسى آمده است كه افلاك را دو گونه حركت بود يكى حركت از مشرق بسوى مغرب و يكى حركت از مغرب بسوى مشرق حركت از مشرق به مغرب ويژه فلك الافلاك بود كه همهء افلاك را با اين حركت از مشرق به مغرب به حركت آورد و در اطراف مركزى عالم بگرداند كه در هر 24 ساعت يك دور بر محور خود بگردند و اين حركت سريع بود\r\n\r\n","description":"","footnote":"","page_name":" 714 ","page_number":46},
  {"content":"\r\n\r\nو قهرا با اين حركت همهء افلاك و كواكب را نيز بگرداند زيرا همهء آنها در ضمن و محوى فلك اعظم بوند و حركت مظروف به حركت ظرف بود و اين حركت وضعى بود يعنى به وضع حركت فلك محدد بود و طلوع آفتاب و ساير كواكب بدين حركت بود و اين حركت را حركت كل ناميده‌اند و دو قطب آن را دو قطب اين حركت نامند و دو قطب عالم نامند و منطقهء آن را منطقهء معدل النهار نامند .\r\nو ديگر از حركاتى كه از مشرق به مغرب است حركت مدير عطارد بود در حول و اطراف مركز خود كه خارج مركز عالم است و آن را حركت اوج نامند زيرا در اين حركت ، اوج دومى بود مر عطارد را يعنى اوج حامل او بود .\r\nو منطقهء آن غير از منطقهء معدل النهار است و دو قطب آن نيز بر سمت دو قطب عالم نبود .\r\nو ديگر حركت جوزهر بود كه از مشرق به مغرب بود و آن حول مركز عالم بود و بر منطقهء بود در سطح منطقة البروج و ديگر حركت فلك مايل بود يعنى فلك مايل قمر بود كه در حول مركز عالم بود و بر حول منطقة البروج و آن حركت اوج قمر بود .\r\nو اما حركاتى كه از مغرب بمشرق بود يكى حركت فلك ثوابت بود كه مبدا آن اول حمل بود و حركت آن كند بود و در اطراف مركز عالم بود كه بنا بر رأى اكثر متأخران در هر 66 سال شمسى و يا 68 سال قمرى يك درجه از درجات منطقهء خود را قطع كند و اين حركت را بر منطقهء خود فلك البروج نامند . و خود فلك را نيز فلك البروج نامند . و منطقة البروج نيز نامند . و اين حركت بر دو قطبى بود بجز دو قطب عالم كه دو قطب بروج نامند و چون از لحاظ مركز با معدل النهار متحدند بناچار منطقهء آن معدل النهار را قطع مىكند از جمله حركات از مغرب بمشرق حركات افلاك ممثله بود بجز ممثل قمر كه گفته شد كه بمانند حركت فلك ثوابت در اطراف مراكز عالم بود و اين حركات حركات اوجات و جوز - هرات بود .\r\nو ديگر از حركات مغرب به مشرق حركت فلك خارج مركز آفتاب بود كه بر مركزى بود هم سمت با مركز منطقة البروج از جمله حركات مغرب بمشرق حركات افلاك حامله بود در اطراف مراكز خارج مركز خود بر منطقه‌ها و قطب‌هائى غير از منطقه و قطب‌هاى فلك اعظم و فلك البروج .\r\nاين حركت را يعنى حركت حوامل را وسط الكوكب و حركت عرضى نامند .\r\nشهاب الدين سهروردى گويد :\r\nبدان كه افلاك در حركات و مناسبات حركات خود و مقابلات آنها و نيز در حالات ديگر متشبه به مناسبات امور قدسى و اشعهء انوار قاهره بوند و چون افلاك را نرسد كه بطور دفعى بين همهء اين اوضاع و مناسبات جمع نمايند و از طرفى هر يك از ستارگان حاجب آن دگر مىباشد پس ممكن نبود كه بين همهء آنها مقابلهء واقع شود و نيز ممكن نبود كه بين آنها حجابى نباشد و بين همه مناسباتى بود آن طور كه در عالم قواهر بود زيرا در برازخ ابعاد و حجاب‌ها بود پس بناچار افلاك حافظ اين اوضاع بود\r\n\r\n","description":"","footnote":"","page_name":" 715 ","page_number":47},
  {"content":"\r\n\r\nبر سبيل بدليت به نحوى كه در اكوار و ادوار مختلف بر سبيل تعاقب و استيناف آن مناسبات همىآيد .\r\nاوضاع حركات افلاك نه چنان بود كه پيروان مشاء گفته‌اند كه هر فلكى مشخص در حركات بسيار خود از همهء وجوه متشبه بيكى از عقول نورى مشخص بود .\r\nزيرا افلاك بسيارند و حركات آنها نيز مختلف بود و آن طور كه خود تصريح كرده‌اند غرض از حركت افلاك حركت كواكب بود و كوكب در حركات خود گاه راجع بود و گاه مستقيم ، گاه در اوج بود و گاه در حضيض و با اين وصف چگونه متشبه به چيز واحد مشخص بود در حال كه آنان معتقد باشراقات كثيرهء ناشى از تكثر مناسبات نوريه نباشند و بنا بر اين حركات كواكب با همهء اختلاف احوال خود نبود مگر به منظور تحصيل مناسبات اشعهء نورى و انوار عقلى در معشوقات و نسبت‌هاى بعضى از ستارگان به بعضى ديگر نبود مگر تابع مناسبات بعضى از معشوقات به بعضى ديگر تا آنكه به ترتيب و تدريج در اكوار و ادوار مختلف بر حسب نسبتهاى قاهريتى كه بسبب آن تشبه ممكن بود آن مناسبات حاصل آيد و سپس دورى ديگر آغاز شود .\r\nو مشائيان در اين تشبيهات بنوعى از مثالى كه خود مردود دانسته و در او بر متقدمان ايراد گرفته‌اند اعتراف كنند .\r\n( شرح ش - ص 399 ) .\r\n\r\nحَركاتِ كَواكِب\r\n- ( اصطلاح هيوى ) حركات خمسهء متحيره گاه مستقيم بود يعنى بر توالى حركت كنند و گاهى راجع يعنى بر خلاف توالى و گاهى مقيم يعنى ساكن نمايند و در حوالى رجعت و استقامت مقيم و ساكن شود چون ثابت شده است كه در ما بين دو حركت مختلف در جهت فى الجمله سكونى متحقق شود .\r\n( از بيست باب ملا مظفر )\r\n\r\nحَركَتِ انتِقالى\r\n- اين اصطلاح هيوى و نجومى است ) و آن حركت زمين بود بدور آفتاب از مغرب به مشرق كه در مدت سيصد و شصت و پنج روز يك دور طى كند .\r\n( رجوع شود به رياض المنجمين ص 34 )\r\n\r\nحَركَتِ انبساطى حَركَتِ انقباضى\r\n. رجوع به حركت شود اخوان الصفا دوازده نوع حركت شمرده‌اند بدين شرح : حركات افلاك حركات كواكب سياره .\r\nحركات كواكب ذوات اذناب .\r\nحركات شهب . حركات هواء . بادها .\r\nحركات حوادث جو . سحاب ابر .\r\nحركات آبها ، نهرها بارانها ، حركاتى كه در باطن زمين حادث شود مانند زلزله .\r\nحركات جواهر معدنى در باطن زمينى .\r\nحركات حيوانات در جهات ست و . . .\r\n( از رساله هشتم از نفسانيات ص 306 - 60307 )\r\n\r\nحَركَتِ أوج\r\n- رجوع شود به حركات افلاك .\r\n\r\nحَركَتِ اينى\r\n- ( اصطلاح فلسفى ) مراد حركت در مقوله اين است كه نقله هم گويند و انتقال از مكانى است بمكانى ديگر رجوع به حركت شود .\r\n\r\nحَركَتِ تَسخيرى\r\n- ( اصطلاح فلسفى )\r\n\r\n","description":"","footnote":"","page_name":" 716 ","page_number":48},
  {"content":"\r\n\r\nهر حركتى كه در تحت اختيار و تسلط متحرك نباشد و مبدأ آن بلا واسطه اراده و شعور متحرك نباشد حركت تسخيرى ناميده‌اند مانند طبايع حيوان و يا انسان كه مبدأ بدون اراده و اختيار است و يا مجنون كه مبدأ آن شعور نيست .\r\n( از اسفار ج 3 ص 67 )\r\n\r\nحَركَتِ تَوَسُّطى\r\n- ( اصطلاح فلسفى ) رجوع به حركت شود .\r\n\r\nحَركَتِ جَوهَريَّه\r\n- ( اصطلاح فلسفى ) تذكر داديم كه مسأله وقوع حركت در مقولهء جوهر از نظر فلاسفهء مانند شيخ الرئيس و غيره مردود شناخته شده است و لكن از فلاسفه يونان هراكليت قائل بوقوع حركت در مقولهء جوهر بوده است و بطورى كه خود صدرا گويند فلاسفهء ديگرى در يونان قائل به حركت جوهريه بوده‌اند و علاوه از كلمات عرفاء اسلامى اين معنى نيز بدست مىآيد كه آنها قائل به حركت مطلق در تمام موجودات بوده‌اند كه همه در جنبش به طرف مبدأ اعلى ميباشند .\r\nابن رشد گويد : زيادى از قدما قائل بوقوع حركت در مقوله جوهر بوده‌اند « ان كان قد قال به كثير من القدماء اعنى ان الموجودات فى سيلان دائم » .\r\n( تهافت التهافت ص 137 ) و اخوان الصفا گويد : حركت در بعضى از اجسام جوهرى است مانند حركت نار « فانها متى سكنت طفئت و بطلت و بطل وجودها » و در بعضى اجسام عرض است مانند حركت ماء و هوا و زمين كه هر گاه ساكن شوند حركت آنها باطل نشود .\r\n( از اخوان ج 2 ص 12 ) در هر حال صدر الدين مسأله را بنحو خاصى مورد بحث قرار داده است و گويد :\r\nحركت در مقولهء جوهر واقع است و ثمراتى بر آن مرتب كرده است خلاصه كلام او آنكه الف - حركت عبارت از نفس خروج شىء است از قوت به فعل بطور تدريج و آن امرى است نسبى و تجديد و ثبات امور نسبى تابع تجدد و ثبات منسوب اليه است .\r\nب - امرى كه مبدأ خروج از قوت به فعل است عبارت از طبيعت است و شىء كه قابل خروج از قوت بفعل است ماده حركت است و آنچه خارج مىشود جوهرى است از جواهر و مقدار آن خروج ، زمان است .\r\nج - جواهر جسمانى را صورتى است و مادهء صورت آنها عبارت از طبيعت متجدده است كه سارى در اجسام است و مبدأ قريب حركت و سكون است و همواره در تبدل و تحول است .\r\nد - حركت بمنزله شخص است كه روح آن طبيعت است همانطور كه زمان بمنزلهء شخص است كه روح آن دهر است .\r\nه - حركت امرى است نسبى كه نه خود حادث است و نه قديم مگر به تبع « ما اضيف اليه » زيرا معنى حركت نفس خروج از قوت بفعل است .\r\nو - مبدأ تمام حركات اعم از قسرى و ارادى و طبيعى و انتقالى و غيره طبيعت است و بالاخره مباشر قريب تمام حركات طبيعت است . پس تمام حركات منتهى ميشوند به طبيعت ساريه و طبيعت بذاته امر سيال است و بعبارت ديگر جوهر صورى كه بنام طبعت خوانده مىشود از جهت آنكه مبدأ حركت است امر سيال است و مبدأ حركات\r\n\r\n","description":"","footnote":"","page_name":" 717 ","page_number":49},
  {"content":"\r\n\r\nمىباشد و آن صورت و فصل اخير و مقوم اجسام است و وجود امر متجدد الذات و الهوية است زيرا اگر متجدد الذات و الهوية نباشد مبدأ تجددات و حركات نتواند باشد پس اجسام بذاته و حقيقته همواره در سيلان بوده و متجدد و متبدلند زيرا صورت آنها كه طبيعت باشد متجدد الذات است و تدريجى الكون است و اين قاعده در تمام اجسام جارى است و حتى چون نفوس جسمانية الحدوث‌اند در مورد آنها نيز جارى است تا موقعى كه بالكل مجرد شوند .\r\n( از رسائل ملا صدرا ص 36 - شواهد 61 - اسفار ج 1 ص 231 - 232 - ج 4 ص 84 )\r\n\r\nحَركَتِ دائِمِه\r\n- ( اصطلاح فلسفى ) مراد حركات افلاك است كه دائم است و مستدير است با آنكه حركات كائنات و حوادث نيز دائم‌اند .\r\n( از تفسير ص 1611 ، 1572 )\r\n\r\nحَركاتِ دَورى\r\n- ( اصطلاح فلسفى ) رجوع به حركت نفسانى و حركت مستديره و سماوى شود .\r\n\r\nحَركَتِ سَماوى\r\n- ( اصطلاح فلسفى ) فلاسفه گويند حركات افلاك همواره مستديره‌اند و قديم‌اند بالنوع و حادث‌اند بالاجزاء و واسطهء ميان حوادث و قديمند « الحركة الدورية السماوية عندهم قديمة بالنوع حادثة بالاجزاء فمن جهة ما هى قديمة صدرت عن قديم و من جهة اجزائها الحادثة تصدر عنه الحوادث لا نهاية لها » .\r\n( از تهافت التهافت ص 467 - از تفسير ص 1205 ، 1599 ) .\r\n\r\nحَركَتِ طَبيعى\r\n- ( اصطلاح فلسفى ) حركت طبيعى مقابل حركت قسرى است كه مبدأ آن ميل طبيعى باشد مانند حركت آتش بسوى بالا .\r\n( از اخوان ج 2 ص 312 - مصنفات ج 1 رساله 5 ص 23 - شفا ج 1 ص 100 ، 145 )\r\n\r\nحَركَتِ غَريبَه\r\n- ( اصطلاح فلسفى ) مراد حركت قسرى است و حركت بر خلاف ميل طبيعى است و حركت بر خلاف جهت را نيز گويند مانند حركت فلك ثوابت كه بر خلاف ثوابت از مغرب بمشرق است .\r\n( از كشاف ص 345 - شفا ج 1 ص 224 )\r\n\r\nحَركَتِ قَسرى\r\n- ( اصطلاح فلسفى ) هر حركت كه مخالف ميل طبيعى متحرك بوده و مستفاد از خارج باشد حركت قسرى مينامند و حركت قهرى هم نامند و بالاخره حركتى كه محركش خارج از ذات متحرك باشد و يا بقول شيخ الرئيس مبدأ آن ميل مستفاد از محرك خارجى باشد .\r\n( از شفا ج 1 ص 61 ، 133 ، 154 - اسفار ج 1 ص 256 - رسائل فلسفيه زكرياى رازى ص 311 - مصنفات بابا افضل ج 1 رساله 3 ص 9 )\r\n\r\nحَركَتِ قَطعى\r\n- ( اصطلاح فلسفى ) رجوع به حركت شود .\r\n( از شفا ج 1 ص 95 )\r\n\r\nحَركَتِ عَرَضى\r\n- ( اصطلاح فلسفى ) حركت عرضى يا بالعرض حركتى است كه عروض آن بر متحرك بواسطهء امرى باشد كه آن امر واسطهء در عروض حركت باشد مانند جالس كشتى كه بواسطهء متحرك بودن كشتى متحرك بالعرض است .\r\n\r\n","description":"","footnote":"","page_name":" 718 ","page_number":50},
  {"content":"\r\n\r\n( از اسفار ج 3 ص 8 - دستور ج 2 ص 37 )\r\n\r\nحَركَتِ كُلّ\r\n- ( اصطلاح فلسفى ) حركت فلك الافلاك را گويند كه همهء افلاك و كواكب را نيز بگرداند و حركت اول هم نامند رجوع شود به حركات افلاك .\r\n\r\nحَركَتِ كَمّى\r\n- ( اصطلاح فلسفى ) حركت در كم عبارت از انتقال تدريجى از كميتى بكميتى ديگر مىباشد و آن بر چهار نوع است كه عبارت از نمو ، ذبول ، تخلخل و تكاثف باشد .\r\n( از اسفار ج 1 ص 108 - دستور ج 2 ص 23 )\r\n\r\nحَركَتِ كَيفى\r\n- ( اصطلاح فلسفى ) حركت در كيف عبارت از انتقال تدريجى جسم است از حالتى و كيفيتى به حالت و كيفيت ديگر با بقاء صورت نوعيهء آن حركت مانند تسخن و تبرد آب كه استحاله هم مينامند و مانند انواع ملكات و مانند قوت و ضعف .\r\n( از شفا ج 1 ص 44 - اسفار ج 1 ص 108 - دستور ج 2 ص 21 )\r\n\r\nحَركَتِ مُستَديره\r\n- ( اصطلاح فلسفى ) حركت مستديره عبارت از حركت دورانى مانند حركات افلاك است در مقابل حركت مستقيميه .\r\n( از دستور ج 2 ص 25 - شفا ج 1 ص 126 )\r\n\r\nحَركَتِ مُستَقيمه\r\n- ( اصطلاح فلسفى ) حركت مستقيميه عبارت از حركتى است كه واقع بر خط مستقيم باشد و در اصطلاح عبارت از حركت اينيه است اعم از آنكه مستقيم باشد يا منحنى يا مستدير ( از دستور ج 2 ص 26 - شفا 1 ص 126 .\r\n223 ، 136 )\r\n\r\nحَركَتِ وَضعى\r\n- ( اصطلاح فلسفى ) حركت در وضع عبارت از انتقال جسم است از هيآت وضعيهء خاص بهيآت وضعيه خاص ديگر بر سبيل تدريج مانند حركت استداره افلاك و اجسام متحرك به حركت استداره و مانند شخص ايستاده كه بنشيند و بنا بر اين حركت وضعيه منحصر در حركت استدارى نيست .\r\n( از دستور ج 2 ص 25 - شفا ج 1 ص ص 257 - قبسات ص 77 - شرح منظومه ص 85 )\r\n\r\nحَركَتِ نَفسانى\r\n- ( اصطلاح فلسفى ) حركت نفسانى حركتى است كه مبدأ محرك آن شعور و اراده باشد و يا حركتى است كه سبب محركهء آن داخل در آن باشد باضافهء شعور كه حركت ارادى هم گويند .\r\n( از اسفار ج 1 ص 256 - مصنفات ج 1 رساله 5 ص 23 )\r\n\r\nحَركَتِ نَقلى\r\n- ( اصطلاح فلسفى ) اطلاق بر حركت اينى و گاه بر حركت استحالى نيز مىشود كه حركت كيفى باشد لكن اغلب همان حركت اينى است .\r\n( از شفا ج 1 ص 132 ، 142 - ج 2 ص 536 و رجوع به حركت شود . )\r\n\r\nحرم\r\n- ( اصطلاح عرفانى و فقهى ) مراد از حرم مقام بيرنگى است و مقام بيخودى است .\r\nانصارى گويد : بدان كه حرم دو است ، ظاهر و باطن ، حرم ظاهر كعبه است كه قبلهء مؤمنانست و در ميان حرم باطن كعبه‌ايست\r\n\r\n","description":"","footnote":"","page_name":" 719 ","page_number":51},
  {"content":"\r\n\r\nنشانهء نظر رحمن ، آن مقصد زوار و اين محل انوار  « فَهُوَ عَلى نُورٍ مِنْ رَبِّهِ »  .\r\nآن آزاد است از دست اشرار و كفار ، وين آزاد است از چشم و انديشهء اغيار ، در آن حرم ظاهر اگر لقطهء يابند هم بر جاى بگذارند ، و در اين حرم باطن اگر لقطهء بود گرد آن گشتن روى نيست ، و آن جز سير الى الله نيست ، خداى را در هر دلى سرى است و كس را به آن سر راه نيست ، و هر كه سر ما جويد ، خويشتن را در غرقاب بلا افكند ، بنده را با سر ربوبيت چه كار ؟\r\nپير طريقت گفت : اين علم ، سر حق است و اين مردان صاحب اسرار ، پاسبان را با بازار ملكوت چه كار ؟ در پيش آن كعبهء ظاهر باديهء مردم خوار ، و در پيش اين كعبهء باطن باديهء اندوه و تيمار ، اما نه هر دلى خانهء شيطان بود ، دل بود كه حرم رحمن بود شيطان نيارد كه گرد وى گردد كه بسوزد ، مؤمنان كه دلهاى صافى دارند و طبع كريم ، شفقت و رحمت خويش از بيگانگان باز گيرند .\r\n( از عده ج 2 ص 551 - ج 3 ص 261 ) در معناى فقهى رجوع به حج شود و رجوع به احرام شود\r\n\r\nحُرمَت\r\n- ( اصطلاح عرفانى و فقهى ) در عرفان حرمت عبارت از خروج از مخالفات و مجاسرات است كه وجود تعظيم در قلب بنده بود ( از شرح منازل ص 62 ) ، و بالجمله ، حرمت عبارت از نهايت تعظيم و فروتنى در مقابل اوامر الهى است كه موجب امتثال اوامر حق است .\r\nحرمت در اصطلاح فقهى يعنى حرام بودن و در شرع حكم بطلب ترك فعلى است كه انجامش موجب عقاب شود .\r\n\r\nالحَرّانيَّة\r\n- ( اصطلاح كلامى ) حرانيه . گروهى از صابئيه مىباشد كه گويند صانع معبود واحد است و نيز كثير . واحد است از جهت ذات و اولويت و ازليت و اصليت و كثريت از جهت مدبرات هفتگانه اوست كه افلاك و اجرام را آفريد و مدبرات را در اين عالم خود جاى داد و آباء و عناصر و امهات و مواليد و . . . را آفريد . . .\r\n( از ملل و نحل شهرستانى ص 157 - 158 )\r\n\r\nحُرُوف\r\n- ( اصطلاح ادبى و عرفانى ) نزد عارفان حروف عبارت از حقايق بسيطه اعيانند ( اصطلاحات شاه ص 16 ) .\r\nو گفته‌اند حروف بر سه قسم است بعضى مستوى است چون « الف » و بعضى منحنى است چون « لام » و بعضى مدور است چون « س » « الم » كه اين معنى را دارد كه كتاب مفصل است مركب از استواء و . . .\r\nعطار گويد :\r\n بردار سفينهء غزل را * در هر ورقى گلى روان دار\r\nصد گوهر معنى ار توانى * در گوش حريف نكته دان كن\r\nوان دم كه رسى به شور عطار * در مجلس عاشقان روان كن \r\nشاه نعمت الله گويد :\r\n حروف كتابت محقق بخوان * كه يا بى حقايق ز اعيان عيان \r\nاخوان الصفا درباره حرف تهجى كه مبدأ كلمات است گويند همهء حروف كتابها در هر لغتى و زبانى و نزد هر ملتى و بهر\r\n\r\n","description":"","footnote":"","page_name":" 720 ","page_number":52},
  {"content":"\r\n\r\nنوع قلمى كه نوشته شود و بهر نقش كه منقش شود ريشه همه آنها خط مستقيم بود كه قطر دايره است و خط مقوس كه محيط دايره است يعنى دو نوع حروف اصلى است يكى مستقيم و ديگر مقوس و ساير حروف مركب از آنها بود .\r\nبطور تفصيل راجع به كتابت و انواع خطوط بحث شده است .\r\n( رجوع شود برساله پنجم از رسائل اخوان ص 163 - 165 ) در اصطلاح عرفانى مراد از حروف حقايق بسيطهء اعيان است .\r\n( اصطلاحات شاه نعمت الله ص 16 ) ارباب علوم غريبه گويند الف حرف عرش بود و باء حرف كرسى . و زحل را حرف جيم بود و همين طور به ترتيب تا قمر و حرف بر انواع بود بعضى از راست به چپ بود و بعضى از چپ براست بود و حروف عربى 28 حرف بود مطابق منازل ماه نيم آن مطابق يا نيم كرهء فوق زمين بود و نيم آن موافق با نيم كرهء تحت الارض است .\r\n\r\nحُرُوفِ اصَمّ\r\n- ( اصطلاح علوم غريبه ) شانزده حرف را اصم ميدانند يعنى غير مصوت كه عين ، غين ، نون ، دال ، ميم ، قاف ، ذال ، زاى جيم ، ضاد ، طاء ، واو ، لام ، ظاء الف باشد .\r\n( از رسائل ص 12 . . . ) منظور اين است كه اين حروف بواسطه .\r\nضمه كه واو كوچك و فتحه كه الف كوچك و كسره كه ياء كوچك است تلفظ مىشود .\r\nيعنى اين چند حرف مصوت همهء حروف‌اند\r\n\r\nحُرُوفِ إبدال\r\n- ( اصطلاح ادبى ) حروف ابدال حروفى هستند كه تبديل شوند به حرفى ديگر و يا مبدل از حرفى ديگر باشند و آنها هشت حرف يا بقولى نه حرفند ( باضافه هاء مبدل از تا ) مانند « رحمة نعمة » .\r\nمجموع آن حروف عبارتند از « هدأت موطئا » تفصيل آن 1 همزه مبدل از واو و يا اگر بعد از الف زائده باشد مانند ، كساء و در اسم فاعل مانند بائع .\r\nقائم » .\r\nو بعد از الف زائده در جمع تبديل به يا شود و روا باشد كه به همزه تلفظ شود مانند « قلائد . صحائف : صحايف عجائز .\r\nعجايز » و همين طور دومين حرف لين بدل به همزه شود مانند « نيف كه در جمع نيايف » گويند و « اول : اوائل » شود و « سيد » كه « سيايد » شود و هر گاه دو حرف لين پهلوى هم باشند و يكى از آنها تبديل به همزه شده باشد آن همزه تبديل به ياء شود در كلمهء كه لام الفعل آن اعلال شده باشد مانند « قضيه : قضايا » كه اصلش « قضائى » قضا آ بوده و همزهء تبديل بياء شده است و هر گاه دو همزه جمع شوند و دومى ساكن باشد اولى تبديل شود بحرفى از جنس حركت همزه ما قبل مانند « امن » كه « آمن » شده است و « أأمَنَ » كه « آمَنَ » شده است .\r\nالف ما قبل مكسور تبديل بيا شود و همين طور الفى كه بعد از ياء تصغير باشد مانند « غزال » كه مىشود « غزيل » و واو ما قبل مكسور قلب بيا شود .\r\nدر افعالى كه واو وسط كلمه باشد و ما قبل آن مفتوح باشد قلب بالف گردد و\r\n\r\n","description":"","footnote":"","page_name":" 721 ","page_number":53},
  {"content":"\r\n\r\nاگر مكسور باشد قلب بيا شود و همين طور در مصادر مانند « صام و صيام » رجوع شود به ( سيوطى طى ص 425 ) . رجوع به ابدال و اعلال شود .\r\n\r\nحُروفِ استِفهام\r\n- ( اصطلاح ادبى ) حروف استفهام كه براى پرستش و سؤال‌اند در عربى همزه « ا » و « هل » ميباشند رجوع شود بهر يك از اين كلمات و رجوع شود به ( الهدايه ص 211 ) .\r\n\r\nحُروفِ إضافَه\r\n- ( اصطلاح ادبى ) حروف اضافه حرف‌هائى هستند كه به كلمات اضافه شده نسبت بين دو كلمه را نشان دهند مانند « من بدبستان ميروم » حروف اضافه مشهور عبارتند از « ب » بر ، تا ، در ، اندر ، نزد ، نزديك ، پيش ، براى ، بهر ، روى ، سوى ، ميان و پى » رجوع شود به ( دستورنامه ص 130 ) .\r\n\r\nحُروفِ إعلال\r\n- ( اصطلاح ادبى ) رجوع شود باعلال و ابدال و رجوع شود به دستور ج 1 ص 138 ) .\r\n\r\nحُروفِ إيجاب\r\n- ( اصطلاح ادبى ) و در زبان عرب حروف ايجاب و جواب شش حرفند « نعم ، بلى ، اى ، اجل ، جبير و و ان » رجوع شود به هر يك از اين كلمات و نيز رجوع شود به ( الهداية ص 209 ) .\r\n\r\nحُروفِ تَحضيض\r\n- اين اصلاح ادبى است و در زبان عرب چهار حرفند كه براى تحضيض و انكار و سرزنش آيند و در حقيقت موجب تحريض بر انجام فعل شوند و آن حروف « هلّا ، الا ، لو لا و لوما » ميباشند و محل آنها صدر كلام است مانند « هلّا تأكل » چرا نمىخورى ؟ و « هلّا ضربت » ( رجوع شود به الهدايه ص 210 ) .\r\n\r\nحَرفِ تَفسير\r\n- ( اين اصطلاح ادبى است ) و در زبان عرب حروفى كه تفسير كلمه يا جمله‌ها كنند حروف تفسير گويند و آنها عبارتند از « اى و ان » بفتح همزه در هر دو مانند  « وَ سْئَلِ الْقَرْيَةَ  . اى اهل القرية » .\r\nو  « نادَيْناهُ أَنْ يا إِبْراهِيمُ  رجوع شود به الهدايه ص 210 » .\r\n\r\nحُروفِ تَنبيه\r\n- ( اصطلاح دستورى ) و در زبان عرب سه حرفند كه براى تنبيه به كار ميروند و آن سه حرف « الا . اما ، ها » اند كه براى آگاهاندن مخاطب نهاده شده‌اند تا چيزى از مطالب كه گوينده القاء مىكند فوت نشود مانند « الا و اما » بفتح همزه و داخل بر جمله اسميه شوند يا فعليه مانند  « أَلا إِنَّهُمْ هُمُ السُّفَهاءُ »  و  « أَلا إِنَّهُمْ هُمُ الْمُفْسِدُونَ »  و « اما و الذى ابكى و اضحك و الذى امره امر » .\r\nو هاء داخل بر جمله شود مانند « ها زيد قائم » و داخل بر مفرد شود مانند « هذا و هؤلاء » ( از الهدايه ص 209 ) .\r\n\r\nحُروفِ تَنديم\r\n- حروف تحضيض را حروف تنديم هم گويند و اين حروف « هلّا ، الا ، لولا و لوما » اند كه گاه براى تمنى هم آيند رجوع به حروف تحضيض و مطول ص 191 شود .\r\n\r\nحُروفِ تَنفيس\r\n- سين و سوف را گويند كه در زبان عرب در ابتداء فعل مضارع متصل شوند براى تمحض مضارع به آينده ، يعنى براى آينده نزديك و سوف دور تر است مانند « سيضرب و سوف يضرب » رجوع شود به ( شرح تصريف ص 81 ) . و رجوع شود به سين و سوف .\r\n\r\nحُروفِ تَوسيع\r\n- ( اصطلاح ادبى )\r\n\r\n","description":"","footnote":"","page_name":" 722 ","page_number":54},
  {"content":"\r\n\r\nسين و سوف را گويند .\r\n\r\nحُروفِ تَوقيع\r\n- ( اصطلاح ادبى ) كلمهء « قد » را حرف توقيع گويند رجوع به قد شود .\r\n\r\nحُروفِ جارَّه\r\n- ( اصطلاح ادبى ) حروف حاره يا جر در زبان عرب بنا بر مشهور هفده حرف مىباشند كه اگر بر سر اسمى واقع شوند آن را مجرور گردانند و اين حروف عبارتند از « من ، إلى ، حتّى ، خلا ، حاشا ، عدا ، فى ، عن ، على ، منذ ، مذ ، و او ، تا ، كاف ، با و لام ( ل ، كى ، و لعل ) و برخى لو لا را هم اضافه كرده‌اند مانند  « تَاللَّهِ »  « تَرَبّ الكعبة » و  « حَتَّى مَطْلَعِ الْفَجْرِ »  و   « مِنَ الْمَسْجِدِ الْحَرامِ إِلَى الْمَسْجِدِ الْأَقْصَى »   و  « سُقْناهُ لِبَلَدٍ مَيِّتٍ »  و « و الله لافعلن كذا » و   « سَأَلَ سائِلٌ بِعَذابٍ واقِعٍ »   و  « عَلَيْها وَ عَلَى الْفُلْكِ تُحْمَلُونَ »  رجوع شود به هر يك از اين كلمات و نيز رجوع شود به ( سيوطى ص 124 - 127 ، الهدايه ) .\r\n\r\nحُروفِ جازِمه\r\n- ( اصطلاح دستورى ) و حروف جازمه حروفى هستند كه افعال مضارع را در زبان عرب جزم دهند و آنها پنج حرفند « لم ، لمّا ، لاء نهى و لام امر غايب و ان شرط » مانند « لم يضرب ، لا يضرب ، لما يضرب ، ليضرب ، ان اضربك أضربك » رجوع شود بهر يك از اين كلمات و رجوع شود به شرح تصريف ص 83 .\r\n\r\nحُروفِ جَوفيّه\r\n- ( اصطلاح ادبى ) مراد حروف مد و لين است در زبان عرب كه الف ، واو و ياء باشند ( از كشاف ج 1 ص 449 ) .\r\n\r\nحُروفِ حارَّه\r\n- ( اصطلاح علوم غريبه ) هفت حرف را حار دانند و آن 1 . ه . ص ط . م . ف . ش است . و هفت حرف را رطب دانند و آن . ب . و . ى . ن . س .\r\nت ، ض بود .\r\nهفت حرف را بارد دانند و آن ج . ز .\r\nك . س . ق . ث . ظ بود و هفت حرف را يابس دانند و آن د . ح . ل . ع . ر . خ . غ بود .\r\n( از شمس المعارف الكبرى ) .\r\n\r\nحُروفِ حَصر\r\n- ( اصطلاح ادبى ) در زبان عرب دو حرف « الا » بكسر همزه و تشديد و « انما » بكسر همزه و تشديد براى حصر و قصر آيند مانند « إنّما زيد شاعر » و « ما زيد الّا شاعر » كه انحصار صفت شاعريت را در مثال اول براى زيد رساند و در دوم گويد زيد تنها شاعر است و هنر ديگر ندارد رجوع به حصر و قصر شود .\r\n\r\nحُروفِ حَلق\r\n- ( اصطلاح ادبى ) در زبان عرب شش حرفند كه از حلق خارج ميشوند و در حقيقت مقطع آنها حلق است و آنها « هاء همزه ، حاء ، خاء ، ع غ » ميباشند ( از شرح تصريف . ص 72 )\r\n\r\nحُروفِ خَطيَّه\r\n- ( اصطلاح منطقى ) اخوان الصفا در مقام بيان نطق لفظى گويند حروف بر سه نوعند فكرى و لفظى و خطى « فالفكرية هى صورة روحانية فى افكار النفوس مصورة فى جواهرها قبل اخراجها معانيها بالالفاظ و الحروف اللفظية هى اصوات محمولة فى الهواء فمدركة بطريق الاذنين بالقوة السامعة و الخطية هى نقوش خطت بالاقلام فى وجوه الالواح و بطون الطوامير مدركة بالقوة الباصرة بطريق العينين و . . » .\r\n( از اخوان ج 1 ص 311 )\r\n\r\nحُروفِ دوازده‌گانه\r\n- ( اصطلاح عرفانى )\r\n\r\n","description":"","footnote":"","page_name":" 723 ","page_number":55},
  {"content":"\r\n\r\nكلمهء لا إله الا الله دوازده حرف است منطبق با بروج دوازده‌گانه .\r\n\r\nحُروفِ زائِد\r\n- ( اصطلاح ادبى ) در زبان عرب حروفى كه زائده واقع مىشوند و يا در كلمات مزيد فيه از آنها استفاده مىشود عبارتند از حروف « اليوم ننساه » كه ده حرف ميباشند ( از دستور ج 1 ص 119 - شرح تصريف ص 73 )\r\n\r\nحُروفِ زيادَه\r\n- ( اصطلاح ادبى ) در زبان عرب هفت كلمه‌اند كه گاه زائد واقع ميشوند و آنها « ان » بفتح همزه « ان » بكسره همزه « ما ، لا ، من ، با و لام » ميباشند مانند « ما ان زيد بقائم » كه ماء نافيه و باء زائده براى زينت است و  « فَلَمَّا أَنْ جاءَ الْبَشِيرُ »  كه ان بعد از لما زائده واقع شده است و ما با كلمات إذ و متى و اىّ و اين زائده واقع شود مانند « إذ ما . اينما » و بعد از برخى از حروف جاره مانند  « فَبِما رَحْمَةٍ مِنَ اللَّهِ »  .\r\n( از الهدايه ص - 21 )\r\n\r\nحُروفِ شَرط\r\n- ( اصطلاح ادبى ) و در زبان عرب حروف « ان » بكسر همزه « و لو » و « اما » بكسره همزه را حروف شرط نامند رجوع شود به هر يك از اين كلمات و نيز رجوع شود به .\r\n( الهدايه ص 211 ) .\r\n\r\nحُروفِ صِغار\r\n- ( اصطلاح علوم غريبه ) در مقابل حروف كبار .\r\nجابر بن حيان گويد : فتحه الف كوچك و ضمه و او كوچك و كسره ياء كوچك .\r\nو او خود و او بزرگ و ياء خود ياء بزرگ است .\r\nو همهء نغمه‌ها از اين شش حرف درست مىشود .\r\n( از رسائل جابر ص 14 )\r\n\r\nحُروفِ سِفلى\r\n- ( اصطلاح علوم غريبه ) اهل فن سيارات هفتگانه را با حروف جمل منطبق كرده و گويند حرف صاد كه نماينده عدد نود بود آن سفليات بود و زحل را حرف جيم بود كه نماينده 4 است و حرف واو آن مشترى بود كه مسدس است و حرف زاى آن زهره بود كه مسبع بود و حرف حاء آن عطارد بود كه نماينده 8 است و مثمن بود و حرف طاء آن قمر بود كه متسع بود و زحل مثلث بود .\r\n( از كتاب - شمس المعارف الكبرى تاليف احمد بن على البونى متوفى 622 چاپ مصر . ص 5 )\r\n\r\nحُروفِ عاليات\r\n- ( اصطلاح عرفانى ) حروف عالياب عبارت از موجودات‌اند كه شئون ذاتى موجود در غيب الغيوب‌اند مانند درخت در هسته ( اصطلاحات شاه ص 16 - كشاف ص 326 ) شاه نعمت الله گويد :\r\n ما جمله حروف عالياتيم مدام * پنهان ز همه بغيب ذاتيم مدام\r\nهر چند كتاب عالمى بنوشتيم * پوشيده ز لوح كائناتيم مدام \r\nفخر الدين گويد :\r\n پيش از عدم و وجود عالم * در كاف كن كتاب مبرم\r\nسلطان سراى عشق ميخواست * اظهار حروف اسم اعظم\r\nبرداشت بجاى خامه انگشت * زد در دهن و نوشت در دم \r\n\r\nحُروفِ عَطف\r\n- ( اصطلاح دستورى ) و در زبان عرب حروف « واو ، او ، بل ،\r\n\r\n","description":"","footnote":"","page_name":" 724 ","page_number":56},
  {"content":"\r\n\r\nحتى ، ثم ، فا ، لا ، ام ، لكن و اماى دوم » براى عطف به كار روند بعضى مخصوص عطف ميباشند و برخى گاه براى عطف آيند ، رجوع بهر يك از اين كلمات شود .\r\n\r\nحُروفِ عِلَّه\r\n- ( اصطلاح ادبى ) و در زبان عرب « واو ، ياء و الف منقلب از واو و يا » را حروف عله نامند كه مريض در حال مرض ادا كند و اين حروف احكام و حالاتى دارند رجوع به اعلال و معتل و هر يك از اين كلمات شود .\r\n\r\nحُروفِ قَصر\r\n- ( اصطلاح ادبى ) رجوع به حروف حصر و حصر و قصر شود .\r\n\r\nحُروفِ فِكرى\r\n- ( اصطلاح منطقى ) رجوع شود بحروف خطى .\r\n\r\nحُروفِ لَفظى\r\n- ( اصطلاح منطقى ) رجوع شود بحروف خطى .\r\n\r\nحُروفِ لَفظى\r\n- ( اصطلاح منطقى ) رجوع شود بحروف خطى .\r\n\r\nحُروفِ مَدّ و لِين\r\n- ( اصطلاح ادبى ) حروف عله را گويند رجوع شود به ( شرح تصريف ص 100 ) و رجوع شود به حروف عله و اعلال و ابدال شود .\r\n\r\nحُروفِ مُشَبَّهةُ بالفِعل\r\n- ( اصطلاح ادبى ) اين اصطلاح دستورى است ، حروف مشبههء بالفعل در زبان عرب حروفى را گويند كه دو اسم را كه در اصل مبتدا و خبر بوده‌اند دگرگون كرده اول را نصب دهند و دوم را رفع و در حقيقت اسم و خبر گيرند .\r\nاسم آنها هميشه منصوب و خبر آنها مرفوع باشد و آنها شش حرفند :\r\n« إنّ » بكسر همزه و تشديد و « أنّ » بفتح همزه و تشديد و « كانّ » بفتح كاف و همزه و تشديد نون و « ليت » و « لكنّ » بتشديد نون « لعلّ » بتشديد لام مانند « إنّ عليّا شجاع و  إِنَّ اللَّهَ كانَ عَلِيماً حَكِيماً »  .\r\nاين حروف را از آن جهت حرف شبه فعل گويند كه از لحاظ عمل مانند فعل رفع و نصب مىدهند و ديگر آنكه معناى فعل دارند .\r\n« إنّ و أنّ » از اين حروف براى تأكيداند « ليت و لعلّ » براى ترجى و تمنىاند و « لكن » براى استدراك است و « كان » براى تشبيه است رجوع شود بهر يك از اين كلمات و نيز رجوع شود به ( سيوطى ص 63 - 64 ) .\r\n\r\nحُروفِ مَصدَريَّه\r\n- ( اصطلاح دستورى ) و در زبان عرب سه حرف مىباشد كه آنها را حروف مصدريه گويند و آنها عبارتند از « ما ، آن » بفتح همزه و تخفيف « انّ » بفتح همزه و تشديد نون كه دو حرف اول در جمله فعليه آيند مانند  « وَ ضاقَتْ عَلَيْكُمُ الْأَرْضُ بِما رَحُبَتْ  اى برحبها » و  « فَما كانَ جَوابَ قَوْمِهِ إِلَّا أَنْ قالُوا »  و انّ بفتح و تشديد مخصوص جمله اسميه است مانند « علمت انّك قائم » اى علمت قيامك اين حروف ما بعد خود را بتاويل مصدر برند رجوع شود به ( سيوطى ص 97 - الهدايه ص 210 ) .\r\n\r\nحُروفِ مُصَوِّته\r\n- ( اصطلاح ادبى ) حروف مصوته عبارت از متحرك به حركات سه‌گانه است و الف و واو و يا را نيز گويند و بقيه حروف را صامته گويند .\r\n( از اسفار ج 2 32 )\r\n\r\nحُروفِ مُضارَعَه\r\n- اين اصطلاح دستورى است و حروف مضارعه كه بواسطه آنها از فعل ماضى فعل مضارع ميسازند چهار حرفند « ا ، ت ى و ن » كه آنها را حروف « اتين » هم گويند اين حروف مضموم باشند\r\n\r\n","description":"","footnote":"","page_name":" 725 ","page_number":57},
  {"content":"\r\n\r\nمگر در آنجا كه فعل ماضى چهار حرف باشد كه در مضارع مضموم شوند مانند « اكرم يكرم و دحرج يدحرج » .\r\n( از شرح تصريف ص 82 )\r\n\r\nحُروفِ مَنقوطَه\r\n- ( اصطلاح علوم غريبه ) از بيست و هشت حرف پانزده حرف منقوطه است و ما بقى غير منقوطه .\r\nحروف منقوطه منازل مسعودات و حروف غير منقوطه منازل منحوسات بود آنچه يك نقطه دارد نزديك به سعد بود و آنچه دو نقطه دارد نزديك به نحس بود .\r\n( از شمس المعارف الكبرى ، ص 10 )\r\n\r\nحُروفِ ناصِبَه\r\n- ( اصطلاح دستورى ) و در زبان عربى حروفى را گويند كه فعل‌هاى مضارع را منصوب گردانند و آنها « أن » بفتح همزه « لن » بفتح لام « كى » بفتح كاف « إذن » بكسر همزه ميباشند مانند « ابى الله ان يجرى الامور الّا باسبابها » و  « لَنْ تَرانِي  يا موسى » و  « لَنْ تَبْلُغَ الْجِبالَ طُولًا »  رجوع شود به ( الهدايه ص 202 - شرح ن تصريف ص 84 ) .\r\n\r\nحُروفِ نِدا\r\n- اين اصطلاح دستورى است و در زبان عرب حروفى كه بواسطه آن كسى را ميخوانند حروف ندا گويند و ما بعد آنها را منادى يعنى خوانده شده و اين حروف عبارتند از « اى بفتح همزه و تخفيف و همزه مفتوحه ، هيا » هبا ، براى بعيد است و يا براى بعيد و متوسط هر دو و همزه و اى براى قريب آمده است مانند « يا عبد الله » و « يا الله » و « اى عبد الله » در صورتى كه منادى مضاف يا شبه مضاف باشد منصوب خواهد شد رجوع شود بهر يك از اين كلمات و منادى\r\n\r\nحُروفِ واحِد\r\n- ( اصطلاح علوم غريبه ) جابر بن حيان حروف هم شكل را طبقه بندى كرده و آنها را حرف واحد ميداند و بنا بر اين خروف الف يكى است و حروف باء . تاء .\r\nثاء . نون . ياء حرف واحد است و حروف جيم . خاء حرف واحد است الف را واحد اول . با ثا تا يا را واخد دوم و جيم و خاء و خا را واحد سوم و همين طور 16 مرتبه كرده است .\r\n( از رسائل جابر ص 8 ) .\r\nو بنا بر اين مجموع حروف تهجى را ازين جهت بر شش دسته كرده‌اند و هر دسته را از جهت اشتراكى كه دارند بنا بر اصول خودشان واحد نامند .\r\n\r\nحُريَّت\r\n- ( اصطلاح اخلاقى ) حريت يعنى آزادى اين اصطلاح اخلاقى و اجتماعى است و عبارت از ملكه‌ايست نفسانى كه نگهبان نفس است بنحو حراست جوهرى نه صناعى و كسى كه قواى عقلى او قويتر باشد حريت او زيادتر است و بالعكس كسى كه قواى عقلى او كمتر باشد برده شهوات و اميال نفسانى خود مىشود .\r\n( از دستور ج 2 ص 33 - اسفار ج 4 ص 119 ) خواجه گويد : و اما حريت آن بود كه نفس متمكن شود بر اكتساب مال از وجوه مصارف محموده و امتناع نمايد از اكتساب مال از وجوه مكاسب ذميمه .\r\n( از اخلاق ناصرى ص 78 ) در اصطلاح صوفيان اطلاق و رهائى از رق عبوديت اغيار است و آن را مراتبى است 1 حريت عامه از رق شهوات 2 حريت خاصه\r\n\r\n","description":"","footnote":"","page_name":" 726 ","page_number":58},
  {"content":"\r\n\r\nاز رق مرادات 3 حريت خاص از رق رسوم و آثار .\r\nسيد شريف گويد : حريت خروج از بندگى كائناتست و قطع جميع علايق .\r\nصاحب لمع گويد : حريت اشارت است بنهايت تحقق عبوديت براى خدا و آن اين است كه هيچ چيزى را مالك نباشد و ملك هيچ كس نباشد در عين آنكه بنده خداست .\r\nابراهيم شيبانى گويد : من أراد أن يكون حرا من الكون فليخلص فى عبادة ربه فمن تحقق فى عبادة ريه صار حرا مما سواه ( طبقات ص 404 ) در شرح رسالهء قشيريه است . حريت آنست كه بنده در تحت رقيت و عبوديت خلق نباشد و اعراض از كل و اقبال بسوى خداست .\r\n( از حاشيه شرح رساله قشيريه ص 150 لمع ص 377 ) .\r\nو گفته‌اند « الحرية حرية القلب لا غير » ( از طبقات ص 334 ) .\r\nو گفته‌اند « سعى الاحرار لاخوانهم لا لا نفسهم » ( از طبقات ص 433 ) .\r\nو گفته‌اند « الحرية موافقة الاخوان فيما فيهم » ( از طبقات ص 511 ) .\r\nاحمد ابن خضرويه گويد « الحرية تمام العبودية و فى تحقق العبودية تمام الحرية » ( از طبقات ص 104 ) .\r\nجامى گويد :\r\n چيست خس ؟ هر چه نه شاه از لست * كش بهستى نه عوض نى بدلست\r\nاز همه بگسل و با او پيوند * بنه از بندگيش بر خود بند\r\nبو كه از بند غم آزاد شوى * بغم بندگيش شاد شوى\r\nدست از آلايش كونين بشوى * ترك آسايش كونين بگوى\r\nپاى بيرون نه از اين ديرين دير * دل بپرداز ز آميزش غير\r\nبندهء شو ، ز دو كون آزاده * لوحى از نقش تعلق ساده\r\nگر بر آرد ز زمين باد دمار * نه نشيند بضمير تو غبار \r\nدر كشاف است كه حريت انقطاع خاطر است از تعلق بما سوى الله ( از كشاف ص 291 ) .\r\nو گفته شده است « الحرية نهاية العبودية »\r\n\r\nحُريَّتِ عامَّه\r\n- ( اصطلاح اخلاقى ) حريت عامه عبارت از خروج از بردگى شهوات است .\r\n( از دستور ج 2 ص 23 )\r\n\r\nحُريَّتِ خاصَّه\r\n- ( اصطلاح اخلاقى ) حريت خاصه خروج از بردگى و خواسته‌ها و مرادات و رسوم و آثار است از جهت فناء آنها در ارادهء حق .\r\n( از دستور ج 2 ص 34 )\r\n\r\nحَريف\r\n- ( اصطلاح عرفانى ) حريف به معناى هم شأن و هم مقام و هم پياله است و بمعنى معاشران آمده است .\r\n معاشران ز حريف شبانه ياد آريد * حقوق بندگى مخلصانه ياد آريد \r\n\r\nحريم\r\n- ( اصطلاح فقهى ) مقدارى از زمين كه براى حفاظت باغات و يا تحديد حدود اراضى لازم است و يا اطراف نهرهاى عمومى و قنوات كه در موارد مختلف متفاوت\r\n\r\n","description":"","footnote":"","page_name":" 727 ","page_number":59},
  {"content":"\r\n\r\nاست از لحاظ كمى ، در كليات حقوقى آمده است :\r\nحريم قنات هزار ذراع است و در زمين سخت پانصد ذراع به اين معنى كه ديگرى حق ايجاد و احداث قناتى را در آن ندارد .\r\nپس اگر اين مساحت را صاحب قنات آباد كرد متعلق به خود او خواهد بود و الا ديگرى ميتواند آن را احياء كند . و لازمه آن اين است كه احداث چاه از طرف ديگرى در اين فاصله مانعى نداشته باشد .\r\nچاهى كه منظور از احداث آن در عربستان آبيارى زراعت بوده و آن را بئر ناضح مينامند حريم آن شصت ذراع است .\r\nو حريم چاهى كه غرض از احداث آن سيرا كردن شتر بوده و آن را بئر معطن گويند چهل ذراع است .\r\nبعضى از فقهاء به اين تحديدات وقعى نگذارده و معيار را به حد ضرر قرار داده و چنين گفته‌اند هر مقدارى كه فاصلهء كمتر از آن ضرر داشته باشد بايد رعايت شود و ديگرى حق تجاوز ندارد و تشخيص اين مقدار با عرف و اهل خبره است و نسبت به احاديثى كه در اين باب وارد شده آنها را ناظر بعرف اهل آن زمان قرار داده‌اند نه اينكه من باب تعبد شرعى به مقدار معينى باشد .\r\nبهر حال اگر براى تحديدات موضوعيتى قائل نشده و اخبار را منزل به معمول و متعارف آن عصر نموده و امر را دائر مدار ضرر قرار داديم چون ضرر باعتبار زمان و مكان و اوضاع و احوال اشخاص و مصالح عمومى و خصوصى مختلف است بايد متصديان امور اين جهات را مورد مداقه قرار داده كه منجر به تضييع حقى نشود . عصمنا الله من الزلل .\r\n( كليات حقوقى ص 206 )\r\n\r\nحُزن\r\n- ( اصطلاح عرفانى ) حزن يعنى اندوهگين بودن و شدن و در اصطلاح عبارت از اندوهگين بودن بر ما فاتست از مقامات و كمالات و اسباب آنها و شامل خوف ، حذر ، اشفاق و خشوع نيز مىشود .\r\nصاحب منازل گويد : حزن حسرت خوردن بر ما فاتست و تأسف خوردن بر امر ممتنع ( از شرح منازل ص 40 و مصباح الهدايه ص 2 ) .\r\nدر اخلاق حزن يكى از كيفيات نفسانى است كه از تبعات آن حركت روح است بدرون بنحو تدريج و يا حصول قبض است در اثر وقوع مكروه يا فوت محبوبى .\r\n( از دستور ج 2 ص 34 - اسفار ج 2 ص 50 ) و باصطلاح عرفا اندوهگين بودن بر ما فات است از مقامات و كمالات .\r\n( از شرح منازل ص 40 - مصباح الهداية ص 2 هند )\r\n\r\nحِسّ\r\n- ( بكسر حاء و تشديد سين اصطلاح فلسفى و منطقى ) حس عبارت از قوتى است كه بدان محسوسات ادراك مىشود و گويند : « الحس طليعه للنفس » ابتداء اشياء بواسطهء حواس ظاهره ادراك و عمليات فكرى و عقلى بدنبال آن انجام ميگردد رجوع شود به حواس .\r\n( از شفا ج 1 ص 333 ، 299 - اسفار ج 4 ص 4 ) بابا افضل گويد : و فرق ميان ادراك بحس و ادراك به خيال با آنكه مدركات هر دو جزوى باشند آنست كه بحس آن چيز را\r\n\r\n","description":"","footnote":"","page_name":" 728 ","page_number":60},
  {"content":"\r\n\r\nتوان يافت كه حاضر بود و صورت آن در آلت حس منطبع گردد اعنى گوهر آلت حس به صورت محسوس نگاشته شود و خيال هر آنچه نگاشته شود ادراك كند بهنگام حضور محسوس .\r\n( از مصنفات ج 1 رساله 2 ص 8 )\r\n\r\nحِسِّ باطِن\r\n- ( اصطلاح فلسفى و منطقى ) هر يك از قواى مدركهء باطنى را حس باطن نامند و در مقابل حس و حواس ظاهره است و گويند حس باطن يا فقط مدرك است و يا هم مدرك و هم متصرف است در صورت اول كه فقط مدرك باشد دو صورت دارد يا مدرك صور جزئيه است . مانند صور خيالى كه از زيد و عمر و حاصل مىشود و يا مدرك معانى جزئيه است مانند ادراك عداوت و محبت و حسى كه مدرك صور جزئيه است حس مشترك هم نامند و آنچه مدرك معانى جزئيه است و هم .\r\n\r\nحَسَد\r\n- ( اصطلاح اخلاقى ) عبارت از حالت نفسانى است كه دارندهء آن خواستار زوال نعمت محسود است و ميان حسد و غبطه فرق است زيرا در غبطه ميخواهد كه مثل ديگرى صاحب مقام و نعمت باشد و حسود ميخواهد كه محسود صاحب نعمت نباشد .\r\nو گفته‌اند « الحسد داء عياء لا يزول الا بموت الحاسد او بفوت المحسود » ( از كشاف ص 287 ) .\r\n\r\nحَسرَت\r\n- ( اصطلاح عرفانى ) رنج بردن و افسوس خوردن سالك طريق است بر عقب افتادگى خود و خذلانى كه او را رسيده است در طى طريق كه  « يا حَسْرَتى عَلى ما فَرَّطْتُ »  گويد : الهى اين چه تيره روزى است ، ترسم كه مرا از تو جز حسرت نه روزى است ، الهى مىلرزم از آنكه نه ارزم ، و ز آنكه ارزم چه سازم ، جز آنكه مىسوزم تا از چارهء راه چه سازم ؟ و در هامون كجا گريزم . ؟\r\nالهى ، كان حسرت است دل من ، مايه درد دو غم است اين تن من ، نيارم گفت كه اين همه چرا بهرهء من ، نه دست رسد مرا بمعدن چارهء من ،\r\n مرا تا باشد اين درد نهانى * ترا جويم كه درمانم تو دانى \r\n( از عده ج 5 ص 422 - 4 382 ) .\r\nبعضى از تركيبات : حسرت‌آباد ، آتش حسرت .\r\n\r\nحِساب\r\n- ( اصطلاح كلامى ) صدرا گويد : هر مكلفى در روز قيامت حاصل اعمال و افعال خود را خواهد ديد و خداى متعال را قدرت و توانائى است كه در يك لحظه تمام اعمال بندگان را براى آنها روشن و آشكار نمايند تا هر كس نتيجهء اعمال خود را برأى العين مشاهده كند رجوع به حشر شود .\r\n\r\nحساب جمل\r\n- ( اصطلاح رياضى و نجومى ) در معرفت حساب جمل كه بناى زيجات و تقاويم بر آنست اهل حساب نجوم اعداد را به ترتيب حروف بيست و هشت‌گانه ابجد وضع كرده‌اند و هر يك را نمودار عددى مىدانند از حرف اول ابجدى تا به آخر مثلا الف نمودار يك « ب » نمودار دو . ج نمودار سه و « د » نمودار 4 . و بدين طريق بندهاى ابجد حساب شود ابجد . هوز . حطى .\r\nكه « ى » نمودار عدد ده بود .\r\nكلمن سعفص « ك » نمودار عدد بيست\r\n\r\n","description":"","footnote":"","page_name":" 729 ","page_number":61},
  {"content":"\r\n\r\nو ص نمودار عدد نود . قرشت ثخذ .\r\n« ق » نمودار يكصد و « ذ » نمودار هفصد .\r\nضظغ و غ نمودار يك هزار است .\r\nو چون از هزار بالاتر رود بر عكس شود .\r\n( رجوع شود به رياض المنجمين تأليف ميرزا مصطفى وكيل لشكر تهران 1301 ص 29 )\r\n\r\nحِسبيَّه\r\n- ( بكسر حاء و سكون سين اصطلاح فقهى ) و عبارت از امر بمعروف و نهى از منكر است و شامل مشروعات شود و امور حسبيه امور شرعى است تا حدى معين . رجوع شود به ( كشاف ج 1 ص 304 ) .\r\n\r\nحَسَن\r\n- ( بفتح حاء و سين اصطلاح حديث و فقه و عرفان ) و آن روايتى است كه واحد بوده و متصل السند باشد به معصوم و راويان آن ممدوح امامى باشند بدون وجود معارض بذم مقبول در حال كه عدالت تمام مراتب روات ثابت نشده باشد لكن بعضى ثابت العدالة باشند و رجال آن هم مشهور باشند .\r\n( از كشاف ج 1 ص 423 - معالم ص 215 ) .\r\nو حسن بضم حاء مقابل قبح است و امرى است كه ملايم با طبع باشد و حسن ابتداء كلام در نظم يا در نثر در صورتى است كه ابتداء سخن از الفاظ عذب و لطيف و منظم تشكيل شده باشد با نظم و سبك صحيح ، اهل بيان گويند سه موضع از كلام بايد زيبائى و جلوه خاص داشته باشد يكى ابتداء كلام است كه از لحاظ لفظ و معنى ملايم طبع باشد و براعت استهلال داشته باشد و دوم انتهاء آن كه بايد با ابتداء آن مناسب و ملائمت داشته باشد و سوم وسط كلام كه بايد بطور تدريج ، با به كار بردن الفاظ روان و با سبك منظم و ملائم با مقام و طبع منتقل به مقصود شود و رعايت ميان مفتح كلام و مقطع آن بنمايند ( از كشاف ج 1 ص 425 - مطول ص 401 - 403 ) .\r\nدر حديث است كه\r\n« اول ما يوضع فى الميزان الخلق الحسن »\r\nو\r\n« ان احبكم الى احسنكم اخلاقا »\r\nو\r\n« ان العبد ليدرك بحسن الخلق ، درجة الصائم القائم »\r\n( از زبدة الحقائق نسفى ص 238 ، 242 ) .\r\nو گفته‌اند « اثقل ما يوضع فى الميزان حسن الخلق » و « حسن الخلق احتمال الاذى و قلة الطلب و بسط الوجه و طيب الكلام » و « من يجالس الملوك ينبغى ان يجالسهم بحسن الادب » ( طبقات ص 57 ، 59 ) .\r\nو گفته‌اند « حسن الخلق كشف الاذى عن الناس و احتمال الاذى عنهم بالحقد و لا مكافاة » ( از طبقات ص 53 ) .\r\nابن هند الفارسى گويد « حسن الخلق على معان ثلاثة : مع الله به ترك الشكوى و مع اوامره بالقيام اليها بنشاط و طيب نفس و مع الخلق بالبر و الحلم » ( از طبقات ص 401 ) .\r\nو گفته شده است كه حسن خلق كمالات و زيبائيهاى جمال احديت را گويد :\r\n فكل مليح حسنه جمالها * معار له بل حسن كل مليحة \r\nحافظ گويد :\r\n عكس روى تو چو در آينهء جام افتاد * صوفى از خندهء مى در طمع خام افتاد\r\nحسن روى تو بيك جلوه كه در آينه كرد * اين همه نقش در آئينه اوهام افتاد \r\n\r\n","description":"","footnote":"","page_name":" 730 ","page_number":62},
  {"content":"\r\n\r\n اين همه عكس مى و نقش و نگارى كه نمود * يك فروغ رخ ساقيست كه در جام افتاد \r\nتركيبات آن :\r\nحسن صورت .\r\nحسن ظن .\r\nحسن يوسف .\r\nحسن كار .\r\nحسن و قبح اعمال حسن اخلاق .\r\nحسن سابقه .\r\nحسن خلق .\r\nحسن عشرت .\r\nاز لحاظ ادبى .\r\nدر ابدع آرد : حسن الابتداء و آن را حسن المطلع نيز گويند آنست كه بيت اول از نظم در سلاست و درستى سبك و روشن بودن معنى و خالى بودن از حشو و سهولت الفاظ تمام بوده و در افادهء معنى موقوف بذكر شعر ما بعد نباشد و ما بين دو مصرع مناسبت تامه باشد چنان كه نصر الله بن قلاش گويد :\r\n شق الصباح غلالة الظلماء * و انحل عقد كواكب الجوزاء\r\nمه نيسان شبيخون كرد گوئى برمه كانون * كه گردون شد از و پر گرد و هامون شد\r\nپر از خون لاله در صحرا بسان چهرهء ليلى * بگريد ابر بر هامان بسان ديدهء مجنون\r\nز آب جوى هر ساعت همى بوى گلاب آيد * در آن شسته است پندارى نگار من رخ گلگون \r\n( از ابدع ص 252 )\r\n\r\nحُسنُ الاتِّباع\r\n- ( اصطلاح ادبى ) آنست كه شاعر شعر ديگرى را اخذ كرده بمزيتى از لطايف بيارايد كه خود را در استحقاق آن بر مخترع آن مقدم بدارد مثال خاقانى گويد :\r\n خاقانى آن كسان كه طريق تو ميروند * زاغند و زاغ را روش كبك آرزو است\r\nبس طفل كارزوى ترازوى زر كند * نارنج از آن خورد كه ترازو كند پوست \r\nصادق اصفهانى صنعت اتفاق را افزوده و گويد :\r\n اى صادق آن كسان كه طريق تو مىروند * ما ناخرند و خر هنر گاوش آرزو است\r\nگيرم كه خر كند تن خود را به شكل گاو * كو شاخ بهر دشمن و كو شير بهر دوست \r\nمانى شيرازى\r\n امروز پريشان تر از آنم كه توان گفت * وز درد جدائى نه چنانم كه توان گفت \r\nعلاء آشتيانى گويد :\r\n ديروز پريشانى خود را به تو گفتم * امروز پريشانتر از آنم كه توان گفت \r\n( از ابدع ص 253 - 257 ) .\r\n\r\nحُسنُ الاختِراع\r\n- ( اصطلاح بديعى ) و آن را سلامة الاختراع نيز گويند و آنست كه متكلم معنى غريبى را اختراع كند كه ديگرى به روى سبقت نگرفته باشد و در نزد ذوق سليم مطبوع آيد .\r\nمثال و قنديل كان الضوء فيه - سنا وجه الحبيب اذا تجلى فتح الله خان شيبانى گويد :\r\n پيام من به گل آورد دوش باد بهار * كه من بر آمدم از خم تو سر ز شاخ بر آر \r\nنشاط گويد :\r\n طفلان شهر بىخبرند از جنون ما \r\n\r\n","description":"","footnote":"","page_name":" 731 ","page_number":63},
  {"content":"\r\n\r\n يا اين جنون هنوز سزاوار سنگ نيست \r\nسعدى گويد :\r\n اگر تو روى بهم بر كشى چو نافهء مشك * گمان مدار كه بوى خوشت نهان ماند \r\nاميدى گويد :\r\n گواهى دهد زادهء فكر بكرم * چو عيسى مريم به پاكى مادر \r\n( از ابدع ص 257 - 261 ) .\r\n\r\nحُسنِ انتِهاء\r\n- ( اصطلاح ادبى ) رجوع به حسن شود\r\n\r\nحسن بديع\r\n- ( اصطلاح اهل بديع ) و از محسنات معنويه است و آنست كه براى صفتى علتى مناسب خواسته شود بنحو لطيف و دقيق با آنكه در واقع و نفس الامر علت نباشد يعنى در واقع آن امر علت آن وصف نباشد ( رجوع شود به كشاف ج 1 ص 426 ) .\r\n\r\nحُسنِ بَيان\r\n- ( اصطلاح ادبى ) و آن كشف معنى بنحو ملايم و ايصال آن بنفس باشد و آن گاه از راه ايجاز و گاه از راه اطناب است و گاه مساوات لفظ با معنى باشد بر حسب موارد و مخاطب ( از كشاف ج 1 ص 426 ) .\r\nبقول اهل بديع آنست كه معانى مقصوده را بعبارتى منيع خالى از ابهام و اشتباه ادا نمايند و باقتضاى مقام ايجاز و اطناب را مرعى دارند و اين تعريف حد بلاغت است .\r\nقادرى گويد :\r\n جهان چيست ماتم‌سرائى در او * نشسته دو سر ماتمى روبرو\r\nجگر پارهء چند بر خوان او * جگرخواره چند مهمان او \r\nمولوى گويد :\r\n جز من اگرت عاشق شيداست بگو * ور ميل دلت بجانب ماست بگو\r\nگر هيچ مرا در دل تو جاست بگو * گر هست بگو نيست بگور است بگو \r\n( از ابدع ص 261 - 263 ) .\r\n\r\nحُسنِ تَخَلُّص\r\n- ( اصطلاح بديعى ) و آنست كه شاعر از تمهيد مقدمهء كه نموده مثل غزل يا وصف بهار يا خزان يا ساير مقدمات باسلوب مطبوعى انتقال بمدح يا غير آن از اغراض خود نمايد بطورى كه انتقال از و بسوى معنى ثانى براى شدت مناسبت و ايتلاف آنها موجب نشاط سامع شده و در اصغاى آن اظهار شوق قلبى نمايد .\r\nبنانى هروى گويد :\r\n غنچهء گل در گريبان ، تكمه يا قوت داشت * گل بناخنهاى رنگينش گريبان كرد باز\r\nبا عصاى سبز آمد سبزه بر اطراف جوى * خضر پندارى هواى آب حيوان كرد باز\r\nغنچهء نرگس ز تاب گل نظر بربست و گفت * برزخ خورشيد تابان ديده نتوان كرد باز\r\nجام زر بگرفت بر سيمين طبق نرگس مگر * خويش را از ساقيان بزم سلطان كرد باز \r\nكه حسن تخلص دارد .\r\n( از ابدع ص 262 - 265 ) فروغى گويد :\r\nحسن تخلص اولا در قصيدهء باشد كه ابتداى آن تغزلى گفته باشند بعد گريز بمدح ممدوح زند و ثانيا در غزلى است كه آخر آن يكى دو شعر مديحه داشته باشد و معنى حسن تخلص خلاص شدن از غزل و تغزل و تشبيب است و شروع كردن بمدح ممدوح بطورى كه بسيار خوش آيند باشد و اين صنعت را به فارسى گريز زدن گويند .\r\n\r\n","description":"","footnote":"","page_name":" 732 ","page_number":64},
  {"content":"\r\n\r\n مىبينى آن دو زلف را كه بادش برد * مانند عاشقى است كه هيچش قرار نيست\r\nنى نى كه دست حاجب سالار كشور است * كز دور مينمايد كامروز بار نيست \r\n( از بديع فروغى ص 109 )\r\n\r\nحُسنِ خِتام\r\n- ( اصطلاح ادبى ) رجوع به حسن ابتداء شود .\r\n\r\nحُسنِ تَعَقُّل\r\n- ( اصطلاح اخلاقى ) و وسط بود ميان صرف فكر بادراك چيزى كه در تعقل مطلوب زايد باشد و ميان قصور فكر از تعقل تمامى مطلوب و بعبارت ديگر آن بود كه در بحث و استكشاف از هر حقيقتى حدى و مقدارى كه بايد نگاه‌دارد تا نه اهمال داخلى كرده باشد و نه اعتبار خارجى .\r\n( از اخلاق ناصرى ص 85 ، 59 )\r\n\r\nحُسنِ تَعليل\r\n- ( اصطلاح ادبى ) و از محسنات معنويه است و آن باشد كه ادعا شود براى وصفى علتى كه مناسب او باشد بر حسب ظاهر لفظ گر چه در نفس الامر منظور نباشد ( رجوع شود به مطول ص 366 )\r\n\r\nحُسنِ شِركت\r\n- ( اصطلاح اخلاقى ) و آن بود كه دادن و ستدن در معاملات بوجه اعتدال كنند چنان كه موافق طبايع ديگران افتد .\r\n( از اخلاق ناصرى ص 80 ) در ابدع آرد كه حسن تعليل آنست كه براى چيزى سبب و علتى ذكر نمايند كه مناسبى لطيف داشته باشد و بعضى شرط كرده‌اند كه علت حقيقى نباشد .\r\nمنوچهرى گويد :\r\n نرگس همه ركوع كند در ميان باغ * زيرا كه كرد فاخته بر سر و مؤذنى \r\nمعزى گويد :\r\n دانى چرا ستاره نبيند كسى بروز * بيند بر آسمان بشب تيره صد هزار\r\nزيرا كه هر ستاره كه روشن بود بشب * خورشيد بامداد كند بر سرش نثار \r\n( از ابدع ص 267 - 270 )\r\n\r\nحسن شركت\r\n- ( اخلاقى ) و آن بود كه دادن و ستدن در معاملات بوجه اعتدال كنند چنان كه موافق طبايع ديگران افتد ( از اخلاق ناصرى ص 80 ) .\r\n\r\nحُسنِ طَلَب\r\n- ( اصطلاح ادبى ) و آن بود كه چون چيزى طلب شود بطريقى شود كه بادب نزديك بوده و بر افهام خيال‌انگيز . لطيف و دلاويز بود .\r\nحافظ گويد :\r\n چه حاجت است كه مطلوب در ميان آرم * ز روشنى چو ضمير تو غيب دان آمد \r\n( از كشاف ج 1 ص 426 ) در ابدع آرد كه حسن طلب :\r\nكه براعة الطلب و ادب السؤال نيز خوانند آنست كه متكلم بسوى مطلب و درخواست خويش بالفاظ نيكو اشاره نمايد و كلام را سنجيده گويد و از الحاح دورى جويد و رعايت جانب مخاطب را فرو نگذارد مثال فارسى ، سعدى گويد :\r\n بدولتت همه افتادگان بلند شدند * چو آفتاب ، كه بر آسمان برد شبنم\r\nمگر كمينهء آحاد بندگان سعدى * كه سعيش از همه بيش است و حظش كم \r\nحافظ گويد :\r\n رسيد مژده كه آمد بهار و سبزه دميد * وظيفه گر برسد مصرفش گل است و نبيد \r\n\r\n","description":"","footnote":"","page_name":" 733 ","page_number":65},
  {"content":"\r\n\r\n( از ابدع ص 270 - 271 ) مثال عربى\r\n و فى النفس حاجات و فيك فطانة * سكوتى سؤالي عندها و جواب\r\nشاها ادبى كن فلك بدخو را * كاسيب رسانيده رخ نيكو را\r\nگر گوى خطا كرد بچوگانش زن * ور اسب غلط كرد به من بخش او را \r\nفروغى گويد :\r\nحسن طلب خواهش كردن چيزى است از كسى بطورى كه آزرده خاطر نگردد و حاجت او را بميل آورد .\r\n هنر مگوى و فصاحت مگوى و شعر مگوى * نه من غريبم و شاه جهان غريب‌نواز \r\n\r\nحُسن و قُبح\r\n- ( اصطلاح كلامى ) متكلمان گويند اشياء را حسن و قبح ذاتى است و بعضى امور مانند معاونت و كمك به همنوع ذاتا حسن دارند و بعضى مانند دروغ گفتن و ظلم كردن به غير قبيح است و بعضى ديگر اشياء را داراى حسن و قبح ذاتى نمىدانند و گويند حسن و قبح از امور اعتبارى ميباشند و امرى ممكن است نسبت بشخصى قبيح و به شخصى ديگر نيكو باشد و بر اين فرض مسألهء عدالت و ظلم نسبى خواهد بود . در هر حال قول محقق اين است كه بعضى از امور ذاتا قبيح و بعضى ديگر ذاتا خوبند .\r\n( اسفار ج 3 ص 117 - دستور ج 2 ص 34 )\r\n\r\nحُسنِ قَضا\r\n- اين اصطلاح اخلاقى است و آن بود كه حقوق ديگران كه بروجه مجازات ميگذارد از منت و ندامت خالى باشد .\r\n( اخلاق ناصرى ص 80 )\r\n\r\nحُسنِ مَطلَب\r\n- ( اصطلاح اهل بيان ) و آن باشد كه سخنور پس از ذكر مقدمات و فراهم كردن وسائل ايراد غرض و مقصود كند مانند  « إِيَّاكَ نَعْبُدُ وَ إِيَّاكَ نَسْتَعِينُ »  كه مقدمه است براى  « اهْدِنَا الصِّراطَ الْمُسْتَقِيمَ »  ( از كشاف ج 1 ص 436 )\r\n\r\nحُسنِ مَطلَع\r\n- ( اصطلاح ادبى ) آن بود كه در آغاز اشعار و قصائد و جملهء منشآت الفاظ فصيح و جزيل به كار رود و معانى بديع و مناسب حال و مطلع هر شعرى لايق مقصود آورد و ابتداء بكلمات مستكره نكند الا كه مرثيه يا هجو باشد .\r\n( از كشاف ج 1 ص 426 - المعجم ص 300 ) رجوع به حسن ابتداء شود .\r\nفروغى گويد :\r\nحسن مطلع آنست كه الفاظ بيت مأنوس و نزديك بذهن باشد و به گوش خوش آيد و مخصوصا در قصائدى كه داراى مدح است دلالت بر سعادت و پايندگى و خوشى نمايد و مضمون بديع آن موجب انبساط گردد :\r\n آن زلف مشكبار بر آن روى چون بهار * گر كوته است كوتهى از وى عجب مدار\r\nشب در بهار روى نمايد بكوتهى * آن زلف چون شب آمد و آن روى چون بهار\r\nبنازد جان اسكندر بسلطان جهان سنجر * سگ سلطان جهان سنجر شرف دارد بر اسكندر \r\n( از بديع فروغى ص 106 - 108 )\r\n\r\nحسن مقطع\r\n- ( اصطلاح ادبى ) و آن\r\n\r\n","description":"","footnote":"","page_name":" 734 ","page_number":66},
  {"content":"\r\n\r\nبود كه در پايان سخن الفاظ فصيح و بليغ به كار برد و مناسب با مقصود و مبدأ بود و بالجمله ختم كلام بالفاظ فصيح و تركيبات لطيف كند ( از كشاف ج 1 ص 427 ) .\r\nدر ابدع است كه حسن مقطع را حسن الختام نيز خوانند و آنست كه متكلم در آخر كتاب يا خطبه يا قصيده خوشترين عبارتى را كه بتواند و در قدرت خود شناسد به كار برده لذت آن را در گوش مستمعين وديعه گذارد تا اگر قصورى در باقى كلام بود به آن خاتمهء نيكو جبران كند .\r\nمثال ،\r\n بر آن صدر امم روح مجسم * همايون باد اين كاخ فلكسا\r\nنبيند جز ز چشم يار فتنه * نيابد جز ز بانگ چنگ غوغا \r\nسعدى گويد :\r\n سعدى آن نيست كه هرگز ز كمندت بگريزد * تا بدانست كه در بند تو خوشتر ز رهائى\r\nخلق گويند برو دل به هواى دگرى نه * نكنم خاصه در ايام اتابك دو هوائى\r\nدل سعدى و جهانى بدمى غارت كرد * همچو نوروز كه بر خوان ملك يغما بود \r\n( از ابدع ص 272 - 273 ) .\r\nفروغى گويد :\r\nمقصود از مقطع قطع كردن كلام يعنى به آخر رسانيدن قصيده و غزل و غيرها باشد بوسيله درج شاعر تخلص خود را يا مدح ممدوح و جز آن مانند :\r\n جماعتى كه ندانند حظ روحانى * تفاوتى كه ميان دواب و انسان است\r\nگمان برند كه در باغ حسن سعدى را * نظر بسيب زنخدان و نارپستان است\r\nو ما ابرى نفسى و ما أزكيها كه * هر آنچه نقل كنند از بشر در امكان است\r\nحافظ ار خصم خطا كرد نگيريم بر او * ور به حق گفت جدل با سخن حق نكنيم\r\nگفتم مرا سه بوسه ده اى ماه دلستان * گفتا ز حور بوسه نيابى تو در جهان \r\n( از بديع فروغى ص 111 - 112 )\r\n\r\nحُسنِ نَسَق\r\n- ( اصطلاح ادبى ) و آن بود كه كلماتى پى در پى و معطوفات متوالى بطورى آورد كه ملائم و مستحسن باشند و هر يك از آنها جمله مستقل باشد مانند  « وَ قِيلَ يا أَرْضُ ابْلَعِي ماءَكِ . . »  ( از كشاف ج 1 ص 428 ) .\r\nسعدى گويد :\r\n لطيف جوهر و جانى غريب قامت و شكلى * نظيف جامه و جسمى بديع صورت و خوئى \r\n.\r\n\r\nحُسنِ هُدى\r\n- ( اصطلاح اخلاقى ) و آن بود كه نفس را به تكميل خويش به حليتهاى پسنديده و ستوده رغبتى صادق حادث شود .\r\n( از اخلاق ناصرى ص 77 )\r\n\r\nحِسيّات\r\n- حسيات جمع حسى است كه محسوسات هم نامند و حسيات در قضا يا اطلاق بر دو معنى شود اول قضايايى كه عقل به مجرد تصور دو طرف آن حكم بدان كند از روى جزم و يقين بواسطهء حس ظاهر يا باطن كه محسوسات و مشاهدات نامند و از مقدمات يقينيه ضروريه باشند دوم محسوسات\r\n\r\n","description":"","footnote":"","page_name":" 735 ","page_number":67},
  {"content":"\r\n\r\nبمعنى مشاهدات حسى كه مشاهدات باشد .\r\n( از كشاف ص 35 )\r\n\r\nحَشر\r\n- ( اصطلاح فلسفى و عرفانى و كلامى ) مسأله حشر اجساد و بحث در چگونگى آن يكى از مسائل كلامى و مذهبى است كه فلاسفه اسلام ناچار مورد بحث و فحص قرار داده‌اند و مراد اين است كه در قيامت كبرى مجددا بندگان خدا ( انسانها ) زنده شوند و بزندگى جاويد خود ادامه دهند آنان كه گنه كارند هميشه معذب باشند و آنان كه سعيدند منعم باشند صاحبان اديان و متكلمان مسأله حشر را به همين طريق بيان ميكنند و براهين و دلائل آنها همه مثبت حشر انسان است .\r\nابن رشد گويد : اولين كس يا كسانى كه قائل بحشر اجساد شدند انبياء بنى اسرائيل بودند .\r\n( تهافت التهافت ص 580 ) در كشاف است كه حشر عبارت از بعث و معاد است و در حقيقت حشر و بعث و معاد الفاظ مترادف‌اند .\r\n( از كشاف ص 293 ) صدر الدين شيرازى در مسأله حشر تحقيق كاملى كرده است و ظاهر امر از از عبارات وى معلوم مىشود كه تحت تأثير اخوان الصفا واقع شده است چنان كه موافق با عقايد اخوان الصفا گويد : اولا حشر اجساد بدان طريق كه عامهء مردم قائلند براى زنان و كودكان و عوام مفيد بوده و موجب بقاء انتظام بشرى است و لكن كاملان و مكملان توجهى به حشر و معاد جسمانى ندارند .\r\n( از اخوان ج 3 ص 293 ) و معاد حقيقى روحانى است و مرگ نهايت سير صعودى و تكامل بشر است .\r\n( از اخوان ج 3 ص 276 ) و در مبحث معاد بيايد و در اجزاء اصلى گذشت كه اخوان الصفا گويند : موقعى كه نفس از بدن مفارقت كرد چيزى از جسد با آن باقى ماند و آن چيزى است كه در دنيا استفاده كرده است از معارف ربانى و اخلاق جميله ملكيه و آراء صحيحه منجيه كه بصور روحانى نيره در آيند و اگر او را اخلاق پست باشد مصور به صور قبيح و زشت شود .\r\n( از اخوان ج 2 ص 42 ) صدرا گويد : حشر در تمام موجودات عالم حتى جمادات مىباشد . و در مورد حشر عقول خالصه و مفارقات گويد : كه هويات عقول محضه وجودات محضه‌اند و انوار صرفه‌اند بلا ماهية و تفاوت در آنها به نقص و كمال و شدت و ضعف است و مفصول الهويه از ذات حق نمىباشند و بلكه مراتب الهيه‌اند و داخل در عالم نمىباشند كه دوام آنها با حدوث عالم منافات داشته باشد پس عقول عائد از حق و راجع به حق‌اند و عين تجلى حق‌اند و همواره نزد حق‌اند و اين است معنى حشر عقول .\r\nو حشر نفوس ناطقه كه كامل‌اند و واجد كمالات عقلىاند محشور الى الله‌اند زيرا متصل به عقل فعال شده‌اند و محشور الى العقل‌اند و عقل محشور الى الله است و نفوس ناقصهء حيوانى كه ناقص بوده و مشتاق به كمال نمىباشند عدم اشتياق آنها يا ناشى از اصل فطرت آنها است . يا بواسطهء امور طاريه و عارضه است و آنها نفوس ساقطه‌اند و محشور در عالم متوسط بين عقل و حس‌اند و نحوى از اتصال به صور مثاليهء مقداريه\r\n\r\n","description":"","footnote":"","page_name":" 736 ","page_number":68},
  {"content":"\r\n\r\nدارند و بالاخره راجع‌اند به عقول نازله .\r\nاما نفوس ناقصهء حيوانى كه مشتاق به كمال‌اند بعد از جدا شدن از بدن طبيعى مدتها معذبند و سرگردان و حيرانند و در آن مدت يا متصل به عقول ميشوند و اشتياق آنها زائل مىشود و يا آنكه با سفليات انس گيرند و همان جا مقام نمايند . رجوع شود به انسان نفسى و عقلى و طبيعى و اجزاء اصلى و تجسم اعمال و ( رسائل ص 347 - 348 - 349 ، 343 - اسفار ج 4 ص ، 140 - شواهد الربوبيه ص 23 ) مولانا گويد :\r\n نفخ صور است از يزدان پاك * كه برآريد اى ذرائر سر ز خاك\r\nباز آيد جان هر يك در بدن * همچو وقت صبح هوش آيد بتن\r\nجان تن خود را شناسد وقت روز * در خرابهء خود در آيد چون كنوز\r\nجان عالم سوى عالم مىرود * جان ظالم سوى ظالم مىشود\r\nصبح حشر كوچك است اى مستجير * حشر اكبر را قياس از وى بگير\r\nآن چنان كه جان بپرد سوى طين * نامه پرد از يسار و از يمين\r\nدر كفش بنهند نامه بخل وجود * فسق و تقوى آنچه او خود كرده بود\r\nچون شود بيدار وقت سحر * باز آيد سوى او آن خير و شر\r\nحشر اصغر حشر اكبر را نمود * مرگ اصغر مرگ اكبر را زدود\r\nليك اين نامه خيالست و نهان * و ان شود در حشر اكبر بىعيان \r\n\r\nحَشو\r\n- ( اصطلاح اهل ادب و عروض است ) و در لغت در ميان افتاده و زائد و شىء خرد و مردم فرومايه بود و در اصطلاح نحو صله را گويند و عروضيان ركن وسط از مصراع را گويند و يا اعتراض كلام قبل از تمام را گويند كه شاعر قبل از آنكه معنى را تمام كند سخنى در ميان آرد كه معنى مقصود به غير او تمام شود و آن را سه مرتبت باشد حشو قبيح ، حشو متوسط ، حشو مليح رجوع شود به ( المعجم ص 28 - اسرار البلاغه ص 9 از كشاف ج 1 ص 434 - مطول ص 241 ) مثال از فارسى\r\n تو رودكى را اى ماهر و نديدستى * در آن زمان كه چو مرغ هزار دستان بود .\r\nدى پير مىفروش كه ذكرش بخير باد * گفتا شراب خور كه عم دل برد زياد \r\n\r\nحَشويَّه\r\n- فرقه مجسمه‌اند و آيات خدا را حمل بر ظاهر كنند ( از كشاف ج 1 ص 435 ) .\r\n\r\nحَشوِ مَليح\r\n- ( اصطلاح ادبى ) رجوع به حشو شود .\r\n\r\nحِصار\r\n- ( اصطلاح هيوى ) كلمهء حصار به معنى ديوار و ديوار قلعه بود و اهل هيئت و نجوم نيز به كار دارند .\r\nو منظورشان محصور شدن كواكب و اشعهء كوكبيه است و آن گاه به برج افتد و گاه بدرج . آنكه ببرج افتد آن بود كه در دوم و دوازدهم از برج كوكب كوكبى ديگر بود كه ميان آن دو محصور بود و آنكه بدرج افتد يا در جرم محصور بود و يا در شعاع قسم اول مانند اينكه كوكبى در برجى بود و ميان دو كوكب قرار گيرد در يك برج\r\n\r\n","description":"","footnote":"","page_name":" 737 ","page_number":69},
  {"content":"\r\n\r\nنهايت درجات يكى كمتر بود و قسم دوم آنكه كوكبى در برج بود و قبل از او شعاع كوكبى باشد مانند تسديس و تربيع و بعد از او شعاع كوكبى ديگر بود و البته اين حصار اگر بين دو نحس بود در نهايت بدى است .\r\n( از التفهيم ص 487 )\r\n\r\nحَصر\r\n- ( اصطلاح ادبى ) بفتح احاطه ، تحديد ، تعديد است و در اصطلاح ادباء عربيت اثبات حكم مذكور و نفى از ما عداست و حروف آن « الّا و انّما » است مانند « انّما زيد شاعر ، و ما زيد الّا شاعرا » و « اين عدد يا زوج است و يا فرد » كه حصر عقلى است رجوع به قصر شود و نيز رجوع به ( كشاف 1 ص 223 ) شود .\r\n\r\nحِصَّه\r\n- ( اصطلاح فلسفى ) حصه عبارت از طبيعت مقيد به قيد شخص يا نوع است بنا بر اين مبنى كه قيد خارج و اضافه داخل باشد و بالاخره حصص وجود ، نفس مفهوم مضاف بماهيت است به نحوى كه اضافه داخل و مضاف اليه خارج باشد و مفهوم وجود انتزاعى مقول بتشكيك بوده و او را حصص مختلفه‌ايست بكمال و نقص و اكمل آن حصص حصه‌ايست كه عين وجود حقيقى است .\r\n( اسفار ج 1 ص 59 - رسائل ص 134 )\r\n\r\nحُصُول\r\n- ( اصطلاح فلسفى ) حصول يعنى وجود بعد از عدم فارابى گويد حصول صورت در چيزى بر سه نوع است يكى حصول صورت در حس و ديگر حصول در عقل و سه ديگر حصول صورت در جسم كه قسم اول بواسطهء تصور است و قسم دوم بواسطهء حصول صورت منفردا و غير ملابس با ماده در عقل است و قسم سوم بانفعال است .\r\n( از رسائل متفرقهء فارابى ص 16 ) در محل خود بيان شود كه حصول شىء در ذهن بر دو نحو است يكى بنحو وجود و عروض عرض بر معروض خود مانند حصول سياهى براى جسم و قيام براى زيد قائم و ديگرى بنحو اتصاف و حمل كه مقتضى وجود موصوف و مثبت له است نه مثبت زيرا ممكن است كه مثبت له متصف بامرى انتزاعى باشد مانند اتصاف زيد بعمى كه وجود عمى اتصافى است نه عرضى .\r\n( از دستور ج 2 ص 38 )\r\n\r\nحِضانَت\r\n- ( اصطلاح فقهى ) بفتح حاء و كسر آن قيام بتربيت كودك و رعايت مصالح آن مىباشد در مدت شيرخوارگى كه دو سال است و آن حق مادر است بطور تبرعى يا در مقابل اخذ اجرت و در حقيقت حق تقدم دارد و بعد خويشاوندان و . . . ( از الفقه ج 1 ص 594 - ضوابط الرضاع ص 104 كشاف ج 1 ص 432 ) در كليات حقوقى آمده است .\r\nلوازم تربيت طفل تا سن بلوغ بعهدهء پدر است .\r\nدر مدت رضاع مادر اولى و احق از هر كسى است بحضانت و نگاه‌دارى طفل و مستحق اجرت نيز خواهد بود . و اگر مطالبهء زائد بر حد معمول و متعارف نمايد پدر ميتواند طفل را از او گرفته و رضاعش را به ديگرى محول سازد .\r\nمستحب است كه مادر خود در مدت رضاع كه دو سال است طفل را شير دهد زياده يا نقصان دو ماه و سه ماه نيز جائز است .\r\nو بهر حال حق ندارد از دادن اولين\r\n\r\n","description":"","footnote":"","page_name":" 738 ","page_number":70},
  {"content":"\r\n\r\nشير ( ماك ) كه آن را به عربى لباء گويند .\r\nمضايقه نمايد .\r\nپس از انقضاء دو سال مدت رضاع ، اگر طفل دختر است حضانت و سرپرستى او تا هفت سال با مادر است و اگر پسر باشد حضانت و تربيتش تا سن بلوغ با پدر خواهد بود .\r\nپس از فوت پدر مادر اولى و احق از هر كسى است بحضانت فرزند تا سن بلوغ و اگر او هم فوت شده باشد حضانت طفل با خويشان نزديك او بطور الاقرب فالاقرب خواهد بود .\r\nثبوت حضانت مادر مشروط است به اين كه شوهر ديگرى اختيار نكرده باشد . پس اگر از پدر طفل طلاق گرفته و به ديگرى شوهر كرده باشد حضانتش ساقط خواهد شد . و اگر از او هم طلاق گرفت حضانتش عود خواهد نمود .\r\n( كليات حقوقى ص 297 )\r\n\r\nحَضَرات خَمس\r\n- ( اصطلاح عرفانى ) با آنكه تمام موجودات عالم از ذره تا دره مظهرى از مظاهر حق‌اند و هر يك را مقام و موقعيتى است كه مظهر يكى از صفات جمال و كمال و جلال است .\r\nو مظهر حقند مع ذلك عرفا عموما بذكر حضرات خمس اكتفا كرده‌اند كه آنها اصول حضراتند و آنها عبارتند از : 1 حضرت غيب مطلق كه عالم آن عالم اعيان ثابته است در حضرت علميه 2 حضرت شهادت كه مقابل حضرت غيب است و عالم آن عالم ملك است 3 حضرت غيب مضاف كه بر دو قسم است يكى آنكه نزديك به غيب مطلق است و عالم آن عالم ارواح جبروتيه و ملكوتيه است يعنى عالم عقول و نفوس 4 ديگر آنكه اقرب و نزديكتر بعالم شهادتست و عالم آن عالم مثالست 5 حضرت جامعه كه جامع چهار حضراتست و عالم آن عالم انسان كامل است كه جامع جميع عوالم است ، عالم ملك مظهر عالم ملكوتست كه عالم مثال مطلق است و عالم مثال مطلق مظهر عالم جبروتست كه عالم مجردات باشد و عالم جبروت مظهر عالم اعيان ثابته است و اعيان ثابته مظهر اسماء الهيه و حضرت و احديت است و آن مظهر حضرت احديت است .\r\n( از شرح قيصرى ص 27 ) .\r\nدر شرح ديوان حضرت امير حضرات خمس را چنين شمرده‌اند 1 حضرت غيب الغيوب و غيب مطلق 2 حضرت اسماء و حضرت صفات و جبروت و برزخ البرازخ و برزخيت اولى و مجمع البحرين و قاب قوسين 3 حضرت افعال كه عالم امر و عالم ربوبيت و غيب مضاف و غيبت باطن است 4 حضرت مثال و خيال منفصل 5 حضرت حس و ملك .\r\nدر مصباح الانس حضرات را چنين ذكر كرده است 1 حضرت غيب 2 حضرت شهود 3 حضرت واسطهء جامعه 4 حضرت مثال 5 حضرت شهادت ( از مصباح الانس ص 102 ) .\r\nشاه نعمت الله گويد :\r\n غيب مطلق حضرتى از حضرتش * عالم اعيان بود در خدمتش\r\nهم شهادت حضرتى ديگر بود * عالم او ملك خوش پيكر بود\r\nحضرتى ديگر بود غيب مضاف * در ميان هر دو حضرت بىخلاف \r\n\r\n","description":"","footnote":"","page_name":" 739 ","page_number":71},
  {"content":"\r\n\r\n وجه غيب مطلقش جبروت دان * علم معقولات از اين عالم بخوان\r\nبا شهادت وجه او باشد مثال * چار حضرت گفتهء صاحب كمال\r\nچهار حضرت در يكى حضرت نگر * تا به بينى پنج حضرت اى پسر \r\n\r\nحَضرتِ احَديَّت\r\n- ( اصطلاح عرفانى ) كاشانى در ضمن بيانى چنين گويد : عقل اول اولين مخلوق و صادر در عالم تدوين و تسطير است نه مطلق ، زيرا اول متعين در مراتب الهيت عبارت از حضرت احديت جمع است و بعد مرتبت الوهيت و واحديت است . ( مصباح الهدايه ص 35 ) .\r\n\r\nحَضرَتِ أسمائيَّه\r\n- ( اصطلاح عرفانى ) مرتبت اسماء كه حقايق بعضى از بعضى ديگر متمايزند و راجع به يك حقيقت‌اند ، ( شرح قيصرى ص 36 ) .\r\n\r\nحَضرَتِ رُبُوبى\r\n- ( اصطلاح عرفانى ) و مراد مرتبت اسماء و صفات يعنى مرتبت تفصيل است و مجموع عالم ملك و ملكوت بطور جمعى و دفعى است .\r\n( از اسفار ج 4 ص 133 ) و رجوع به حضرات خمس در فرهنگ مصطلحات عرفا تأليف نگارنده شود .\r\n\r\nحَضرتِ عِلميَّه\r\n- ( اصطلاح ) عرفانى و حضرت علميهء عمائيه مرتبت الوهيت و غيب الغيوب است .\r\n\r\nحَضرتِ علميَّه عَمائيَّه\r\n- ( اصطلاح عرفانى ) حضرت علميه عمائيه مرتبت الوهيت و غيب الغيوب را گويند :\r\n\r\nحَضرتِ هُويَّت\r\n- ( اصطلاح عرفانى ) حضرت هويت عبارت است از ملاحظهء ذات بىاعتبار ما عدا و قطع نظر از ما عداى او و اين را حضرت غيب الغيوب و بطن البواطن و هوية مطلقه گويند .\r\n\r\nحُضُور\r\n- ( اصطلاح عرفانى ) حضور مقابل غيبت است و در اصطلاح عرفا و متصوفه غيبت از خلق و حضور عند الحق است و مقام وحدت را نيز حضور گويند .\r\nصاحب لمع گويد : حضور عبارت از حضور قلب است نزد آنچه پنهان از چشم است بواسطهء صفاء يقين به نحوى كه مانند حاضر است نزد او گر چه غايب است از او ( از لمع ص 340 ) .\r\nابو القاسم قشيرى گويد : حضور بواسطهء حضور به حق است زيرا هر گاه از خلق غايب شود ، به اين معنى است كه گويا حاضر است نزد حق و از جهت استيلاى ذكر حق بر دل او ، بواسطهء دل خود نزد حق حاضر شود تا آنكه به كلى از خلق غايب شود و به حق پيوندد .\r\nو هر گاه گفته شود كه فلان حاضر است ، معناى آن اين است كه بقلب خود حاضر نزد خداى خود است و غافل از و نيست و او را فراموش نكرده است و دائم الذكر است . و گاه برجوع عبد باحوال نفس خود گفته مىشود كه فلان حاضر شده است .\r\nيعنى از غيب خود رجوع كرده است كه اين حضور عبارت از حضور بخلق است .\r\nاحوال عباد در غيب مختلف است بعضى از آنان را غيب طولانى است و بعضى را كوتاه ( رسالهء قشريه ص 38 - لمع ص 340 ) .\r\nو گفته‌اند « الحضور افضل من اليقين ، الحضور وطنات و اليقين خطرات » ( از طبقات ص 234 ) .\r\n\r\nالحَضيض\r\n- ( اصطلاح هيوى )\r\n\r\n","description":"","footnote":"","page_name":" 740 ","page_number":72},
  {"content":"\r\n\r\nنزديك ترين نقطه به زمين از فلك ماه را گويند .\r\n\r\nحَظر\r\n- ( اصطلاح اصولى و فقهى ) حظر يعنى منع و تحريم و اصوليان خلاف كرده‌اند كه اگر امرى بدنبال حظرى مىآيد يا در مظان و توهم حظرى واقع شود آيا در اين موقع هم امر دلالت بر وجوب كند يا حقيقة در ندب باشد يا در اباحت يا مطلق يا تابع پيش از حظر است يعنى همانطور كه قبل از ورود نهى بوده بازگشت بدان كند و معنى امر اين است كه حظر و نهى و منع ازو برخاست و بازگشت به حكم سابق كرد و اين گونه حالات در مواردى است كه شارع بخواهد موقتا از عملى جلوگيرى كند و از آن نهى كند سپس با امر جديدى به حال سابق برگرداند لكن محققان گويند اگر امرى بدنبال نهى يا حظرى آيد ان امر دلالت بر اباحت فعل و رخصت در آن كند و بدين معنى است كه حظر سابق برخاست و رخصت آمد و همان كه امر در عقب حظر واقع شده است خود دليل است بر آنكه مراد از اين امر وجوب نباشد و گر چه در موارد ديگر بگوئيم امر افاده وجود كند و در اينجا قرينه حال و مقام باشد و گفتار خداى متعال  فَإِذَا انْسَلَخَ الْأَشْهُرُ الْحُرُمُ فَاقْتُلُوا الْمُشْرِكِينَ  و  لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ  بدنبال نهى از قتال در شهر حرام و حلق رأس در حال انجام مناسك حج آمده است و همين طور امر به حائض و نفساء در مورد صلاة بعد از حيض و نفاس كه دلالت بر وجود دارد ، بدان جهت است كه اولا رخصت مانع از وجوب نمىباشد و ثانيا مراد از امر در اينجا رفع محظور است و بازگشت بوجوب قبلى كند و ثانيا از قرائن و ادلهء ديگر وجوب دانسته مىشود . و بنا بر قول آنان كه گويند اصولا اوامر دلالت بر طلب ماهيت فعل و انجام آن كند و وجوب و ندب و جز آنها از عوارض خارجى است و بدلايل و قرائن ديگر دانسته مىشود كار سهل تر است چنان كه در مسأله تكرار و مرة و فور و تراخى .\r\n\r\nحَظيرهء قُدس\r\n- ( اصطلاح عرفانى ) مقام لاهوت است ( از عده ج 4 ص 381 - حدائق ص 412 ) .\r\n\r\nحُظُوظ\r\n- ( اصطلاح عرفانى ) حظوظ بمعنى حظ بردن و بهره بردن و متمتع شدن است و در اصطلاح ازدياد در حقوق است - رجوع شود به حقوق .\r\n\r\nحِفظ\r\n- ( اصطلاح عرفانى ) بمعنى نگه داشتن و حافظه قوه‌ايست كه مدركات را براى مدتى نگه‌دارى مىكند و در اصطلاح ، مراد از حفظ ، سر نگه داشتن است و مراد از سر حالات طاريهء بر قلب است و وقايع واقعهء براى سالك و خصلتهاى الهى كه همه اينها سرند .\r\nو بالجمله نگه داشتن حالات و صفات ربوبى در مقام علم ، بسبب غفلت است از حقايق و در مقام غفلت بسبب تكلف كه بايد خود را برنج اندازد تا تواند التفات به حق كند و حفظ قلب از دو وجه است حافظ و محفوظ .\r\nو حفظ از جملهء اضافاتست و اضافه معنى رابطى است ميان مضاف و مضاف اليه كه سالك راست كه نظر دارد بر حقيقت محفوظ كه قلب باشد ( شرح كلمات بابا ص 152 ) .\r\n\r\n","description":"","footnote":"","page_name":" 741 ","page_number":73},
  {"content":"\r\n\r\n\r\nالحَفصيَّه\r\n- ( اصطلاح كلامى ) از فرق خوارج اين فرقه از فرق خوارج است از گروه اباضيه و منسوب است به حفص بن ابى المقدام .\r\nاين شخص اعتقادش در اين است كه :\r\nبين شرك و ايمان معرفة الله قرار دارد :\r\nكسى كه خدا را شناسد و چيزهاى ديگر را از قبيل بهشت و جهنم و پيامبر و عمل به محرمات و غيره نهى كند او كافر است نه مشرك و كسى كه منكر خدا باشد او مشرك است .\r\n( از مختصر فرق بين الفرق ص 88 - 89 )\r\n\r\nحِفظِ عَهد\r\n- ( اصطلاح عرفانى ) حفظ عهد امتثال واجبات و دورى از محرمات را گويند .\r\n\r\nحِفظِ عَهدِ رُبُوبيَّت\r\n- ( اصطلاح عرفانى ) حفظ عهد ربوبيت عبارتست از توقف در آنچه خداى متعال بر او معلوم و معين كرده است ( از كشاف ص 311 ) .\r\n\r\nحق\r\n- ( اصطلاح فلسفى ، عرفانى و فقهى ) حق به معناى گفتار درست و فكر درست و قضيه‌ايست كه مطابق با واقع باشد و موافق با نفس الامر و بالاخره سزاوار و درست و راست و واجب و كارى است كه البته واقع شود و راستى و نامى از نامهاى خداست و راست كردن سخن و درست كردن و حكم مطابق با واقع است و اطلاق بر عقايد و اديان و مذاهب نيز شود و مقابل آن باطل است و اما صدق اغلب در مورد اقوال است و مقابل آن كذب است و گفته مىشود قول مطابق با واقع در مقابل عقد مطابق با واقع و هرگاه واقع نسبت داده شود به اعتقاد واقع مطابق با كسر است و اعتقاد مطابق با فتح است اين نوع مطابقه كه قائم به اعتقاد است حق نامند و اگر اعتقاد بواقع نسبت داده شود مطابق بكسر است و واقع مطابق بفتح و اين نوع مطابقه كه قائم به اعتقاد است صدق ميگويند .\r\n( از كشاف ص 32 ) و هر گاه حق گويند وجود در عين را اراده ميكنند و گاه موجود دائم و وجود واجب را اراده ميكنند - ( از اسفار ج 1 ص 20 ) ما حصل كلام حق بمعنى سزاوار و درست و راست و واجب و كارى است كه البته واقع شود و راستى و نامى است از نامهاى خدا و راست كردن سخن و درست كردن ، نزد صوفيه عبارت از ذات الله است و بمعنى ثابت هم آمده است و در عرف مطابقه با واقع است يا با اعتقاد همان طورى كه صدق مطابقت اعتقادست با واقع .\r\nتفتازانى گويد حق حكم مطابق با واقع است و اطلاق مىشود بر عقايد و اديان و مذاهب و مقابل آن باطل است اما صدق اغلب در مورد اقوال است و مقابل آن كذب است و گفته مىشود قول مطابق با واقع در مقابل عقد مطابق با واقع و هرگاه واقع نسبت داده شود به اعتقاد واقع مطابق بكسر است و اعتقاد مطابق بفتح است اين نوع مطابقه را كه قائم باعتقادست حق نامند .\r\nو اگر نسبت داده شود اعتقاد بواقع ، اعتقاد مطابق بكسر است و واقع مطابق بفتح و اين مطابقه كه قائم باعتقادست صدق گويند ( از كشاف ص 329 ) .\r\nصاحب لمع گويد : حق هو الله به حكم\r\n\r\n","description":"","footnote":"","page_name":" 742 ","page_number":74},
  {"content":"\r\n\r\n « أَنَّ اللَّهَ هُوَ الْحَقُّ الْمُبِينُ »  .\r\nهجويرى گويد : مراد از حق خداوند مىباشد و آنچه خدا بر خود واجب كرده است حق گويند ( مصباح الانس ص 61 - كشف المحجوب ص 50 - لمع 336 ) .\r\nدر نصوص است كه حق عبارت از وجود محض است كه واحد بوحدت حقيقيه است .\r\n\r\nحَقايِق\r\n- ( اصطلاح عرفانى ) حقايق جمع حقيقت است و حقايق اسماء ، عبارت از اسماء الهىاند .\r\nدر حاشيه بر رساله قشيريه است كه حقايق بر چند نوع است 1 حقيقة الحقائق كه احديت جامهء حقايق است كه حضرت جمع وجودست 2 حقيقت محمديه كه عبارت از ذات است با تعين اول كه اسم اعظمست 3 حقايق اسماء كه تعينات ذات و نسب ذات است و گفته‌اند « اذا بدت الحقائق سقطت آثار الفهوم و العلوم و بقى لها الرسم الجارى لمحل الامر و سقط منه حقايقها » ( طبقات ص 422 ) . 2 - حق كه عبارت از شهود حق است در مقام عين الجميع احديت .\r\nابو بكر كتانى گويد : « حقايق الحق اذا تجلت السّر ، استولى عنه الظنون و الامانى لان الحق اذا استولى على سرّ قهره لا يبقى للغير معه اثر . » ( طبقات ص 377 ) .\r\nابو محمد مرتعش گويد : « ذهبت حقايق الأشياء و بقيت اسماؤها فالاسماء موجودة و الحقائق مفقودة و الدعاوى فى السرائر مكنونة و الالسنة بها فصيحة و الامور عن حقوقها مصروفة و عن قريب تفقد هذه الالسنه و هذه الدعاوى فلا يوجد لسان ناطق و مدع مطنب » .\r\n اسماء متعددند اما به صفات * مجموع يكى بود و ليكن بالذات \r\n( از رسائل شاه ج 3 ) .\r\nصاحب كشاف گويد : حقايق نزد صوفيه سه قسم است 1 حقيقة مطلقه فعالهء واحدهء عاليه كه وجود براى آن بالذات واجب است و آن حقيقة الله است 2 حقيقت مقيدهء منفعلهء سافله كه قابل وجودست از حقيقت واجب بواسطهء فيض و تجلى و آن حقيقت عالم است و . . .\r\n( از كشاف ص 232 - حاشيه بر رساله قشيريه ص 153 ) .\r\n\r\nحَقايقِ إبداعيَّه\r\n- ( اصطلاح فلسفى ) مراد عقول مجرده و نفوس است .\r\n( از اسفار ج 2 ص 102 )\r\n\r\nحَقايقِ ازَليَّه\r\n- ( اصطلاح فلسفى ) اين اصطلاح در كلمات فارابى ديده مىشود و به معناى مثل افلاطونى است .\r\n( از آراء اهل مدينهء فاضله مقدمه ص 11 )\r\n\r\nحَقايقِ تَعَلُّقيَّه\r\n- مراد از اصطلاح حقايق تعلقيه وجودات خاصهء ممكنه است كه صدرا آنها را حقايق تعلقى ارتباطى مينامند رجوع شود به وجود و امكان خاص .\r\n( از اسفار ج 1 ص 11 )\r\n\r\nحَقايقِ مُتَأصِّلَه\r\n- ( اصطلاح فلسفى ) و مراد از اين اصطلاح وجودات متأصل‌اند و موجودات خارجىاند در مقابل ذهنى و و اعتبارى .\r\n( از اسفار ج 3 ص 60 )\r\n\r\nحَقايقُ النُّوريَّة الأصليَّة\r\n- ( اصطلاح فلسفى ) مراد عقول طوليه است « لان الحقائق النورية الأصيلة لها كمالية و تمامية فى ذاتها تقتضى الاستغناء عن القيام بالغير » ( مجموعه\r\n\r\n","description":"","footnote":"","page_name":" 743 ","page_number":75},
  {"content":"\r\n\r\nدوم مصنفات - ص 93 )\r\n\r\nحَقايقُ النَّوعيَّه\r\n- ( اصطلاح فلسفى ) و مقابل حقايق جنسيه است و مراد نوع است كه مقول بر افراد متفق الحقيقه است ( از تلويحات ص 14 ) .\r\n\r\nحَقُّ الله\r\n- ( اصطلاح فقهى ) و مقابل حق الناس است و مراد از حق الله اوامر اوست كه دال بر طاعت اوست يا نفس طاعت اوست و در حديث است كه\r\n« حق الله على العباد ان يعبدوه و لا يشركوا به شيئا »\r\nرجوع شود به ( قواعد ص 264 ) حق الناس قابل بخشش و عفو از طرف خدا نيست و با توبه رفع نشود و حق الله شود .\r\n\r\nحَقِّ انْتِفاعِ واقِف\r\n- ( اصطلاح فقهى ) حق انتفاع در برابر حق تملك عين است مفاد و مقتضاى پارهء از عقود حق بهره‌بردارى و استفاده است مانند وقف در كليات حقوقى آمده است .\r\nواقف ميتواند از وقفى كه راجع بجهات عمومى باشد مثل مدارس و كاروانسرا و منازل مانند ساير مردم منتفع گردد .\r\nو همچنين است وقف بر عنوان عام مثل فقها و محصلين علوم و امام مسجد در صورتى كه وقف بر جهت و مصرف باشد .\r\nاما در صورتى كه بنحو توزيع باشد استفاده واقف از آن خالى از اشكال نخواهد بود و لو اينكه از اول جزء موقوف عليهم نبوده و بعد داخل آنها شده باشد .\r\nشرط برگشت موقوفه بواقف در موقع احتياج نزد مشهور صحيح است . و بعضى آن را راجع بحبس كرده و از اين حيث آن را صحيح دانسته‌اند زيرا در وقف تأييد شرط است و شرط رجوع بواقف منافى با ابديت است .\r\nو بعضى به همين لحاظ آن را رأسا باطل دانسته‌اند چنان كه بعض اخبار نيز بر آن دلالت دارد .\r\n\r\nحَقِّ انتِقال\r\n- ( اصطلاح فقهى ) حقوقى است كه افراد نسبت بملك طلق خود دارند .\r\nدر كليات حقوقى آمده است .\r\nحقوق داراى سه حالتند :\r\nمثلا حق عبور اگر در زمينى است كه ملك خود عبوركننده است صاحب حق ميتواند آن را به تبع زمين يا مستقلا به ديگرى انتقال دهد .\r\nو اگر اين حق در ملك ديگرى است ميتواند آن را مستقلا به ديگرى واگذار نمايد زيرا حق مالى است و هر حق مالى قابل انتقال مىباشد .\r\nاما اگر اين حق در زمينى باشد كه براى آن مالك خاصى نباشد مثل طرق و شوارع قابل نقل و انتقال نخواهد بود چنان كه در هيچ حالى از احوال قابل اسقاط نيست .\r\n( كليات ص 84 )\r\n\r\nحق شفعه\r\n- ( اصطلاح فقهى ) در كليات حقوقى آمده است :\r\nوقتى دو نفر در ملك غير منقولى بطور مشاع شركت داشته باشند و يكى از آنها حصهء خود را به ديگرى بفروشد چون ممكن است شريك جديد داراى سوء سريره بوده و حسن سلوك نداشته باشد و بعدها اسباب زحمت شريك سابق را فراهم آرد لذا براى او حق تملك قسمت فروخته شده با پرداخت ثمن آن به خريدار مقرر گرديده و آن را حق شفعه مينامند .\r\n\r\n","description":"","footnote":"","page_name":" 744 ","page_number":76},
  {"content":"\r\n\r\nچون حق شفعه بخلاف اصل و قاعده تسليط است و نبايستى كسى توانسته باشد ملك ديگري را قهرا از او بگيرد لذا بايد اقتصار به قدر متيقن نمود و قدر مسلم حق شفعه اختصاص به بيع داشته و در غير بيع حتى در هبهء معوضه نيز جارى نيست زيرا معوض در مقابل عين موهوبه نيست تا مثل بيع باشد بلكه عوض در مقابل خود هبه است معاوضه بين دو هبه است نه بين دو موهوب .\r\nبعبارت ديگر بيع مبادلهء مالى است بمالى و هبهء معوضه مبادلهء عملى است بعملى و مال به تبع مقصود است نه آنكه مقصود بالاصاله باشد .\r\nو متيقن موردى است كه حصهء هر يك از دو شريك ملك طلق باشد . پس در وقف حق شفعه جارى نيست .\r\n( كليات حقوقى ص 194 ) رجوع به شعفه شود\r\n\r\nحَقِّ اوَّل\r\n- ( اصطلاح فلسفى ) ذات حق تعالى است .\r\n\r\nالحقُّ بِالحَقِّ لِلحَقّ\r\n- ( اصطلاح عرفانى ) اين عبارت را ابو سعيد خراز در كلمات خود چنين تعبير و بيان كرده است كه « العبد موقوف مع الحق بالحق للحق » يعنى « موقوف مع الله بالله لله » ( از لمع ) .\r\n\r\nحَقِّ فَسخ\r\n- ( اصطلاح فقهى ) فسخ و برهم زدن معامله را گويند بيكى از موجبات خيار فسخ و اين حق ويژه كسى است كه كه حق اعمال خيار فسخ دارد .\r\nدر كليات حقوقى آمده است .\r\nوقتى يكى از متبايعين دعوى كند كه براى او شرط خيارى شده يا مدت خيارش زائد بر مقدارى است كه مورد قبول طرف است يا دعوى كند كه صاحب خيار عقد را امضاء كرده در همه اين احوال قول منكر مقدم است .\r\nو هرگاه اصل خيار و مقدار مدت آن مورد توافق طرفين بوده و اختلاف بين آنها در انقضا عمدت باشد مقتضاى استصحاب بقاء مدت خيار است .\r\nو اگر اختلاف فيما بين آنها در فسخ و اجازه باشد اگر اين اختلاف در ظرف مدت خيار باشد قول ذو الخيار نظر بقاعده من - ملك شيئا مقدم است . و اگر بعد از مدت خيار باشد قول منكر ، مقدم خواهد بود .\r\n( كليات حقوقى ص 108 ) وقتى خيار فسخ براى هر يك از بايع و مشترى باشد امضاء و التزام يك نفر از آنها مسقط حق ديگرى نخواهد بود بلكه تا آخر مدت حق فسخ خواهد داشت .\r\n\r\nحَقّ و صِدق\r\n- ( اصطلاح كلامى و فلسفى ) در فرق بين حق و صدق بعضى گفته‌اند حق حكم مطابق با واقع است و شامل اقوال و عقايد و مذاهب مىشود باعتبار اشتمال مذاهب بر اقوال و عقايد در برابر باطل .\r\nو اما صدق آن طور كه مشهور است مخصوص باقوال است و در برابر كذب است .\r\nپارهء گفته‌اند حق باعتبار مطابقت واقع است با حكم و صدق مطابقت حكم است با واقع .\r\n( رجوع شود به شرح عقايد نسفيه ص 19 )\r\n\r\nحِقد\r\n- ( اصطلاح اخلاقى ) و يكى از كيفيات نفسانى است و آن عبارت از كيفيتى است كه در موقع غضب پديد مىآيد و در موقع انتقام از خصم كه نه در نهايت دشوارى\r\n\r\n","description":"","footnote":"","page_name":" 745 ","page_number":77},
  {"content":"\r\n\r\nباشد و نه در نهايت سهولت زيرا اگر انتقام براى او سهل باشد در صدد انتقام گرفتن برآيد و نفس او همواره جهت انتقام در حركت باشد حقدى حاصل نمىشود و اگر در نهايت دشوارى باشد بطور كلى صورت انتقام از نفس او زائل مىشود و در نتيجه موردى براى حقد باقى نمىماند و يأس و نااميدى از انتقام جاى حقد را خواهد گرفت .\r\n( از اسفار ج 2 ص 51 )\r\n\r\nحَقِّ مَخلوق\r\n- ( اصطلاح عرفانى ) كه فلاسفهء اسلام مانند صدر الدين به كار برده است و از آن تعبير به وجود منبسط و گاه تعبير به نفس رحمانى كرده‌اند .\r\n( از اسفار ج 1 ص 19 )\r\n\r\nحَقُّ اليَقين\r\n- ( اصطلاح عرفانى ) حق اليقين عبارت از شهود حق است در مقام عين جمع  « إِنَّ هذا لَهُوَ حَقُّ الْيَقِينِ »  .\r\nشاعر گويد :\r\n ديدهء باطن اگر بينا شود * آنچه پنهان خواندهء پيدا شود\r\nسر وحدت را ببينى بىبيان * عين عين اينجا فروشد در عيان\r\nآنكه در بحر حقيقت راه يافت * گوهر حق يقين ناگاه يافت \r\n\r\nحُقُوق\r\n- ( اصطلاح عرفانى و فقهى ) حقوق جمع حق است و معناى آن نزد صوفيه عبارت از احوال و مقامات و معارف و ارادات و قصود و معاملات و عبادات است و حقوق نفس عبارت از چيزى است كه بقاء و حيات نفس متوقف بر آنست .\r\n( لمع ص 336 - كشاف ص 330 ) در فقه حقوق منقسم مىشود باقسامى :\r\n1 - قسمتى است كه قابل اسقاط و انتقال باشد مثل حق خيار و حق تحجير و حق قصاص .\r\n2 - قابل اسقاط بوده و قابل انتقال نباشد مثل حق شفعه .\r\n3 - قابل اسقاط و انتقال نباشد مثل جلوس در مساجد و عبور در معابر و امثال آن و مثل حق رجوع در هبه كه آن هم نه قابل اسقاط است نه انتقال به غير .\r\nهر حقى را كه بتوان به ديگرى انتقال داد ميتوان آن را اسقاط كرد اما عكس آن صورت خارجى ندارد .\r\n( كليت حقوقى ص 10 )\r\n\r\nحُقوقِ بَدَنيَّه\r\n- ( اصطلاح فقهى ) در برابر حقوق ماليه است .\r\n\r\nحَقيقت\r\n- ( اصطلاح فلسفى و عرفانى و ادبى ) اين كلمه بر حسب موارد استعمال داراى معانى مختلف است بدين قرار :\r\nالف - در مقابل اعتبار كه مراد از حقيقت در اين مورد ذات و مراد از اعتبار حيثيات لاحقه است .\r\nب - در مقابل فرض كه حقيقت به اين معنى مرادف با نفس الامر است .\r\nج - در مقابل مفهوم چنان كه ميگويند بصر داخل در مفهوم عمى است نه در حقيقت آن .\r\nد - در مقابل مجاز چنان كه گويند استعمال كلمهء اسد در انسان مجاز است .\r\nحكما اين كلمه را بمعنى ماهيت موجود در عين استعمال كرده‌اند و گويند :\r\nحقيقت هر چيزى مرتبت تأصل و تقرر آنست و حقيقت وجود مرتبت كامل وجود است و حقيقت انسان نفس ناطقه است كه جامع\r\n\r\n","description":"","footnote":"","page_name":" 746 ","page_number":78},
  {"content":"\r\n\r\nكمالات نفوس نباتى و حيوانى و در مرتبت فوق و كمال آنها است .\r\n( از اسفار ج 3 ص 17 - ج 4 ص 147 - دستور ج 2 ص 42 و رجوع شود به تفسير ص 1631 ، 1733 ) در معانى عرفانى هجويرى گويد : حقيقت عبارت از آنست كه نسخ بر آن روا نباشد و از عهد آدم تا فناء عالم حكم آن متساوى باشد چون معرفت خدا و صحت معاملت خود بخلوص نيت . و شريعت عبارت است از آنچه نسخ و تبديل بر آن روا باشد چون احكام و اوامر شريعت و اقامت شريعت بىوجود حقيقت محال بود و اقامت حقيقت بىحفظ شريعت محال زيرا حقيقت روح است و شريعت جسد و شريعت از مكاسب بود و حقيقت از مواهب .\r\nو در جاى ديگر گويد حقيقت اقامت بنده باشد اندر محل وصل خداوند و وقوف سر وى بر محل تنزيه .\r\nلاهيجى گويد حقيقت ظهور ذات حق است بىحجاب و تعينات و محو كثرات موهومه در اشعهء انوار ذات .\r\nشبلى گويد : « الحقيقة بعيدة و لكن ظنون و امانى » ( از طبقات ص 447 ) .\r\nابن طاهر گويد : « الحقيقة كلها علم و العلم كلها حقيقة » ( از طبقات ص 394 ) .\r\nدر كلمات قصار باباطاهر است كه اول مرتبت حقيقت شهود است كه محو الموهوم و صحو المعلوم باشد كه اول شهود ملكوتيان يا شهود شيخ باشد كه از آن بفكر و حضور تعبير شده است و آخر مرتبت آن فناء فى الله و بعد از آن بقاء بالله باشد و همان طورى كه كلمات الله غير متناهى است مراتب حقايق هم غير متناهى است و تا سالك در مقام علم تقليدى است يا مقام علم تحقيقى كه از اين دو مقام به مقام سمع و قلب تعبير كنند ، سالك الى الطريق است نه سالك الى الله و بعد از آنكه به اول مرتبت حقيقت رسيد كه اول مرتبت ظهور شيخ باشد سلوك او سلوك الى الله خواهد بود .\r\nهجوبرى گويد ظاهر حقيقت بىباطن نفاق و باطن حقيقت بىظاهر زندقه است .\r\n( از كشاف المحجوب ص 498 ص - كشاف ص 330 - شرح گلشن ص 219 - شرح كلمات بابا ص 92 ) مظفر كرمانى گويد :\r\n در جوابش گفت آن بحر كمال * الحقيقة كشف سبحات الجلال\r\nكاين حقيقت محو موهوم آمده * كه قرين با صحو معلوم آمده \r\n\r\nحَقيقَتِ أشياء\r\n- ( اصطلاح فلسفى ) اخوان الصفا گويند معرفت حقيقت اشياء عبارت از معرفت حدود و رسوم آنها بود ، ( از رساله دهم از نفسانيات ص 359 ) حقيقت هستى .\r\nحقيقت حق .\r\nحقيقت شىء .\r\nحقيقت و مجاز .\r\nحقيقت شرعيه .\r\nحقيقت عرفيه .\r\nحق الناس .\r\nحق الله .\r\nحق ديدن .\r\nحق گفتن .\r\nحق عادل در ادب و اصول : لفظ هرگاه در ما وضع\r\n\r\n","description":"","footnote":"","page_name":" 747 ","page_number":79},
  {"content":"\r\n\r\nله به كار رود حقيقت است يعنى استعمال لفظ در ما وضع له استعمال حقيقى است و در غير ما وضع له كه قهرا بمناسبتى خواهد بود مجازى است و علامت حقيقت را اصوليان عدم صحت سلب . صحت حمل و اطراد دانند رجوع شود به ( كفايه ج 1 ص 28 - قوانين ص 5 ) . و رجوع به مجاز و استعاره . و صحت سلب شود .\r\n\r\nحَقيقَةِ اصْطِلاحيَّه\r\n- ( اصطلاح اصولى ) هر لفظى كه در سخنان شارع ديده شود اگر مراد او نامعلوم باشد بايد حمل بر اصطلاح خاص كرد . و حقيقت اصطلاحيه شارع دانست . ( از قوانين ص 35 ) .\r\n\r\nحَقيقَتِ إنسان\r\n- ( اصطلاح عرفانى ) مراد انسان كامل است .\r\n\r\nحَقيقَتِ جامعَه\r\n- ( اصطلاح عرفانى ) مراد انسان كامل است .\r\n( از مصباح الانس ص 383 - از روشنائىنامه ناصر خسرو ) .\r\n توئى فرع و عرض هم اصل جوهر * همه عالم تو هستى اى برادر\r\nترا از هر دو عالم آفريدند * از آن بر هر دو عالم برگزيدند \r\n( ناصر خسرو )\r\n\r\nحَقيقتِ اوَّل\r\n- ( اصطلاح فلسفى ) مراد موجود اول و اول ما خلق است ( از اسفار ج ص 96 )\r\n\r\nحَقيقةُ الحَقائِق\r\n- ( اصطلاح فلسفى ) مراد ذات واجب الوجود است .\r\n( از اسفار ج 1 ص 19 )\r\n\r\nحَقيقتِ بَرزَخيَّه\r\n- ( اصطلاح فلسفى ) مراد اجسام است .\r\n( از مجموعه دوم مصنفات ص 110 )\r\n\r\nحَقيقَةِ شَرعيَّه\r\n- ( اصطلاح اصولى فقهى ) لفظى است كه در موضوع له شرعى به كار برده شده باشد از طرف شارع مانند « صلاة ، زكات ، صوم ، حج » و جز آنها و بالجمله شارع الفاظى را از معانى اصلى خود نقل كرده و در معانى ديگر به كار برده باشد بر سبيل حقيقت نه مجاز ( از شرح لمعه ص 8 - كشاف ج 1 ص 361 قوانين ص 14 ) .\r\nو گفته‌اند .\r\nالفاظى كه شارع به كار برده است ناچار بايد حمل بر اراده و خواست او شود و اگر چه مراد او معنى مجازى آن لفظ باشد و در صورتى كه مراد شارع دانسته نشود ناچار بايد حمل بر حقيقة اصطلاحيه شود و اصطلاح خاص شارع اراده شود و چنان كه معنى اصطلاحى خاص هم از سياق و قرائن دانسته نشود ناچار بايد حمل بر حقايق لغويه يا عرفيه شود به ضميمه اصالت عدم نقل و بالجمله الفاظى را كه شارع در كلام خود به كار برده است چند صورت دارد 1 - آنكه منظور و مراد او معلوم باشد در اين صورت موظف و مكلف ميباشيم كه حمل بر معنائى كنيم كه او خواسته است هر چه باشد حقيقى باشد يا مجازى يا اصطلاحى عرفى يا حقيقت لغوى و . . . ، 2 - آنكه مراد شارع معلوم نباشد در اين صورت آيا بايد حمل بر معنى اصطلاحى خاص شرعى كرد يا نه بدين معنى كه گفته شود شارع در اين مورد اصطلاح خاص دارد يا اصطلاح عرف را تبعيت كرده است .\r\n3 - آنكه معنى اصطلاحى هم از آن لفظ دانسته نشود در اين صورت حمل بر\r\n\r\n","description":"","footnote":"","page_name":" 748 ","page_number":80},
  {"content":"\r\n\r\nمعناى لغوى شود يا عرفى و اگر هم او را معناى عرفى بود و هم لغوى در اينجا بحث است كه اگر عرف متشرعه باشد شارع آن لفظ را از معنى لغوى خود خلع كرده است و در معنى عرفى خودش بطور حقيقت استعمال كرده است يا نه بلكه استعمال - شارع در اصطلاح خاص خود بطور مجاز است و آيا عرف عام مقدم است يا عرف شرع و يا معناى لغوى مقدم است و بالجمله ميدانيم كه الفاظى را شارع در معانى مستحدثه به كار برده است به نحوى كه در اين معانى بسر حد حقيقت رسيده است مانند « صلاة » در اركان مخصوصه و « صوم » در امساك خاص در اينجا سخنى است كه آيا شارع اين گونه الفاظ را از معانى اوليه خود خلع كرده است و در معانى مستحدثهء خود به كار برده است يا آنكه تنها شارع براى افادهء مقصود خود از اين الفاظ بطور مجاز استفاده كرده است و با قرائن و شكى نيست در اينكه پس از ظهور اسلام تصرفاتى در لغات عربى به عمل آمد و شارع ( ص ) واژه‌هايى را كه قبلا بمعانى و ضعيه خود اختصاص داشته . در احكام و عبادات خاصهء كه جزو شريعت اسلام بوده‌اند به كار برده است مثلا لفظ صلاة كه قبلا بمعنى دعا بوده بعدا در لسان شرع در مقابل عبادت مخصوصهء كه داراى اركان و ركعات خاصه است استعمال گرديده و يا لفظ زكات كه قبلا بمعنى نمو بوده در مقابل اداى مال مخصوص و يا كلمهء حج كه در لغت بمعنى مطلق قصد بوده در مقابل مناسك مخصوصهء به كار برده شده است ، ولى آيا اين استعمال‌ها بطريق حقيقت صورت گرفته يا مجاز ؟ يعنى شارع اسلام اين الفاظ را از معانى اصليه خود نقل و در مقابل معانى جديده وضع نموده است ؟ يا بدون اينكه آنها را از معانى اصليه منتزع سازد مجازا و با ضم قرينهء صارفه در معانى جديده استعمال كرده است ؟\r\nبديهى است در صورت اول وجود حقيقت شرعيه ثابت شده و دلالت آن الفاظ بمعانى جديده بطريق حقيقت شرعيه بوده ولى در صورت دوم حقيقت شرعيه منتفى و دلالت آنها بر معانى جديده من باب مجاز خواهد بود .\r\nكه با امارات مقاصد خود را فهمانده است و در اثر كثرت استعمالات به جائى رسيده است كه ديگر نيازى به قرينه نبوده است و حقيقت ثانويه شده است .\r\nثمرهء اين نزاع در صورتى ظاهر ميگردد كه در كلام شارع يكى از آن الفاظ بدون انضمام بقرينهء يافت شود در اين صورت به عقيدهء اشخاصى كه قائل بوجود حقيقت شرعيه هستند لفظ مزبور بر معناى شرعى و بعقيده منكرين وجود حقيقت شرعيه بر معناى لغوى حمل ميگردد .\r\nلكن ضمنا بايد دانست كه محل نزاع در اين مبحث فقط استعمالات شارع مىباشد نه استعمال‌هاى اهل شرع - زيرا اين نكته مسلم است كه الفاظ مزبوره پس از زمان شارع اسلام در نتيجه كثرت استعمال ميان اهل شرع طورى با معانى شرعيه تطبيق گرديده و در آنها شهرت يافته‌اند كه اكنون بدون وجود قرينهء بر آنها دلالت مينمايند بنا بر اين آنچه كه در اين مبحث محل نزاع مىباشد استعمال‌هاى بدون قرينهء شارع و معاصرين شارع مىباشد نه استعمال‌هاى\r\n\r\n","description":"","footnote":"","page_name":" 749 ","page_number":81},
  {"content":"\r\n\r\nمتشرعين بعد از زمان شارع و بعبارة اخرى مورد اختلاف وجود حقيقت شرعيه است نه وجود حقيقت متشرعه .\r\nبهر حال : معتقدين بوجود حقيقت شرعيه چنين استدلال ميكنند :\r\nآنچه كه از كلمهء صلاة بذهن مستمع متبادر ميگردد همانا نماز ، و از كلمه صوم امساك مخصوص ، و از حج اعمال مخصوصه مىباشد و چون تبادر علامت حقيقت است پس آن الفاظ در معانى مزبوره حقيقت ميباشند و نيز چون اين كيفيت بوسيله تصرف شارع و نقل آنها از معانى اصليه بمعانى مزبوره حاصل شده است لذا حقيقت شرعيه بودن آنها هم ثابت است .\r\nولى اين استدلال مردود است چه آنكه الفاظ مزبور گر چه فعلا و در زمان حاضر بمعانى شرعيه دلالت ميكنند و معانى مزبوره هم از آنها متبادر ميگردند ولى اين دلالت و اين تبادر متعلق به زمان ما مىباشد نه به زمان شارع . در حالى كه مادر مقام تحرير محل نزاع توضيح داديم كه مقصود باحثين در اين مبحث منحصرا كلمات مستعلمه در زمان شارع و دوران صدر اوليه اسلام است نه كلمات مستعمله در زمان ما - و بديهى است در زمان شارع و مخصوصا در اوان بعثت كه تازه اين اصطلاحات پديد آمده بودند هرگز نمىتوانستند بدون قرينه بمعانى مستحدثه دلالت نموده و يا آنها را به اذهان مستمعين متبادر سازند بنا بر اين نمىتوان از وجود تبادر در اين زمان ، وجود حقيقت شرعيه را در زمان شارع اثبات كرد .\r\nدليل ديگر آنان استقراء است و از جملهء توضيحاتى كه در اين خصوص داده‌اند آن است كه :\r\nما هر قدر در قرآن و احاديث و كلمات تابعين و آثار صحابه به فحص و كاوش ميكنيم هرگز موردى را كه الفاظ مزبوره در غير معانى شرعيه استعمال شده باشند نمىيابيم و بلكه در همه جا مىبينيم كه الفاظ مزبوره در معانى شرعيه استعمال گرديده‌اند و اگر در بعضى از موارد در غير معانى شرعيه استعمال شده باشند آن موارد بقدرى شاذ و نادر هستند كه نمىتوانند حكم كلى را نقض نمايند على هذا حصول اين استقراء دليل ثبوت حقيقت شرعيه مىباشد .\r\nولى اين دليل نيز از حيث ضعف مانند دليل پيشين است زيرا قطع نظر از اينكه موارد مخالف بيش از حد شذوذ و ندرت است اساسا دليلى نيست بر اينكه كلمات شارع و تابعين در همه جا بمعانى شرعيه اطلاق گرديده باشند .\r\n\r\nحَقيقةِ عَقليَّه\r\n- ( اصطلاح ادبى ) و آن اسناد فعل يا شبه آن باشد به آنچه نزد متكلم فاعل شناخته شده است مانند گفتار مؤمن « انبت الله البقل » در مقابل مجاز عقلى كه اسناد فعل باشد به غير فاعل نزد متكلم از جهت ملابست بين فعل و آن غير . ( از كشاف ج 1 ص 230 - تلويح ص 13 ) .\r\n\r\nحَقيقةِ قاصِرَه\r\n- ( اصطلاح ادبى ) نزد علماء عربيت استعمال لفظ است در جزئى از معناى او ( از كشاف ج 1 ص 366 ) .\r\n\r\nحقيقةِ لُغَويَّة\r\n- ( اصطلاح اصولى و ادبى ) و عبارت از استعمال لفظ است در ما وضع له خود در وضعى كه تخاطب او است بدون تأويل كه استعارت باشد در مقابل حقيقت عرفيه كه استعمال و نقل عرف باشد و حقيقت\r\n\r\n","description":"","footnote":"","page_name":" 750 ","page_number":82},
  {"content":"\r\n\r\nشرعيه كه استعمال و نقل شرع باشد . ( از مطول ص 327 - معالم ص 26 - قواعد 69 ) .\r\n\r\nحَقيقت و مَجاز\r\n- ( اصطلاح اصولى و ادبى ) كلمهء كه مستعمل فيما وضع له مىباشد حقيقت گويند و لفظى كه مستعمل در غير ما وضع له باشد مجاز گويند و هر يك از آن دو يا لغوى است يا شرعى و عرفى رجوع به حقيقت شرعيه و عرفى و لغويه شود ( از مطول ص 298 - 304 ) .\r\nدر قوانين الاصول آرد كه لفظ هرگاه در ما وضع له ( آنچه براى آن وضع شده است از طرف واضع لغت ) . استعمال شده باشد حقيقة لغوى است و در غير آن اگر به كار برده شود ( البته با لحاظ علاقهء ميان آن دو ) مجاز است و بنا بر اين حقيقت منسوب بواضع مىباشد و در حكم وضع است استعمال الفاظ در معنى از معانى با كمك قرينه كرارا و بدفعات تا جائى كه در اثر انس و الفت نيازى بقرينه نباشد و همان معنى مستعمل فيه از آن دانسته شود و اين خود نوعى از حقيقت باشد و لذا حقيقت باعتبار واضعان لغت و آنان كه استعمال كنند و لفظى را براى افاده معانى به كار گيرند در غير ما وضع له تا آنجا كه از قرينه بىنياز شود منقسم شود به حقيقت عرفيه خاصه و لغويه ، عرفيه خاصه بمانند عرف شرع و نحو و عرف عامه و همين طور است مجاز به قياس بعرف و اهل لغت و بايد دانست كه مجاز مشهور متداول كه از آن تعبير به مجاز راجح نمايند مراد معنائى مىباشد كه متبادر از لفظ شود بقرينه شهرت و گر نه با قطع نظر از شهرت هيچ گاه مجازى بر حيقت رجحان ندارد و گر چه بيشتر و اغلب لفظ در آن به كار رود و اگر فى الواقع مجازى يافت شود كه بدون توجه بشهرت از لفظ دانسته شود و متبادر بذهن شود حقيقت باشد نه مجاز و نكته ديگرى كه بايد تذكر داد آنكه كسانى كه به وضع الفاظ و موارد استعمال حقيقى و مجازى آنها ناآگاه باشند هرگاه بخواهند حقايق و مجازات را بدانند براى آنها طرقى است ، 1 - آنكه اهل لغت تصريح كرده باشند كه فلان لغت ويژه فلان معنى است و اينكه اگر در فلان معنى به كار رود مجاز است نه حقيقت .\r\n2 - تبادر به آنكه بمحض اطلاق لفظ هر معنى كه دانسته شود حقيقت است و اگر با وجود آنكه معنى از لفظ دانسته شود متبادر معنائى ديگر باشد معلوم مىشود كه استعمالش در اين معنى مجاز است البته نادان باصطلاحات موقعى تبادر را دريابد كه در موارد استعمالات استقراء و تتبع كند و دريابد كه اهل لغت در زمانى كه مثلا فلان لغت اطلاق مىشود فلان معنى را بدون قرينه مىفهمند و فلان معنى را با قرينه و در اينجا بحث است .\r\n3 - صحت سلب رجوع به صحت سلب شود .\r\nبهر حال هر يك از الفاظ در مقابل معناى مخصوصى وضع شده كه آن را معنى حقيقى آن لفظ گويند كه بايد در همان معنى استعمال شود ولى غالبا بمناسباتى در غير معناى خود استعمال مىشود كه در اين موارد آن معنى را معنى مجازى آن لفظ گويند .\r\n\r\n","description":"","footnote":"","page_name":" 751 ","page_number":83},
  {"content":"\r\n\r\nالفاظ در صورتى مىتوانند مجازا در غير معانى خود استعمال شوند كه بين معانى حقيقى و مجازى آنها مناسباتى وجود داشته باشد اين مناسبت‌ها را در اصطلاح علائق مجازيه نامند تعداد اين علائق از حد احصاء فزون است و فقط برخى از آنها من باب نمونه در اين مختصر ذكر مىشود :\r\n1 - علاقه مشابهت : هرگاه دو مفهوم مختلف از جهت صفات ممتازهء كه دارند به يكديگر شباهت داشته باشند در اين صورت ميتوان نام مشبهء به را بر مشبه مجازا اطلاق نمود مثلا كلمهء ( اسد ) را كه بمعنى حيوان مفترس است بر مرد شجاع اطلاق كرد چه آنكه او در صفت شجاعت شبيه به اسد مىباشد .\r\n2 - علاقه حال و محل : در مورد دو مفهوم مختلف كه يكى در جوف ديگرى قرار گرفته باشد ميتوان اسم يكى را بر ديگرى مجازا استعمال نمود مثلا در مورد ( قريه و اهل قريه ) كه دو مفهوم جداگانهء هستند و از لحاظ اينكه يكى در ميان ديگرى مستقر شده ميتوان قريه را مجازا بر اهل قريه اطلاق كرد .  ( وَ سْئَلِ الْقَرْيَةَ )  .\r\n3 - علاقه جزء و كل : بموجب اين علاقه ميتوان لفظ جزء را در تمام كل استعمال كرد مثلا رقبه را كه جزئى از بدن انسانى است به تمام انسان اطلاق نمود ( اعتق رقبة ) .\r\nو بر همين قياس است ساير علاقه‌هاى مجازيه از قبيل علاقه سبيت و مسببيت علاقه مجاورت - مشاكلت - ظرف مظروف - شرط و مشروط و غيره .\r\nدر اصطلاح اهل بيان مجازهائى را كه علاقه آنها علاقهء مشابهت است استعاره و بقيه را مجاز مرسل نامند .\r\nالفاظ در دلالت بمعانى مجازيهء خود محتاج بوجود قرينه ميباشند و چنانچه بدون قرينه استعمال شوند فقط بمعانى حقيقه خود صدق خواهند كرد . مثلا كلمه اسد در جمله رأيت اسدا كه بدون قرينه استعمال شده است بالطبيعه به حيوان مفترس كه معنى حقيقى مىباشد دلالت مىكند لكن اگر قرينهء بر آن ضميمه شده و مثلا گفته شود رأيت اسدا يرمى در اين صورت بر مرد شجاع كه معنى مجازى كلمه مىباشد دلالت خواهد كرد ضم قرينه هم در استعمالات مجازيه لازم است و هم در استعمال الفاظ مشتركه قرائن منضم بمجازات را قرينه صارفه يا مانعه و قرائن منضم بالفاظ مشتركه را قرينه معينه يا موضحه گويند .\r\nبراى اينكه لفظى در معنى مجازى استعمال شود علاوه بر اينكه بايد علاقهء بين دو معنى آن وجود داشته و قرينهء صارفه‌اى نيز بدان پيوست شود رعايت شرط ديگرى نيز لازم است و آن اجازهء واضع مىباشد يعنى واضع و اهل لغت استعمال لفظ مزبور را در معنى مجازى مزبور مخصوصا تجويز كرده باشند و الا استعمال آن در آن معنى جائز نخواهد بود .\r\nمثلا در مورد و اسأل القريه كه كلمه قريه باعتبار وجود علاقه حال و محل در ( اهل قريه ) استعمال شده است اين استعمال مختص بلفظ قريه است و نمىتوان موارد مشابهه را نيز بدان قياس نمود مثلا گفت و اسأل البستان يا و اسئل الحجرة زيرا واضع چنين استعمالى را تجويز نكرده است .\r\nبراى تشخيص اينكه استعمال لفظ در معنى مراد بطريق حيقت صورت گرفته يا بطريق\r\n\r\n","description":"","footnote":"","page_name":" 752 ","page_number":84},
  {"content":"\r\n\r\nمجاز ؟ علائمى مقرر گرديده كه آنها را علائم حقيقت گويند . اين علائم عبارتند از تبادر - عدم صحت سلب - اطراد - استقراء صحت استثناء :\r\n1 - تبادر : لفظ در حال تجرد از قرائن صارفه ، در معنى حقيقى خود ظهور دارد ، پس هر معنائى كه از لفظ مجرد ظاهر و بذهن مستمع متبادر گردد آن معنى معناى حقيقى آن خواهد بود .\r\n2 - عدم صحت سلب چنانچه لفظ در معنى حقيقى خود استعمال شده باشد ، سلب معنى مزبور از آن غير ممكن خواهد بود مثلا اگر كلمهء اسد در حيوان مفترس استعمال شود ، نمىتوان عنوان اسد بودن را از آن سلب نموده و گفت هو ليس باشد ولى اگر در رجل شجاع استعمال گردد ميتوان عنوان اسد بودن را از آن سلب نموده و گفت هو ليس باشد .\r\nپس عدم صحت سلب علامت حقيقت و صحت سلب علامت مجاز مىباشد .\r\n3 - اطراد : هرگاه لفظى كه در مقابل معنائى استعمال گرديده بر تمام معانى مشابه و افرادى كه با آن معنى جهت مشتركه دارند شامل و در آنها مطرد گردد اين اطراد دليل حقيقت و عدم آن دليل مجاز خواهد بود .\r\nمثلا كلمهء اسأل لفظى است كه وضع شده براى پرسش از كسى كه اهليت جوابگوئى داشته باشد ، بنا بر اين هرگاه اين سؤال از زيد كه اهليت جوابگوئى دارد به عمل آيد يعنى مثلا گفته شود : اسأل زيدا در اين صورت كلمه اسأل در موضوع له خود استعمال گرديده و دلالتش دلالت حقيقى خواهد بود زيرا همان طورى كه اسأل زيدا صحيح مىباشد اسأل عمروا اسأل خالدا و هكذا . . . نيز صحيح است يعنى كلمهء مزبوره در تمام معانى مشابهه مطرود و قابل استعمال مىباشد لكن اگر كلمه مزبوره در قريه استعمال شود مثلا گفته شود اسأل القريه اين استعمال - استعمال مجازى خواهد بود زيرا در اين صورت كلمه مزبوره فقط در مورد قريه جايز الاستعمال مىباشد و در موارد مشابهه مانند بستان . و حجره مطرد نمىگردد يعنى نمىتوان و اسأل البستان يا و اسأل الحجره نيز گفت . پس اطراد علامت حقيقت و عدم آن علامت مجاز است .\r\n4 - استقراء تفحص در احوال جزئيات كثيره كه براى پيدا كردن حكم كلى به عمل مىآيد استقراء ناميده مىشود اين استقراء در الفاظ از علائم حقيقت است مثلا براى دانستن اينكه فعل امر حقيقت در وجوب است يا ندب ؟ يكايك صيغ مختلفه فعل امر را تا آنجائى كه مقدور است از نظر گذرانيده و پس از مشاهده اينكه اعم اغلب آنها حقيقت در وجوب هستند طبيعة اين حكم كلى بدست مىآيد كه هر فعل امرى حقيقت در وجوب مىباشد .\r\n5 - صحت استثناء : در الفاظى كه صلاحيت افادهء عموم دارند ، صحت استثناء از آنها دليل حقيقت و عدم آن دليل مجاز است مثلا در جمع‌هاى محلى با لام ، چون استثناء از آنها در همه احوال صحيح مىباشد لذا دلالت آنها بر عموم دلالت حقيقى است مثل جاءني الرجال الا زيدا بر عكس مفردهاى محلى با لام با اينكه احيانا بر عموم دلالت ميكنند ولى چون استثناء از آنها حائز نمىباشد لذا دلالت آنها بر عموم من باب دلالت\r\n\r\n","description":"","footnote":"","page_name":" 753 ","page_number":85},
  {"content":"\r\n\r\nمجازى است مثل الرجل خير من المرأة كه استثناء از آن جائز نيست .\r\n( اصول رشاد ص 19 - 14 )\r\n\r\nحَقيقتِ مُحَمَّديَّة\r\n- ( اصطلاح عرفانى ) مراد از حقيقت محمديه باصطلاح متصوفه و عرفا عبارت از ذات احديت است باعتبار تعين اول و مظهر اسم جامع الله است .\r\n آن زمان كز عالم و آدم نشان پيدا نبود * از مقام بىنشانى با نشان من بوده‌ام \r\nو چنان كه الله بحقيقت و مرتبت مقدسه ، بر جميع اسماء ظهور و تجلى نموده است انسان كامل كه مظهر اسم كلى الله است بايد كه بذات و مرتبت بر باقى جميع مظاهر مقدم باشد پس جميع مراتب موجودات كه مظاهر اسماء الله‌اند مظهر انسان كامل باشند و حقيقت انسان مشتمل است بر جميع اشياء « اشتمال الكل على الاجزاء » .\r\nاحد در ميم احمد گشت ظاهر ( از شرح گلشن راز ص 23 ) .\r\nاحد اسم ذاتست باعتبار انتفاء تعدد اسماء و صفات و نسب و تمام تعينات در ميم احمد است كه تعين محمد است چون امتياز احمد از احد يك ميم است و حق را چنان كه در تمام مراتب موجودات سريانست انسان كامل را نيز مىباشد كه در تمام مراتب موجودات سارى باشد چه آن كسى است كه از خودىخود فانى و ببقاى حق باقى باشد .\r\nشاعر گويد :\r\n نيست كامل در جهان آن كس كه دريا عين اوست * عين دريا هر كه شد مىدان كه مرد كاملست\r\nما همه دريا و دريا و دريا عين ما باشد ولى * مائى ما در ميان ماء و دريا حائلست\r\nچشم دريا بين كسى دارد كه غرق بحر شد * ور نه نقش موج بيند هر كه او بر ساحلست \r\n\r\nحَقيقتِ نُوريَّه\r\n- ( اصطلاح عرفانى ) مراد عقل است .\r\n( از مجموعه دوم مصنفات ص 120 ، 167 )\r\n\r\nحَقيقةُ النّوعيَّة\r\n- ( اصطلاح فلسفى ) مراد نوع است .\r\n( مجموعه دوم مصنفات ص 83 - 4 ل )\r\n\r\nحَقيقتِ وجود\r\n- ( اصطلاح فلسفى ) مراد اصل وجود و مرتبت تأكد وجود است كه ذات واجب تعالى است .\r\n( از اسفار ج 3 ص 4 )\r\n\r\nحَقُّ اليَقين\r\n- ( اصطلاح عرفانى ) صوفيان كلمهء حق اليقين را به معناى فناء عبد در حق و بقاء او ببقاء علمى و شهودى و حالى گرفته‌اند و ميگويند علم هر كس مراحلى دارد كه عبارت از مرحله علم اليقين عين اليقين و حق اليقين باشد مثلا علم هر كس بمرگ خود علم اليقين است و موقعى كه ملك الموت را مشاهده كرد علم او بمرگ خود عين اليقين است و در حالى كه مرگ را ميچشد حق اليقين است . و بعضى گفته‌اند علم اليقين ظاهر شريعت است و عين اليقين اخلاص در شريعت است و حق اليقين مشاهدهء شريعت است .\r\n( از دستور ج 2 ص 45 )\r\n\r\nحَقيقيَّة\r\n- ( اصطلاح منطقى ) قضيه حقيقيه قضيه‌ايست كه موضوع حكم و مصاديق آن اعم از مصاديق متقرر و متحقق در عين باشد يعنى اعم است از آنكه محقق الوجود باشد يا مقدر الوجود و قضيهء حقيقيهء منفصله قضيه‌ايست كه حكم بتنافى در آن صدقا و كذبا باشد رجوع به قضيهء حقيقيه شود .\r\n\r\n","description":"","footnote":"","page_name":" 754 ","page_number":86},
  {"content":"\r\n\r\n( از دستور ج 2 ص 43 )\r\n\r\nحَقيقى\r\n- ( اصطلاح ادبى ) مقابل مجازى است و صفت ثابت چيزى را با قطع نظر از غيرش حقيقى گويند و مقابل اضافى يعنى نسبى و مقابل اعتبارى نيز آيد رجوع به فرهنگ علوم عقلى در كلمهء قضيه حقيقيه شود ( از كشاف ج 1 ص 366 )\r\n\r\nحِكايت\r\n- ( اصطلاح ادبى ) يعنى باز گفتن از چيزى و يكى از ابواب نحو است كه در مقام حكايت بواسطه صيغه‌اى پرسيده شود در مثال كسى گويد « رأيت رجلا » سؤال كنى و گوئى « اى » بفتح همزه و تشديد يا ، يعنى كدام رجل و گويد « رأيت امراة » سؤال كنى و گوئى « اية » ( از سيوطى ص 206 ) .\r\n\r\nحُكرَة\r\n- ( اصطلاح فقهى ) و مراد احتكار باشد كه از نظر فقه اسلام امرى ناپسند و حرام است « و انما يثبت الحكرة فى سبعة اشياء الحنطه و الشعير و التمر و الزبيب و السمن و الحنطه و الشعير » ( از شرح لمعه ج 1 ص 255 ) .\r\n\r\nحُكم\r\n- ( اصطلاح منطقى و اصولى و ادبى ) حكم از نظر منطقيان عبارت از اذعان به نسبت ايجابى يا سلبى ميان موضوع و محمول بود و در زير عنوان كلمهء تصور و و تصديق بيان شد كه بعضى تصديق را امرى بسيط ميدانند .\r\n( از دستور ج 2 ص 50 - اساس الاقتباس ص 67 ) در باب اصول منظور از حكم خطاب شرعى متعلق بافعال مكلفين باقتضاء و تخيير است ( از قواعد ص 6 - 7 )\r\n\r\nحُكَماء\r\n- ( اصطلاح عرفانى و فلسفى ) نزد عرفا متحققان بنعوت الهىاند ، محمد ترمذى گويد : الحكماء خلف الانبياء و ليس بعد النبوة الا الحكمة و هى احكام الامور و اول علامات الحكمة طول الصمت و الكلام على قدر الحاجة ( طبقات ص 236 ) .\r\n\r\nالحُكَماءُ السَّبعَة\r\n- ( اصطلاح فلسفى ) و هفت حكيم مشهور را كه پايه‌گذاران حكمت‌اند گويند كه عبارتند از :\r\n1 - تالس الملطى 2 - انكساغورس 3 - انكسيمانس 4 - انباذقلس 5 - فيثاغورس 6 - سقراط 7 - افلاطون ( از ملل و نحل شهرستانى ص 160 )\r\n\r\nحِكمَت\r\n- ( اصطلاح فلسفى و عرفانى ) كلمهء حكمت داراى معانى چند و اطلاقات متعدد است از اين قرار ، عدل ، علم ، حلم ، فلسفه ، كلام موافق حق ، صواب امور و سداد آن ، حكيم يعنى صاحب حكمت ، علم خوب و عمل صالح ، نفس عمل ، معرفت حقايق اشياء انجام فعلى كه محمود باشد ، اقتداء به خالق در عبادات به قدر قدرت . ( از اسفار ج ص 325 ) فلاسفه تعاريفى چند براى حكمت كرده‌اند از اين قرار :\r\nالف - حكمت عبارت از برترين علم به برترين معلوم آن است « افضل علم بافضل معلوم » كه علم يقينى باشد و معلوم آن ذات حق و صفات اوست .\r\n( از شفا ج 2 ص 282 - اسفرا ج 3 ص 110 ج 2 ص 82 ) ب - حكمت عبارت از معرفت واجب و\r\n\r\n","description":"","footnote":"","page_name":" 755 ","page_number":87},
  {"content":"\r\n\r\nصفات و اسماء او است « الحكمة معرفة الوجود الواجب » .\r\nج - حكمت عبارت از علم تام است .\r\nد - حكمت عبارت از فعل محكم است و فعل محكم فعلى است كه « هوان يكون قد اعطى كل شىء حقه » و يا اعطى الشيء جميع ما يحتاج اليه ضرورة فى الوجود و فى حفظ وجوده بحسب الامكان ان كان ذلك الامكان فى مادة فبحسب الاستعداد الذى فيها و ان لم يكن فى مادة فبحسب الامكان الامر فى نفسه كالعقول الفعالة » .\r\nه - حكمت عبارت از صناعت نظرى است كه بدان استفاده شود چگونگى حال وجود آن طور كه فى نفس الامر باشد « و ما عليه الواجب من حيث اكتساب النظريات و اقتناء الملكات لتستكمل النفس و تصير عالما معقولا مضاهيا للعالم الموجود فتستعد بذلك للسعادة القصوى و ذلك بحسب الطاقة البشرية » .\r\nو - حكمت عبارت از علم باسباب و علل تكميل قواى انسانى است .\r\nز - حكمت عبارت از تشبه بذات حق تعالى است .\r\nح - حكمت عبارت از صيرورت انسان است جهان عقلى كه مشابه با جهان عينى باشد .\r\n« الحكمة هى التشبه بالاله بحسب الطاقة البشرية » .\r\n( اخوان ج 3 ص 152 ) ط - حكمت عبارت از چيزى است كه نظر كند در صورت و غايت اولى « ان هاهنا علما واحدا يسمى حكمة و هو الذى يختص بالنظر فى الصورة الاولى و الغاية » .\r\n( از رسائل جابر بن حيان ص 168 ) حكمت از نظر اخلاق عبارت از استعمال عقل عملى بود چنان كه بايد و مظهر آن نفس ناطقه است و آنچه تحت حكمت است هشت امر است كه عبارت بود از ذكاء ، سرعت فهم ، سهولت تعلم ، حسن تعقل ، تحفظ ، تذكر و غيره .\r\n( از اخلاق ناصرى ص 59 ، 56 ، 86 ، 58 و رجوع شود به اسفار ج 3 ص 80 - دستور ج 2 ص 45 ) .\r\nعبد الله انصارى گويد : اما حقيقت حكمت شناختن كارى است سزاى آن و بنهادن چيزى است بر جاى آن چيز و شناختن هر كس در قالب آن كس و ثمرهء حكمت وزن معامله با خلق نگه داشتن است ، ميان شفقت و مداهنت . و وزن معاملت با خود نگه داشتن است ميان بيم و اميد . و وزن معاملت با حق نگه داشتن است ميان هيبت و انس .\r\nحكمت آن نور است كه شعاع آن بر تو زند ، زبان بصواب ذكر بيارايد و دل بصواب فكر بيارايد و اركان بصواب حركت بيارايد ، سخنى كه گويد بحكمت گويد ، دلها بايد ، جانها را صيد كند ، فكرت كه كند بحكمت كند ، بازوار ، پرواز كند .\r\n( از عده ج 1 ، ص 738 ) .\r\nپير طريقت گفت الهى از آنچه نخواستى چه آيد ؟ و آن را كه نخنداندى كى آيد ؟ و نابايسته را جواب چيست ؟ دهن تلخ را چه سود گردش آب خوش در جوارش ، خار را چه حاصل از آن كش بوى گل در كنار است ، قسمتى رفته نفزوده و نكاسته ، چه توان كرد ؟\r\nقاضى اگر چنين خواسته ، شيطان در\r\n\r\n","description":"","footnote":"","page_name":" 756 ","page_number":88},
  {"content":"\r\n\r\nافق اعلى زيسته و هزاران عبادت برزيده ، چه سود داشت ؟ ( از عده ج ص 73 ) .\r\nشاه كرمانى گويد : علامة الحكمة معرفه اقدار الناس و علامة التقوى الورع و علامة الورع الوقوف عند الشبهات و علامة الخوف الحزن و علامة الرجاء حسن الطاعة و علامة الزهد قصر الامل » .\r\n( طبقات ص 193 ) .\r\nاز حكمت يونانى سرباززده و بحكمت ايمانى روى آريد .\r\n اى كرده بعلم مجازى خو * نشنيده ز علم حقيقى بو\r\nسرگرم بحكمت يونانى * دل سرد ز حكمت ايمانى\r\nدر عالم رسوم چو دل بستى * بر اوجت اگر برد پستى \r\nدر ملكوت اعلى جولان كنيد و جز در حضرت عنديت آشيان نسازيد .\r\n به حكمتها قوى پر كن تو مر طاوس عرشى را * كه تا زين دامگاه او نشاط و آشيان بينى \r\nو هر حركت كه كنيد ، بحكمت كنيد ، در حظيرهء رضاى محبوب جمع گرديد : و مراد خود را در آن فداء مراد الله كرده و نظر خود بتبع نظر وى داشته و با ياد وى بهر جا رسيد بياسوده كه در ميدان جلال بر مقام نياز از عشق او سوخته گرديد در روضه وصال بر تخت ناز با لطف او آمده .\r\nصاحب لمع گويد « الحكمة جند من جنود الله يرسلها الى قلوب العارفين » و در قرآنست كه  « يُؤْتِي الْحِكْمَةَ مَنْ يَشاءُ »  ( لمع ص 251 - شرح منازل ص 129 اصطلاحات شاه ص 17 ) .\r\nبرخى از تركيبات ، خياط حكمت ، عطاران حكمت ، مهندس حكمت ، حكمت بالغه .\r\nحكماء گويند « الحكمة علم باحوال الاعيان و الحقايق الموجودات على ماهى فى نفس الامر » .\r\n\r\nحِكمَتِ إشراق\r\n- حكمت اشراق فلسفهء مبتنى بر فلسفهء شرق است و يا فلسفهء شرق است و يا فلسفهء كه بر مبناى اشراق و كشف است كه همان فلسفه و حكمت ذوقى باشد « فى تحرير الحكمة الاشراق اى الحكمة المؤسسة على الاشراق الذى هو الكشف و حكمة المشارقة الذى هم اهل فارس و هو ايضا يرجع الى الاول لان حكمتهم كشفية ذوقيه فنسب الى الاشراق الذى هو ظهور الانوار العقلية و لمعاتها و فيضانها بالاشراقات على الانفس عند تجردها و كان اعتماد الفارسيين فى الحكمة على الذوق و الكشف و كذا قدماء اليونان خلا ارسطو و شيعته فان اعتمادهم كان على البحث و البرهان لا غير » .\r\n( از ش ص 12 )\r\n\r\nحُكمِ تَبَعى\r\n- ( اصطلاح فقهى ) احكامى كه تابع‌اند در برابر احكام بالاصاله مانند مالكيت تبعى كه تابع اصلند ، هرگاه كسى بيكى از اسباب مالكيت مالك چيزى شد قهرا مالك منافع و ثمرات و نماءهاى متصل و منفصل آنها هم مىشود .\r\nنمىتوان تابع را در حكم بطور كلى تابع متبوع قرار دارد زيرا وقتى درخت خرمائى كه داراى خرما است فروخته شود اگر قبل از به دو صلاح باشد يعنى هنوز ثمره آن ظاهر نشده باشد بر اين تقدير ثمره مثل جزئى از اجزاء درخت بوده و\r\n\r\n","description":"","footnote":"","page_name":" 757 ","page_number":89},
  {"content":"\r\n\r\nجزء بيع محسوب است اما بعد از به دو صلاح ، ثمره مستقل و داخل در مبيع نخواهد بود .\r\nدر نظر عرف هر يك از حامل و محمول مانند ظرف و مظروف وجود مستقلى است پس اگر قرينه بر داخل بودن يكى در ديگرى مثل ظرف و عادت محل وقوع موجود باشد فبها و الا بيع به آنچه تصريح شده اختصاص خواهد داشت .\r\nو با استقلال وجود تابع مانعى نخواهد بود از اينكه منفردا مورد بيع قرار گيرد مثلا جنين كه در نظر عرف تابع محسوب بوده و داراى وجود مستقلى است مانعى نخواهد داشت كه بالانفراد فروخته شود به شرط اينكه جهالتى در بين نباشد .\r\nبطور كلى نمىشود گفت هر كسى مالك چيزى است مالك ضروريات آن چيز هم خواهد بود بلكه باختلاف مقامات و عرف و عادت محل وقوع معامله حكم تفاوت پيدا مىكند - مثلا زين و افسار از ضروريات اسب بشمار ميآيد مع ذلك ممكن است بر حسب متعارف در شهرى مالكيت اسب با مالك بودن افسار و زين آن ملازمه نداشته باشد بلكه مالك آن را عاريه يا اجاره كرده باشد .\r\nبنا بر اين مالكيت خانه دليل مالكيت طريق آن خانه نبوده بلكه تابع احكام مخصوصى است .\r\nوقتى اصل از بين برود فرع هم به تبع اصل از بين خواهد رفت مثلا وقتى دين بابراء يا بنحو ديگرى ساقط شود كفالت نيز ساقط خواهد شد - و نيز وجوب انفاق مرد بزن فرع بر اطاعت و تمكين زن است از مرد - پس اگر بسبب نشوز اطاعت و تمكين زن از بين رفت انفاق به او نيز ساقط خواهد شد .\r\nو تبعيت بطلان جزو از بطلان كل كه از آن به اين عبارت تعبير شده : اذا بطل الشيء بطل ما فى ضمنه نيز راجع بقاعده مذكور است .\r\nبالجمله وقتى عقدى به جهتى از جهات فاسد باشد هر آنچه مبنى بر آن عقد بوده اعم از شرط ضمنى و لوازم و احكامى كه تابع‌اند و متفرعات عقد از قبيل قبض و اقباض و تعلق مبيع به مشترى و منافع ثمن ببايع باطل خواهد بود .\r\nو بهر حال در برابر احكام بالاصاله‌اند و مانند مالكيت تبعى كه تابع اصلند ، هرگاه كسى بيكى از اسباب مالكيت مالك چيزى شد قهرا مالك منافع و ثمرات و نماءهاى متصل و منفصل آنها هم مىشود .\r\n\r\nحِكمَتِ جامِعَه ، حِكَمتِ خاصَّه\r\n- اين دو اصطلاح عرفانى است و عبارت از معرفت حق و عمل بدان و معرفت باطل و اجتناب از آن مىباشد .\r\n\r\nحِكمتِ ذَوقى\r\n- ( اصطلاح فلسفى ) مراد از حكمت ذوقى كه مقابل حكمت بحثى است فلسفه اشراق است .\r\n( از ش ص 24 )\r\n\r\nحِكمتِ شَرقى\r\n- ( اصطلاح فلسفى ) مراد حكمت اشراق است رجوع بحكمت اشراق شود .\r\n\r\nحُكمِ ظاهِرى\r\n- ( اصطلاح اصولى ) و مراد از حكم ظاهرى حكمى است كه براى افعال مكلفين بملاحظهء جهل به حكم واقعى ثابت مىشود و در مقابل حكم واقعى است و متأخر از آنست مثلا اصول عمليه و ظن در مقام فقد علم ، احكام ظاهرىاند و موضوع حكم\r\n\r\n","description":"","footnote":"","page_name":" 758 ","page_number":90},
  {"content":"\r\n\r\nظاهرى مقيد به شك است در حكم واقعى ( از رسائل ص 193 - كفايه ج 2 ص 10 ) .\r\n( كليات حقوقى ص 1 )\r\n\r\nحُكمِ غِيابى\r\n- ( اصطلاح فقهى ) . در مواردى كه بواسطهء غايب بودن طرف دعوى حكم غيابى دربارهء او صادر مىشود .\r\nممكن است غائب را غيابا محكوم نمود و لكن حكم قطعى نبوده و غائب بر حجت خود باقى است و ميتواند بر حكم غيابى اعتراض نمايد .\r\nچنان كه در خبر جميل است الغائب يقضى عليه اذا قامت عليه البينة و يباع ماله و يقضى عنه دينه و هو غائب .\r\nيعنى وقتى بينه بر ضرر كسى كه حضور نداشته اقامه شده باشد مالش در غياب او فروخته شده و دينش از آن اداء مىشود و در عين حال غائب وقتى حاضر شود بر حجت خود باقى خواهد بود .\r\nو نبايست مال را به كسى كه اقامهء بينه بر حقانيت خود نمود . در صورتى كه دارائى نداشته باشد بدون گرفتن ضامن تسليم كرد .\r\nبنا بر اين خبر ديگرى كه به اين مضمون است : « لا يقضى على غائب » نبايست غائب را محكوم نمود ، مراد از آن حكم قطعى است .\r\n( كليات حقوقى ص 237 )\r\n\r\nحِكمَتِ عَمَلى\r\n- ( اصطلاح فلسفى ) علم با حوال اشياء و موجوداتى كه وجود آنها در تحت حيطه و قدرت بشر است حكمت عملى نامند و بعضى گفته‌اند حكمت عملى عبارت است از علم بموجوداتى كه وجود آنها متوقف بر حركات اختيارى است ، صدرا گويد :\r\nغايت حكمت عملى نيل بسعادت اخروى و استعلاء نفس مىباشد .\r\n( از دستور ج 2 ص 47 - اسفار ج 1 ص 5 )\r\n\r\nحِكمتِ كَشفيَّه\r\n- ( اصطلاح عرفانى ) حكمت كشفيه عبارت از حكمت ذوقى اشراقى است .\r\n( از مجموعه دوم مصنفات ص 7 )\r\n\r\nحِكمتِ مَجهُولَه\r\n- ( اصطلاح عرفانى ) حقايقى كه پوشيده و مستور باشد حكمت مجهوله گويند .\r\n( از دستور ج 2 ص 52 )\r\n\r\nحِكمَتِ مَسكُوت عَنها\r\n- ( اصطلاح عرفانى ) و مراد از حكمت مسكوت عنها اسرار حقيقت است كه بعلم رسمى از آن نتوان آگاه شد .\r\n( از دستور ج 2 ص 48 )\r\n\r\nحَكمَتِ مَشارِقَه\r\n- ( اصطلاح فلسفى ) مراد حكمت مشرق زمين است كه همان حكمت اشراق باشد .\r\n( مجموعه دوم مصنفات ص 297 )\r\n\r\nحِكمَتِ مُطلَقَه\r\n- ( اصطلاح فلسفى ) مراد از حكمت مطلقه فلسفهء اولى است و گاه مراد از حكمت مطلقه حكمت الهى است آنچه را ايجاب كند .\r\n( از شفا ج 1 ص 3 )\r\n\r\nحِكمَتِ مَنطوقُ بها\r\n- ( اصطلاح عرفانى ) مراد حقايق و احكام شريعت است .\r\n( دستور ج 2 ص 53 )\r\n\r\nحِكمَتِ نَظَرى\r\n- ( اصطلاح فلسفى ) علم باحوال اشياء و موجوداتى كه وجود آنها در تحت قدرت و اختيار بشر نيست حكمت نظرى مينامند .\r\n\r\n","description":"","footnote":"","page_name":" 759 ","page_number":91},
  {"content":"\r\n\r\nصدر الدين گويد : غايت حكمت نظرى انتقال نفس و سير او است از مراتب ناقص بمراتب كامل .\r\nقدماء فلاسفه هر يك از دو نوع حكمت عملى و نظرى را بر سه قسم كرده‌اند اقسام حكمت عملى عبارت است از تهذيب اخلاق ، تدبير منزل و سياست مدن و اقسام حكمت نظرى عبارت است از علم اعلى و فلسفهء اولى و علم كلى و علم ما بعد الطبيعة و ما قبل طبيعت بر حسب تعاريفى كه از جهات مختلف براى فلسفهء اولى شده است و علم اوسط كه علم رياضى يا علم طبيعى ناميده‌اند و علم طبيعى يا ادنى و فلسفه طبيعى .\r\nاصول علم الهى را بر پنج قسمت كرده‌اند كه امور عامه ، اثبات ذات و صفات واجب ، اثبات جواهر روحانى ، بيان ارتباط امور ارضى با قواى آسمانى و بيان نظام آفرينش است .\r\nاصول علم رياضى و علم اوسط چهار است كه عبارت از علم عدد ، علم هندسه ، علم هيأت و علم موسيقى است .\r\nاصول علم ادنى هشت است كه علم باحوال امور عامه اجسام ، علم بكون و فساد ، علم بمركبات غير تام مانند كائنات جو ، علم باحوال معادن ، علم به نفس انسانى ، علم به نفس حيوانى ، و علم بنفس ناطقه است .\r\n( از اسفار ج 3 ص 116 - ج 1 ص 5 - دستور ج 2 ص 48 )\r\n\r\nحكم واقعى\r\n- ( اصطلاح اصولى ) و عبارت از حكمى است كه منبعث از امر واقعى باشد در مقابل حكم ظاهرى و حكم واقعى ثانوى همان احكام ظاهريه‌اند چون در ظاهر معمول به‌اند و بدان جهت واقعى ثانوى گويند چون متأخر از واقعى حقيقىاند .\r\n( از رسائل ص 193 - خزائن ص 12 )\r\n\r\nحُكوُمَت\r\n- ( اصطلاح اصولى ) فصل خصومت بود و در اصطلاح اصوليان حكومت عقل است بر حجيت ظن پس از ثبوت انسداد باب علم به احكام ، رجوع شود به ( كفايه ج 2 ص 58 - رسائل - ص 326 ) .\r\nو حكومت دليليين اينست كه يكى از دو دليل به مدلول لفظى خود متعرض حال دليل ديگر باشد .\r\n\r\nحَكيم\r\n- ( اصطلاح فلسفى ) دانا و اطلاق بر صاحب علم حكمت شود رجوع شود بفرهنگ علوم عقلى تأليف نگارنده .\r\n\r\nحَكيمِ ازَلى\r\n- ( اصطلاح عرفانى ) مراد ذات حق است .\r\n\r\nحَكيميان\r\n- ( اصطلاح كلامى ) حكيميان كسانى هستند كه پيرو عبد الله محمد بن على حكيم ترمذىاند كه يكى از ائمه وقت بوده اندر جملهء علوم ظاهرى و باطنى ( كشف المحجوب ص 265 ) .\r\n\r\nحُكميَّه\r\n- ( اصطلاح ادبى ) مراد نسبت حكميه است رجوع شود بربط و تصور و تصديق و حكم .\r\n( از دستور ج 2 ص 53 )\r\n\r\nحَلّ\r\n- حل و عقد دو اصطلاح طبى و طبيعى است كه بحث در چگونگى حل جامدات و عقد مايعات مىكند .\r\nشيخ گويد : بعضى اشياء را بواسطهء برودت هم ميتوان حل كرد چنان كه بعضى از اشياء بواسطهء حرارت منعقد ميشوند .\r\n( از شفا ج 1 ص 237 )\r\n\r\nحَلّاجيان\r\n- ( اصطلاح عرفانى ) پيروان\r\n\r\n","description":"","footnote":"","page_name":" 760 ","page_number":92},
  {"content":"\r\n\r\nحلاج را گويند .\r\n( كشف المحجوب ص 334 ) .\r\n\r\nحَلال\r\n- ( اصطلاح فقهى ) و مراد چيزهائى است كه باستناد كتاب و سنت مباح دانسته شده‌اند و مقابل حرام است .\r\n( از كشاف ج 1 ص 380 )\r\n\r\nحَلق\r\n- ( اصطلاح فقهى ) و سر تراشيدن را گويند و يكى از اسباب تحليل محرم است در حج ( از شرح لمعه ج 1 ص 169 ) رجوع به حج شود .\r\nدر معتقد الاماميه است :\r\nو چون هدى كشته باشد ، سر بتراشد روى به قبله آورد ، ابتدا به پيشانى كند از جانب راست . و سر تراشيدن نسك است ، لقوله تعالى :  « ثُمَّ لْيَقْضُوا تَفَثَهُمْ »  ، و تفث سر تراشيدن است و مناسكى ديگر . و چون خداى تعالى به آن فرمود ، از جملهء نسك باشد . و رسول ص ياران خود را گفته :\r\n« انحروا و احلقوا »\r\nيعنى : اشتر بكشيد ، و موى بتراشيد . و اگر اين نسك نبودى ، به اين نفرمودى . و روا بود تقصير ببدل سر - تراشيدن .\r\nو روايت كرده‌اند كه ضرورت ، يعنى : كسى را كه حج نكرده باشد ، روا نبود وى را الا حلق به منا . و اگر فراموش كند ، بيرون رود ، باز گردد ، و حلق كند .\r\nو اگر نتواند ، سر بتراشد و موى بفرستد تا آنجا دفن كنند .\r\n( معتقد الاماميه ص 330 )\r\n\r\nحلقه\r\n- ( اصطلاح نجومى ) و آن آلتى نجومى است كه به منظور تعيين اعتدال و انقلاب به كار برده ميشده است .\r\n\r\nحلّ و عقد\r\n- ( اصطلاح علوم غريبه ) و در امور مربوط به كيميا به كار رود . و آن عبارت از باز شدن پارهء از ادويه و عناصر كيميائى است و بسته شدن آنها كه اين عمل را عمل كيمياوى گويند .\r\n\r\nحَلقهء زُلف\r\n- ( اصطلاح عرفانى ) مرتبه تفصيل و تعينات الهى است .\r\n اندر طلب زلف تو عمرى دل من رفت * چون يافت ره زلف تو يك حلقه نشان كرد\r\nوقت سحرى باد ، در آمد ز پس و پيش * آن حلقه ز چشم من سرگشته نهان كرد \r\n\r\nحِلم\r\n- ( اصطلاح عرفانى و اخلاقى ) حلم عبارتست از كظلم غيظ و احتمال اذيت خلق ، خداى را نه از سر عجز و در خبر است : كسى كه كظم غيظ كند در صورتى كه از انتقام عاجز نباشد محشور شود در روز قيامت على روس الخلائق .\r\nشاعر گويد :\r\n چون بحلمش غرور خواهى داشت * نار در دل نه نور خواهى داشت \r\nسنائى گويد :\r\n علم دارى بحلم باش چو كوه * مشو از نايبات دهر بستوه\r\nعلم بىحلم چو شمع بىنورست * هر دو با هم چو شمع زنبورست\r\nشهد بىموم رمز احرار است * موم بىشهد بابت نارست \r\nدر اخلاق ناصرى است كه حلم آن بود كه نفس را طمأنينتى حاصل شود كه غضب به آسانى تحريك او نتواند كرد و اگر مكروهى به دو رسد مغلوب نگردد و در شغب نيايد .\r\n( از اخلاق ناصرى ص 76 )\r\n\r\nحُلُول\r\n- ( اصطلاح فلسفى ) حلول\r\n\r\n","description":"","footnote":"","page_name":" 761 ","page_number":93},
  {"content":"\r\n\r\nچيزى در چيزى عبارت از نفوذ و دخول چيزى است در چيز ديگر و فرود آمدن و نزول در مكان و از نظر فلسفه « حلول الشيء فى الشيء ان يكون وجود الحال فى نفسه عين المحل » و بالاخره حلول عبارت از بودن شىء است به نحوى كه وجود آن حال فى نفسه وجودش براى محل باشد بر وجه اتصاف و تعريفات متعددى براى حلول شده است از جمله :\r\nالف - حلول عبارت از اختصاص چيزى است به چيز ديگر به نحوى كه اشاره بهر يك عين اشاره به ديگرى باشد .\r\nب - حلول شىء در شىء ديگر مانند حلول اعراض در اجسام كه حلول حقيقى است و مانند حلول علوم در مجردات كه تقديرى است .\r\nج - حلول عبارت از سريان چيزى است در چيز ديگر .\r\nد - حلول عبارت از تعلق شىء است به شىء ديگر به نحوى كه يكى صفت و ديگرى موصوف باشد مانند بياض كه متعلق و حال در جسم است .\r\nدر باب وجود ذهنى قيام صور مدركه را بنفس بعضى بر نحو قيام حلولى ميدانند و بعضى صدورى و بعضى نه حلولى و نه صدورى بلكه بنحو مثول ميدانند .\r\n( از دستور ج 2 ص 54 - اسفار ج 1 ص 297 - اساس الاقتباس ص 73 - ج 2 ص 77 )\r\n\r\nحُلولِ سَرَيانى\r\n- ( اصطلاح فلسفى ) حلول سريانى در مقابل حلول طريانى است و آن در صورتى است كه اجزاء حال سارى در هر جزئى از اجزاء محل باشد مانند حلول سفيدى در سطح پارچه و در حلول طريانى نحوهء حلول نحوهء ظرف و مظروفى است مانند آب در كوزه .\r\n( اسفار ج 2 ص 194 ، 190 - دستور ج 2 ص 54 )\r\n\r\nحُلولِ طَرَيانى\r\n- ( اصطلاح فلسفى ) رجوع شود بحلول و حلول سريانى .\r\n\r\nحُلوليّه\r\n- ( اصطلاح عرفانى ) و كسانى را گويند كه عقيده دارند خدا در تمام اشياء حلول كرده و امتزاج دارد مانند حلاوت در خرما و آنها را اتحاديه و عشاقيه و واصليه هم گويند .\r\n( از رياض العارفين ص 118 )\r\n\r\nحَليلَه\r\n- ( اصطلاح فقهى ) و زن محلل انسان را گويند و حليله اب يعنى زن پدر و حليله ابن زن پسر را گويند كه هر دو بر يكديگر حرامند .\r\n( از ضوابط الرضاع ص 7 ) .\r\n\r\nحِمارُ الجُنُوبى\r\n- ( اصطلاح نجومى و هيوى ) حمار جنوبى و شمالى از كواكب صورت سرطانند كه بين آن كواكبى ديگر واقع است .\r\n\r\nالحَمامَه\r\n- ( اصطلاح نجومى ) الحمامه يا حمامهء نوح يكى از صورتهاى جنوبى ستارگان بود كه مركب از كواكب كلب اكبر است . اين ستارگان را اعراب از صورت قيطورس و بعضى از صورت كلب اكبر ميدانند .\r\nاز ستارگان اوست . .\r\nحضار يا الفاخته\r\n\r\nحَمد\r\n- ( اصطلاح عرفانى و كلامى ) و به معناى ستايش است و باصطلاح صوفيان عبارت از اظهار كمال محمد بصفات جمال\r\n\r\n","description":"","footnote":"","page_name":" 762 ","page_number":94},
  {"content":"\r\n\r\nو نعوت جلال بر سبيل تعظيم و تجليل است و آن يا از مرتبت جمع و يا از مرتبت فرق است بر فرق و يا از مرتبت جمع است بر فرق .\r\nرجوع به فرهنگ مصطلحات عرفا تأليف نگارنده شود .\r\n\r\nحَمل\r\n- ( اصطلاح منطقى ) حمل در لغت يعنى بار برداشتن و در اصطلاح نسبت امرى است بامرى ديگر بايجاب يا بسلب چنان كه گويند دانش پسنديده است كه دانش موضوع و پسنديده محمول و كلمهء « است » رابط ميان موضوع و محمول است و آن بر سه نوع است .\r\nالف - حمل لغوى كه عبارت از حكم بثبوت چيزى است براى چيزى ديگر و يا سلب آن حكم از آن .\r\nب - حمل اشتقاقى كه عبارت از حمل بواسطهء كلمهء « فى » و « ذو » و « له » مىباشد .\r\nج - حمل مواطات كه عبارت از حمل چيزى است بر چيزى ديگر كه اتحاد در موضوع و مصداق و اختلاف در مفهوم داشته باشند و بالجمله حمل چيزى بر چيزى ديگر و اتحاد ميان‌اند و بر دو نوع است يكى حمل شايع صناعى كه حمل متعارف هم مينامند و عبارت از مجرد اتحاد ميان موضوع و محمول است وجودا كه بازگشت آن بدين است كه موضوع از افراد محمول است چه آنكه حكم در آن بر نفس مفهوم موضوع شده باشد چنان كه در قضاياى طبيعية و يا افراد چنان كه در قضاياى متعارفه از محصورات و غيره و چه آنكه محكوم به ذاتى محكوم عليه باشد مانند « انسان حيوان است يا ناطق است » كه حمل بالذات و ذاتى است و يا عرضى باشد مانند « انسان ضاحك است يا ماشى است » كه عرضى نامند .\r\nدوم آنكه مراد از حمل بيان اين معنى است كه موضوع بعينه نفس ماهيت محمول و مفهوم آنست و ناچار نحوهء از مغايرت ميان آن دو هست تا دوئيت درست باشد اين نوع حمل را حمل اولى ذاتى گويند مانند « انسان انسان است » .\r\n( از دستور ج 2 ص 57 - اسفار ج 3 ص 149 - ج 1 ص 72 ، 84 )\r\n\r\nحَمَل\r\n- ( بفتح حاء و ميم اصطلاح نجومى ) داراى جثهء بود مجوف و ميان بزرگ براق و درخشنده و سخت .\r\n( از رساله 11 ناموسيات ص 373 ) و از ستارگان آنست : ناطح نطح ، اشراط . بطين ( بضم با و فتح طاء ) .\r\n\r\nحَملِ اشتقاقى\r\n- ( اصطلاح منطقى ) حمل اشتقاقى عبارت از حمل بواسطه كلمهء « فى » يا « ذو » يا « له » مىباشد و ممكن است بدون اين كلمات خمل اشتقاقى محقق شود مانند « كل شىء اما ابيض اولا ابيض » .\r\n( از اسفار ج 3 ص 149 - اساس الاقتباس ص 18 - دستور ج 2 ص 57 )\r\n\r\nحَملِ بَر صِحَّت\r\n- ( اصطلاح فقهى و اخلاقى ) يكى از اصول اخلاقى اسلام است كه انسان كارهاى برادر دينى خود را حمل بر صحت كند و رواياتى هست از جمله\r\n« ضع امر اخيك على احسنه حتى يأتيك ما يقلبك منه »\r\n( از عوائد الايام ص 74 )\r\n\r\nحَملِ ذاتِىّ اوَّلى\r\n- ( اصطلاح منطقى ) كه حمل « هو هو » است حملى است كه مفهوما و مصداقا متحد باشند و گاه حمل ذاتى مطلق را گويند در صورتى كه محمول ذاتى باشد مانند « انسان حيوان است » .\r\n( از اسفار ج 3 ص 61 - شرح منظومه ص\r\n\r\n","description":"","footnote":"","page_name":" 763 ","page_number":95},
  {"content":"\r\n\r\n27 )\r\n\r\nحَملِ ذُو هُو\r\n- ( اصطلاح منطقى ) حملى است كه محمول بواسطهء كلمهء ذو حمل بر موضوع شده باشد مانند « كل شىء اما ذو بياض و اما لا ذو بياض » .\r\n( از اسفار ج 3 ص 149 - اساس الاقتباس ص 18 ) و رجوع به حمل مواطات شود .\r\n\r\nحَملِ شايِع صَناعى\r\n- ( اصطلاح منطقى ) رجوع به حمل و ( شرح منظومه ص 27 - اسفار ج 4 ص 134 ) شود .\r\n\r\nحَملِ مُتَعارف\r\n- ( اصطلاح منطقى ) مفاد حمل متعارف شايع صناعى اين است كه موضوع فردى از افراد محمول است ( اسفار ج 3 ص 61 - 72 )\r\n\r\nحَملِ مُطلَق بر مُقَيَّد\r\n- ( اصطلاح اصولى و فقهى ) كه هرگاه حكمى بطور مطلق در مواردى وجود داشت و در همان موارد حكمى ديگر مقيد به قيدى وجود داشت مطلق حمل بر مقيد شود يا نه بحث است .\r\nچنان كه مطلق بر عموم حمل شد يا بر خصوص رجوع شود به ( عوائد الايام ص 266 ) .\r\n\r\nحَملِ مُواطات\r\n- ( اصطلاح منطقى ) و حمل مواطات اقتضاء آن كند كه موضوع و محمول را اتحاد بود بوجهى و مغايرت بوجهى و گاه باشد كه گويند : ضحك محمول است بر انسان و به اين نه آن خواهند كه آنچه او را انسان گويند هم او را ضحك گويند بل آن خواهند كه آنچه او را انسان خوانند او را ضحك حاصل است يعنى ذو ضحك است و اين نوع حمل بطريق هو ذو هو است و آن را حمل اشتقاقى خوانند كه از ضحك لفظى اشتقاق كنند كه آن لفظ را بمواطات بر انسان حمل توان كرد و آن ضاحك است .\r\n( از اساس الاقتباس ص 18 و رجوع شود به دستور ج 2 ص 57 - اسفار ج 1 ص 204 - ج 3 ص 149\r\n\r\nحَملِ لُغَوى\r\n- ( اصطلاح ادبى ) حمل بثبوت چيزى بر چيزى يا سلب آن از آن مىباشد .\r\n( از دستور ج 2 ص 57 )\r\n\r\nحَملِ هُوهُو\r\n- ( اصطلاح منطقى ) رجوع به حمل و حمل اولى ذاتى و ( اسفار ج 3 ص 149 ) شود .\r\n\r\nحَميَّت\r\n- اين دو اصطلاح اخلاقى است و آن بود كه در محافظت ملت يا حرمت از چيزهائى كه محافظت از او واجب بود تهاون ننمايد ( اخلاق ناصرى ص 17 )\r\n\r\nحمل لنساء\r\n- ( بفتح حاء و ميم اصطلاح نجومى ) ارباب اين فن بروج را بر حسب اينكه طالع مرد باشد يا زن متفاوت دانند از لحاظ احكام . و بنا بر اين گويند .\r\nاسد الرجال و اسد النساء . . . . يعنى اگر طالع زنان باشد چه و اگر مرد باشد . . . )\r\n\r\nحُمَّةُ العَقرَب\r\n- ( بضم جاء اصطلاح نجومى ) رجوع شود به كواكب سحابى\r\n\r\nحُنُوط\r\n- ( اصطلاح فقهى ) و مسح كافور بر بدن ميت را گويند كه بر مساجد سبعه ، جبهة و دو دست و دو سر زانو و دو انگشت نر پاها واجب است مسح كافور ( از عروة ص 144 ) .\r\n\r\nحَنُكَه\r\n- ( بفتح حاء و ضم نون - اصطلاح گاه‌شمارى ) و عيد حنكه بعبرى پاك كردن و آراستن بود و عيد حنكه هشت روز است كه در شب اول يك چراغ روشن كنند و در شب دوم دو چراغ روشن كنند و بدر\r\n\r\n","description":"","footnote":"","page_name":" 764 ","page_number":96},
  {"content":"\r\n\r\nخانه گذارند و شب سوم سه چراغ تا شب هشتم هشت چراغ افروزند و اين يادگارى است كه ملكى بر جهودان غلبه كرد و دوشيزگى عروسشان برداشتى و آنجا هشت تن برادر بودند كه خواهرشان را بشوى خواستند بردن پس خردترين برادران خود را زن ساخت و بدين ملك اندر آمد و او را بكشت و بيت المقدس را پاك كرد .\r\n( التفهيم ص 246 )\r\n\r\nحَنيف\r\n- ( اصطلاح كلامى ) از باطل به سوى حق گرويدن را گويند مأخوذ از قرآن مجيد است حنيفا مسلما و ما انا من المشركين اساس كار ابراهيم خليل در خداپرستى است و دين آن را دين حنيف گويند چنان كه دين اسلام را كه در توحيد بر آن اساس است . دين حنيف گويند .\r\n\r\nالحَواء و الحَيَّة\r\n- ( اصطلاح نجومى ) از صور كواكب بود . حواء صورتى بود بمانند مردى كه ايستاده بود و با دو دست خود مارى را بگرفته و ستاره‌هاى آن 24 بود از صورت و پنج ستاره خارج صورت ستارهء كه بر رأس آن بود نسرين نامند كه بر اسطرلابات رسم كنند و بنام رأس الحواء نامند و . . . ( از صور الكواكب ص 95 ) و اما ستارگان حيه خود 18 بود كه از جنوب حنكه شروع شود و بطور كژ به طرف جنوب و مشرق مرور كند . . .\r\n\r\nحَوادِث\r\n- ( اصطلاح فلسفى ) موجودات و اتفاقات عالم كون و فساد را حوادث گويند و آنچه در عالم كون و فساد است حادث است .\r\n( از شفا ج 1 ص 275 )\r\n\r\nحَوادِثِ جَوّ\r\n- ( اصطلاح فلسفى ) كليهء تغييرات سماوى مانند باد ، باران ، رعد ، برق ، و غيره را حوادث جوى گويند .\r\n( از اخوان ج 3 ص 123 )\r\n\r\nحَوادِثِ قارَّةُ الوُجُود\r\n- ( اصطلاح فلسفى ) موجودات بر دو قسم‌اند يا قار الوجودند و دفعى الحصول‌اند مانند مجردات و نفوس كه حادث ذاتىاند و قار الوجودند و غير قار الوجود مانند موجودات عالم كون و فساد و گاه زمان و حركت و زمانيان را موجودات غير قادر الذات ميدانند و ساير موجودات را كه قرار نسبى دارند قار الوجود و الذات ميدانند .\r\n( از اسفار ج 2 ص 187 )\r\n\r\nحَواسِ خَمس\r\n- ( اصطلاح فلسفى ) فلاسفه و اهل نظر براى انسان دو نوع حس قائلند كه اساس و پايهء تمام معارف و معلومات بشرى ميباشند اين دو نوع حواس يا ظاهرىاند كه حواس ظاهرى مينامند و يا باطنىاند كه حواس باطنى مينامند . حواس ظاهره بواسطه تأثرات عضوى بنا بر عقيده فلاسفهء طبيعى و يا بواسطهء نفس بنا بر عقيده فلاسفهء الهى دريابد و بالاخره انسان بواسطهء حواس ظاهره اشياء را دريافته و تحويل بحواس باطنى ميدهند و در آنجا بعد از طى مراحل و منازل خاصى به صورت معلومات و قواعد كلى در ميآيد .\r\nحواس پنجگانه ظاهرى عبارت‌اند از لامسه ، ذائقه ، شامه ، سامعه و باصره كه هر يك داراى عضو مخصوص ميباشند و هر عضوى مخصوص بنحوهء خاصى از ادراك بوده و امور خاصى را در مىيابد چنان كه باصره الوان و سامعه اصوات و شامه بويها و ذائقه چشائيها را ادراك مىكند .\r\n\r\n","description":"","footnote":"","page_name":" 765 ","page_number":97},
  {"content":"\r\n\r\nحواس پنجگانه باطنه عبارت‌اند از حس مشترك ، خيال ، حافظه ، واهمه و مفكره يا متصرفه كه هر يك در محل خود بيان شده و مىشود .\r\n ترا زين خانه شش رهگذر شد * در اين خان خانهء تو پنج در شد\r\nگشاده هر درى در بوستانى * زهر در اندر آيد كاروانى\r\nاگر چه اندرين خانه غريبى * از اين هر پنج درها با نصيبى\r\nيكى چشم است كو بيند عجايب * شود زين ديدنى رأى تو صائب\r\nدگر گوشت كه شهراه كلامست * دلت را ارمعانى تمامست\r\nدگر بينى كه بوى گل پذيرد * دماغ و دل ز بويش ذوق گيرد\r\nز ذوق و لمس نبضت هست بهره * چو نرمى يا درشتى دست بهره\r\nحواس ظاهرند اين پنج و باطن * بود پنج دگر اى يار محسن\r\nخيال و وهم و فهم و حفظ ديگر * كه حس مشترك خوانيش بر سر \r\n( ناصر خسرو و روشنائىنامه ) در ميان فلاسفه قديم بعضى گويند غير از حواس پنجگانه مشهور ممكن است حاسه ديگرى باشد البته در اينكه بعضى از حواس مانند لامسه منحل به چند حس فرعى ميشوند بحثى نيست و بسيارى از فلاسفه آن را قبول دارند رجوع شود به ( تهافت التهافت ص ، 460 - زاد المسافرين ص 16 ، 23 - اخوان ص 339 - شفا ج 1 ص 331 - اسفار ج 4 ص 12 ، 48 از شفا ج 1 ص 334 ) .\r\nشيخ شهاب الدين سهروردى در باب حواس ظاهره گويد :\r\nبدان كه چون انسان چيزى را فراموش كند چه بسا يادآورى آن بر او دشوار بوده تا آنجا كه كوشش بسيار كند و به آن دست نيابد يادآورى آن ميسر نگردد و سپس احيانا اتفاق افتد كه همان چيز بعينه به ياد او افتد و متذكر گردد پس اين امرى كه به ياد وى افتد بعينه در بعضى از قواى بدنى وى نبود و الا پس از كوشش و سعى بليغ كه در جستجوى آن ميشد از نور مدبر پنهان و پوشيده نمىبود و به اين طريق هم كه فرض شود كه امر منسى در پارهء از قواى بدنى وى محفوظ بوده و لكن مانعى از موانع بدنى از تذكر آن ممانعت كرده است نيز نبود زيرا جوينده آن ، نور متصرف بود نه امرى برزخى تا آنكه مانعى جسمانى بتواند از دست يافتن بر امرى كه محفوظ در پارهء از قواى بدنى اوست منابع گردد و اگر آن امر منسى در ذات وى و يا در پارهء از قواى بدنى وى مىبود هرآينه حاضر بنزد وى مىبود و او بدان آگاه مىبود .\r\nو انسان در حال غفلت از امرى شاعر به چيزى كه مدرك اوست نبود نه به اين كه در ذات او است و نه به اين كه در پارهء از قواى بدنى اوست و بنا بر اين تذكر نبود مگر از عالم ذكر و آن مواقع سلطان انوار اسفهبديهء فلكيه بود . زيرا آن انوار مدبره هيچ گاه امرى را فراموش نكنند كه آنجا فراموشى نبود .\r\nو صورتهاى خياليه بر آن نحو كه مشائيان انگاشته‌اند كه مخزون در قوت خيال بود به عين همين دائل باطل بود .\r\n\r\n","description":"","footnote":"","page_name":" 766 ","page_number":98},
  {"content":"\r\n\r\nزيرا اگر صور خياليه در قوت خيال مىبود و بنزد نور مدبر حاضر قهرا وى همواره مدرك آن مىبود در حال كه آدمى در هنگام غفلت و غيبت خود از مثلا تخيل « زيد » در نفس خود اصلا چيزى در نيابد كه مدرك او بود بلكه آن هنگام كه چيزى كه مناسب با او يعنى « زيد » بود احساس كند و در آن تفكر نمايند آن گاه فكر وى بريد نقل يابد و براى او استعدادى حاصل آيد كه بواسطهء آن صورت زيد را از عالم ذكر برگيرد و باز گردانندهء اين صورت از جهان ذكر نور مدبر بود .\r\nو بعضى از مردم ثابت كرده‌اند كه در انسان قوتى بود وهميه كه حاكم در جزئيات بود و قوت ديگرى بود كه آن قوت متخيله بود و كار او تفصيل و تركيب بود كه آن قوت متخيله بود و كار او تفصيل و تركيب بود و واجب دانسته كه محل آن دو قوت تجويف اوسط دماغ بود . و گويندهء را رسد كه گويد كه قوت و هم بعينه همان قوت متخيله بود .\r\nو آنچه حاكم بر جزئيات بود و هم تركيب و تفصيل كند همان قوت متخيله بود و برهان تو بر تغاير قوى يا اختلال پارهء از آنها و بقاء بعضى ديگر بود كه هيچ كس را نرسد كه مدعى شود كه قوت متخيله همچنان سالم باشد و لكن امرى كه حاكم بر جزئيات بود يعنى آن چيزى كه بنزد تو وهم بود سالم نبود و موجود نباشد و اختلاف مواضع قوى از ملازمت اختلال بعضى از قواى بسبب اختلال مواضع آنها شناخته مىشود در حال كه خود آنان اعتراف كرده‌اند كه موضع هر دو قوت در تجويف اوسط دماغ بود و چون با وجود سلامت يكى از آن دو آن دگر مختلف نمىشود موضع آن دو نيز اين چنين بود .\r\nو يا برهان تو بر تغاير قوى تعدد افاعيل بود كه در اين صورت نيز از تعدد افاعيل حكم بر تعدد قوى ممكن نبود زيرا جايز است كه قوة واحدهء بود و او را دو جهت بود كه بواسطهء آن دو جهت مقتضى دو فعل بود آيا باعتراف خود وى حس مشترك چنين نبود كه با وجود وحدت و در عين وحدت همهء محسوساتى كه ادراك آنها ممكن نبود مگر بواسطهء حواس پنجگانه ادراك مىكند بدان سان كه مثل همهء محسوسات بنزد او جمع ميشوند و او با لمشاهده همهء آنها را ادراك مىكند و اگر چنين نمىبود ما را نمىرسيد كه مثلا حكم كنيم به اين كه « اين چيز شيرين همان چيز سپسيد بود نسبت به دو امرى كه هر دو حاضر در حس مشترك بوند .\r\n( رجوع شود به شرح حكمة الاشراق ص 467 ، 470 )\r\n\r\nحَوالَه\r\n- ( اصطلاح فقهى ) بكسر و بفتح آمده است و در لغت نقل از محلى به محلى ديگر است اعم از نقل عين يا دين و ذمه و در شرع نقل دين باشد از ذمه به ذمهء ديگر بدين مثل آن ، كه بواسطهء اين نقل ذمه اولى برى مىشود و يا تعهده بمال است به مثل آن و در حواله رضايت سه نفر لازم است يكى محيل است كه حواله‌كننده است و محتال كه حواله‌گيرنده است و محال عليه كه پرداخت‌كننده وجه حواله است يعنى محال به .\r\nپس از ايجاب محيل و قبول محتال ذمه محيل برى مىشود و اگر محال عليه بميرد يا مفلس شود محتال تواند به محيل رجوع كند يا نه بحث است رجوع شود به\r\n\r\n","description":"","footnote":"","page_name":" 767 ","page_number":99},
  {"content":"\r\n\r\n( شرح لمعه ج 1 ص 324 - الفقه على . . .\r\nج 2 ص 284 ) « هى التعهد بالمال من المشغول بمثله للمحيل و يشترط فيها رضاء الثلاثة ( المحيل و المحتال و المحال عليه ) فيحول فيها المال من ذمة المحيل الى ذمة المحال عليه و لا يجب على المحتال قبولها على الملى لان الواجب اداء الدين و الحواله ليست اداء و لو ظهر اعساره حال الحوالة فسخ المحتال . .\r\nو يصح ترامي الحوالة و دورها و كذا الضمان يصح تراميه و كذا تصح الحوالة به غير جنس الحق الذى للمحتال و كذا تصح الحوالة به غير جنس الحق الذى للمحتال و كذا تصح الحواله بدين عليه لواحد على دين المحيل على اثنين متكافلين ( از شرح لمعه ج 2 ص 325 ) » در معتقد الاماميه است :\r\nدر حوالت ، رضاى محيل كه حوالت‌كننده است ، اعتبار بود ، باجماع . و همچنين رضاى محتال ، و او آن كس است كه او را حوالت كنند ، از براى آنكه نقل حق از ذمتى با ذمتى تابع رضاى خداوند حق باشد ، به آنكه ذمتها مختلف است : با يكى آسان‌تر باشد ، و با ديگرى دشوارتر .\r\nو رضاى محال عليه ، و او آن كسى است كه به او حوالت كنند ، هم معتبر باشد ، براى آنكه اثبات حق در ذمت وى غيرى را ، تابع رضاى وى باشد ، زيرا كه بعضى باشند از وام خواهان كه سهل جانب باشند ، بايشان آسان بود ، و بعضى سخت‌تر باشند ، بايشان دشوارتر باشد ، پس رضاى وى بايد كه اعتبار بود .\r\nو بايد كه محال عليه را در حوالت دسترس آن باشد كه آنچه قبول كرد اداء تواند كرد . الا كه آن كس راضى باشد به او ، آنگه درست باشد .\r\nو اگر بر وى دين باشد ، بايد كه هر دو متفق باشند در جنس و صفت ، زيرا كه وى را لازم نيست كه ادا كند الا آنچه بر وى باشد . و بايد كه پيش از قبض ، بدل گرفتن در وى صحيح باشد ، از براى آنكه در حوالت ، معنى معاوضت هست .\r\nو چون حوالت صحيح شد ، حق با ذمت محال عليه نقل كرد ، زيرا كه حوالت را اشتقاق از تحويل كرده‌اند . پس اگر حق نقل نكند ، حوالت را معنى نباشد .\r\nو به هيچ حال ، حق با ذمت محيل نيايد ، كه اگر آيد ، ملائت را كه توانگرى و بيست در حال حوالت هيچ فائده‌اى نباشد .\r\nو اگر مشترى بايع را حوالت كرد ، آنگه مبيع را رد كند بعيب ، حوالت باطل شود ، زيرا كه چون بيع باطل شد ، بها ساقط گشت ، و بايع را هيچ حقى نماند .\r\nو اگر بايع به مشترى حوالت كند . آنگه مبيع بعيب رد كند ، حوالت باطل نشود ، براى آنكه حق غيرى بوى تعلق گرفته است .\r\nببطلان بيع ، حق او باطل نگردد .\r\nو حوالت صحيح [ است 
  ] به كسى كه بر وى هيچ دينى نباشد ، و اگر كسى منع كند ، محتاج دليل باشد .\r\n( معتقد الاماميه ص 373 ، 374 ) در كليات حقوقى آمده است :\r\nاركان حواله عبارت است از محيل و محتال و محال عليه و حق محال به لازم نيست كه انشاء حواله بمادهء حواله و مشتقات آن باشد بلكه هر آنچه بر آن صريحا دلالت كند كافى است و مديون بودن محال عليه به محيل شرط نيست . پس\r\n\r\n","description":"","footnote":"","page_name":" 768 ","page_number":100},
  {"content":"\r\n\r\nحواله صحيح است اگرچه محال عليه به محيل مديون نباشد و لكن مشهور نزد اصحاب و شافعيه شرط حواله اشتغال ذمه محال عليه است به محيل و فرق بين ضمان و حواله را همين قرار داده و ميگويند اداء آن بدون سبق دين تبرع محسوب است .\r\nو بهر حال بايد محيل به محتال مديون باشد .\r\n( كليات حقوقى 159 )\r\n\r\nحُوريَّه\r\n- ( اصطلاح عرفانى ) فرقه‌اى از صوفيه‌اند كه مذهب آنها مانند مذهب حاليه است الا آنكه گويند حوران بهشتى در بيهوشى نزد ما آيند و ما را بايشان صحبت واقع مىشود و چون به هوش آيند غسل نمايند ( از كشاف ج 1 ص 324 ) .\r\n\r\nحُوت\r\n- يعنى ماهى اين كلمه مأخوذ از قرآن مجيد است كه فرمودند  فَالْتَقَمَهُ الْحُوتُ وَ هُوَ مُلِيمٌ  .\r\n فَاصْبِرْ لِحُكْمِ رَبِّكَ وَ لا تَكُنْ كَصاحِبِ الْحُوتِ إِذْ نادى وَ هُوَ مَكْظُومٌ  ، در نزد اهل ذوق كنايت از خذلان عارف است .\r\nدر نجوم صورتى بود واقع در منطقة البروج كه بدان صورت حونين يا نونين گفته مىشود و آن دو حوت بود يكى حوت شمالى كه حوت متقدم نامند و حوت غربى .\r\nو يكى از بروج دوازده‌گانه است بيت مشترى و شرف زهره و هبوط عطارد و هم و بال اوست برجى است مائى مؤنث ليلى ، شمالى و بلغمى مزاج .\r\nرجوع شود برسالهء سوم از رسائل اخوان ص 90 و بالاخره در نزد اهل ذوق كنايت از بدبختى عارف است .\r\n يونست در بطن ماهى پخته شد * مخلصش را نيست از تسبيح بد\r\nگر نبودى او مسبح بطن نون * حبس و زندانش بدى تا يبعثون\r\nاو به تسبيح از تن ماهى بجست * چيست تسبيح آيت روز الست\r\nگر فراموشت شد آن تسبيح جان * بشنو اين تسبيحهاى ماهيان\r\nهر كه ديد آن بحر را آن ماهيت * هر كه ديد الله را اللهى است .\r\nاين جهان دريا و تن ماهى و روح * يونسش محجوب از نور صبوح\r\nگر مسبح باشد از ماهى رهيد * ور نه در وى هضم گشت و ناپديد\r\nماهيان جان در اين دريا پرند * تو نمىبينى كه كورى و نژند .\r\nبر تو خود را مىزنند آن ماهيان * چشم بگشا تا به بينى شان عيان\r\nماهيانى جمله روحى بىجسد * نى در ايشان كبر و كين و نى حسد\r\nماهيان را گر نمىبينى بديد * گوش تو تسبيح شان آخر شنيد \r\n\r\nحُوتُ الجُنُوبى\r\n- اصطلاحات نجومى است و آن يكى از صور كواكب جنوبى است .\r\n\r\nحُور\r\n- ( بفتح حاو و او اصطلاح نجومى ) و آن يكى از ستارگان بنات نعش بزرگ بود .\r\n\r\nحَوض\r\n- ( اصطلاح نجومى ) و ستاره‌هائى بود جلوى بنات النعش اكبر مانند نيم دايره .\r\n( از التفهيم ص 101 )\r\n\r\nالحُويَّة\r\n- [ بضم حا 
  ] ( اصطلاح نجومى )\r\n\r\n","description":"","footnote":"","page_name":" 769 ","page_number":101},
  {"content":"\r\n\r\nنام ديگر حواء بود و يكى از صور ستارگانى بود به صورت مردى ايستاده كه بر دست مارى بود كه سر آن مار در زير اكليل شمالى و ذنب او نزديك بر نسر طائر است .\r\n\r\nحَياء\r\n- حياء يعنى شرم و در اصطلاح از حمله احوال مقربانست و چندان كه قرب زيادتر حياء زيادتر است و هر كه هنوز حال حيا در آن فرود نيامده باشد هيچ مرتبت از مراتب نيافته است .\r\nدر حديث آمده است كه\r\nالحياء من الايمان\r\n. سهل بن عبد الله گويد « ادنى مقام من مقامات القرب الحياء » .\r\nو حياء دو گونه است : يكى حياء عام و ديگرى حياء خاص ، حياء عام صفت اهل مراقبت است كه قلب ايشان از هيبت اطلاع رقيب قريب بر سيئات و تقصيرات خود منطوى گردد چنان كه ذو النون گفته است :\r\n« الحياء وجود الهيبة فى القلب مع حشمة ما سبق منك الى ربك » .\r\nو حياء خاص صفت اهل مشاهدت مىباشد كه روح ايشان از عظمت شهود حق در خود منطوى گردد .\r\nو ثمرهء حياء در امان بودن از عذاب و خفت حساب و عدم ادعاى ثواب است و كسى كه خدا را بشناسد و بزرگ دارد ازو حياء كند .\r\nبعضى گويند حياء عبارت از وجود هيبت است در قلب با وحشت ( مصباح الهدايه ص 419 ) .\r\nدر شرح منازلست كه حيا زائيدهء تعظيم و محبت است و اگر تنها زائيده تعظيم باشد نتيجهء آن خوف باشد و اگر سبب آن تنها محبت باشد نتيجهء آن شوق و طلب مىباشد ( از شرح منازل ص 87 ) .\r\nناصر خسرو گويد :\r\n حيا اصليست اندر ذات انسان * كه دارد آدمى را آدمى سان\r\nحياء و عقل و ايمانند با هم * ز يكديگر نپردازند يك دم \r\n\r\nحَيات\r\n- ( اصطلاح عرفانى و فلسفى ) يعنى زندگى وحى يعنى زنده و در اصطلاح متجلى شدن بنور اقدس الهى است در ظل انوار ساطعهء او كه سبب آن ترك علائق دنيوى و اميال شهوانى است .\r\nلاهيجى گويد :\r\nهمان طورى كه ممات بر سه نوعست حيات نيز بر سه نوعست ، كه گفته‌اند : « ما الحياة الا فى الموت : اى حياة القلب فى موت النفس » ( طبقات ص 489 ) .\r\nيكى حيائى كه در هر طرفة العين بتجلى نفس رحمانى و امداد وجود متواتر ميرسد ، دوم حياتى است ابدى قلبى كه بواسطهء انسلاخ از صفات نفسانى و اتصاف بصفات قلبى حاصل ميگردد ، سوم حياتى است كه در برازخ مثالى و ملكوتى بحسب حال هر كسى است .\r\nصاحب منازل گويد :\r\nحيات در اصطلاح اهل الله اشارت به سه چيزست اول حيات علم از موت جهل كه او را سه نفس باشد ، نفس خوف و نفس رجاء و نفس محبت .\r\nدوم حيات جمع از موت تفرقت كه او را سه نفس باشد نفس اضطرار و نفس افتقار و نفس افتخار و سوم حيات وجود است و آن حيات به حق است و آن را سه نفس است ، نفس الهيت و نفس وجود و نفس انفراد\r\n\r\n","description":"","footnote":"","page_name":" 770 ","page_number":102},
  {"content":"\r\n\r\n( از شرح گلشن ص 504 ) .\r\nعبد الله انصارى گويد :\r\nحيات معرفت ديگر است و حيات بشريت ديگر ، عالميان بحيات بشريت زنده‌اند و دوستان بحيات معرفت ، حيات بشريت روزى بسر آيد كه دنيا بآخرت رسد و اجل در رسد و حيات معرفت هرگز روا نباشد كه بسر آيد كه معرفت هرگز به سر نرسد ، و روز بروز افزونتر و به حق نزديكتر ، جنبد يكى را مىشست يكى از مريدان خويش انگشت وى بگرفت و گفت هذا ينقل من دار الى دار .\r\nدوستان هرگز مرگ نه چشند و مرگ آنها برداشتن پردهء حجاب باشد و منشأ حيات معرفت سه است ، از خلق عزلت ، با حق خلوت ، زبان در ذكر و دل در فكر .\r\n\r\nحِيَازَت\r\n- ( اصطلاح فقهى ) و آن عبارت از تهيه مقدمات تصرف در اراضى باير و مرده است .\r\nدر چگونگى صدق احياء بر اين گونه اراضى و عملياتى كه در آن لازم است بحث است :\r\nدر كليات حقوقى آمده است :\r\nدر صدق حيازت حاجتى به وضع يد نبوده بلكه مدار در باب حيازت به اين است كه عرفا استيلاء بر آن صادق باشد .\r\nپس اگر كسى دامى براى شكار گسترده باشد و شكارى در آن افتد استيلاء بر آن صادق بوده و مالك آن خواهد شد ، بنا بر اين تصرف ديگرى در آن بدون اذن حيازت‌كننده جائز نبوده و موجب ضمان است .\r\n( كليات حقوقى ص 240 )\r\n\r\nحَيث\r\n- ( اصطلاح ادبى ) و در زبان عرب براى مكان است و « حوث » هم گفته شده است و « ثاء » حيث و حوث را مثلثة الحركة خوانده‌اند و گاه براى زمان استعمال مىشود و اغلب در محل نصب است بنا بر ظرفيت و يا در محل جر است به « من » و گاه مفعول به واقع مىشود مانند « الله اعلم حيث يجعل رسالته » يعنى خدا ميدانند كه رسالت خود را كجا قرار دهد يعنى نفس مكان مقدس را نه چيزى در مكان را و بالجمله كلمهء حيث دائم الاضافه است به جمله اعم از اسميه و فعليه و كمتر اضافه به مفرد مىشود و اگر « ما » كافه بدان متصل شود معنى شرط دهد و دوم فعل را جزم دهد مانند « و حيثما تستقم يقدر لك الله نجاحا فى غامر الازمان » ( از مغنى ص 69 ) .\r\n\r\nحَيثيّات\r\n- ( اصطلاح فلسفى ) دليل و برهان حيثيات يكى از دلائل و براهينى است كه به منظور ابطال تسلسل اقامه شده است و بيان آن از اين قرار است كه هرگاه دو حيثيت غير متناهى مترتب موجود باشند ( يعنى حيثيات علل و معلول ) چنان كه هر يك از جهتى علت و از جهتى ديگر معلول باشد ( علت لاحق و معلول سابق خود ) و دو حيثيت كه يكى حيثيت علت بودن و ديگرى حيثيت معلول بودن است موجود باشد ميان هر حيثيت و حيثيت ديگر از آن سلسله متناهى خواهد بود و بنا بر اين همهء آن سلسله متناهى است .\r\n( از اسفار ج 2 ص 130 - دستور ج 2 ص 67 ) حيثيت هرگاه عين محيث باشد معناى آن اطلاق است و به اين معنى است كه عارى از هر قيدى است و لو قيد اطلاق و اگر غير محيث باشد به اين معنى قيد محيث است و آن يا تعليلى است و يا تقليدى و يا غير آن رجوع شود به هر يك\r\n\r\n","description":"","footnote":"","page_name":" 771 ","page_number":103},
  {"content":"\r\n\r\nاز آن كلمات .\r\n( از دستور ج 2 ص 67 ) حيثيّت انضماميّه حيثيّت انتزاعيّه حيثيّت تقييديّه حيثيّت تعليليّه حيثيّت مطلقه ( اصطلاح فلسفى ) هرگاه در احكام و قضايا و محمولات موضوع حكم « من حيث انه منضم اليه امر آخر » در خارج ، موضوع حكم باشد حيثيت انضمامى است و هر گاه موضوع حكم « من حيث انه منتزع منه امر آخر » موضوع حكم باشد حيثيت انتزاعى است و بنا بر اين حيثيت انضمامى مقابل حيثيت انتزاعى است كه موضوع حكم « من حيث انه منضم الى امر آخر » موضوع است .\r\nو بالاخره مطلق حيثيات يا تقييدىاند و يا تعليلى قسم اول آنست كه حيثيت و تحيث مانند جزء موضوع باشد مانند ناطق براى انسان و دوم آنست كه تحيث خارج از ذات موضوع باشد مانند كون الشيء علت و معلول كه عليت و معلوليت خارج از ذات است و اگرچه تحيث و تقيد داخل‌اند به شرط آنكه بر نحو تحيث و تقيد مأخوذ شوند نه بر حسب قيد .\r\nاختلاف حيثيات تعليليه موجب كثرت در نفس موضوع نمىگردد بلكه موجب تكثر « ما خرج عنه الموضوع » است و اختلاف در حيثيات تقييديه مقتضى تكثر در موضوعات است يعنى در ذات موضوع است .\r\nدر مورى كه تكثر حيثيات كه موجب تكثر موضوعات يعنى ذات موضوعات است نيز برد - و قسم است يكى آنكه حيثيات مختلفه بالذات فى نفسه متغاير باشند و لكن غير متقابل باشد بيكى از انحاء و اقسام تقابل مگر بالعرض مانند شكل و مقدار و طعم و لون و رائحه و حرارت و غيره از انواع مقولات عرضى كه آنها حيثيات مختلفهء اجسامند و تقابل آنها تقابل بالعرض است .\r\nو قسمتى ديگر حيثيات متقابلهء بالذات‌اند بنوعى از تقابل مانند سواد و بياض و علم و جهل و بالجمله هرگاه مقصود تحيث در موضوعيت حكم نباشد و از تقيد عدم قيد در موضوعيت حكم باشد و اينكه موضوع باطلاق موضوع حكم باشد اين نوع حيثيت حيثيت اطلاقيه است مثال « ماهيت من حيث هى لا موجودة و لا معدومة » و يا مقصود از تحيث آن مىباشد كه حيثيت و تحيث جزء موضوع باشد من حيث هو موضوع « جسم از حيث آنكه مسطح است ابيض است و از جهت آنكه ابيض است مرئى است » كه حيثيت تقييدية انضماميه است و هر گاه مقصود از تحيث تعليل حكم باشد مثل آنكه گفته شود « انسان از حيث آنكه مدرك امور غربيه است متعجب است يا از جهت آنكه متعجب است ضاحك است » كه در اين صورت حيثيت تعليليه است و بالاخره اگر منظور از ذكر حيثيت تقييدى است و اگر مقصود تعليل حيثيت جزء بودن آن باشد چنان كه گويند جسم از حيث آنكه مسطح است ابيض است موضوع حكم باشد حيثيت تعليليه است و هرگاه منظور از ذكر حيثيت عدم تقيد موضوع بقيدى و حيثيتى باشد و موضوع بطور مطلق مستحق حمل باشد حيثيت مطلقه است .\r\n( از دستور ج 2 ص 67 - اسفار ج 1 ص 19 ، 21 - ج 3 ص 151 ، 155 - مبدأ و\r\n\r\n","description":"","footnote":"","page_name":" 772 ","page_number":104},
  {"content":"\r\n\r\nمعاد صدرا ص 105 )\r\n\r\nحَيرَت\r\n- ( اصطلاح عرفانى ) حيرت يعنى سرگردانى .\r\nحيرت در اصطلاح اهل الله امريست كه وارد مىشود بر قلوب عارفين در موقع تأمل و حضور و تفكر آنها كه آنها را تأمل و تفكر حاجب گردد .\r\nدر شرح كلمات بابا طاهرست كه « الناس بما خلقوا مرهونون و عن علم ذلك مغفولون و فى حيرة العبودية موجودون » و كسى كه بخواهد اسرار آفريدگار را بداند نور ربوبيت او را بسوزاند و متحير و سرگردان بماند و كسى كه بخواهد بعلم او دست يابد غلبهء علم حق او را بسوزد و همچنان در حيرت بماند « و الحيرة فى حقيقة الربوبية زندقه و الحيرة الثانية فى علم ما غيب عن الخلق قذر و كفر و الحيرة الثالثة فى العبودية وسوسة » .\r\n( شرح منازل ص 192 ) و بالجمله مردم در گرو و مرهونند در عوض آنچه آفريده شده‌اند كه عبوديت باشد و غافلند از آن و در حيرت عبوديت زيست ميكنند و كسى كه بخواهد كه بشناسد آنچه را در گرو اوست ميسوزد و كسى كه طلب علم رهانت كند ميسوزد و كسى كه طلب علم رهانت كند ميسوزد و در حيرت باقى ميماند زيرا اين علم بينهايت مىباشد و حيرت اول زندقه است كه موجب غفلت از خداست و زندقه هم غفلت از خداست و حيرت دوم كه در علم است غيبت از خلق است و چون اين حيرت در علم است و علم از جهتى وسوسه شيطانست قذر و نجس و كفرست و حيرت سوم وسوسه است كه متحير را بر ضلالت و غفلت ميكشد و علم ، تحير و سرگردانى در عبوديت است پس سالك نبايد در صدد طلب علم بآفريننده باشد كه وسوسه است و در صدد معرفت حقيقت آن برآيد كه بسوزد و بى خبر از راه و حيران و واله گردد .\r\nو گفته شده است كه غفلت از دانائيها حيرتست و اگر از غفلت خود و از خوديت خود غافل شود بهتت است .\r\nو بالجمله دهشت عبارت از غرق شدن در بحر هستى حقايق است و حيرت حالتى است براى دهشت و مقدم بر دهشت است و بهتت كه از خود هم غافل‌شدنست قطع شدن حيرتست و سقوط دهشت .\r\nپير طريقت گفت . الهى همه از حيرت بفسردند و من بحيرت شادم بيك لبيك و همه ناكامى بر خود بگشادم ، دريغا روزگارى كه نمىدانستم كه لطف ترا دريابم ، الهى در آتش حيرت در آويختم ، چون پروانه در چراغ ، نه جان رنج تپش ديده ، نه دل الم داغ ، الهى در سر آب دارم ، در دل آتش ، در باطن ناز دارم ، در ظاهر خواهش ، در دريائى نشستم كه آن را كران نيست ، بجان من درديست كه آن را درمان نيست ، ديدهء من بر چيزى آمد كه وصف آن را زبان نيست ، خصمان گويند كه اين سخن زيباست ، ( عده ج 4 ص 21 ) .\r\nعطار گويد :\r\n در اين حيرت فلكها نيز ديريست * كه مىگردند و سرگردان دريغا\r\nدر اين دشوارى ره جان من شد * كه راهى نيست بس آسان دريغا\r\nرهى بس دور مىبينم در اين راه * نه سر پيدا و نه پايان دريغا \r\n\r\n","description":"","footnote":"","page_name":" 773 ","page_number":105},
  {"content":"\r\n\r\n فرو ماندم در اين راه خطرناك * چنين زار و چنين حيران دريغا \r\n\r\nحَيِّز\r\n- ( اصطلاح فلسفى ) در معناى كلمهء حيز و فرق آن با مكان ميان فلاسفه اختلاف است .\r\nشيخ و جمهور متكلمان ميگويند : مكان و حيز دو لفظ مترادف‌اند و به معناى سطح باطن از جسم حاوى مماس با سطح ظاهر از جسم محوى است .\r\nلكن شيخ در طبيعيات گويد : حيز اعم از مكان است زيرا حيز شامل وضع هم مىشود مثلا فلك الافلاك داراى حيز و در حيز است و در مكان نيست زيرا وراى آن جسمى نيست كه مماس با آن باشد « كل جسم اثيريا كان أو أسطقسيا فله حيز طبيعى يقبله عند الخروج عنه با قرب الطرق و هو عند القائلين بالجوهر الفرد هو الفراغ الموهوم و هو عند هم غير المكان اذا المكان عندهم ما يعتمد عليه الجسم كما هو فى العرف و عند القائلين بالبعد نفس المكان و عند الذاهبين الى السطح اعم منه و من الوضع فان الجسم المحيط ليس له مكان على تعبير هم لكن له وضع و محاذاة بالنسبة الى ما فى جوفه » .\r\n( رجوع شود به شفا ج 1 ص 185 ، 164 ، 144 - دستور ج 2 ص 68 ) « الاحياز الطبيعية للاجسام البسيطة هى الاحياز التى يقتضيها هذه الاجسام حالة ماهى غير ممنوعة فى اوضاعها و اشكالها عن الامر الطبيعى فان اختلاف الوضع و الشكل قد يحوج الجرم الى ان لا يطابق مكانه الطبيعى » .\r\n( شفا ج 1 ص 185 و رجوع شود به كشاف ج 1 ص 299 ) در هيئت و نجوم نيز اين اصطلاح به كار برده شده است و حيز آن بود كه كواكب نهارى در روز فوق الارض و در شب تحت الارض بوند و كواكب ليلى بر عكس .\r\n( از بيست باب ملا مظفر )\r\n\r\nحَيض\r\n- ( اصطلاح فقهى ) خونى است كه از زنان در حال صحت و بدون علت ولادت يا افضاء از سن نه سال به بالا خارج مىشود ( از سن نه سال و قبل از شصت در قرشى و پنجاه سال در غير قرشى ) و اين خون با غلظت وحدت و حرقت خارج شود و رنگ آن سياه و قرمز است .\r\nاقل مدت حيض سه روز و اكثر آن ده روز است و كمتر يا زيادتر استحاضه است حكم حائض اينست كه در مدت حيض از نماز و روزه معاف است و مجامعت با آن حرام است و در قرآن است :\r\n « يَسْئَلُونَكَ عَنِ الْمَحِيضِ قُلْ هُوَ أَذىً فَاعْتَزِلُوا النِّساءَ فِي الْمَحِيضِ وَ لا تَقْرَبُوهُنَّ حَتَّى يَطْهُرْنَ فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ »  ( از شرح لمعه ص 24 رجوع شود به عروة ص 105 و الفقه على ص 121 ) .\r\nدر معتقد اماميه آمده است :\r\nحيض خونى بود كه حادث شود در زمانى كه معهود بود زن را كه در آن زمان خون بيند يا در زمانى كه شريعت حكم كرده باشد به آن .\r\nو خون استحاضه همچنين بود الا آنست كه غالب بر خون حيض آن . باشد كه گرم باشد و غليظ ، و جهنده ، و سرخى كه با سياهى زند .\r\nو خون استحاضه سرد باشد ، و زردى برو غالب بود ، و رقيق باشد ، يعنى : تنك\r\n\r\n","description":"","footnote":"","page_name":" 774 ","page_number":106},
  {"content":"\r\n\r\nكمترين ايام حيض سه روز ، و بيشترين ده روز بود .\r\nدليلش اجماع اين طائفه است . ديگر آنكه هيچ خلاف نيست كه از سه روز تا ده روز حيض است ، و دليل نيست بر آنكه كمتر از سه روز و بيشتر از ده روز حيض است .\r\nو كمترين طهر ميان دو حيض ده روز است ، و بيشترين را حدى نيست ، به همان دليل كه گفته شد .\r\nپس اگر در ابتدا خون بيند ، و همچنان مىبيند تا ده روز ، حيض باشد . و اگر پس از ده روز بيند ، استحاضه باشد ، همچنان تا ده روز تمام زيرا كه كمترين ايام استحاضه است . و اگر در بيست و يكم خون بيند ، و سه روز بردارد ، حيضى ديگر بود . و اگر سه روز خون ديد و منقطع گشت ، حيض باشد .\r\nو چون ده روز ديگر بگذرد ، و خون بيند ، هم برين اعتبار مىرود تا آنگاه كه عادتش قرار گيرد ، آنگاه عمل بر عادت كند .\r\nو حرام باشد بر حائض هر چه بر جنب حرام است ، و نماز بر وى واجب نيست .\r\nاما قضاى روزه بر وى واجب باشد .\r\nو واجب باشد بر وى كه شوهر را از و طى منع كند ، و وطى بر شوهرش حرام بود . و اگر وطى كند كفارت لازم شود بر وى : در ثلث اول يك دينار ، و در ثلث دوم نيم دينار و در ثلث آخرين دانگى و نيم .\r\nو دليلش اجماع اين طايفه است ، و آنكه از رسول ص روايت كرده‌اند :\r\n« من اتى اهله و هى حائض فليتصدق »\r\n، يعنى هر كه با زن خود در حال حيض و طى كند ، بايد كه صدقه بدهد ، « فليتصدق » امر است . و امر اقتضاى وجوب كند .\r\nو اگر خون منقطع شود و فرج خود شسته باشد ، شوهرش را روا بود كه با وى و طى كند ، اگر چه غسل نكرده باشد .\r\nدليلش قوله :  « وَ لا تَقْرَبُوهُنَّ حَتَّى يَطْهُرْنَ »  ، يعنى نزديكى مكنيد با ايشان تا آنگه كه از حيض پاك شوند . بايد كه چون پاك شوند نزديكى با ايشان روا بود .\r\nو قوله تعالى :  « فَإِذا تَطَهَّرْنَ فَأْتُوهُنَّ »  ، يعنى ، چون پاك شوند ، نزديكى با ايشان روا بود ، و نه آنكه غسل كنند ، براى آنكه « تطهر » ، بمعنى : « طهر » باشد ، با آنكه محمول است بر شستن فرج .\r\nاما استحاضه ، چون خون وى بر پنبه پيدا شود ، و آغشته نگردد ، بر وى بود كه هر نمازى را پنبه‌ور كو بدل كند ، و وضو كند . و اگر آغشته گردد ، اما بيرون نرود ، بر وى بود كه نماز بامداد را غسل كند ، و ديگر نمازها را وضو كند ، و پنبه‌ور كو بدل كند .\r\nو اگر از پنبه‌ور كو بيرون رود ، به روى بود كه در شبانروزى سه غسل كند : غسلى براى نماز بامداد ، و غسلى براى نماز پيشين و ديگر ، و غسلى براى نماز شام و خفتن . و چون چنين كند ، بر وى حرام نباشد آنچه بر حائض حرام باشد ، بلكه حكم او حكم پاكان باشد .\r\nاما نفاس : خونى بود كه زن آن را بر عقب زادن بيند ، بيشترين ايام او ده روز بود ، و كمترين او را حدى نيست . و هر خون كه بعد از ده روز بيند ، آن استحاضه بود ، و حكم وى حكم حائض بود ، در جملهء احكام .\r\n( رجوع شود به معتقد الاماميه ص 201 ،\r\n\r\n","description":"","footnote":"","page_name":" 775 ","page_number":107},
  {"content":"\r\n\r\n203 )\r\n\r\nحَينَّيهء مُطلَقَه\r\n- ( اصطلاح منطقى ) قضيهء حينيهء مطلقه قضيه‌ايست كه حكم در آن بر مبناى فعليت نسبت باشد مادام كه ذات موضوع متصف به وصف عنوانى است چنان كه گفته شود « هر نويسندهء متحرك الاصابع است ما دام كه كاتب و نويسنده است » بنا بر اين در قضيهء حينيهء مطلقه فعليت ملحوظ است بر خلاف ممكنه كه امكان ملحوظ است .\r\n( از دستور ج 2 ص 69 )\r\n\r\nحَينَّيهء مُمكِنَه\r\n- ( اصطلاح منطقى ) قضيهء حينيهء ممكنه قضيه‌ايست كه حكم در آن بسلب ضرورت مادام الوصف از جانب مخالف باشد مثال « هر نويسندهء متحرك الاصابع است در هنگامى كه كاتب و نويسنده است بالامكان » و در اين نوع قضيه ، امكان ملحوظ است نه فعليت .\r\n( از دستور ج 2 ص 69 )\r\n\r\nحَياة\r\n- ( اصطلاح فلسفى ) حيات در تعريف و چگونگى حيات ميان قدماء فلاسفه اختلاف است و اين مسأله هم از لحاظ ماهوى و هم از لحاظ وجودى مورد توجه و بحث قرار گرفته است و تعاريفى چند بر آن شده است :\r\nحيات در لغت زندگى وحى يعنى زنده و حيوان يعنى موجود زنده و ذو حيات .\r\nحيات هر موجودى بطور عام عبارت از منشأيت آثار آن موجود است .\r\nتوضيح آنكه هر يك از موجودات عالم بر حسب تباعد و تباين از هم مشخص‌اند و مميزند بآثار و خواص جداگانهء كه مخصوص بدانها است و مادام كه آن آثار خاص وجودى بر آنها مترتب باشد ذو حياتند و لكن حيات بمعنى خاص خود معنى ديگرى دارد .\r\n( از اسفار ج 3 ص 94 - و ج 4 ص 4 ) شيخ اشراق گويد :\r\n« و الحياة هى ان يكون الشيء ظاهرا لنفسه و الحى هو الدراك الفاعل » .\r\n( از ش ص 117 ، 300 ) صدرا نيز در جائى گويد : « الحى هو الدراك الفعال » .\r\n( از اسفار ج 3 ص 95 ) اخوان الصفا در بيان ماهيت حيات گويند : « اعلم ان الموت و الحياة نوعان جسدانى و نفسانى و الحياة الجسدانية ليست شيئا سوى استعمال النفس الجسد و الموت الجسدانى ليس شيئا سوى تركها استعمالها كما ان اليقظة ليست شيئا سوى استعمال النفس الحواس و ليس النوم شيئا سوى تركه استعمالها و اما النفس فحياتها ذاتيه لها و ذلك انها بجوهرها حية بالفعل علامه بالقوة و فعالة فى الاجسام و الاشكال و النقوش و الصور و ان موتها هى جهالتها بجوهرها و غفلتها عن معرفة ذاتها » .\r\n( از اخوان ج 3 ص 57 ) ناصر خسرو گويد : حيات در جسد انسان امرى عرضى است زيرا گاه هست و گاه نيست و لكن براى نفس ذاتى است چون نفس همواره حى است .\r\n( از زاد المسافرين ص 68 ) فارابى در بيان معنى حى و حيات گويد :\r\nاز لفظ حى گاه استفاده شود براى غير حيوان و اطلاق بر هر موجودى شود كه به كمال اخير و بالاخره به كمال خود رسيده باشد « فان اسم الحى قد يستعار لغير ما هو حيوان فيقال على كل موجود كان على\r\n\r\n","description":"","footnote":"","page_name":" 776 ","page_number":108},
  {"content":"\r\n\r\nكماله الاخير و على كل ما بلغ من الوجود و الكمال الى حيث يصدر عنه ما من شأنه ان يكون منه » .\r\n( از آراء اهل مدينهء فاضله ص 32 ) و باخره حيات در حق موجودات اين جهان تمام و تكميل ميگردد بواسطهء ادراك و ادراك در حق اكثر حيوانات عبارت از احساس است .\r\nفعل و ادراك منبعث از دو قوت‌اند كه يكى مدركه و ديگرى محركه است و موجودى كه ادراكش اشرف از احساس باشد مانند عقول و نحوهء فعل او ارفع از مباشرت و تحريك است مانند مبدعات قطعا اولى باسم حيات است .\r\n( از اسفار ج 4 ص 48 - مبدأ و معاد صدرا ص 174 ) ميرسيد شريف گويد : حيات امرى است كه منشأ قدرت و علم مىباشد .\r\nقطب الدين گويد : حيات عبارت از آنست كه ذات بحيثيتى باشد كه ممتنع نباشد . بر او كه بداند و بكند .\r\n( از درة التاج بخش سوم ص 9 ) بعضى از فلاسفه حيات را بوسيله بيان آثار و خواص آن تعريف كرده‌اند كه عبارت از تغذيه و تنميه و توليد مثل و حس و حركت باشد .\r\n( رجوع شود به تفسير ص 927 ، 1078 - ش ص 384 - اسفار ج 4 ص 100 - ج 3 ص 95 - شفا ج 1 ص 299 ) صدرا خود نظر و عقيدهء خاص دارد و گويد : « الحياة الذى تكون فى هذا العالم تنم بادراك و فعل و الادراك فى حق اكثر الحيوانات لا يكون غير الاحساس و كذلك الفعل لا يكون الا التحريك المكانى المنبعث عن الشوق و هذا القوتان منبعثتان عن قوتين مختلفين احد هما مدركة و الاخر محركه .\r\n( از اسفار ج 3 ص 90 ) و حيات عبارت از چيزى بود كه لنفسه ظاهر بود و حى عبارت از دراك فعال بود و پيش ازين معنى ادراك را نيز بدانستى و فعل نور نيز خود ظاهر است و او فياض بالذات بود پس نور محض حى بود و هر حيى نور محض بود .\r\nو اگر غاسق ذات خود را ادراك كند لازم آيد كه نور لذاته بود و در نتيجه جوهر غاسق نبود و اين امر خلاف فرض باشد و اگر برزخى يا غاسقى از آن جهت كه برزخ و يا غاسق است مقتضى حيات و علم باشد لازم آيد كه اين امر بر هر چه مشارك با آن است درست آيد .\r\nدر حال كه چنين نيست و اگر براى غواسق علم و حيات باشد و آن علم و حيات از ناحيهء هيأتى باشد زائد بر ذات آن همان ايراد گذشته در اينجا نيز آيد ( رجوع شود به شرح حكمة الاشراق ص 300 )\r\n\r\nحَياتِ حِسّى حَياتِ عَقلى\r\nحيات عقلى مبدأ ادراك عقلى است و مختص به انسان است و حيات حسى مبدأ حس و حركت است و مخصوص به حيوان است .\r\n( از دستور ج 2 ص 71 )\r\n\r\n","description":"","footnote":"","page_name":" 777 ","page_number":109},
  {"content":"\r\n\r\n\r\nحَيوان\r\n- ( اصطلاح فلسفى ) حيوان جوهر يا جسم نامى متحرك بالاراده است .\r\n\r\nحَيوانِ بَرزَخى\r\n- ( اصطلاح فلسفى ) رجوع شود به انسان نفسى و عقلى .\r\n\r\nحيوانات جلال\r\n- رجوع به صيد و ذباحه شود .\r\n\r\nحَيَّعَلات\r\n- ( اصطلاح فقهى ) و حى على خير العمل گفتن را گويند .\r\n\r\n","description":"","footnote":"","page_name":" 778 ","page_number":110},
  {"content":"\r\n\r\n\r\nخ\r\n\r\nخاتَم\r\n- خاتم به فتح و به كسر به معنى انگشترى است و يا آنكه پايان‌دهندهء به كارى است و انگشترى را هم بدان جهت خاتم گويند كه در پايان نامه‌ها مىزدند بعنوان مهر در قرآن مجيد آمده است .  ما كانَ مُحَمَّدٌ أَبا أَحَدٍ مِنْ رِجالِكُمْ وَ لكِنْ رَسُولَ اللَّهِ وَ خاتَمَ النَّبِيِّينَ \r\n خاتم ملك سليمان است علم * جمله عالم صورت و جانست علم \r\nو كنايت از دل مؤمن است\r\n چون سليمان باش بىوسواس ديو * تا ترا فرمان برد جن و پرى\r\nخاتم تو اين دلست و هوشدار * تا نگردد ديو را خاتم شكار \r\n\r\nخادِمان\r\n- ( اصطلاح عرفانى ) طائفهء كه مقيم خانقاه باشند و خدمت اهل الله و واردين در خانقاه را كنند و خدمت مرشد را عهده گيرند خادمان گويند .\r\n( رجوع شود به فرهنگ مصطلحات عرفا تأليف نگارنده ) .\r\n\r\nخادِمُ العُلُوم\r\n- ( اصطلاح منطقى ) و علم منطق را گويند . ( از كشاف ج 1 ص 498 ) .\r\n\r\nخارج\r\n- ( اصطلاح فلسفى ) كلمهء خارج در فلسفه در مقابل ذهن است چنان كه گويند وجود خارجى منشأيت اثر است و يا اشياء در خارج منشأ اثرند و يا آثار وجودى اشياء منوط بوجود خارجى و عينى آنها است . در هر حال موجودات خارجى يعنى موجوداتى كه خارج از ذهن انسانند و خارج از قواى مدركه كه در جهان خارج وجود دارند چنان كه گويند جوهر موجودى است كه هرگاه در خارج يافت شود وجود آن در موضوعى نباشد يعنى خارج از ذهن .\r\nصدر الدين گويد : مراد ما از خارج عالم اجسام مادى است كه داراى جهات وضعى ميباشند و كلمهء خارج باضافه شدن به قيود و كلماتى ديگر معانى ديگر نيز دارد .\r\n( از دستور ج 2 ص 75 - كشاف ص 407 )\r\n\r\nخارِجِ مَحمول\r\n- ( اصطلاح فلسفى ) هر امرى كه منتزع از ذات چيزى باشد مانند مفاهيم عامه ( وحدت ، شيئيت ، كليت و\r\n\r\n","description":"","footnote":"","page_name":" 779 ","page_number":111},
  {"content":"\r\n\r\nغيره ) خارج محمول مينامند و بعبارت ديگر محمولى كه از ذات شىء انتزاع و حمل بر آن شود بدون آنكه از حمل آن چيزى بر ذات افزوده شود در مقابل محمول بالضميمه كه خود موجود بوجود فى نفسه است نهايت وجود فى نفسه او عين وجود فى غيره است چنان كه حمل ابيض بر جسم در موقعى درست است كه بياض بجسم ضميمه شود .\r\n( از اسفار ج 1 ص 6 ) .\r\n\r\nخارِجِ غُرابِ ايمَن\r\n( نجوم ) از ستارگان صورت غراب بود كه واقع بر منقار غراب است و در اسطرلابات رسم كنند .\r\n( از صور كواكب ص 320 )\r\n\r\nخَارجِ مَركَز\r\n- ( اصطلاح هيوى ) در هيئت قديم مقرر است كه در هر يك از افلاك يعنى ما بين دو سطح هر فلكى فلكى ديگر بود كه مركز آن مركز عالم و يا مركز فلك كلى نبود آن را فلك خارج مركز و يا خارج مركز گويند ( رجوع شود به فلك كلى و فلك جزئى ) .\r\nو مثلا گويند در داخل ثخن فلك آفتاب يعنى دو سطح متوازى آن فلكى ديگر بود كه كرى الشكل است كه مركز آن خارج از مركز عالم بود كه دو سطح آن محدب بود و مماس بود با سطح محدب فلك اول يعنى فلك كلى و اين تماس بر يك نقطه مشترك بود كه اوج او نامند و مقعر آن نيز مماس با مقعر سطح فلك كلى بود كه آن نقطهء مماس را حضيض گويند البته حضيض فلك داخل .\r\n( از شرح چغمينى ) و بنا بر اين فلك دوم داخل در ثخن فلك اول بود كه در شكم آن و نقطهء از محدب آن مماس بود با نقطه از محدب فلك اول كه اوج بود و نقطه مقعر آن مماس بود با نقطهء مقعر فلك اول كه حضيض بود و از اين جهت دو كرهء بوند كه متوازى السطوح نبودند و ثخن آن دو نيز متشابه و متساوى نبودند و اصولا سخن هر يك متشابه و يكنواخت نبوده بعضى رقيق و باريك و بعضى از قسمتهاى آن ضخيم‌تر بود يكى را فلك حاوى گويند كه شامل فلك دوم است و آن دگر را فلك محوى نامند .\r\nقسمت رقيق فلك حاوى اوج او است و قسمت غليظ آن در اطراف و دنبال حضيض آن بود . و هر يك از آن دو را يعنى حاوى و محوى را متمم نامند . زيرا از مجموع آن دو ، فلك اول كامل است اين فلك دوم را خارج مركز ناميده‌اند چون مركز آن قهرا از مركز عالم خارج است .\r\nو نيز فلك حاوى را فلك ممثل نامند زيرا بر محيط آن دايرهء بود كه فلك ممثل ناميده مىشود .\r\nو آفتاب مركوز در جرم فلك خارج مركز بود بدان سان كه همهء ثخن و جرم آن را فراگرفته است يعنى سطح آن مماس با دو سطح جرم فلك محوى بود و همين طور است وضع افلاك سيارات ديگر كه هر يك فلكى دارند محوى كه خارج مركزند و سياره در جرم آنها واقع است و مثلا فلك زهره عينا بمانند آفتاب بود بجز اينكه براى آنها فلك‌هاى كوچكى ديگر بود كه مركوز در اجرام افلاك خارج مركز خود بوند .\r\nاين گونه افلاك كوچك را تداوير نامند كه هر يك از ستارگان مركوز در جرم اين\r\n\r\n","description":"","footnote":"","page_name":" 780 ","page_number":112},
  {"content":"\r\n\r\nتداوير بوند .\r\nو افلاك خارج مركز آن را حوامل نامند زيرا حامل مراكز تدوير بوند و فلك عطار و قمر هر دو شامل سه فلك بوند كه شامل ارض و فلك تدوير بوند بجز اينكه عطارد شامل فلكى بود ممثل كه مركز آن مركز عالم بود و شامل فلك ديگرى بود خارج مركز كه يكى از آن دو حاوى ديگر بود و آن ديگر محوى آن بود حاوى آن را كه در عين حال خود محوى فلك كلى است فلك مدير نامند پس فلك تدوير در جسم و جرم حامل بود و همين طور كواكبى كه در تدوير بوند و فلك ماه اختصاص اين بود كه شامل دو فلكى بود كه مركز آنها مركز عالم بود و شامل فلكى ديگر بود خارج مركز . يكى از آن دو كه مركز آنها مركز عالم بود . محيط بر آن ديگر بود كه بنام جوزهر ناميده شده است چون بر محيط آن نقطهء بود كه جوزهر نامند و دومين را كه محاط بود مايل نامند چون منطقهء او از سطح منطقة البروج مايل بود و آن در جوف جوزهر بود و در ثخن آن .\r\n\r\nخارِجيَّه\r\n- ( اصطلاح كلامى ) كسى كه به مذهب خوارج معتقد است خارجيه گويند و آنها بر چند گروه‌اند مانند ، ازارقه ، نجدات عجارده .\r\n\r\nخارِقِ عادَت\r\n- ( اصطلاح كلامى ) آنچه خلاف سنت طبيعت است ، امرى كه بر خلاف نظم طبيعت و نظام علل و معلول باشد ، امور خارق عادت يا از مسلم صادر مىشود .\r\nيا از كافر در قسم اول يا مقرون بكمال عرفان نباشد آن را معونت گويند و يا مقرون بكمال عرفان است در اين صورت يا مقرون بادعاء نبوت است آن را معجزه نامند يا مقرون بدعوت نبوت نيست در اين صورت هم يا از شخص نبى ظاهر شود قبل از ادعاى نبوت ارهاص نامند و اگر از دست نبى ظاهر نشود كرامت گويند و آنچه از دست كافر ظاهر شود و موافق ادعاى او باشد استدراج گويند و اگر موافق ادعاى او نباشد اهانت نامند ( از كشاف ج 1 ص 87 خ ) .\r\n\r\nخاشِع\r\n- ( اصطلاح اخلاقى ) تواضع قلبى ، مطلق تواضع اعم از آنكه مظهر آن دل باشد يا جوارح و يكى از صفات ممدوحه است بويژه تواضع در برابر حق و عدالت و در برابر آفرينندهء جهان . ( از دستور ج 2 ص 75 )\r\n\r\nخاصّ\r\n- ( اصطلاح اصولى ) و خاص مقابل عام است .\r\n« اذا خص العام ففى كونه حقيقة فى الباقى او مجازا اقوال و قبل الخوض فى المبحث لا بد من تمهيد مقدمات ( رجوع شود به قوانين ج 1 ص 247 و رجوع به خصوص و عموم و عام شود ) .\r\n\r\nخاصُّ الخاصّ\r\n- اين اصطلاح عرفانى است و گاه به اهل كشف و شهود كه علم آنها به توحيد ذات و صفات از راه كشف و شهود است اطلاق كنند كه به زبان اقرار كنند و بدل تصديق و اين اقرار و تصديق بطريق كشف و عيان بود نه بطريق استدلال و برهان و نه بطريق سمع و حس .\r\n( رجوع شود به انسان كامل نسفى ص 44 )\r\n\r\nخاصَّه\r\n- ( اصطلاح منطقى ) خاصهء هر چيز عبارت از امرى است كه مخصوص بدان بوده و در غير آن يافت . نشود و در\r\n\r\n","description":"","footnote":"","page_name":" 781 ","page_number":113},
  {"content":"\r\n\r\nنزد منطقيان خاصه عبارت از كلى است محمول و مقول بر افراد حقيقت واحده بر نحو حمل عرضى مانند كاتب نسبت به انسان تنها و يا كاتب بالفعل نسبت بافراد كاتب بالفعل . ( دستور ج 2 ص 74 - كشاف ص 425 - اساس الاقتباس ص 28 )\r\n\r\nخاطِر\r\n- اين اصطلاح عرفانى است خطور بمعنى واضح و روشن شدن امور است در ذكر « خطرات الحوادث » يعنى امور و اتفاقات بزرگ و نزد اهل نظر حركت نفس است براى تحصيل دليل و در حقيقت عبارت از خطور ببال و حاضر نزد نفس است الا آنكه چون نفس محل آن معنى است كه خطور ببال است نفس را خاطر گفته‌اند از باب نامگذارى محل باسم حال .\r\n( اسفار ج 1 ص 326 ) .\r\nو نزد عرفا عبارت از خطايى است كه بقلب وارد شود اعم از آنكه ربانى بود يا ملكى يا نفسانى يا شيطانى بدون آنكه در قلب اقامت نمايد و يا واردى است كه بدون سابقهء تفكر و تدبر در قلب وارد شود و آن بر چهار قسم است خاطرى كه از خداست و خاطرى كه از نفس است و خاطرى كه از ملك است و خاطرى كه از شيطان مىباشد و يا زمانى است كه قوت گويند و يا ملكى است كه باعث بر مندوب است و يا نفسانى است كه در آن حظ نفس است كه هاجس گويند و يا شيطانى است كه داعى مخالفت گويند .\r\nتركيبا :\r\n\r\nخاطِرِ حَقّانى\r\n- ( اصطلاح عرفانى ) خاطر حقانى علميست كه حق تعالى از بطن غيب بىواسطه در اهل قرب و حضور قذف كند به حكم  « قُلْ إِنَّ رَبِّي يَقْذِفُ بِالْحَقِّ عَلَّامُ الْغُيُوبِ »  ( مصباح الهدايه ص 56 )\r\n\r\nخاطِرِ شَيطانى\r\n- ( اصطلاح عرفانى ) خاطر شيطانى آنست كه داعى بود با مناهى و مكاره زيرا كه شيطان در مبدأ ، امر به معصيت كند و چون بيند كه بدين وجه اغوا و اضلال صورت نبندد وسوسه كند از راه طاعت ( از كشاف ص 416 ) .\r\n\r\nخاطِرِ مَلِكى\r\n- ( اصطلاح عرفانى ) خاطر ملكى آنست كه بر خيرات و طاعات ترغيب كند و از معاصى و مكاره تحذير نمايد و بر ارتكاب مخالفات و تقاعد و تكاسل از موافقات ملامت كند .\r\n\r\nخاطِرِ نَفسانى\r\n- ( اصطلاح عرفانى ) خاطر نفسانى آنست كه بر تقاضاى حظوظ عاجله و اظهار دعاوى باطله مقصور باشد .\r\n\r\nخاطِر يَقين\r\n- ( اصطلاح عرفانى ) خاطر يقين آنست كه از معارضات شكوك مجرد بود و هم داخل است در تحت خاطر حقانى ( از مصباح الهدايه ص 77 ) .\r\n\r\nخاكسار\r\n- ( اصطلاح عرفانى ) اهل خانقه و آنان كه دل از دنيا بركندند و مردند قبل از آنكه بميرند .\r\nعراقى گويد :\r\n بيدلى را بىسبب آزرده گير * خاكسارى را به خاك اسپرده گير\r\nخستهء از جور عشقت كشته دان * و الهى از عشق رويت مرده گير\r\nگر چنين خواهى كشيدن تيغ غم * جانم اندر ، تن چو خون افسرده گير \r\n\r\nخال\r\n- ( اصطلاح عرفانى ) خال عبارت نقطهء وحدت حقيقى است من حيث الخفاء .\r\n\r\n","description":"","footnote":"","page_name":" 782 ","page_number":114},
  {"content":"\r\n\r\n بر آن رخ نقطهء خالش بسيط است * كه اصل مركز و دور محيط است\r\nازو شد خط دور هر دو عالم * و زو شد خط نفس و قلب آدم\r\nاز و حال دل پر خون تباهست * كه عكس نقطهء خال سياهست \r\nو بالجمله ، خال در اصطلاح صوفيان اشارت بنقطهء وحدتست كه مبدأ و منتهاى كثرتست « منشأ هويت غيبى است كه از ادراك و شعور محتجب است . » عطار گويد :\r\n در طواف نقطهء خالت ز شوق * چرخ سرگردان چو پرگارى بود \r\nجامى گويد :\r\n زير لب نقطه بود رسم چرا * نقطهء خال تو بالاى لبست \r\nآذرى گويد :\r\n نقطهء خال سيه بر گوشهء ابروى تو * نقطهء كفرست كان بر گوشهء محراب زد \r\nبعضى گويند خال عبارت از ظلمت معصيت است كه ميان انوار طاعت حاجب بود و چون نيك اندك بود خال گويند ( كشاف ص 451 ) .\r\nدر رياض العارفين است كه : خال كنايت از وحدت ذات مطلق است ( تذكرهء رياض العارفين ص 38 ) .\r\n خال مشگين بر گلستان ميزنى * دل همىسوزى و بر جان ميزنى \r\nحافظ گويد :\r\n زلف او دامست و خالش دانهء آن دام من * بر اميد دانهء افتاده‌ام در دام دوست\r\nسر ز مستى بر نگيرد تا بصبح روز حشر * هر كه چون من در ازل يك جرعه خورد از جام دوست \r\nلاهيجى گويد : مبدأ و منتهاى كثرت وحدتست و خال اشارت بدوست ، زيرا كه نقطهء خال بسبب ظلمت . با نقطهء ذات كه مقام انتفاى شعور و ظهور و ادراك است مناسبت دارد .\r\nو از نقطهء خال كه اصل و مركز دائرهء موجودات است خط دور هر دو عالم كه غيب و شهادت مرادست وصل شده و اصل اين خط ممتد غير متناهى آن نقطهء وحدتست كه خال عبارت ازوست .\r\nشاعر گويد :\r\n ازو شد خط دور هر دو عالم * و زو شد حظ نفس و قلب آدم\r\nيك نقطه بيش نيست درين دور دائره * از مركز و محيط دايره پرگار آمده\r\nآن وحدتست بحر ظهور صفات خويش * ز اعيان ممكنات باطوار آمده \r\nو در نشئات كاملهء انسانى كه آئينهء وحدت و كثرتست آن حقيقت به صورت قلب انسانى ظهور كرد و مصور گشت .\r\nز خال دل محبوب كه مرتبت اطلاق و غيب هويت است حال دل خون شود و از عكس خال محبوب دل ما شيدا شود ( از شرح گلشن راز ص 993 - 996 ) .\r\nشاعر گويد :\r\n ز خالش حال دل جز خون شدن نيست * كز آن منزل ره بيرون شدن نيست\r\nندانم خال او عكس دل ماست * و يا دل عكس خال روى زيباست \r\n\r\n","description":"","footnote":"","page_name":" 783 ","page_number":115},
  {"content":"\r\n\r\n ز عكس خال او دل گشت شيدا * و يا عكس دل آنجا شد هويدا\r\nدل اندر روى او يا اوست در دل * به من پوشيده شد اين كار مشكل \r\nو دل بواسطهء قرب احوال گاهى بنور روى همچون ماه دلبر روشن و تابانست و گاهى بواسطهء ظلمت بعد و هجران حرمان تاريك و ظلمانى است و همچو خال سياه است .\r\nشاعر گويد :\r\n گهى روشن چو آن روى چو ماهست * گهى تاريك چون خال سياهست\r\nگه از روى تو مجموعم كه از زلفت پريشانم * كزين در ظلمت كفر و ، و ز ان در نور ايمانم\r\nنيم يك لحظه ز سوداى زلف و خال او خالى * گهى سرگشتهء اينم گهى آشفتهء آنم\r\nحديث كفر و دين پيشم مگو زيرا من مسكين * بجز رويش نمىبينم بجز مويش نمىدانم\r\nگهى مسجد بود گاهى كنشت است * گهى دوزخ بود گاهى بهشت است\r\nگهى بر تر شود از هفتم افلاك * گهى افتد به زير تودهء خاك \r\n\r\nخالِ سياه\r\n- ( اصطلاح عرفانى ) خال سياه عالم غيب را گويند .\r\n\r\nخالِق\r\n- ( اصطلاح عرفانى ) آفريننده و بطور اطلاق ذات حق را گويند . ( تهافت التهافت ص 193 )\r\n\r\nخالى السَّير\r\n- ( اصطلاح نجومى ) ابو ريحان آرد .\r\nاگر كوكبى به برجى باشد و تا او اندر آن برج باشد و بر هيچ كوكب نپيوندد هر چند ايشان را همىبيند او را خالى السير گويند .\r\nخواهى منصرف باشد از پيوندى كه او را اندر آن برج بوده است يا نه . و او را خالى السير بدان نام كردنداى كه ميدان خالى يافت و تنها همىرود بىمشاركت و انبازى با ستارگان .\r\nچون كوكب اندر برجى باشد و هيچ كوكب به دو ننگرد از شدن اندر برج تا برون آمدنش او را وحشى السير خوانند . و اين بكواكب علوى و شمس ممتنع است و هرگز نشايد بودن . و بقمر از جملهء سفليان واجب است و بسيار بار باتفاق اوفتد او را . و گر قمر نيستى و سبكى رفتنش اين حال نيز هم عطارد را و هم زهره را اوفتادى و خالى السير بودندى و آنگاه ممكن شدى كه يكى ازيشان سخت سبك رفتى و ديگر گران . و گروهى هست كه چون قمر وحشى السير باشد بودن او بحدهاى كواكب اندر آن برج بجاى اتصال بر ايشان نهد و اين رايى است سخت ضعيف و ناپايدار بر پالودن .\r\n( رجوع شود به التفهيم ص 491 ، 492 )\r\n\r\nخام\r\n- ( اصطلاح عرفانى ) آنان كه در بدايت سلو كند و هنوز اندر خم يك كوچه‌اند .\r\nحافظ گويد :\r\n خيال زلف تو پختن نه كار خامانست * كه زير سلسله رفتن طريق عياريست\r\nبيار باده كه رنگين كنيم جامعه زرق * كه مست جام غروريم و نام هشيارى است \r\nمولانا گويد :\r\n گفت من گفتش برو هنگام نيست * بر چنين خوانى مقام خام نيست .\r\nخام را جز آتش هجر و فراق * كه پزد كه وارهاند از نفاق \r\n\r\n","description":"","footnote":"","page_name":" 784 ","page_number":116},
  {"content":"\r\n\r\n خام شوخى كه رهايندش مدام * از خمار صد هزاران زشت خام\r\nعاقبت او پخته و استاد شد * جست از رق جهان آزاد شد\r\nاز شراب لايزالى گشت مست * شد مميز و ز خلايق باز رست\r\nخامى و هرگز نخواهى پخت تو * گر هزاران بار جوشى اى عتو \r\n\r\nخامُشى\r\n- ( اصطلاح عرفانى ) يكى از آداب سير و سلوك خاموشى است .\r\nمولانا گويد :\r\n خامشى بحر است و گفتن همچو جو * بحر ميجويد ترا جو را مجو\r\nاز اشارتهاى دريا رو متاب * ختم كن و الله اعلم بالصواب \r\n\r\nخانِهء حيات\r\n- ( اصطلاح نجومى ) بيت طالع ، خانهء حيات است .\r\nرجوع به بيوت شود .\r\n\r\nخانِقاه\r\n- ( اصطلاح عرفانى ) خانقاه محلى است كه صوفيان و سلاك در آن جمع شوند و محل ذكر و انس صوفيانست اول خانقاهى كه براى صوفيان بنا كردند آنست كه برملهء شام كردند و سبب آن بود كه روزى اميرى به شكار رفته بود ، در راه دو تن را ديد كه از اين طايفه فراهم رسيدند و دست در آغوش يكديگر كردند و هم آنجا نشستند و آنچه را داشتند از خوردنى پيش نهادند و بخوردند ، آنگاه برفتند امير ترسا را معامله و الفت ايشان را با يكديگر خوش آمد ، يكى از ايشان را طلب كرد و پرسيد آن كه بود ؟ گفت ندانم گفت ترا چه بوده ؟ گفت : هيچ چيز ، گفت از كجا بود ؟ گفت : ندانم ، امير گفت : پس اين الفت چه بود كه شما را با يكديگر بود ؟\r\nدرويش گفت : اين ما را طريقت است .\r\nگفت : شما را محلى هست كه با يكديگر آنجا فراهم آييد ؟ گفت نى ، گفت : من براى شما جايى بسازم پس خانقاه برمله بساخت ( از نفحات ص 31 طرائق ص 81 ) . و گويند :\r\nآن در قرن دوم اسلامى شهرت يافت . مقارن با زمان سفيان ثورى و ابو هاشم و آن وقت نام صوفى به فارسى ، روشندل ، ويژه درون ، يگانه‌بين بوده است .\r\nو در وصف خانقاه گفته‌اند « خير دار فيها خير ارباب الديار » ( از طرائق ص 81 ) بعضى از تركيبات : خانقاه تكوين ، خانقاه ملكوت و . . .\r\nمولانا در مذمت خانقاه‌هاى زمان خود گويد :\r\n خانقاهى كو بود بهر مكان * من نديدم يك زمان در وى امان\r\nرو به من آرند مشتى خمر خوار * چشمها پر نطفه ، كف خايه فشار\r\nخانقه چون اين بود بازار عام * چون بود خر گله و ديوان خام\r\nخر كجا ناموس و تقوى از كجا * خر چه داند خشيت و خوف و رجا \r\n\r\nخانِهء خَمّار\r\n- ( اصطلاح عرفانى ) مقام بيرنگى و قطع تعلقات را گويند .\r\n\r\n","description":"","footnote":"","page_name":" 785 ","page_number":117},
  {"content":"\r\n\r\nعراقى گويد :\r\n من با زره خانهء خمار گرفتم * ترك ورع و زهد به يك بار گرفتم\r\nسجاده و تسبيح بيك سوى فكندم * بر كف مى چون رنگ رخ يار گرفتم\r\nكارم همه با جام مى و شاهد و شمعست * ترك دل و دين بهر چنين كار گرفتم\r\nشمعم رخ يار است و شرابم لب دلدار * پيمان همان است كه به هنجار گرفتم \r\nحافظ گويد :\r\n دوش از مسجد سوى ميخانه آمد پير ما * چيست ياران طريقت بعد ازين تدبير ما\r\nما مريدان رو سوى قبله چون آريم چون * روى سوى خانهء خمار دارد پير ما\r\nدر خرابات طريقت ما بهم منزل شويم * كاين چنين رفتست در عهد ازل تقدير ما \r\n\r\nخانِهء بَقاء\r\n- ( اصطلاح عرفانى ) دنياى ديگر و مقام لاهوت را نيز گويند :\r\n\r\nخانِه دِل\r\n- ( اصطلاح عرفانى ) مراد قلب است .\r\nعراقى گويد :\r\n بيا كه خانهء دل پاك كردم از خاشاك * درين خرابه تو خود كى قدم نهى حاشاك\r\nبلطف صيد كنى صد هزار دل هر دم * ولى نگاه ندارى تو خود دل غمناك \r\n\r\nخانه ستارگان\r\n- اين اصطلاح نجومى است ابو ريحان گويد :\r\nفلك البروج به دو نيم كرده شد . نخستين از اول اسد تا به آخر جدى و آفتاب را داده شد و خانهء او به اول اين نيمه و آن برج اسد است و نيمهء ديگر قمر را از اول دلو تا به آخر سرطان و خانهء او بآخرش و آن برج سرطانست . و ز بهر آنك ديگر ستارگان را برفتن دو حال است يكى رجوع و ديگر استقامت ، هر يكى از خانهء ديگر اندر نيمهء ماه از هر دو سوى خانهء ايشان بر يك بعد و آغاز از آن ستاره كردند كه از آفتاب سخت دور نتواند شدن ، و آن عطارد است .\r\nو او را سنبله به پهلوى اسد دادند و جوزا به پهلوى سرطان و اين هر دو خانهء اواند .\r\nو از پس او آن ستاره كه زير اوست و آن زهره است . و زهره را دو خانه دادند و هر دو خانهء او به پهلوى خانه‌هاى عطارد كردند اندر هر دو نيمهء فلك و آن ميزان و ثور است و آنكه مريخ را همين كار كردند تا خانه‌هاى او حمل و عقرب گشت . و آن مشترى قوس و حوت . و آن زحل جدى و دلو . و برين صورت نهاده شد .\r\nهر كوكبى را يكى خانه از دو خانهء او او را موافق‌تر است . گويند كه اندر او شادمانه بود از بهر هم طبيعى يا ساختگى بنرى و مادگى . اما شمس و قمر را جز يكى يكى خانه نيست و خود بطبع و به همه چيزها موافق با ايشان . و اما ديگر ستارگان چون دو خانه دارند ، سنبله مر عطارد را موافق‌تر است از جوزا . و ثور مر زهره را و حمل مر مريخ را و قوس مشترى را و دلو زحل را و هندوان را اندرين رايست كه جاى موافق آيد و جاى مخالف . و اين آنست كه همىگويند حمل مريخ را و اسد شمس را و ثور قمر را و سنبله عطارد را و ميزان زهره را و قوس مشترى را و دلو زحل را موافق‌تر است از ديگر برجها . و ستاره‌يى كه اندرو بود شهادت وى بيشتر بود از آنك بخلهء خويش ( از التفهيم ) .\r\n\r\nخانِهء مال\r\n- ( اصطلاح نجومى ) بيت\r\n\r\n","description":"","footnote":"","page_name":" 786 ","page_number":118},
  {"content":"\r\n\r\nدوم بود و بيت طالع خانهء حيات و بيت سوم خانهء برادران و اقرباء و سفرهاى نزديك و تحويل از جائى به جائى و بيت رابع خانهء پدر و افلاك و ضياع و عقار و عواقب امور است و بيت خامس خانهء فرزندان و رسولان و هدايا و اكل و شرب و بيت ششم خانه خدمتكاران و بندگان و بيت هفتم خانهء شركاء و ازواج و خانهء هشتم خوف و مرگ و ميراث و اموال ، خانه نهم خانه سفر دور و دين و علم و زهد و فكر و عقل و خانهء دهم خانهء سلطان و مادران و اشغال و اعمال سلطان و خانهء يازدهم خانهء دوستان و اميدها و سعادات و خانهء دوازدهم خانه اعداء و شقاوتها . .\r\n( از بيست باب ملا مظفر ) .\r\n\r\nخَبَر تَثليث\r\n- ( اصطلاح اصولى و حديث و آن خبر معروف\r\n« انما الامور ثلاثة امر بين غيه فيجتنب و امر بين رشده فيتبع و شبهات بين ذلك »\r\nاست .\r\n( از خزائن ص 21 ) .\r\n\r\nخَبرِ عَزيز\r\n- ( اصطلاح درايه و حديث ) و آن خبرى است كه راويان آن در هيچ يك از طبقات كمتر از دو نفر نباشد . ( از درايه ص 21 ) .\r\n\r\nخَبرِ غَريب\r\n- ( اصطلاح درايه و حديث ) و آن خبرى است كه در تمام طبقات راوى آن يكى باشد يا در بعضى از طبقات ( از درايه ص 21 ) .\r\n\r\nخَبرِ مُتَواتر\r\n- ( اصطلاح درايه و حديث و اصولى ) و خبرى است كه جماعتى آن را نقل كرده باشند به نحوى كه مفيد علم باشد يعنى علم عادى و محال باشد كه همگى تبانى بر كذب كرده باشند و بالجمله يكى از طرق علم عادى اخبار متواتره است و اغلب اطلاعات و علوم ما نسبت به امور تاريخى از همين راه است . زيرا هرگاه يك خبرى را عدهء بنحو واحدى و لو وحدت معنوى نه لفظى نقل نمايند محال است كه همگى تبانى كرده باشند پس مفيد يقين خواهد بود ( از معالم ص 101 و تلويح ص 429 ) .\r\n\r\nخَبَرِ مُستَفيض\r\n- ( اصطلاح اهل درايت و حديث و اصول ) و خبرى است كه راويان آن در هر مرتبهء زياده بر سه نفر باشند ( از درايه ص 19 ) .\r\n\r\nخَبَرِ مَشهور\r\n- ( اصطلاح حديث ) خبرى است كه مفيد اطمينان باشد و مشهور باشد و اصحاب بدان عمل كرده باشند .\r\n\r\nخَبرِ واحِد\r\n- ( اصطلاح درايه و حديث و اصول ) و خبرى است كه به حد تواتر نرسيده باشد چه آنكه راويان آن يكى باشند با متعدد ، در آن كه خبر واحد حجت است يا نه ميان اصوليان بحث است و در آنكه هرگاه خبر واحدى محفوف به قرائن باشد كه مفيد اطمينان و علم باشد حجت است نيز بحثى نيست ( رجوع شود به درايه ص 18 - قرانين ص 429 - تلويح ص 431 ) .\r\nدر اصول رشاد راجع به انواع خبر و خبر واحد و متواتر آمده است :\r\nهرگاه جماعتى كه سازش آنها با يكديگر عادتا غير ممكن است وقوع واقعهء را حكايت نمايند و خبر آنان در مستمع توليد يقين كند آن خبر را اصطلاحا خبر متواتر گويند .\r\nپس خبر متواتر آن خبرى است كه بنفسه مفيد قطع باشد .\r\n\r\n","description":"","footnote":"","page_name":" 787 ","page_number":119},
  {"content":"\r\n\r\nبعضى از ارباب مذاهب فاسده قطع‌آور بودن خبر متواتر را منكر شده و گفته‌اند كه خبر ، خواه واحد و خواه متواتر باشد بالاخره محتمل الصدق و الكذب است و هرگز نمىتواند در مستمعين توليد قطع كند - لكن اين گفته مخالف حس است چه آنكه ما با البداهه مىبينيم كه خبر همين كه به حد تواتر رسيد طبعا در ما افادهء قطع مىكند - كما اينكه ما مثلا بوجود بلاد بعيده و جزائر دور افتادهء يقين داريم و اين يقين بلا ترديد مولود اخبار جماعتى است كه متواترا وجود آنها را براى ما نقل كرده‌اند و همچنين ما قاطع هستيم كه فلان واقعه بوقوع پيوسته و اين قطع نيز از اتفاق مورخين و تواتر اخبار آنان پديد آمده است - پس خبر متواتر بذاته قطع‌آور و به همين جهت در مذهب ما حجت مىباشد .\r\nو بهر حال متواتر بر دو قسم است متواتر لفظى - متواتر معنوى .\r\nالف - متواتر لفظى : هرگاه تواتر در لفظ حديث باشد يعنى حديث مزبور بوسيلهء كل رواة بيك لفظ و بيك عبارت نقل شده باشد در اين صورت آن را متواتر باللفظ يا لفظى نامند مانند حديث معروف الاعمال بالنيات كه همهء رواة آن را بلفظ واحد روايت كرده‌اند .\r\nب - متواتر معنوى : هر گاه اخبار متكثر و مختلف باشند لكن هر يك از آنها مشتمل بر معنائى باشد كه آن معنى قدر مشترك بين الكل باشد . در اين صورت آن اخبار را كه در آن قدر مشترك متواتر شده‌اند متواتر بالمعنى گويند .\r\nمثلا راجع بحاتم طائى كه در ميان قبائل عرب بسخاوت مشهور مىباشد اخبار مختلفى وارد شده كه يكى از بخشش وى نسبت بزيد و ديگرى از بذل مالى به عمرو و سومى از اهداء هداياى كثيرهء به بكر و هكذا . . . حكايت ميكنند و اين اخبار هر چند نسبت بفرد فرد وقايع مزبوره متواتر نيستند ولى چون مشتركا بسخاوتمندى حاتم دلالت مىكند لذا آن اخبار نسبت به آن قدر مشترك متواتر بالمعنى ميباشند .\r\nبراى اينكه خبر متواتر افادهء علم كند محتاج به اجتماع شرائطى است كه بعضى از آنها متعلق بمخبرين و بعضى ديگر مختص بمستمعين مىباشد .\r\nالف - شرايط متعلقهء بمخبرين :\r\n1 - مخبرين از حيث عده نفرات بايد به حدى برسند كه تبانيشان بر كذب عادتا ممتنع باشد .\r\n2 - بلوغ به حد مزبور بايد در تمام طبقات مخبرين رعايت شود يعنى اگر خبر متواتر ، با چندين واسطه بما رسيده باشد - در اين صورت هر يك از طبقاتى كه واسطهء روايت بوده‌اند بايد از حيث عدهء نفرات به حد نصاب مزبور بالغ شود . بنا بر اين مثلا اگر عده رواة طبقه اول در حدود نصاب بوده ولى عده طبقهء دوم و يا سوم كمتر از حد نصاب باشند در اين صورت آن خبر - خبر متواتر محسوب نشده و ايجاد قطع نخواهد كرد .\r\n3 - علم آنان مستند بحس باشد يعنى آنچه را كه ديده و يا شنيده‌اند روايت كنند .\r\nبنا بر اين نقل مسائل عقليه مانند حدوث عالم يا قدم آن و لو اينكه بسر حد تواتر هم برسد\r\n\r\n","description":"","footnote":"","page_name":" 788 ","page_number":120},
  {"content":"\r\n\r\nمفيد علم نخواهد شد .\r\nب - شرايط متعلقهء بمستمع :\r\n1 - مستمع قبلا عالم بمفاد آن خبر نباشد - زيرا اگر قبلا عالم باشد ديگر حصول علم بوسيلهء خبر مزبور غير معقول و مستلزم تحصيل حاصل خواهد شد .\r\n2 - مستمع عارى از تعصب و عقيدهء مخالف باشد - بنا بر اين اگر قبلا عقيده بر خلاف مدلول آن خبر داشته باشد در ان صورت خبر مزبور دروى ايجاد قطع نخواهد كرد .\r\nمثلا اخبار راجعه بمعجزات أنبياء با آنكه متواترا نقل شده‌اند مع ذلك در مخالفين ايجاد قطع نمىكنند و حال آنكه اگر همان اخبار از وجود جزائر بعيده يا از وقوع وقايع عاديه و يا تاريخيه روايت ميكردند مسلما در مستمعين نامبرده ايجاد قطع مينمودند .\r\nپس خلو ذهن مستمع و عدم آلايش آن بمعتقدات قبليه از شرائط تأثير خبر متواتر مىباشد .\r\n( اصول ارشاد ص 257 - 204 ) و سر انجام خبر واحد باعتبار اختلاف جهات اخلاقى رواتش به چهار قسمت تقسيم مىشود .\r\nصَحيح - حَسَن - مُوَثَّق - ضَعيف 1 - خبر صحيح آن است كه تمام رواة آن اثنى عشرى و مسلم العداله و جامع الشرائط باشند .\r\n2 - خبر حسن آن است كه سند آن بوسيله رواة اثنى عشرى بمعصوم متصل شود لكن عدالت تمام آنها يا بعضى از آنها بدرجهء ثبوت نپيوسته باشد .\r\n3 - خبر موثق يا قوى آن است كه در سلسلهء سند آن كه به امام متصل شده است يا چند راوى غير اثنى عشرى كه در نزد اهل حديث توثيق شده‌اند داخل شده باشند - مشروط بر اينكه باقى رواة آن عارى از ضعف باشند .\r\n4 - خبر ضعيف آن است كه سلسلهء سند آن شامل اشخاص مجهول يا مطعون باشد .\r\n( اصول رشاد ص 216 ) باز گويد :\r\nهر گاه رواة روايت به حد تواتر نرسد آن را خبر غير متواتر نامند در اين صورت اگر عده رواة آن يك يا دو يا سه نفر باشد آن را خبر واحد و يا آحاد و اگر بيش از سه نفر باشد آن را خبر مستفيض نامند .\r\nخبر غير متواتر اعم از آحاد و مستفيض هر گاه مقرون بقرائن صدق باشد مفيد قطع خواهد بود و به همين جهت قاطبهء فقهاى ما آن را مانند خبر متواتر حجت ميدانند - لكن اگر مقرون بقرئينهء صدق نباشد حجيت آن مختلف فيه است .\r\nسيد مرتضى و ابو المكارم و جمعى از قدماى اصحاب ، حجيت آن را نفى و جمهور متأخرين اثبات كرده‌اند .\r\nاستدلال سيد و موافقين او خلاصهء اين است كه خبر : خبر غير متواتر در حال تجرد از قرائن مؤيد فقط ميتواند مفيد ظن شود و ظن هم در مذهب ما حجت نيست - چه آنكه قرآن بموجب آيات عديده مانند آيهء  إِنْ يَتَّبِعُونَ إِلَّا الظَّنَّ وَ إِنَّ الظَّنَّ لا يُغْنِي مِنَ الْحَقِّ شَيْئاً  -  إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ  ، متابعت از ظن را تقبيح فرموده است و بعلاوه مسأله عدم حجيت خبر واحد از مسائل مجمع عليها مىباشد .\r\n\r\n","description":"","footnote":"","page_name":" 789 ","page_number":121},
  {"content":"\r\n\r\nولى متأخرين وقوع اجماع را منكر شده و آيات راجعه بتوبيخ پيروان ظن را نيز معطوف باصول دين دانسته و گفته‌اند كه قرآن تبعيت از ظن را فقط در مورد اصول دين تقبيح فرموده نه در مسائل فرعيه - چه آنكه تبعيت از ظن در مسائل فرعيه از امور لا بد منها است و مخصوصا در عصر ما كه زمان غيبت امام و دورهء انسداد باب علم است چارهء جز از تمسك بظنون نيست .\r\nو سپس براى اثبات حجيت خبر واحد بدلائل زيادى استناد جسته‌اند از جمله آنكه :\r\n1 - بموجب آيهء  إِنْ جاءَكُمْ فاسِقٌ بِنَبَإٍ فَتَبَيَّنُوا  هرگاه خبر بوسيله شخص فاسقى روايت شود لزوم قبول آن مشروط به تحقق و تبيين مىباشد و مفهوم مخالف اين كلام آن است كه هر گاه خبر بوسيله شخص عادل نقل شود لزوم قبول آن منوط به تحقيق و تبيين نيست و بلكه بلا درنگ واجب العمل مىباشد .\r\n2 - آيهء  فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَ لِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ  .\r\nبموجب اين آيه : هرگاه گروهى كه علوم دينيه را در خارج فرا گرفته‌اند پس از مراجعت بديار خود قوم خود را انذار نمايند در اين صورت بر آن قوم واجب ميگردد كه بر حسب انذار آنان طريق حذر و پروا در پيش گيرند . وجه دلالت اين آيه بر حجيت خير واحد آن است كه :\r\nبموجب آن . قبول قول آن گروه واجب شده است يعنى اگر هر يك از افراد آن گروه در مقام انذار خلق و تبليغ احكام شرعيه سخنى براند و يا حديثى روايت كند آن سخن حجت و آن خبر معتبر خواهد شد .\r\n3 - عمل بخبر واحد از صدر اول اسلام تا زمان قدماى اصحاب ما معمول و رائج بود كما اينكه پيغمبر ( ص ) اشخاصى را بنمايندگى از جانب خود باكناف و اطراف و ميان قبائل عرب اعزام ميفرموده و مردم قبائل مزبوره احاديثى را كه آن نماينده از پيغمبر روايت ميكرده است قبول نموده و ملاك عمل قرار ميداده‌اند . و همچنين در عصر ائمه عليهم السلام نيز رواة شيعه ، اخبارى را آحادا از معصومين روايت ميكردند و اصحاب ما آن روايات را - جمع‌آورى و ضبط و ربط نموده و به توثيق و تضعيف آنها مىپرداختند و پيغمبر و ساير معصومين كه در تمام آن اعصار ناظر اين ماجرى بوده‌اند با سكوت خود عمل مردم قبائل عرب و رويهء اصحاب را در عمل بخبر واحد تجويز و تصويب ميفرمودند .\r\nبهر حال خبر واحد در صورتى قابل قبول و معتبر مىشود كه راوى آن ، واجد شرائط ذيل باشد .\r\n1 - تكليف : پس روايت مجنون و يا طفلى كه هنوز به حد تكليف بالغ نشده است طفلى كه هنوز به حد تكليف بالغ نشده است قابل قبول نمىباشد .\r\n2 - و 3 - اسلام و ايمان : پس روايت غير مسلم و يا غير مؤمن مقبول نيست .\r\n4 - عدالت : عدالت عبارت از ملكهء است كه نفس را از ارتكاب بمعاصى كبيره و اصرار بمعاصى صغيره و منافيات مروت باز دارد . مقصود از منافيات مروت اعمال مخالف\r\n\r\n","description":"","footnote":"","page_name":" 790 ","page_number":122},
  {"content":"\r\n\r\nوقار و متانت است كه در عرف مردم ناپسند و منافى آداب و رسوم جاريه ميباشند مانند جست و خيز كردن در معابر عمومى و يا مطايبهء زياد و اصرار بر خندانيدن مردم .\r\n5 - ضبط : نيروى حافظيهء وى بايد باندازهء باشد كه بتواند متن حديث را عينا و بدون تحريف و يا اضافه و نقصانى روايت كند و اگر واسطه و يا وسايطى بين او و معصوم باشد اسم و خصوصيات آنها را نيز شخصا ضبط نمايد تا در هنگام روايت - در مفاد حديث و سلسلهء رواة آن خلاقى رخ ندهد .\r\n( اصول رشاد از ص 211 - 208 )\r\n\r\nخُبَره\r\n- ( اصطلاح فلسفى ) خبره بضم خاء عبارت از معرفتى است كه بطريق تجربه و تفتيش به آن توان رسيد « هو معرفة يتوصل اليها بطريق التجربة و التفتيش ( اسفار ج 1 ص 327 )\r\n\r\nخَبن\r\n- ( اصطلاح عروضى ) و اسقاط حرف دوم ساكن از ركن است مثل الف فاعلن رجوع شود به ( دره نجفى ص 19 و المعجم ص 45 ) .\r\n\r\nخَبيث\r\n- اين اصطلاح فقهى است و پليدى را گويند و آنچه مكروه و ناپسند است و پست است و در حرام نيز استعمال شده است از آن جهت كه شارع از آن كراهت دارد چنان كه طيب براى حلال به كار برده شده است  « لا تَتَبَدَّلُوا الْخَبِيثَ بِالطَّيِّبِ »  .\r\n( از كشاف ج 1 ص 446 ) .\r\n\r\nخَتَن\r\n- ( اصطلاح فقهى ) هر زوج ذات رحم محرم را ختن نامند مانند شوى و دختر و خواهر و عمه و جز آنها و همين طور است محارم از ازدواج و در قاموس است كه ختن داماد است و فاميل زن را هم گويند مانند برادر و پدر ( از كشاف ج 1 ص 501 ) .\r\n\r\nخَجَل\r\n- ( اصطلاح اخلاقى ) خجل عبارت از اضطرابى است كه منشأ آن شرم و حيا است و از كيفيات نفسانى است كه از تبعات و عوارض آن حركت روح است به داخل و خارج و مركب از فزع و فرح است يعنى هم حالات فرح در خجول هويدا شود و هم عوارض فزع . ( اسفار ج 2 ص 51 )\r\n\r\nخُدّام\r\n- ( اصطلاح عرفانى ) و جماعتى باشند كه خدمت فقراء و طالبان حق اختيار كنند و اوقات خود را بعد از اداى فرائض در تفريغ و ترفيه خاطر ايشان و خاطر بندگان خدا از اهتمام بامور معاش و اعانت بر استعداد امر معاد مصروف دارند و آن را بر نوافل عبادات تقديم كنند و در طلب ما يحتاج ايشان در هر طريق كه شرعا مذموم نباشد مداخلت نمايد .\r\n( از رياض السياحة ص 123 - مصباح الهداية ص 119 )\r\n\r\nخذلان\r\n- ( اصطلاح عرفانى ) دوران بدبختى سالك كه بواسطهء گناهى يا ترك اولائى از سير و سلوك بازماند .\r\n\r\nخَرابات\r\n- ( اصطلاح عرفانى ) خرابات بمعنى شراب خانه و در اصطلاح عبارت است از خراب شدن صفات بشريت و فانى شدن وجود جسمانى و خراباتى مرد كامل است كه از او معارف الهيه بىاختيار صادر شود و خراب نيز خرابى عالم بشريت را گويند ( اصطلاحات فخر ) .\r\nو گفته شده است كه خرابات و مصطبه عبارت از خرابى اوصاف نفسانى و عادات\r\n\r\n","description":"","footnote":"","page_name":" 791 ","page_number":123},
  {"content":"\r\n\r\nحيوانى و تخريب قوت غضبى و شهوانى و عادات و رسوم است و تبديل اخلاق مذمومه است .\r\nمولوى گويد :\r\n قصر چيزى نيست ويران كن بدن * گنج در ويرانى است اى مير من\r\nآن نمىبينى كه در بزم شراب * مست آنگه خوش شود كوشد خراب \r\nعطار گويد :\r\n ترا در ره خراباتى خرابست * گر آنجا خانهء گيرى صوابست\r\nبگير اين خانه تا ظاهر تو بينى * كه خلق عالم و عالم سرابست\r\nدر آن خانه ترا يكسان نمايم * جهانى گر پر آتش گر پر آبست\r\nخراباتيست بيرون از دو عالم * دو عالم در بر او همچو خوابست\r\nبه بين كز بوى آن درد خرابات * فلك را روز شب چندين شتابست\r\nبه آسانى نيابى سر اين كار * كه كارى سخت و سيرى تنگيابست\r\nبعقل اين راه مسپر كاندرين راه * جهان عقل چون خر در خلابست\r\nمثال تو در اين كنج خرابات * مثال سايهء در آفتاب است\r\nچگونه شرح اين گويم كه جانم * ز عشق اين سخن مست و خرابست\r\nخراباتست پر رندان سر مست * ز سر مستى همه نه نيست و نه هست\r\nفرو رفته همه در آب [ خواب 
  ] تاريك * بر آورده همه در كافرى دست\r\nهمه فارغ ز امروز و ز فردا * همه آزاد چه هشيار و چه مست\r\nمگر افتاده پير ما بدين قوم * مرقع چاك زد ، زنار در بست\r\nدر زواياى خرابات از چنين مستان هنوز * چند گوئى مرد هست و مرد هست آن مرد كو ؟\r\nبر درختى كاين چنين مرغان همى دستان زنند * زان درخت امروز اصل و بيخ و شاخ و ورد كو\r\nما ز خرابات عشق ، مست الست آمديم * نام بلى چون بريم چون همه مست آمديم\r\nاى بىخبر از حالت رندان خرابات * زين مى نچشيدى كه شوى مست خرابات\r\nزان باده طلب كن كه از و موسى عمران * نوشيد و چنان بى خبر افتاد بميقات\r\nتا مست ازين مىنشوى وانشناسى * اسرار دل اهل دل از شطح و ز طامات\r\nزين باده اگر مست شوى هر دو جهان را * محكوم تو سازند زهى لطف و عنايات\r\nنوشيدن مى از كف ساقى سقاهم * در پيش اسيرى است به از جملهء عادات [ طاعات 
  ] \r\nدر شرح گلشن راز است كه : خرابات اشارت بوحدت است اعم از وحدت افعالى و صفاتى و ذاتى و ابتداء آن مقام فناى افعال است و صفات و خراباتى ، سالك عاشق لاابالى است كه از قيد دوئيت و تمايز افعال و\r\n\r\n","description":"","footnote":"","page_name":" 792 ","page_number":124},
  {"content":"\r\n\r\nصفات واجب و ممكن خلاصى يافته ، افعال و صفات جميع اشياء را محو افعال و صفات الهى داند و هيچ صفتى به خود و ديگران منسوب ندارد و نهايت اين خرابات مقام ذاتست كه ذوات را همه محو و مطموس در ذات حق يابد  « وَ إِلَيْهِ يُرْجَعُ الْأَمْرُ كُلُّهُ »  .\r\nو نيز خراباتى آنست كه از خودى فراغت يافته خود را بكوى نيستى در باخته .\r\nشبسترى گويد :\r\n خراباتى شدن از خود رهائى است * خودى كفرست گر خود پارسائى است \r\nكه سالك ناسك به ترك رسوم و عادات و قيود احكام كثرات گفته ، از خود رهائى و خلاصى يابد و خودىخود را مطلق باز گذارد زيرا خودى كه عبارت از اضافهء فعل و صفت به خود باشد كفر است زيرا در اين صورت حق را پوشيده باشد و اظهار غير نموده .\r\nشاعر گويد :\r\n تا تو پيدائى نهانست او ز تو * تو نهان شو تا كه پيدا آيد او\r\nتا تو خود بينى نبينى دوست را * از خودى شو محو و بنگر آن لقاء \r\nو خرابات كه مقام وحدتست از جهت آنكه مرتبت محو و فناء نقوش و اشكال است از جهان بىمثالى است و منزه از جميع صورتست ، خواه حسى و خواه مثالى و خواه خيالى ( شرح گلشن راز ص 262 - مقدمهء گلشن ص 55 ) .\r\nشبسترى گويد :\r\n خرابات از جهان بىمثالى است * مقام عاشقان لاابالى است \r\nو خرابات كه مقام وحدتست ، ايشان را مرغ جان است .\r\nو گويد :\r\n خرابات آشيان مرغ جانست * خرابات آستان لامكان است\r\nخراباتى خراب اندر خرابست * كه در صحراى او عالم سرابست \r\nكه عالم و آدم در نظر او نمودست نه بود و خراب است و سرابست .\r\nشاعر گويد :\r\n بنياد عمر گر چه خرابست باك نيست * خوشتر بود نهاد خراباتيان خراب\r\nمستم كن آن چنان كه سر از پاى گم كنم * تا او بود همه نه جهان باشد و نه من\r\nخود بشنود ز خود لمن الملك جواب \r\nو مقام وحدت ذاتى ، از احاطة حدود و جهات بيرونست .\r\nشبسترى گويد :\r\n خرابات است بىحد و نهايت * نه آغازش كسى ديده نه غايت\r\nاگر صد سال در وى ميشتابى * نه خود را و نه كس را بازيابى \r\nحافظ گويد :\r\n قدم منه بخرابات جز به شرط ادب * كه عاكفان درش محرمان پادشه‌اند \r\nشاعر گويد :\r\n در قلندر خانهء توحيد عشق * كعبه و مسجد كنشت و دير نيست\r\nدر خرابات فنا از نيك و بد * كو نشان ، آنجا كه شر و خير نيست \r\nغلام همت دردىكشان يك رنگم كه در عالم بيخودى و بىقيدى حيله و تزوير را راه نيست و صفاء و يك رنگى حاكم است و مقام عاشقان لاابالى است كه در هر حال\r\n\r\n","description":"","footnote":"","page_name":" 793 ","page_number":125},
  {"content":"\r\n\r\nمعشوق و محبوب را طالبند .\r\n در عشق خانقاه و خرابات فرق نيست * هر جا كه هست پرتو روى حبيب هست \r\nو جامهء زهد و ريا دريده و قدم در عالم شوريدگى و معنى نهاده .\r\nحافظ گويد :\r\n زاهد ظاهر پرست از حال ما آگاه نيست * در حق ما هر چه گويد جاى هيچ اكراه نيست\r\nبندهء پير خراباتم كه لطفش دائم است * ور نه لطف و شيخ مرشد گاه هست و گاه نيست \r\nجامى گويد :\r\n شرح اسرار خرابات نداند همه كس * هم مگر پير مغان حل كند اين مسأله‌ها\r\nدر ره فقر بىمدد عشق مرو * كه كمين گاه حوادث بود اين مرحله‌ها \r\nشاه نعمت الله گويد :\r\n مستيم و خرابيم و گرفتار خرابات * سرگشته در آن كوى چو پر كار خرابات\r\nهر كس پى كارى و حريفى و نديمى * ما را نبود كار بجز كار خرابات\r\nسر حلقهء رندان سرا پردهء عشقيم * هم صحبت ما خدمت خمار خرابات \r\nعطار گويد :\r\n سحر گاهى شدم سوى خرابات * كه رندان را كنم دعوت بطامات\r\nعصا اندر كف و سجاده بر دوش * كه هستم زاهد صاحب كرامات\r\nخراباتى مرا گفتار كه اى شيخ * بياور تا چه دارى از مهمات \r\nسلمان ساوجى گويد :\r\n من خراباتيم و باده پرست * در خرابات مغان باده بدست\r\nگوش در زمزمهء قول بلى * هوش غارت زده جام الست \r\n\r\nخَراباتِ مُغان\r\n- ( اصطلاح عرفانى ) خرابات مغان ميخانه را گويند و مقام وصل و اتصال را گويند كه واصلان بالله را از بادهء وحدت سرمست كند .\r\nشاه نعمت الله گويد :\r\n دوش رفتم در خرابات مغان رندانه مست * ديدم آنجا عارفان و عاشقان مستانه مست\r\nجوشش مستى فتاده در نهاد خم مى * جان و دل سرمست گشته ساقى و پيمانه مست\r\nجام مى در داده ساقى خاص و عام مجلسش * آشنايان مست از آن پيمانه و بيگانه مست\r\nعاقل و فرزانه ديدم مست جام عشق او * در خيال روى او خوش عاشق و ديوانه مست\r\nزاهدان از عشق او در كنج خلوت در خروش * در هوايش صوفيان در گوشهء كاشانه مست \r\nو باز گويد :\r\n اهل دل راز سرا پردهء جان بايد جست * عاشقان را ز خرابات مغان بايد جست\r\nدر خرابات مغان رندانه رو * خم مى را نوش كن مستانه رو\r\nدر خرابات مغان رندى بجو * حال سر مستى ما با او بگو \r\nعراقى گويد :\r\n اسرار خرابات بجز مست نداند * هشيار چه داند كه در اين كوى چه رازست \r\n\r\n","description":"","footnote":"","page_name":" 794 ","page_number":126},
  {"content":"\r\n\r\n\r\nخَراج\r\n- ( اصطلاح فقهى ) و در لغت آنچه حاصل شود از ربع ارض يا كراء آن يا اجرة غلام و سپس نام شده است براى آنچه سلطان دريافت مىكند كه جزيه ، ماليات زمين و جز آنست و خراج زمين برد و نوعست اول مقاسمه و آن جزء معينى است كه امام قرار ميدهد از ربع و ثلث و جز آن و دوم خراج موظف است و آن مقدار معينى از نقد يا طعام است و مصرف آن ارزاق جنگ‌جويان ، واليان و حكام و ساير وجوه ولايات و آلات حرب است ( از قاطعة اللجاج ص 27 - 34 - كشاف ج 1 ص 450 ) .\r\n\r\nخَرب\r\n- اين اصطلاح عروض است و انداختن ميم و نون مفاعلين است رجوع شود به ( المعجم ص 44 ) .\r\nعبارت از لباسى است كه طول آن 3 ذراع و نصف است و عرض آن نصف ذراع در يك ذراع است كه در كفن ميت به كار برند . ( از شرح لمعه ص 33 ) .\r\n\r\nخَرِبَةُ القَذِرَة\r\n- خرابهء آلوده و ناپاك ، منظور دنيا است . ( بكسر خاء و فتح راء ) ( از تلويحات )\r\n\r\nخُرداد\r\n- شيخ اشراق در مقام بيان معنى كلمهء خرداد گويد : حكماء فرس براى نامگذارى ارباب انواع از اسامى بروج استفاده كرده‌اند ( شايد قضيه به عكس باشد به اين معنى كه از ارباب انواع كه در كلمات فرس به كار برده شده است و از عقايد عاميانه و رائج ميان مردم بوده است منجمان براى نامگذارى بروج استفاده كرده‌اند ) در هر حال خرداد در اصطلاح حكماء فرس نام رب صنم آب است « فثبت ان اول حاصل بنور الانوار واحدة و هو النور الاقرب و النور الاعظم و ربما سماه بعض من الفهلوية بهمن و زعم الحكيم الفاضل زرادشت ان اول ما خلق من الموجودات بهمن ثم اردى بهشت ثم شهريور ثم اسفندارمذ ثم خرداد ثم مرداد » .\r\n( ش ص 272 - مجموعه دوم مصنفات ص 128 ) .\r\n\r\nخُردادروز\r\n- ( اصطلاح گاه‌شمارى ) يا خردادگان روز ششم خرداد را گويند كه با نام خرداد يكى افتاده است و معنى اين كلمه ثبات خلق بود و آن ملك موكل بتربيت خلق و اشجار و نباتات بود .\r\n( از آثار ص 220 )\r\n\r\nالخَرزَة\r\n- ( يفتح خاء اصطلاح نجومى و هيوى ) و كواكب واقع در صورت عقرب را گويند كه يكى از بروج دوازده‌گانه است : و ستارگانى بود مانند مهره واقع در صورت آن و آن 21 كوكب بود و بيست يكمين را توله گويند .\r\nده ستاره از اين ستاره‌ها واقع بر دنب‌هاى آن بود و 11 ديگر واقع بر تن آن ( از صور الكواكب ص 29 )\r\n\r\nخَرقِ عادَت\r\n- ( اصطلاح كلامى ) و يكى از معجزات انبياء محسوب مىشود رجوع بفرهنگ علوم عقلى تأليف نگارنده شود .\r\n\r\nخِرقَه\r\n- ( اصطلاح عرفانى ) جامهء كه از پاره پارها دوخته شده باشد و جامعه‌اى كه صوفيان ميپوشند ، خرقه گويند ( از كشاف ص 444 ) .\r\nهجويرى گويد : خرقه پوشيدن ميان اين طائفه معتادست و اندر مجمعهاى بزرگ كه مشايخ بزرگ حاضر باشند اين كار\r\n\r\n","description":"","footnote":"","page_name":" 795 ","page_number":127},
  {"content":"\r\n\r\nانجام دهند .\r\nاو گويد صوفيان در حال و در موقع غلبهء وجد بى خبر گردند و جامعه خرقه كنند .\r\nو آن دو گونه است يكى آنكه اصحاب به حكم پيرى و مقتدائى جامهء وى را خرقه كنند اندر حال استغفار از جرمى و ديگر اندر حال سكر از وجدى كنند ( از كشف المحجوب ص 543 ) .\r\nدر زبدة الحقائق گويد : معى خرقه ، ظل ولايت است و الباس او علامت قبول شيخ ، و قبول شيخ علامت قبول حق و اقسام خرقه پنج است ، خرقهء توبه ، خرقهء ارادت ، خرقهء تبرك ، خرقهء نصرت و . . . اين هنوز در بدايت سلوك است و دون مرتبت عشق است .\r\n( زبدة ص 282 ) .\r\nعراقى گويد :\r\n ما دگر باره توبه بشكستيم * وز غم نام و ننگ وارستيم\r\nخرقهء صوفيانه بدريديم * كمر عاشقانه بر بستيم\r\nدر خرابات با مى و معشوق * نفسى عاشقانه بنشستيم \r\nعطار گويد :\r\n بار دگر پير ما رخت به خمار برد * خرقه بر آتش بسوخت دست بزنار برد\r\nدين بتزوير خويش كرد سيه رو چنانك * ير سر ميدان كفر ، گوى ز كفار برد \r\nشاه نعمت الله گويد :\r\n نسبت خرقه‌ام از پير خرابات بود * به از اين خرقه از محالات بود\r\nاين چنين پير و مريدى و چنان ميخانه * باده نوشيدن من عين عبادات بود\r\nعشق ميبازم و خاطر به خدا مشغولست * ميخورم باده و جانم بمناجات بود\r\nنامراد از در ما باز نگرديده كسى * در ميخانهء ما قبلهء حاجات بود\r\nزاهد ار جنت فردوس بجان ميجويد * جنت عاشق سرمست خرابات بود \r\nو در اصطلاحات فخر الدين است كه :\r\nخرقه صلاحيت را گويند و علامت اصلاح صورت را نيز گويند .\r\nشيخ محقق مصلح الدين گويد : خرقهء درويشان جامه رضاست هر كه در اين كسوت تحمل نامرادى نكند مدعى است و خرقه بر او حرامست ( طرائق ص 81 ) .\r\nدر مقدمهء نفحاتست كه : صوفى هرگاه كليهء اصول طريقت را طبق اراده و دستور پير رعايت نمود و از عهده بر آمد به او خرقه اعطا ميگردد .\r\nو اهل حقيقت كه بمقام بىقيدى و لاابالىگرى رسيده‌اند و از تمام قيود و عوارض دنيوى فارغ گشته خرقه را نيز رها كرده و رفته و بحقيقت پيوسته‌اند .\r\nفروغى گويد :\r\n خرقه نهادم بر هن و باده خريدم * سبحه فكندم ز دست و جام گرفتم \r\nحافظ گويد :\r\n چه جاى صحبت نامحرمست مجلس انس * سر پياله بپوشان كه خرقه‌پوش آمد \r\nبرخى از تركيبات : كبود خرقه ، خرقهء ناموس خرقه سوخته .\r\n\r\nخَرقُ و التيام\r\n- ( اصطلاح فلسفى ) خرق به معناى نفوذ چيزى در چيزى ديگر و بر هم زدن و پاره شدن است و التيام به معناى پيوستن است در اين مسأله كه آيا افلاك قابل خرق\r\n\r\n","description":"","footnote":"","page_name":" 796 ","page_number":128},
  {"content":"\r\n\r\nو التيام ميباشند يا نه ميان فلاسفه اختلاف است .\r\nبعضى گويند نفوذ و خروج از افلاك بلا مانع است و همانطور كه ساير اجسام عنصرى قابل خرق و التيام ميباشند اجرام فلكى هم قابل خرق و التيامند عدهء ديگر اين امر را قبول نكرده و گويند افلاك قابل خرق و التيام نمىباشند و عنصر آنها عنصر پنجمى است و غير از عنصر اجسام ارضى است و حركت افلاك مستدير است و هر جسمى كه متحرك به حركت مستديره باشد قابل خرق و التيام نيست .\r\nو بالجمله خرق و التيام در اجسامى است كه در معرض كون و فساد باشند و ديگر آنكه خرق و التيام بواسطهء كيفيات رطبه يا يابسهء عنصرى است و افلاك متكيف به كيفيات عنصرى ارضى نمىباشند .\r\n( از شفا ج ص 167 ، 182 ، 240 )\r\n\r\nخَرْم\r\n- ( اصطلاح عروضى است ) و اسقاط حرف اول از وتد مجموع باشد كه در ركن اول آيد چنان كه ميم مفاعلين افتد ( از دره نجفى ص 29 )\r\n\r\nخُرَّم روز\r\n- ( اصطلاح گاه‌شمارى ) يكى از اعياد فارسيان است و روز اول ديماه بود كه نام آن با نام ماه يكى افتاده است اين روز را با خود ماه بنام خدا نيز نامند يعنى هر مزد . در اين روز پادشاه از تخت خود فرود ميامد و لباس سفيد بر تن كرده بر فرش سپيد مىنشست در صحراء و حجاب را مرخص ميكرد و به كارهاى مردم رسيدگى ميكرد .\r\n( از آثار ص 225 ) و همين طور روزهاى هشتم و پانزدهم و بيست و سوم ديماه عيدهائى بود مرفارسيان را و روز پانزدهم را روز خور نامند .\r\n\r\nخره\r\n- ( اصطلاح فلسفى ) اين اصطلاح را شيخ اشراق به كار برده است و مراد او نورى است ساطع از ذات حق كه مخصوص به ملوك افاضل است كه در اوستا كيان‌خره گويند .\r\n( از مجموعه دوم مصنفات ص 157 و رجوع به كيان خره شود ) .\r\n\r\nخُروج\r\n- ( اصطلاح ادبى ) حرفى است كه بوصل پيوند مانند كلمهء « نداريم ، ديدمش » كه راء در كلمه اول و دال در كلمه دوم روى است و ياء در اول و ميم در ثانى حرف وصل است و حرف آخر در آنها خروج است و رعايت تكرار خروج در قافيه واجب است ( از دره ص 71 ) .\r\n\r\nخَزائِن\r\n- اين اصطلاح كلامى و فلسفى است ، نسفى گويد : مفردات عالم علوى و عالم سفلى جمله خزائن خدايند  وَ لِلَّهِ خَزائِنُ السَّماواتِ وَ الْأَرْضِ . . . \r\nدر عالم عدم خداى را چندين هزار خز اين است . كليات كه در عالم عدم‌اند جمله خزاين‌اند در مفردات آب و خاك خزاين‌اند و هوا و آتش خزاين‌اند . افلاك و انجم خزاين‌اند . عقول و نفوس خزاين‌اند در مركبات هر معدنى خزينه‌ايست و هر نباتى خزينه‌ايست . . .  وَ إِنْ مِنْ شَيْءٍ إِلَّا عِنْدَنا خَزائِنُهُ  . ( از انسان ص 354 - 355 رجوع به خزائن الله شود ) .\r\n\r\nخَزان\r\n- ( اصطلاح هيئت و نجوم ) ابو ريحان گويد :\r\nگفتند كه خزان سغدى نيست هر چند سغديان به كار دارند ، و لكن تخارى است .\r\n\r\n","description":"","footnote":"","page_name":" 797 ","page_number":129},
  {"content":"\r\n\r\nو تخاريان اين را نشان گشتن هوا دارند بسرما .\r\nو خزان خاصه روز هژدهم بود از ماه شهريور . و خزان عامه روز دوم از مهر ماه .\r\nو هر دو عيداند . و پندارى كه از بهر آغاز چرخشت است و فشردن انگور .\r\n( رجوع شود به التفهيم ص 268 )\r\n\r\nخَزائِن يازده‌گانه\r\n- ( اصطلاح فلسفى ) مراد دماغ ، نخاع ، ريه ، قلب ، كبد ، طحال ، مرارت ، معده ، امعاء ، كليتين ، انثيين است .\r\nاين تقسيم‌بنديها را اخوان الصفا در مقام بيان تركيب جسد و چگونگى اخلاط بدن و مزاج طبايع كرده‌اند .\r\n( از اخوان ج 2 ص 321 )\r\n\r\nخَزائِنُ الله\r\n- ( اصطلاح عرفانى ) خزائن الله در سخنان صدرا به معناى حقايق كليهء عقليه به كار برده شده است كه در مرتبت جمعى واجد تمام صور موجودهء كائنه در عالمند و مراد از خزائن عالم عقول و قضاء الهى است .\r\n( از اسفار ج 4 ص 30 - رسائل صدرا ص 282 )\r\n\r\nخَزل\r\n- اين اصطلاح عروضى است و اجتماع اضمار وطى بود رجوع به اضمار وطى شود ( از دره نجفى ص 22 )\r\n\r\nخَزينَهء اسرار\r\n- ( اصطلاح عرفانى ) مراد خزائن وجود و منبع فيوضات الهى است كه فرمودند  « وَ عِنْدَهُ مَفاتِحُ الْغَيْبِ »  كليد خزينهء اسرار فطرت محمد مرسل بنزديك حق است ، اسرار ربوبيت او را به نعت كرم در مهد نبوت اندر قبهء غيرت بپرود و اسرار فطرت و عزت وى از خلق بپوشيد ، زان گونه شرابها كه او پنهان دارد . يك ذره به صد هزار جان نتوان داد ، آرى مادر آن خزينهء اسرار فطرت و محبت وى مهرى بر نهاديم و طمعها از دريافت آن باز بريديم .\r\n اى مه بر آمدى و تابان گشتى * گرد فلك خويش خرامان گشتى\r\nچون دانستى برابر جان گشتى * ناگاه فرو شدى و پنهان گشتى \r\n( از عده ج 5 ص 385 ) .\r\n\r\nخَستِه دل\r\n- ( اصطلاح عرفانى ) واماندهء طريقت .\r\n\r\nخُسرُوان\r\n- ( اصطلاح عرفانى ) اوتاد و ابدال را گويند :\r\n خسروان قبلهء حاجات جهانند ولى * سببش بندگى حضرت درويشانست \r\n\r\nخَسيس\r\n- اين اصطلاح فقهى است و پست و فرومايه بود و در باب بيع آنچه بهايش كم باشد ، در مقابل نفيس و در بعضى از كتب شافعى خسيس را مادون حد نصاب سرقت دانند ( از كشاف ج 1 ص 463 )\r\n\r\nخَزانِ خاصّه\r\n- ( گاه‌شمارى ) رجوع به خزان شود .\r\n\r\nخُشُوع\r\n- ( اصطلاح عرفانى ) خشوع يعنى خمود و ركود و بىحركت . زمين خاشعه يعنى زمينى كه او را حركتى نباشد و مراد تواضع و فروتنى است با خلق خدا و در هم شكستن بت نخوت و غرور است .\r\n( دستور ج 2 ص 75 ) و رجوع به فرهنگ مصطلحات عرفا شود .\r\nفارابى در بيان معنى خشوع و اقوال مختلف و اينكه پارهء از منحرفان اجتماعى\r\n\r\n","description":"","footnote":"","page_name":" 798 ","page_number":130},
  {"content":"\r\n\r\nو كسانى كه باصول اجتماعى و مذهبى پاى بند نمىباشند و صرفا در فكر غلبه - يافتن بر مردم و انحصار منافع مادى به خودند دربارهء معنى خشوع و باستهزاء گرفتن آن چه گويند بحثى مستوفى كرده و گويد :\r\nاما خشوع عبارت از اين بود كه گفته شود كه در عالم خدائى هست كه مدبر جهان بود و روحانيانى بودند مدبر و مشرف بر همهء افعال و به كار داشتن تعظيم خدا و صلوات و تسبيح و تقديس او و اينكه هر گاه انسان به اين گونه امور پرداخت و بسيارى از خيراتى كه مطلوب [ مشوق اليه 
  ] در اين دنيا و زندگى اين دنيا است رها كرد و بر اين امر [ رويه و سيره 
  ] مواظبت و مداومت نمود لا جرم عوض داده مىشود بواسطهء خيرات بزرگى كه بعد از مرگ به دو ميرسد پاداش داده مىشود . و هر گاه متمسك به هيچ يك از اين گونه امور نشود و خيرات را در همين زندگى اين دنيا برگزيد پس از مرگش معاقب شود و بواسطهء شرور و عذاب بزرگى كه در آخرت به دو رسد مجازات و كيفر داده شود .\r\nپس اين گونه امور و انديشه‌ها همه ابوابى از حيله‌ها و كيدها بود كه بر ضرر قومى و بسود قومى ديگر به كار برده مىشود زيرا آنها حيله‌ها و شكار افزارهاى كسى بود كه ناتوان بود از مغالبت بر اين خيرات بواسطهء اعمال قدرت و پايدارى و مجاهدت علنى و نيز كيدهائى است كه صاحبان قدرت يعنى كسى كه قادر بود بطور آشكار از راه تغالب بواسطه نيروى جسمانى و سلاح جنگى خود و بر حسب رويت و معاونت و تخويف و قمع آنها بر خيرات دست يابد اين كيدها را نخست دست‌آويزى كند تا اين خيرات و يا بعضى از آنها را رها كنند تا ديگران از آن بهرمند شوند يعنى آن كسانى كه از راه اعمال زور آشكار و تغالب نتوانند بر آنها دست يابند .\r\nزيرا دربارهء كسى كه متمسك به اين گونه امور شود چنين گمان افتد كه حريص و آزمند به خيرات نبود و دربارهء وى گمان خوب برده شود و در نتيجه بدور كون و اعتماد حاصل شده و مورد ترس و پرهيز و اتهام واقع نمىشود و بلكه مقصود و خواست خود را همچنان پنهان كرده سيرت خود را خدائى مينايد و لاجرم زى و روش و صورت ظاهر وى بسان كسى نمايد كه هيچ يك از اين خيرات اين جهانى را براى خويشتن نخواهد و اين خود سببى شود كه بنزد مردم مكرم و معظم گردد و وسيله نيل به ساير خيرات شود .\r\nو نفوس مردم منقاد وى گردد و مورد محبت همه واقع شود . و در نتيجه در ارتكاب خواهشهاى نفسانيش مورد انكار مردم واقع نگردد و بلكه هر چه كند [ از اعمال زشت 
  ] همه را نيكو شمارند و بواسطهء اين رويه بر همه غالب آيد و بر همهء خيرات مانند كرامات و رياسات و اموال و لذات دست يابد و به حريت و آزادى مطلق نائل شود پس [ معتقد بود 
  ] همهء اينها در حقيقت براى رسيدن به اين خيرات نهاده شده است .\r\nو همانطور كه بعضى از شكارهاى وحشى بواسطهء مغالبت و مجاهدت بدست آيند و بعضى از راه خدعه و كيد بدست آيند ، همين طور است غلبهء بر خيرات در بين\r\n\r\n","description":"","footnote":"","page_name":" 799 ","page_number":131},
  {"content":"\r\n\r\nانسانها كه يا از راه غلبه و مغلبت بدست آيد و يا بواسطهء خدعه و نيرنگ و مطارده به اين كه مثلا انسان در ظاهر توهم كند كه مقصد و هدف آن طرف چيز ديگرى بود غير از آنچه در واقع و بالحقيقه مقصد او است و از اين جهت او نه مورد ترس مردم واقع شود و نه كسى از او دورى و پرهيز كند و نه كسى در صدد منازعت با او بر آيد و در نتيجه براحتى بر هدف و مقصد خود نائل شود .\r\nپس آن كسى كه باينگونه امور متوسل مىشود و بر آنها مواظبت و مداومت مىنمايد در هر زمانى كه باشد اين كارها را بخاطر آن انجام مىدهد كه به هدف و غرض ديگرى نائل شود كه همهء اين امور را وسيلهء رسيدن به آن قرار داده است .\r\nو آن عبارت از قيام به اين امور بود در ظاهر بخاطر نيل بيكى از اين خيرات يا همهء آنها و نيز بنزد مردم مغبوط ، بهرمند صاحب كياست و دانش و معرفت بود و بالاخره بنزد مردم جليل ، عظيم ممدوح باشد و هر گاه كسى اين گونه كارها را لذاته و نه براى نيل به اين خيرات انجام دهد بنزد مردم مخدوع ، مغرور ، شقى ، احمق ، بىخرد ، نادان به بهره خود ، خوار و بىارزش و مذموم بود ، جز اينكه بسيارى از مردم از باب سخريه و استهزاء او را مدح و ستايش كنند و بعضى ديگر او را در جهت منافع خود تقويت كنند يعنى از اين جهت كه در هيچ خيرى از خيرات مزاحم او نشود سهل است بلكه همه را رها كند تا اينكه به سهم او و ديگرى فزوده گردد . بعضى ديگر طريقت و مذهب او را از جهت ترس از اينكه كسانى كه بر طريقت مذهب او نمىباشند منافع آنها را بربايند و سلب كنند او را ستايش ميكنند .\r\nو قومى ديگر از اين جهت او را تمجيد و ستايش مىكنند كه خود نيز بمانند او مغرور و فريب خورده‌اند پس اين گونه از آراء و آرائى ديگر نظير اينها عبارت از آراء و عقايد مدينه‌هاى جاهليه بود كه از راه مشاهدهء حالات موجودات طبيعى عالم ناشى شده و در نفوس بسيارى از مردم متمكن و واقع شده است .\r\nپس هر گاه خيراتى كه بخاطر آنها متوسل به غلبه و اعمال زور شده‌اند بدست آمد [ و حاصل شد 
  ] بايد نگه‌دارى شده و هم دوام يابد و هم متزايد شود و اگر چنين نشود در اندك مدت از دست برود و تمام شود . درين باب گروهى معتقدند كه بايد هميشه همهء آنان طالب مغالبت و اعمال زور بر ديگران باشند و هر زمانى كه بر طايفهء غلبه يافتند فورا بايد متوجه به طايفهء ديگر شوند [ در صد غالب آمدن بر آنها باشند 
  ] گروهى ديگر معتقدند كه اين اموال بايد به دو راه گسترش يافته متزايد شود يكى از طرف خودشان و ديگر از طرف غير ، پس از اين دو راه هم اموال موجود را نگه‌دارى كرده و هم بدان مىافزايند . اما از طريق خود ناچار از راه معاملات ارادى بين خود اين كار را انجام ميدهند مانند خريد و فروش و معاوضات و ساير امور ديگر و اما از ناحيهء غير پس بواسطهء غلبه و اعمال زور .\r\nدستهء ديگر معتقدند كه اين تزايد اموال از هر دو راه بايد حاصل شود ( رجوع شود به ترجمهء\r\n\r\n","description":"","footnote":"","page_name":" 800 ","page_number":132},
  {"content":"\r\n\r\nآراء اهل مدينهء فاضله ص 333 ، 338 ترجمهء نگارنده ) .\r\n\r\nخَشيَت\r\n- ( اصطلاح عرفانى ) خشيت عبارت از تألم قلب است بسبب توقع و انتظار امر مكروهى در آينده كه گاه بواسطهء ارتكاب كثرت جنايت است و گاه بواسطهء معرفت جلال خدا است و هيبت و خشيت انبياء از اين قرار است .\r\n( از دستور ج 2 ص 82 )\r\n روى مقصود كه شاهان بدعا مىطلبند * مظهرش آينهء طلعت درويشانست \r\n( دستور العلماء ص 82 )\r\n\r\nخِصال\r\n- ( اصطلاح اخلاقى ) خصال جمع خصلت بود و سجاياى اخلاقى را گويند . و جزئى از باب تهذيب اخلاق است و بهر حال محامد و صفات پسنديده را خصال حميده يا پسنديده گويند و رذائل اخلاقى را خصال ناپسند .\r\n\r\nخِصال ثَلاث\r\n- ( اصطلاح فقهى ) و اطعام شصت مسكين ، شصت روزه و آزاد كردن يك برده بود ، اين خصال براى افطار روزه ماه رمضان بود بر محرم . ( از عروه ص 425 )\r\n\r\nخُصُوص\r\n- ( اصطلاح عرفانى و اصطلاح منطقى و اصولى ) و مقابل عموم است در عرفان خصوص و اهل خصوص عامه مؤمنانى هستند كه آنها را خداى متعال مخصوص گردانيده است بحقايق احوال و خصوص الخصوص اهل تفريد و تجريد التوحيدند ( لمع ص 367 ) .\r\n\r\nخِضر\r\n- خضر در اصطلاح صوفيه كنايت از بسط است و الياس كنايت از قبض است . ( از كشاف ص 415 ) .\r\nعطار گويد :\r\n جان اگر مىندهى صحبت جانان مطلب * گر نه‌اى خضر ، برو ، چشمهء حيوان مطلب\r\nچون ترا ديو هوس نيست بفرمان بارى * طمع خام بسر ملك سليمان مطلب \r\n\r\nخَضراىِ خذلان\r\n- كنايت از دنيا است .\r\nخاقانى :\r\n ميكنم جهدى كزين خضراى خذلان بگذرم * حبذا روزى كه اين توفيق يابم حبذا \r\n\r\nخُضُوع\r\n- ( اصطلاح اخلاقى و عرفانى )  « وَ عَنَتِ الْوُجُوهُ لِلْحَيِّ الْقَيُّومِ  -  فَظَلَّتْ أَعْناقُهُمْ لَها خاضِعِينَ . . . »  محمد ترمذى گويد :\r\nخضوع الفاسقين افضل من صولة المطيعين » ( طبقات ص 225 ) .\r\nدر اخلاق تواضع در برابر زير دستان بود .\r\n\r\nخَطّ\r\n- ( اصطلاح عرفانى ) خط اشارت بتعينات عالم ارواح است كه اقرب مراتب وجودست .\r\nو گفته شده است كه مراد از خط عالم كبريائى است كه عالم ارواح مجرده است كه اقرب مراتب وجودست به مرتبت غيب هويت .\r\nشاعر گويد :\r\n رخش خطى كشيد اندر نكوئى * كه بيرون نيست از ما خوبروئى\r\nخط آمد سبزه زار عالم جان * از آن كردند نامش دار حيوان \r\nدر رخ محبوب به نيكويى و لطافت و نازكى خطى كشيده است كه جامع جميع دقايق و نكات حسن و جمال است اگر روى و خط محبوب بينى و مشاهده نمائى بىشك و شبهه كثرات را از وحدت بدانى و ترا معلوم شود كه وحدت روزست و كثرت شب است .\r\n\r\n","description":"","footnote":"","page_name":" 801 ","page_number":133},
  {"content":"\r\n\r\n يكى خط است ز اول تا به آخر * برو خلق جهان گشته مسافر \r\nعطار گويد :\r\n اى دلم مست چشمهء نوشت * در حظم از خط سيه پوشت\r\nهمه سر سبزى خطت كه بلطف * سر برون زد ز چشمهء نوشت\r\nحلقه در گوش حلقهء زلفت * حلقهء زلف بر بنا گوشت \r\nخاقانى گويد :\r\n خطى بر سوسن از عنبر كشيدى * سر خورشيد در چنبر كشيدى\r\nهمه خطهاى خوبان جهان را * به خط خود قلم بر سر كشيدى\r\nكنار نسترن پر سبزه كردى * پر طوطى سوى شكر كشيدى\r\nمگر فهرست نيكويى است آن خط * كه بىپرگار بر مسط كشيدى\r\nبگرد خرمن ماه از خطر سبز * ز صد قوس و قزح خوشتر كشيدى \r\nدر رياض العارفين است كه : خط عبارت از ظهور تعلق ارواح باجسام است ( رياض العارفين ص 39 ) .\r\n\r\nخَطِّ سَبز\r\n- ( اصطلاح عرفانى ) خط سبز برزخ را گويند . رجوع شود به خط .\r\nفروغى گويد :\r\n شمهء از خط سبز تو بيان بايد كرد * گوشمالى به همه سبز خطان بايد داد \r\n\r\nخَطِّ سياه\r\n- ( اصطلاح عرفانى ) رجوع شود به خط .\r\n\r\nخَطا\r\n- ( اصطلاح فقهى ) و بمعنى گناه است و مقابل عمد آمده است و فعلى است كه بدون قصد و اراده از مكلف صادر شود و عبد بدان مؤاخذ نيست بموجب حديث رفع ( از كشاف ج 1 ص 241 ) رجوع به حديث رفع شود .\r\n\r\nخِطاب\r\n- ( اصطلاح اصولى و كلامى و عرفانى ) و عبارت از توجيه سخن است به طرف غير براى افهام او ، گاه آنچه بدان تخاطب واقع مىشود اراده شود و بالجمله در اصطلاح اصوليان توجيه امر است از ما فوق بمادون و اصل اين است كه خطاب متوجه شخص معين باشد و گاه از معين به غير معينى متوجه شود براى افاده عموميت نسبت به هر مخاطبى على سبيل بدليت مانند  « وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ »  .\r\nخطاب بر دو قسم بود يكى خطاب تكليفى كه متعلق بافعال مكلفين بود باقتضاء و تخيير و يا خطاب وضعى است و آن خطاب است به آنكه مثلا اين امر سبب فلان امر است چنان كه « دلوك » در  « أَقِمِ الصَّلاةَ لِدُلُوكِ الشَّمْسِ . . . »  سبب صلاة است و « طهارت » شرط صلاة است و حكمى كه بمعنى خطاب است عبارت از ايجاب و تحريم است و . . .\r\nو حكمى كه بمعنى اثر خطاب است وجوب ، حرمت و جز آنست . ( از كشاف ج 1 ص 423 - مختصر المعانى ص 29 - تلويح ص 651 رجوع به اثر خطاب شود ) .\r\nدر اصول رشاد آمده است :\r\nالفاظ مخصوصه بخطابات شفاهى مانند  يا أَيُّهَا النَّاسُ  -  يا أَيُّهَا الَّذِينَ آمَنُوا  شامل عموم موجودين در زمن خطاب و متولدين بعد از زمان خطاب مىباشد .\r\nعلما علم اصول دربارهء اينكه شمول خطابات مزبوره بر نسلهاى بعدى آيا بر حسب\r\n\r\n","description":"","footnote":"","page_name":" 802 ","page_number":134},
  {"content":"\r\n\r\nدلالت لفظى است يا خير ؟ به بحث‌هاى دامنه‌دارى پرداخته و هر يك از طرفين در اثبات مدعاى خود دلائلى اقامه نموده است - ولى چون مئالا هر دو طرف تصديق كرده‌اند كه احكام مستفاده از خطابات مزبوره بموجب ادله خارجيه و ضرورت دين ، شامل نسل‌هاى بعدى نيز ميباشند لذا ديگر بحث در اينكه آن خطابات حسب الوضع هم شامل آنها ميباشند يا نه ؟ بحث زائد و بىحاصلى است .\r\n( اصول رشاد ص 153 ) در عرفان فرمان ازلى الست بربكم است .\r\nانصارى گويد : يكى خطاب خداى شنيد در شغب آمد ، يكى سماع نام رحمن كرد در طلب آمد ، يكى در استماع نام رحيم بماند در طرب آمد ، تن محل امانت است ، چون خطاب خداى شنيد ، بىقرار گشت ، دل بارگاه محبت است به سماع نام رحمن در دايرهء طلب و شوق افتاد ، جان نقطه گاه عشق است ، چون بشارت نعت رحيم يافت .\r\nبر شادروان رجاء و طرب بماند ، و هر چه نعمت بود نثارش گشت ، هر چه منت بدل دادند ، آنچه رؤيت و مشاهده بود نصيب جان آمد ، الهى ياد تو ميان دل و زبانست . مهر تو در ميان سرو جانست ، يافت تو زندگى جهانست و رستخيز نهان ، اى ناجسته يافته ، و دريافت نادر يافته . ( از عده ج 4 ص 252 ) .\r\n گر خطابى نمىرسد بىحرف * پس جهان پر چرا شد ز بيك \r\n\r\nخِطاباتِ أصليَّه تَوَصُّليَّه\r\n- ( اصطلاح اصولى ) رجوع به توصليات شود و رجوع به ( قوانين ص 102 ) شود .\r\n\r\nخِطاباتِ شَفاهيَّه\r\n- ( اصطلاح اصولى ) و مراد مشافهات است مانند  « يا أَيُّهَا النَّاسُ  .\r\n يا أَيُّهَا الَّذِينَ آمَنُوا »  بحث در آنكه خطابات شفاهيه مختص به حاضران در مجلس تخاطب است يا عموميت دارد مر حاضرين و غائبين را و بلكه موجودين و معدومين در حال خطاب را ، اختلاف در اين مساله بسيار است . رجوع شود به ( كفايه ج 1 ص 354 - 356 - معالم ص 105 ) .\r\nو بالجمله معروف و مشهور اين است كه وضع خطابات شفاهيه از قبيل  « يا أَيُّهَا - الَّذِينَ آمَنُوا  -  يا أَيُّهَا النَّاسُ »  و غيره شامل كسانى كه متأخر از زمان خطاب‌اند نمىشود و لكن عدهء گويند اين گونه خطابات شامل مىشود و عام است نسبت به حاضرين و هم موجودين و هم غائبين و هم معدومين ، آنها كه گويند مخصوص به حاضرين و يا حد اكثر موجودين است گويند خطاب بمعدوم زشت و ناپسند است هم عقلا و هم شرعا و موقعى كه گوئيم تكليف به شخص خواب و ساهى و طفل و مجنون روا نباشد چگونه توان گفت كه معدومين مكلف شده و مورد خطاب واقع شوند و علاوه ظاهر اين است كه اين گونه الفاظ وضع براى حاضرين شده است مگر آنكه گفته شود به حاضرين اعلام مىشود كه به غائبين و يا معدومين ابلاغ كنند و اين هم از باب توجيه خطابات بدانها نيست و نيز گفته شده است اين خطاب نسبت به غائبين و معدومين از باب مكاتبه و مراسله به اشخاص دور است چنان كه بواسطه كتاب خطابت روا باشد و حال آنكه بعد از يك سال به دو ميرسد اين گونه خطابات همين حال را دارند نسبت به كسانى كه بعد موجود ميشوند\r\n\r\n","description":"","footnote":"","page_name":" 803 ","page_number":135},
  {"content":"\r\n\r\nاين نظر نيز مردود شده است پس ناچار بايد گفته شود كه خبر ميدهد خدا به حضرت رسول خود كه كسانى كه معدوم‌اند پس از وجود مكلف به همين احكام ميباشند و حضرت رسول به خلفاء خود خبر ميدهد كه آنهايى كه بعدا موجود ميشوند بايد اين احكام را انجام دهند و . . و اين اخبار به حال معدوم است نه خطاب تا قبح لازم آيد و بالجمله اين خطابات نه حقيقة و نه مجازا متوجه به معدومين نخواهد بود بلكه معدومين با موجودين از لحاظ حكم مشتركند بدلائل ديگر از اجماع و ضرورت . . .\r\n\r\nخِطابِ تَبَعى\r\n- ( اصطلاح اصولى ) و مراد خطابات مقدمى و واجبات تبعى است در مقابل خطابات و واجبات اصلى . ( از قوانين ص 102 ) . رجوع بامر تبعى و اصلى شود .\r\n\r\nخِطابِ تَعليقى\r\n- ( اصطلاح اصولى ) و مقابل خطاب فعلى است مانند « ان جاءك زيد فاكرمه » .\r\nبر خلاف خطاب فعلى مانند « اكرم زيدا » رجوع شود به مقدمه واجب و رجوع شود به واجب مقدمى و رجوع شد به مقدمه واجب و رجوع شود به واجب مقدمى و رجوع شود به ( كفايه ج 1 ص 153 )\r\n\r\nخِطابِ وَضعى\r\n- ( اصطلاح اصولى ) و مقابل خطاب تكليفى است رجوع بخطاب تكليفى و رجوع بخطاب شود و خطاب وضعى عبارت از : صحت ، بطلان ، عزيمة ، رخصت ، تقدير و حجة باشد ( از قواعد شهيد ص 22 ) رجوع بامر تبعى شود .\r\n\r\nخطابه\r\n- ( اصطلاح منطقى ) و هر چه مفيد اعتقاد غير جازم بود آن را خطابه خوانند و صناعتى است كه با وجود آن ممكن باشد اقناع جمهور در آنچه كه بايد ايشان را به آن تصديق حاصل آيد به قدر امكان و گفته‌اند خطابات قوت است بر تكليف اقناع ممكن در هر يكى از امور مطروده و به قوت ملكهء نفسانى خواهند كه يا بتعلم قوانين حاصل شود يا بحصول تجربه از كثرت مزاولت افعال .\r\n( از اساس الاقتباس ص 342 . 529 ) و بالجمله صناعتى است كه مفيد اقناع بود .\r\n( از دستور ج 2 ص 89 )\r\n\r\nخَطابيّات\r\n- ( اصطلاح فلسفى ) امورى كه بواسطه برهان خواسته نشوند و بلكه مجرد ظن و گمان در آن كافى باشد خطابيات گويند و بالاخره قياس خطابى مركب است از مقدمات مقبوله يا مظنونه و غرض از خطابه و قياس خطابى ترغيب مردم است در آنچه آنان را سود دارد از امور معاش و معاد .\r\n( از دستور ج 2 ص 88 ) خواجهء طوسى گويد :\r\nخطابت مشتمل بود بر دو چيز يكى عمود و ديگر اعوان . و عمود قولى باشد كه بحسب ظن منتج بالذات بود مطلوب را ، و اعوان اقوال و احوالى بود خارج از آن .\r\nو چون غرض از اين صناعات اقناع است نه تحقيق مطلق و الزام صرف ، هر چه افادت اقناع كند خواه داخلى و خواه خارجى در صناعت معتبر باشد . و اقناع نه همه بقول قياس بود ، بل بشهادت صادقى يا بامارتى نيز باشد . و بر جمله مقتضى اقناع يا مقتضى نفس اقناع بود ، مقتضى استعداد اقناع . و مقتضى اقناع يا عمود بود يا شهادت شاهدى . و\r\n\r\n","description":"","footnote":"","page_name":" 804 ","page_number":136},
  {"content":"\r\n\r\nشهادت يا شهادت قول بود يا شهادت حال .\r\nو شهادت قول يا شهادت مقتدايى باشد .\r\nمثلا پيامبرى يا امامى يا حكيمى با شاعرى كه استشهاد بقول او كنند ، يا قول گواهانى كه تصديق مدعى كنند .\r\n( رجوع باساس الاقتباس شود )\r\n\r\nالخَطّابيَّه\r\n- ( اصطلاح كلامى ) اصحاب ابو الخطاب محمد بن ابو زينب الاسدى الاجدع را گويند كه بشدت به ابى عبد الله جعفر بن محمد الصادق تعلق خاطر داشت و چون حضرتش به علت غلو او دربارهء امامت ايشان او را نفى كرد ، او امامت را مربوط به خود دانست و خود را امام خواند . سپس ائمه را انبياء خواند و سپس خدا خواند . . .\r\nعقيده‌اش دربارهء امام صادق و پدرانش تا آنجا بود كه قائل بالوهيت آنان شد و نيز آنان را انبياء خدا خواند .\r\n( از ملل و نحل شهرستانى ص 84 - 85 و مختصر الفرق ص 135 ، 155 )\r\n\r\nخَطّ\r\n- نهايت سطح را خط گويند و آن يا مستقيم است و يا منحنى و يا مستدير است .\r\n( از شفا ج 1 ص 127 - تفسير ص 539 )\r\n\r\nخَطّ إستواء\r\n- ( اصطلاح هيوى ) و خط و خط استواء عبارت از دايره عظيمهء بود كه سطح آن عمود بر محورين بود و كره را به دو نيم كند . نيمى شمالى و نيمى ديگر جنوبى .\r\nاين خط به سيصد و شصت درجه متساوى بخش شده است كه هر پانزده درجهء آن يك ساعت زمانى بود و به همين درجات طول را اعتبار كنند يعنى از صفر درجه تا 180 درجه به طرف مشرق يا مغرب .\r\n( از رياض المنجمين ص 33 ) ابو ريحان گويد :\r\nاين خط از سوى مشرق اندر آيد بدرياى چين و هند ، و بر چند جزيره گذرد از جزيرهاش . چون از حد زنگيان بگذرد بدشت و بيابان سياهان اوفتد ، آنك از ايشان خادمان جلب كنند . و زآنجاا به مغرب رسد و ببحر محيط اندر آيد . و آن كس كه او را آرامگاه بر اين خط است ، نزديك او شب و روز هميشه راست باشد و هر دو قطب شمال و جنوب بر افق او بود ، نه برتر و نه فروتر . و مدارات و سطحهاى ايشان بر افق قائم باشند و به هيچ سو نگرايند . و آفتاب بر سر او بسالى دو بار بگذرد ، آنگه كه بر حمل باشد و بسر ميزان . و سپس آن سوى شمال از وى ميل كند همچندان كه سوى جنوب از وى ميل كند . و او را خط استوا و خط اعتدال بدان نام كردند كه شب و روزش راستند و بر يك مقدار معتدل ميانه و بس .\r\nفاما بعضى مردمان گمانى برند بر او كه طبع و مزاج او معتدل است ، آن خطاست .\r\nو گواهى بر خلاف اين گمان آنست كه همىبينى از سوختگى مردمانش ، و آنك بايشان نزديك است ، هم بلون و هم به موى و هم بخلقت ناهموار و هم بخرد كوتاه .\r\nو كى تواند بودن اعتدال بجايى كه آفتاب مغز سر مردمانش را از زير همىجوشاند .\r\nتا چون از سمت الرأس ميل كند بدان دو وقت كه ما آن را تابستان و زمستان خوانيم ، ، لختكى خنكى يابند و بياسايند .\r\n( رجوع شود به التفهيم ص 171 )\r\n\r\nخَطِّ اعتِدال\r\n- ( اصطلاح هيوى ) رجوع\r\n\r\n","description":"","footnote":"","page_name":" 805 ","page_number":137},
  {"content":"\r\n\r\nشود به دايرهء نيمروزان و نصف النهار و خط استواء .\r\n\r\nخُطبَه\r\n- ( اصطلاح ادبى و فقهى ) و عبارت از سخنى است مشتمل بر « بسمله » و حمد و ثنا ، خدا آن طور كه شايستهء اوست و توصيه بدرستى و تقوى و جز آن و به معناى درود بر رسول صلى الله عليه و آله و وعظ و نامگذارى و نامزدى و خواستگارى آمده است . از ( كشاف ج 1 ص 445 - شرح لمعه ج 2 ص 79 ) .\r\n\r\nخُطبهء كُن\r\n- ( اصطلاح عرفانى ) اشارت به كلمهء « كن وجودى » و نورى است ( از تفسير حدائق ص 79 )\r\n\r\nخَطَرات\r\n- آنچه بر دل گذرد از احكام طريقت خطرات گويند ، و خطره اطلاق بر قلب شود باعتبار نامگذارى حال باسم محل و بالجمله ، خطره در اصطلاح صوفيان عبارت از ادعيه‌ايست كه ميخوانند و « خاطر » واردى است كه بر دل سالك فرود آيد در صورت خطاب و مطالبت و « وارد » عامست ( از كشف المحجوب ص 500 كشاف ص 415 ) .\r\nو بهر حال و آنچه بر دل گذرد از احكام طريقت خطرات گويند و خطرة اطلاق بر قلب شود باعتبار نامگذارى حال باسم محل و بالجمله خطرة در اصطلاح صوفيان عبارت از ادعيه‌ايست كه ميخوانند و خاطر واردى است كه بر دل سالك فرود آيد در صورت خطاب و مطالبت و وارد عامست .\r\n\r\nخَطَراتُ الأذهان لا يجِبُ فيه النِّهايَة\r\n- اين اصطلاح و عبارت بدين معنى است كه غير متناهى باطل در امور اعتبارى ذهنى جريان ندارد و در خطرات ذهنى نهايت واجب نيست و بطلان نامتناهى در امور عينى خارجى است بطور مجتمعة الوجود ( از تلويحات ص 24 )\r\n\r\nخَطِّ مَشرِق و مَغرب\r\n- ( اصطلاح نجومى ) رجوع به دايرهء نيمروزان و نصف النهار شود\r\n\r\nخَطِّ زَوال\r\n- ( اصطلاح هيوى ) - رجوع شود به دايرهء نيمروزان .\r\n\r\nخَطِّ نيمروزان\r\n- ( اصطلاح هيوى و نجومى ) عبارت از خطى است كه شمال و جنوب را بطور مستقيم بهم وصل كند .\r\nخلاصه آنكه افق حسى هر كسى بر حسب محل و ديد آن كس بود و آن دايرهء بود كه هر گاه كسى كه در نقطهء از زمين واقع است بدور خود بگردد بر گرداگرد خود چسبيده به سطح زمين موهوما رسم شود و قهرا آن كس خود در مركز و وسط آن قرار گرفته باشد در اين صورت هرگاه از نقطهء كه واقع بود و ايستاده است بطور مستقيم از دو طرف خطى به كرانه‌هاى - افق وصل كند و يا به خط مستقيم از محلى كه ايستاده است از يك طرف بسوى مشرق و از طرف ديگر بسوى مغرب خطى مستقيم رسم كند خط مشرق مغرب بود بود و هر گاه خطى ديگر از كرانه جنوب به جايگاه خود و از جايگاه خود به شمال و يا بر عكس رسم كند خط نيمروزان و خط زوال بود و بدين ترتيب دايره افق حسى بر چهار قسمت شود خط مشرق مغرب را خط اعتدال نيز گويند .\r\nو بهر حال اين چهار قسمت به اين نامها خوانده ميشوند يك چهارم آن كه بين مشرق و جنوب است شرقى جنوبى و يك چهارم\r\n\r\n","description":"","footnote":"","page_name":" 806 ","page_number":138},
  {"content":"\r\n\r\nآن كه بين جنوب و مغرب است غربى جنوبى و آن يك چهارم كه بين مغرب و شمال است غربى شمالى و آن يك چهارم كه بين شمال و مشرق است شرقى شمال نامند .\r\nو قهرا شبانه‌روز هر كس بر آمدن و غروب كردن آفتاب بود در خط مستقيم سمت الرأس خود از سوى شرق نسبى خود به مغرب نسبى خود و بنا بر اين شبانه‌روز هر كوكبى نسبت به خود او است و محلى كه او در آن واقع شده است .\r\n\r\nخُطوَه\r\n- ( اصطلاح عرفانى ) خطوة عبارت از گامهائى است كه سالك در طريقت ميگذارد و بايد مراقب باشد پيروى از شيطان نكند چنان كه ميفرمايد  « وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ »  ابو - العباس گويد : « الخطرة للانبياء و الوسوسة للاولياء و الفكرة للعوام و العزم للفتيان » ( طبقات 445 ) .\r\nاز گامهاى شيطان پيروى نكنيد كه او شما را دشمنى آشكار بوده اين اصطلاح و اصطلاحاتى ديگر مانند خطبهء كن و كن نورى ، و خشيت و خوف و خزائن و خزائن الله و خليفه و خلافت الهى و خشوع و قلب مأخوذ از قرآن مجيد ميباشند كه در كلمات عرفا جنبه ذوقى يافته‌اند .\r\n\r\nخَطيب\r\n- ( اصطلاح ادبى ) و صاحب خطابت بود ( از كشاف ج 1 ص 446 ) . رجوع به خطابت شود .\r\n\r\nخَطيبِ ناطِقَه\r\n- ( اصطلاح عرفانى ) قوهء ناطقه و نفس ناطقه را گويند .\r\n\r\nخِفَّت\r\n- ( اصطلاح فلسفى ) خفت و ثقل از كيفيات محسوسه ملموسه‌اند و خفت ميل به محيط است كه فلك اعظم باشد و « الخفيف المطلق هو الذى فى طباعه ان يتحرك الى غاية البعد عن المركز و مقتضى طبعه ان يقف طافيا لحركته فوقا بالاجرام كلها و اعنى بالطافى ليس كل وضع فوق جسم بل وضعا يصلح ان يكون منتهى حركة و الثقيل المطلق ما يقابله حق المقابله فيكون حركته اسرع حركة لميله الى غاية البعد عن المحيط خارقا كل جسم غيره فيقتضى اين يقف راسبا تحت الاجسام كلها » . ( شنا ج 1 ص 181 ، 242 - اسفار ج 2 ص 25 اخوان ج 2 ص 328 - كشاف ص 439 ) .\r\n\r\nخَفى\r\n- ( اصطلاح عرفانى ) و در لغت مستتر است و روح باعتبار آنكه حقيقت او بر عارفان و غيره مخفى است خفى گويند و حق را نيز خفى گويند كه  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ »  .\r\n( از شرح منازل كاشانى ص 4 - شرح فصوص ص 41 كشاف ج 1 ص 459 ) .\r\n\r\nخَفيفيان\r\n- ( اصطلاح عرفانى ) خفيفيان پيرو ابو عبد الله محمد بن خفيف‌اند كه از بزرگان طايفهء متصوفه بوده است و طريقت وى غيبت و حضور بود و مراد از حضور ، حضور دل بود بدلالت يقينى تا حكم غيبى را چون حكم عينى گردد و مراد از غيبت غيبت ، دل بود از دون حق تا حدى كه . از خود غايب شود تا بغيبت خود از خود به خدا نظاره كند و علامت اين اعراض بود از حكم رسوم ، پس از غيبت از خود حضور به حق آيد و حضور به حق غيبت از خود چنان كه هر كه از خود غايب شود به حق حاضر گردد و هر كه به حق از خود غايب بود پس مالك دل او خداوندست .\r\n\r\n","description":"","footnote":"","page_name":" 807 ","page_number":139},
  {"content":"\r\n\r\n\r\nخَلَاء\r\n- خلاء يعنى خالى بودن در مقابل ملاء يعنى پر بودن اين مسأله كه آيا ممكن است در جهان مكانى باشد كه خالى باشد يعنى شاغل هيچ امرى نباشد يا تمام مكانها و فضاها ملاء بوده و پر از اشياء و موجودات‌اند مورد اختلاف است .\r\nو در تعريف آن گويند : خلاء عبارت از بعد موهومى است ميان اجسام ممتد در جهات و صالح براى آنكه چيزى شاغل آن شود .\r\nبعضى گويند : خلاء لا شىء محض است بعضى گويند بعد فارغ است .\r\nصدر الدين منكر وجود خلاء بوده و گويد : تمام جهان ملاء است .\r\nشيخ اشراق نيز خلاء را باطل ميداند و گويد : « فلا يمكن ان يكون ما بين الاجسام خاليا » .\r\nو كسانى كه قائل بوجود خلاء شده‌اند ناچار قائل به تعدد عوالم‌اند و كسانى كه منكر وجود خلاء ميباشند فروعى بر آن مترتب كرده‌اند كه يكى از آن فروع موجود نبودن دو عالم جسمانى است . بعضى وجود خلاء را در داخل عالم جسمانى ممكن نمىدانند و لكن گويند خارج از محيط دائره فلك الافلاك ممكن است خلاء باشد و لكن اخوان الصفا گويند :\r\nفوق فلك الافلاك لا خلاء و لا ملاء است رجوع شود به مكان .\r\n( از دستور 2 ص 91 . مجموعه دوم مصنفات ص 52 ، 77 ، 89 - اخوان ج 2 ص 24 - اسفار ج 2 ص 16 - ج 1 ص 243 - شفا ج 1 ص 52 ، 57 ، 69 ، 183 ، 456 ، 11 ، 26 - دانشنامه علائى ص 19 ) .\r\n\r\nخلا\r\n- ( اصطلاح ادبى ) و در زبان عرب يكى از حروف جاره است كه ما بعد خود را جر دهد مانند « جاء القوم خلا زيد » كه معنى استثناء دهد و موضع آن نصب است در مستثناى تام . و گاهى معنى فعل دهد مانند « قاموا خلا زيدا » و در موارد متعدى به كار رود و مدخول خود را نصب « الاكل شىء ما خلا الله باطلا » ( از مغنى ص 70 ) .\r\n\r\nخِلافَت\r\n- ( اصطلاح فلسفى و عرفانى ) شيخ شهاب الدين سهروردى نار را ستوده و گويد : نار را مزايا و خواص زيادى است و از آن جهت است كه فارسيان بدان توجه كرده‌اند و برادر نور است و اشبه بالمبادى النوريه است و برادر نور اسفهبديه انسى است و مقام خلافت صغرى دارد چنان كه نور اسفهبدى مقام خلافت كبرى دارد و « الانوار كلها واجبة التعظيم شرعا من نور الانوار » .\r\n( از مجموعه دوم مصنفات ص 197 ) خلافت صغرى نزد صوفيان امامت و رياست ظاهرى است و خلافت كبرى امامت و رياست باطنى است . ( از كشاف ج 1 ص 441 ) .\r\nبهر حال خلافت نزد صوفيان بر دو قسم است خلافت صغرى كه امامت و رياست ظاهرى باشد و خلافت كبرى كه امامت و رياست باطنى باشد ( از كشاف ج 1 ص 441 ) .\r\nبطورى كه بيان شد براى هر اسمى از اسماء الهى صورتى است در علم او كه بنام ماهيت خوانده مىشود و بمعنى عين ثابت هم نامند و براى هر يك از آنها صورت خارجيه است كه بنام مظاهر خوانند و موجودات عينيه هم خوانده مىشود و بيان\r\n\r\n","description":"","footnote":"","page_name":" 808 ","page_number":140},
  {"content":"\r\n\r\nشد كه اسماء ارباب مظاهرند و آن مظاهر مربوب اسمائند و حقيقت محمديه ، صورت اسم الجامع الهى است و اسم الهى رب اوست و از اوست فيض و استمداد بر جميع اسماء ، اكنون بايد دانست كه آن حقيقت كه رب تمام اعيان و صور اعيان و جهان وجودست بواسطهء رب ، ظاهرى است كه در آنها است كه رب الاربابست .\r\nو بعبارة ديگر بواسطهء صورت خارجيه كه مناسب با صورت عالم است كه مظهر اسم الظاهر است تربيت مىشود صور عالم .\r\nو بواسطهء باطن آن ، تربيت مىشود ، باطن عالم ، پس تمام عوالم اجسام و ارواح از جهت حقيقت اوست نه از جهت بشريت او ، زيرا او ازين جهت عبد است و مربوب و محتاج برب خود  « وَ ما رَمَيْتَ إِذْ رَمَيْتَ وَ لكِنَّ اللَّهَ رَمى »  اشارت به جهت دوم است پس براى حقيقت محمديه است تمام اسماء و هرطور كه بخواهد در اين عالم تصرف كند و اين حقيقت مشتمل بر دو جهت است يكى الهيت و ديگرى عبوديت و براى اوست خلافت و احياء و امامت و لطف و قهر و غضب و سخط و جميع صفات براى آنكه تصرف كند در عالم و در نفس خود و بالجمله ربوبيت او نسبت به اين عالم بواسطهء صفات الهيه است در مرتبت نزول و او « مجمع البحرين » است بحر الظاهر و بحر الباطن و اين نوع خلافت در روى زمين از طرف خداى متعال واجب است به حكم آنكه  « ما كانَ لِبَشَرٍ أَنْ يُكَلِّمَهُ اللَّهُ إِلَّا وَحْياً أَوْ مِنْ وَراءِ حِجابٍ »  و در هر زمانى - ( شرح قيصرى ص 38 - كشاف ص 441 ) .\r\n\r\nخِلافَتِ إِلهى\r\n- ( اصطلاح عرفانى ) نفوس كاملهء انسانى كه از آنها تعبير به نفوس اولياء الله و انبياء مىشود خلافت الهىاند ( از اكسير العارفين ص 292 ) .\r\n\r\nخُلَّت\r\n- ( اصطلاح عرفانى ) خلت بمعنى دوستى و محبت است و نرد سالكان اعم از محبت است و آن عبارت از تخلل مودت است در دل و مقام محبت ارفع از مقام خلت است ( از كشاف ص 448 ) .\r\nآدم هنوز در كتم عدم بود كه رب العزة رقم خلت بر آن مهتر فرو كشيد و آتش شوق خود در باطن او نهاد و جمال عشق لم يزل روى بوى آورد ، پس در وجود آمد آن روز كه در آن صحراى تحير ايستاده دل به مهر سرمديت افروخته و جان از شراب نيستى مست گشته در آن وقت صبوح عاشقان و هاى و هوى و عربدهء بيدلان از سر خمار شراب نيستى به زبان بىخودى گفت  « هذا رَبِّي »  ( عده ج 5 ص 474 ) .\r\n\r\nخُلسَه\r\n- ( اصطلاح عرفانى ) و بمعنى فرصت مناسب است چنان كه گويند : « الخلسة سريعة الفوت و بطيئة العود » و « الخليس ايضا و الخلاس . الشجاع الحذر » و « تخالس القوم الشيء : تسالبوه » و « اخلس النبت . اختلط رطبه بيابسه » رجوع شود به رؤياى صادقه و فرهنگ مصطلحات عرفاء تأليف نگارنده .\r\n\r\nخَلع\r\n- ( اصطلاح فلسفى ) خلع بفتح خاء . به معناى زوال صورت و لبس به معناى وجود صورت ديگر است و مرادف با كون و فساد است .\r\n( از كشاف ج 1 ص 449 - ص 426 - اسفار ج 4 ص 162 - دستور ج 2 ص 93 )\r\n\r\nخُلع\r\n- ( اصطلاح فقهى ) بفتح خاء\r\n\r\n","description":"","footnote":"","page_name":" 809 ","page_number":141},
  {"content":"\r\n\r\nبمعنى قطع است و عزل است از سمتى و كندن جامه بود و بضم ازالهء زوجيت بود بر قبول زن بلفظ خلع در اين نوع طلاق زن مهر خود را دهد و خلع كند خود را از قيد زوجيت مرد و بالجمله طلاق خلعى طلاقى است در مقابل عوض معين ، صيغه خلع « خلعتك على كذا و انت مختلعة على كذا » ( از شرح لمعه ) ج 2 ص 133 - الفقه على . . . ج 4 ص 386 ) .\r\n« و هو طلاق بعوض مقصود لازم لجهة الزوج و صيغة الخلع ان يقول الزوج خلعتك على كذا و انت مختلعة على كذا ثم يتعبه بالطلاق فى القول الاقوى . . . و كل ما يصح ان يكون مهرا صح ان يكون فدية و لا تقدير فيه . . . و اذا تم الخلع فلا رجعة للزوج قبل رجوعها فى البذل و للزوجة الرجوع فى البذل مادامت فى العدة » ( از شرح لمعه ج 2 ص 131 - 137 ) .\r\nدر كليات حقوقى آمده است :\r\nخلع در جائى است كه زن از مرد كراهت داشته باشد و مبادرت در جائى است كه كراهت از طرفين باشد .\r\nچون طلاق بدست مرد است زن براى رهائى خود چارهء ندارد مگر اينكه چيزى به او بذل نمايد كه در مقابل او را طلاق دهد و آن را فديه گويند .\r\nو مأخذ آن قول حق عز شأنه است در سورهء بقره  ( وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً إِلَّا أَنْ يَخافا أَلَّا يُقِيما حُدُودَ اللَّهِ   فَلا جُناحَ عَلَيْهِما فِيمَا افْتَدَتْ بِهِ )  .\r\nدر مورد خلع آنچه را كه زن بمرد براى طلاق ميدهد ممكن است بيشتر از مهريه باشد و لكن در مورد مباراة مرد حق گرفتن بيشتر از مهريه را نخواهد داشت .\r\nصيغهء خلع عبارت است از خالعتك يا خلعتك على كذا فانت طالق . و اگر وكيل اجراء صيغه نمايد عبارت آن به اين نحو است خالعت فلانة وكالة عن زوجها بكذا .\r\nو صيغهء مباراة را مرد به اين نحو جارى ميسازد بارأتك على كذا فانت طالق و اگر وكيل باشد ميگويد بارأت فلانة وكالة عن زوجها بكذا .\r\nوقتى خلع يا مباراة واقع شد مرد حق رجوع نخواهد داشت و لكن اگر زن به بذلى كه كرده رجوع نمود مرد هم حق رجوع خواهد داشت اگر بخواهد ميتواند رجوع كند .\r\nبنا بر اين خلع و مباراة كه ذاتا از اقسام طلاق بائن هستند با رجوع زن بفديه برجعى مبدل خواهد شد .\r\nهرگاه بين مرد و زن در مقدار فديه اختلافى باشد اثبات بعهدهء مرد است و با نداشتن بينه قسم بزن توجه خواهد يافت .\r\nو اگر اختلاف بين آنها در رد فديه باشد اثبات با زن و قسم بعهدهء مرد است .\r\n\r\nخلع عادت\r\n- ( اصطلاح عرفانى ) خلع عادات بمعنى ترك عادت و رسوم و علايق دنيوى است .\r\nشاعر گويد :\r\n بگذر ز طبيعت و ز عادات * كز بندگيش برى سعادات \r\n\r\nخَلعَت\r\n- ( اصطلاح عرفانى ) عبارت از الطاف الهى است كه سالك را رسد ، تركيبات اين اصطلاح در متون عرفانى بسيار است از جمله ، خلعت اجتباء ، خلعت ديبا ، خلعت رسالت ، خلقت قربت ، قربت ، خلعت مروت .\r\n\r\n","description":"","footnote":"","page_name":" 810 ","page_number":142},
  {"content":"\r\n\r\nمولانا گويد .\r\n خلعت هستى بدادى رايگان * من هميشه معتمد بودم بر آن \r\n\r\nخُلف\r\n- بضم خاء ( اصطلاح منطقى ) خلف بضم خاء و سكون لام بطلان و دروغ و دروغ گفتن و وعده را خلاف نمودن است و نزد منطقيان اثبات مطلوب است با بطال نقيض آن و قياس و خلف قياسى است كه منظور از ترتيب آن اثبات مطلوب است به ابطال نقيض آن و مرجع چنين قياسى به دو قياس است يكى قياس اقترانى شرطى كه مركب از متصله و حمليه است و ديگرى استثنائى متصل كه در آن نقيض تالى استثناء مىشود و گفته مىشود كه اگر مطلوب درست نباشد نقيض آن درست است و محال لازم مىآيد مثال اگر حيوان نامى است درست نباشد لانامى درست خواهد بود و اگر اربعه زوج است درست نباشد لازوج درست خواهد بود و آن فرد است .\r\n( از دستور ج 2 ص 91 - مجموعه دوم مصنفات ص 58 - 59 ) .\r\n\r\nالخَلفيَّة\r\n- ( اصطلاح كلامى ) فرقهء از خوارج عجارده اصحاب خلف خارجىاند كه خوارج كرمان و مكران باشند ( از كشاف ج 1 ص 482 ) .\r\n( از ملل و نحل شهرستانى ص 60 ) و از جملهء حمزويه پيروان حمزه ميباشند كه در مسألهء قدر و ساير بدعتها موافق ، ميمونيه بودند اغلب در سيستان و خراسان و كرمان و قهستان بودند ابتداء تابع فرقهء عجارده بودند .\r\n( از مختصر الفرق ص 83 ، 84 )\r\n\r\nخُلق\r\n- ( اصطلاح اخلاقى ) و هيئت راسخه‌ايست در نفس كه مصدر افعال جمليه است عقلا و شرعا به سهولت و آسانى چنان كه خلق حسن گويند و خلق سيئ و بمعنى سجيت و طبع و مروت و عادت نيز آمده است و جمع آن اخلاق است و حكمت خلقيه يكى از اقسام حكمت عملى است .\r\nخواجه طوسى گويد : و قدما را خلاف بوده است اندر آن كه خلق از خواص نفس حيوانى است يا نفس ناطقه را در استلزام او مشاركتى است و همچنين خلاف كرده‌اند در آن كه خلق هر شخص او را طبيعى بوده يعنى ممتنع الزوال است مانند حرارت آتش يا غير طبيعى است و قومى گفته‌اند كه بعضى طبيعى بود و برخى باسباب ديگر حادث شود و بممارست راسخ گردد و بالاخره خلق ملكهء بود كه نفس را مقتضى سهولت صدور فعلى بود از او بىاحتياج تفكرى و رويتى و در حكمت نظرى روشن شده است كه از كيفيات نفسانى آنچه سريع الزوال بود حال خوانند .\r\n( از اخلاق ناصرى ص 51 ، 65 - اسفار ج 2 ص 38 - اخلاق محتشمى ص 15 - دستور ج 2 ص 92 ) .\r\nعرفا گويند كه تصوف عبارت از خلق است و آن عبارت از بذل معروف و كشف اذى است كه بسه چيز ممكن شود علم ، وجود و صبر و بالجمله تخلى از صفات ذميمه و تحلى بصفات حميده باشد كه موجب مجاهدت است . كاشانى گويد : لفظ خلق عبارتست از هيأتى راسخ در نفس كه مبدأ صدور افعال خير يا شر گردد به سهولت و مبادى افعال شر را اخلاق سيئة خوانند .\r\nمنشأ اخلاق حسنه يا طهارت طينت بود\r\n\r\n","description":"","footnote":"","page_name":" 811 ","page_number":143},
  {"content":"\r\n\r\nيا حسن عادت يا عقل يا ايمان يا توحيد چنان كه فرمايد  « إِنَّكَ لَعَلى خُلُقٍ عَظِيمٍ »  و منشأ اخلاق سيئة يا خبث طينت و فساد جبلت بود يا سوء عادت در تعدى شر صحبت .\r\nو مردم را ظاهرى است كه آن را بشريت خوانند و باطنى كه آن را آدميت خوانند و بشريت را صورتى است كه آن را خلق خوانند و فردا كه آدميان را در محشر جمع كنند و حقايق از حجاب التباس مكشوف شوند و بواطن ظاهر گردند ايشان را در صورت اخلاق خود حشر كنند ( مصباح الهدايه ص - 34 ) .\r\nو خلق بفتح خاء در فلسفه ايجاد شىء است از شىء ديگر و يا ايجاد مسبوق بمادت و مدت است . عالم عناصر و جسمانيات را عالم خلق مينامند در مقابل عالم امر و ابداع كه مسبوق بمادت و مدت نيست .\r\n( ش ص 344 مجموعه دوم مصنفات ص 225 - اسفار ج 2 ص 159 - ج 4 ص 77 - تهافت التهافت ص 43 - اخوان ج 4 ص 52 - شفا ج 2 ص 604 ) و بهر حال عالمى است كه موجود بماده و مده باشد مانند افلاك و عناصر و مواليد ثلث كه عالم شهادت و عالم ملك و عالم خلق نامند ( از شرح گلشن 15 - 446 - كشاف ص 448 ) .\r\n\r\nخَلقِ افعال\r\n- ( اصطلاح كلامى ) و بحث در اين است كه افعال بندگان هم مخلوق خدا است يا نه عدهء از متكلمان بمانند نجاريه و اشعريه و جهميه و طائفه‌هائى از خوارج گويند كه همهء افعال بندگان را خدا بيافريند و عدهء ديگر از معتزليان و خوارج و شيعه گويند بندگان افعال خود را خود انجام دهند و حادث بود .\r\n( رجوع شود به اختيار و رجوع شود به اراده و ملل و نحل ابن حزم ج 3 ص 54 - 85 )\r\n\r\nخَلقِ جَديد\r\n- ( اصطلاح عرفانى ) و عبارت از اتصال امداد وجود از نفس حق در ممكنات است و يا عبارت از اتصال امداد وجود از نفس الرحمن است بهر واحدى از موجودات ممكنه و ممكنه و ممكن الوجود بذات خود معدومست  « إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ »  .\r\n( از كشاف ص 447 - اصطلاحات شاه نعمت الله ص 67 ) شاه نعمت الله گويد : خلق جديد عبارت از اتصال امداد وجودست از نفس الرحمن بهر واحدى از موجودات ممكنه ، و ممكن الوجود بذات خود معدومست چنان كه فرمايد  « إِنْ يَشَأْ يُذْهِبْكُمْ وَ يَأْتِ بِخَلْقٍ جَدِيدٍ »  كه  « كُلَّ يَوْمٍ هُوَ فِي شَأْنٍ  ، دائما در حال خلع و لبس است ( از كشاف - ص 447 - اصطلاحات شاه ص 67 ) .\r\n\r\nخُلقُ الجَميل\r\n- ( اصطلاح اخلاقى ) فارابى در رسالهء التنبيه گويد : اخلاق محصول عادت بود و دليل بر اين امر است كه اصحاب سياسات كسانى را نيك دانند و آنها را جزء نيكان بشمار آورند كه عادت به كارهاى خوب را فرا گيرند و كارهاى خوب را عادت خود قرار دهند .\r\nدر هر حال فارابى گويد : كمال انسان در خلق او است و حال كمال خلق انسانى بمانند حال كمال اوست نسبت به بدنش و كمال انسان در بدنش عبارت از صحت آن بود و همانطور كه اگر كسى داراى صحت بدن باشد بايد آن را حفظ كند و اگر از صحت بدن محروم باشد بايد آن را بدست\r\n\r\n","description":"","footnote":"","page_name":" 812 ","page_number":144},
  {"content":"\r\n\r\nآورد درباره اخلاق همچنين بود سپس راجع باخلاقيات واقعى و آنچه بايد باشد كه حد اعتدال است شرح مبسوطى داده است .\r\n( رجوع شود به التنبيه جزء مجموعهء رسائل فارابى ص 9 ) .\r\n\r\nخَلقِ جَنَّت\r\n- ( اصطلاح كلامى ) و يكى از مباحث مهمى است كه متكلمان مورد توجه قرار داده‌اند .\r\nبر اين مبنى كه آيا بهشت در كجا واقع است در زمين يا در آسمان و يا در جاى ديگر و همين طور جهنم .\r\n( رجوع شود به ملل و نحل ابن حزم ج 4 ص 81 - 83 )\r\n\r\nخُلقِ عَظيم\r\n- ( اصطلاح عرفانى ) خلق عظيم عبارت از اعراض از كونين و اقبال على الله است به كلى .\r\nمأخوذ از آيهء قرآن است كه فرمود  وَ إِنَّكَ لَعَلى خُلُقٍ عَظِيمٍ  .  لَقَدْ خَلَقْنَا الْإِنْسانَ فِي أَحْسَنِ تَقْوِيمٍ  .\r\n وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ  .\r\n\r\nخُلقيّات\r\n- ( اصطلاح اخلاقى ) رجوع بخلق شود .\r\n\r\nخَلوَت\r\n- ( اصطلاح عرفانى ) خلوت نزد صوفيه عبارت از عزلت است .\r\nشاه نعمت الله گويد : خلوت عبارت از مجموعه‌ايست از چند گونه مخالفت نفس و رياضات از تقليل طعام و قلت منام و صوم ايام و قلت كلام و ترك مخالطت انام و مداومت ذكر ملك علام و نفس خواطر .\r\nو در جاى ديگر گويد : خلوت محادثهء سر است با حق به نحوى كه غير نيابد مجال و اين حقيقت و معنى خلوتست اما صورت خلوت انقطاعست از غير ( از سير و سلوك ص 15 - رسالهء خلوت . . ص 97 - اصطلاحات شاه ص 67 ) .\r\nشاه نعمت الله گويد :\r\n بنشين بدر خلوت دل اى كامل * مگذار كه غير او در آيد در دل\r\nزيرا كه اگر غير در آيد بوثاق * آسان تو دشوار شود هم مشكل \r\nدر دستور العلماء است كه : خلوت محادثهء سر است با حق « حيث لا احد و لا ملك » در مصباح است كه : خلوت هم از امور محدثه است و از جملهء مستحسناتست و مردم در زمان حضرت رسول همواره در صحبت بود و لكن بعد از حضرت چون اندك اندك صفات ممدوحه كم گرديد خلاف و جدال و اختلاف آراء پيدا شد ، خلوت محبوب گرديد و طالبان حق از جهت سلامت دين صوامع و خلوت اختيار كردند و از اين جهت است كه جنيد گويد : كسى كه خواهان سلامت باشد بايد از مردم كناره‌گيرى كند زيرا اين زمان زمان وحشت است و مدت آن را چهل روز معين كرده‌اند باستناد خبر معروف كه حضرت رسول فرمودند : كسى كه قلب خود را خالص كند براى خدا در چهل صبح ، از دل او چشمه‌هاى حكمت جوشش كند و ميقات حضرت موسى نيز چهل روز بود و گل حضرت آدم نيز در مدت چهل روز تخمير گرديد و بالجمله در مدت چهل روز كه بنده خلوت كند نفس او از رذائل پاك گردد و لطيف و رقيق شود از جهت كم خوردن و دوام ذكر و ترك علائق دنيوى .\r\n\r\n","description":"","footnote":"","page_name":" 813 ","page_number":145},
  {"content":"\r\n\r\nو بايد محل خاصى را براى خلوت معين كند و چون بدر خلوت رسيد گويد  « رَبِّ أَدْخِلْنِي مُدْخَلَ صِدْقٍ وَ أَخْرِجْنِي مُخْرَجَ صِدْقٍ وَ اجْعَلْ لِي مِنْ لَدُنْكَ سُلْطاناً نَصِيراً »  .\r\nو در خلوتگاه اتفاق افتد كه صاحب خلوت از محسوسات غايب شود و بعضى از حقايق بر او كشف گردد و متصوفه آن را واقعه خوانند و چنان كه در حال حضور باشد مكاشفه خوانند ( مصباح الهدايه ص 123 - 125 ، 161 ، 165 - دستور العلماء ) .\r\nمولوى گويد :\r\n من نخواهم شد ازين خلوت برون * زانكه مشغولم باحوال درون \r\nحافظ گويد :\r\n چون كوى دوست هست به صحرا چه حاجتست * خلوت گزيده را به تماشا چه حاجتست\r\nجانا به حاجتى كه ترا هست با خدا * آخر دمى بپرس كه ما را چه حاجتست \r\n\r\nخَلوَتخانه\r\n- ( اصطلاح عرفانى ) مقام كمالات ولايت را گويند ، اتحاد محب و عاشق و معشوق و نبى و ولى است .\r\nو خلوتخانه اسرار ، مقام انس با حق است .\r\nعطار گويد :\r\n هست گنجى از دو عالم مانده پنهان تا ابد * جاى او جز كنج خلوتخانهء اسرار نيست\r\nدر زمين و آسمان آن گنج كى يا بى تو باز * زانكه اين جز در درون مرد معنى دار نيست \r\nبرخى از تركيبات ديگر : خلوتخانهء اشتياق ، خلوتخانهء احسان ، خلوتخانه خاص ، خلوتخانهء شهود ، خلوتگه اصلاب ، خلوتگه دل .\r\nنسفى گويد چون خدا خواست مراتب اجسام بيافريند بدر دى ظلمانى نظر كرد . ( قسمت ظلمانى جوهر اول يا عقل اول ) آن در دى ظلمانى به جوش آمد و بگداخت از زبده و خلاصهء آن عرش بيافريد و از زبده و خلاصه آن باقى آسمان هفتم و از زبده و خلاصه آن باقى آسمان ششم و از زبده و خلاصه آن باقى آسمان پنجم و از زبده و خلاصهء آن باقى آسمان چهارم بيافريد و از زبده و خلاصهء آن باقى آسمان سوم و از آن باقى ديگر آسمان دوم و اول بيافريد و از زبده و خلاصه آن باقى عنصر آتش و از زبده و خلاصه آن باقى عنصر هوا و از زبده و خلاصهء آن باقى عنصر آب و از آنچه باقى مانده عنصر خاك بيافريد مفردات عالم ملك تمام شد ، مفردات ملك و مفردات ملكوت 28 آمد چهارده ملك و چهارده ملكوت ، و مركب سه آمد معدن ، نبات و حيوان و همچنين مفردات حروف تهجى بيست و هشت حرف آمدند و مركب سه آمد اسم و فعل و حرف .\r\nچون مراتب ارواح تمام گشت و مراتب اجسام نيز تمام گشت ، آنگاه مراتب ارواح در مراتب اجسام هر يكى در يكى مقام گرفتند ، عرش مقام خاتم انبياء شد و صومعه و خلوتخانهء وى شد و گر سى مقام ارواح اولو العزم گشت و صومعه و خلوتخانهء ايشان گشت و آسمان هفتم مقام ارواح رسل شد و صومعه و خلوتخانهء ايشان گشت و آسمان ششم مقام ارواح انبياء و پنجم مقام ارواح اولياء و چهارم مقام ارواح اهل معرفت و سوم مقام ارواح عباد و آسمان اول مقام ارواح مؤمنان شد و صومعه و خلوتخانهء ايشان گشت و طبايع چهارگانه در عناصر\r\n\r\n","description":"","footnote":"","page_name":" 814 ","page_number":146},
  {"content":"\r\n\r\nچهارگانه مقام گرفتند .\r\nنه مرتبهء علوى آمدند و چهار مرتبه سفلى و مرتبهء خاك اسفل السافلين آمد و مرتبهء عرش اعلى عليين ، ارواح هر يك به مقام اسفل السافلين نزول و سپس با على عليين عروج ميكنند و بمقام اول خود باز ميگردند ( رجوع شود به انسان كامل نسفى ص 58 ) .\r\nوى در باب اصل آن گويد :\r\nمعمولا محلى كه درويشان چله‌نشينى كنند خلوتخانه گويند و نيز محلى كه خالى از اغيار بود و درويشان نماز گزارند و ذكر خدا كنند .\r\n( از انسان ص 128 )\r\n\r\nخَلوَتخانهء پاكان\r\n- ( اصطلاح عرفانى ) و عالم علوى صومعه و خلوتخانه پاكان است ، جاى ملائكه و اهل تقوى است .\r\n\r\nخَلوَتيان\r\n- از فرق متصوفه‌اند منسوب است به محمد خلوتى و متصل است به معروفيه سلسلهء خلوتيان به شيخ معروف كرخى ميرسد .\r\n( از طرائق الحقائق - ج 2 ص 163 )\r\n\r\nخَلوتيانِ مَلَكوت\r\n- ( اصطلاح عرفانى ) جوانمردان طريقت را گويند :\r\nحافظ گويد :\r\n مست بگذشتى و از خلوتيان ملكوت * بتماشاى تو آشوب قيامت برخاست\r\nپيش رفتار تو پا بر نگرفت از خجلت * سر و سركش كه بناز قد و قامت برخاست \r\nتحقيق لطيف در اين باب بشنو : بدان كه هر يك از پيغمبران را خلوتخانهء بود كه درين خلوت از نفس باز رسته بودند و بدوست پيوسته ، خلوتخانه يوسف خانه زليخا بود و هر چند در آن خلوت با زليخا بود چون از نفس جدا بود آن خلوتش با خدا بود ، اگر چه زبان در آن خلوت با زليخا بود در گفت و شنود اما سرش با حق تعالى متفرد در مقام توحيد بود تا از سر اين معنى سر برزد كه  « مَعاذَ اللَّهِ إِنَّهُ رَبِّي »  و خلوتخانه ابراهيم درون آتش بود ظاهرش را با آتش مشغول كردند و سرش را به حضرت خود مكاشف گردانيدند تا به اين رمز تكلم مينمود كه  « إِنِّي ذاهِبٌ إِلى رَبِّي سَيَهْدِينِ »  موسى را نيز خلوت گاه كوه طور بود ، ظاهرش را بمطالعه آثار باز داشتند  « وَ لكِنِ انْظُرْ إِلَى الْجَبَلِ »  و باطنش را بمشاهده انوار مستغرق  « وَ خَرَّ مُوسى صَعِقاً »  تا از آن معنى به اين عبارت اشاره فرمود كه  « سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ »  خلوتگاه يونس شكم ماهى بود تنش را بحوصله ماهى سپردند و سر او را به خود مشغول گردانيدند تا ميگفت  « لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ »  و خلوتخانه عيسى فلك چهارم بود چشمش را با ملائكه همراز كردند و جانش را در قدس با خود دمساز گردانيدند  « بَلْ رَفَعَهُ اللَّهُ إِلَيْهِ »  و خلوت اين صاحب دولتان در اين خلوت به آن بود كه خلق تمام از نظرشان برخاسته و حفوظ نفسانى به تمام مرتفع گشت و بسر همگى خو متوجه به حق تعالى شدند اما خلوتخانه حضرت رسالت ص آن بود كه چون خواستند كه از ما سواى خلاصش سازند و سرش را بتمامى از غير خويش باز پردازند مقام قرب از آن كنايه به اين امر فرمودند   « دَنا فَتَدَلَّى فَكانَ قابَ قَوْسَيْنِ أَوْ أَدْنى »   آنجا نفس نفيس او را بافق اعلى مشغول گردانيدند تا سر او فراغت خلوت يافت و در آن فراغت نفسى برآورد و چون عرض\r\n\r\n","description":"","footnote":"","page_name":" 815 ","page_number":147},
  {"content":"\r\n\r\nتحيت فرمود بتشريف از آن حضرت مشرف گشت و بخلعت رحمت و بركت مخصوص شد « كه السلام عليك ايها النبى و رحمة الله و بركاته » خطاب آمد كه : يا محمد بنشين و خاموش باش همه پيغمبران را ايستادن بود ترا نشستن آمد همگان را گفتن بود ترا شنيدن آمد همه گفتند تا من شنيدم اكنون تو بشنو تا من بگويم همه كس راز خود با حبيب خود گفت من راز خود به تو ميگويم  « فَأَوْحى إِلى عَبْدِهِ ما أَوْحى » \r\n بيا در بزم او ادنى يكى رمزى ز من بشنو \r\n\r\nخَلوتخانهء تَوحيد\r\n- ( اصطلاح عرفانى ) مقام فناء ظاهر را گويند كه هنوز بمرتبت كمال فناء نرسيده باشد لكن قطع علاقه از ما سوا كرده باشد :\r\nعطار گويد :\r\n گر تو خلوتخانهء توحيد را محرم شوى * تاج عالم گردى و فخر بنى آدم شوى\r\nسايهء شو تا اگر خورشيد گردد آشكار * تو چو سايه محو خورشيد آئى و محرم شوى \r\n\r\nخَلوتخانهء دوستان\r\n- ( اصطلاح عرفانى ) مقام انس با حق است :\r\n وَ مِنْ آياتِهِ اللَّيْلُ وَ النَّهارُ وَ الشَّمْسُ وَ الْقَمَرُ  .\r\nتا بدانى كه شب ، خلوتگاه دوستانت ، موسم و ميعاد آشتى جويانست ، وقت نياز نمودن مريدانست ، هنگام نيا و راز عاشقانست ، بنده بايد كه با حق جل جلاله بروز در منزل راز بود ، بشب در محل ناز بود ، بروز در نظر ضايع بود ، بشب در مشاهدهء صانع ( از عده ج 8 ص 544 ) .\r\n\r\nخَلوَتخانهء قُرب\r\n- ( اصطلاح عرفانى ) مقام قرب حضرت ربوبى است :\r\n( از شرح گلشن ص 266 ) .\r\n\r\nخُلُوص\r\n- ( اخلاقى ، عرفانى ) خالص كردن و خالص شدن بنده است براى خداوند آن سان كه همهء كارها و حركات و سكناتش براى رضايت خدا باشد كه فرمودند :\r\n« من أخلص لله اربعين صباحا ظهرت ينابيع الحكمة من قلبه على لسانه »\r\n( از رسائل خواجه ص 53 )\r\n\r\nخَليفَه\r\n- ( اصطلاح عرفانى ) خليفه يعنى جانشين و در اصطلاح عرفاء مقام خلافت مقامى است كه سالك بعد از قطع مسافت و رفع بعد و رفع دورى ميان خود و حق در اثر تصفيهء باطن تجليه و نفى خاطر و خلع لباس صفات بشرى از خود و تعديل و تصفيه و تسويه اخلاق و اعمال سير كرده و جميع آن منازل كه ارباب حال و اصحاب تصفيه معلوم كرده‌اند طى كند و منازل سائرين الى الله را رفته و وصول بمبدإ حاصل نموده ، باصل و حقيقت و اصل گشته و سير الى الله و فى الله تمام شده و از خود و خودى محو شود ببقاى احديت باقى گردد . در اين حال سزاوار خلافت است .\r\nو او در اين مقام متجلى بتجلى ذات مىگردد و مظهر تمام اسماء و صفات الهى است و به حكم  « إِنِّي جاعِلٌ فِي الْأَرْضِ خَلِيفَةً »  و  « يا داوُدُ إِنَّا جَعَلْناكَ خَلِيفَةً فِي الْأَرْضِ »  و  « هُوَ الَّذِي جَعَلَكُمْ خَلائِفَ الْأَرْضِ »  بمقام كمال انسانيت و ارشاد و هدايت خلق نائل ميگردد ( شرح گلشن ص 388 ) .\r\nخداى متعال هنگامى كه بخواست آدم بسازد بفرشتگان خبر داد كه انى جاعل فى الارض خليفة فرشتگان سخت بيازردند و تضرع‌كنان گفتند  أَ تَجْعَلُ فِيها مَنْ يُفْسِدُ فِيها \r\n\r\n","description":"","footnote":"","page_name":" 816 ","page_number":148},
  {"content":"\r\n\r\n وَ يَسْفِكُ الدِّماءَ  .\r\nپس از اينكه حقيقت انسان نموده شد   فَسَجَدَ الْمَلائِكَةُ كُلُّهُمْ أَجْمَعُونَ إِلَّا إِبْلِيسَ   .\r\nخطاب آمد اى ابليس چرا سجده نكردى گفت من از نارم و او از خاك .\r\n\r\nخم\r\n- كنايت از مخزن فيوضات معنوى حق است .\r\nمولانا گويد :\r\n خمهاى خسروانى پر از مى * مايه برده از دم لبهاى وى\r\nعاشق مىباشد آن جان بعيد * كو مى لبهاى لعلش را نديد\r\nآب شيرين چون نبيند مرغ كور * چون نگردد گرد چشمهء آب شور\r\nموسى جان سينه را سينا كند * طوطيان كور را بينا كند\r\nاى ز غيرت بر سبو سنگى زده * وان سبو اشكسته كاملتر شده \r\n\r\nخَمِ زُلف\r\n- ( اصطلاح عرفانى ) خم زلف بفتح خاء اسرار الهى را گويند و بضم راء ، موقف را گويند ( اصطلاحات فخر ) حافظ گويد :\r\n المنة لله كه در ميكده بازست * ز آن رو كه مرا بر در او روى نيازست\r\nخمها همه در جوش و خروشند ز مستى * و آن مى كه در آنجاست حقيقت نه مجاز است\r\nاز وى همه مستى و غرورست و تكبر * وز ما همه بيچارگى و عجز و نياز است\r\nرازى كه بر غير نگفتيم و نگوئيم * با دوست بگوئيم كه او محرم راز است \r\nعطار گويد :\r\n دوش از سر خم صدا بر آمد * جوش از مى جان فزابر آمد\r\nزان جوش بكوش خاك در دهر * نى رست و به صد نوا در آمد\r\nدر حوصلهء جهان نگنجد * چون گنج ز كنجها بر آمد \r\n\r\nخَمّار\r\n- ( اصطلاح عرفانى ) پير كامل و مرشد و اصل را گويند ، و نيز متحجب به حجب عزت را گويند كه مقام تلوين سالك است ( اصطلاحات فخر ) .\r\nعطار گويد :\r\n تا كى از صومعه ؟ خمار كجا است ؟ * خرقه بفكندم ، زنار كجا است ؟\r\nسيرم از زرق‌فروشى و نفاق * عاشقى محرم اسرار كجا است ؟\r\nچون من از بادهء غفلت مستم * آن بت دلبر هشيار كجا است ؟\r\nهمه عالم مى عشقست و ليك * مفلسى مست پديدار كجا است ؟ \r\nو عاشق سرگردان را نيز گويند .\r\nسنائى گويد :\r\n هر كه را دل در خمار عشق برنائى بود * كار او در عاشقى زارى و رسوائى بود\r\nاين منم زارى كه از عشق بتان شيدا شدم * آرى اندر عاشقى زارى و شيدائى بود\r\nاى نگارين چند فرمائى شكيبائى مرا * با غم عشقت كجا در دل شكيبائى بود\r\nمر مرا گفتى چرا بر روى من عاشق شدى * عاشقى جانانه خود گامى و خود رايى بود \r\n\r\nخَمار\r\n- ( با كسر خاء ، اصطلاح فقهى ) معجز زنان بود و در اصطلاح سالكان احتجاب محبوبست به حجب عزت و ظاهر شدن پرده‌هاى كثرت از روى وحدت و اين مقام تلوين سالك است . ( از كشاف ج 1 ص\r\n\r\n","description":"","footnote":"","page_name":" 817 ","page_number":149},
  {"content":"\r\n\r\n458 )\r\n\r\nخُماسى\r\n- ( اصطلاح ادبى ) و در زبان عرب كلماتى كه از پنج حرف اصلى تشكيل شده باشند خماسى مجرد گويند ( از كشاف ج 1 ص 463 ) .\r\n\r\nخَمر\r\n- ( اصطلاح فقهى و عرفانى ) مراد شراب بود و آن در اسلام حرامست به حكم  « يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ »  .\r\nو فرمودند  إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ  در نزد اهل ذوق خمر و يا مى كنايت از جوشش انوار ملكوتى است و ريزش آن بر دلهاى صافى دلان آن چنان كه واله و حيران شوند و آن شرب و ذوق است .\r\nرجوع به مىشود .\r\n\r\nخُمخانه\r\n- ( اصطلاح عرفانى ) عالم تجليات ظاهر را گويند كه در قلب است و مهبط غلبات عشق را گويند :\r\n ساقى ار بخشد تو را خمخانهء * شادى او نوش ميكن بيحساب \r\nمولوى گويد :\r\n گفتا هله مستانه ، بنماره خمخانه * گفتم كه برو طفلى ، خمار چه ميجويى ؟\r\nگفتا ز چه بيهوشى ، بنماى چه مينوشى ؟ * گفتم برو مسكين هشدار چه مىجويى ؟\r\nسر بر در خمخانه ، زد آن سگ فرزانه * چون ديد در آن درگه شكر و شكرافزايى\r\nبيرون برو اى خواجه ، زين صورت ديباچه * اين جاست تماشاها ، تو مرد تماشايى ؟ \r\n\r\nخمستان\r\n- ( عرفان ) خمخانه :\r\nعراقى گويد :\r\n از خمستان جرعهء بر خاك ريخت * جنبشى در آدم و حوا نهاد\r\nعقل مجنون در كف ليلى سپرد * جان وامق در لب عذرا نهاد\r\nدمبدم در هر لباسى رخ نمود * لحظه لحظه جاى ديگرى پا نهاد \r\n\r\nخُمِ عِشق\r\n- ( اصطلاح عرفانى ) مراد قلب عاشق شيدا است كه از غلبات عشق بيتاب و واله شود .\r\nشاه نعمت الله گويد :\r\n مى زخم عشق مىنوشيم ما * خلعتى از عشق مىپوشيم ما\r\nدر طريق عاشقى چون عاشقان * مدتى شد تا كه ميكوشيم ما\r\nعاشقانه همچو خم مى فروش * باز سر مستيم و در جوشيم ما \r\n\r\nخُمس\r\n- ( اصطلاح فقهى ) يعنى يك پنجم و در فقه يك پنجم از اموال است و هر كس بايد از درآمد خود و ما زاد بر مخارجش يك پنجم مالش را به فقراء سادات بدهد . يعنى منسوبان بنى هاشم از طرف پدر به حكم  « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى وَ الْيَتامى وَ الْمَساكِينِ وَ ابْنِ السَّبِيلِ »  و در هر حال خمس در هفت امر واجب است 1 - غنيمت يعنى آنچه را مسلمين در جنگ باذن نبى يا امام از اموال كفار بدون سرقت و غارت بدست آورند از اموال منقول و از جمله فديهء مشركين است 2 - معادن 3 - آنچه از ته دريا به غواصى بيرون آيد 4 - ارباح مكاسب از تجارت و زراعت 5 - حلال\r\n\r\n","description":"","footnote":"","page_name":" 818 ","page_number":150},
  {"content":"\r\n\r\nمخلوط به حرام كه لا يعلم صاحبه 6 - گنج كه مال ذخيره‌شدهء زير زمين باشد 7 - زمينى كه از طرف مسلمين بذمى انتقال يابد .\r\nمصرف خمس بدين ترتيب است كه شش قسمت شود سه سهم آن مال امام است كه سهم الله و رسوله و ذى القربى باشد كه در حال غيبت به نايب امام داده مىشود و بقولى تا ظهور امام نگه‌دارى شود و سه قسم آن مال ايتام و مساكين و ابن سبيل از بنى هاشم است . ( از شرح لمعه ج 1 ص 113 - 116 ) و يجب فى سبعة اشياء الاول و هى ما يحوزه المسلمون باذن النبى او الامام من اموال اهل الحرب بعد اخراج المؤن و الثانى المعدن بكسر دال و هو ما استخرج من الارض و الثالث الغوص و الرابع ارباح المكاسب من تجارة و زراعة و الخامس الحلال المختلط بالحرام و لا يتميز و لا يعلم صاحبه و لا قدره و السادس الكنز و هو المال المذخور تحت الارض و السابع ارض الذمى المنتقلة اليه من مسلم و لا نصاب فى الغنيمة و فى الارباح المكاسب اخراج مئونته و مئونة عياله الواجبى النفقة مقتصدا فيها اى متوسطا و يقسم الخمس ستة اقسام ثلاثة منها للامام و هى سهم الله و رسوله و ذى القربى يضرب اليه ان كان حاضرا و الى نوابه و هم الفقهاء العدول او يحفظ بطريق الاستيداع و ثلاثة اقسام لليتامى و المساكين و ابناء السبيل من الهاشميين بالاب » . . .\r\nخمس واجب بود در هر غنيمتى كه از دار الحرب گيرند ، و در گنجهائى كه يابند ، و در معدنهاى زر و نقره ، و درين خلاف نيست ، و در معدنهاى روى و مس و ارزير و آهن و سيماب و سرمه و زرنيخ و قير و كبريت و موميا و زبرجد و ياقوت و فيروزه و بلخش و عنبر و عقيق ، و آنچه از دريا بغواصى برآرند .\r\nدليلش طريقهء احتياط است ، و يقين بر برائت ذمت ، و ظاهر قول خداى تعالى :\r\n « وَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّهِ خُمُسَهُ »  .\r\nو اين چيزها كه ياد كرده شد ، چون بدست آرند ، غنيمت باشد ، و هر چه غنيمت باشد ، خمس درو واجب باشد ، زيرا كه « لام » در  « لِلَّهِ خُمُسَهُ »  ، يعنى خداى راست پنج يك آن چيز كه بغنيمت گرفتيد ، اقتضاى وجوب كند . چنان كه در آيت حج :\r\n « وَ لِلَّهِ عَلَى النَّاسِ حِجُّ الْبَيْتِ »  . « لام » با « على » اقتضاى وجوب كند . و اين جا نيز بتقدير همچنين است : « فان لله عليكم خمس ما غنمتم » ، يعنى : بدرستى كه خداى راست بر شما پنج يك آنچه غنيمت گرفتيد .\r\nاگر گويند غنيمت مخصوص است به آنچه بحرب و قتال بدست آرند .\r\nگويند كه اين مسلم نيست ، بلكه حقيقت است در هر چيزى كه بدست آيد ، اگر بحرب باشد ، و اگر به غير حرب . و تازيان و پارسيان گويند : فلان كس امروز غنيمت يافت ، چون فايده‌اى بوى رسيده باشد از مال يا غير آن . رسول ص فرموده است :\r\n« الصوم فى الشتاء غنيمة باردة »\r\n، يعنى :\r\nروزه داشتن در زمستان غنيمتى است خوش و آسان . روزه را غنيمت خوانده است .\r\nاز رسول ص روايت كرده‌اند كه فرمود :\r\n« فى الركاز الخمس »\r\n، يعنى : در ركاز خمس است . و از وى مىپرسيدند : « و ما الركاز ؟ »\r\n\r\n","description":"","footnote":"","page_name":" 819 ","page_number":151},
  {"content":"\r\n\r\nركاز چيست ؟\r\nفرمود : زر و نقره كه خداى تعالى در زمين بيافريد ، روزى كه زمين را آفريد . و اين صفت معادن است .\r\nو در هر چه از خرج سال افزون آيد ، از هر چه بدست آورده باشد ، خمس واجب باشد .\r\nو وقت وجوبش استفادهء وى است .\r\nو در گنج نصاب معتبر است ، و آن بيست دينار است و در عوض آنكه قيمت وى دينارى بود .\r\nو خمس را به شش سهم قسمت كنند چنان كه در قرآن است :  فَأَنَّ لِلَّهِ خُمُسَهُ وَ لِلرَّسُولِ وَ لِذِي الْقُرْبى »  ، يعنى : سهمى خداى راست ، و سهمى رسول را ، و سهمى ذى القربى را ، و اين امام است . سهم خداى رسول را باشد چون در حال حيات باشد ، و اگر نباشد سهم خداى و سهم رسول امام را باشد . و سهمى يتيمان را باشد ، و سهمى مسكينان را ، و سهمى راه گذريان را . چنان كه فرمود :  « وَ الْيَتامى وَ الْمَساكِينَ وَ ابْنَ السَّبِيلِ »  .\r\nو گفته‌اند ابن سبيل كسى باشد كه راه او زده باشند .\r\nو اينان كه مستحقان خمس‌اند ، آنانند كه منسوب باشند بامير المؤمنين ، و جعفر ، و عقيل ، و عباس . هر صنفى را از ايشان بر قدر كفايت سالشان بدهند ، چنان كه در نفقه كردن ، ميانه نگاه دارند و اسراف نكنند ، و دريشان ايمان اعتبار كنند .\r\nو دليل بر آنكه ذى القربى امام است ، و از خويشان رسول است ، آنست كه « ذو » لفظى است مفرد واجب بود كه شخصى معين بود .\r\nو « لام » در قربى و يتامى و مساكين بمنزلت اشارت است برسول ص ، و ضميرى كه راجع با وى ، زيرا كه لام تعريف عهد است يا عوض از مضاف اليه ، تقديرش اين است : « و لذى قربى و يتامى و مساكين » .\r\nو مشهور است كه رسول ص از غنيمتى كه گرفتندى ، خمس بيرون كردى ، و بر بنى هاشم خاص قسمت كردى ، و باقى بر لشكر قسمت كردى .\r\n( معتقد الاماميه ص 276 ، 278 )\r\n\r\nخَمسهُ مُتَحيّره\r\n- ( اصطلاح نجومى ) پنج سياره را از سيارات هفتگانه يعنى بجز ماه و خورشيد پنج سيارهء ديگر را خمسهء متحيره نامند باعتبار اينكه حركات آنها گاهى رجوعى بود و گاه در استقامت بود و گاه در بطوء و گاه در سرعت .\r\n\r\nخُمُود\r\n- ( اصطلاح اخلاقى ) خمود بمعنى سكون است و اصطلاح اخلاقى است و يكى از كيفيات نفسانى است رجوع به عدالت و عفت شود .\r\n( از اسفار ج 2 ص 38 ) خواجه طوسى گويد : و اما خمود سكون بود از حركت در طلب لذات ضرورى كه شرع و عقل در اقدام بر آن رخصت داده باشد از روى اختيار نه از راه نقصان خلقت .\r\nشهوت و آن طرف تفريط ( عفت ) است ( از اخلاق ناصرى ص 84 )\r\n\r\nخَوارِج\r\n- ( اصطلاح كلامى ) از اصطلاحات كلامى است و فرقه‌اى هستند كه در جنگ صفين از صفوف حضرت على جدا شدند و با شعار الحكم لله او را و نيز معاويه را واجب القتل دانستند و اين فرقه\r\n\r\n","description":"","footnote":"","page_name":" 820 ","page_number":152},
  {"content":"\r\n\r\nاولين دسته‌اى بود كه در اسلام بوجود آمد .\r\nاين فرقه خود به فرقه‌هائى منقسم شد بدين ترتيب :\r\nالازارقه - النجدات - الصفريه - العجاردة - الحازمية - الشعبية - المعلومية و المجهولية الصلتية - الاخنسية - الشيبية - الشيبانية - المعبدية الرشيدية - الواقفية - الاباضية : المكرميه ، الحمزيه - الابراهيميه :\r\n( از مختصر فرق بين الفرق ص 65 - 66 ) در راس اين طايفه اشعث بن قيس است .\r\n\r\nخَمُوش\r\n- ( اصطلاح عرفانى ) صمت و سكوت است كه يكى از آداب درويشانست .\r\nجامى گويد :\r\n بر دو قسم است صمت اگر دانى * صمت پيدا و صمت پنهانى\r\nهست قسم نخست صمت لسان * كه به بندى زبان ز هم‌نفسان\r\nو ان دگر سمت دل بود كه حديث * نكند در درون نفس خبيث\r\nهر كه را لب خموش و دل گوياست * گهر و زر خويش را جوياست\r\nگر چه [ هر كه 
  ] بردش حديث نفس ز راه * كى نويسد برو فرشته گناه \r\nمولوى گويد :\r\n يك زمان بهل اى جان كه خموشانه خوشست * ما سخن گوى خموشيم كه چون ميزانيم \r\n\r\nخَميرَه\r\n- ( اصطلاح علوم غريبه ) مراد ركن و اسطقس و اساس هر چيزى است .\r\n( از رسائل جابر بن حيان ص 199 )\r\n\r\nخُنثى\r\n- ( اصطلاح فقهى ) كسى كه فرج زنان و مردان هر دو را دارد و آن را در اسلام حكامى است . رجوع شود به ( كشاف ج 1 ص 271 ) .\r\n\r\nخوارى\r\n- ( اصطلاح عرفانى ) مقام تواضع در درگاه احديت را گويند .\r\nانصارى گويد : بر درگاه كريم هر چند خود را ذليل‌تر دارى ، عزيزتر شوى ، آن ذل تو از دوست نه نوميدى است ، آن گواه راستى و درستى است .\r\nپير طريقت گفت : الهى فرياد از اين خوارى خود ، كه كس را نديدم بزارى خود ، فرياد ازين سوز ، كه از تو در جان ما است در عالم كس نيست به بخشايد بروز و زمان ما ، الهى از حسرت چندان اشگ باريدم ، كه به آب چشم خويش تخم درد بكاريدم ، اگر سعادت ازلى يابم ، اين همه درد پسنديدم ، ور ديدهء من به يكباره برآيد ، در آن ديده خود را ناديدم .\r\nدر خرابات نهان حوش بر آسودست خلق غمزه بر هم زن يكى تا خلق را بر هم زنى .\r\nپاى بر نفس خود نهادن و هواى خود را تحت قهر خود آوردن ، به زبان اهل اشارت آن ملك عظيم است كه خداى فرمود  « وَ آتَيْناهُمْ مُلْكاً عَظِيماً »  و اين حاصل نشود مگر بخوارى و ذلت در مقام جبروت الهى ( از عده ج 2 549 ) .\r\n\r\nخَواصّ\r\n- ( اصطلاح علوم غريبه ) و جابر گويد خواص نامى است كه بر سه امر اطلاق شود و يا بر سه گونه بود يا سريع الزوال بود كه حال نامند و يا بطيء الزوال بود كه هيئت نامند و يا ذاتى بود .\r\n\r\nخَواصّ حُروف\r\n- ( اصطلاح علوم غريبه ) اهل فن براى هر يك از حروف نشانه‌ها\r\n\r\n","description":"","footnote":"","page_name":" 821 ","page_number":153},
  {"content":"\r\n\r\nو خواصى قائلند مثل اينكه گويند :\r\n1 - حرف الف نورانى . نارى ، و بسيط است .\r\n2 - حرف باء . صامت . بارد . يابس اولين مراتب عنصر ارض است .\r\n3 - تاء صامت . بارد . يابس 4 - ثاء . صامت . حار . رطب هوائى .\r\n5 - جيم . ناطق . نورانى . مثلث اول مراتب حرارت و رطوبت 6 - حاء . صامت . بارد . مائى .\r\n7 - خاء . صامت . بارد .\r\n8 - دال ناطق . بارد . رطب .\r\n9 - ذال . ناطق . نارى . يابس .\r\n10 - راء . صامت . مائى بارد 11 - زاء ناطق . حار . رطب هوائى 12 - سين . ناطق . حار . رطب ترابى 13 - ش . ناطق . حار . رطب يابس 14 - ص ناطق . يابس . ترابى 15 - ض ناطق . يابس 16 - ط . صامت . مذكر . نارى .\r\nحار . يابس 17 - ظ . صامت . هوائى . رطب 18 - ع . ناطق . بارد .\r\n19 - غ . ناطق . رطب 20 - فاء . صامت . بارد . يابس .\r\n21 - قاف . ناطق . حار . رطب . يابس 22 - كاف . حار . رطب ناطق .\r\n23 - لام . بارد . ناطق .\r\n24 - م . ناطق . حار . يابس 25 - ن . ناطق . بارد . يابس 26 - و . يابس 27 - لا . هوائى .\r\n28 - ى . بمانند تاء .\r\n\r\nخَواطِر\r\n- ( اصطلاح عرفانى ) خواطر عبارت از حصول حالت خاص است اندر دل كه با سرعت زائل شود و خاطر ديگرى جاى گزين آن گردد .\r\nابو القاسم قشيرى گويد : خواهر خطاباتى است كه بر ضماير وارد مىشود كه گاه بالقاء ملك است گاه بالقاء شيطان كه احاديث قفس است .\r\nزمانى كه از طرف ملك و القاء آن باشد الهامست و اگر از طرف نفس باشد هوا جس است و هر گاه از طرف و بالقاء شيطان باشد وسواس است و اگر بالقاء رحمن باشد خاطر حق است .\r\nاگر از طرف و بالقاء شيطان باشد داعى بر معصيت است ، اگر از طرف نفس باشد داعى بر پيروى از شهوت است .\r\nبابا طاهر گويد : « ابداء الخواطر كفر و اخفائها جهل » كه نمايان كردن آن بر نفس كفر است ( از رساله قشيريه ص 41 - تاريخ تصوف ص 645 ) .\r\n\r\nالخَوافِق\r\n- ( هيئت ) جهات اربع را گويند .\r\n\r\nخودبينى\r\n- ( اصطلاح اخلاقى و عرفانى ) غرور ، خودخواهى و در خود نگريستن است كه مغاير خدابينى است كه از آداب سلوك خود نگريستن است :\r\nخود را مبين كه خودبينى را روى نيست ، خود را منگار كه خود نگارى را راى نيست ، خود را مپسند كه خودپسندى را شرط نيست .\r\nدور باش از صحبت خودپرور عادت پرست بوسه بر خاك كف پاى ز خود بيزار زن خود را منگار كه حق تو را مىنگارد .\r\n\r\n","description":"","footnote":"","page_name":" 822 ","page_number":154},
  {"content":"\r\n\r\n( از عده ج 5 ص 43 )\r\n\r\nخُورماه\r\n- اين اصطلاح گاه‌شناسى است و نام ديگر ديماه بود .\r\n\r\nخورشيد\r\n- ( اصطلاح عرفانى ) مراد انوار حاصل از تجليات الهى است و خورشيد حقيقت نور خدا است و عبارت از ذات احديت نيز هست و اشارت بوحدت است ، چنانچه مه و مهر اشارت بكثرت است .\r\n فتد يك تاب از و بر سنگ خاره * شود چون پشم رنگين پاره پاره \r\n( از شرح گلشن ) پير طريقت گفت : حبذا روزى كه خورشيد جلال تو بما نظرى كند ، حبذا وقتى كه مشتاقى از مشاهدهء جمال تو ما را خبرى دهد ، جان خود طعمه ميسازيم ، بازى را كه در فضاى طلب تو پرواز مىكند ، دل خود نثار كنيم ، محبى را كه بر سر كوى تو آوازى دهد . ( عده ج 4 ص 406 ) اى جوان بس منال كه بس نماند تا آنچه خبر است عيان شود ، خورشيد وصال از مشرق يافت تابان شود و دولت ازلى عيان شود ، ديده و دل و جان هر سه به او نگران شود .\r\n چه باشد گر خورى يك سال تيمار * چو بينى دوست را يك روز ديدار \r\nهمه آرزوها نقد شود زيادت بيكران شود قصه آب و گل نهان شود ، ( از عده ج 5 ص 261 )\r\n\r\nخَوف\r\n- ( اصطلاح اخلاقى و عرفانى ) خوف يعنى ترس .\r\nدر مصباح است كه از جملهء منازل و مقامات طريق آخرت خوف است يعنى انزعاج و انسلاخ او از طمأنينت امن بتوقع مكروهى ممكن الحصول .\r\nو خوف بر دو گونه است يكى خوف عقوبت و ديگر خوف از مكر ، خوف از عقوبت ، عوام مؤمنان را بود و خوف از مكر محبان صفات را بود كه تعلق با صفات جمال دارند .\r\nاز ابو عمر دمشقى نقل است كه گفت .\r\nخائف كسى است كه از نفس خود زيادتر از دشمن كه شيطانست بترسد .\r\nو باز گفته شده است كه : خائف كسى است كه در حقيقت از هر چيزى كه خلق از او بترسد ، آن چيز از آن بترسد .\r\nابو بكر بن طاهر گويد « من خاف على نفسه شق عليه ركوب الاهوال و من شق عليه ركوب الاهوال لا يرتقى الى سمو المعالى فى الاحوال » ( از طبقات ص 394 ) .\r\nحضرت رسول فرمودند\r\n« ان الله يحب - الشجاعة و لو على قتل حية »\r\n. ( از طبقات 394 ) .\r\nابن جلاء گويد : خائف كسى است كه مخلوقات از و در امان باشند چنان كه از شيطان همه بترسند و لكن شيطان از خائف بترسد .\r\n( از مصباح الهدايه ص 387 - شرح تعرف ص 138 ) و گفته شده است كه خائف كسى است كه در هر وقتى حكم آن وقت واجب بيند .\r\nمولوى گويد :\r\n هر كه ترسيد از حق و تقوى گزيد * ترسد از وى جن و انس و هر كه ديد \r\n « وَ لِمَنْ خافَ مَقامَ رَبِّهِ جَنَّتانِ »  .\r\nسهل گويد : خوف نر است و رجا ماده زيرا غلبهء رجاء مستى و كاهلى بار آرد و\r\n\r\n","description":"","footnote":"","page_name":" 823 ","page_number":155},
  {"content":"\r\n\r\nايمان بدون آن دو باقى و پايدار نيست و چون بنده از غير از خدا بترسد و به خدا اميد دارد خدا خوف او را امن دارد و لكن با اين همه از خدا محجوب ماند به اين معنى كه چون از نفس و شيطان و دوزخ بترسد باز هم به خدا اميد دارد كه او را از شر اين مخوفات ايمن دارد .\r\nانصارى در ذيل آيهء  « وَ أَنْذِرْ بِهِ الَّذِينَ يَخافُونَ »  گويد : خوف در اين آيت بمعنى علم است و ترسنده به حقيقت اوست كه علم ترس داند ، ترس بىعلم ترس خارجيانست ، و علم بىترس علم زنديقانست و ترس با علم صفت مؤمنان و صديقانست ، اين است صفت درويشان صحابه ، و اصحاب صفه را هم ترس بود ايشان را هم علم . هم اخلاق بود ايشان را و هم صدق ، ظاهرى شوريده و باطنى آسوده ، قلادهء معيشت و نعمت گسسته و راز ولى نعمت بدل ايشان پيوسته ، چشمهاشان چون ابر بهارى و رويها چون ماه تابان ، همه در آن صفه صف كشيده و نور دل ايشان بر هفت طبقهء آسمان پيوسته زهى دولت و كرامت ، زهى مرتبت و منقبت پير طريقت گفت : در باديهء ميشدم درويشى را ديدم كه از گرسنگى و تشنگى چون خيالى گشته ؟ و آن شخص وى از رنج و بلاء بخلالى باز آمده و سر تا پاى وى خونابه گرفته ، درين بودم كه ناگاه از سر وجد خويش برخاست و خود را بر زمين مىزد مىگفت :\r\n من پاى برون نهادم اكنون ز ميان * جان داند با تو و تو دانى با جان\r\nدر كوى تو گر كشته شوم باكى نيست * كو دامن عشقى كه برو چاكى نيست \r\n( از عده ج 5 ص 369 ) و گفته‌اند « الخوف سوط الله فى الارض يقوم به انفسنا قد تعودت سوء الادب » ( از طبقات ص 325 ) ابراهيم شيبانى گويد « ان الخوف اذا سكن فى القلب ، احرق مواضع فيه و طرد عنه رغبة الدنيا و بعده عنها » .\r\n( از طبقات ص 454 ) در كشاف است كه خوف حياء از معاصى و مناهى و تألم از آنها است .\r\n( شرح تعرف ص 13 - شرح منازل ص 23 - كشاف ص 444 ) .\r\nو بعضى گويند كه خوف توقع حلول مكروه يا فوت محبوبست .\r\n\r\nخُون حدث\r\n- ( اصطلاح فقهى ) و « دماء ثلث » حيض ، نفاس و استحاضه را گويند :\r\n( شرح لمعه ج 1 ص 12 ) .\r\n\r\nخِيار\r\n- ( اصطلاح فقهى ) و اسم مصدر است از اختيار ، در كلمات فقهاء نقل بغلبه شده است كه تملك فسخ عقد باشد و بالجمله در بيع و معاملات ديگر طلب خير يكى از دو امر باشد فسخ و امضاء يا اختيار يكى از دو امر باشد كه عاقد مخير باشد بين فسخ و امضاء و اصل در عقد بيع لزوم است و لكن از جهت حكمت و مصالح بندگان از اين اصل در مواردى عدول شده است و آن موارد را موارد خيارات گويند .\r\nو هو اربعة عشر قسما الاول الخيار المجلس و هو مختص بالبيع بانواعه و تثبت للمتبائعين ما لم يفترقا و لا يزول بالحائل و لا بمفارقة\r\n\r\n","description":"","footnote":"","page_name":" 824 ","page_number":156},
  {"content":"\r\n\r\nالمجلس . . . و يسقط باشتراط سقوطه فى العقد و باسقاط بعده . الثانى خيار الحيوان و هو ثابت للمشترى خاصة و مدة هذا الخيار ثلاثة ايام مبدؤها من حين العقد و يسقط باشتراط سقوطه فى العقد الثالث خيار الشرط اذا كان الاجل مضبوطا و يجوز اشتراطه لاحدهما و لكل منهما و لأجنبي عنهما او عن احدهما و اشتراط المؤامرة . الرابع خيار التاخير اى تأخير الاقباض . . . و قبض البعض كلا قبض و تلف المبيع من البائع مطلقا الخامس خيار ما يفسد ليومه و هو ثابت بعد دخول الليل السادس خيار الرؤية و هو - ثابت لمن لم ير و باع او اشترى بالوصف اذا زاد فى طرف البائع او نقص فى طرف المشترى و لا بد فيه من ذكر الجنس و الوصف و الاشارة الى معين السابع خيار الغبن و هو ثابت لكن من البائع و المشترى مع الجهالة بالقيمة اذا كان الغبن بما لا يغابن به غالبا و لا يسقط بالتصرف ( از شرح لمعه ج 1 ص 283 - 286 ) .\r\nالثامن خيار العيب و هو كلما زاد عن الخلقة الأصلية او نقص عينا كان الزائد او الناقص كالإصبع الزائدة او ناقصة او صفة كالحمى و لو يوما فللمشترى الخيار مع الجهل بالعيب و بين الرد و الارش مثل . . . التفاوت بين القيمتين من الثمن التاسع خيار التدليس فلو شرط صفة كمال كالبكارة او توههما كمالا ذاتيا . . . فظهر الخلاف تخير بين الفسخ و الامضاء و لا ارش . العاشر خيار الاشتراط و يصح اشتراط سائغ فى العقد اذا لم يؤد الى جهالة من احد العوضين او يمنع منه الكتاب و السنة و كل شرط لم يسلم لمشترطه فانه يفيد تخييره بين الفسخ . . الحادى عشر خيار الشركة سواء قارنت العقد كما - لو اشترى فظهر بعضه مستحقا او تأخرت بعد الى قبل القبض كما لو امتزج المبيع بغيره بحيث لا يتميز فان المشترى يتخير بين الفسخ و البقاء . . الثانى عشر خيار تعذر التسليم : الثالث عشر خيار تبعض الصفقة . .\r\nيتخير بين التزام الاخرى بقسطها من الثمن و الفسخ . . الرابع عشر خيار التفليس اذا وجد غريم المفلس متاعه فانه يتخير بين اخذه مقدما على الغرماء و بين الضرب بالثمن معهم و مثله غريم الميت مع وفاء التركة ( از شرح لمعه ج 1 ص 292 ) 1 - خيار مجلس كه طرفين عقد مادام كه از مجلس عقد خارج نشده‌اند مىتوانند معامله را بر هم زنند « البيعان بالخيار ما لم يفترقا » كه شامل وكيل و وصى و جز آنها هم مىشود و لو آنكه عاقد يك نفر باشد كه خروج از مجلس ملاك است .\r\n2 - خيار حيوان كه مخصوص مشترى است و مدت آن سه روز است كه هر گاه پشيمان شد حيوان را بر ميگرداند و عقد را فسخ مىكند و اگر شرط سقوط كنند در ضمن عقد يا اسقاط بعد از عقد ساقط مىشود .\r\n3 - خيار شرط كه بر حسب شروط است براى بايع يا مشترى يا ديگرى و مدت آن بايد معلوم باشد و اين خيار در تمام عقود درست است .\r\n4 - خيار غبن يا غبن فاحش كه هر گاه خريدار يا فروشنده در معاملهء مغبون شود خيار فسخ دارد ، اين خيار هم ساقط شود به سقوط آن ضمن عقد يا اسقاط بعد از عقد و تصرف مغبون بيكى از تصرفات مسقطهء خيار .\r\n\r\n","description":"","footnote":"","page_name":" 825 ","page_number":157},
  {"content":"\r\n\r\n5 - خيار تأخير كه هر گاه شخص متاعى را بخرد و تحويل نگيرد و پول را هم ندهد و شرط تأخير هم نكند بيع منعقد مىشود براى مدت سه روز و لازم است ، اگر مشترى رفت سر وقت بايع و پول را داد متاع را ميتواند دريافت كند و اگر سه روز گذشت و مشترى نرفت سر وقت بايع مخير است كه متاع را بفروشد يا صبر كند و پول را مطالبه كند .\r\n6 - خيار رؤيت كه متعاقدين اوصافى را در مبيع شرط ميكنند و خلاف آن در مىآيد كسى كه متاع را نديده است و اكنون خلاف وصف را در آن مشاهده مىكند خيار دارد .\r\nو « هو ثابت لمن لم يره » 8 - خيار تبعض صفقة كه دو متاع را يا زيادتر مشترى بخرد و مثلا يكى از آن دو ، مال غير در آيد يا معيوب باشد كه خريدار تواند هر دو را برگرداند و معامله را كلا فسخ كند و تواند يكى را كه درست است نگه دارد و پول همان را بدهد .\r\n9 - خيار تدليس كه متاع را فروشنده طورى كند كه خلاف آنچه هست نمايانده شود ، در اين صورت پس از معلوم شدن تدليس تواند معامله را فسخ كند .\r\n10 - خيار تعذر تسليم كه متاعى را بفروشد به گمان آنكه ميتواند تحويل دهد و بعد نتواند ، مثل آنكه پرندهء باشد كه عادتا بر ميگردد و اتفاقا بر نگشت يا نتوانست بگيرد و تحويل دهد كه مشترى را رسد كه فسخ كند .\r\n11 - خيار تفليس كه هرگاه طلبكار متاع خود را نزد مفلس بديد تواند بردارد و تواند صبر كند با ساير غرماء همه اموال را با هم جمع كرده و سهم خود را بگيرد .\r\n12 - خيار شركت چنان كه خريدار چيزى را خريد و معلوم شد كه قسمتى از آن مال غير است يا آنكه بعد از معامله با متاع غير ممزوج شد با متاعى كه خريده و هنوز تحويل نگرفته است ، مشترى مخير است كه فسخ كند از جهت عيبى كه از راه شركت قهرى حاصل شده است يا قبول كند .\r\n13 - خيار عيب كه متاعى معيوب درآيد و عيب عبارت از زياده و كمى از خلقت اصليه است و يا عيب ديگر كه مشترى را خيار است در فسخ و قبول .\r\n14 - خيار ما يفسد ليومه كه متاعى را مشترى بخرد و متاع طورى باشد كه تا شب يا 24 ساعت بعد فاسد مىشود در اين صورت اگر شب شد و مشترى به سر وقت آن نرفت بايع را رسد كه متاع را به ديگرى فروشد .\r\n( از شرح لمعه ص 282 - 295 - كشاف ج 1 ص 462 - الفقه على . معاملات ص 168 ) .\r\nدر كليات حقوقى آمده است :\r\nخيارى كه در باب معاملات مورد بحث فقهاء واقع گرديده عبارت است از اينكه هر يك از متعاقدين و يا يك نفر از آنها و يا شخص ثالثى اختيار فسخ معامله و ابقاء آن را داشته باشد .\r\nبنا بر اين خيارى كه عامه در عداد خيارات ذكر نموده و نام آن را خيار تعيين گذارده‌اند مربوط به اين معنى نيست و راجع است به تخيير زيرا بطورى كه آن را تعريف نموده‌اند عبارت است از اينكه بايع مختار باشد يكى از اشياء معينى را به مشترى تسليم\r\n\r\n","description":"","footnote":"","page_name":" 826 ","page_number":158},
  {"content":"\r\n\r\nكرده و يا مشترى اختيار گرفتن يكى از آنها را داشته باشد . و اين اختيار بر فرض صحت راجع است به تخيير بايع در مورد بيع كلى نسبت به تسليم فردى از افراد به مشترى نه آنكه داخل در خيارات باشد .\r\nبهر حال اين نوع از خيار منافى با لزوم عقد نبوده و نمىشود آن را جزء خيارات محسوب داشت . مضافا به اين كه يك چنين بيعى اصلا صحيح نيست زيرا مستلزم غرر است و بيع غررى باطل است .\r\n( كليات حقوقى ص 113 ) تعداد انواع خيار در كلمات فقهاء به يك نسق نيست . بعضى آن را بالا برده و به بيست عدد رسانده و بعضى دست پائين را گرفته و آن را سه نوع تقسيم نموده . محقق در شرايع آن را بهفت نوع تقسيم كرده و شهيد در لمعه بچهارده نوع .\r\nبهر حال تعدد انواع خيار و اختلاف اسامى آن و تغاير نسب و اضافاتش ناشى است از اختلاف اسباب خيار .\r\nو اسباب خيار زياد است و لكن جامع مشترك بين همه آنها سه نوع است زيرا موجب خيار يا امرى است راجع با حد عوضين مثل خيار عيب ، خيار غبن و خيار رؤيت . و خيار تأخير ثمن يا امرى است قائم به عقد ، و آن يا بجعل شارع است مثل خيار مجلس و خيار حيوان و يا بجعل متعاقدين مثل خيار شرط و شرط خيار .\r\nبعبارت ديگر خيار يا شرعى است مثل خيار مجلس و خيار حيوان يا طبيعى است مثل خيار عيب و خيار غبن و يا بجعل متعاقدين است مثل خيار شرط و شرط خيار .\r\n( كليات حقوقى ص 97 ) و چون عقد ثابت شد ، بايع و مشترى را خيار باشد ، مادام كه مجلس مجلس عقد باشد . و اين را خيار مجلس خوانند .\r\nو اين خيار ساقط نشود الا به آنكه بايع و مشترى از يكديگر جدا شوند ، و اگر چه بيك گام باشد ، يا به آنكه گويد : اختيار كن ! او امضاى عقد اختيار كند ، يا گويد :\r\nبه شرط آن ميفروشم كه ميان ما خيار مجلس نباشد .\r\nو رسول ص فرموده است :\r\n« المتبايعان بالخيار ، ما لم يفترقا ، الا بيع الخيار »\r\nيعنى :\r\nبايع و مشترى را اختيار است مادام كه از يكديگر جدا نشده باشند . ايشان را متبايعان خوانده است ، و چنين نباشد الا بعد از وجود تبايع از ايشان . آنگه ايشان را اثبات خيار كرد پيش از تفرق ، آنگه استثنا كرد بيع خيار را ، و اين آنست كه خيار درو نباشد بسبب شرط كردن نفى خيار . لفظ متبايعين را بر متساومين حمل نتوان كرد ، براى آنكه اگر بندهء خويش را گويد : اگر من ترا بفروشم ، تو آزاد باشى ، آنگه گفت و شنيدى كند در فروختن وى ، آن بنده آزاد نشود بىخلاف .\r\nو روا بود بيع به شرط خيار سه روزه ، باتفاق . و زيادت برين نيز روا بود ، و بيع باطل نشود به اين شرط . لدلالة الاصل و ظاهر القرآن و قول الرسول ص :\r\n« الشرط جائز بين المسلمين ، ما لم يمنع منه كتاب و سنة »\r\n. و آنچه روايت كرده‌اند كه :\r\n« الخيار ثلاثة »\r\n، خيار سه روز است ، خبر واحد است . ديگر آنكه اين خبر چون از نقصان منع نمىكند ، بايد كه از زيادت هم منع نكند .\r\n\r\n","description":"","footnote":"","page_name":" 827 ","page_number":159},
  {"content":"\r\n\r\nو در حيوان بمطلق عقد ، خيار ثلث ، ثابت است مشترى را ، بىآنكه شرط كنند .\r\nو در كنيزك مدت استبراى او ، براى آنكه چون عيب در حيوان پوشيده‌تر است ، و غبن در وى قوىتر ، حيوان را فسحتى داده‌اند كه غير او را نداده‌اند .\r\nو چون مدت خيار بسر آيد ، خيار منقطع گردد . و همچنين چون تصرف كند در مبيع تصرف مالكانه . و تصرف از بايع فسخ است ، و از مشترى اجازت .\r\nو اما خيار رؤيت . منقطع شود چون مبيع را هم بر آن صفت بيند كه خريده باشد ، يا خلاف آن بيند ، در حال فسخ كند ، زيرا كه اين بر فور است .\r\nو ابتداى خيار مدت از وقت تفرق باشد به ابدان ، نه از وقت حصول عقد ، از براى آنكه اين خيار بعد از ثبوت عقد ثابت ميگردد ، و ساقط نشود الا پس از آنكه متفرق شوند .\r\nو خيار مجلس در جملهء انواع بين بود ، و هم خيار شرط ، الا عقد الصرف كه درو نرود ، بىخلاف . و خيار مجلس نرود در آنچه بيع نيست ، زيرا كه رسول ص گفت :\r\n« المتبايعان بالخيار »\r\n، تخصيص كرده است بخيار آن را كه اين اسم به روى واقع آيد و آن را كه اختيار باشد ، اگر بىحضور صاحبش فسخ كند ، روا بود . و اگر كسى منع كند ، دليل به روى باشد .\r\nو چون مبيع در مدت خيار تلف شود از مال بايع باشد ، مگر كه مشترى در آن تصرف كرده باشد ، كه دليل رضا كند ، آنگه از مال وى باشد .\r\nو چون مشترى در مدت خيار با كنيزك و طى كند ، از جهت وى عقد لازم بود ، و از جهت بايع خيار باقى باشد ، و اگر چه وى را بيند كه با كنيزك مباشرت مىكند .\r\nو اگر بايع فسخ عقد كند ، و كنيزك آبستن باشد از مشترى ، مشترى را لازم باشد كه به قيمت فرزند ببايع دهد ، و عشر قيمت كنيزك اگر بكر بوده باشد ، و نصف عشر قيمتش اگر بكر نبوده باشد .\r\nو خيار ميراث باشد ، زيرا كه حق ميت بود چون حقوق ديگر .\r\nو چون عيبى ظاهر شود كه در مبيع بوده باشد پيش از قبض : مشترى را چون معلوم شود ، رد تواند كرد . و اين خيار رد است ، منقطع نشود مگر بتأخير رد ، يا برضا دادن بعيب ، يا به آنكه نزديك مشترى عيبى ديگر پديد آيد ، كه اينجا رد نتواند كرد ، اما از شش تواند خواست و همچنين به شرط برائت خريده باشد رد نتواند .\r\nو اگر تصرف كرد درو ، هم رد نتواند كرد ، اما ارش طلب تواند داشت ، از براى آنكه تصرف دلالت بر آن نكند كه ببيع راضى شده است ، و دلالت نكند بر آنكه بعيب راضى شده است .\r\nو اگر كنيزك باشد تصرف بوطى باشد و عيب او آبستنى بود ، وى را رسد كه رد كند ، و نصف عشر قيمتش بدهد از براى و طى . و بديوانگى و برص ، و جذام ، تا مدت يك سال ، رد نتواند كرد ، مادام كه مانعى نباشد ، زيرا كه اين عيبها در مدت يك سال ظاهر گردد .\r\nو اگر گوسفندى يا گاوى را شير تا دوشيده باشد ، و گذاشته تا پستان وى پر\r\n\r\n","description":"","footnote":"","page_name":" 828 ","page_number":160},
  {"content":"\r\n\r\nشير شود ، آنگه فروخته ، مشترى را چون معلوم شود ، رد كند با قيمت شير ، و گفته‌اند با صاعى از خرما ، يا گندم .\r\nو اگر عيب در بعضى مبيع باشد ، اگر خواهد ارش طلب كند . و اگر خواهد رد كند .\r\nو اگر در ملك مشترى از مبيع زيادتى حاصل شد ، منفصل از مبيع ، وى را معلوم شد ، آن را رد كند ، و زيادت مشترى را باشد ، نه بايع را ، از براى آنكه روايت كرده‌اند كه رسول ص فرموده است :\r\n« الخراج بالضمان »\r\n. و اگر عيبى ظاهر شود كه عادت به مثل آن نرفته باشد ، مشترى را خيار بود ، لقوله ص :\r\n« لا ضرر و لا ضرار »\r\n. ( معتقد الامامه ص 347 ، 351 )\r\n\r\nخِيارِ استِحقاق\r\n- ( اصطلاح فقهى ) يعنى خيارى كه ناشى ازين است كه متاع مورد معامله مستحق لغيره باشد يا تمام يا قسمتى از آن معلوم شود كه ملك فروشنده نبوده است و ملك غير بوده است و در اين صورت هرگاه پس از وقوع بيع و قبل از قبض ديگرى نسبت به تمام مبيع يا قسمتى از آن دعوى استحقاق كند و آن را ضبط نمايد بيع نسبت به مقدارى كه مستحق للغير درآمده منفسخ مىشود و نسبت بما بقى مشترى در صورتى كه علم به اين وضعيت نداشته مخير است بين فسخ و قبول آن به نسبت ثمن و اين مسأله فرعى است از فروع خيار تبعض صفقه .\r\n( كليات حقوقى ص 128 ) رجوع به خيارات شود\r\n\r\nخِيارِ تَبَعُّض صَفقَه\r\n- ( اصطلاح فقهى ) صفقه استعارت است از معامله يا مورد معامله منظور اين است كه در هنگامى كه مورد معامله بطور كامل تحويل خريدار نشود و فروشنده پارهء از آن را تحويل ندهد آيا مشترى مختار است كه آن بعض ديگر را هم رد كند و نپذيرد يا معامله نسبت به آن قسمت صحيح است و خريدار حق فسخ را ندارد و البته اقوى و مستند اين است كه حق اعمال خيار دارد و آن را خيار تبعض صفقه نامند .\r\n( از كليات حقوقى ص 104 ) .\r\n\r\nخِيارِ تَأخير\r\n- ( اصطلاح فقهى ) در كليات حقوقى آمده است .\r\nدر اخبار ائمه طاهرين خيارى است اصيل معروف بخيار تأخير و آن عبارت است از اينكه با وجود اطلاق عقد وقتى مشترى ثمن را تسليم نكرد بايع سه روز منتظر مىشود و اين سه روز عقد لازم است عكس خيار حيوان كه بعد از سه روز جائز خواهد شد اگر بخواهد فسخ مىكند و اگر بخواهد با داشتن خيار بانتظار باقى ميماند .\r\nاما خيار حيوان بعد از سه روز لازم خواهد شد .\r\nاگر چه در روايت على بن يقطين از حضرت كاظم صلوات الله عليه با گذشتن سه روز و عدم تأديه ثمن نفى بيع شده و اين تعبير ظاهر در بطلان بيع است و لكن من باب تناسب و تلازم غالبى كه فيما بين بيع و لزوم موجود است آن را حمل بر نفى لزوم كرده‌اند و حكمت و اعتبار با آن مساعده است زيرا وقتى به غير انتقال يافت منافع آن به منتقل اليه تعلق خواهد يافت و لو اينكه آن را قبض نكرده باشد ، و از\r\n\r\n","description":"","footnote":"","page_name":" 829 ","page_number":161},
  {"content":"\r\n\r\nطرفى ضمان تلف آن به عهده بايع است با اين حال التزام بايع بصبر و انتظار مستلزم ضرر و مشقت شديدى است . كه تدارك آن بجعل خيار است براى بايع .\r\n( كليات حقوقى ص 113 )\r\n\r\nخِيارِ حَيَوان\r\n- ( فقهى ) در كليات حقوقى آمده است :\r\nدر خريد و فروش حيوان بطور مطلق خريدار مدت سه روز حق فسخ معامله را دارد و اين را خيار حيوان گويند و بهر حال يكى از خيارات مشهوره خيار حيوان است مدت اعتبار آن سه روز است و پس از گذشتن سه روز ديگر خيارى از اين حيث نيست چنان كه در حديث -\r\nخيار الحيوان ثلاثة ثم لا خيار\r\n. خيار حيوان از چند جهت مورد بحث فقها قرار گرفته است يكى آنكه آيا خيار حيوان اختصاص به مشترى دارد يا شامل بايع نيز خواهد بود .\r\nو ديگر آنكه خيار حيوان مخصوص عقد بيع است به ساير عقود نيز شمول خواهد داشت .\r\nرجوع به خيارات شود .\r\n( كليات حقوقى ص 35 ، 36 ) خيار حيوان از مختصات اماميه است و احاديث مأثوره از اهل بيت عصمت به حد وفور است مثل روايت على بن اسباط از حضرت رضا ( ع )\r\n( الخيار فى الحيوان ثلاثة ايام للمشترى . قلت و ما الشرط فى غير الحيوان . قال البيعان بالخيار ما لم يفترقا . فاذا افترقا فلا خيار بعد الرضا )\r\nيعنى به حضرت عرض كردم شرط در غير حيوان چيست فرمود : فروشنده و خريدار اختيار دارند مادامى كه از هم جدا نشده باشند ، وقتى از هم جدا شدند ديگر خيارى بعد از حصول رضايت نخواهد بود .\r\nنظر به اين اخبار و اخبار ديگر اكثر فقها خيار حيوان را اختصاص به مشترى داده‌اند . و بعقيده بعضى خيار حيوان اختصاص به مشترى نداشته و اين حق را ببايع نيز داده‌اند چنان كه صحيحه محمد بن مسلم نيز بر آن دلالت دارد .\r\n( المتبايعان بالخيار ثلاثة ايام فى الحيوان و فيما سوى ذلك من بيع حتى يفترقا )\r\nفروشنده و خريدار در حيوان سه روز اختيار دارند و در غير حيوان ، خيار آنها از زمان وقوع بيع است تا از هم جدا شوند .\r\nو شايد مقصود اين باشد كسى كه حيوان به او انتقال يافته خواه بايع باشد يا مشترى ، حيوان ثمن باشد يا مثمن ، اختيار فسخ معامله را در ظرف سه روز خواهد داشت و به اين طور جمع بين اخبار حاصل مىشود .\r\nچنانچه در صحيحه ديگر ابن مسلم است\r\n( المتبايعان بالخيار ما لم يفترقا و صاحب الحيوان بالخيار ثلاثة ايام )\r\nتعبير به صاحب حيوان در اين حديث مشعر است به اين كه خيار حيوان اختصاص به مشترى نداشته بلكه شامل صورتى كه شخص مالش را در مقابل حيوان فروخته و حيوان ثمن واقع شده باشد خواهد بود . و اينكه در اخبار مشترى اختصاص بذكر يافته براى اين است كه حيوان غالبا خريدارى مىشود نه آنكه ثمن واقع گردد و به آن چيز ديگرى خريدارى شود .\r\nبهر حال مقتضاى اصالت لزوم اين است كه براى فروشنده حيوان ، خيار حيوان\r\n\r\n","description":"","footnote":"","page_name":" 830 ","page_number":162},
  {"content":"\r\n\r\nنباشد . و اخبار نيز نه فقط ظهورى در تعميم ندارد بلكه ظاهر در عكس قضيه است .\r\nو تعميم خيار حيوان بطورى كه شامل فروشنده آن نيز شود بر خلاف حكمت جعل و تشريع خيار حيوان است زيرا خيار مجلس چون براى حصول اطلاع بمزاياى حيوان و خصوصياتى كه مطلوب خريدار است كافى نيست و بدون اختيار نمىشود بجهاتى كه مدخليت در مرغوب بودن و نامرغوبى آن دارد اطلاع بهمرسانيد . و لا اقل براى پى بردن باوصاف دو روز يا سه روز آزمايش لازم است لذا شارع در حيوان زائد بر خيار مجلس براى اينكه خريدار مجالى براى كشف حال داشته باشد خيار حيوان را جعل نموده و مقتضاى اين حكم اختصاص خيار است به كسى كه حيوان به او انتقال يافته .\r\n( كليات ص 99 - 101 )\r\n\r\nخِيارِ رُؤيَت\r\n- ( اصطلاح فقهى ) منظور از اين خيار هنگامى است كه مال مورد معامله در هنگام معامله رؤيت نشود و صرفا با ذكر اوصاف مورد معامله واقع شود كه پس از رؤيت هرگاه مخالف با اوصاف مزبور و مذكور در معامله در آمد ايجاد حق فسخ مىكند در كليات حقوقى آمده است .\r\nدليل خيار رؤيت اختصاص به مشترى دارد و لكن ملاك آن در مورد بايع نيز جارى است .\r\nبنا بر اين اگر شخصى مالى از اموال خود را نديده بفروشد سپس آن را به غير وصفى كه توصيف شده بيابد اختيار فسخ خواهد داشت . پس خيار رؤيت شامل بايع و مشترى هر دو خواهد بود .\r\nو همچنين اين خيار اختصاص به بيع نداشته بلكه شامل ساير معاوضات از قبيل اجاره و غيره نيز خواهد بود .\r\nهمين كه مورد معامله مطابق با وصف مقرر در نيامد خيار رؤيت جارى است خواه بهتر باشد يا پست تر . پس اگر شخصى گندمى را موصوفا به وصف سياهى خريدارى كرده و سفيد در آيد بيع لازم نخواهد بود در صورتى كه گندم سياه پست‌تر از گندم سفيد است زيرا ممكن است طرف احتياج خريدار ، گندم سياه بوده .\r\nمقصود از رؤيتى كه بيع با آن صحيح است و بسبب آن خيار ساقط مىشود آن چيزى است كه موجب علم بوده و رافع جهالت و غرر باشد و رفع جهالت نمىشود مگر باختبار مورد بيع خواه برؤيت باشد يا ذكر وصفى كه جاى آن را گيرد بطور اختصار ، هر وصفى كه از آن منظور است تأمين شود زيرا مقاصد و احتياجات باختلاف اجناس و انواع مختلف است بلكه باختلاف هر صنفى نيز تغيير حاصل است مثلا وقتى منظور مشترى از خريدارى گاو ذبح و گوشت او باشد چاقى او را اختبار خواهد نمود و اگر آن را براى عمل زراعت و كار بخواهد قوت او را در نظر خواهد گرفت و اگر مطلوب از آن دوشيدنش باشد شير او را اختبار خواهد نمود .\r\nبسيارى از چيزها است كه بديدنشان تنها رفع غرر نخواهد شد بلكه اختبارشان بشم و بوئيدن است مثل عطريات و در بعضى چيزها شم تنها كافى نبوده بلكه محتاج بلمس است و بسا اتفاق مىافتد كه علاوه\r\n\r\n","description":"","footnote":"","page_name":" 831 ","page_number":163},
  {"content":"\r\n\r\nبر اين ، حاجت بكيل و وزن داشته باشد .\r\nپس مقصود از رؤيت خصوص مشاهده نبوده بلكه مقصود اختبارى است كه رافع جهالت باشد .\r\nبنا بر اين اختبار هر چيزى بر حسب حال آن چيز است پس اگر شخصى روغنى را خريدارى كرده كه به چشم آن را ديده باشد و لكن آن را نبوئيده و نچشيده باشد مثل اين است كه آن را نديده باشد و بعد از اختبار اگر مطابق با مقصودش نباشد خيار فسخ خواهد داشت .\r\nپس اگر روغنى را بعنوان اينكه روغن گاو است خريده باشد و بعد معلوم شود كه روغن گوسفند است مىتواند معامله را به هم بزند .\r\nدر مورد خيار رؤيت تصرف مشترى يا قبل از رؤيت است يا بعد از آن بهر تقدير خيار رؤيت يا فورى است يا نه .\r\nاگر قائل بفوريت خيار شديم هر تصرفى كه بعد از رؤيت باشد بالضروره مسقط خيار خواهد بود و اگر قائل بفوريت آن نشديم خيار جز بتصرفى كه دلالت بر رضاى به عقد و امضاء آن داشته باشد ساقط نخواهد شد مانند رهن و امثال آن .\r\nاما تصرف قبل از رؤيت آيا موجب خيار است يا نه ؟\r\nمبنى است بر اينكه سبب خيار عقد است و رؤيت شرط يا سبب خيار رؤيت است و مخالفت آن با وصف شرط است .\r\nبنا بر اول تصرفى كه دلالت بر رضاى به عقد داشته باشد مسقط خيار است و مثل اين است كه قولا آن را اسقاط كرده باشد .\r\nو بنا بر دوم ، تصرف مطلقا مسقط نخواهد بود زيرا بر اين فرض سبب خيار كه رؤيت باشد هنوز حاصل نشده تا تحقق يافته باشد پس چگونه قبل از تحقق مىشود آن را اسقاط نمود و به همين جهت اگر قولا هم آن را اسقاط نمايد ساقط نخواهد شد . ممكن است گفته شود استعداد عقد براى حصول سبب خيار بعد از عقد كافى است در صحت اسقاط خيار و از قبيل دفع خواهد بود نه رفع .\r\nبلى اگر سقوط آن در ضمن عقد شرط شود مثل اينكه فروشنده مالى را كه دريد غاصب است موصوفا به وصف كذا بفروشد و شرط سقوط خيار رؤيت كند اين شرط قطعا فاسد است و دور نيست كه مفسد عقد هم باشد زيرا مفروض اين است كه صحت عقد بذكر وصفى است كه رافع غرر و جهالت باشد و معنى شرط سقوط خيار رؤيت اسقاط حق وصف و اثر آن خواهد بود و مثل اين است كه عينى را بدون مشاهده و ذكر وصف فروخته باشد .\r\nبر عكس جائى كه بعد از عقد و قبل از رؤيت خيارى را ساقط كرده باشد بر اين تقدير عقد بسبب ذكر وصف صحيح واقع شده و مقرون به چيزى كه مبطل آن باشد نبوده و از طرفى هم عقد استعداد اثبات حق خيار را داراست پس مانعى از اسقاط آن وجود نخواهد داشت .\r\n( كليات حقوقى 115 ، 116 )\r\n\r\nخِيارِ عَيب\r\n- ( اصطلاح فقهى ) در كليات حقوقى آمده است :\r\nاختيار فسخ معامله در صورتى كه مورد معامله اعم از بهاء و يا متاع معيوب باشد .\r\nعيب موجب خيار است يعنى وقتى\r\n\r\n","description":"","footnote":"","page_name":" 832 ","page_number":164},
  {"content":"\r\n\r\nدر ثمن يا مثمن عيبى ظاهر شود اعم از بايع يا مشترى مخير است بين فسخ يا امضاء با اخذ ارزش يعنى تفاوت قيمت .\r\nو گاه متعين مىشود امضاء با اخذ ارش مثل اينكه پس از قبض مال معيوب عيب جديدى حادث شود كه مانع از رد آن باشد .\r\nو گاه متعين مىشود فسخ يا امضاء بدون ارش ، مثل صورتى كه ارش مستوعب ثمن باشد كه در اين صورت براى اينكه جمع بين عوض و معوض نشود شخص مخير است بين فسخ معامله يا قبول مال معيوب بدون ارش .\r\n( كليات ص 35 ) دليل اصلى خيار عيب و همچنين خيار غبن قاعده ضرر است زيرا لزوم عقد در مورد عيب وقتى مشترى عالم به آن نبوده و اقدام به آن از روى دانستگى ننموده ضررى است بر او و هر حكم ضررى بقاعده لاضرر مرفوع است . پس لزوم عقد نسبت بمبيع معيوب مرفوع است .\r\n( كليات حقوقى 116 ) در خيار عيب امور ذيل بايد ملحوظ شود .\r\n1 - عيب سابق بر عقد بوده يا قبل از قبض مشترى يا در زمان خيار حادث شده باشد اما اگر حدوث آن بعد از قبض و بعد از خيار باشد موجب خيار نخواهد شد .\r\n2 - مشترى قبل از عقد يا حين عقد عالم بعيب نباشد و الا خيارى نخواهد داشت .\r\n3 - بايع تبرى از عيوب نكرده باشد پس اگر با تبرى از عيوب چيزى فروخته اگر معيوب درآيد عيب اثرى در خيار نخواهد داشت .\r\n4 - عيب موجب نقص قيمت باشد پس اگر موجب نقص نشود يا بسبب آن قيمت زياده شود آيا موجب خيار خواهد بود يا نه ؟\r\nمسألهء محل خلاف و اقرب عدم خيار است .\r\n5 - عيب از عيوبى نباشد كه به سهولت زائل شود و الا موجب خيار نخواهد بود .\r\n6 - مشترى در حال وجود عيب عالم به آن باشد پس اگر بعد از زوال عيب علم به آن حاصل نمود اثرى نخواهد داشت .\r\nديگر آنكه برائت از عيب مانع از تحقق خيار عيب است و اين مسأله محل اتفاق فريقين بوده و كاشف است از اينكه سبب خيار خود عيب است نه ظهور و انكشاف آن .\r\nبهر حال ترديدى نيست در اينكه عيب و همچنين غبن بوجود واقعى خود موجب خيارند و علم كاشف و طريق احراز واقع است و تعبير اكثر فقهاء به اين كه خيار بظهور عيب ثابت مىشود ناظر به همين معنى است نه اينكه منظور سبب ظهور عيب باشد چنانچه بعضى خيال كرده‌اند .\r\nديگر آنكه خيار عيب مثل ساير خيارات است از سلطنت بر فسخ عقد و ابقاء آن و امتيازى كه در آن هست اين است كه مشترى همان طورى كه ميتواند فسخ كند و ثمن را استرداد نمايد ميتواند آن را نگاه‌داشته و نقيصه را كه تفاوت بين صحيح و معيب باشد كه از آن تعبير بارش مىشود مطالبه نمايد .\r\n( كليات حقوقى ص 118 )\r\n\r\n","description":"","footnote":"","page_name":" 833 ","page_number":165},
  {"content":"\r\n\r\n\r\nخِيارِ شَرط\r\n- ( اصطلاح فقهى ) در كليات حقوقى آمده است .\r\nمتعاقدين مىتوانند شرط خيار را براى احد طرفين يا هر دو طرف يا براى شخص ثالث بالاستقلال يا باشتراك با متعاقدين يا يكى از آنها قرار دهند .\r\nو ممكن است براى شخص ثالث شرط مؤامره مقرر شود به اين معنى كه امر بفسخ يا التزام به عقد با او باشد نه آنكه خود مباشر آن شود .\r\nمدت خيار شرط بايد معلوم باشد و در صورتى كه مدت معلوم نباشد خيار باطل است بلكه بعضى قائل به بطلان عقد شده‌اند از جهت اينكه مستلزم غرر است و بيع غررى باطل است و شارع براى اينكه بعدها امر منجر به نزاع و خصومت نشود منع از آن كرده . پس امر دائر مدار صدق غرر خواهد بود و تشخيص آن با عرف است .\r\n( كليات حقوقى ص 103 ) در مسأله خيار شرط بين فقهاء فريقين اختلافى نيست و اخبارى كه در اين باب وارد شده به حد استفاضه است و از آن جمله است اين دو حديث : الشرط جائز بين المسلمين .\r\nالمؤمنون عند شروطهم .\r\nتعبير از اين خيار به شرط خيار انسب است تا خيار شرط زيرا مقصود از آن اين است كه در ضمن عقد اختيار فسخ معامله در مدت معينى براى طرفين يا يك طرف با براى شخص ثالث مستقلا يا بالاشتراك برقرار گردد . و از اين قبيل است بيع خيارى كه عامه آن را بيع وفاء مىنامند .\r\nمعنى خيار شرط اين نيست كه تاثير عقد و حصول نقل و انتقال موقوف بانقضاء زمان خيار باشد بلكه بوقوع عقد نقل و انتقال حاصل شده مبيع به مشترى و ثمن ببايع تعلق مىگيرد نهايت آنكه صاحب خيار حق دارد عقد را فسخ نمايد و اگر فسخ نمود هر مالى به صاحبش بر ميگردد .\r\nو نماء و منافع قبل از فسخ تابع ملك است . پس نماء مبيع مال مشترى است و نماء ثمن مال بايع مگر اينكه شرط شده باشد كه در صورت فسخ منافع هر عينى متعلق به مالك اول باشد با لحاظ شرط مثل اين است كه نقل و انتقال عين مسلوب المنفعه بوده .\r\n\r\nخِيارِ فَسخ\r\n- ( اصطلاح فقهى ) در كليات حقوقى آمده است .\r\nبطور كلى هر خيارى موجب تزلزل عقد است . پس عقد خيارى آثار عقد از انتقال و ملكيت و وجوب تسليم و غير اينها بر آن مترتب مىشود و لكن در عين حال متزلزل است ، اگر صاحب خيار فسخ كند منحل مىشود و ثمن به مشترى بر مىگردد و مثمن ببايع .\r\nاگر فسخ عقد خيارى از حين فسخ باشد منافع از زمان وقوع عقد تا حين فسخ مال مشترى است و منافع ثمن مال بايع و اگر فسخ از حين عقد باشد قضيه به عكس خواهد شد . بهر حال عقد خيارى مراعى است ، ممكن است منحل شود يا لازم .\r\nممكن است عقد واحدى باختلاف زمان ، موصوف بجواز و لزوم شود مثلا هر گاه بايع براى خود بعد از يك سال در ظرف سه روز شرط خيار قرار دهد وقتى سه روز گذشت و فسخ نكرد عقد لازم خواهد شد در اين صورت جواز بين دو لزوم واقع شده\r\n\r\n","description":"","footnote":"","page_name":" 834 ","page_number":166},
  {"content":"\r\n\r\nاست : و اگر يك ماه پس از گذشتن خيار مجلس براى خود شرط خيار قرار دهد عقد فقط در ظرف يك ماه لازم است و اين لزوم بين دو جواز واقع گرديده .\r\n( كليات حقوقى ص 37 )\r\n\r\nخِيارِ مَجلس\r\n- ( اصطلاح فقهى ) در كليات حقوقى آمده است .\r\nبايع و مشترى بعد از اجراء عقد تا از هم جدا نشده و با هم يك جا جمع باشند و لو مجلس عقد به هم خورده باشد خيار براى آنها باقى خواهد بود اما وقتى از هم جدا شدند بيع لازم خواهد شد و خيارى از اين حيث نيست چنان كه حديث نبوى است\r\nالبيعان بالخيار ما لم يفترقا فاذا افترقا وجب البيع\r\nو از اين خيار در لسان فقهاء تعبير بخيار مجلس شده است .\r\n( كليات حقوقى ص 35 )\r\n\r\nخِيارِ وَصف\r\n- ( اصطلاح فقهى ) اين خيار نزديك بمورد خيار رؤيت است و هم خيار شرط در مورد خيار رؤيت است و وضع است كه هر گاه مورد معامله با توصيف فروخته شود و بعد از رؤيت داراى آن وصف ويژه نبود حق اعمال خيار هست در كليات حقوقى آمده است :\r\nخيار وصف راجع بخيار شرط است زيرا وصف مذكور در عقد اگر بنحو شرطيت ذكر شده باشد تخلف آن موجب خيار است .\r\nاما اگر ذكر وصف من باب تعريف يا ترغيب بوده از قبيل دواعى محسوب است ، حصول يا عدم حصول آن اثرى نخواهد داشت .\r\nمثلا اگر شخص زمينى را خريدارى نمايد به اين قصد كه آن را باغ كند بتصور اينكه مىشود آن را باغ كرد بعد معلوم شود كه فقط براى زراعت خوب است .\r\nبر عكس صورتى كه آن را به اين شرط خريده باشد كه بر اين تقدير اگر معلوم شد صلاحيت آن را ندارد مشترى خيار تخلف شرط خواهد داشت .\r\nاوصاف اعراضى است قائم بموضوعات خارجى مثل كميات و كيفيات كه از عوارض اجسامند و مثل ملكات و صفات خوب و بد كه از عوارض نفوسند .\r\nشرط اختصاص بافعال نداشته بلكه شامل اوصاف و احوال و نتائج و غايات نيز خواهد بود .\r\nوصف اگر چه در مقابل عوض واقع نمىشود و لكن باعتبار آن عوض از حيث زياده و نقص مختلف مىشود بلكه غالبا عوض در اعيان به لحاظ اوصاف است .\r\nوصفى كه ملاك ماليت و منشأ حصول رغبت و مطلوبيت آن است گاه در متن عقد واقع شده و مبنى بر آن معامله بين متعاملين صورت ميگيرد و گاه ذكرى از آن نشده هر چند خريدار بتصور اينكه مورد معامله واجد وصفى است كه به آن نظر دارد او را به اين معامله وادار كرده و داعى او شده باشد بر تقدير اخير وجود وصف و يا عدم وجود آن اثرى نخواهد داشت زيرا شرطى نشده تا در صورت فقدان از آن تخلف شده باشد .\r\nاما اگر وصفى كه منظور است بنحو تقيد و شرطيت در متن عقد مذكور گرديده يا لااقل عقد مبنى بر آن واقع شده باشد در اين صورت احكام و آثار شرط بر آن مترتب\r\n\r\n","description":"","footnote":"","page_name":" 835 ","page_number":167},
  {"content":"\r\n\r\nخواهد شد . پس وقتى كشف شد كه وصف تحقق نيافته معاوضه رأسا باطل نخواهد بود زيرا معاوضه بين دو مال مشخص بوده و آن دو مال موجود است و عدم تحقق وصف فقط مزيل لزوم و وجوب وفاء به عقد است زيرا بكيفيت خاصى واقع شده است و مبادله بين دو مال بدين منظور بوده كه يكى از آنها بصفت مخصوصى باشد نه بنحو تقيد وحدانى و نه بنحو التزام استقلالى تا بنا بر اولى نظر به اين كه بانتقاء قيد مقيد منتفى مىشود معامله باطل باشد و بنا بر دومى التزام ثانوى باشد بلكه لحاظ آن بنحو وحدت التزام است نهايت آنكه به دو امر تعلق گرفته مثل وحدت دال و مدلول و وحدت اشاره و تعدد مشار اليه كه با تخلف يكى از آنها دلالت بر ديگرى باطل نخواهد شد زيرا اگر چه مورد وجوب وفاء عقد خاصى بوده و بعد از زوال خصوصيت ديگر وجوب وفاء به آن كيفيت موردى نخواهد داشت و ليكن چون معاوضه كه در ضمن اين عقد حاصل شده است بعد از آنكه اركان آن محقق باشد وجهى براى بطلان آن موجود نيست . پس اين عقد جائز خواهد بود و امر آن از حيث فسخ و امضاء و رفع و ابقاء بمتعاقدين يا به كسى كه شرط بنفع او بوده راجع خواهد شد و رضاى مشترى در معنى اسقاط حق او است از وصفى كه بايع بنفع او ملتزم شده بود .\r\n( كليات حقوقى ص 108 ، 109 )\r\n\r\nخَيّاطيَّه\r\n- ( اصطلاح كلامى ) فرقهء از فرق كلامى اسلام است و پيروان حسين بن ابى عمر و الخياط استاد ابى القاسم بن محمد الكعبى را خياطيه گويند از معتزله بغداد بودند . خياط در اينكه معدوم خود چيزى بود مبالغت كند و گويد شىء عبارت از آن بود كه هم دانسته شود و هم ازو خبر داده شود و معدوم اين چنين بود ، جوهر در قديم جوهر بوده و هست و عرض هم عرض بوده و هست و همين طور همهء اسماء اجناس و اعراض و اصناف .\r\nوى به معدوم لفظ ثبوت را اطلاق كند عقايد وى بمانند شاگردش كعبى بود وى گويد : ارادهء خدا صفتى قائم بذات او نبود و هر گاه بر او اطلاق مريد بودن شود بدين معنى بود كه وى قادر و عالم بود و در فعل خود مكره نبود .\r\nو نيز كاره هم نبود و اگر گفته شود كه وى را در افعالش مريد بود بدين معنى است كه افعال خود را بر وفق علمش بيافريند و اگر گفته شود كه نسبت بافعال بنده‌گانش مريد بود بدين معنى است كه آمر بدانها و راضى بدانها بود و معنى سميع بودن خدا اين بود كه وى عالم به مسموعات بود و همين طور ساير صفات او ( ابن حزم جلد اول ص 98 و شهرستانى 34 )\r\n\r\nخَيال\r\n- ( اصطلاح فلسفى و عرفانى ) يكى از قواى باطنى انسان خيال است كه بدان مصوره هم گويند و آن قوتى است در انسان كه حافظ صور موجودهء در باطن است و اين قوت را بعضى با حس مشترك اشتباه كرده‌اند در صورتى كه خيال حافظ صور است و حس مشترك قوت قبول صور است حس مشترك حاكم بر محسوسات است و خيال حافظ محسوسات است حس مشترك صور را مشاهده مىكند و خيال تخيل مىكند قوت خيال مجرد است و صورى كه در آن\r\n\r\n","description":"","footnote":"","page_name":" 836 ","page_number":168},
  {"content":"\r\n\r\nموطن‌اند مجرد از ماده‌اند و « انما كان فى الحيوان من اجل السلامة » .\r\n( از تهافت التهافت ص 495 ) شيخ اشراق گويد : خيال و وهم و متخيله يك امر زيادتر نيست .\r\n( ش ص 468 ، 475 - اسفار ج 4 ص 169 - شفاء ج 1 ص 291 - زاد المسافرين ص 23 ) .\r\n\r\nخَيالِ مُجَرَّد\r\n- ( اصطلاح عرفانى ) و آن بود كه خواطر نفسانى بر دل غلبه دارد و بغلبهء آن روح از مطالعهء عالم غيب محجوب ماند پس در حال نوم يا واقعه آن خواطر قوى گردد و مخيله هر يك را كسوتى خيالى درپوشد و مشاهده افتد تا صور آن خواطر بعينها بىتصرف متخيله و تلبيس او مشاهده و مرئى افتد .\r\n( از مصباح الهداية ص 175 )\r\n\r\nخَيالِ مُطلق\r\n- ( اصطلاح عرفانى ) و در مقابل خيال مقيد و خيال منفصل است كه عالم مثال است و ملكوت اسفل است .\r\n( از شرح فصوص ص 10 )\r\n\r\nخَيالِ مُنفَصِل\r\n- صدرا گويد : خيال منفصل الوجود است از بدن و مجرد است و عالم ديگر است كه غير عالم عقل و عالم طبيعت و حركت است و احوال عقاب و پاداش و غيره راجع بدان مىباشد و بالاخره صدرا گويد : عالم مثال عبارت از خيال منفصل است و آن مثال نه مثل نوريه است و محل صور موجودات و وجود ذهنى است وى گويد : صور خياليه موجود در اذهان نمىباشند و الا هر كس آنها را مشاهده ميكرد و معدوم هم نمىباشند و الا متصور و متميز نبودند پس موجود در عالم مثال و خيال منفصل‌اند پس او قائل به دو خيال است يكى متصل كه قوتى از قواى باطنهء انسان است و ديگرى منفصل .\r\n( از اسفار ج 4 ص 51 - 52 ، 316 ، 327 - ج 2 ص 12 ) .\r\n« اما الخيال فهو قوة مترتبة فى مؤخر التجويف الاول من الدماغ يحفظ جميع الصور المحسوسات و يمثلها بعد الطبيعة و هى خزانة الحس المشترك . . . و يقال لها المصورة و هى قوة تحفظ بها الصور الموجودة فى الباطن » .\r\n( از اسفار ج 4 ص 51 ) « و الحق ان هذا الثلاث شىء واحد و قوة واحدة باعتبارات يعبر عنها بعبارات فيعبر عنها باعتبار حضور الصور الخيالية عنده بالخيال و باعتبار ادراكها للمعانى الجزئية التعلقيه بالمحسوسات بالوهم و باعتبار التفصيل و التركيب بالمتخيله » .\r\n( از ش ص 268 و رجوع شود به ص 468 )\r\n\r\nخِيانَت\r\n- خيانت در اصطلاح عرفا عبارت از خروج از مأمورات و ارتكاب منهيات حق است و ورود در حظوظ نفسانى است .\r\n( حاشيه بر رسالهء قشيريه ص 121 )\r\n\r\nخَير\r\n- ( اصطلاح فلسفى و اخلاقى ) هر چيزى كه مطلوب و مشتاق اليه همه باشد و مطلوب لذاته باشد خير مينامند خير و شر اطلاق بر چهار معنى ميشوند .\r\nالف - آنچه نسبت داده مىشود بسماويات از سعد و نحس كواكب .\r\nاز سعد و نحس كواكب .\r\nب - آنچه نسبت داده مىشود بامور طبيعيه از كون و فساد و لوا حق آنها .\r\nج - آنچه نسبت داده مىشود به طبايع احياء عنصريه از تألف و تنفر و تودد و\r\n\r\n","description":"","footnote":"","page_name":" 837 ","page_number":169},
  {"content":"\r\n\r\nتباغض و محبت و خصومت و غيره .\r\nد - آنچه نسبت داده مىشود بنفوسى كه تحت اوامر و نواهى و احكام ناموس الهى و عوارض و ملحقات آن از سعادت و شقاوت و غيره است و اشيائى كه وجود آنها شديدتر است خير آنها زيادتر است تا آنجا كه وجود محض خير محض است و عدم بحث شر محض و اشياء از اين جهت بر چهار قسم‌اند 1 - خير محض 2 - شر محض 3 - غالب الخير 4 غالب الشر .\r\nقطب الدين گويد : و خير آن باشد كه مؤثر باشد پيش او و گاه باشد كه شىء كمال باشد و خير باشد باعتبارى و غير ايشان باشد باعتبارى ديگر ، علت تامه خير محض است و فعليت تامه خير محض است و اطلاق خير بر وجود نيز شده است و اشياء غير متحرك كه فعليت محض‌اند خير محض‌اند خير مطلق يعنى وجود مطلق ، خير دائم يعنى وجود دائم و هميشگى و خير اقصى يعنى ذات حق كه علت العلل است و خير الخيرات ذات حق است كه وجود تام و كل الوجود است . و خير الفائض افاضات حق است و خير محض ذات حق است كه وجود محض است و خير مطلق نيز ذات حق است از جهت آنكه تمام خيرات است و بازگشت همه بسوى او است . ( از اسفار ج 1 ص 83 ، 182 - ج 3 ص 81 ، 111 - شفا ج 2 ص 632 ، 636 ، 576 ، 587 ، 479 - تفسير ص 183 ، 1710 ) .\r\nو خير از نظر اخلاق يا خيرات نفسانى بود و يا بدنى يا خارج از هر دو و يا معقول بود و يا محسوس و بعضى شريف بود و بعضى ممدوح و برخى به قوت بود و برخى بالفعل و برخى نافع .\r\n( از اخلاق ناصرى ص 38 ) خَيرِ افضل خَيرِ اقصى خَيرِ دائِم خَيرِ مُطلَق ( رجوع به خير شود و رجوع به ترجمهء آراء اهل مدينهء فاضله صفحه ص 348 ، 353 ، 332 شود . )\r\n\r\nخَيرِ إرادى\r\n- ( اصطلاح فلسفى و اخلاقى ) منظور از خير ارادى و شر ارادى همان حسن و قبح يا قبيح و جميل بود كه ويژهء انسان است .\r\n\r\nخَيل\r\n- ( نجوم ) و از ستارگان خارج صورت شجاع بود و كواكب كوچكى كه در خلال آن بود بنام اخلاء الخيل نامند .\r\n\r\nخَيمَه\r\n- ( اصطلاح عرفانى ) مرتبت حجاب را گويند و جهان وجود را خيمه گويند و بالجمله صقع ربوبى را نيز خيمه گويند .\r\nعراقى گويد :\r\n اى زده خيمهء حدوث و قدم * در سرا پردهء وجود و عدم\r\nجز تو كس واقف وجود تو نيست * هم توئى راز خويش را محرم\r\nاز تو غايب نبوده‌ام يك روز * وز تو خالى نبوده‌ام يك دم\r\nآن گروهى كه از تو با خبرند * بر دو عالم كشيده‌اند رقم\r\nبيش درياى كبرياى تو هست * دو جهان كم ز قطرهء شب نم \r\n\r\n","description":"","footnote":"","page_name":" 838 ","page_number":170},
  {"content":"\r\n\r\n\r\nد\r\n\r\nدائِرَه\r\n- ( اصطلاح هيئت و رياضيات ) خطى كه محيط به سطح مستدير بوده و ممكن باشد در داخل آن نقطهء فرض كرد كه فاصلهء تمام خطوط مستقيمه خارج آن نسبت بدان مساوى باشد و گاه دائره اطلاق بر سطح مستدير شود كه محاط بدان خط باشد و آن خط محيط و نقطه مركز آن باشد و خط مستقيمى كه از مركز آن عبور كند و بمحيط آن وصل شود قطر آنست .\r\n( دستور ج 2 ص 96 - تفسير ص 210 )\r\n\r\nدائِرَةُ الارتِفاع\r\n- ( اصطلاح هيوى ) دائرة الارتفاع عبارت از دائره بزرگى است كه عالم را به دو نيم كرده و دائره افق را بر زواياى قوائم قطع كند و بمركز شمس مرور كند و يا از دو قطب افق عبور كند .\r\n( دستور ج 2 ص 96 )\r\n\r\nدائِرهء اوّل السَّماوات\r\n- ( اصطلاح هيوى ) عبارت از دائرهء بزرگى است كه ميان شمال و جنوب را جدا كرده و از دو قطب افق و دو قطب دائره نصف النهار عبور كند و دو قطب آن دو نقطهء شمال و جنوب است و حد فاصل ميان آن و افق عبارت از خط مشرق و مغرب است و آن خطى است كه دو قطب دائرهء نصف النهار را بهم ميپيوندد .\r\n( از دستور ج 2 ص 96 ) و به عبارت ديگر . . .\r\nعبارت از دايرهء بزرگى است كه به دو سمت رأس و قدم عبور كند و نيز به دو نقطهء مشرق و مغرب و از اين جهت دايره مشرق و مغرب هم نامند و دو قطب آن قطب جنوب و شمال بود و دايرهء نصف النهار را در دو نقطهء سمت رأس و قدم قطع كند و بر خلاف دايره ارتفاع كه متغير است اين دايره ثابت است . . .\r\n\r\nدائِرةُ الافُق\r\n- ( اصطلاح هيوى ) دائرهء افق دائرهء عظيمى است كه ميان آنچه از فلك ديده مىشود يعنى نيمه مرئى و نيمه نامرئى آن را جدا مىكند و دو قطب آن سمت رأس و سمت پا است و دوائر موازى فوق را ارتفاع و دوائر زير را مقنطرات گويند .\r\n( از دستور ج 2 ص 96 )\r\n\r\nدائِرةُ البُروج\r\n- ( اصطلاح هيوى ) منطقه‌ايست در فلك ثامن كه منطقة البروج هم گويند .\r\n( ار كشاف ص 471 )\r\n\r\nدائِرهء صَغيره\r\n- ( اصطلاح هيوى ) يا\r\n\r\n","description":"","footnote":"","page_name":" 839 ","page_number":171},
  {"content":"\r\n\r\nمقنطرات دوائر كوچكى باشند كه از مركز كرات عبور نمىكنند و اگر موازى با خط استواء باشند آنها را مقنطرات نامند .\r\n\r\nدايِرهء عَرض\r\n- ( اصطلاح هيوى ) و دايرهء بزرگى است كه به دو قطب بروج و به خطى كه از مركز عالم خارج شده و بمركز كواكب و يا جزئى از فلك بروج عبور كرده به سطح فلك اعظم رسد مرور مىكند و بوسيلهء اين دايره عرض كواكب شناخته مىشود .\r\n\r\nدائِرهء عَظيمه\r\n- ( اصطلاح هيوى ) دائرهء كه در مركز كره عبور كند .\r\n\r\nدايرهء قطب شمالى\r\n- ( اصطلاح هيوى ) دايره‌ايست كه فاصلهء آن از قطب 23 و يك دوم درجه است .\r\n\r\nدائِرةُ المجَرَّه\r\n- ( اصطلاح هيوى ) مجره را باب السماء و ام النجوم هم نامند رجوع بدايرهء نيمروزان شود .\r\n\r\nدايرهء ميل\r\n- ( اصطلاح هيوى ) و دائره بزرگى است كه به دو قطب معدل النهار عبور كند و بوسيله اين دايره بعد كواكب از معدل النهار و ميل فلك البروج از معدل النهار شناخته شود .\r\nو آن را ميل خوانند بتازى . و بسريانى جريبا .\r\nو اين نام معروفست هر چند كه نه بر زفان ماست . و آمدن باد جنوب از برابرى قطب است از دست راست آنك روى بمشرق نهد .\r\nو بتازى اين سو را جنوب خوانند . و بسريانى تيمن . و اما آن سويها كه ميان هر دو است از اينها نامهاى آنها سخت معروف نيست مگر نزديك هندوان . فاما نزديك ديگران مختلف بوند . و هر بادى كه از آن سوى زند نكبا خوانند .\r\nجهد كن تا زمين را چنان هموار و راست كنى كه چون بر وى آب ريزى اندر ماند و به همه سويها راست شود و بيك سو از آن ميل نكند از بهر فرودى . و چون روى زمين چنين راست كردى پر كار چنانك خواهى بگشاى و بر آن زمين دايره‌اى كن و بر مركز او چوبى بزن سرتيز . و اندازهء در ازاى او نيمهء آن گشادن پرگار باشد كه به دو اين دايره كردى . و چنان زن كه عمود باشد بر روى زمين و بيك سوى نگرايد چنانك آن شاقول كه بر مركز دايره گذرد بسر چوبك نيز بگذرد . آنگاه سايهء او را نگاه‌دار بنيمهء نخستين از روز آن هنگام كه اين سايه سوى مغرب كشيده بود و همىكاهد .\r\nو بپاى تا بدايره اندر آيد . و بر جاى اندر آمدن سايه .\r\n\r\nدائِره نيمرُوزان\r\n- ( اصطلاح هيوى و نجومى ) ابو ريحان در ترسيم و توضيح دايره نيمروزان يا نصف النهار گويد :\r\nروز هر نقطه كه اندر فلك است آن بود كه خط همىكشد از بر آمدن او تا فرو شدن . و او را قوس نهار خوانند ، زيرا ك پس آن دايره كه بر نقطهء سمت الرأس [ گذرد 
  ] كه زير سر است نقطه‌ها به دو نيم كند او را دايرهء نيم‌روزان خوانند . و هر نقطه كه بر آيد سوى اين دايره همىبرآيد تا به دو رسد و از وى آغازد فرود آمدن تا آنگاه برو شدن رسد .\r\nو زخمگاههاى هر چهار باد مشهورند ، كه آمدن باد صبا از سوى مشرق است . و صبا را نيز قبول خوانند كه بر روى كعبه همىآيد و آمدن باد دبور از سوى مغرب است و از پشت كعبه همه آيد . و آمدن باد ز سوى قطب است از دست چپ آنك روى سوى\r\n\r\n","description":"","footnote":"","page_name":" 840 ","page_number":172},
  {"content":"\r\n\r\nمشرق دارد . و اين سورا نشانى زن ، و نيز سايهء او را نگاه دار بنيمهء ديگر از روز چون آغاز فزودن تا از دايره بيرون آيد . و بر جاى بيرون آمدن او از دايره نشانى زن ديگر .\r\nو ميان هر دو نشان كه كردى بپيوند برشته يا بمسطره خط راست . و اين خط را به دو نيم كن . و بر اين ميانه و بر مركز دايره خطى راست بكش . و اين خط نيم‌روزان باشد و بر آن كرانهء او بر دايره كه بسوى قطب است شمال بنويس . و بر كرانهء ديگر جنوب . و دايره بدين خط به دو نيمه راست گردد . يكى شرقى ، و بر آمدن از سوى اوست . پس يكى از اين دو نيمه نيز به دو نيمه كن . و بر ميان او و بر مركز دايره خطى راست بكش . و اين خط مشرق و مغرب باشد . پس اين دو نام بر كرانه‌هاى اونبيس .\r\nو اين خط را نيز خط اعتدال گويند . و خط نيمروز آن را خط زوال خوانند .\r\nو دايره بدين دو خط به چهار پاره شود .\r\nو هر چهار يكى را از وى نامى آيد مركب از نام دو جهت . پس نام آن چهار يك كه ميان مشرق و جنوب است شرقى جنوبى است . و آنك ميان جنوب و مغرب است غربى جنوبى بود . و آنك ميان مغرب و شمال است شمالى بود . و آنك ميان شمال و مشرق است شرقى شمال بود .\r\nشبا روز آن وقت است كه آفتاب از نيمهء دايرة بزرگ معلوم ايستاده جدا شود به حركت نخستين تا بدان نيمدايره باز آيد و پيداترين چنين دايره‌ها افق است و دايرهء نيم‌روزان و آن وقتست كه آفتاب پيدا آيد زبر دايرهء افق تا آنگه كه ناپيدا شود زير افق گاه بر شبا - روز افتد ، و گاه بر روز تنها . و ز بهر اين چون كسى شباروز خواهد احتياط را گويد اليوم بليلته ، يعنى روز با شب او . و هيچ كوكب نيست اندر نه هيچ نقطه كه نه او را شباروزى است . و نيز روز جدا و شب جدا ، و لكن ياد كرده شوند . و چون با او چيزى گفته نيايد آن آفتاب را باشد .\r\n\r\nدائِمُ الحَدَث\r\n- ( اصطلاح فقهى ) و مسلوس و مبطون را گويند .\r\n\r\nدائِمَه\r\n- ( اصطلاح منطقى ) قضيه دائمه قضيه‌ايست كه حكم در آن بدوام نسبت محمول بموضوع باشد اعم از آنكه آن دوام در ضمن ضرورت باشد يا نه مثل « كل انسان حيوان دائما و كل فلك متحرك دائما » انسان حيوان دائما و كل فلك متحرك دائما » و بنا بر اين قضيهء دائمه اعم از قضيهء ضروريه است .\r\nخواجه طوسى گويد : محمول موضوع را يا دائم بود بدوام ذات موضوع يا بدوام صفت او و اول يا دائم مطلق بود از لا و ابدا و آن آنجا بود كه ذات موضوع دائم الوجود بود مثل « خداى متعال عالم است هميشه » و يا ذات موضوع دائم الوجود نبود مانند « انسان حساس است هميشه » و هر دو را دائم ذاتى خوانند .\r\n( از دستور ج 2 ص 97 - اساس الاقتباس ص 134 )\r\n\r\nدائِمهء ذاتيَّه\r\n- ( اصطلاح منطقى ) رجوع بدائمه شود .\r\n\r\nدالّ\r\n- ( اصطلاح ادبى و علوم غريبه ) در ادب دال را اساتيد سخن با ذال قافيه نكنند و اگر احيانا واقع شود\r\n\r\n","description":"","footnote":"","page_name":" 841 ","page_number":173},
  {"content":"\r\n\r\nعذر ميخواهند و قاعدهء براى شناختن دال و ذال قرار داده‌اند چنان كه در اين شعر :\r\nآنان كه به فارسى سخن ميرانند .\r\nدر معرض دال ذال را ننشانند ، ما قبل وى ار ساكن جز واى بود دال است و گر نه ذال معجم خوانند ، پس لفظ بود ، نمود ، گشود ، شنيد ، ديد . رسيد و جز آنها كه قبل از آن و او و ياء ساكن است ذال معجم است ( از دره نجفى ص 88 ) .\r\nدر علوم غريبه نمايند عدد 4 و مربع شكل بود و نمودار سر العقل و سر الروح و سر النفس و سر القلب بود و چون چهار ضرب در چهار شود شانزده گردد كه نمايند . عرش كرسى ، آسمانهاى هفت‌گانه و ارضين هفتگانه بود پس هر گاه نمايندهء عدد دال در خود ضرب شود شانزده بيست حاصل شود .\r\nاز عدد 16 دو به دو كم گردد و شود عدد شفيعة الاربعه .\r\nرجوع به شفعيه شود و عددهاى زوج هفت مرتبه شوند كه سبعية الشعاع گويند و يا هفت زوج\r\n\r\nداخِل\r\n- ( اصطلاح منطقى ) رجوع شود باجزاء داخلى و عنصر و ركن و ماده و صورت .\r\n( از دستور ج 2 ص 97 )\r\n\r\nداخِلِ فى جَوابِ ماهو\r\n- ( اصطلاح منطقى ) مراد ذاتيات است و نوع است رجوع بنوع و كلمهء ما هو واى شود .\r\n\r\nدارِ إبداع\r\n- ( اصطلاح فلسفى ) مراد عالم ابداع است در مقابل عالم تكوين و تخليق .\r\n( از راحة العقل ص 102 )\r\n\r\nدارِ بَقاء\r\n- ( اصطلاح عرفانى ) روز باز پسين را گويند و عالم روحانيات را نيز گويند كه مقام بقاء بالله است :\r\nسنائى گويد :\r\n تا حريم كعبه باشد قبلهء اهل سنن * تا نعيم سدره باشد طعمهء اهل بقاء\r\nسدره باشد دستگاه بخشش دار البقاء * كعبه باشد پايگاه كوشش دار الفتا \r\n\r\nدارُ الرَّحمن\r\n- ( اصطلاح عرفانى ) وجه الرب را گويند :\r\nدر بيان السعادة آرد : انسان واقع بين دار الرحمن و دار الشيطان است و مراور راست وجهى بخداى متعال كه « وجه الرب » نامند و وجهى به شيطان كه « وجه النفس » نامند كه نام ديگر آن « انانيت » است .\r\nاين دو وجه را دنيا و آخرت نيز ناميده‌اند و عقل و جهل هم ناميده‌اند .\r\nو هر اندازه كه مدركات جهليه زياد شود ، وجه الشيطان و انانيت نيز زياد شود و هر اندازه مدركات عقليه افزوده شود جهت وجه الربى كمال يابد .\r\n( بيان السعادة ص 4 )\r\n\r\nدارُ السَّلام\r\n- ( اصطلاح عرفانى ) كنايت از بهشت و مقام بهشتيان است .\r\n( از تفسير حدائق ص 731 ) .\r\n\r\nدارُ الطَّبيعة\r\n- ( اصطلاح فلسفى ) مراد جهان طبيعت و كون و فساد است .\r\n( راحة العقل ص 61 )\r\n\r\nدار القُوَّة و الاستِعداد\r\n( اصطلاح فلسفى ) مراد از دار قوت و استعداد عالم عناصر و جسمانيات است كه همواره در معرض خلع و لبس و كون و فساد بوده و بر حسب استعدادات موجودهء در آنها مراحلى را طى كرده از كمال به نقص ميگرايند .\r\n\r\n","description":"","footnote":"","page_name":" 842 ","page_number":174},
  {"content":"\r\n\r\n( از اسفار ج 4 ص 102 )\r\n\r\nدارُ المُقَرَّبين\r\n- ( اصطلاح فلسفى ) مراد عالم عقول است .\r\n( از اسفار ج 4 ص 102 )\r\n\r\nدارُ الغُرور\r\n- ( اصطلاح عرفانى ) مراد دنيا است بدان جهت كه فريبندهء مردم است .\r\n تا كى از دار الغرورى سوختن دار السرور * تا كى از دار الفرارى ساختن دار الفرار\r\nاى خداوندان مال ، الاعتبار الاعتبار * وى خداوندان قال ، الاعتذار الاعتذار \r\nانصارى گويد : اى غافل بيحاصل ، تا چند شربت مراد آميزى و تا كى ديك آرزو پزى ، گاه چون شير هرچت پيش آيد همىشكنى ، گاه چون گرگ هر چه بينى همى درى ، گاه چون كبك بر كوهسار مراد مىپرى ، گاه چون آهو در مرغزار آرزو ميچرى خبر ندارى كه اين دنيا كه تو بدان همىنازى و ترا مىفريبد و در دام غرور مىكشد ، لعبى و لهوى است ، سراى - بىسرمايگان ، و سرمايهء بىدولتان ، بازيچهء بيكاران  « وَ ما هذِهِ الْحَياةُ الدُّنْيا إِلَّا لَهْوٌ وَ لَعِبٌ »  .\r\nاگر در قصر مشتاقان ترا يك روز بارستى مرا با اندهان عشق اين جادو چكارستى ( از عده ج 7 ص 419 )\r\n\r\nدارِ مُلكِ لا\r\n- ( اصطلاح عرفانى ) اشارت به كلمهء لا إله الا الله است :\r\n اى پنج نو به كوفته در دار * ملك چهار بالش وحدت كشد ترا \r\nكه ظاهرا اشارت به پنج نماز است كه در هر يك كلمهء لا الله الا الله وارد است و اشارت به نفى خودى و منيت است كه هر آن كس كه خود را نيست و فانى انگاشت در چهار بالش وحدت و يكتاپرستى آرام يابد ، فانى شود بذات و باقى به بقاء او و پنج نوبت كوفتن معنى ديگرى دارد .\r\n\r\nداعِى\r\n- ( اصطلاح عرفانى ) و بمعنى خواننده است و در اصطلاح كسى را گويند كه متحقق شده باشد بمعرفت علوم سياست كه او را ادارهء امور مردم ممكن باشد .\r\n( رجوع شود به فرهنگ مصطلحات عرفا ) مولانا گويد :\r\n داعى حق را اجابت كرده‌ايد * وز جحيم نفس آب آورده‌ايد\r\nاز جنان سوى جنان كرديد باب * از جحيم نفس آورديد آب\r\nدوزخ ما نيز در حق شما * سبز گشت و گلشن و برك و نوا \r\nانبياء و اولياء الله همه داعيان حق‌اند كه مردم را از گمراهى نجات مىبخشند\r\n\r\nداعِيهء نَفسانى\r\n- ( اصطلاح عرفانى ) هواها و اميال نفسانى ( از تفسير حدائق ص 90 ) .\r\n\r\nدام\r\n- ( اصطلاح ذوقى ) دام شيطان .\r\nيعنى آنچه انسان در بند آرد و به گمراهى كشاند چنان كه در مثل گويند دنيا دام شيطان است كه بدان انسان فريبد ، شهوات و خواست‌هاى شهوانى و جاه و مقام و غيره از دامهائى است كه شيطان بدانها آدمى را فريبد .\r\nمولانا گويد :\r\n او درون دام دانى مينهد * جان تو نه زان جهد نه زين جهد\r\nگرد نفس دزد و كار او مپيچ * هر چه آن نى كار حق هيچ است هيچ \r\n\r\n","description":"","footnote":"","page_name":" 843 ","page_number":175},
  {"content":"\r\n\r\n صد هزاران عقل با هم بر جهند * تا به غير دام او دامى نهند\r\nدام خود را سخت‌تر يابند و بس * كى نمايد قوتى با يك دو خس\r\nدام آدم دانهء گندم شده * تا وجودش خوشهء مردم شده\r\nدشمن از چه دوستانه گويدت * دام دان گر چه ز دانه گويدت\r\nگر ترا قندى دهد آن زهر دان * گر به تو لطفى كند آن قهر دان\r\nچون قضا آيد نبينى غير پوست * دشمنان را باز نشناسى ز دوست \r\n\r\nدامگَهِ وَهم و خَيال\r\n- ( اصطلاح عرفانى ) مراد دنيا است كه « كل ما فى الكون و هم او خيال » .\r\nجامى گويد :\r\n اى در اين دامگه و هم و خيال * مانده در ربقهء عادت مه و سال\r\nحق كه منشور سعادت دادت * در خلاف آمدن عادت دادت\r\nچند سر در ره عادت باشى * تارك تاج سعادت باشى \r\n\r\nدانا\r\n- نزد اهل ذوق شيخ و بزرگ و رهبر سالك را گويند .\r\n( از انسان كامل ص 129 )\r\n\r\nدايِرهء كَون و فَساد\r\n- ( اصطلاح عرفانى ) جهان كون و فساد ( تفسير حدائق ص 583 ) .\r\n\r\nدايِرهء وُجود\r\n- جهان وجود و دايره و مقام عشق را گويند .\r\n هر كه در اين دايره دوران كند * نقطهء دل آينهء جان كند\r\nچون رخ دل آينهء جان بديد * جان خود آئينهء جانان كند\r\nگر كند اندر رخ جانان نظر * شرط وى آنست كه پنهان كند\r\nدر نظرش از نظر آگه شود * دور فتد از ره و تاوان كند \r\nبابا فغانى گويد :\r\n هر چند كه بر ما رقم نيستى افزود * در دايرهء عشق همانيم كه هستيم\r\nبايد بره سيل فنا خانه گشادن * اول چو ره ديده بر وى تو به بستيم \r\n\r\nدايِه\r\n- ( اصطلاح فلسفى ) در حكمت طبيعى به كار رود و منظور آلات و ابزار و قوتهائى است كه در خدمت انسانند و گويند در اعصاب دو گونه امور است يك دسته ابزار و دايه‌هاى قوت حاسه رئيسه است كه واقع در قلب است و يك دسته خود قوا است و مثلا قوهء غاذيه دو قسم است يكى آنكه قوهء غاذيه رئيسه بود و ديگر آنچه دايه‌ها و خدام اويند .\r\n( رجوع شود بآراء مدينه فاضله ص 185 ، 194 ) .\r\n\r\nدُبِّ اصغَر\r\n- ( اصطلاح نجومى و هيوى ) رجوع شود به بنات النعش دبيرستان ازل دبيرستان قدم ( اصطلاح عرفانى ) جهان ازل كه عالم لاهوت و مقام ارواح است .\r\n( عده ج 5 ص 422 )\r\n\r\nدَبُور\r\n- دبور بفتح ، بادى است كه از جانب مغرب و زد بسوى مشرق و صبا\r\n\r\n","description":"","footnote":"","page_name":" 844 ","page_number":176},
  {"content":"\r\n\r\nبالعكس ، و در اصطلاح صولتى است كه منشأ آن هواى نفس و استيلاى او بود و موجب صدور افعال و اعمالى است مخالف با شرع بدين جهت باد مخالف باشد .\r\n\r\nالدُّبَّه\r\n- ( اصطلاح هيوى و نجومى ) ستارگان گرد دب اكبر بود يعنى ستارگانى كه كمر دب اكبر را بوجود آورده‌اند ( بضم دال و فتح باء ) .\r\n\r\nدَبَران\r\n- ( اصطلاح هيونى و نجومى ) بفتح دال و با و منزل چهارم از منازل 28 گانهء قمر بود و علامت آن ستاره‌ايست روشن از قدر اول و چهار ستارهء ديگر از قدر ثالث بر صورت . . . و آن ستارهء روشن كه بر طرف او بود بمنزلهء چشم جنوبى ثور است و از اين جهت آن را عين الثور خوانند و آنكه بر طرف ديگر است بمنزلهء چشم شمالى ثور است و آنكه بر زاويه است بمنزلهء بينى او و چون تابع ثريا بود او را دبران ناميده‌اند و تابع النجم و تالى النجم و مجدح ( بضم جيم و فتح دال ) نيز گويند و مجدح چوبى بود داراى دو شعبه ( از بيست باب ملا مظفر ) .\r\n( مجدج و مجدح هر دو ديده شد )\r\n\r\nدَبُوس\r\n- ( اصطلاح نجومى ) و ستارهء بود واقع در دست راست جاثى و آن را حامل الدبوس گويند و گفته‌اند حامل الدبوس كوكبى بود واقع بر كتف راست و از جمله ستارگان جاثى مرفق الجاثى ، معصم الجاثى است .\r\n( دبوس . بفتح دال ) ( از كشاف ص 465 )\r\n\r\nدِثار\r\n- ( اصطلاح عرفانى ) دثار جامه‌اى را گويند كه بالاى شعار مىپوشند مانند « جبه » و « فرجى » و غيره و اين عمل را در مرتبت كمال عبوديت و بعد از سير و سلوك و انجام وظايف كنند و آن را حقوقى است بنده بايد متحقق بمرتبت كمال انسانيت شده باشد و طريقت و شريعت را پاى بند شده باشد . ( از دستور العلماء - اصطلاحات صوفيه خطى ثبت 854 ) .\r\n\r\nدثور\r\n- ( اصطلاح عرفانى ) مراد از دثور هلاك و فنا است .\r\n( از اسفار ج 2 ص 173 )\r\n\r\nدَجاجَه\r\n- ( اصطلاح نجومى ) و نام ديگرى است از صورت طائر . ( رجوع شود به صور الكواكب ص 70 ) .\r\n( بفتح و ضم دال ) .\r\nبهر حال يكى از صور كواكب شمالى بود واقع در مجره ( كهكشان ) و ستارگان آن عبارتند از ردف ( ذنب الدجاجة ) منقار الدجاجه .\r\nصدر الدجاجه ركبة الدجاجه ظلف الدجاجه جناح الدجاجه\r\n\r\nدَخيل\r\n- ( اصطلاح ادبى ) و در لغت به معناى بميان در آينده است و در اصطلاح عبارت از حروف متحركى است كه واسطهء ميان الف تأسيس و روى باشد مثل واو باور ، داور ، و ياء « شمايل و قبايل » ( از دره نجفى ص 66 ) .\r\n\r\nدَرّاكِ فَعّال\r\n- ( اصطلاح فلسفى ) موجود حى است « الحى هو الدراك الفعال » .\r\n( از مجموعهء دوم مصنفات ص 117 )\r\n\r\nدرايت\r\n- ( اصطلاح منطقى ) درايت عبارت از معرفتى است كه حاصل مىشود\r\n\r\n","description":"","footnote":"","page_name":" 845 ","page_number":177},
  {"content":"\r\n\r\nبنوعى از حيلت كه تقديم مقدمات و استعمال رويت باشد .\r\n( از اسفار ج 1 ص 325 )\r\n\r\nدَرَجاتِ رَوشَن و تاريك\r\n- ( اصطلاح نجومى ) ابو ريحان گويد :\r\nاين نيز همچنانست بىنظام و چاره نيست كه بجدول ياد بايد داشتن . و اين را منجمان اندر دانستن رنگها و نيكويى و روشنى چيزها و نيرو و سستى و شادى و اندوه و دشوارى و آسانى به كار دارند .\r\nو دو نسخت بر آن متفق كم يافته شود .\r\nو روشن را مضىء خوانند و نير نيز . و آنك از وى كمتر است قتم اى گرد گرفته و متدخن اى دودناك و ذو ظل اى سايه دار .\r\nو آنچ تهى باشد خالى و فارغ .\r\n( رجوع شود به الفهيم ص 421 )\r\n\r\nدَرَجاتِ سعادت‌افزاى\r\n- ( اصطلاح نجومى ) ابو ريحان گويد :\r\nاما درجه‌هاى سعادت افزاى آنست كه چون خداوند نوبت از شمس و قمر يا درجهء طالع يا سهم سعادت اندر آن افتد سعادت فزايد . و آبار چون چاههاست كه ستاره‌اند آن ضعيف گردد از فعل خويش چنانك نه از سعد نيكويى توان پديد آوردن و نه از نحس بدى . و زين جهت بصلاح منسوب كردند و اندر جدول بنهاديم و بالله التوفيق .\r\n( رجوع شود به التفهيم ص 423 )\r\n\r\nدَرَجاتِ نَر و ماده\r\n- ( اصطلاح نجومى ) اهل نجوم پارهء از بروج را ماده و پارهء را نر دانند و همين طور درجات بروج را هم به نر و ماده تقسيم كرده‌اند و در احكام نجوم و تقويمات آثارى بر اين اوصاف فرضى مترتب دانند .\r\nابو ريحان گويد :\r\nاندرين بسيار خلاف كردند و راه هر يكى از آن ديگر دور شد . و اما هر چيزى كه با وى برهان نبود يا قياسى يا نظامى كه دل بدان بيارامد و آنچ از وى بيرون آرى پيدا نبود تا از وى بازگرديم بدرست كردن آن ، نتوان راه يافتن به دو .\r\nو با اين همه نه چيزيست ميان ايشان خرد و لكن از وى بر نرى و مادگى همچنان دليل همىگيرند چون از برجها . اما آن كه باشد از ايشان هست كه راه بروج اندر آن بسپرد . و نخستين درجه از هر برجى مردمان كه آن را نظامى دادند هر گونه نر ، نر نهاد . و دوم ماده و سوم نر ، بر جفت و طاق . و نخستين درجه از هر برجى ماده ، ماده كردند و دوم نر ، همچنين تا به آخر . و هست كه اين راه بدرجه‌هاى به كار نبرند و لكن باثنا عشريات تا بهر برجى نر و ماده چندان باشد كه به همه فلك است از برجها ، پس از هر برجى نر دو درجه و نيم نخستين نر كردند و دوم ماده . و زهر برجى ماده دو درجه و نيم نخستين ماده كردند و دوم نر و همچنين تا به آخر .\r\nو گروهى از پيشينيان از هر برجى نر دوازده درجه و نيم نر كردند و آنگاه همچندان ماده . و سپس دو درجه و نيم نر و همچندان ماده . و زهر برجى ماده دوازده درجه و نيم ماده كردند از نخست و ديگر دوازده درجه و نيم نر كردند از\r\n\r\n","description":"","footnote":"","page_name":" 846 ","page_number":178},
  {"content":"\r\n\r\nپس آن و باقى همچنان كه گفتيم بر خلاف نران . و اما آنچ او را نظام نيست چاره نبود از جدول كه او را اندر و نهيم و بالله التوفيق .\r\n( رجوع شود به الفهيم ص 418 ، 419 )\r\n\r\nدَرَجاتِ نَيِّرَه\r\n- ( اصطلاح نجومى ) و از مصطلحات اهل اين فن اين است كه بعضى درجات از بروج را نيره و بعضى را مظلمه و بعضى را خاليه و بعضى را سعادت افزا و بعضى را آبار و بعضى را مذكر و بعضى را مؤنث خوانند .\r\n( از بيست باب ملا مظفر ) .\r\n\r\nدَرَجهء طالِع\r\n- رجوع به طالع شود\r\n\r\nدرخت\r\n- ( اصطلاح اهل ذوق ) عزيز الدين نسفى گويد از اصطلاحات ويژهء او است وى عالم را بدرختى مانند كرده است و گويد تمام موجودات يك درخت است ، فلك الافلاك زمين اين درخت است ، فلك دوم بيخ اين درخت است ، هفت آسمان كه مركز سيارات هفتگانه‌اند ساق اين درخت‌اند ستارهء زحل كه از ما دور تر است زيرتر است و بر آسمان اول است و قمر كه بما نزديك‌تر است بالاتر است و بر آسمان هفتم است يعنى هر چيزى كه بما نزديك‌تر است بالاتر است و بالعكس هر چيز كه از ما دور تر است زيرتر است و عناصر و طبايع چهارگانه شاخهاى اين درخت‌اند پس از آن جا كه زمين اين درخت است تا بدين جا كه ميوهء اين درخت است هر چند كه بالاتر مىآيد نازكتر و لطيف‌تر و شريفتر ميگردد و البته ميوه بر سر درخت باشد پس ما كه انسانهاى اين عالم هستيم در سر او هستم ( انسان كامل نسفى ص 267 )\r\n\r\nدَرد\r\n- ( اصطلاح عرفانى ) بفتح دال و سكون راء ، بلاء و مصيبت بود كه از بعد و دورى به حق ناشى شود و آن خذلان محض است و اگر از جهت قرب به حق باشد موجب تطهير از معاصى است كه گفته‌اند :\r\n هر كه در اين بزم مقرب‌تر است * جام بلا بيشترش ميدهند\r\nهر كه بود طالب ديدار دوست * آب دم نيشترش مىدهند \r\nانصارى گويد : زهرى باشد آميخته نعمتى باشد در بلا آويخته ، هم در دست و هم دارو و هم شادى و هم زارى بنده ميان اين دو حال سرگردان ، هم گريان و هم خندان همىگويد .\r\nبآواز لهفان ، الهى دلم از بيم درد كباب است و روزگار نشان اين كه خذلان ملازم و توفيق در حجابست . اين بيچاره نمىداند كه در سخن عذابست يا از مولى عتابست ، يا دردمندى به درد خرسند ، كسى را چه حسابست ؟\r\n( عده ج 5 ص 359 )\r\n\r\nدَرَكات\r\n- ( اصطلاح عرفانى ) گويند دوزخ را هفت درك است زير يكديگر و هر دركى را اهل آن درك بدان در شود ، از اين قرار : درك اول كه جهنم است ، درك دوم لظى است ، درك سوم حطمه است ، درك چهارم سعير است ، درك پنجم ، سقر است ، درك ششم جحيم است ، درك هفتم هاويه است . و اين مراتب مأخوذ از آيات قرآن است .\r\n\r\n","description":"","footnote":"","page_name":" 847 ","page_number":179},
  {"content":"\r\n\r\n( عده ج 5 ص 317 ) .\r\n\r\nدُرّهء بَيضاء\r\n- ( اصطلاح عرفانى ) عقل اول را درة البيضاء هم ناميده‌اند ، چنان كه روح القدس و عرش مجيد و لوح قضا و ام الكتاب و قلم اعلى و روح اعظم و ظل اول و عقاب هم ناميده‌اند .\r\n( تاريخ تصوف 645 ) .\r\nشاه نعمت الله گويد :\r\n روشن است از نور رويش ديدهء بيناى ما * درهء بيضا بود غواص اين درياى ما\r\nجملهء عالم وجودى يافته از وجود او * خوش بود اين خلقت او دست بر بالاى ما\r\nگر دواى درد خواهى درين دريانشين * تابعين ما نصيبى يا بى از درياى ما \r\n\r\nدَرويش\r\n- ( اصطلاح عرفانى ) فقير و بىچيز و كسى كه فقر را برگزيده است ، كسى كه از دنيا و متاع آن و مقامات و مناصب آن روى كرده باشد .\r\nنسفى گويد : اى درويش درويشى اختيار كن كه عاقلترين آدميان درويشانند كه به اختيار خود درويشى كنند و از سر دانش نامرادى برگزيده‌اند از جهت آنكه در زير هر مرادى نامرادى نهفته است و بلكه مرد عاقل از براى يك مراد صد نامرادى تحمل نكند .\r\n( از انسان كامل نسفى ص 35 )\r\n\r\nدُرِّ سُخَن\r\n- ( اصطلاح عرفانى ) در سخن بضم دال مكاشفات را گويند و اسرار و اشارات الهى را گويند .\r\n\r\nدَرُون\r\n- درون عالم ملكوت را گويند .\r\n\r\nدَرهاى بِهشت\r\n- ( اصطلاح عرفانى و كلامى ) در روايات آمده است كه بهشت را هشت در بود و دوزخ را هفت در . نسفى گويد :\r\nاقوال و افعال پسنديده درهاى بهشت بود و اقوال و افعال ناپسند درهاى دوزخ و گويد مشاعر آدمى هشت است پنج حس ظاهر باضافه خيال و وهم و عقل . و هرگاه عقل با اين هفت همراه نباشد و اين هفت بىفرمان عقل كار كنند هر هفت درهاى دوزخ بودند و چون عقل پيدا آيد و بر اين هفت حاكم شود و اين هفت بفرمان عقل كار كنند هر هشت درهاى بهشت شوند پس جمله آدميان را اول گذر بر دوزخ خواهد بود و آن گاه به بهشت رسند . بعضى در دوزخ بمانند و بعضى بگذرند و به بهشت رسند كه فرمود  « إِنْ مِنْكُمْ إِلَّا وارِدُها »  .\r\n( رجوع شود به انسان كامل ص 296 )\r\n\r\nدِرهَم\r\n- ( اصطلاح فقهى ) نام است است مر نقرهء مدور مسكوك را و مشهور اين است كه در زمان خلافت عمر به نقره سكه زده شد و قبل از آن شبيه هستهء خرما بوده است . ( از كشاف ج 1 ص 549 ) .\r\n\r\nدريا\r\n- ( اصطلاح عرفانى ) دريا يعنى هستى ، وجود را دريا گويند و گاهى به هستى مضاف گردانند و گويند درياى هستى چنان كه « نطق » را ساحل و كنارهء دريا و حروف و الفاظ را صدا نامند .\r\n( از شرح گلشن راز ص 4515 ) .\r\nشاه نعمت الله گويد :\r\n بيا با مادر اين دريا بسر بر * از اينجا دامنى خوش پر گهر بر\r\nز ما بشنو حبابى پر كن از آب * حباب از آب و در وى آب درياب ؟ \r\n\r\n","description":"","footnote":"","page_name":" 848 ","page_number":180},
  {"content":"\r\n\r\n بمعنى آب و در صورت حبابست * به بين در اين و آن كان هر دو آبست \r\nو بمعنى انسان كامل هم آمده است و هستى مطلق را هم گويند بدين اعتبار كه جهان امواج اوست :\r\nشاه نعمت الله گويد :\r\nجنبش دريا اگر چه موج خوانندش ولى در حقيقت موج دريا عين آن دريا بود .\r\nمولوى گويد :\r\n منم جز وى و او خود كل كل است * ويست درياى آتش من شرارى\r\nو را ديدم چو بحرى موج مىزد * و جان من ز بحرى او بخارى \r\nعطار گويد :\r\n شبى موجى از اين دريا برآمد * از آن وقتى فلك زير و زبر شد\r\nچو كرسى عرش حيران ماند بر جاى * چو دنيا و آخرت يك رهگذر شد .\r\nچه دريايست اين كز هيبت آن ؟ * جهان هر ساعتى رنگ دگر شد\r\nاز اين دريا چو عكسى سايه انداخت * جدا هر ذرهء بحر گهر ( دگر ) شد\r\nاز اين دريا دو عالم شور بگرفت * كه تا ترتيب عالم معتبر شد\r\nدر آمد موج ديگر آخر الامر * دو عالم محو گشت و بىاثر شد\r\nبه دريا موج دريا باز گردد * همين عالم همان عالم بسر شد \r\nيكى درياى هلاك ، ديگرى درياى نجات در درياى هلاك پنج كشتى روانست ، يكى حرص ديگر ريا ، ديگر اصرار بر معاصى چهارم غفلت ، پنجم قنوط .\r\nهر كه در كشتى حرص نشيند بساحل حد دنيا رسد ، هر كه در كشتى ريا نشيند بساحل نفاق رسد ، هر كه در كشتى اصرار بر معاصى نشيند ، بساحل شقاوت رسد ، هر كه در كشتى غفلت نشيند بساحل حسرت رسد ، هر كه در كشتى قنوط نشيند بساحل كفر رسد .\r\nاما درياى نجات در وى پنج كشتى روانست ، يكى خوف ، ديگر رجاء ، سه ديگر زهد ، چهارم معرفت ، پنجم توحيد هر كه در كشتى خوف نشيند بساحل عطاء رسد ، هر كه در كشتى زهد نشيند بساحل قربت رسد ، هر كه در كشتى معرفت نشيند بساحل انس رسد ، هر كه در كشتى توحيد نشيند بساحل مشاهدت رسد .\r\nپير طريقت گفت : هنگام آن بود كه ازين درياى هلاك نجات جوئيد و از ورطهء فترت برخيزيد ، نعيم باقى به اين سراى فانى نفروشيد ، نفس بىخدمت بيگانه است بيگانه نپروريد ، دل بىيقظت غول است ، با غول صحبت مداريد ، نفس بىآگاهى باد است ، با باد عمر مگذرانيد .\r\n  ( مَرَجَ الْبَحْرَيْنِ يَلْتَقِيانِ بَيْنَهُما بَرْزَخٌ )   و بر ذوق عارفان اين دو بحر اشارت است به قبض و بسط سالكان ، و قبض و بسط منتهيان را چنان است كه خوف و رجاء مبتديان را ، مريد را در به دو ارادت بوقت خدمت از خوف و رجاء چاره نيست ، چنان كه در نهايت حال با كمال معرفت از قبض و بسط خالى نيست ، او كه در خوف و رجا است ، نظر وى همه سوى ابد شود كه آيا با من چه كند فردا و او كه در قبض و بسط است ، نظر وى همه سوى ازل شود ، كه آيا با من\r\n\r\n","description":"","footnote":"","page_name":" 849 ","page_number":181},
  {"content":"\r\n\r\nچه كرده‌اند و چه حكم رانده‌اند در ازل .\r\nپير طريقت گفت : آه از قسمتى كه از پيش رفته است ، فغان از گفتارى كه خود رأى گفته است ، ندانم كه شاد زيم يا آشفته بيمم همه از آنست كه آن قادر در ازل چه گفته ، بنده تا در قبض است ، خوابش چون خواب غرق‌شدگان است ، خوابش چون خورد بيماران ، عيشش چون عيش زندانيان است و به زبان تذلل ميگويد :\r\n پر آب دو ديده و پر آتش جگرم * پر باد دو دستم و پر از خاك سرم \r\n( از عده ج 8 ص 178 ) .\r\n\r\nدَرياىِ مُحيط\r\n- ( اصطلاح عرفانى ) كنايت از دل مؤمن است .\r\n( از انسان كامل نسفى ص 236 )\r\n\r\nدَرياىِ نُور\r\n- ( اصطلاح عرفانى ) ظاهرا عرفا و صوفيان هند جهان وجود را درياى نور دانسته‌اند عزيز الدين نسفى گويد :\r\nباطن وجود نور است . . .\r\nاى درويش به اين نور ميبايد رسيد و اين نور را مىبايد ديد و از اين نور در عالم نگاه مىبايد كرد تا شرك خلاص شود و كثرت برخيزد ، شيخ ما مىفرمود من بدين نور رسيدم و اين درياى نور را ديدم ، نورى بود نامحدود و نامتناهى و بحرى بود بىپايان و بىكران و فوق و تحت و يمين و يسار و پيش و پس نداشت در اين نور حيران مانده بودم خواب و خور و دخل و خرج از من برفت . . . اى درويش هر سالكى كه بدين درياى نور نرسيد و در اين دريا غرق شد بوئى از مقام وحدت نيافت و هر كه بمقام وحدت نرسيد و بلقاى خدا مشرف نشد و هيچ چيز را آن طور كه هست نديد و ندانست نابينا آمد و نابينا رفت .\r\nاى درويش علامت اينكه كسى در اين درياى نور غرق شده باشد اينها است با خلق عالم به صلح باشد ، با همه به نظر شفقت و محبت نگرد .\r\nدرياى نور مدد و معاونت از هيچ كس دريغ ندارد هيچ كس را بىراه و گمراه نداند و همه را در راه خدا داند و همه را روح در خدا بيند .\r\nعزيزى حكايت كند كه چندين سال خلق را بخداى دعوت كردم هيچ كس سخن من قبول نكرد . نوميد شدم و ترك كردم و روى بخداى آوردم چون به حضرت خداى رسيدم ، جمله خلايق را در آن حضرت حاضر ديدم ، جمله در قرب بودند .\r\n( رجوع شود به انسان كامل نسفى ص 48 ) .\r\n\r\nدَست\r\n- ( اصطلاح عرفانى ) دست صفت قدرت را گويند .\r\nكه فرمود :  يَدُ اللَّهِ فَوْقَ أَيْدِيهِمْ  مولانا گويد :\r\n دست او را حق چو دست خويش خواند * تا  يَدُ اللَّهِ فَوْقَ أَيْدِيهِمْ  براند\r\nدست حق ميراند تا زندش كند * زنده چبود جان پايندش كند\r\nزنده چبود جان پايندش كند * يار بايد راه تنها مرو\r\nاز سر خود اندر اين صحرا مرو * دست پير از غايبان كوتاه نيست\r\nدست او جز قبضهء الله نيست \r\nپارهء از تركيبات : دست خدا ، دست توانا ، دست بدست ،\r\n\r\n","description":"","footnote":"","page_name":" 850 ","page_number":182},
  {"content":"\r\n\r\nدست قدرت .\r\nدست قوى .\r\nدست مرد .\r\nدست آهنين .\r\nدست شكسته .\r\nدست مرگ .\r\nدست گرفتن .\r\nدست انداختن .\r\nدست برداشتن .\r\nدستكش .\r\nدست اندر كار .\r\nدست بر بالاى دست .\r\nدست بسر .\r\nدست بر دست .\r\nدستك .\r\nدست كوتاهى .\r\nدستگير .\r\nدست و پا .\r\nدست مزد .\r\nدست ناقص .\r\nدست بسته .\r\nدست و دل باز .\r\nدست‌باف .\r\nدست دوخت .\r\nدست رنج .\r\n\r\nدَستُوريَّه\r\n- ( اصطلاح نجومى ) چون كوكبى در خانه يا شرف خود باشد و در و تد بيكى از كواكب ديگر ( خمسهء متحيره ) ناظر باشد كه آن نيز در خانهء خود بود و در وتد بود آن وضع را دستوريه نامند .\r\n( از بيست باب ملا مظفر ) و نوع ديگر دستوريه اين است :\r\nكه كوكبى در خانهء بود و دورى آن از يك نيز چون دورى خانة او باشد از خانهء آن نيز چنان كه مشترى در قوس و آفتاب در اسد يا در حمل بود و ديگر اينكه كوكب در كمال تشريق و تغريب باشد و كوكب علوى را شصت درجه بعد بود از آفتاب و كواكب سفلى را اواخر سرعت سير بود كه آن را رباط اعظم گويند و ديگر آنكه صاحب طالع در عاشر بود و صاحب عاشر در طالع بود .\r\n\r\nدَعَت\r\n- ( اصطلاح اخلاقى ) و آن بود كه نفس ساكن باشد در وقت حركت شهوت و مالك زمام خويش بود .\r\n( از اخلاق ناصرى ص 77 )\r\n\r\nدَعوَت\r\n- ( اصطلاح كلامى و عرفانى ) دعوت يعنى خواندن و براى آن هفت منزلت دانسته‌اند كه : رسول ، نبى ، امام ، حجت ، داعى ، مأذون و مستجيب است كه مطابق با هفت نور جسمانى يعنى سيارات سبعه و هفت نور ابدى ازلى باشد و باز مطابق با هفت صفت انسانى يعنى حيات ، علم ، قدرت ، ادراك ، فعل ، ارادت و بقا باشد .\r\n( جامع الحكمتين ص 152 ) در كتاب انسان الكامل گويد : بدان كه دعوت انبياء و تربيت اولياء از جهت آنست كه تا مردم بر اقوال نيك و افعال نيك و اخلاق نيك ملازمت كنند تا ظاهر ايشان راست شود كه تا ظاهر راست نشود باطن راست نگردد .\r\n( انسان كامل ص 88 ) به نظر اهل الله و اهل صفا دعوت آن نبود كه شقى را سعادت بخشند و نامستعد را مستعد كنند و حقيقت چيزها بر مردم آشكار گردانند بلكه دعوت و تربيت آن باشد كه عادتهاى بد از ميان مردمان بردارند\r\n\r\n","description":"","footnote":"","page_name":" 851 ","page_number":183},
  {"content":"\r\n\r\nو زندگى كردن و تدبير معاش بر مردم سهل و آسان كنند و مردم را با يكديگر دوست و بر يكديگر مشفق گردانند و سعى كنند تا مردم با يكديگر راست گفتار و راست كردار شوند .\r\n( رجوع شود به انسان كامل ص 48 ) مولانا گويد :\r\n خرم آن باشد كه چون دعوت كنند * تو نگوئى مست و خواهان منند\r\nدعوت ايشان صفير مرغ دان * كه كند صياد در مكمن نهان\r\nدعوت مكارشان اندر كشيد * الحذر از مكر شيطان اى رشيد \r\n\r\nدُعاى افتِتاح\r\n- ( اخلاقى مذهبى ) دعاى زير را گويند :\r\nاللهم انى أفتتح الثناء بحمدك و أنت مسدد للصواب بمنك\r\nتا آخر ( رجوع بجامع الدعوات ص 705 شود )\r\n\r\nدُعاىِ سَحَر\r\n- ( اخلاقى ، مذهبى ) از جمله دعاهائى است كه در سحرگاهان ماه رمضان پس از خوردن غذا و نوشيدن بعنوان روزه داشتن خوانند مطلع آن اين است :\r\nاللهم انى أسألك من بهائك بأبهاه\r\n. ( رجوع شود به جامع الدعوات ص 11 - 13 )\r\n\r\nدُعاىِ قُربانى\r\n- ( اخلاقى ، مذهبى ) يكى از ادعيهء مأثوره است كه هنگام قربان كردن در مكهء معظمه و يا غير آن مستحب است بخوانند يعنى در هنگام قربان كردن گوسفند يا شتر . ( رجوع شود به مفاتيح الجنان ) و جامع الدعوات )\r\n\r\nدَعوى\r\n- ( اصطلاح فقهى ) و در لغت گفتارى است كه بوسيله آن شخص ايجاب و اثبات حق خود را بر غير ميخواهد و نزد فقها عبارت از خبر دادن نزد قاضى است بر امرى عليه غير و آن غير را مدعى عليه گويند رجوع شود به مدعى و مدعى عليه و رجوع شود به ( كشاف ح 544 ) .\r\n\r\nدفاتر استعدادات\r\n- ( اصطلاح عرفانى ) مراد لوح قدر است .\r\n( از رسائل ص 282 ) .\r\n\r\nدِفاع\r\n- ( اصطلاح فقهى ) دفاع در مقابل جهاد است و آن در موقعى است كه دشمنان بر مردم مسلمان هجوم آورند و حمله نمايند و آن واجب است بر همه افراد « الدفاع عن النفس و المال و الحريم جايز فى الجميع بحسب القدرة و دم المدفوع هدر حيث يتوقف الدفاع على قتله » و بالجمله دفاع از حقوق اوليه هر فردى است جهت حفظ مال و جان و عرض و ناموس خود ( از شرح لمعه ج 2 ص 325 ) .\r\n\r\nدَفتَر\r\n- ( اصطلاح عرفانى ) دفتر كنايت از صحيفهء دل است و كنايت از عمر است .\r\nگنج فقير :\r\n دفتر عمر شد سيه ز فسوس * مختصر كن مطولت ز دروس \r\nمولانا گويد :\r\n دفتر صوفى سواد و حرف نيست * جز دل اسپيد همچون برف نيست \r\n\r\nدَفعِ تَدبير\r\n- ( اصطلاح نجومى ) ابو ريحان گويد :\r\nپيشتر گفته بوديم كه اتصال را دفع تدبير خوانند . پس بايد نگرستن ، اگر سفلى ببهرهء خويش باشد و علوى هر گونه كه باشد آن پيوند را دفع القوه خوانند .\r\n\r\n","description":"","footnote":"","page_name":" 852 ","page_number":184},
  {"content":"\r\n\r\nيا ببهرهء علوى باشد او را دفع الطبيعه خوانند و اين آنست كه بقبول گفتيم . يا سفلى ببهرهء خويش باشد و علوى را اندر آنجاى او همى بهره بود پس او را دفع الطبيعتين خوانند زيرا كه هم طبع خويش و هم طبع علوى به دو همىدهد . و اين دفع الطبيعتين نيز آن را گويند كه سفلى اندر حيز خويش بود و بعلوى پيوندد كه هم بحيز خويش باشد چيزى نه مخالف و لكن سفلى و علوى هر دو روزى باشند يا هر دو شبى . و اين از جهت آن دفع الطبيعتين نام كردند كه حيز تمام نشود مگر به دو معلى پس اين دو معلى همىدهد .\r\n( رجوع شود به التفهيم ص 495 )\r\n\r\nدَفعُ الطَّبيعه\r\n- رجوع به دفع تدبير شود .\r\n\r\nدَفعُ القوَّة\r\n- رجوع به دفع تدبير شود .\r\n\r\nدفع مفسده\r\n( اصطلاح فقهى ) دفع مفسده اولى است از جلب مصلحت - اين قاعده بطور كلى ممنوع است زيرا بسا اتفاق ميافتد كه امر دائر شود بين مفسدهء كه چندان مهم نيست و منفعت مهمى كه احراز آن مهم تر از وقوع در مضرت باشد - بهر حال اين قاعده هم راجع است بقاعده لا ضرر .\r\n( كليات حقوقى ص 6 )\r\n\r\nدِقَّه\r\n- بكسر دال و تشديد قاف ( اصطلاح ادبى ) در لغت يعنى باريك شدن ، و در نزد بلغا آن باشد كه كلام را بطورى گويند كه معانى باريك انگيزد چنان كه به غموض مفهوم گردد و آن ايهام و تخييل و امثال آن باشد ( از كشاف ج 1 ص 530 ) .\r\n\r\nدَقيقَه\r\n- ( اصطلاح عرفانى ) دقيقه به معناى سر دقيق است كه هر كس بر آن آگاه نشود و مرتبت دقايق اجل از مرتبت حقايق است .\r\n( از دستور العلماء ج 1 ص 104 )\r\n\r\nدَفنِ مَيِّت\r\n- ( اصطلاح فقهى ) و دفن ميت عبارت از پنهان كردن و در خاك كردن ميت است روى به طرف قبله بر جنب راست بنحو خاص يعنى بايد ميت را رو به قبله بر دست راست قرار دهند بطورى كه سر آن به طرف مغرب باشد و پاهايش به طرف مشرق و اين امر يعنى دفن ميت از واجبات كفائى است . ( از شرح لمعه ص 37 - عروة ص 155 ) .\r\nالواجب مواراته فى الارض مستقبل القبلة على جانب الايمن و يستحب ان يكون عمقه نحو قامة و وضع الجنازة اولا . . . و السبق برأسه و المرأة عرضا » . ( از شرح لمعه ج 1 : 37 ) رجوع به كفن شود .\r\nدر معتقد الاماميه آمده است :\r\nو سنت آنست كه از پس جنازه روند ، يا از جانب راست ، يا از جانب چپ . از براى آنكه اين را تشييع جنازه خوانند در عرف شرع ، و تشييع از پى رفتن باشد نه از پيش .\r\nو جنازه در پيش كور بنهند اگر مرد باشد ، و در سه دفعه نقل كنند ، و از قبل پائين گور در گورش نهند ، چنان كه اول سرش بگور رسد . و اگر زنى باشد در پيش گور و از پهنا بگورش نهند .\r\nو گور بايد كه به مقدار بالاى مرده باشد .\r\nو چون در گور نهند گره‌هاى كفن بگشايند ، و رويش بر خاك نهند ، و شهادتين و نامهاى ائمه تلقين كنند . و اين ولى مرده را بايد كرد يا كسى كه ولى مرده فرمايد . و اگر زنى باشد اين همه كسى كند\r\n\r\n","description":"","footnote":"","page_name":" 853 ","page_number":185},
  {"content":"\r\n\r\nكه محرم وى باشد . آنگه خشت بچينند ، و گور را بينبارند ، و مقدار بدستى از زمين بردارند ، و چهار گوشه كنند ، و آب به روى ريزند ، ابتدا از سر وى كنند ، و به روى ميگردانند تا آنگه كه بسر وى رسند . و چون مردم بازگردند ولى وى را تلقين كند بآواز بلند .\r\nكلماتى كه بدان تلقين كند و دعواتى كه در ميان تكبيرها خوانند ، و آدابى كه بجاى آرند ، اگر همه درين كتاب بياريم ، دراز گردد .\r\nكسى را كه بايد تا برين جمله وقوف يابد از كتابهاى مطول كه اين طائفه راست طلب دارد .\r\n( رجوع شود به معتقد الاماميه ص 254 ، 255 )\r\n\r\nدِل\r\n- ( اصطلاح عرفانى و فلسفى ) دل در اصطلاح معانى مختلفى دارد در شرح گلشن راز است كه دل پيش اين طايفه عبارت از نفس ناطقه است و محل تفصيل معانى است و بمعنى مخزن اسرار حق است كه همان قلب باشد .\r\nشاعر گويد :\r\n دل چه باشد مخزن اسرار حق * خلوت جان بر سر بازار حق\r\nدل امين بارگاه محرمى است * دل اساس كارگاه آدمى است \r\nكه محل ادراك حقايق و اسرار معارف است .\r\nمولوى گويد :\r\n دل نباشد غير آن درياى نور * دل نظرگاه خدا و آنگاه كور\r\nبندهء دل باش تا سلطان شوى * خواجهء عقل و ملك [ ملاك 
  ] و جان شوى ؟\r\nطالب دل باش تا باشى چو گل * تا شوى شادان و خندان همچو مل\r\nدل نباش آنچه مطلوبش گل است * اين سخن را روى بر صاحب دل است \r\nكاشانى گويد : مراد از دل به زبان اشارت آن نقطه است كه دائرهء وجود از دور حركت آن بوجود آمد و به دو كمال يافت و سر ازل و ابد بهم پيوست و مبتداى نظر در وى بمنتهاى بصر رسيد و جمال و جلال وجه باقى بر او متجلى شد و عرش رحمن و منزل قرآن و فرقان و برزخ ميان غيب و شهادت و روح و نفس و مجمع البحرين ملك و ملكوت و ناظر و منظور شد .\r\n( از كشاف ج 2 ص 1557 ) دل محل و مخزن اسرار الهى است كه فرمود  « أَ فَمَنْ شَرَحَ اللَّهُ صَدْرَهُ لِلْإِسْلامِ »  .\r\nانصارى گويد : دل آدمى را چهار پرده است ، پردهء اول صدر است كه مستقر عهد الهام است ، پردهء دوم قلب است كه محل نور ايمان است كه فرمود  « كَتَبَ فِي قُلُوبِهِمُ »  پردهء سوم فؤاد است كه سرا پردهء مشاهدت حق است كه فرمود  « ما كَذَبَ الْفُؤادُ ما رَأى »  مولوى گويد :\r\n ز عقل خود سفر كردم سوى دل * نديدم هيچ خالى ، ذو مكانى\r\nميان عارف و معروف اين دل * همىگردد بسان ترجمانى\r\nخداوندان دل دانند دل چيست * چه داند قدر دل هر بىروانى \r\nپردهء چهارم شغاف است كه محيط رحل\r\n\r\n","description":"","footnote":"","page_name":" 854 ","page_number":186},
  {"content":"\r\n\r\nعشق است كه فرمود  « قَدْ شَغَفَها حُبًّا »  اين چهار پرده هر يكى را خاصيتى است و از حق بهر يكى نظرى .\r\nرب العالمين چون خواهد كه رميدهء را به كمند لطف در راه خويش كشد اول نظرى كند به صد روى تا سينهء وى از هواها و بدعتها پاك گردد . و قدم وى بر جادهء سنت مستقيم شود ، پس نظرى كند بقلب وى تا از آلايش دنيا و اخلاق نكوهيده چون عجب ، حسد ، كبر ، ريا ، حرص ، عدوات و رعونت پاك گردد و در راه ورع روان شود ، پس نظرى كند بفؤاد وى و او را از علايق و خلايق باز برد ، چشم علم و حكمت در دل وى گشايد نور هدايت تحفهء نقطهء وى گرداند چنان كه فرمود  « فَهُوَ عَلى نُورٍ مِنْ رَبِّهِ »  پس نظرى كند به شغاف وى ، نظرى و چه نظرى ، نظرى كه بر روى جان نگار است و درخت سرور از وى بيارست و ديدهء طرف بوى بيدار است نظرى ، چون اين نظر به شغاف دل رسد ، او را از آب و گل باز برد ، قدم در كوى فنا نهد ، سه چيز در سه چيز نيست شود ، جستنى دريافته نيست شود ، شناختن در شناخته نيست شود ، دوستى در دوست نيست شود .\r\nپير طريقت گفت ، دو گيتى در سر دوستى شد و دوستى در سر دوست اكنون نميارم كه گفت كه منم ، نمىيارم كه گفت كه اوست .\r\n چشمى دارم همه پر از صورت دوست * با ديده مرا خوشست تا دوست دروست\r\nاز ديده و دوست فرق كردن نه نكوست * يا اوست بجاى ديده يا ديده خود اوست \r\n( از عده ج 8 ص 411 ) و دل را دو وصف است ، يكى صفوت ، ديگرى قسوت ، صفوت از خوردن حلال بود ، قسوت از خوردن حرام خيزد ، مرد كه حرام خورد دلش سخت شود كه فرمود  « قَسَتْ قُلُوبُهُمْ وَ زَيَّنَ لَهُمُ الشَّيْطانُ ما كانُوا يَعْمَلُونَ »  زنگ بىوفائى بر او نشيند و او كه حلال خورد با مهر حق پردازد و از ياد خلق با ياد حق پردازد ، همه او را خواند همه او را داند اگر بيند بوى بيند و اگر شنود بوى شنود .\r\n( از عده ج ص 44 )\r\n آن دل كه تو ديدى همه ديگرگون شد * و آن حوض پر آب ما همه پر خون شد\r\nو آن باغ پر از نعمت چون هامون شد * و آن آب روان ز باغ ما بيرون شد \r\nفرمود يا داود : اگر دل‌شكستهء بينى در راه ما ، يا دل شدهء در كار ما نگر تا او را خدمت كنى بلقمهء نان ، بشريت آب و بدان تقرب جوئى و در برابر آفتاب نور دلش بنشينى اى داود ، دل آن درويش درد زدهء ، مشرقهء آفتاب نور ماست ، آفتاب نور جلال ما پيوسته در غرفهء دل او مىتابد .\r\n( از عده ج 3 ص 471 ) عراقى گويد :\r\n دست از دل بيقرار شستم * و ندر سر زلف يار بستم\r\nبيدل شدم و حرز جان بيك بار * چون طرهء يار بر شكستم \r\nو حقيقت دل از اين عالم نيست و بدين عالم غريب آمده است و بره گذر آمده است و آن گوشت پارهء ظاهر مركب و آلت وى است و همهء اعضاء تن لشكر ويند و پادشاه\r\n\r\n","description":"","footnote":"","page_name":" 855 ","page_number":187},
  {"content":"\r\n\r\nجملهء تن وى است و معرفت خداى تعالى و مشاهدت جمال حضرت صفت ويست .\r\nو تكليف برويست و خطاب باويست و عتاب و عقاب برويست و سعادت و شقاوت اصلى ويراست و تن اندرين همه بتبع ويست و معرفت حقيقت وى و معرفت صفاتى وى . . .\r\nبدان كه معرفت حقيقت دل حاصل نيايد تا آنگاه كه هستى وى بشناسى ، پس بحقيقت وى بشناسى ، پس علاقت وى با اين تن بشناسى ، پس صفت وى بشناسى كه معرفت حق تعالى وى را چون حاصل شود و بسعادت خويش چون رسد .\r\nحضرت جلال احديت جل و علا نفوس مؤمنان را خريده نه قلوب ايشان را زيرا كه دل بندهء مؤمن بها ندارد و عرش و فرش طفيل دل بندهء مؤمن آئينه كه رخسار ابكار معانى و انوار ديدار سبحانى جل و علا توان ديد ، دلست جام گيتىنماى كه حقايق اوصاف ربانى و دقايق الطاف يزدانى در وى مشاهده توان كردن ، دلست شاهبازى كه گاهى بر كنگره عرش نشيند و گاهى در ارواح استفاضه كند و وجهى با عالم مثال و وجهى با عالم شهادت كه مخصوص باسم الظاهر است و وجهى با احديت جمع است . . .\r\n( از رسائل ج 5 ص 14 ) كمال الدين مسعود خجندى گويد :\r\n ما خانهء دل جاى تمناى تو كرديم * در خانه چراغ از رخ زيباى تو كرديم\r\nشوريده‌سرى جمله گرفتيم به گردن * وانگه چو سر زلف تو سوداى تو كرديم\r\nديدم دل و عقل ز خود دور به صد گام * زان روز كه از دور تماشاى تو كرديم \r\nدل خلوتخانهء محبت خداست كه هرگاه از آلودگيهاى طبيعت پاك و منزه شود انوار الهى در آن تجلى كرده و متجلى بجلوات محبوب گردد .\r\nشاه نعمت الله ولى گويد :\r\n دلت خلوتگه محبت اوست * جانت آئينه دار طلعت اوست\r\nآينه پاك دار و دل خالى * كه نظرگاه خاص حضرت اوست \r\nبعضى از تركيبات : آتش دل ، روح دل ، شغاف دل ، مرغ دل ، اطوار دل ، كانون دل ، بوستان دل ، آئينه دل ، حصهء دل ، حراقه دل ، پاره‌اى از تركيبات ديگر :\r\nدل دادگى .\r\nدل دادن .\r\nدل بردن .\r\nدلبران شوخ .\r\nدلبر رعنا .\r\nدل داده .\r\nدل بدست آوردن .\r\nدل آزردن .\r\nدل سنگ .\r\nدل سخت .\r\nدل شكستن .\r\nدل چركين .\r\nدل قوى .\r\nدل رحم .\r\nدل نهادن .\r\nدلسوزى .\r\nدل بردن .\r\n\r\nدِلال\r\n- بكسر دال و تخفيف لام ( اصطلاح عرفانى ) دلال در اصطلاح عرفا و متصوفه اضطراب و غلق است كه در جلوهء محبوب از غايت شوق و عشق و ذوق به باطن\r\n\r\n","description":"","footnote":"","page_name":" 856 ","page_number":188},
  {"content":"\r\n\r\nسالك ميرسد و هر چند در آن حال بمرتبت سكر و بيخودى نيست لكن اختيار خود را نيز ندارد و از كثرت اضطراب هر چه بر دل او در آن حال لائح شود بىاختيار بگويد :\r\n( از شرح گلشن راز ص 561 )\r\n\r\nدَلّالان\r\n- مراد از دلالان عشق و محبت فرشتگان محبت‌اند كه گفته‌اند « ان لله ملكا مقربا يسوق الاهل الى الاهل » ( از تفسير حدائق ص 181 )\r\n\r\nدَلالَت\r\n- ( اصطلاح منطقى ) و دلالت در اصطلاح منطقيان بودن شىء است به نحوى كه از علم به آن علم به چيزى ديگر لازم آيد شىء اول را دال و شىء دوم را مدلول مينامند و « هى كونه بحيث يفهم منه عند سماعه او تخليه معنى و هى اما ذاتيه و اما . . . » ( از ش ص 35 ) دلالت بر سه قسم است طبيعى ، عقلى و وضعى و هر يك از آن سه قسم بر دو قسم‌اند يكى دلالت لفظى و ديگر دلالت غير لفظى ، هر گاه دال از امورى باشد كه بر حسب وضع و تعيين واضع يا واضعان باشد و يا در اثر استعمال عرف معين شده باشد بر رساندن معناى خاص ، آن را دلالت وضعى گويند مانند علائم و مشخصات كه در ميان جامعه و عرف ناس معمول است كه از هر يك چيزى و معنائى را خواهند اين گونه دلالات وضعى و غير لفظىاند و اما دلالت وضعى لفظى مانند دلالت كردن اصوات و الفاظ خاص بر معانى مخصوص و ناچار در دلالتهاى لفظى وضعى وضع معتبر است و الا هر لفظى بر هر معنى دلالت خواهد كرد و هر لفظى را معناى خاصى است كه بر حسب تعيين و وضع واضع معين يا عرف اهل زبان بر آن دلالت مىكند و آن را دلالت وضعى لفظى گويند در مقابل الفاظ و اصواتى هستند كه در اثر عروض حالات و يا وجود حالات طبيعى صادر ميشوند و همان اصوات نيز بر آن حالات دلالت ميكنند اين گونه دلالتها لفظى را طبيعى گويند مانند « اخ اخ و سرفه » بر وجود سرماخوردگى و دلالت عقلى لفظى چنانست كه به حكم آنكه هر لفظى را لافظى بايد اگر لافظ نصب العين ما نباشد ما به حكم عقل ميتوانيم حكم كنيم كه فلان لفظ كه شنيده‌ايم و لافظ آن را نديده‌ايم لافظى دارد اين گونه دلالت‌ها لفظى عقلى ميباشند چنان كه از وراء جدار لفظى شنيده شود و لافظ آن معلوم نباشد .\r\nو دلالت طبيعى آن بود كه بر حسب مقتضاى طبع باشد و بعبارت ديگر دال حالات و امور طبيعى مىباشند چنان كه سرعت نبض دلالت بر وجود تب كند و دلالت بر خروج مزاج از حد اعتدال كند و اين گونه دلالتها طبيعى غير لفظى است و طبيعى لفظى روشن شد .\r\nو دلالت عقلى غير لفظى آن بود كه به حكم عقل بود و بلفظ نبود و مقتضى طبع هم نبود و بر حسب وضع هم نباشد و صرفا بحكومت عقل بود چنان كه از ترتيب و تشكيل مقدماتى چند بنتائجى برسيم بر حسب حكومت عقل چنان كه از تغيير عالم بحدوث آن حكم كنيم و از حدوث بلزوم محدث رسيم و از وجود اثر بمؤثر حكم كنيم اين گونه دلالات عقلى غير لفظىاند و عقلى لفظى معلوم شد .\r\n( از دستور ج 2 ص 105 - كشاف ص 486 - اساس الاقتباس ص 61 - 62 -\r\n\r\n","description":"","footnote":"","page_name":" 857 ","page_number":189},
  {"content":"\r\n\r\n63 ) .\r\nو دلالت ممكن است كتبى باشد و آن عبارت از دلالتهائى است كه از راه كتابت و نوشتن و ترسيم صور و غيره بر معانى حاصل شود .\r\n( از اساس الاقتباس ص 62 ) و دلالت وضعى لفظى بر سه قسم است يكى مطابقت و آن دلالت بر تمام معنى موضوع له باشد چنان كه از لفظ انسان حيوان ناطق خواهند و ديگر دلالت تضمن چنان كه اگر بلفظ آن معنى خواهند كه داخل بود در آن معنى كه لفظ بازاء آن نهاده‌اند چنان كه بمردم حيوان خواهند يا بمردم بعضى از اعضاء مردم خواهند و بعبارت ديگر از اطلاق لفظ جزء معنى موضوع له خواهند و سه ديگر دلالت التزام كه بلفظ آن معنى خواهند كه لازم آن معنى موضوع له باشد كه لفظ بازاء او نهاده‌اند چنان كه بمردم ضاحك خواهند و بدراز گوش خر خواهند .\r\n( از اساس الاقتباس ص 7 ) شيخ اشراق دلالت مطابقت را دلالت بالقصد و تضمين را حيطه و التزام را دلالت تطفل خوانند .\r\n( از ش ص 35 - 37 ) دلالت وضع را دلالت تواطى نيز خوانند و دلالت تواطى را خواجه چنين شرح داده است كه واضعان لغت را بازاء معانى وضع كرده‌اند تا عقلاء بتوسط آن بر معانى دلالت سازند و اين دلالت را دلالت تواطى خوانند كه تعلق به وضع دارد و بمردم خاص است چه در دلالت بطبع كه نه بطريق تواطى باشد مانند دلالت اصوات طيور بر احوال ايشان ديگر حيوانات با مردم مشارك باشند .\r\n( از اساس الاقتباس ص 7 )\r\n\r\nدَلالَتِ التِزام\r\n- رجوع بدلالت شود .\r\n\r\nدَلالتِ تَضَمُّن\r\n- رجوع بدلالت شود .\r\n\r\nدَلالتِ تَطَفُّل\r\n- رجوع بدلالت شود .\r\nدر اصول : مؤلفين كتب اصول در آغاز تأليفات خود دلالت را چنين تعريف كرده‌اند :\r\nدلالت بودن شىء است بحيثى كه از علم به آن بشيء علم بشيء ديگر لازم آيد مثلا از مشاهدهء دخان علم بوجود آتش حاصل ميگردد يا از استماع آوازى از پشت ديوار بوجود انسانى در وراء جدار پىبرده مىشود و اين كيفيت را در اصطلاح دلالت مينامند - كما اينكه شىء اول را كه بوسيله آن علم بشيء دوم حاصل شده است دليل و دوم را مدلول گويند - بنا بر اين در مورد مثال‌هاى فوق دخان دليل و آتش مدلول آن است و يا اينكه آواز دليل و انسان مدلول آن مىباشد .\r\nدلالت در صورتى تحقق مييابد كه بين آن دو شىء علاقهء عليت و معلوليت موجود باشد يعنى يكى علت و ديگرى معلول آن باشد و الا حصول علم از يكى بيكى ديگر معقول نخواهد بود .\r\nدر دلالت گاهى از علت پى بمعلول برده مىشود در اين صورت دلالت را دلالت لمى گويند و گاهى از معلول پى به علت برده مىشود در اين صورت دلالت را دلالت انى نامند . مثلا در مورد مثال فوق دلالت آتش بر وجود دخان دلالت لمى است زيرا آتش علت دخان مىباشد بر عكس دلالت دخان بر وجود آتش دلالت انى است زيرا دخان معلول آتش است .\r\nعلاقهء كه دليل را با مدلول مرتبط ميسازد ممكن است ذاتى و يا وضعى باشد در صورت\r\n\r\n","description":"","footnote":"","page_name":" 858 ","page_number":190},
  {"content":"\r\n\r\nاول يعنى در صورتى كه دليل و مدلول با لذات لازم و ملزوم يكديگر باشند دلالت را دلالت عقليه گويند مانند دلالت دخان بر وجود آتش يا دلالت سرعت ضربان نبض بر شدت تب زيرا در اين موارد بين دليل و مدلول ملازمهء ذاتى و طبيعى وجود دارد و عقلا وجود يكى دليل وجود ديگرى مىباشد بر عكس در مواردى كه علاقهء موجوده بين آنها وضعى و فرضى باشد يعنى آن دو شىء مجزى از هم را دست واضعى به يكديگر مرتبط ساخته و يك علاقه فرضى بين آنها ايجاد نمايد در اين صورت علاقهء آنها وضعى و دلالت آنها بر يكديگر دلالت وضعى خواهد بود .\r\nدلالت وضعى بر دو قسم است غير لفظى و لفظى .\r\nدلالت غير لفظى : چنانچه براى تفهيم يك مقصودى علائمى بين طرفين وضع و مقرر شود در اين صورت دلالت آن علائم بر آن مقصود دلالت وضعى غير لفظى خواهد بود مثلا در مجالس مقننه قيام و قعود نمايندگان علامت تصويب و يا رد لوائح مطروحه است و يا وجود نشانه‌هاى مخصوص در معابر عمومى علامت منع عبور و مرور است و هكذا . . . در كلييه اين موارد دلالت اين علامات بر مقاصد معينه دلالت وضعى غير لفظى است .\r\n\r\nدَلالتِ لَفْظى\r\n: عباد بن سليمان ضميرى و گروهى از قدماى معتزله بر آنند كه دلالت الفاظ بر معانى خود بر حسب وضع واضع نيست زيرا تصور اينكه ابناء آدم قبلا فاقد زبان و خاصيت تكلم بوده و بعدا يك نفر بنام واضع الفاظى را اختراع و آنها را در مقابل يكايك مفاهيم موجوده كه احصاء آنها از طوق قدرت بشر خارج است وضع نموده و سپس به ديگران آموخته است تصورى بس باطل مىباشد و همچنين قول بعضى از علماى اشاعره مبنى بر اينكه لغات موجوده بدوا از طرف بارى تعالى وضع و سپس به آدميان نازل شده است نيز قابل قبول نيست و تاريخ از وجود چنين پيغمبرانى كه براى القاء لغات موضوعه از جانب پروردگار مبعوث شده باشند بىاطلاع است - بنا بر اين نمىتوان بوجود وضع قائل شده و دلالت الفاظ را بر معانى خود ناشى از وضع واضع دانست و بلكه دلالت آنها بر حسب مناسبات ذاتيه است و هر قومى بالذات و بر حسب اقتضاى طبيعت خويش الفاظى را براى بعضىها گفته‌اند كه مقصود قائلين بوجود مناسبت ذاتيه آن است انسانها با رعايت مناسبتى الفاظ را براى تفهيم مقاصد خود انتخاب نموده است كما اينكه اين ترتيب در ميان حيوانات نيز جارى مىباشد و هر نوع حيوانى براى بيان ما فى الضمير خود بالطبيعه اصواتى را از حلقوم خود خارج ميسازد و همان طورى كه دلالت آن اصوات را نمىتوان ناشى از وضع دانست ، همين طور دلالت الفاظ را نيز نمىتوان دلالت وضعى تلقى نمود .\r\nاين قول با اينكه از طرف جمعى از فحول عصر اخير مورد كمال توجه قرار گرفته و دلائل متعددى در تأييد آن آورده شده است مع ذلك جمهور علماى ما آن را قبول ننموده و بالنتيجه دلالت الفاظ را قسمى از اقسام دلالات وضعيه دانسته‌اند .\r\nبهر حال دلالت لفظ را بر تمام معنى\r\n\r\n","description":"","footnote":"","page_name":" 859 ","page_number":191},
  {"content":"\r\n\r\nخود دلالت مطابقى گويند مانند دلالت لفظ انسان بر حيوان ناطق و دلالت آن را بر جزئى از موضوع له خود دلالت تضمنى نامند مانند دلالت كلمه انسان بر حيوان تنها يا ناطق تنها و دلالت لفظ را بر لوازم وجودى موضوع له دلالت التزامى خوانند مانند دلالت لفظ انسان بر لوازم وجودى خود از قبيل قدرت كتابت و قابليت تعليم و تعلم و يا دلالت كلمه خورشيد بر روشنائى و حرارت .\r\nپس دلالت لفظى بر سه قسم مىباشد مطابقى - تضمنى - التزامى .\r\n\r\nدَلالتِ إشاره\r\n- ( اصطلاح اصولى ) و آن باشد كه از جمله يا جملاتى بجز مدلول مطابقى حكمى و معنائى دانسته شود چنان كه از اين دو آيت باشارت دانسته مىشود كه حد اقل حمل شش ماه باشد  « وَ حَمْلُهُ وَ فِصالُهُ ثَلاثُونَ شَهْراً »  و  « الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ »  ( از قواعد ) و در اصول ارشاد آمده است :\r\n\r\nو اما دَلالتِ إشارهء\r\n: هر گاه متكلم براى بيان مقصود معينى كلامى را اداء نمايد كه لازمهء آن كلام عقلا افاده معنى ديگرى نيز باشد اين نوع افاده و دلالت را دلالت اشارهء گويند مانند دلالت آيتين  ( وَ الْوالِداتُ  -  وَ حَمْلُهُ وَ فِصالُهُ . . . )  بر اقل مدت حمل .\r\nآيتين مزبور تين در عين حالى كه به معانى كه مقصود مستقيم كه مورد نظر هستند با دلالت صريحى دلالت ميكنند با دلالت اشارهء نيز باقل مدت حمل كه خارج از حريم مقصود قائل است دلالت مينمايند - بعبارة ديگر مراد قائل تعالى شأنه از بيان آيات مزبوره فقط تفهيم دو مطلب بوده است ، يكى سى ماه بودن دوره حمل و فصال و ديگر دو سال بودن دورهء رضاع و اين دو مطلب را هم از صريح آيتين مزبورتين مفهوم كرده‌اند ولى ضمنا عقل مستمع از لازمهء مفاد آنها مطلب ثالثى را كه به هيچ وجه مراد قائل نبوده است ، استنباط كرده يعنى به شش ماه بودن اقل مدت حمل پى برده است پس دلالت آنها بر دو مطلب اوليه من باب دلالت صريحى و بر مطلب اخير من باب دلالت اشارهء مىباشد كه آن را دلالت التزام عقلى نيز ميگويند .\r\nاين دلالت را از آن جهت التزام عقلى ميگويند كه بين معنى اصلى و معناى استنباطى آن يك نوع ملازمهء عقلى برقرار مىباشد كما - اينكه فى المثل بين مدلول صريحى و مدلول اشارهء آن دو آيه ( چنانچه گفته شد ) ملازمهء عقلى موجود است يعنى لازمهء عقلى دو مطلب مذكور در آيتين ، شش ماه بودن اقل مدت حمل است - و بالاخره چون در اين نوع از دلالت‌ها مدخليت عقل و معنى از مدخليت الفاظ بيشتر است لذا آن را دلالت معنوى نيز مينمامند .\r\n\r\nاما دَلالتِ عَينيَّه\r\n- دلالت عينيه تقريبا عبارة اخراى دلالت مطابقه است با اين تفاوت . كه لفظ در دلالت مطابقهء بر موضوع له خود دلالت مىكند ولى در دلالت عينيه بمعنائى كه مساوى موضوع له است دلالت مينمايد . مثلا دلالت كلمه اثنين بر عدد 2 دلالت مطابقى ولى دلالتش بر نصف اربعه ( كه مساوى و عين معنى مطابقى مىباشد ) دلالت عينى است - بنا بر اين تفاوت مدلول عينى با مطابقى فقط در مفهوم است و الا در مصداق خارجى هر دو عين يكديگر ميباشند .\r\n( اصول رشاد ص 75 - 74 )\r\n\r\nدلالت تنبيه\r\n- ( اصطلاح اصولى ) و آن\r\n\r\n","description":"","footnote":"","page_name":" 860 ","page_number":192},
  {"content":"\r\n\r\nباشد كه صحت و صدق كلام موقوف بر آن نباشد و مقرون به چيزى باشد كه بياگاهند انسان را بر حكمى و امرى ديگر چنان كه اعرابى از حضرت رسول سؤال كرد : كه من در ماه رمضان با عيال خود مواقعت كردم حضرت فرمايند : بايد كفاره بدهى ، از اينجا معلوم مىشود كه مواقعت در ماه رمضان علة وجوب كفارت باشد اما دلالت تنبيه و ايماء ، صاحب قوانين در تعريف دلالت تنبيه و ايماء گويد :\r\nما لا يتوقف صدق الكلام و لا صحته عليه و لكنه كان مقترنا بشيء لو لم يكن ذالك الشيء علة له لبعد الاقتران فيفهم منه التعليل » .\r\n( از قوانين ص 168 - تقريرات ص 80 ) .\r\n\r\nدَلالتِ عَقلى\r\n- در مقابل دلالت نقلى است .\r\nرجوع شود به ( قوانين ص 102 و در ) بيان ، اطلاق ، بر دلالت تضمن و التزام شود .\r\n\r\nدَلالتِ نَصّ\r\n- ( اصطلاح اصولى ) رجوع بدلالت شود .\r\n\r\nدَلالتِ وَضعى\r\n- در علم بيان اطلاق بر دلالت مطابقى شود .\r\nرجوع بدلالت شود .\r\n( از مختصر المعانى ص 122 ) .\r\n\r\nدِلبَر\r\n- ( اصطلاح عرفانى ) دلبر بمعنى محبوب و معشوق است و در لسان اهل الله صفت قابضى را گويند .\r\n\r\nدِلدار\r\n- ( اصطلاح عرفانى ) دلدار و دلبر اغلب در كلمات عشاق بمعنى معشوق و محبوب است و دلبر از آن جهت گويند كه با كرشمه و ناز خود عاشق را شيدا مىكند و دلدار از آن جهت كه مايه حيات اوست .\r\nو بالجمله دلبر در اصطلاح عرفا و متصوفه صفت قابضيت و دلدار صفت باسطيت است و عالم مشهود است يعنى مشاهدهء ذات حق ( از اصطلاحات فخر ) .\r\n\r\nدلفين\r\n- ( بضم دال اصطلاح نجومى ) و يكى از صورتهاى كواكب بود كه شامل ده ستاره بود كه مجتمع باشند و تابع نسر طائر باشند .\r\n( از صور كواكب ص 117 ) ستاره‌هاى آن را ذنب الدلفين ، صليب ، تابوت ايوب ، عقدة الصليب نامند .\r\n\r\nدِلگشا\r\n- ( اصطلاح عرفانى ) كلمهء دلگشا در اصطلاح صوفيان صفت فياضيت را گويند در مقام انس در دل سالك و صفت فتاحى را نيز گويند .\r\n( كشاف ص 1557 - اصطلاحات خطى )\r\n\r\nدَلو\r\n- ( نجوم ) يكى از بروج دوازده‌گانه است ، بيت زحل و او را شرقى و هبوطى نبود و بلكه و بال شمس بود ، برجى هوائى مذكر ، نارى ، غربى است ، از بروج شتوى و ثابت است مزاج وى دموى است ( بفتح دال ) .\r\n( رجوع شود بر سائل اخوان قسم نجوميات ص 90 ) .\r\nستارگان دلو يا ساكب الماء عبارتند از سعد الملك ، سعد السعود ، سعد بالع يا بلع ، سعد الاخبيه .\r\n\r\nدَليل\r\n- ( اصطلاح فلسفى ، اصولى ) دليل يعنى مرشد و راهنما و در اصطلاح گاه مرادف با برهان استعمال مىشود و آن قياسى است كه مركب از دو مقدمهء يقينى باشد و گاه مرادف با قياس به كار برده مىشود و آن حجتى است كه مركب از دو قضيهء باشد كه بالذات مستلزم نتيجه باشد و گاه مرادف با حجة به كار برده مىشود و آن عبارت از معلوم تصديقى است كه موصل به مجهول\r\n\r\n","description":"","footnote":"","page_name":" 861 ","page_number":193},
  {"content":"\r\n\r\nتصديقى باشد و گاه اراده مىشود امرى كه از علم بدان علم بشىء ديگر لازم آيد كه دال باشد و دليل بر دو قسم است يا تحقيقى است و يا الزامى دليل تحقيقى آنست كه فى نفس الامر دليل باشد و مسلم نزد خصم هم باشد و دليل الزامى امرى است كه مسلم نزد دو نفر متخاصم نباشد و آن نيز يا « انى » است و يا « لمى » دليل لمى از مؤثر باثر رسيدن است و دليل انى از اثر پى بمؤثر بردن است .\r\n( از دستور ج 2 ص 108 - كشاف ص 492 ) .\r\nو در اصطلاح اصول آنچه بوسيله آن توان بمطلوب رسيد يعنى آنچه بر اثبات حكم و توصل بمطلوب به كار رود . و آن يا قطعى است يا ظنى . و دليل شرعى كتاب و سنت و اجماع و عقل است .\r\nو دليل اجتهادى عبارت از چيزى است كه حكمى واقعى را بنماياند گر چه حكم اولى نباشد . ( از خزائن ص 71 - موافقات ج 3 ص 25 - كشاف ج 1 ص 556 ) .\r\n\r\nدَليلِ إلزامى\r\n- ( اصطلاح اصولى ) رجوع بدليل شود .\r\n\r\nدَليلِ انسِداد\r\n- ( اصطلاح اصولى ) يكى از مباحث مهم اصول دليل انسداد است در باب ادله عقليه آمده است كه آيا در زمان غيبت راه و طريق علم به احكام منسد است يا مفتوح ، عدهء از اصوليان بر آنند كه راه علم منسد است و بدين جهت واجب است به ظن و شك و وهم عمل كنيم و ادله آنها اين است كه اولا ما مكلف به احكامى ميباشيم و مانند مجانين و بهائم بلا حكم نمىباشيم و ثانيا ترك احكام و اهمال آنها جايز نيست و ثالثا قرآن و اخبار متواتره كه مفيد علمند تمام احكام را بيان نمىكنند و همين طور اخبار مقرون بقرائن ، پس بايد به ظن عمل نمائيم و اگر وافى نبود به شك و اگر نبود به وهم و اين مسأله يعنى حجيت ظن منوط بتماميت دليل انسداد است و اگر گفته شود تمام احكام ما بوسيله اخبار متواتره و محفوف بقرائن علمى ثابت مىشود و دليل انسداد مردود شد ، ظن حجت نيست و بالجمله اگر قبول شود كه قرآن ظنية الدلالة است و اخبار ظنية الصدور است و متواترات قطعيه هم كم است ناچار با مقدمات ديگرى كه ما را تكاليفى است و مانند بهائم نمىباشيم و تعطيل احكام روا نباشد ناچار بايد قائل به حجيت ظن شويم . رجوع شود به ( رسائل ص 109 - 144 ) .\r\n\r\nدَليلِ تَحقيقى\r\n- رجوع به دليل شود .\r\n\r\nدَليلِ خِطاب\r\n- اين اصطلاح اصولى است رجوع به مفهوم موافق شود .\r\n\r\nدَليلِ شَرعى\r\n- ( اصطلاح اصولى ) در مقابل دليل عقلى و عرفى است ادله شرعيه . يا ظنىاند يا قطعى رجوع شود به ( موافقات ج 3 ص 8 ، 23 ) .\r\n\r\nدَليلِ عَقلى\r\n- ( اصطلاح اصولى ) در مقابل دليل شرعى و نقلى است و آنچه راجع است به قاعدهء حسن و قبح و كتاب ، سنت ، اجماع و عقل . دليل شرعى مىباشد و مدركات و اذعانات عقلى كه راجع به حسن و قبح عقلى مىشود دليل عقلى است كه معظم اصول اديان و اعتقادات باشد رجوع شود به ( شرح كفايه ج 2 ص 159 خزائن ص 80 ) .\r\nو المراد بالدليل العقلى هو حكم عقلى يتوصل به الى الحكم شرعى و ينتقل من\r\n\r\n","description":"","footnote":"","page_name":" 862 ","page_number":194},
  {"content":"\r\n\r\nالعلم بالحكم العقلى الى حكم الشرعى . . »\r\n\r\nدَليلِ فِقاهى\r\n- اين اصطلاح اصولى است .\r\nرجوع به حكم واقعى ثانوى شود .\r\n\r\nدَم\r\n- ( اصطلاح عرفانى ) نفس و دم گرم يعنى بيان گرم و گيرا و در اصطلاح ، دم كنايت از نفس رحمانى است كه فيض حق باشد .\r\n گر سنائى دم زند آتش برين عالم زند * اين جهان بيوفا چون ذرهء بر هم زند\r\nآدمى شكل است ليك رسم آدم دور ازو * از هواى معرفت او لاف از آدم زند \r\nمولوى گويد :\r\n آن دمى كز آدمش كردم نهان * با تو گويم اى تو اسرار جهان\r\nآن دمى را كه نگفتم با خليل * و ان دمى را كه نداند جبرئيل\r\nو آن دمى كز وى مسيحا دم نزد * حق ز غيرت نيز بىما دم نزد\r\nما چه باشد در لغت اثبات و نفى * من نه اثباتم منم بىذات نفى \r\nو دم غنيمت است يعنى آنچه در آن پيش آيد خوش آيد و بايد همان را خواست كه پيش آمده است و خواست خدا بوده و نبايد مقتضى دم را بانتظار آينده ترك كرد .\r\n\r\nدِماءِ ثَلاثه\r\n- ( اصطلاح فقهى ) و خون حيض ، نفاس و استحاضه را گويند .\r\n( از شرح لمعه ص 16 )\r\n\r\nدِماغ\r\n- ( اصطلاح فلسفى ) دماغ در لغت بمعنى مغز است و مراد محل قواى مدركه باطنى است حكما و روان‌شناسان قديم براى مغز سه تجويف قائل بوده‌اند و آنها را بطون سه‌گانه ناميده‌اند و براى هر يك از بطون سه‌گانه دو قسمت قائل بودند كه هر يك محل ادراك و كار مخصوص مىباشد .\r\n سه تجويف دارد دماغ اى پسر * كز احساس باطن دهندت خبر\r\nمقدم ز تجويف اول بدان * كه باشد حس مشترك را مقر\r\nمؤخر از او شد محل خيال * كه ماند از او در تصور اثر\r\nاخير وسط جاى وهم است و حفظ * ز تجويف آخر نباشد بدر\r\nپس اندر نخستين اوسط بود * تخيل ز حيوان و فكر از بشر \r\n( دستور ج 2 ص 109 - 110 - كشاف ص 482 ) بهر حال دماغ بنا بر قول فلاسفهء باستان و از جمله فارابى خدمتگذار قلب است به اين كه حرارت دل را معتدل كند و در نتيجه فكر و انديشه خود معتدل شود .\r\n( رجوع شود به آراء اهل مدينه ص 76 ) ترتيب اعضاء رئيسه عبارتند از :\r\n1 - قلب 2 - دماغ - كبد 4 - طحال 5 - اعضاء توليد .\r\n( رجوع شود به آراء اهل مدينه ص 73 - 79 ) فارابى گويد : در اين جا كار دماغ اين است كه بايد حرارتى كه از راه قلب در آنها نفوذ كند تعديل كند تا آنكه آن مقدار از حرارت كه بهر عضوى ميرسد معتدل و ملايم و سازگار با آن عضو بود و اين كار نخستين دماغ و نخستين خدمت او بود كه شامل همهء اعضاء مىشود .\r\n\r\n","description":"","footnote":"","page_name":" 863 ","page_number":195},
  {"content":"\r\n\r\nاز جمله اين است كه اعصاب دو دسته‌اند يك دسته آلات و ابزارى كه خدمتگزاران قوهء حاسهء رئيسه‌اند كه واقع در قلب است در اينكه هر يكى از آنها حس و احساس ويژهء خود را بدرستى انجام دهد و دستهء ديگر آلات و ابزار ، آن اعضائىاند كه خادم قوهء نزوعيه‌ايست كه در قلب است كه بواسطهء آن امكان حركت ارادى براى آنها حاصل مىشود ( از ترجمه آراء اهل مدينهء فاضله ترجمه نگارنده ص 198 )\r\n\r\nدميكا\r\n- ( گاه‌شمارى ) روز پانزدهم ديماه بود كه روز دى به مهر هم نامند و از اعياد فارسيان بود و تشريفاتى خاص دارد .\r\n( از آثار الباقيه ص 231 ) ضبط كلمه روشن نشده و ظاهرا ديمكان است .\r\n\r\nدِيخ\r\n- ( اصطلاح گاه‌شمارى ) و روز ششم از كانون آخر بود و آن روزى است كه يحيى بن زكريا عيسى بن مريم را بجوى اردن تعميد كرد و چون عيسى از آب اردن بيرون آمد روح القدس بر كردار كبوترى به دو پيوست .\r\nضبط دقيق اين كلمه با نوع اعجام آن معلوم نشد ذيخ و ذيح هم آمده است .\r\n( از التفهيم ص 248 )\r\n\r\nدُنيا\r\n- ( اصطلاح عرفانى ) دنيا اگر از دنو باشد بمعنى نزديكى است و اگر از دنى باشد بمعنى پستى است .\r\nكلمه دنيا اغلب مقابل آخرت استعمال مىشود و نزد اهل سلوك دنيا چيزى است كه انسان را از خدا باز دارد .\r\nحضرت امير فرمودند : دنيا خانه كسى است كه او را خانهء نباشد و مال كسى است كه او را مالى نباشد .\r\nدر كلمات بابا طاهر است كه : دنيا صورت آخرت است و جميع آنچه در آخرتست در دنيا مشهود است .\r\nاو گويد : دنيا را دناءت بينهايت است و عوارض نمايان دارد حقيقت دنيا نمونهء جحيم است و عوارض آن مشتهيات نفسانى و مقتضيات شيطانى است كه فريب‌دهندهء مردم است .\r\nو باز گويد : دنيا وجود قرب نفس است يعنى قرب سالك به نفس خود و گويد اموال دنيا وديعهء حق است و اگر كسى بدون اذن در آن تصرف كند خائن است .\r\nو گفته شده كه « الدنيا قنطرة الآخرة » و باز فرمودند « الدنيا دار بالبلاء محفوفة » و بالاخره دنيا غفلت از حق و توجه به خلق است .\r\n( از كشاف ج 1 ص 505 - شرح كلمات بابا ص 88 ) و گفته‌اند « ترك الدنيا للدنيا من علامات حب الدنيا » ( طبقات ص 491 ) قصار گويد :\r\n« حسبك من الدنيا صحبة فقير و خدمة ولى » ( طبقات ص 320 ) ابو بكر كنانى گويد :\r\n« كن فى الدنيا ببدنك و فى الآخرة بقلبك » ( طبقات ص 374 ) .\r\nمحمد بلخى گويد : الدنيا عروس الملوك و مرآة الزهاد ، اما الملوك فتجملوا بها و اما الزهاد فنظروا الى آفتها فتركوها » ( از طبقات ص 225 ) و گفته‌اند « كل الدنيا فضول الا خمس خصال خبز يشبعه و ما عيرويه و ثوب يستره و بيت يسكنه و علم يستعمله » ( از طبقات ص 50 )\r\n\r\n","description":"","footnote":"","page_name":" 864 ","page_number":196},
  {"content":"\r\n\r\nدر كيمياى سعادت است . اول جادوئى دنيا آنست كه خويشتن را به تو نمايد چنان كه تو پندارى كه وى ساكن است و يا قرار گرفته است و حال آنكه وى جنبانست و بر دوام از تو گريزانست ، و لكن بتدريج و ذره ذره حركت مىكند .\r\nو مثل وى چون سايه است كه در وى نگرى ساكن نمايد و وى بر دوام همىرود و معلومست كه عمر تو همچنين بر دوام مىرود ديگر سحر وى آنست كه خويشتن به تو دوستى نمايد تا ترا عاشق كند و آنگاه ناگاه از دوستى تو بدشمنى تو بدل شود ، چون زنى نابكار كه مردان را بخويشتن غره كند تا عاشق كند و آنگاه به خانه برود و هلاك كند .\r\n( از كيمياى سعادت ص 71 ) حضرت مصطفى فرمود\r\n« الدنيا ملعونة ، ملعون ما فيها الا ذكر الله عالما او متعلما ؟ »\r\nاين دنيا سراى بينوائى است ، دولت بيدولتى است ، طبل ميان تهى است ، بساط فرو مايگى است ، روى معرفت سياه كند ، جامهء عصمت چاك كند .\r\nخبر ندارى كه اين دنياى دنى ديريست تا به مثال عروس آراسته بر طارم طرارى نشسته و از شبكهء شك بيرون مىنگرد و با تو مىگويد :\r\n من چون تو هزار عاشق از غم كشتم * نابوده به خون هيچ كس انگشتم \r\nآن على مرتضى و هژبر درگاه رسالت داماد حضرت نبوت ، هر گاه بر دنيا بر گذشتى دامن ديانت خويش فراهم بر گرفتى ، ترسان ترسان و گفتى\r\n« غرى غيرى »\r\n. ( از عده ج 2 ص 1597 ) اى جوانمرد ؟ ؟ اين حيات دنيا باد است ، تا بنگرى از دست رفته است ، اين دنيا همچون خندهء ديوانگان است و گريه مستان ديوانه بىشادى خندد و مست بىاندوه گريد دنيا مثال يخ است در آفتاب بهار و يا شكر كه در دهن نهاده آرى بس شيرين است بطعم ، لكن گذرنده است بجرم ، دنيا نظاره گاه خوش است . آمدنى آمده گير ، رفتنى شده گير و اين روز روشن تاريك شده گير و غروب روز بسر آمده گير ( از عده ج 5 ص 502 ) .\r\nدربارهء دنيا روايات و اخبار بسيار است از جمله بجز آنچه گذشت اين روايات است .\r\nالدنيا سجن المؤمن و جنة الكافر\r\n. الدنيا رأس كل خطيئة\r\nارض باليسير من الدنيا مع سلامة دينك كما رضى قوم بكثيرها مع ذهاب دينهم\r\n. الدنيا سعة المنزل و كثرة الخدم و طيب الطعام و لين الثياب الدنيا دار المرضى و الناس فيها مجانين\r\n. \r\nدَوَات\r\n- ( اصطلاح عرفانى ) و مراد از دوات در كلمات مشايخ صوفيه رمزى است از نطفه كه عالم صغير است و نطفه چون در رحم افتاد و مدتى بر آمد خطاب آمد كه به شكاف پس شكافت و به دو شاخ شد يك شاخ وى طبيعت شد كه قلم عالم صغير است و يك شاخ وى علقه شد كه لوح عالم صغير است و ابتداى اعضاى انسانى از اين علقه است كه فرمود  خَلَقَ الْإِنْسانَ مِنْ عَلَقٍ  اى درويش نطفه درياى كل بود از جهت آنكه درياى كل صافى بود و شامل محسوس و معقول بود چون بشكافت و به دو شاخ شد و يك شاخ وى طبيعت شد و يك شاخ وى علقه گشت .\r\n( از انسان كامل عزيز الدين نسفى ص\r\n\r\n","description":"","footnote":"","page_name":" 865 ","page_number":197},
  {"content":"\r\n\r\n191 - 192 ) .\r\nدر جاى ديگر گويد :\r\nو منظور عالم جبروت است كه تمام موجودات بطور لفى و اجمال در عالم جبروت است و سپس ظاهر شده و در عالم جبروت است و سپس ظاهر شده و در عالم ملكوت و ملك مفصل گردند و نموده شوند و در عالم صغير انسانى نطفه را دوات گويند كه مرتبه لفى و اجمال مراتب كمالات انسانى است .\r\n( از انسان ص 187 )\r\n\r\nدَواتِ عالَم صَغير\r\n- ( اصطلاح عرفانى ) و مراد نطفهء انسانى است رجوع به دوات شود .\r\n\r\nدَوام\r\n- ( اصطلاح فلسفى ) دوام عبارت از شمول نسبت چيزى است در تمام زمانها و اوقات چه آنكه ممتنع الانفكاك از موضوع باشد مانند حكم به اين كه هر انسانى حيوان است و يا ممتنع الانفكاك نباشد مانند حكم به آنكه هر فلكى متحرك است على الدوام كه در قسم اول انفكاك حيوانيت از انسان ممكن نيست و در قسم دوم انفكاك حركت از فلك ممكن است و بنا بر اين دوام اعم از ضرورت است ، دوام به اين معنى بر سه قسم است .\r\nالف - دوام ازلى كه محمول ثابت براى موضوع يا مسلوب از آن مىباشد ازلا و ابدا .\r\nب - دوام ذاتى كه محمول ثابت يا مسلوب از موضوع مىباشد مادام كه ذات موضوع موجود است مانند حكم به اين كه هر انسان زنگى سياه است كه حكم براى موضوع ثابت است در ظرف وجود و ذات .\r\nج - دوام وصفى كه ثبوت يا سلب محمول نسبت بموضوع بر مبناى دوام اتصاف ذات موضوع به وصف عنوانى مىباشد و مادام كه اتصاف هست نسبت هم هست مانند حكم به آنكه هر نويسندهء متحرك الاصابع است مادام كه كاتب است .\r\n( از دستور ج 2 ص 114 ) خواجهء طوسى گويد : دوام مقابل فعليت و ضرورت است و آن آنست كه نسبت محمول بر موضوع در آن بالدوام باشد نه بر سبيل امتناع انفكاك « مانند كل فلك متحرك بالدوام » .\r\n\r\nدَوايِرُ الارتِفاع\r\n- ( اصطلاح هيوى ) همهء دايره‌هاى بزرگ كه بر قطب افق بگذرند نامشان دواير ارتفاع بود كه فلك نصف النهار يكى از همين دواير است و فرق نصف النهار با دواير ارتفاع اين است كه فلك نصف النهار هم بر سمت رأس و هم بر قطب كل بگذرد و دايره‌هاى ارتفاع تنها بر سمت رأس گذرند .\r\nپس ارتفاع چون به فلك نصف النهار بود آن را ارتفاع نصف النهار خوانند و چون سايه به حسب ارتفاع بود ظل نصف النهار خوانند و بر روى زمين كوتاهترين سايه آن روز بود زيرا كه دايرهء نصف النهار با افق بر دو نقطهء شمال و جنوب تقاطع ميكنند اين تقاطع سمت نيمروز ان است .\r\n( از التفهيم ص 184 ) .\r\nسر سايه نيمروزان هميشه سوى شمال بود البته در آن بلادى كه عرضشان از ميل اعظم فزونتر بود و در اين بلاد ارتفاع نيمروز زان جنوبى بود چنان كه تمام ارتفاع عبارت از دورى آفتاب بود از سمت الرأس بسوى جنوب . و به قياس به فلك نصف النهار آفتاب را سه ارتفاع بود يكى بزرگترين\r\n\r\n","description":"","footnote":"","page_name":" 866 ","page_number":198},
  {"content":"\r\n\r\nكه در فصل تابستان بود و سايهء آن كوچكترين سايه‌ها است و ديگر كوچكترين ارتفاع كه در زمستان و هنگامى است كه آفتاب به سر جدى بود و سايهء آن بزرگترين سايه‌هاى نيمروزان بود و سوم وابسطه است ميان آن دو ارتفاع و با تمام عرض بلد مساوى بود كه سايهء آن را ظل الاستواء و ظل الاعتدال نامند .\r\n( از التفهيم ص 185 ، 184 )\r\n\r\nدَور\r\n- ( بفتح دال اصطلاح فلسفى ) دور در اصطلاح فلاسفه و اهل معقول عبارت از توقف دو امر است بر يكديگر كه نتيجهء آن توقف شىء بر نفس است و آن بر دو نوع است .\r\nالف - دور مصرح كه توقف ميان دو امر باشد به نحوى كه هر يك متوقف بر ديگرى باشد مانند آنكه گفته شود الف متوقف و معلول ب است و ب متوقف و معلول الف است و در نتيجه لازم ميآيد كه الف معلول الف و متوقف بر الف باشد و توقف شىء بر نفس محال است زيرا از وجود شىء عدمش لازم آيد و لازم آيد كه در آن واحد موجود و معدوم باشد .\r\nب - دور مضمر و آن دورى است كه بواسطهء امر ثالثى متوقف بر نفس باشد و بعبارت ديگر توقف شىء بر نفس است بواسطهء امرى ديگر چنان كه گفته شود الف متوقفست بر ب است و ب متوقف بر ج است و ج متوقف بر الف است و يا الف بواسطهء ج متوقف بر ب است و ب بواسطهء ج متوقف بر الف است و اين نيز مستلزم توقف شىء بر نفس است بواسطه و محال است .\r\n( دستور ج 2 ص 110 - اسفار ج 1 ص 21 كشاف ج 1 ص 468 ) .\r\n\r\nدُور\r\n- ( بضم دال - اصطلاح عرفانى ) آنكه از رحمت حق جزء يا كلا محروم شده باشد و آنكه بواسطهء سستى در انجام آداب سلوك از شأنى يا مقامى باز مانده باشد .\r\n\r\nدَوْرِ مُصَرَّح\r\n- ( فلسفه ) رجوع بدور شود .\r\n\r\nدَور مُضمَر\r\n- ( فلسفه ) رجوع بدور شود .\r\n\r\nدَورِ قَمَرى\r\n- ( هيئت ) در هر نوزده سال يك دور قمرى حاصل مىشود .\r\n\r\nدَورِ نُجُومى\r\n- ( هيئت ) دوران سيارات بود بدور خورشيد .\r\n\r\nدُوزَخ\r\n- ( مذهبى ، كلامى ) .\r\nمحل آتش الهى ، جهنم ، محل عذاب الهى جايگاهى كه گنه‌كاران را برند و معذب گردانند .\r\nناصر خسرو گويد : دوزخ اندر حد قوهء نادانيست و بهشت اندر حد قوهء علم است از بهر آنكه نادان آن نكند كه رستگارى او اندر آن باشد پس دوزخ اندر حد قوهء جهل است و نادانى بحقيقت دوزخ است كه خداى متعال مر كافران را وعده داده است .\r\nمولانا گويد :\r\n دوزخ است اين نفس و دوزخ اژدها است * كو بدرياها نگردد كم و كاست\r\nهفت دريا را در آشامد هنوز * كم نگردد سوزش آن خلق‌سوز \r\n( رجوع به زاد المسافرين ص 230 ) .\r\n\r\nدوزخ روحانى\r\n- ( اصطلاح عرفانى ) در كيمياى سعادت است كه دوزخ روحانى از سه جنس آتش بود ، يكى آتش فراق شهوات دنيا وى و دوم آتش تشوير و حجلت رسوائيها سوم آتش محروم ماندن از\r\n\r\n","description":"","footnote":"","page_name":" 867 ","page_number":199},
  {"content":"\r\n\r\nجمال حضرت احديت و نوميد گشتن از وى و اين سه آتش را كار با جان و دل باشد نه با تن و آتش روحانى دردناك‌تر از آتش جسمانى است . ( از كيميا سعادت ص 97 ) .\r\n\r\nدُوستى\r\n- ( اصطلاح عرفانى ) مراد دوستى ميان بنده و حق است بدون سبب و جهت دنيوى و اخروى ( اصطلاحات فخر الدين ) .\r\n\r\nدُوش\r\n- دوش صفت كبريائى حق را گويند .\r\n\r\nدَو گُرگ\r\n- رجوع شود به عوهقين .\r\n\r\nدَوال\r\n- اين اصطلاح نجومى است و چهار ستارهء بود بزرگ كه بر تن اسب بزرگ بود .\r\nرجوع شود به فرس اعظم .\r\nضبط اين كلمه به صورت دول هم آمده است .\r\n\r\nدَولَت\r\n- ( اصطلاح عرفانى ) در اسرار التوحيد است .\r\nشيخ را پرسيدند كه دولت چيست ؟\r\nشيخ گفت : « الدولة اتفاق حسن » و آن عنايت ازلى باشد ( از اسرار التوحيد ص 314 ) .\r\nعطار گويد :\r\n صبحدم درهاى دولت خانها بگشاده‌اند * عرضه كن گر آن زمان راز نهانى باشدت \r\nو دولت درويشان قطع علائق از تمتعات و بهره‌هاى دنيا است و عروج بمقام روحانيات مىباشد .\r\n دوستى را كه نباشد غم آسيب زوال * بىتكلف بشنو دولت درويشانست\r\nخسروان قبلهء حاجات جهانند ولى * سببش بندگى حضرت درويشانست \r\n\r\nدُون\r\n- ( اصطلاح ادبى ) رجوع باضافت\r\n\r\nدَهان\r\n- ( اصطلاح عرفانى ) صفت متكلمى را دهان گويند و اشارات و انتباهات الهى را گويند .\r\n\r\nدَهانِ كوچَك\r\n- ( اصطلاح عرفانى ) دهان كوچك صفت متكلمى را گويند بطريق تقديس از فهم و وهم انسان .\r\n\r\nدَهر\r\n- ( اصطلاح فلسفى ) كلمهء دهر اطلاق بر معانى بسيار شده است از اين قرار :\r\nمدت طولانى و مدت دراز ، عمر ، غايت ، عادت ، غلبه ، ابدى و هميشگى و به معناى اسماء الحسنى نيز آمده است چنان كه حضرت رسول فرمودند بدهر بد نگوئيد و بمعنى هزار سال هم آمده است و بعضى گفته‌اند زمان نامتناهى است از لا و ابدا و بر زمان بطور مطلق هم اطلاق شده است .\r\nناصر خسرو گويد :\r\nدهر بقاء مطلق است مر ارواح مجرد را كه آن به زير اجسام نيست و مر آن را فساد و فنا نيست . . . و نيز گفته‌اند كه زمان دهر متحيز است و آن بقاء اجساد است و در فرق ميان زمان و دهر گويند : زمان از دهر بحركات فلك پيموده است كه نام آن روز و شب و سال و ماه است و دهر زمان ناپيموده كه او را آغاز و انجام نيست بل دهر زمان درنگ و بقاء مطلق است .\r\nبابا افضل گويد :\r\nدهر مقدار هستى است و مدت و امتداد پايندگى ذواتست بىملاحظهء امور متغيره حادثه چنان كه در زمان ملحوظ است .\r\n\r\n","description":"","footnote":"","page_name":" 868 ","page_number":200},
  {"content":"\r\n\r\nميرداماد در مورد زمان و دهر و سر مد بيان مفصلى دارد كه خلاصه آن اين است كه براى سلسلهء موجودات از زمانيات تا مبدأ اعلى ظروفى است بدين ترتيب كه براى موجوداتى كه داراى وجود غير قار - الذات و اجزائند مانند حركت كه مركب از اجزائى است كه بعضى مقدم بر بعضى ديگر است و به نحوى از وجود هستند كه با يكديگر جمع نمىشوند و متدرج الوجوداند و مقدار و امتدادى غير قار است كه آن امتداد و مقدار نيز متدرج الوجود و غير قار است و آن موجود غير قار متدرج الوجود بوجود سيلانى اتصالى منطبق بر آن مقدار است و مقدار غير مجتمع الوجود است به نحوى كه هر جزئى از اجزاء آن منطبق با جزئى از اجزاء آن امتداد است جزء مقدم منطبق با جزء مقدم و جزء مؤخر با مؤخر اين مقدار و امتداد كه متغير غير قار الذات است كه منسوب به آن موجود متغير متدرج الوجود غير قار الذات ديگر است زمان است و بنا بر اين موجود غير قار الذات متدرج الوجود بدون انطباق با زمان يافت نمىشود و متغيرات دفعيه هم در « آن » حادث ميشوند و « آن » هم طرف زمان است پس زمان وعاء متغيرات است اما نسبت امور ثابت زمان اعم از آنكه ثابت بالذات باشد مانند ذات حق تعالى و يا ثابت بواسطه و بالعرض مانند جواهر مجرده و افلاك نسبت معيت در حصول است به اين معنى كه ثابتات موجودند با زمان نه بواسطهء زمان و نه در ظرف زمان و چنين نيست كه هر موجودى كه با چيزى موجود باشد در آن چيز باشد و مسلم است كه اين گونه موجودات در حد نفس خود بىنياز از زمانند اين نحو از حصول يعنى كون محض مع الزّمان دهر است « العقل يدرك ثلاثة اكوان احدهما الكون فى الزمان و هى متى الأشياء المتغيرة التى يكون له مبدأ و منتهى و كان مبدئه غير منتهاه بل يكون متقضيا و يكون دائما فى السيلان و فى تقضى حال و تجدد حال و الثانى الكون مع الزمان و يسمى الدهر و هذا الكون المحيط بالزمان و هو كون الفلك مع الزمان و الزمان فى ذلك الكون لانه تنشأ من حركة الفلك و هو نسبة الثابت الى المتغير و الثالث كون الثابت مع الثابت و يسمى السرمد و هو محيط بالدهر » .\r\n( از قبسات ص 60 و رجوع شود به ص 69 دستور ج 2 ص 115 ) « فقد دريت ان الدهر وجود امتداد الزمان كله و محاط بالسرمد و حاصل بعد الوجود الحق السرمدى موجود فى السرمد قبل الزمان و قبل الدهر » . ( از قبسات ص 6 ) .\r\n« و الشيء الموجود مع الزمان و ليست فى الزمان فوجوده مع استمرار الزمان كله هو الدهر و كل استمرار وجود واحد فهو فى الدهر و اعنى بالاستمرار وجوده بعينه كما هو مع كل وقت بعد وقت على الاتصال فكان الدهر هو قياس ثبات الى غير ثبات و نسبة هذا المعية الى الدهر كنسبة » .\r\n( از قياس ص 69 ) و بالاخره مرتبت ثابتات ازلى و اسماء و صفات كه مرتبت تفصيل ذات حق‌اند و بالجمله صقع ذات و صفات نسبت بثابت و بعبارت ديگر نسبت ثابت بثابت بالعرض سرمد است « و قد استبان ان هناك تقدما\r\n\r\n","description":"","footnote":"","page_name":" 869 ","page_number":201},
  {"content":"\r\n\r\nمطلقا ثابتا سرمديا غير متقدرة للمتقدم بحسب سرمديته فى الوجود و تأخرا صريحا دهريا متكمم للمتأخر بحسب حدوثها الدهرى لسبق العدم الصريح عليه سبقا مطلقا » .\r\n( از قبسات ص 75 و رجوع شود به كشاف ص 479 خلسهء ملكوتيه - قبسات ص 8 ، 74 - شفا ج 1 ص 81 ، 208 - اسفار ج 1 ص 122 - مصنفات ج 1 رساله 5 ص 22 - رساله 3 ص 8 - جامع الحكمتين ص 113 )\r\n\r\nدَهرِ اسفَل\r\n- ( اصطلاح فلسفى ) وعاء طبايع كليه را از حيث انتساب آنها بمبادى عاليه دهر اسفل ناميده‌اند .\r\n( از درر الفوائد ص 148 )\r\n\r\nدهر ايسر\r\n- ( اصطلاح فلسفى ) وعاء مثل معلقه را دهر ايسر گويند .\r\n( از درر الفوائد ص 148 )\r\n\r\nدَهِر ايمَن\r\n- ( اصطلاح فلسفى ) وعاء عقول مترتبه و عرضيهء متكافئه را دهر ايمن ناميده‌اند .\r\n( از درر الفوائد ص 148 )\r\n\r\nدَهرِ ايمَنِ اسفَل\r\n- ( اصطلاح فلسفى ) وعاء نفوس كليه را دهر ايمن اسفل ناميده‌اند .\r\n( از درر الفوائد ص 148 )\r\n\r\nدَهرى\r\n- ( اصطلاح فلسفى ) دهرى به كسى ميگويند كه قائل بقدم دهر بمعنى زمان بوده و حوادث را مستند بدهر ميداند و بعبارت ديگر كسى كه قائل بخداى مدبر جهان وجود نيست دهرى ناميده‌اند « اما الدهرية فالحس هو الذى اعتمدت عليه » .\r\n( تهافت التهافت ص 416 - كشاف ص 480 )\r\n\r\nدَهِش\r\n- ( اصطلاح عرفانى ) و عبارت از سطوت خاصى است كه خرد محب را از جهت هيبت محبوب خود مصدوم كند .\r\nدر شرح منازل است كه دهشت مريد در مقام صولت حال بر علمش مىباشد يعنى آنچه در اوائل وارد شود كه عبارت از واردات اوليه باشد مانند بروق و لوائح كه حالتى بر سالك دست ميدهد كه دهشت است و اين جهت صولت كشف باشد و در موقعى كه سالك در تلون است و خود را مهذب مينمايد متحول مىشود و در اثر مشاهدهء اعمال و نفس خود دهشت مىكند .\r\n( رجوع به فرهنگ مصطلحات عرفا تأليف نگارنده شود ) .\r\n\r\nدَيات\r\n- ( اصطلاح فقهى ) ديات جمع ديت است و آن مقدار مال معينى است كه از طرف شرع جهت پاره از جنايات كمتر از قتل و يا خود قتل معين شده است .\r\nدر معتقد الاماميه آمده است :\r\nديت مرد آزاد مسلمان در قتل عمد صد اشتر بود ، يا دويست گاو ، يا دويست جامه ، يا هزار گوسفند ، يا هزار دينار ، يا ده هزار درهم نقره . دليل بر اين ، اجماع اين طائفه است .\r\nو آن كس كه گويد گوسفند ميشينه بايد ، و درم دوازده هزار ، دليل بر وى باشد ، زيرا كه اصل برائت ذمت است .\r\nو اين ديت در مال قاتل واجب باشد ، و در مدت يك سال ادا بايد كرد .\r\nو ديت قتل خطا كه مانند عمد باشد .\r\nبر كسى كه خداوند اشتر بود سى و سه حقه باشد . و سى و سه جذعه ، و سى و سه ثنيه . و اين هم چنان بايد كه گشن داده باشند .\r\nو اين ديت هم در مال قاتل واجب باشد .\r\n\r\n","description":"","footnote":"","page_name":" 870 ","page_number":202},
  {"content":"\r\n\r\nو اگر وى را مال نباشد ، بفرمايند تا حاصل كند ، و مهلتش دهند . و اگر بميرد يا بگريزد ، از اولياى وى بستانند : هر كه نزديكتر باشد بوى از آنان كه ديت وى بميراث گيرند .\r\nو اگر وى را اوليا نباشد ، ديت از بيت المال بايد داد . و در مدت دو سال گيرند .\r\nو ديت قتل خطاى محض ، سى اشتر باشد حقه ، يعنى : سه سالهء در چهارم شده . و سى اشتر بنت لبون دو سالهء ماده ، و بيست بنت مخاض ، يعنى : مادهء يك ساله . و بيست ابن لبون نر دو ساله .\r\nو اين ديت در مدت سه سال بايد داد .\r\nو بر عاقله واجب باشد . و اگر عاقله نباشد ، يا اگر باشند و درويش باشند ، ديت از مال وى بدهند . و اگر مال ندارد ، از بيت المال واجب باشد .\r\nو عاقلهء مرد مسلمان آزاد ، عصبت وى باشند ، آنان كه ديت وى گيرند . و عاقلهء بنده خواجهء وى باشد . و عاقلهء ذمى درويش امام باشد .\r\nو به صلح و اقرار از عاقله ديت خواهند ، و از آنچه بتعدى وى باشد . چنان كه در راه مسلمانان طاقى بر آرد ، و چاهى بكند ، آن بر عاقله نباشد .\r\nو ديت بندهء مسلمانان قيمت وى باشد ، مادام كه آن [ از 
  ] ديت آزاد مسلمان در نگذرد كه اگر درگذرد با آن رد كنند .\r\nو ديت جهود و ترسا و گبر هشتاد درهم باشد . و دليلش اجماع اين طائفه است ، و نيز اصل برائت ذمت است . زيادتى را دليل بايد .\r\nو ديت بندگان ايشان قيمت ايشان بود تا كه از ديت خواجگان ايشان در نگذرد ، كه آنگاه بيش از آن لازم نباشد .\r\nو ديت زن نيمهء ديت مرد باشد ، و درين كسى را خلاف نيست ، الا ابن عليه را واصم را كه ايشان گفتند : ديت مرد و زن متساوى باشد . حجت بر ايشان آنست كه از رسول ص روايت كرده‌اند كه وى فرمود :\r\n« دية المرأة على النصف من دية الرجل »\r\nيعنى : ديت زن نيمه‌اى باشد از ديت مرد .\r\nو كسى كه در حرم يا در ماه حرام كسى را كشته باشد . بر وى بود ديت و دو دانگ ديت .\r\nو هر كه غيرى را از سراى وى بيرون برد بشب ، ضامن ديت وى باشد در مال خود ، تا آنگه كه وى را باز آرد ، يا بينه‌اى اقامه كند كه وى بسلامت است ، يا وى از هلاك وى برى است .\r\nو حكم دايه با كودك كه وى را پرورده باشد . همين باشد .\r\nو اگر در ميان دهى كشته‌اى يابند و ندانند كه وى را كه كشته است . ديت وى بر اهل آن ده باشد .\r\nو اگر در ميان دو ده باشد ، بنگرند تا بكدام ده نزديكتر است ، از ايشان خواهند ، و اگر به نسبت با هر دو ده يكسان باشد ، ديت با هر دو ده باشد .\r\nو كسى كه در ميان انبوهى كشته شود ، و ندانند كه وى را كشته است يا در زمينى باشد كه آن را مالكى نباشد ، چون بيابانها و كوهها : ديت وى بر امام باشد .\r\nو اگر كسى بىدستورى زن خويش آب را عزل كند ، ديت نطفه ده دينار بر وى لازم بود . و اگر كسى وى را بترساند تا آب\r\n\r\n","description":"","footnote":"","page_name":" 871 ","page_number":203},
  {"content":"\r\n\r\nهدر رود ، ديت بر آن كس باشد : هم مرد را هم زن را .\r\nو اگر كسى بر زنى جنايت كند تا نطفه بياندازد ، ديت آن بيست دينار بر مال وى لازم بود . و اگر علقه باشد ، و آن خونى بود بسته ، ديت وى چهل دينار باشد . و اگر مضغه بود ، و آن گوشت پاره‌اى بود ، ديت شصت دينار بود . و اگر استخوان در وى پديد آمده باشد ، ديت آن هشتاد دينار باشد . و اگر از شكم جدا شود ، و صورت وى تمام شده باشد ، ديت او صد دينار باشد . و اگر زنده جدا شود از شكم . و بميرد : ديت تمام لازم بود . و اگر در شكم بميرد .\r\nيك نيمهء ديت لازم باشد . و اگر جنايت شوهر كرده باشد ، ديت مادر را بود . و اگر زن كرده باشد : ديت پدر را بود ديت تمام باشد .\r\nو در هر دو خصيت همچنين بود ، و در يكى نيمى ديت باشد . و در روايت است كه در خصيت چپ چهار دانگ ديت باشد . و اگر راه گذر بول و بچه يكى گردد ، زن آزاد را ديت زن آزاد لازم شود .\r\nو در شكستن استخوان عصوى ، خمس ديت آن عضو باشد . و اگر بسته شود - بىعيبى ، چهار خمس ديت وى بود . و در موضحهء هر عضوى ربع ديت شكستگى وى باشد .\r\nو در هر عضوى كه جنايت كنند ، چنان كه شل شود : چهار دانگ ديت وى بود .\r\nو حكم شكستگى را كه در وى بود همان حكم بود كه در سر باشد . و آن هشت نوع است :\r\nاولين [ را 
  ] « حارصه » خوانند ، و آن آن بود كه پوست باز رود ، و خون روان شود ، در وى عشر عشر ديت وى بود .\r\nو دوم را « با ضمه » خوانند ، و آن آن بود كه گوشت را بشكافد ، در وى خمس ده يك ديت وى بود .\r\nسوم را « نافذ » گويند ، و آن آن باشد كه از گوشت بگذرد ، در وى خمس عشر و عشر عشر ديت وى باشد .\r\nچهارم را « سمحاق » گويند ، و آن آن باشد كه بپوستى رسد كه ميان گوشت و استخوان باشد : بر وى دو خمس عشر ديت وى باشد .\r\nو درين چهارگانه قصاص باشد . دليلش اجماع اين طائفه است .\r\nپنجم را « موضحه » گويند ، و آن آن بود كه استخوان را ظاهر [ كند 
  ] در وى نصف عشر ديت باشد بلا خلاف ، و در وى قصاص بود باجماع .\r\nششم را « هاشمه » خوانند . و آن آن بود كه استخوان بشكند ، در وى عشر ديت باشد .\r\nهفتم را « منقله » گويند ، و آن آن بود كه با شكستگى استخوان محتاج آن گرداند كه از موضعى با موضع ديگرش نقل كنند ، در وى عشر ديت و نصف عشر ديت باشد .\r\nهشتم را « مامومه » خوانند ، و آن آن باشد كه به ام الدماغ برسند ، يعنى : بجايگاه مغزش ، و در وى ثلث ديت باشد بىخلاف .\r\nاما « جايفه » آن بود كه باندرون برسد ، و اين در تن باشد ، نه در سر و طپانچه‌اى كه بر روى آزادى زنند چنان كه سرخ شود ، يك دينار و نيم لازم بود .\r\n\r\n","description":"","footnote":"","page_name":" 872 ","page_number":204},
  {"content":"\r\n\r\nو اگر سبز شود يا سياه ، سه دينار بود . و اگر بر تن بود نيمى از آنكه بر روى بود ، لازم آيد .\r\nو زن در ديت اعضا با مرد يكسان بود ، تا آنگاه كه به سيك ديت رسد ، چون به سيكى رسيد با نيمهء ديت وى برند .\r\nو ديت اعضاء بندگان به حساب قيمت ايشان باشد ، تا كه بر ديت آزاد زايد نگردد . اگر زيادت شود ، بر آن برند .\r\nو كسى را كه در اقامت حدود و آداب كشته شود وى را ديت نباشد .\r\n( معتقد الاماميه 487 ، 493 )\r\n\r\nدِيد\r\n- ( اصطلاح عرفانى ) ديد در اصطلاح اعتقاد را گويند كه از مقام تفرقه سر بر كرده باشد و ديده ، اطلاع الهى را گويند در تمام احوال از خير و شر ( اصطلاحات فخر ) .\r\nانصارى گويد :\r\nآن ديده كه او را ديد بملاحظهء غير او كى پردازد ، آن جان كه با او صحبت يافت با آب و خاك چند سازد .\r\nخود كرده در حضرت مشاهدت ، مذلت حجاب چند برتابد ، والى بر شهر خويش در غربت عمر چند بسر آرد :\r\nمسكين او كه او را به صنايع شناخت ، او كه او را از بهر نعمت دولت داشت ، بيهوده او كه او را به جهت خود جست ، او كه به صنايع شناسد ، به بيم و طمع پرستد :\r\nاو كه او را از بهر نعمت دوست دارد ، روز محنت بر گردد ، او گه بخويشتن جويد نايافته يافته پندارد ، اما عارف او را هم بنور او شناسد ، از شعاع وجود عبارت نتواند ، در آتش مهر مىسوزد و از ناز باز نمىپردازد ( از عده ج 3 ص 641 ) .\r\n\r\nدير\r\n- ( اصطلاح ذوقى ) دير محل و موقف عبادت راهبان و راهبات است و در اصطلاح عرفا و متصوفه معانى چند دارد ، از جمله : عالم انسانى را گويند .\r\n( اصطلاحات فخر ) .\r\nعراقى گويد :\r\n در حرم ذكر بت اى ديرنشين خاص تو نيست * لله الحمد كه اين زمزمه عامست اينجا \r\nفروغى گويد :\r\n نه بدير همدمم شد نه بكعبه هم نشينم * عجبى نباشد كه برى ز كفر و دينم\r\nتو و كوچه سلامت من و جادهء ملامت * كه بعالم مشيت تو چنان و من چنينم\r\nنه تو من شوى ، نه من تو ، به همين هميشه شادم . * كه بكارگاه هستى تو همان و من همينم \r\nعرفى گويد :\r\n در ازل رفتم بسير كعبه ديارى نبود * آمدم در دير راهب بود و بيكارى نبود\r\nدر سبك روحى مثل بودند طاعت‌پيشگان * از مصلاى ريا بر دوش كين بارى نبود\r\nسر به كوى زاهدان كردم چها ديدم مپرس * هيچ سر بىكوبش سنگى و ديوارى نبود \r\n\r\nدَير مُغان\r\n- كنايت از مجلس عرفاء و اولياء است ( از اصطلاحات فخر - رياض العارفين ص 39 ) .\r\nعطار گويد :\r\n ما ترك مقامات كرامات گرفتيم * در دير مغان راه خرابات گرفتيم \r\n\r\n","description":"","footnote":"","page_name":" 873 ","page_number":205},
  {"content":"\r\n\r\n پى بر پى رندان خرابات نهاديم * ترك سخن و عادت طامات گرفتيم \r\nحافظ گويد :\r\n در دير مغان آمد يارم قدحى در دست * مست از مى و ميخواران از نرگس مستش مست\r\nدر نعل سمند او ، شكل مه من پيدا * وز قد بلند او بالاى صنوبر پست\r\nشمع دل دمسازان بنشست چو او برخاست * و افغان ز نظر بازان برخاست چو او بنشست \r\n\r\nدَيصانيَّه\r\n- ( اصطلاح كلامى ) يكى از فرق مذهبى قديم است اينان و فرقه مزقونيه و منانيه قائل به ازليت طبايع اربعه‌اند در حال بساطت يعنى گويند طبايع چهارگانه قديم است و از امتزاج آنها جهان پديد آمده است البته منانيه هم مانند مجوسان قائل به دو اصل نور و ظلمت‌اند و گويند نور و ظلمت زنده‌اند و هر دو نامتناهى هستند بعضى گفته‌اند ديصان شاگرد مانى بوده است ابن خرم گويد :\r\nديصان قديم‌تر از مانى است و گويد مانى راهبى بود به حران و دينى بوجود آورد كه بر اساس آن دين كشته شد يعنى ملك بهرام بن بهرام وى را بقتل رساند .\r\nوى معتقد بود كه بايد نسل بشر منقطع شود و بدين جهت قائل به تحريم نكاح شد اينان بجز عيسى پيامبر ديگرى را قبول نداشتند و البته نبوت زرتشت را نيز پذيرفتند .\r\n( رجوع شود به ملل و نحل ابن حزم ص 36 ، ج 1 ) شهرستانى گويد :\r\nاينان معتقد به دو اصل بودند يكى نور و ديگر ظلمت نور منشأ خير است و ظلمت منشأ شر و بدى و گمان كرده‌اند كه نور زنده است و عالم و قادر و حساس و مدرك بود و ظلمت مرده و نادان و عاجز و جماد بود .\r\nنور جنس واحد بود و ظلمت نيز جنس واحد است اينان تمام خصوصياتى كه براى نفس شمرده شده است براى نور قائلند .\r\nو گمان كرده‌اند كه رنگ همان طعم و رايحه بود و عقايدى ديگر بدانها نسبت كنند بسيارى از عقايد كه بدانها نسبت داده‌اند در فلسفه شيخ شهاب الدين آمده است شهرستانى گويد مانويه بسيارى از عقايد خود را از ديصانيه گرفته‌اند انسان را فاصلهء بين نور و ظلمت دانند ، نه نور محض بود و نه ظلمت بحت و آن را معدل ناميده‌اند .\r\n( رجوع شود به شهرستانى ضميمه ابن حزم ص 89 91 ) .\r\n\r\nدَيمُومَت\r\n- ( اصطلاح فلسفى ) ديمومت آنست كه دايمى چيز دايم به دو است مانند ازلى و دايمى از ازلى بمرتبت افزونتر است و ديمومت بمعنى دهر است .\r\n( از جامع الحكمتين ص 189 )\r\n\r\nدين\r\n- ( اصطلاح كلامى ) در لغت جزاء ، پاداش ، روز قيامت ، راستى ، سياست ، رأى ، سيرت ، عادت ، حساب ، قهر ، قضا ، حكم ، طاعت باشد و تصديق بقلب و انقياد بجوارح باشد و پاى بند بودن باصول وحى باشد رجوع شود به ( موافقات ج 3 ص 27 - كشاف ج 1 ص 552 ) اين كلمه در قرآن مجيد مكرر آمده است :\r\n لَكُمْ دِينُكُمْ وَ لِيَ دِينِ  ،  وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ وَ اتَّبَعَ مِلَّةَ إِبْراهِيمَ حَنِيفاً  و آياتى ديگر ، در حديث آمده\r\n\r\n","description":"","footnote":"","page_name":" 874 ","page_number":206},
  {"content":"\r\n\r\nاست :\r\nما جعل عليكم فى الدين من حرج\r\nو در كلمات مشايخ است : ليس الدين بالتمنى و لا بالتجلى و لكن بشيء و قر فى القلب و صدقه العمل .\r\n( از اسرار التوحيد ص 53 ) مولانا گويد :\r\n دين من از عشق زنده بودنست * زندگى زين جان و سر ننگ منست \r\n\r\nدَين\r\n- ( بفتح دال اصطلاح فقهى ) و مالى است در ذمه به عقد ، يا استهلاك يا استقراض رجوع به قرض شود .\r\nو گاه اطلاق شود بر مثل كه مقابل عين است و بدين معنى در تعريف اجاره واقع مىشود و بالجمله دين وصفى است در ذمه و عبارت از اشتغال ذمه است بمالى بسببى از اسباب و گاه اطلاق مىشود بر مال واجب در ذمه مجازا و دين صحيح عبارت از امرى است در ذمه كه ساقط نشود مگر باداء و يا ابراء مانند دين ، قرض ، مهر ، دين استهلاك و جز آن و دين فاسد آن باشد كه به غير اداء ساقط شود به سببى ديگر مانند دين بدل كتابت كه به ناتوانى عبد ساقط شود . و مقابل عين است .\r\nدين حال چيزى است كه هر گاه دائن طلب كند اداء آن واجب باشد و بالاخره موقع آن رسيده باشد يا ابتداء حال باشد در مقابل مؤجل كه مدت دار باشد و قبل از حلول وقت اداء باشد رجوع شود به ( كشاف ج 1 ص 552 ، 750 ) « و هو قسمان الاول القرض بفتح قاف و كسرها و فضله عظيم و الدرهم منه بثمانية عشر درهم مع ان درهم الصدقة بعشرة ( قرض الحسنة ) و الصيغة اقرضتك او انتفع به او تصرف فيه و عليك عوضه فيقول المقترض قبلت و شبهه و لا يجوز اشتراط النفع للنهى عن قرض يجر نفعا فلا يفيد الملك . . و كلما يتساوى اجزائه يثبت قيمته ( فى الذمه ) . . و لا يلزم اشتراط الاجل و يحب نية القضاء و عزله عند و فاته و الايصاء به لو كان صاحبه غائبا . .\r\nو تحل الديون اذا مات المديون و لا تحل بموت المالك و للمالك انتزاع السلعة فى المفلس اذ لم تزد زيادة متصلة . . و غرماء الميت سواء فى تركته مع القصور » و . . ( از شرح لمعه ج 1 ص 302 - 304 ) .\r\nدر كليات حقوقى آمده است . .\r\nدين كلى است زيرا تعلق بذمه دارد در مقابل عين كه وجود آن در خارج معين و مشخص است . موجبات تعلق دين بذمه زياد است و يكى از افراد آن قرض است .\r\nگاه در لسان فقهاء از فرد منتشر در موجود مشخص خارج تعبير به كلى مىشود مثل فروش يك خروار گندم موجود در انبار يا گوسفندى از گله معين ، اطلاق كلى بر آن از لحاظ عدم تعيين و انتشار آن بين افراد كثيره است و در حقيقت جزئى است زيرا در خارج است نه در ذمه ، نهايت آنكه مردد است در موجود معينى كه گندم موجود در انبار و يا گله معينى باشد .\r\n( كليات ص 68 ) بنا بر قول محقق در شرايع و جماعتى ، وقتى دين ميت مستوعب‌تر كه باشد مال به ورثه منتقل نمىشود و در حكم مال ميت است . و اگر دين مستوعب تر كه نباشد فقط مقدار زائد بر دين به ورثه انتقال مييابد . و و آنچه مقابل دين باشد باقى است بمال\r\n\r\n","description":"","footnote":"","page_name":" 875 ","page_number":207},
  {"content":"\r\n\r\nميت .\r\nدليل عدم انتقال تركه به ورثه با وجود دين اين آيه است : من بعد وصية يوصى بها او دين كه بموجب آن ارث بعد از دين است .\r\nپس وقتى دين مستوعب تركه باشد ارث تحقق نخواهد يافت زيرا بعد از دين چيزى باقى نمىماند تا بوارث برسد . و اگر دين مستوعب تركه نباشد به حكم آيه شريفه فاضل از دين به ورثه انتقال مىيابد .\r\nو حق اين است كه فرقى بين استيعاب دين نيست و مال بهر حال بوارث انتقال پيدا مىكند زيرا ميت قابل داشتن ملك نيست .\r\nو ملك بىمالك تصوير نمىشود . پس انتقال تركه بوارث تعين پيدا خواهد كرد و من باب جمع بين ادله بايد آيه را حمل بر ملك مستقر نمود به اين معنى كه بعد از اداء دين و انجام وصيت ملك وارث استقرار خواهد يافت نه آنكه اصلا مالك نشده باشد .\r\n( كليات حقوقى 384 ، 385 )\r\n\r\nدَينار\r\n- ( اصطلاح فقهى ) طلاى مسكوك مدور . در شرع يك مثقال طلاق مسكوك را گويند ( از كشاف ج 1 ص 511 ) اكنون دينار پول خاص عراقى است .\r\n\r\nدَوْبَيتى\r\n- ( اصطلاح بديعى ) و آن بمانند : رباعى است اما بهر وزن آن را توان گفت و آنچه امروز باسم رباعيات باباطاهر معروف است كه دو بيتى است .\r\n نسيمى كزين آن كاكل آيو * مرا خوشتر ز بوى سنبل آيو\r\nچو شب گيرم خيالش را در آغوش * سحر از بسترم بوى گل آيو \r\n\r\nديه\r\n- اين اصطلاح فقهى است و عبارت از مالى است كه در مقابل جرح و قتل و نقص عضوى بايد جانى به مجنى عليه يا ورثه او بدهد و در اسلام در موارد مختلف ديه واجب است و در مواردى قصاص يا ديه هر يك روا باشد بسته به نظر ولى دم است در قتل عمد صاحب دم مخير است بين قصاص يا ديه ( جزاء نقدى ) يا عفو و ديه زن نصف است در تمام مواردى كه ديه معين است يا مخير است .\r\nديه قتل خطا 20 شتر بنت مخاض و 20 شتر ابن لبون و 30 شتر بنت لبون و 30 حقه است . دية قتل عمد يكى از 6 امر است . 1 صد شتر دو ساله به بالا 2 دويست گاو 3 دويست حله كه هر حله دو لباس باشد از برد يمانى 4 هزار گوسفند 5 هزار دينار كه هزار مثقال طلا باشد 6 هزار درهم .\r\nدر قتل شبه عمد يكصد شتر كه 34 شتر 5 ساله به بالا و 33 شتر 2 ساله به بالا و 33 شتر سه ساله به بالا ( يكى از امور پنجگانه در قتل عمد ) ( از شرح لمعه ج 2 ص 577 ، - 260 ) ( رجوع بديات شود . )\r\n\r\nديو\r\n- ( اصطلاح اخلاقى و كلامى ) زكرياى رازى در مقام بيان ديو گويد :\r\nنفس‌هاى جاهلان بدكرداران كه از جسد جدا شوند اندر اين عالم بمانند بر آنچه بر حسرت شهوتهاى حسى بيرون شود از جسد و آن آرزوها مر او را بر كشد نتواند كه از طبايع گريزد و در جسمى زشت شود آن نفس و اندر عالم همىگردد و مرده آن را بفريبد و بدكردارى آموزد و اندر بيابانها مردمان را راه گم كند تا هلاك شوند .\r\n( از رسائل زكرياى رازى ص 177 )\r\n\r\n","description":"","footnote":"","page_name":" 876 ","page_number":208},
  {"content":"\r\n\r\nبهر حال در عرفان و اخلاق از ديو منظور نفس است ، نفس فريبنده كه ديو و شيطان گويند .\r\nمولانا گويد :\r\n ديو حرص و آز مستعجل تكى * نى تأمل جست و نى آهستگى\r\nگر ترا ز وى حقست وكيل او * زان سوى حقست دايم ميل او\r\nمخلص است از مكر ديو و حيله‌اش * مأمنست از قيد ديو و قيله‌اش\r\nديو در شيشه كند افسون او * فتنه‌ها ساكن كند قانون او \r\n\r\nدِيو أعُوذ خوان\r\n- ( اصطلاح ذوقى ) كنايت از انسان ريا كار بود .\r\n\r\nدِيوانَه\r\n- ( اصطلاح عرفانى ) مغلوبى عاشق را ديوانگى گويند ( اصطلاحات فخر ) .\r\nعراقى گويد :\r\n بر من اى دل بند جان نتوان نهاد * سور در ديوانگان نتوان نهاد\r\nهاى و هويى در فلك نتوان فكند * شر و شورى در جهان نتوان نهاد\r\nچون پريشانى سر زلفت كند * سلسله بر پاى جان نتوان نهاد \r\nمولوى گويد :\r\n وقت آن شد كه بزنجير تو ديوانه شويم * بند را برگسليم ، از همه بيگانه شويم\r\nجان سپاريم دگر ننگ چنين جان نكشيم * خانه سوزيم و چو آتش سوى ميخانه شويم\r\nگر نه‌اى ديوانه رو مر خويش را ديوانه ساز * گر چه صد ره مات گشتى مهرهء ديگر بباز\r\nيا عالم و عاقل به جهان نيست كه او را * ديوانهء آن زلف چو زنجير نكردى\r\nدر كعبهء خوبى تو احرام ببستم * بس تلبيه گفتيم و تو تكبير نكردى\r\nدلا چون واقف اسرار گشتى * ز جمله كارها بيكار گشتى\r\nهمان سودائى و ديوانه ميباش * چرا عاقل شدى ، هشيار گشتى \r\n\r\n","description":"","footnote":"","page_name":" 877 ","page_number":209},
  {"content":"\r\n . \r\n","description":"","footnote":"","page_name":" 878 ","page_number":210},
  {"content":"\r\n\r\n\r\nذ\r\n\r\nذا\r\n- ( اصطلاح ادبى ) ذا اسم اشاره است براى مذكر مفرد ، ذان و ذين براى تثنيه مذكر در حال رفع « ذان » و در حال جر و نصب « ذين » و « ذه - و ذهى - و ذه » بسكون‌ها و كسر نيز براى مفرد مذكر آيد .\r\nو هر گاه كاف به آخر آن ملحق شود با لام « ذلك » براى دور و اگر كاف تنها باشد « ذاك » براى متوسط بود و گاه هاء تنبيه به اول آن اضافه شود و گويند « هذا » .\r\n\r\nذابِح\r\n- ( اصطلاح نجومى و هيوى ) و بيست و دومين منزل از منازل قمر بود و علامت آن دو ستاره است هر دو از اصغر قدر ثالث بر دو شاخ جدى و بين آن دو يك گز بود و ميان آن دو ستارهء بود مايل بفوق از اصغر قدر خامس بر اين صورت :\r\nو كوكب وسط را شاة المذبوح گويد و آن دو كوكب را سعد الذابح نيز خوانند .\r\n( از بيست باب ملا مظفر )\r\n\r\nذات\r\n- ( اصطلاح فلسفى و عرفانى ) كلمهء ذات بر امورى چند اطلاق مىشود 1 هر چيزى كه قابل اشاره باشد و در موضوعى نباشد 2 - كليات جواهر 3 - عرض 4 - مقولات تسع عرضى و اطلاق بر هويت شخصى و بر ماهيت نوعى مىشود و ذات و حقيقت در بعضى موارد بيك معنى آمده‌اند و اطلاق بر جوهر شىء و آنچه صالح باشد كه از آن خبر داده شود نيز مىشود « الافعال انما اختلف من قبل اختلاف الذوات و اذا ارتفعت الاسماء و الحدود صار المواد شيئا واحدا » . ( از تفسير ص 1136 ) .\r\n« محال ان يوجد شىء بالعرض الا من قبل ما بالذات لان ما بالذات اقدام مما بالعرض » ( تفسير ص 378 ) و گويند ذات بارى عاقل و معقول است و ذات او مجهولة الكنه است .\r\n( از اسفار ج 3 ص 18 ، 29 ، 160 و رجوع شود به تفسير ص 16 - 17 ) در نزد عرفا اسم و نعت و صفت معالم ذاتند چنان كه قادر بودن اسمى از اسماء ذات و قدرت صفتى از صفات حق است و قدير نعتى از نعوت خداست و متكلم بودن اسمى از اسماء الله و كلام صفتى از صفات الله مىباشد ( لمع ص 351 - تاريخ تصوف 645 )\r\n\r\nذاتِ سَبَبين\r\n- ( اصطلاح فقهى ) كسى است كه از دو طرف و سبب ارث برد . يكى\r\n\r\n","description":"","footnote":"","page_name":" 879 ","page_number":211},
  {"content":"\r\n\r\nاز راه قاعدهء « بالرد » و ديگر « بالفرض » رجوع به ذوى الفرض وارث شود .\r\n\r\nذاتُ العادة\r\n- ( اصطلاح فقهى ) و حائض را گويند او را عادت معينى است يا بطور مطلق زنى را گويند كه حائض شود و زنى كه در سن حيض باشد و حيض شود و بالجمله زنى كه حائض شود يا صاحب عادت است يا نه در صورتى كه صاحب عادت باشد يا وقتى و عددى است يا وقتى تنها است يا عددى تنها است و در صورتى كه صاحب عادت نباشد يا مبتدأة است كه براى اولين مرتبه خون ديده است و يا مضطربه است يعنى آنكه مكررا خون ديده باشد و لكن عادت مستقرى نداشته باشد و يا عادت خود را فراموش كرده است كه متحيره گويند و هر يك را احكامى است ( از شرح لمعه ج 1 ص 27 24 - عروه ص 17 ) .\r\n\r\nذاتُ الحَلق\r\n- ( بفتح حا و لام ) ( از اصطلاحات علوم غريبه است ) از آلات نجومى قديمى است كه مركب از يك كره و حلق بود رجوع به حلق شود .\r\n\r\nذاتُ الكُرسى\r\n- ( اصطلاح نجومى ) يا منبر يا عرش .\r\nيكى از صور كواكب است و آن صورت زنى بود كه به صندلى نشسته و آن را پايهء بود بمانند پايه منبر كه واقع در مجره است و در پشت كواكبى كه بر رأس قيقاس‌اند قرار دارد . در خرافات يونان آمده است كه ذات كرسى زن قيقاوس پادشاه جشه است . .\r\n( از معجم الفلكى ) از ستارگان اوست :\r\nالصدر . يعنى صدر ذات الكرسى كف الخضيب . سنام الناقه كف الثريا . ركبة ذات الكرسى .\r\n\r\nذاكِران\r\n- ( اصطلاح عرفانى ) و اهل سير و سلوك را گويند . عزيز الدين نسفى گويد : ذاكران چهار مرتبه دارند ، بعضى در مرتبهء ارادتند و بعضى در مرتبهء محبت‌اند و بعضى در مرتبهء عشق‌اند و از اهل تصوف هر كه را عروج افتاد در مرتبهء چهارم افتاد و تا ذاكر بمرتبهء چهارم نرسد روح را عروج ميسر نشود .\r\n( رجوع شود به انسان كامل ص 1012 )\r\n\r\nذاكِر\r\n- ( اصطلاح عرفانى ) آنكه ذكر خداى را گويد . واسطى گويد : « الذاكر فى ذكره اكثر غفلة من الناسين لذكره » ( طبقات ص 305 ) . رجوع به ذكر شود .\r\n\r\nذاتى\r\n- ( اصطلاح فلسفى ) ذاتى و ذاتيات اشياء امورى هستند كه شىء را از غيرش جدا و ممتاز ميسازند و ذات هر چيزى عبارت از نفس آن چيز است و اعم از شخص است . و در هر حال اركان وجودى و مقومات هر شىء را ذاتيات آن ناميده‌اند در مقابل عرضيات كه امور خارج از ذات بوده و مقوم ذات نمىباشند . جنس و فصل ذاتى نوعند .\r\n( از اسفار ج 3 ص 4 - دستور ج 2 ص 118 )\r\n\r\nالذاتيُّ لا يُعَلَّل\r\n- ( اصطلاح فلسفى ) يعنى ذاتيات اشياء علت و سبب جداگانهء از ذات اشياء ندارند و ذاتى معلول خود ذات است و به اين معنى است كه ميگويند ذاتى احتياج بواسطه ندارد و از ذاتى سؤال نمىشود . زيرا ذاتى هر شىء « بين الثبوت » براى آن شىء است و احتياج باثبات و\r\n\r\n","description":"","footnote":"","page_name":" 880 ","page_number":212},
  {"content":"\r\n\r\nواسطهء در اثبات ندارد .\r\nذاتى در دو مورد به كار برده مىشود يكى در باب كليات خمس و ديگرى در باب برهان معناى آن در مورد استعمال در باب كليات خمس امرى است كه خارج از ذات نباشد و بنا بر اين هر گاه در كليات خمس نامى از ذاتى برده شود مراد امرى است كه خارج از ذات نباشد بلكه از اجزاء آن باشد اعم از جزء مشترك مانند جنس يا جزء مختص مانند فصل كه مشكل و مقوم وجود اشياء است و هر گاه در برهان به كار رود مراد امرى است كه از ذات انتزاع شده و منشأ انتزاع آن ذات است و از اين جهت منسوب بذات است و بالجمله آنچه ذات كافى در انتزاع آن باشد و بنا بر اين ذاتى در باب برهان عرضى در باب كليات خمس است مثلا در باب ايساغوجى و كليات خمس مىگويند جنس و فصل و نوع ذاتى اشيااند و مقوم آنها هستند و امورى مانند تعجب و ضحك را عرضى ميدانند در صورتى كه در باب برهان هر امرى كه منشأ انتزاع آن ذات باشد ذاتى ميگويند و در هر حال ذاتيات هر شىء « بين الثبوت » براى شىء است و در انحاء وجودات اعم از ذهنى و خارجى محفوظاند .\r\nخواجه طوسى گويد : ذاتى در اصطلاح منطق منسوب بذات نيست بلكه خود عين ذات است عين و ذات منسوب نتواند بود با خود و ذاتى در باب برهان مناسب مقدمات و نتائج برهانى آن بود كه محمولات مقدمات خود را ذاتى باشند تا غريب نبود چون غريب علت حكم نتواند بود و ذاتى در اين موضوع عام‌تر است از آنچه در ايساغوجى گفته‌ايم چه ذاتى آنجا اجزاء حد باشد .\r\n( از اساس الاقتباس ص 380 ، 22 - تعريفات سيد شريف ص 72 و رجوع شود به اسفار ج 2 ص 138 - شفا ج 2 ص 461 - شرح منظومه ص 188 ) .\r\nدر كشاف است كه ذاتى در باب ايساغوجى اطلاق بر جزء ماهيت مىشود و مراد از آن جزء امرى است كه حمل بر ماهيت شود مانند جنس و فصل و در باب برهان محمولى كه انفكاك آن از موضوع محال باشد كه شامل ذاتيات و لوازم ماهيت شود .\r\n( از كشاف ص 521 ) ابن سينا گويد :\r\nكلى مر جزويهاى خويش را يا ذاتى بود يا عرضى و ذاتى آن بود كه چون معنى وى بدانى و معنى جزوى وى بدانى هرآينه سه حال بدانى يكى آنكه بدانى كه آن جزوى را آن معنى هست چنان كه چون بدانى كه حيوان چه بود و مردم چه بود و شمار چه بود و چهار چه بود نتوانى كه ندانى كه مردم حيوانى است و همچنان نتوانى كه ندانى كه چهار شمار است و لكن اگر بدل حيوان و شمار ، موجود نهى و يا سپيد نهى توانى فهم كردن كه ندانى كه مردم هست يا چهار هست يا مردم سپيد است يا نيست .\r\nو ديگر آنكه بدانى كه نخست آن معنى كه ذاتى است بايد كه بود ، تا آن معنى آن چيز جزوى را بود چنان كه بايد كه نخست چيز حيوان بود تا آنگاه او مردم بود .\r\n\r\n","description":"","footnote":"","page_name":" 881 ","page_number":213},
  {"content":"\r\n\r\nو بايد كه نخست شمار بود تا آنگاه او چهار بود و بايد كه مردم بود تا آنگاه او زيد بود .\r\nو سوم آنكه : بدانى كه هيچ چيز آن جزوى را كه آن معنى نداده بود بلكه او را آن از خود بود . چنان كه لا بد است بدانى كه هيچ چيز مردم را حيوان نكرد و چهار را شمار نكرد و الا اگر آن چيز نبودى مردم بودى ناحيوان همچنان چهار بودى ناشمار و اين محال است و معنى گفتار ما كه چيزى چيزى را چنين كرد آن بود كه : آن چيز به خودىخود چنين نبود و ليكن از بيرون او را چيزى چنين كرد و اگر شايد كه چيزى خود چنين بود پس او را چنين نكرده بود .\r\nآرى آن چيز كه مردم را بكرد حيوان را بكرد و ليكن مردم را حيوان نكرد كه مردم خود حيوانى است و چهار خود شمار است و سياهى خود گونه است و اين نه چنانست كه سپيدى مردم را كه چيزى بود كه مردم را سپيد كند اندر طبع وى و نه چنانست كه هستى مر مردم را كه چيزى بايد كه مردم را هستى دهد .\r\nپس هر معنيى كه اين سه حكم و را بود ، وى ذاتى بود و هر چه از اين حكمها ، يك حكم ورا نبود ، وى عرضى بود .\r\nو عرضى بود كه نشايد كه هرگز بر خيزد از چيز و نه نيز چنان كه از چهار ، جفتى و چنان كه از مثلث ، بودن سه زاويه آن هم چند دو قائمه كه سپستر تفسير اين دانسته شود . و چنان كه از مردم خندناكى بطبع و ليكن ايشان صفتهايند كه سپس حقيقت چيز بوند .\r\nو بايد اين را نيز بگوييم : كه مردم را دو صفت است ، يكى به ديگر نزديك ، يكى ذاتى و دوم عرضى ، چنان كه ناطق ، و تفسير وى آن بود كه ورا جان سخن كوى بود ، آن جان كه سخن گفتن و تمييز و خاصهاى مردمى از او آيد .\r\nو ديگر ضاحك و تفسير وى آنست كه اندر طبع وى چنانست كه چون چيزى شگفت غريب بيند يا بشنود و را شگفت آيد و اگر باز دارنده نبود از طبع يا از خوى شايد كه بخندد و پيشتر از اين وصف بايد كه جان ببود ، نخست تا مردم ببود ، پس چون اين جان با تن جفت شود و مردم مردم شود آنگاه خندناكى و شگفت‌دارى آيد ، پس سپس اين ، وصف آنگاه همىآيد كه مردم مردم شود و از اين قبل توانى گفتن كه نخست بايد كه مردم را جان مردمى بود تا مردم شود و تا خندان باشد به طبع و نتوانى گفتن كه نخست بايد كه خندان باشد به طبع تا او را جان مردمى باشد و مردم شود ، پس وصف پيشين ذاتى است به حقيقت .\r\n\r\nذِبح\r\n- ( اصطلاح عرفانى ) مراد ذبح نفس است كه فرموده‌اند « لا ينال احد امرا فيه النجاة الا به ذبح نفسه بالجوع و الصبر و الجهد » ( از طبقات ص 209 ) .\r\nمولانا گويد :\r\n نفست اژدرهاست او كى مرده است * از غم بىآلتى افسرده است .\r\nگر بيابد آلت فرعون او * كه بامر او همىرفت آب جو\r\nآنگه او بنياد فرعونى كند * راه صد موسى و صد هارون زند\r\nكرمكست اين اژدها از دست فقر * پشهء گردد ز مال و جاه صقر \r\n\r\n","description":"","footnote":"","page_name":" 882 ","page_number":214},
  {"content":"\r\n\r\n اژدها را دار در برف فراق * هين مكش او را به خورشيد عراق\r\nتا فسرده مىبود آن اژدهات * لقمه اويى چو او بايد نجات\r\nمات كن او را و ايمن شو ز مات * رحم كن نيست او از اهل صلات\r\nكان تف خورشيد شهوت بر زند * و آن خفاش مرده ديكت پر زند\r\nمىكش او را در جهاد و در قتال * مردوار الله يجزيك الوصال \r\n\r\nذُبُول\r\n- ( اصطلاح فلسفى ) ذبول به معناى پژمردن و ضد نمو است و عبارت از انتقاص حجم اجزاء اصليه جسم است بواسطهء آنچه جدا مىشود از آن در تمام اقطار و اطراف بر نسبتى كه آن جسم مقتضى آنست و از انواع حركت در كم است .\r\n( از شفا ج 1 ص 207 - كشاف ص 514 - دستور ج 2 ص 123 )\r\n\r\nذَبيحَه\r\n- ( اصطلاح فقهى ) و ذبيحه يعنى حيوانى كه ذبح شده باشد و ذباحه يعنى سر بريدن حيوانات ، در اسلام ذبح حيوان شرائطى دارد از جمله 1 - مسلمان بودن ذابح 2 - بريدن اعضاء اصلى بوسيله آهن 3 - انجام ذبح در حال كه رأس حيوان به طرف قبله باشد 4 - بسم الله گفتن در حال ذبح 5 - قطع اوداج اربعه ( مرى - حلقوم و دو رگ اطراف حلقوم ) و در شتر نحر بجاى ذبح و مذبوح بايد بعد از سر بريدن حركت كند و يا خون معتدل ازو خارج شود ( از شرح لمعه ج 2 ص 222 ) « و يشترط فى الذابح الاسلام او حكمه و لا يشترط الايمان . . . و يحل ما تذبحه المسلمة و الخصى و المجبوب و الصبى و الواجب فى الذبيحة امور سبعة الاول ان يكون بالحديد فان خيف فوت الذبيحة و تعذر الحديه . . . او زجاجة . . . و استقبال القبلة مع الامكان و لو تركها نسيانا فلا بأس . . .\r\nو التسميه و هى ان يذكر اسم الله تعالى و لو تركها ناسيا حل . . . و اختصاص الابل بالنحر و ما عداها بالذبح . . قطع الاعضاء الاربعة و هى المرى و هو مجرى الطعام و الحلقوم و هو للنفس و الودجان و هما عرقان يكتنفان بالحلقوم و الحركة بعد الذبح او خروج الدم المعتدل و لو علم عدم استقرار الحياة حرم » متابعة الذبح حتى يستوفى قطع الاعضاء . . ذكاة السمك الماكول اخراجه من الماء حيا بل اثبات اليد عليه و لو وثب فاخرجه حيا او صار خارج الماء بنفسه فاخذه حيا حل . . . و ذكاة الجرادة اخذه حيا باليد . . . ذكاة الجنين ذكاة امه » .\r\n( از شرح لمعه ج 2 ص 223 - 228 ) .\r\nو بالجمله بايد در حال ذبح حيوان را به طرف قبله خابانيد بطورى كه گلوى آن به طرف قبله باشد و بوسيله آلات قتاله از جنس آهن رگ‌هاى او را قطع كرد رجوع شود به اطعمه و اشربه .\r\n« يحرم من الذبيحة خمسة عشر شيئا الدم و الطحال و القضيب و الانثيان و الفرث و المثانة و المرارة و المشيمة و الفرج و العلباء ( مغز حرام ) . و النخاع و الغدد و ذات الاشاجع ( اصول اصابع ) . و خرزة الدماغ ( مخ دماغ ، عدسى ) . و الحدق » ( از شرح لمعه ج 2 ص 235 - 236 )\r\n\r\nذَبيحَهء دارُ الكُفر\r\n- رجوع به صيد و ذباحه شود .\r\n\r\n","description":"","footnote":"","page_name":" 883 ","page_number":215},
  {"content":"\r\n\r\n\r\nذخائر الله\r\n- ( اصطلاح عرفانى ) جمعى از دوستان خدا و قومى از اولياء را كه همواره توجه خدا بدانها است و بواسطهء وجود آنها دفع بلا از ناس مىشود ذخائر الله گويند ( از كشاف ص 510 اصطلاحات شاه نعمت الله ص 67 ) .\r\nشاه نعمت الله گويد :\r\n باشند ذخيرهء الهى * نقدينهء گنج پادشاهى\r\nتا ايشانند خلق ايمن * باشند ز ماه تا بماهى \r\n\r\nذِراع\r\n- ( اصطلاح فقهى ) بكسر ذال بازو از آرنج تا انگشتان و در حيوانات از پاچه بالاتر از ذراع گويند و گزى كه بدان چيزها پيمايند و ران شتر و بن نيزه و قبيله است و نام منزلى است از منازل قمر و آن ستارهء چند است كه بر ذراع برج اسد واقع شده است ( رجل واسع الذراع ) يعنى مرد خوش خلق و ذراع بمعنى گز نزد فقهاء 24 انگشت و شش جو است كه ذراع كرباس گويند و در شرع اين مقياس معتبر است و اهل هيأت در مساحت قطر زمين از آن استفاده ميكنند و ذراع بمعنى قديم 32 انگشت است ( از كشاف ج 1 ص 564 ) .\r\n\r\nالذراع المبسوط\r\n- ( هيئت ) هفتمين منزل از منازل قمر بود : در صورت اسد ديده مىشود كه براى آن دو ذراع ترسيم شده است مقبوضه و مبسوطه . ذراع مقبوضه در يمن ديده شود و مبسوطه در شام . مقبوضه را شعراى شامى يا غميصاء نامند و آن عبارت از همان غميصاء است يا مرزم كه واقع در كلب اصغر است .\r\n( غميصاء بضم غين و فتح آمده است ) در بيست باب ملا مظفر آمده است .\r\nكه آن هفتمين منزل از منازل قمر بود و علامت آن دو ستاره است كه بمنزلهء سر هر يك از توأمين بود در اين صورت :\r\nو آن را اذراع مبسوط هم گويند زيرا طلوع آن بر طلوع ذراع مقبوض كه شعراى شامى است مقدم بود و چون بر دو ساق دو دست بود اذراع ناميده‌اند .\r\n( از بيست باب ملا مظفر ) و بالجمله صورت اسد بنزد اعراب بسيار بزرگ است و آن را دو ذراع بود يكى ذراع مبسوطه و ديگر ذراع مقبوضه . ذراع مبسوطه رأس التؤم نيز و التؤام المقدم و مؤخر نيز نامند .\r\nو ذراع مقبوضه همان شعرى الغميصاء است و مرزم الغميصاء و مرزم الكلب الاصغر است .\r\n\r\nذِراعِ مَقبوضَه\r\n- ( اصطلاح نجومى ) و از ستارگان دبران بود . ( بفتح دال و باء ) رجوع شود به ذراع مبسوطه .\r\n\r\nذروَتِ وُسطى\r\n- ( بفتح ذال و سكون راء و فتح واو اصطلاح هيوى است ) و ذروت غايت بلندى بود و در فلك تدوير بجاى اوج است در خارج مركز پس در خارج مركز غايت بلندى را اوج گويند و در فلك تدوير ذروت و در مقابل ذروت حضيض بود كه پائين ترين نقطهء آن بود و به زمين نزديك تر بود پس ذروت وسطى آن نقطهء بود از فلك تدوير كه هر گاه خطى از مركز معدل بيرون شود و از مركز تدوير بگذرد مماس با آن شود .\r\nو ذروت مرئى آن نقطهء بود كه اگر از مركز عالم خطى بيرون شود و از مركز\r\n\r\n","description":"","footnote":"","page_name":" 884 ","page_number":216},
  {"content":"\r\n\r\nتدوير بگذرد نخست مماس با آن گردد .\r\n( از التفهيم ص 124 )\r\n\r\nذَكاء\r\n- ( اصطلاح اخلاقى و فلسفى ) در اخلاق آن بود كه از كثرت مزاولت مقدمات منتجه سرعت انتاج قضايا و سهولت استخراج نتائج ملكه شود بر مثال برفى كه بدرخشد و وسط بود ميان حدت و بلادت حدت در جانب افراط و بلادت در جانب تفريط .\r\n( از اخلاق ناصرى ص 94 ، 59 ) صدرا گويد : ذكاء عبارت از شدت حدس و كمال بلوغ آنست و غايت قصواى آن قوت قدسيه است و بالجمله شدت وحدت ادراك را ذكاء گويند كه نهايت آن قوت قدسيه است كه بدون اكتساب اشياء و حقايق عالم را دريابد .\r\n( از اسفار ج 1 ص 326 )\r\n\r\nذُكر\r\n- ( اصطلاح فلسفى ) ذكر بضم و كسر ، ذكر بضم بمعنى تذكر و تذكار است « و اجعله منى فى ذكرك » يعنى در قوت حافظهء خود نگه‌دار و ذكر بمعنى يادآورى و ذاكره قوتى است كه اشياء را در عقل حاضر كند و ذاكر كسى است كه به ياد خدا باشد و او را فراموش نكرده باشد .\r\nصدرا گويد : صور محفوظه هر گاه از قوت عاقله زائل و بر طرف شود و ذهن بخواهد بازگشت دهد آن قصد را تذكار گويند و حكما گويند كه در تذكار وجود جوهر عقلى كه تمام معقولات در آن باشد لازم است كه خزانهء قوت عاقلهء انسانى باشد .\r\nو بالاخره تذكر يادآورى آن چيزى است كه از قوت عاقله زائل شده است و بالجمله صورت زائله بعد از عودت و حضور بنام ذكر خوانده مىشود و اگر مسبوق بزوال نباشد ذكر ننامند پس ادراك مسبوق بزوال را ذكر نامند و در اينكه آيا خزانهء معقولات منفصل الوجود است از انسان يا نه ميان حكماء اختلاف است بعضى گويند منفصل الوجود است و بعضى گويند متصل الوجود . براى روشن شدن نظر صدرا رجوع شود به خيال و ( اسفار ج 1 ص 324 ) .\r\nبهر حال در معنى فلسفى و عرفانى ذكر داراى چند معنى است از جمله ، خلاف نسيان است  « ما أَنْسانِيهُ إِلَّا الشَّيْطانُ »  2 تلفظ و ذكر لسان  « وَ اذْكُرُوا اللَّهَ كَثِيراً »  3 احضار امرى در ذهن به نحوى كه همواره بماند و غايب نشود و همين معنى نيز خلاف نسيان است 3 الفاظ واردهء خاص 4 مواظبت بر عمل 5 ذكر قلب 6 - حفظ 7 - طاعت و جزاء 8 صلاة 9 بيان 10 حديث 11 قرآن 12 حلم 13 شرف 14 حفظ غيب 15 شكر 16 نماز جمعه 17 نماز عصر .\r\nابو الحسن مزين گويد : « متى ظهرت الآخرة فنيت فيها الدنيا و متى ظهرت ذكر الله فنيت فيه الدنيا و الآخرة .\r\n( از طبقات ص 383 ) و در اصطلاح سالكان خروج از ميدان غفلت بفضاء مشاهدت است بواسطه غلبه خوف يا زيادى حب و گفته‌اند « الذكر بساط العارفين و نصاب المحبين و شراب العاشقين » بعضى گفته‌اند « الذكر الجلوس على بساط الاستقبال بعد اختيار مفارقة الناس » ( از كشاف ص 512 )\r\n\r\nذِكرِ خَفى\r\n- ( اصطلاح عرفانى ) ذكر خفى آنست كه در مقام علم نباشد و در مقام شهود هم نباشد كه نفس شاعر باشد و بلكه\r\n\r\n","description":"","footnote":"","page_name":" 885 ","page_number":217},
  {"content":"\r\n\r\nبدون استعمار نفس باشد .\r\nو بالجمله ذكر خفى آنست كه ذاكر زبان سر و سر را ببندد و بدون شعور او باشد كه غيبت بنده با غيبت حق موافق شود « فاذا تحققت الاذكار فنى العبد و ذكر الله باللسان يورث الدرجات و ذكره بالقلب يورث القربات » .\r\n\r\nذِكرِ قَلب\r\n- ( اصطلاح عرفانى ) ذكر قلب آن باشد كه خدا را بدل ياد كنى و فراموش نكنى تا به ياد كردن حاجت نباشد .\r\nمحمد بلخى دربارهء ذكر گويد « ذكر اللسان كفارات و درجات و ذكر القلب زلف و قرباب » .\r\n( از طبقات ص 216 ) اين است ياد دوست مهربان ، آسايش دل و غذاى جان ، يادى كه گوى است و انسش چوگان ، مركب او شوق و مهر او ميدان ، گل او سوز و معرفت او بوستان ، يادى كه حق در آن پيدا بحقيقت حق پيوسته از بشريت جدا ، يادى كه درخت توحيد را آبشخور است ، دوستى حق مر آن را ميوه و بر است ،\r\n« لا يزال عبدى يذكرنى و اذكره حتى عشقنى و عشقته »\r\nآن نه آن ياد زبانست كه تو دانى كه آن در درون جانست در قصهء عشق تو بس مشكلهاست .\r\nمن با تو بهم ، ميان ما منزلها است .\r\nخداوندا يادت كنم كه خود در يادى و رهى را از فراموشى فريادى ، يادى و يادگارى و دريافتن خود يارى ، خداوندا هر كه در تو رسيد غمان وى برسيد .\r\nهر كه ترا ديد جان وى بخنديد ، بناز تر از ذاكران تو در دو گيتى كيست ؟\r\nسفر نكرده منزل چه دانى ، دوست نديده از نام و نشان وى چه خبر دارى ؟\r\n معبود خودى و عابد خويشتنى * زيرا كه براى خود كنى هر چه كنى \r\nاگر بجان خطر كنى با خطر شوى و اگر روزى بكوى حقيقت گذر كنى و ز آنجا كه سراى اوست او را ياد كنى آن بينى كه « لا عين رأت و لا اذن سمعت و لا خطر على قلب بشر » ( از عده ج 1 ص 419 ) .\r\n يك بار بكوى ما گذر بايد كرد * در صنع لطيف ما نظر بايد كرد\r\nگر گل خواهى بجان خطر بايد كرد * دل را ز وصال ما خبر بايد كرد \r\nبنده در ذكر به جائى رسد كه زبان در دل برسد و دل در جان برسد و جان در سر برسد و سر در نور برسد .\r\n( از عده ج 1 ص 344 ) پير طريقت گفت : ذكر دوست بهرهء مشتاقانست ، روشنائى ديده و دولت جانست و آئين جهانست ، يك ذره فزودن بدوستى بهتر از دو جهاتست ، يك طرفة العين انس با دوست خوشتر از جانست ، يك نفس در صحبت دوست ملك جاودانست .\r\n( از عده ج 8 ص 74 ) .\r\n و الله ما طلعت شمس و لا غربت * الا و ذكرك مقرون بانفاسى\r\nو لا جلست الى قوم احدثهم * الا و انت حديثى بين جلسائى [ جلاسى 
  ] \r\nالهى به بهشت و حورا و چه نازم ، اگر مرا نفسى دهى از آن نفس بهشتى سازم ،\r\n\r\n","description":"","footnote":"","page_name":" 886 ","page_number":218},
  {"content":"\r\n\r\nاى جلالى كه هر كه به حضرت تو روى نهاد همه ذره‌هاى عالم ، خاك قدم او توتياى چشم خود ساختند .\r\n اگر در قصر مشتاقان ترا يك روز بارستى * ترا با اندهان عشق اين جادو چه كارستى\r\nو گر رنگى ز گلزار حديث او بديدى تو * به چشم تو همه گلها كه در باغست ، خارستى \r\nپير طريقت گفت : ذكر همه نه آنست كه بر زبان دارى ذكر حقيقى آنست كه در ميان دارى .\r\n\r\nذَكاة\r\n- ( اصطلاح فقهى ) يعنى تذكيه حيوان و ذبح آن و بالجمله ذكاة ذبح يا نحر يا عقر حيوان مباح است براى خوردن و آن بر دو قسم است يكى ذكات ضرورت كه آن جرحى است كه صياد به شكار وارد آرد و بميرد و آن حلال است دوم ذكات اختيار كه حيوان مأكول اللحم را از روى اختيار و اراده ذبح نمايند رجوع به ذبح شود و رجوع به ( الفقه على . . .\r\nج عبادات ص 104 و شرح لمعه ج 2 ص 226 ) شود .\r\nبايد دانست كه ذكاة ماهى مأكول اللحم به گرفتن آن از آب و خارج كردن آن زنده است و ذكاة ملخ گرفتن آنست زنده و ذكاة جنين به ذكاة مادر آنست\r\n\r\nذِمَّه\r\n- ( اصطلاح فقهى ) و امرى است كه مكلف ملزم بانجام آنست و وجوب حكم است بر مكلف بثبوت آن در ذمه و بنا بر اين كودك و سفيه را ذمهء نباشد مگر در مورد اتلاف مال ديگران ( از قواعد شهيد ص 253 - كشاف ج 1 ص 568 ) .\r\nو ديگر تعهدى است كه كفار غير حربى با امام مسلمين با شرائط خاصى بندند و آن شرائط بذل جزيه و التزام احكام اسلام است و ترك تعرض مسلمات است به نكاح و تعهد بر ترك قطع طريق و دلالت بر عورات مسلمين و اظهار منكرات اسلامى است ( از شرح لمعه ج 1 ص 187 ) .\r\n\r\nذِمّى\r\n- ( اصطلاح فقهى ) كفارى كه در ذمه اسلام و در زير لواى آن با شرائط خاصى در آمده‌اند . ( قواعد شهيد ص 188 ) .\r\n\r\nالذِّميَّه\r\n- ( كلامى ) گروهى باشند كه اعتقادشان بر اين است كه على عليه السلام خداست اينان حضرت محمد ( ص ) راسب نمايند و گويند كه حضرت على حضرت محمد را براى نبوت بر گزيد از سوى خودش و از اين گونه اوهام .\r\nو نيز ذميه كفار اهل كتاب را گويند كه در تعهد و ذمت اسلام قرار داشته باشند و جزيت دهند ( از مختصر الفرق ص 58 ) .\r\n\r\nذَنب\r\n- ( اصطلاح فقهى ، اخلاقى ) ذنب يعنى گناه و ارتكاب مكلف است امرى نامشروع را . ( از كشاف ج 1 ص 558 ) .\r\n\r\nذَنَبُ الاسَد\r\n- ( بفتح ذال و نون هيئت و نجوم ) نام ديگر صرفه است كه ذنب الليث و قطب الاسد نيز گويند كه منزل دوم از دوازدهم از منازل قمر است .\r\n\r\nذَنَبُ الجَدى\r\n- ( بفتح ذال و نون اصطلاح نجومى ) يكى از ستارگان صورت جدى بود كه از بروج دوازده‌گانه است و آن ستاره‌ايست واقع بر ذنب صورت جدى و آن ستاره 24 بود .\r\n\r\nذَنَبُ التِّنِّين\r\n- ( بفتح ذال و نون اصطلاح نجومى ) ستارهء بود واقع در عقدة الذنب تنين در مفاتيح چنين آمده است :\r\nجوزهر عبارت از دو نقطهء بود كه\r\n\r\n","description":"","footnote":"","page_name":" 887 ","page_number":219},
  {"content":"\r\n\r\nدو دايرهء افلاك آن دو را قطع كند آن دو نقطه را عقدتين گويند و جوزهر كلمهء فارسى بود يعنى گوزچهر يعنى صورة الجوز يعنى صورة الكره و اول درست‌تر است و آن را تنين نيز گويند يكى از دو عقده را رأس و ديگر را ذنب نامند .\r\n\r\nذَنَبُ الدُّلفين\r\n- ( نجوم ) و آن را عمود الصليب و تابوت ايوب نيز نامند . رجوع بدلفين\r\n\r\nذَنَبُ قَيطُس\r\n- ( نجوم ) يكى از ستارگان صورت قيطس بود يعنى ستارهء 21 كه بر اسطرلابات رسم نمايند .\r\n( از صور كواكب ص 259 ) ( قيطس بفتح قاف و ضم طاء )\r\n\r\nذُوابَه شمالى\r\n- ( بضم ذال - نجوم ) و آن شش ستاره بود واقع بر عصابه‌اى شكل رامى كه يكى از صور ستارگان است سه تا را ذوابهء شمالى و سه ديگر را ذوابهء جنوبى نامند ( از حاشيه التفهيم ص 87 ) .\r\nصورت شمالى آن را ذوائب و هلبه ( بضم هاء و فتح باء ) و ضفيرة الاسد هم نامند .\r\n\r\nذَوات\r\n- ( اصطلاح ادبى ) اين لغت در زبان عرب گاه مساوى با « اللات » استعمال شده است و از موصولات به حساب آمده است و اغلب جمع ذات يعنى صاحب است . رجوع به موصولات شود .\r\n\r\nذَواتُ الأذناب\r\n- ( نجوم ) يا مذنبات ستارگان ذوات اذناب .\r\n\r\nذَواتِ لُحُون سَبعَه\r\n- ( نجوم ) منظور كواكب هفتگانه است كه بنا بر عقيدهء ادباء و شعراء باستان آنها را آوازهاى خوش باشد چنان كه اوميرس شاعر يونان و فرفوريوس بر اين عقيده‌اند كه اجرام آسمان در هنگام حركت خود بر نظام خاص مترنم به آوازهاى شگفت آورند و گويند ديوجانس را حس بدان سان لطيف بود كه آوازهاى حركات افلاك را مىشنيد ( از التحقيق ص 32 )\r\n\r\nذُو الاعِنَّة\r\n- ( اصطلاح هيوى و نجومى ) نامهاى ديگر آن صاحب المعز . عنان .\r\nممسك الاعنه . ممسك العنان . يكى از صور كواكب شمالى بود بين ثريا و دب اكبر واقع است . بعضى از ستارگان آن . عيوق .\r\nمنكب ذى الاعنه . كعب ذى العنان . قرن الثور شمالى . خباء . جديان يا سخلتان‌اند .\r\n( از معجم الفلكى ) ( اعنه بفتح همزه و كسر عين و فتح و تشديد نون و عنان بفتح عين و فتح و تشديد نون )\r\n\r\nذُو الحال\r\n- ( اصطلاح ادبى ) رجوع به حال شود .\r\n\r\nذُو الرَّحِم\r\n- ( اصطلاح فقهى ) و نزد اهل فرائض قريب غير ذو السهم مقدر را گويند ( از كشاف ج 1 ص 560 ) و بالجمله ارحام و كسى را كه صاحب رحم است گويند و اقربا و خويشاوندان را نيز گويند .\r\n\r\nذَوق\r\n- ( اصطلاح ادبى و عرفانى ) و نزد بلغاء آنست كه محرك قلوب و موجد وجد بود كه در و شعورى مرعى نبود و اين خاصهء عزلت و عاشقى صرف بود و اين وجدانى است و لكن اتفاق و اجماع بر آن شرط است و بالجمله قوتى است ادراكى كه مخصوص ادراك لطائف كلام و محاسن پنهانى اوست و نزد صوفيان يكى از حالات است .\r\nرجوع شود به فرهنگ مصطلحات\r\n\r\n","description":"","footnote":"","page_name":" 888 ","page_number":220},
  {"content":"\r\n\r\nعرفا تاليف نگارنده .\r\n( از كشاف ج 1 ص 565 ) و در اصطلاح فلاسفه يكى از قواى محسوسه است رجوع شود به فرهنگ علوم عقلى تاليف نگارنده .\r\nو نزد صوفيه اول درجهء شهود را ذوق گويند شهودى كه در اثناء بوارق متواليه باشد و ذوق را در مرتبت كامل تر شرب گويند .\r\n( از شرح تعرف ص 160 ) هجويرى گويد ذوق مانند شرب باشد اما شرب جز اندر راحات مستعمل نيست و ذوق مر رنج و راحات را نيكو آيد چنان كه كسى گويد « ذقت الخلاف و ذقت البلاء و ذقت الراحة » همه درست آيد و در شرب گويند « شربت بكأس الوصل و بكأس الود » چنان كه خداى متعال فرمودند  « ذُقْ إِنَّكَ أَنْتَ الْعَزِيزُ الْكَرِيمُ »  ( از كشاف ص 512 - تاريخ تصوف ص 645 - كشف المحجوب ص 508 ) ساوجى گويد :\r\n از عمر ذوق ديدم وقتى كه با تو بودم * ذوقى چنان ندارد بيدوست زندگانى\r\nچون مجمر از فراقت دارم دلى پر آتش * در دم بسر در آيد زين آتش نهانى\r\nاز درد درد خويشم يكدل مدار خالى * كانست عاشقان را اسباب كامرانى \r\nشاه نعمت الله گويد :\r\n ذوق ما دارى بيا با ما درين دريا درا * تا به عين ما نصيبى يا بى از درياى ما \r\nمولوى گويد :\r\n ذوقى كه ز خلق آيد زان هستى تن زايد * ذوقى كه ز حق آيد زايد دل و جان اى جان \r\nدر شرح منازل است كه : ذوق اوائل شرب است و ذوق پايدارتر از وجد است روشن‌تر از برق است .\r\nو بعضى گويند : ذوق اولين درجهء شهود حق است به حق .\r\nدر شرح مثنوى است كه : از ثمرات تجلى و نتايج كشفها بذوق و شرب تعبير ميكنند مرتبهء اول ذوق است و بعد از آن شرب و بعد از آن سيرابى .\r\n( از شرح مثنوى سبزوارى ص 55 ) در اصطلاحات صوفيه است كه ذوق در بدايات ملاحظهء فضل سابق است .\r\nشاعر گويد :\r\n ذوقى كه دلم راست بوصلش حاصل * دل داند و من دانم و دل \r\nابو القاسم قشيرى گويد : ذوق از ثمرات تجلى و نتايج كشوفات و واردات است ، اول ذوق است بعد شرب است و بعد سيراب شدن است .\r\nصاحب ذوق متساكر است و صاحب شرب سكرانست و صاحب سيرابى هوشمند است .\r\nمولانا گويد :\r\n از نماز و از زكات و غير آن * ليك يك ذره ندارد ذوق جان\r\nمىكند طاعات و افعال سنى * ليك يك ذره ندارد چاشنى\r\nطاعتش نغز است و معنى نغز نى * جوزها بسيار و در وى مغز نى\r\nذوق بايد تا دهد طاعات بر * مغز بايد تا دهد دانه شجر\r\nدانهء بىمغز كى گردد نهال * صورت بىجان نباشد جز خيال \r\n\r\n","description":"","footnote":"","page_name":" 889 ","page_number":221},
  {"content":"\r\n\r\nدر فلسفه ذوق قوتى است مترتب در عصب مفروش بر جرم زبان كه بواسطهء آن مزه‌ها ادراك ميگردد به اين طريق كه بواسطهء رطوبت لعابيه و اختلاط اجزاء لطيفه از اشياء با طعم با آن رطوبت در جرم زبان نفوذ كرده و مزه‌ها ادراك مىشود .\r\nصدرا گويد : ذوق از مهمترين قواى ظاهرهء پنجگانه است و بعد از لمس براى حيوان بس مهم است و شبيه‌ترين قوا است بلامسه و از اين جهت لمس ثانى است زيرا ذوق نيز عبارت از شعور بما يلائم الطبع است .\r\n( از اسفار ج 3 ص 131 - شفا ج 1 ص 301 - اسفار ج 4 ص 40 - دستور ج 2 ص 126 ) « الذوق قوة رتبت فى العصب المفروش على جرم اللسان يدرك الطعوم من الاجسام المماسة المخالط للرطوبة العذبة اللعابية » .\r\n( از ش ص 452 )\r\n\r\nذُو العقل\r\n- ( اصطلاح عرفانى ) ذو العقل كسى است كه خلق را ظاهر بيند و حق را باطن و خلق نزد وى مرآت حق است و مرآت همانطور كه ظاهر گشته است در آن مراتب مخفى همچون اختفاء مطلق در مقيد و اين مرتبه عكس مرتبت ذو العين است ( از شرح گلشن ص 141 - كشاف ص 52 ) .\r\n\r\nذُو العَقلِ و العَين\r\n- ( اصطلاح عرفانى ) كسى كه حق را در خلق مىبيند و خلق را در حق مشاهده مينمايد و بشهود يكى از ديگرى محتجب نمىگردد . بلكه وجود واحد را از وجهى حق مىبيند و از وجهى خلق و برؤيت كثرت مظاهر از شهود وجه واحد متجلى در آن متحجب نمىشود ( از شرح گلشن راز ص 61 ) .\r\nشاعر گويد :\r\n چيست عالم جلوه‌گاه حسن دوست * جلوهء عالم چه باشد جمله اوست\r\nظاهرا گر زانكه عالم مظهرست * مظهر و ظاهر چو وابينى هم اوست\r\nدر حقيقت نيست غير از يار كس * اين نمود غير عين و هم تست\r\nيار خود آئينهء روى اوست * ور نمود آينه خود غير اوست \r\n\r\nذُو عَين\r\n- ( اصطلاح عرفانى ) ذو عين كسى است كه حق را ظاهر بيند و خلق را باطن و خلق نزد وى مرآت حق است و حق ظاهر و خلق در وى پنهان چنان كه آئينه در صورت مخفى ميماند .\r\n( از شرح گلشن راز ص 59 - كشاف ص 524 ) شاعر گويد :\r\n بهر چه مينگرم صورت تو مىبينم * از آنكه در نظرم جملگى تو ميآيى \r\n\r\nذَوىِ الفُرُوض\r\n- ( اصطلاح فقهى ) و در باب ارث كسانى را ذوى الفروض گويند كه آنها را سهم معينى از ارث باشد .\r\nبه حكم  « وَ لِأَبَوَيْهِ لِكُلِّ واحِدٍ مِنْهُمَا السُّدُسُ مِمَّا تَرَكَ إِنْ كانَ لَهُ وَلَدٌ فَإِنْ لَمْ يَكُنْ لَهُ وَلَدٌ وَ وَرِثَهُ أَبَواهُ فَلِأُمِّهِ الثُّلُثُ فَإِنْ كانَ لَهُ إِخْوَةٌ فَلِأُمِّهِ السُّدُسُ مِنْ بَعْدِ وَصِيَّةٍ . » \r\n\r\nذو قافِيتَين\r\n- ( اصطلاح بديعى ) و آن باشد كه براى يك شعر دو قافيه باشد مانند :\r\n اى از مكارم تو شده در جهان خبر * افكنده از سياست تو آسمان سپر \r\nكه هم جهان و آسمان قافيه‌اند و هم\r\n\r\n","description":"","footnote":"","page_name":" 890 ","page_number":222},
  {"content":"\r\n\r\nخبر و سپر ( از بديع ص 116 )\r\n\r\nذُو القَرنَين\r\n- ( اصطلاح عرفانى ) نسفى گويد : روح انسانى را در مسير و نسبت بنزول و صعود و نسبت به نادانى و دانائى احوال بسيار بود چون نزول مىكند افول نور بود و چون عروج مىكند طلوع نور بود ( نزول از عالم علوى و صعود بعالم علوى ) و چون نزول افول نور است پس نزول روح انسانى شب بود و چون عروج طلوع نور است پس روز بود و در هنگام نزول چيزهائى در روح انسانى مقدر بود . پس نزول شب قدر بود ، و چون در عروج آنچه در او پوشيده است ظاهر شود پس عروج روز قيامت بود چون اول نور در جسم است و عروج آن از جسم است پس جسم آدمى هم مغرب و هم مشرق بود و روح انسانى ذو القرنين است ، يك شاخ وى نزول است و يك شاخ ديگر عروج و اين ذو القرنين چون به مغرب رسيد آفتاب را ديد كه در چشمهء گرم غروب مىكند  ( حَتَّى إِذا بَلَغَ مَغْرِبَ الشَّمْسِ وَجَدَها تَغْرُبُ فِي عَيْنٍ حَمِئَةٍ وَ وَجَدَ عِنْدَها قَوْماً )  و اين چشمه گرم جسم آدمى بود ( از انسان كامل ص 64 - 65 )\r\n\r\nذُو المَعنيين\r\n- ( اصطلاح ادبى ) و آنست كه لفظ مشترك ، مشتمل بر دو معنى تام باشد و آن دو معنى حقيقى باشند يا مجازى يا يكى حقيقى باشد و ديگرى مجازى و هر دو معنى مراد گوينده بود و اگر لفظ مشترك را زياده از دو معنى بود ذا المعانى گويند مثال ذو معنيين\r\n بهر انديشه چندان ريختم در * كه كرده عالمى را گوشها پر \r\nكه گوشها دو معنى حقيقى دارند يكى جمع گوش و ديگر جمع گوشه و مثال ذو المعانى .\r\n چون برق ميگذرد پيش چشم ما خندان * بدان نظر كه ز ما چشمها روان گردد \r\nكه لفظ چشمها سه معنى دارد يكى آنكه گريان گردد دوم جويهاى روان سيوم آنكه از حيرت چشمها رود . ( از كشاف ج 1 ص 85 - 1 )\r\n\r\nذِى المُقَدَّمة\r\n- اين اصطلاح اصولى است رجوع به مقدمه شود و نيز رجوع به ( قوانين ص 105 ) شود\r\n\r\nذُو اليَد\r\n- ( اصطلاح فقهى ) و مستند آن قاعدهء « على اليد ما أخذت حتى تؤديه » مىباشد رجوع به يد و قاعدهء يد شود .\r\nدر كليات حقوقى آمده است .\r\nهر عينى كه در تحت استيلاء شخصى باشد آن شخص مالك آن عين شناخته خواهد شد و ميتوان آن را از او خريدارى نمود و تصرف در آن بدون اذن او جائز نيست .\r\nبنا بر اين اگر كسى نسبت بملك متصرفى ديگرى راجع باصل مالكيت دعوائى داشته باشد اثبات آن بعهدهء او خواهد بود .\r\n( كليات حقوقى ص 257 )\r\n\r\nذَهاب\r\n- ( اصطلاح عرفانى ) ذهاب به معنى رفتن و در اصطلاح اهل الله بمعنى غيب است و بلكه اتم و اكمل از غيب است و آن عبارت از ذهاب دل است از حس و محسوسات و آنچه بمشاهدهء مشاهده شود و بالجمله بمعنى غيب و از خود رفتن است .\r\n( اصطلاحات شاه نعمت الله ص 67 - لمع ص 347 - تاريخ تصوف ص 646 )\r\n\r\n","description":"","footnote":"","page_name":" 891 ","page_number":223},
  {"content":"\r\n\r\nشاه نعمت الله :\r\n ز ذوق خود ترا آگاه كردم * بهانه آفتاب و ماه كردم\r\nدوئى بگذار تا باشى يگانه * مراد ما يكى ، ديگر بهانه\r\nدر آور حلقهء رندان سر مست * تو را گر ميل ذوق عارفانست\r\nفنا شو تا بقا يا بى ز باقى * سبو بشكن كه يا بى لطف ساقى \r\nرودبارى گويد : الذوق اول المواجيد فاهل الغيبة اذا شربوا طاشوا و اهل الحضور اذا شربوا عاشوا » .\r\n( از طبقات ص 498 ) حافظ گويد :\r\n بسر جام جم آنگه نظر توانى كرد * كه خاك ميكده كحل بصر توانى كرد\r\nمباش بىمى و مطرب كه زير طاق سپهر * بدين ترانه غم از دل برون توانى كرد\r\nبيا كه چارهء ذوق حضور و نظم امور * بفيض بخشى اهل نظر توانى كرد\r\nگدائى در ميخانه طرفه اكسيرى است * گر اين عمل بكنى خاك زر توانى كرد\r\nبعزم مرحلهء عشق پيش نه قدمى * كه سودها كنى ار اين سفر توانى كرد\r\nگل مراد تو آنگه نقاب بگشايد * كه خدمتش چو نسيم سحر توانى كرد\r\nتو كز سراى طبيعت نمىروى بيرون * كجا بكوى طريقت گذر توانى كرد \r\n\r\nذَهَبيّه كُبرَويَّه\r\n- ( اصطلاح عرفانى ) از فرق صوفيه‌اند منسوب به نجم الدين الطامهء الكبرى خيوقى الخوارزمى است نام شريفش در نفحات احمد بن عمر ثبت شده .\r\nو از كتاب تلخيص الاثار صاحب روضات - الجنات نقل نموده كه در ترجمهء خيوق گفته كه خيوق نام قريه‌اى است از قراء خوارزم و امام نجم الدين الكبرى به آن منسوب است در نزد شيخ عمار ياسر و روزبهان فارسى كبير مصرى و شيخ اسماعيل قصرى كه از مريدان شيخ عبد القاهر سهروردى بودند به تحصيل علوم و درك فيض طريقت پرداخته است .\r\n( از طرائق الحقائق ج 2 - ص 150 )\r\n\r\nذَهَبيَّهء اغتِشاشيَّه\r\n- ( اصطلاح عرفانى ) از فرق صوفيه‌اند منسوب به عبد الله برزش‌آبادي مشهدى است كه سر از بيعت با سيد محمد نور بخش خليفهء خواجه اسحاق ختلانى پيچيد . و آن را ذهبيه از آن جهت گويند كه چون عبد الله سر از طاعت خواجه اسحاق پيچيد ، خواجه فرمود : ذهب عبد الله يعنى از زمرهء مريدان خارج شد . و تفصيل اين واقعه در مجالس المؤمنين مذكور است . ( اعتشاشيه هم ) ( از طرائق الحقائق - ج 2 - ص 154 )\r\n\r\nذِهن\r\n- ( اصطلاح فلسفى ) ذهن يكى از قواى نفس است و يا قوتى است متعلق بنفس ناطقه و ياقوت نفس است كه معد براى اكتساب علومى است كه حاصل نباشد براى نفس چنان كه قطب الدين گويد :\r\nو ذهن قوتى است نفس را معد اكتساب آراء . ( از درة التاج بخش 3 ص 85 ) و بديهى است كه وجود ذهنى غير از وجود ذهن است چه آنكه ذهن خود\r\n\r\n","description":"","footnote":"","page_name":" 892 ","page_number":224},
  {"content":"\r\n\r\nفى نفسه از امور خارجيه است و آنچه يافت شود در آن بوجودى كه مطابق با ما في - الخارج بوده و حاكى از امور خارجى باشد وجود ذهنى نامند براى آن امور خارجى و آن وجودى است براى شىء كه آثار وجود خارجى بر آن مترتب نيست .\r\nابو البركات در مورد ادراك ذهنى گويد :\r\nانسان از قبل نفس خود بامورى آگاه شده و آنها را در مىيابد صورى از محسوسات در ذهن او مجسم مىشود به نحوى كه پس از غيبت عين اشياء صور آنها باقى ميماند و بوسيلهء ذهن خود اشياء را چنان مىبيند كه بواسطهء چشم خود و ميشنود چنان كه بوسيله گوش خود و ميبويد چنان كه بوسيله بينى خود و ميچشد چنان كه بوسيلهء زبان خود و لمس مىكند نه بواسطهء آلات لمس و از اين جهت است كه گاه صور مدركه كه بواسطهء ذهن را با عين امور محسوسه اشتباه مىكند چنان كه كسى خواب بيند اشيائى را و در آن حال گمان كند كه عين آن اشياء را ديده است و با خود آنها تماس پيدا كرده و مواجه شده است .\r\n( از المعتبر ج 4 ص 340 ) صدر الدين در مقام بيان افعال ذهن گويد : خداى متعال ارواح انسانى را آفريده است به نحوى كه خالى از تحقق اشياء و از علم بدانها ميباشند يعنى نفوس انسانى در به دو خلقت عارى از علم و تحقق اشياءاند و لكن آنها را براى معرفت و علم آفريده است و از شان آنها تحصيل معارف و علوم است و نفس را استعدادى است كه بموجب آن معارف تحصيل گردد و آن را ذهن نامند ( يعنى هيئت استعدادى را ) رجوع شود بوجود ذهنى و ( اسفار ج 1 ص 326 )\r\n\r\nذِهنيَّه\r\n- ( اصطلاح منطقى ) قضيه ذهنيه قضيه‌ايست كه مصاديق و محكوم عليه و موضوع آن در ذهن باشد مانند قضيه « النقيضان لا يجتمعان » كه موضوع كه نقيضانند در ذهن است و يا قضيهء « المعدوم لا يعاد » رجوع به قضيه ذهنيه و ( كشاف ص 517 ) شود .\r\n\r\nذُهُول\r\n- ( اصطلاح فلسفى ) ذهول و نسيان و غفلت را گاه مرادف آورند و لكن هر يك از اين لغات معنى خاصى دارند .\r\nصدرا در مقام بيان معنى ذهول گويد :\r\nآنچه را نفس در عالم خود ادراك مىكند و در مرتبت صقع خود در مىيابد بر سبيل تخيل ذو مراتب است در ظهور و خفا كه بعضى در نهايت خفااند و بعضى در نهايت روشنى و ظهور و بالجمله مدركات نفس بعضى در نهايت خفا و بطونند كه بنام ذهول و نسيان خوانده مىشود و بعضى در نهايت ظهور و جلاء و روشنىاند كه شهود و رؤيت گويند و بنا بر اين ذهول محو صور موجودهء در قواى مدركه نيست بلكه مرتبت خفاء ادراك است و تعريف مشهور آن اين است كه ذهول انصراف توجه نفس است از صور موجودهء در قوا .\r\n( از مبدأ و معاد ص 349 - اسفار ج 1 ص 326 و رجوع شود به كشاف ص 514 )\r\n\r\nالذِّيخ\r\n- ( نجوم ) و اين كلمه به شكل ذيج نيز آمده است ، ستارهء بود واقع - در دنب اژدها و ذيخ يعنى كفتار نر .\r\n\r\nذيل\r\n- ( نجوم ) كوكبى بود كه در خمار مرأة المسلسله بود .\r\n\r\n","description":"","footnote":"","page_name":" 893 ","page_number":225},
  {"content":"\r\n . \r\n","description":"","footnote":"","page_name":" 894 ","page_number":226},
  {"content":"\r\n\r\n\r\nر\r\n\r\nرابِط\r\n- ( اصطلاح ادبى و منطقى ) و آن نسبت ميان دو كلمه يا دو جمله است و آنچه دو يا چند كلمه و جمله را بهم پيوندد ، جمله‌هائى كه نياز به رابط دارند عبارتند از جمله خبريه . صفت ، صله ، حال ، مفسره ، مشتغل عنه العامل ، بدل بعض ، - بدل اشتمال ، معمول صفت مشبه ، عاملان در باب تنازع ، جواب اسم شرط ، الفاظ توكيد مانند عين و نفس كه رابط آنها ضميرى است كه آنها را بما قبل خود ربط دهد .\r\n( از مغنى ص 260 ) .\r\n\r\nرابِطِه\r\n- ( اصطلاح منطقى ) نسبت ميان موضوع و محمول را رابطه گويند و يا آن لفظى كه ميان موضوع و محمول را ربط دهد رابطه گويند مانند لفظ هو يا يكون و غيره كه اگر رابطه ذكر شود قضيه ثلاثى شود و الا ثنائى .\r\n( ش ص 72 - اساس الاقتباس ص 65 ) و رجوع بوجود رابط و رابطى و ( كشف - المراد ص 17 ، 32 ) شود .\r\n\r\nرَأى\r\n- ( اصطلاح فلسفى ) رأى چيزى است كه مورد اعتقاد باشد و گفته مىشود رأى من چنين است يعنى اعتقاد من چنين است « رؤيا » يعنى آنچه در خواب ديده مىشود و بالاخره نظر كردن به چشم سر و قلب و عقل و صاحب رأى يعنى صاحب عقل و از نظر فلسفى جولان دادن خاطر است در مقدماتى كه اميد ميرود كه منتج به نتيجه گردد و رأى براى فكر ما مانند آلت است براى صانع و رأى عامى يعنى آراء عامه كه نظرهاى ابتدائى است .\r\n( از اسفار ج 1 ص 328 و رجوع شود به ( تفسير ص 193 ) .\r\n\r\nراجِح\r\n- ( اصطلاح اصولى ) و لفظ هر گاه احتمال غير معنى حقيقى خود را دهد و در معنى حقيقى خود راجح باشد ظاهر گويند و بطور مطلق راجح باشد در معنى خود . ( از قوانين )\r\n\r\nراجِع\r\n- ( اصطلاح هيوى و نجومى ) راجع يعنى باز بازگردنده بعضى از ستارگان در حركات خود راجع است و بعضى مستقيم ابو ريحان گويد خور و ماه را بايد يله كرد زيرا ايشان را اندر رفتن رجوع نيست لكن خمسهء متحيره را بايد مورد توجه\r\n\r\n","description":"","footnote":"","page_name":" 895 ","page_number":227},
  {"content":"\r\n\r\nقرار داد بعد گويد كه مثلا روز سه‌شنبه به محل ستاره زحل نگاه ميكنيم و روز چهارشنبه نيز بدانجا بنگريم خواهيم ديد كه محل او را از آنجا كه به سه‌شنبه يافته بود كمتر بينيم و مثلا به سه دقيقه در ميابيم كه زحل سه دقيقه رجوع كرده است و لكن مثلا به مشترى نگريم و در ميابيم كه بروز چهارشنبه 5 دقيقه افزونتر رفته در ميابيم كه مستقيم است و مثلا زهره 16 دقيقه جلو رفته است . و يا مثلا از برج سنبله به ميزان رفته است .\r\n( از التفهيم ص 282 )\r\n\r\nراجِعان\r\n- ( اصطلاح عرفانى ) و به كسانى گويند كه از طريقت بازگردند و كسانى كه سير من الحق الى الخلق كنند جهت ارشاد خلق .\r\n( از كشف المحجوب ص 62 )\r\n\r\nرُجُوعِ اوَّل\r\n- ( نجوم ) رجوع به تصميم شود .\r\n\r\nرُجُوعِ ثانى\r\n- ( نجوم ) رجوع به تصميم شود .\r\n\r\nراح\r\n- ( اصطلاح عرفانى ) راح روح افزاى شراب طهور است و انفاس قدسى پير و مرشد كامل است .\r\n\r\nراحَت\r\n- ( اصطلاح عرفانى ) راحت يعنى آسودگى خاطر .\r\nدر اسرار التوحيد است كه « راحة النفس كلها فى التسليم و بلائها فى التدبير » و وجود امرى را گويند كه موافق ارادت دل باشد . ( اسرار التوحيد ص 297 - اصطلاحات فخر ) .\r\n\r\nراز\r\n- ( اصطلاح عرفانى ) راز بمعنى سر و راز نگه داشتن يعنى سر نگه داشتن ، راز دهر يعنى اسرار وجود ، راز حقيقت ، اسرار حقيقت است كه مخصوص كاملان است .\r\nسنائى گويد :\r\n رازى ز ازل در دل عشاق نهانست * زان راز خبر يافت كسى را كه عيانست\r\nاو را ز پس پردهء اغيار دوم نيست * زان مثل ندارد كه شهنشاه جهانست \r\nشبلى را با حق رازى بود در ميان و او محرم راز و با او راز مىگفت كه بار خدايا چون بود كه حسين منصور را از ميان برگرفتى . گفت : رازى بود دادم و سرى با وى نمودم ، به نااهلان بيرون داد ، بوى آن فرود آوردم كه ديدى .\r\n( از عده ج 3 ص 174 ) دل تا در حجاب ماند از انوار ربوبيت بالكل .\r\n( از اصطلاحات شاه ص 58 ) مولانا گويد :\r\n راز را اندر ميان نه با محب * اى كه بحر علم و عقلى استجب\r\nراز را اندر ميان آور شها * رو مكن در ابر پنهانى مها\r\nراز را از دوستان پنهان مكن * در ميان نه راز و قصد جان مكن\r\nبا كفايت رازها با يكديگر * پس گفتندش به صد خوف و خطر\r\nراز را غير از خدا محرم نبود * آه را جز آسمان همدم نبود \r\nاول راز با عاشقانست آخر راز با آشنايان است ، ميانه ، ناز عارفانست ، و راز عاشقى\r\n\r\n","description":"","footnote":"","page_name":" 896 ","page_number":228},
  {"content":"\r\n\r\nتا نياز آشنائى هزار منزل است ، آشنايان را فرود آرند  « فِي جَنَّاتٍ وَ نَهَرٍ »  و عارفان را فرود آورند  « فِي مَقْعَدِ صِدْقٍ »  عاشقان را فرود آرند در حضرت عنديت .\r\n( عده ج 3 ص 11 )\r\n از راز دلم جملگى آگاه توئى * اندر دل من بگاه و بيگاه توئى \r\n\r\nرَأس\r\n- اين اصطلاح هيوى است يكى از دو نقطهء تقاطع منطقة البروج و معدل را گويند ، آن نقطه كه چون ستارهء از او بگذرد بشمال منطقة البروج واقع شود و - آن نقطهء ديگر كه چون چيزى از و بگذرد به جنوب واقع شود ذنب خوانند و بجوزهر نيز منسوب كرده گويند رأس جوزهر و ذنب جوزهر . و نيز رأس را مجاز الشمال ( عبورگاه شمال ) و عقدهء شمالى .\r\nو ذنب را مجاز الجنوب و عقدهء جنوبى نامند .\r\n( از التفهيم ص 122 ) رجوع به مدار ماه شود .\r\nو هر گاه رأس بطور مطلق گويند منظور رأس آفتاب است .\r\n\r\nرَأسُ الاسَدِ الجُنُوبى\r\n- ( اصطلاح نجومى ) و رأس الاسد الشمالى .\r\nرجوع به اسد شود .\r\n\r\nرَأسُ التّؤام المُؤخر\r\n- ( اصطلاح نجومى ) ثانى الذراع . ( ذراع المبسوطه ) رجوع به ذراع مبسوطه شود .\r\n\r\nرَأسُ الثُّعبان\r\n- ( اصطلاح نجومى ) در تحت كلمهء عوائد بيان شد كه عوائد عبارت از چهار كوكب بود بر شكل چهار ضلعى كه رأس ثعبان واقع بر عين آن بود .\r\nرجوع به تنين شود .\r\n\r\nرَأسُ الجاثى\r\n- ( اصطلاح نجومى ) رجوع به جاثى شود .\r\n\r\nرَأسُ الجَبّار و رَأسُ الجَوزاء\r\n- رجوع شود به هقعه ( بفتح ها و عين )\r\n\r\nرَأسُ الجُنُوبى\r\n- ( اصطلاحات نجومى ) رجوع به اسد شود .\r\n\r\nرَأسُ الغُول\r\n- ( اصطلاح نجومى ) و از ستارگان برشاوش بود .\r\n( رجوع به برشاوش و صور كواكب ص 81 - 82 شود )\r\n\r\nرَأسُ المال\r\n- ( اصطلاح فقهى ) و اصل پولى كه در مقابل متاعى داده مىشود رأس المال گويند و اصل ثروت را گويند در مقابل سود و بهره آن كه ناشى از فروش و معاملات است .\r\n( از شرح لمعه ص 170 ) .\r\n\r\nراسِخُون\r\n- ( اصطلاح عرفانى ) آنان كه متحقق بحق‌اند و « من برت يمينه و صدق لسانه و استقام قلبه و عفت بطنه و فرجه فذلك الراسخ فى العلم » ( عده ج ص 21 )\r\n\r\nراضى\r\n- ( اصطلاح عرفانى ) آنكه تسليم مقدرات باشد و از آنچه آيد ننالد و همان خواهد كه خدا خواهد كه گفته‌اند « الراضى لا يسأل و ليس من شرط الرضا المبالغة فى الدعاء » ( طبقات ص 320 )\r\n\r\nراعِى\r\n- ( اصطلاح عرفانى و نجومى ) كسى كه متحقق باشد بمعرفت علوم سياست كه متعلق و مربوط بامور تمدن و زندگى بشرى است و بالجمله كسى كه مأمور باصلاح امور جهان و تدبير امور ناس است راعى گويند .\r\n( كشاف ج 1 ص 597 ) .\r\n\r\n","description":"","footnote":"","page_name":" 897 ","page_number":229},
  {"content":"\r\n\r\n خوش بود چوپان اگر باشد چنان * گوسفندان ايمن از گرگ و سگان \r\nدر اصطلاح نجوم ستارهء بود در صورت قيقاوس و نيز به ستاره كه رأس الحواء است راعى گويند .\r\n\r\nراقِص\r\n- ( اصطلاح نجومى ) اين كلمه را بعضى رافض ضبط كرده‌اند يعنى شتر متروك و يكى از ستارگان صورت تنين بود رجوع شود به جاثى .\r\n\r\nرام‌رُوز\r\n- ( اصطلاح گاه‌شمارى ) و روز 21 مهر ماه بود كه مهرگان عظيم نامند در اين روز فريدون بر ضحاك دست يافت و پيروز شد ( از آثار ص 223 )\r\n\r\nرامى\r\n- ( اصطلاح هيوى و نجومى ) يكى از صور بروج دوازده‌گانه بود و شامل 31 كوكب داخل در صورت واقع در خلف صورت عقرب بود و در حوالى آن از ستارگان مرصوده ديگر نبود ( از صور الكواكب ص 214 ) از ستارگان اوست :\r\nركبة الرامى عر ( بضم عين ) قوب الرامى الصردان ( بضم صاد و فتح راء ) النعائم الواردة النعائم الصادرة راعى النعائم .\r\n\r\nران\r\n- ( اصطلاح عرفانى ) ران حجابى است كه حائل باشد ميان دل و عالم قدس باستيلاى هيآت نفسانى بر دل و غلبهء ظلمات جسمانى در آن .\r\n\r\nراوِى\r\n- ( اصطلاح اهل درايت و حديث ) و كسى است كه روايت حديث كند بطور مسند يا مرسل يا جز آن . ( از درايه ص 158 ) .\r\n\r\nراهِب\r\n- علماء دين مسيح كه مرتاض برياضات دشوار شوند و ترك مأكولات نمايند و از ملبوسات ضخيم پوشند و از خلق بريده و به حق پيوندند .\r\n( از كشاف ج 2 ص 308 ) .\r\n\r\nراهِن\r\n- ( اصطلاح فقهى ) رجوع برهن شود .\r\n\r\nرَئيس اوَّل\r\n- ( اجتماعى ) و منظور رئيس شهر و يا مملكت بود ، بگفتهء فارابى و مىبايد آن چنان كسى بود كه هيچ كس را نرسد كه به روى رياست كند و در علوم و معارف به كمال بود و نيازى به انسان ديگرى نداشته باشد كه وى را رهبرى و راهنمائى كند .\r\n( رجوع شود به السياسات المدنية ص 49 ) و هر گاه نيز انسانى بدين شرايط يافت نشود بناچار بايد دو تن رياست مدينه را عهده‌دار شوند كه با هم داراى اين خصلت‌ها باشند و مثلا يكى از آن دو حكيم باشد و آن دگر واجد شرايط ديگر .\r\nو هرگاه شرايط مذكوره در عدهء باشد مثلا ما بين آنان يكى حكيم باشد و يكى داراى شرطى ديگر و سومى شرطى ديگر در اين صورت هر گاه همه با هم موافق باشند همهء آنان رئيس خواهند بود و اگر اتفاق افتد كه ما بين آنها حكيمى نباشد و يا كسى باشد كه بجز حكمت واجد ساير شرايط باشد و يا اصولا حكمت جزء شرايط رياست قرار داده نشود مدينه همچنان بدون رئيس ماند و اين چنين مدينهء در معرض فنا و نابودى بود .\r\n\r\nرَئيسُ العُلوم\r\n- ( اصطلاح منطقى )\r\n\r\n","description":"","footnote":"","page_name":" 898 ","page_number":230},
  {"content":"\r\n\r\nجمله رئيس العلوم اطلاق بر علم منطق شده است كه آلت و ميزان علوم نيز گويند .\r\n( از كشاف ص 559 )\r\n\r\nرَئيسِ مَدينَه\r\n- ( اجتماعى ) . ( رجوع به مدينهء فاضله و رجوع به ترجمهء آراء اهل مدينهء فاضله ص 308 ، 256 ، 276 شود )\r\n\r\nرُبّ\r\n- بضم راء و تشديد باء از حروف جاره است مانند « ان يقتلوك فان قتلك لم يكن عارا و رب قتل عار » و براى تكثير آمده است چنان كه در مثال فوق و\r\n« رب تال القرآن و القرآن يلعنه »\r\nو تقليل مانند  « رُبَما يَوَدُّ الَّذِينَ كَفَرُوا لَوْ كانُوا مُسْلِمِينَ »  و « رب رجل صالح لقيته » و گاه ما كافه به دو ملحق شود و او را از عمل باز دارد و داخل بر مضارع شود مانند  « رُبَما يَوَدُّ الَّذِينَ »  ( از مغنى ص 70 )\r\n\r\nرَبّ\r\n- بفتح راء و تشديد باء ( اصطلاح فلسفى ) اطلاق بر رب النوع مىشود و مثلا گفته مىشود كه اسفندارمذ رب النوع زمين است . ( حكمة الاشراق ص 439 ) در عرفان نام حق تعالى است باعتبار نسبت ذات باعيان اعم از ارواح يا اجساد ، زيرا نسبت ذات باعيان ثابته منشأ اسماء الهيه است مانند قادر و مريد .\r\n( از كشاف ص 526 ) .\r\n\r\nرِبا\r\n- ( اصطلاح فقهى ) يعنى زيادت قال الله  فَإِذا أَنْزَلْنا عَلَيْهَا الْماءَ اهْتَزَّتْ وَ رَبَتْ  در فقه عبارت از زيادت يكى از دو بدل متجانس باشد بدون آنكه مقابل آن زياده عوض باشد و بر دو قسم است يكى رباء نسيه و آن اين است كه زيادهء مذكور در مقابل تأخير دفع باشد چنان كه مثلا در زمستان يك من گندم بخرد بيك من و نيم در تابستان دوم رباء فضل كه زياده مذكور بدون مقابل به نسيه باشد چنان كه مثلا در حال يك من گندم بدهد و يك من و نيم بگيرد يا ده مثقال طلاى مسكوك بدهد يازده مثقال بگيرد و اين هر دو حرام و باطل است به حكم  « الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ . . . »  رجوع شود به بيع ربوى - ( از كشاف ج 1 ص 654 - شرح لمعه ج 1 ص 280 الفقه . . . ص 245 ) و مورده المتجانسان اذا قدرا بالكيل و الوزن و زاد احدهما على الاخر قدرا . . . و تحريمه مؤكدة و هو من اعظم الكبائر و الدرهم منه اعظم وزرا من سبعين زنية ( بفتح زا و كسره ) بذات محرم و ضابط الجنس هنا ما دخل تحت اللفظ الخاص كالتمر و الزبيب و اللحم فالتمر جنس لجميع اصنافه و الزبيب جنس كذلك و الحنطة و الشعير هنا جنس واحد فى المشهور و اللحوم تابعة للحيوان و لا ربا فى المعدود و لا بين الوالد و ولده و لا بين الزوج و زوجته و لا بين المسلم و الحربى اذا اخذ المسلم الفضل و يثبت بينه و بين الذمى . ( از شرح لمعه ج 1 ص 280 - 282 ) رجوع به بيع ربوى شود .\r\n\r\nرِباط\r\n- اين اصطلاح در فقه بدين معنى به كار رفته است كه عدهء براى تفتيش حال مشركان فرستاده ميشدند و آنها از احوالات آنها با خبره شد و به مسلمانان اعلام ميكردند و كسانى هم كه در سرحدات بودند رباط ميناميدند .\r\n\r\nرِباطات\r\n- ( اصطلاحات نجومى ) اهل احكام و نجوم گويند رباطات در منازل\r\n\r\n","description":"","footnote":"","page_name":" 899 ","page_number":231},
  {"content":"\r\n\r\nقمر بمنزلهء مثلثات است در بروج چه هر رباطى جملهء بود از بروج . ليكن جملات بروج متساويند و بر خلاف جملات منازل .\r\nو گويند هرگاه قمر در منزلى بود از رباطى و كوكبى در منزلى ديگر باشد هم از آن رباط به يكديگر ناظر باشند و از طول قمر و ساير كواكب در منازلى كه در يك رباط و يك طبع باشند استدلال بر احوال هوا كنند از رطوبت و يبوست چنان كه گويند كه چون قمر در منزل رطب باشد از رباطى و شمس در منزلى ديگر رطب از آن رباط دليل باران باشد و اگر در منازل يا بسه باشند از يك رباط دليل بر خشكى هوا بود .\r\nرجوع شود به منازل رطبه و يا بسه و نيز رباطات دستهء از اعصاب را گويند ( رجوع شود به ترجمه آراء ص 260 )\r\n\r\nرُباعى\r\n- ( اصطلاح ادبى ) . فعل يا اسم رباعى مجرد يعنى فعل يا اسمى كه داراى چهار حرف اصلى بوده و از حروف زوائد در آن نباشد و مزيد فيه نشده باشد و در اصطلاح عروض دو بيتى است كه متفق در وزن و قافيه باشد و مصرع سيوم را شرط نيست كه قافيه داشته باشد و اگر ذوق قافيه باشد نيكوتر است و بحر آن غالبا بحر هزج باشد بر وزن « لا حول و لا قوة الا بالله » ( از دره نجفى ص 99 ) مثال فارسى :\r\n اى چرخ ز گردش تو خورسند نيم * آزادم كن كه لايق بند نيم\r\nگر چشم تو بر بىهنر و نااهل است * من نيز چنان اهل و هنرمند نيم\r\nذرات دو كون را بهم بيشى نيست * كس نيست كه با دگر كسش خويشى نيست\r\nدر رتبه مساوات بود عالم را * در دائره هيچ نقطه را پيشى نيست \r\n\r\nرُباعيّات\r\n- ( اصطلاح فلسفى ) اخوان الصفا امورى كه با عدد چهار انطباق دارد برشمرده‌اند مانند طبايع اربع . حرارت .\r\nبرودت . يبوست و اركان اربعه مانند . نار .\r\nهواء . ماء و ارض و ازمان اربعه مانند ربيع ، صيف . خريف و شتاء . و مانند جهات اربع يعنى مشرق . مغرب . شمال و جنوب و اوتاء اربعه مانند طالع . غارب و وتد الارض و وتد السما . و مراتب آحاد يعنى آحاد . عشرات . مئون و الوف .\r\nو همين طور مخمسات . مسدسات . مسبعات .\r\n( از رساله اول از نفسانيات ص 185 )\r\n\r\nرَبّانى\r\n- ( اصطلاح فقهى ) بفتح راء و تشديد با ، گفته‌اند لغت سريانى است و گفته‌اند منسوب به ربان است و فقيه يا فقيه مسلم است ابن اثير گويد عالم راسخ در علم دين است و يا عالم عامل است ، ( از كشاف ج - ص 580 ) .\r\nدر عرفان عالم ربانى كسى است كه بعلم خود متحقق برب شده باشد . و گفته‌اند كه ربانيان ايشانند كه اختصاص دارند به الله كه به آن اختصاص نسبت با وى برند و باوصاف او موصوف شوند و باخلاق او برآيند چندان كه بندگى ايشان برتابد ، آنان كه خداى را يگانه شوند هم در تجريد قصد ، هم در صحت توكل ، هم در نسيم انس تعلق خاطر از دو گيتى بر گرفته و دست به مهر مولى زده .\r\n( از عده ج 3 ص 186 ) .\r\n\r\n","description":"","footnote":"","page_name":" 900 ","page_number":232},
  {"content":"\r\n\r\n\r\nرَبُّ الأرباب\r\n- ( اصطلاح عرفانى ) رب الارباب ذات حق است باعتبار اسم اعظم و تعين اول كه منشأ تمام اسماء و صفات است و غاية الغايات است تمام توجهات به دو است و تمام اشارات بدان .\r\n( از كشاف ص 561 )\r\n\r\nرَبِّ اعيانِ ثابِته\r\n- ( اصطلاح فلسفى ) وجود هر گاه باعتبار و به شرط ثبوت صور علمى گرفته شود ، رب اعيان ثابته نامند .\r\n( شرح قيصرى ص 10 )\r\n\r\nرَبِّ حال\r\n- ( اصطلاح عرفانى ) هر كسى در هر حالتى كه باشد بر حسب مقتضاى وقت خاص او را صاحب آن حال گويند چنان كه گويند صاحب وجد و صاحب كشف و . . .\r\n( از لمع ص 356 )\r\n\r\nرَبِّ عَقلِ اول\r\n- ( اصطلاح فلسفى ) وجود را اگر به شرط كليات اشياء اعتبار كنند مرتبت اسم الرحمن و رب عقل اول نامند كه لوح قضا و ام الكتاب و قلم اعلى است .\r\n( از شرح قيصرى ص 10 )\r\n\r\nرَبط\r\n- ( اصطلاح فلسفى ) نسبت ميان دو امرى كه يكى موضوع و ديگرى محمول باشد ربط ميگويند كه سبب بستگى ميان آن دو مىگردد چنان كه گفته شود « انسان ناطق است » يا « حيوان ناطق است » كه ناطق نسبت داده شده است به انسان و همان نسبت را رابط ميگويند و يا آنچه سبب اين نسبت شده است رابط ميگويند .\r\n\r\nرَبطِ حادِث بقَديم\r\n- ( اصطلاح فلسفى ) يكى از مسائل مهم فلسفى كه انظار و افكار فلاسفه را به خود مشغول كرده است چگونگى ربط و ارتباط حادث بقديم است براى روشن شدن مسأله ناچاريم كه مقدمات چندى را يادآور شويم .\r\nيكى از اصول مسلم فلسفى لزوم سنخيت ميان علت و معلول است اين قاعده يعنى لزوم مناسبت و سنخيت ميان علت و معلول از قواعدى است كه قابل خدشه و انكار نمىباشد همانطور كه اصل قاعدهء عليت و معلوليت در موجودات عالم قابل انكار نيست و از امور مسلمه است زيرا معلول از رشحات و پرتوى از علت خود است و بقول فلاسفه معلول ظل علت است و ظل با ذى الظل بايد تناسب و سنخيت داشته باشد و بنا بر اين علت قديم نتواند علت براى حوادث باشد و يا حوادث نتواند كه مستند به علت قديم و معلول قديم بالذات باشند و مسلم است كه اين مسأله بعد از فراغ از اثبات وجود قديم ثابت ازلى مطرح مىگردد .\r\nاصل ديگر توحيد ميان علت و معلول است كه گفته‌اند « الواحد لا يصدر عنه الا الواحد » كه از علت واحدهء بوحدت حقيقى نتواند زياده از يك معلول صادر شود اين مسأله در محل خود روشن خواهد شد .\r\nدر مورد چگونگى ارتباط حوادث بقديم بعضى حركت دوريهء فلكيه را رابط ميان حوادث بقديم دانسته‌اند .\r\n« فالحكماء قائلة حركة دورية فلكية تجددت نسبتها اى ذات الحركة ثبت اذ قالوا فى كل حركة امر واحد بسيط مستمر و هو التوسط بين المبدأ و المنتهى راسم لامر ممتد هو الحركة بمعنى القطع فذلك التوسط امر ثابت دائم باعتبار ذاته انما التجدد باعتبار نسبته الى الحدود المفروضة فيما فيه الحركة فالحركة من حيث الذات اعنى\r\n\r\n","description":"","footnote":"","page_name":" 901 ","page_number":233},
  {"content":"\r\n\r\nذلك الامر البسيط المحفوظ فى تلك الحدود مستند الى المبدأ الثابت و باعتبار نسبتها المتجددة يستند اليها الحوادث المتجددة » .\r\n( از شرح منظومه ص 187 ) از آن جهت كه حركت فلكيه دائم است و علت و سبب براى تمام حركات و تجددات و متحركات عالم است و آن ذاتى فلك است و حركت خود مستند به علت حادثى ديگر نيست زيرا آن را ابتداء زمانى نيست و بالجمله زمان مقدار حركت فلك الافلاك است و حوادث و متغيرات امور زمانىاند و بنا بر اين فلك حادث نيست و بلكه قديم است و حركت امر ذاتى آنست و در نتيجه حوادث كلا مستند به حركت دوريهء فلكيه‌اند و حركت ذاتى فلك الافلاك است و ثابت است باعتبارى و باعتبار ثباتش مستند بذات قديم است و باعتبار حدوثش حوادث به دو مستند شوند و ديگر آنكه در هر حركتى امر واحدى است بسيط مستمر كه حركت به معناى توسطيه است كه بين المبدأ و المنتهى است و راسم امر ممتدى است كه حركت بمعنى قطع باشد ، حركت توسطيه امرى است ثابت دائم باعتبار ذاتش و تجدد او باعتبار نسبت آنست بحدود مفروضهء در ما فيها الحركة پس حركت باعتبار ذات يعنى امر بسيط محفوظ در آن حدود مستند بمبدأ ثابت است و باعتبار نسبت متجددهء او حوادث به دو مستند ميشوند .\r\nصدر الدين رابط ميان حوادث بقديم را حركت ميداند نهايت حركت جوهريه او گويد : كليه متحركات و حركات منتهى ميشوند به طبيعت جوهريه و طبيعت جوهريه مبدأ قريب تمام حركات و حوادث است و خود متجدد بالذات است و تجدد او مجعول بالعرض است و بالجمله آنچه مجعول بالذات است طبيعت است و تجدد آن را ذاتى است و ذاتى لا يعلل و لا يستند الى جاعل و جاعل آن را متجدد الذات خلق كرده است و طبيعت « بما هى ثابتة مرتبطة الى المبدأ الثابت و بما هى متجددة » حوادث مستند به آن ميشوند « بناء على ما حققه من الحركة الجوهرية و التجدد الذاتى فى الطبيعة انه يلزم الانتهاء الى حادث مهيته و حقيقته عين الحدوث و التجدد كالحركة او المتحركة بنفسه كالطبيعة المتجددة بذاتها » .\r\n( شرح منظومه ص 188 ، 186 و رجوع شود به ش ص 396 - اسفار ج 1 ص 238 ، 226 - ج 3 ص 85 ، 172 )\r\n\r\nرَبِّ طِلِسمِ ارض\r\n- اين اصطلاح اشراقى است و مراد رب النوع زمين است كه حكماء فرس اسفندارمذ ناميده‌اند .\r\n( از اسفار ج 3 ص 120 - ج 2 ص 125 )\r\n\r\nرَبِّ عَقلِ اوّل\r\n- ( اصطلاح فلسفى ) وجود اگر به شرط كليات اشياء اعتبار شود مرتبت اسم الرحمن و رب عقل اول ناميده مىشود كه لوح قضا و ام الكتاب و قلم اعلى است .\r\n( از شرح قيصرى ص 10 )\r\n\r\nرَبِّ مُطلق\r\n- ( اصطلاح فلسفى ) مراد ذات احديت است .\r\n( از كشاف ص 527 )\r\n\r\nرَبُّ النّوع\r\n- ( اصطلاح فلسفى ) رب النوع را صنم هم گويند رجوع شود بارباب انواع .\r\n( ش ص 373 - اسفار ج 1 ص 129 )\r\n\r\n","description":"","footnote":"","page_name":" 902 ","page_number":234},
  {"content":"\r\n\r\n\r\nرَبُّ المَشارِق\r\n- ( عرفانى ) مراد ذات حق است مأخوذ از قرآن كريم .\r\n\r\nرُبُوبيَّت\r\n- ( اصطلاح عرفانى ) صفت ربوبيت و مقام ربوبيت از صفات ذات اضافه است و مقام تعبد محض و محور صفات ، ربوبيت است كه گفته‌اند « الربوبية سبقت العبودية و بالربوبية ظهرت العبودية و تمام وفاء العبودية مشاهدة الربوبية » ( از طبقات ص 320 ) و گفته‌اند « الربوبية نفاذ الامر و المشية و التقدير و القضية ، و العبودية معرفة المعبود و القيام بالعهود » ( از طبقات ص 445 ) .\r\n\r\nرَبع\r\n- ( بفتح راء - نجومى ) در ميان شكل عوايد يا صليب ستارة بود كوچك كه آن را ربع نامند .\r\nرجوع باوتاد شود .\r\n\r\nربع مقبل\r\n- ( نجومى ) رجوع باوتاد شود .\r\n\r\nرَبيع\r\n- ( اصطلاح عرفانى ) ربيع يعنى بهار و در اصطلاح مقام بساطت را گويند در قطع مسافت سلوك .\r\n\r\nرَتق\r\n- ( اصطلاح فلسفى ) رتق يعنى بسته شدن و در اصطلاح اجمال مادة - وحدانيت است كه آن را عنصر اعظم ناميده‌اند كه قبل از آفريدن آسمان مرتوق بوده و بعد از مرتبت تعين اول مفتوق گرديده است و گاه اطلاق شود بر نسب حضرت واحديت باعتبار « لا ظهورها » و بر هر بطونى و غيبى مانند حقايق مكنونهء در ذات احديت اطلاق شود قبل از مرتبت تفاصيل آنها در مرتبت واحديت .\r\n( كشاف ص 580 - اصطلاحات شاه نعمت الله ص 59 ) .\r\nشاعر گويد :\r\n بگشوده در بسته و بنموده جمال * اسماء بنمودند جمالى بكمال \r\nو بهر حال رتق در مقابل فتق است « رتق و فتق » به معناى حل و عقد است و بوجهى به معناى لف و نشر است و مراد از رتق مرحلهء لفى و جمعى و كمونى است و از فتق حالت نشرى و به روزى است .\r\nصدرا گويد : رتق اشارت بوحدت - حقيقيه و وجود واحد بسيط است و فتق مرتبت تفصيل وجود واحد بسيط است و مرتبت صفات و اسماء و افعال است .\r\n( از اسفار ج 3 ص 23 )\r\n\r\nرَتقاء\r\n- ( اصطلاح فقهى ) رجوع به عيوب زن و مرد در مورد فسخ نكاح شود .\r\n\r\nرَجاء\r\n- ( اصطلاح عرفانى ) رجاء يعنى اميدوارى و در اصطلاح تعلق قلب است بحصول امرى محبوب در آينده .\r\nدر مصباح است : رجاء ارتياح دل است به ملاحظهء كرم مرجو .\r\nجنيد گويد : « الرجاء ثقه الجود من الكرم الموجود ، فمن يرجوا لقاء ربه فليعمل عملا صالحا » .\r\n( مصباح الهدايه ص 392 - تاريخ تصوف 646 ) .\r\nدر شرح منازل است كه رجاء ضعيف - ترين منازل مريد است زيرا رجاء جز باعمال و ديدن اعمال نباشد و خواص را التفاتى باعمال خود نيست و فضل حق را رؤيت كنند .\r\n( شرح منازل ص 54 )\r\n\r\nرِجالِ غَيب\r\n- ( اصطلاح عرفانى ) نجبا را رجال غيب گويند چنان كه فرمودند\r\n\r\n","description":"","footnote":"","page_name":" 903 ","page_number":235},
  {"content":"\r\n\r\n « عَلَى الْأَعْرافِ رِجالٌ  و  مِنَ الْمُؤْمِنِينَ رِجالٌ »  چه مردانند ايشان كه خدا ايشان را مرد خواند ، مردانى كه باد عنايت و نسيم رعايت از جانب قرب ناگاه بر ايشان گذر كرد :\r\n شمالى باد چون بر گل گذر كرد * نسيم گل بباغ اندر اثر كرد \r\nچون باد عنايت بر ايشان گذر كرد الهامشان بنور معرفت زنده كرد جانهاشان بوصال خوشبو .\r\n( از عده ج 5 ص 625 )\r\n\r\nرَجَز\r\n- ( اصطلاح عروضى ) و هر بيتى است كه به هشت مستفعلن تمام شود .\r\n( از دره نجفى ص 13 )\r\n\r\nرِجعيَّه\r\n- ( اصطلاح فقهى ) وزن مطلقه به طلاق رجعى را گويند .\r\n\r\nرجل كامل\r\n- ( اصطلاح عرفانى ) رجل كامل يعنى مرد كامل و كمال سالك سائر آنست كه بارشاد مرشد كامل بطريق تصفيه و تجليه و شهود بر مراتب عبور نمايد و از سر حد محسوس و معقول گذشته بانوار تجليات اسمائى وصول يابد و در پرتو نور احدى محو گردد ببقاء احديت باقى باشد و متحقق به جميع اسماء و صفات الهى گردد و مظهر تمام ظهورات گشته بلواحق و لوازم و صفات همهء شئونات متصف گردد و خواجهء جهان گشته و بداند كه هر چه هست اوست و غير او هيچ نيست و با اين مقام كار غلامان كند كه عبارت از متابعت و عبادت است و از جادة عبوديت تجاوز نكند .\r\nآنان مردانى ميباشند كه سير آنها به صيقل عنايت روشن و از حسن جمع و جمال سيرت برخوردار ، همت از خلق به يكبارگى برداشته و با مهر حق پرداخته :\r\n مشتاق تو در كوى تو از شوق تو سرگردان * از خلق جدا گشته ، خرسند بخلقانها .\r\nاز سوز جگر چشمى چون حلقه گوهرها * وز آتش دل آهى چون رشتهء مرجانها \r\nشاعر گويد :\r\n رهبر راه طريقت آن بود * كو به احكام شريعت ميرود\r\nاين چنين كامل بجو گر رهبرى * تا ز وصل دوست با بهره شوى\r\nعارفان كه جام حق نوشيده‌اند * رازها دانسته و پوشيده‌اند \r\nو از مرتبت اطلاق و سكر بمقام تقيد و صحو تنزل نمايد تا ارشاد مسترشدان تواند كرد .\r\nشاعر گويد :\r\n پس آنگاهى كه ببريد او مسافت * نهد حق بر سرش تاج خلافت \r\n( از شرح گلشن راز ص 288 )\r\n\r\nرِجلِ قِينطوُرس\r\n- ( نجومى ) ( رجل بكسر راء و قينطورس بكسر قاف ) يكى از اعضاء شكل قينطورس است .\r\n\r\nرَجم\r\n- ( اصطلاح فقهى ) و حد رجم حد زناء محصنه است و عبارت از اين است كه به زانيه يا زانى آن قدر سنگ پرتاب كنند تا بميرد بدين معنى كه حاكم شرعى پس از ثبوت با تشريفات خاصى حد رجم را كه سنگ سار كردن باشد اجرا كند .\r\n\r\nرُجُوع\r\n- ( اصطلاح فقهى ) و بازگشتن مرد را گويند به زن در طلاق و آن به لمس يا وطى و جز آن باشد از اعمالى كه مثبت و معيد علقه زوجيت است و رجوع\r\n\r\n","description":"","footnote":"","page_name":" 904 ","page_number":236},
  {"content":"\r\n\r\nدر بديع بازگشت به كلام سابق است به نقض و ابطال آن از جهت افاده نكتهء خاص مانند « فاف لغدر الدهر بل لاهله » در فارسى است .\r\n دلم رفت زانكه با صبر آشنا بود * خطا گفتم مرا دل خود كجا بود\r\nدو چشم شوخ نى خفته نه بيدار * غلط گفتم كه نى مست و نه هشيار \r\n( از كشاف ج 1 ص 626 ) .\r\nو بالجمله رجعت در اصطلاح فقهاء اعادهء زن باشد بدون عقد جديد باستناد نكاح سابق و اين امر در عده روا باشد .\r\nدر ابدع آرد : رجوع بازگشت نمودن بسوى كلام سابق است بنقض و ابطال آن   « أَ يَحْسَبُ الْإِنْسانُ أَلَّنْ نَجْمَعَ عِظامَهُ » بَلى قادِرِينَ عَلى أَنْ نُسَوِّيَ بَنانَهُ »   .\r\nانورى گويد :\r\n عاجزم از ثناى تو عاجز * آه اگر اين چنين بمانم آه\r\nيك دليرى كنم قرينه شرك * نكنم لا إله الا الله \r\nاثير الدين اصفهانى گويد :\r\n گر توانى اى صبا بگذر شبى در كوى او * ور دلت خواهد ببر پيغامى از من سوى او\r\nور همىخواهي كه بر سرو بلند او رسى * نردبان عنبرين ساز از شكنج موى او\r\nاين دل گمگشتهء من باز جو در زلف او * ور نيايى رو بيفشان حلقهء گيسوى او\r\nگر دلم را بينى آنجا گو حرامت باد وصل * من چنين محروم و تو پيوسته در پهلوى او\r\nنرم نرم آن سنبل مشكين بر افشان از رخش * ور نخواهد بد گمان شد بوسه زن بر روى او\r\nنه خطا گفتم من اين طاقت ندارم زينهار * گر رسول خاص مائى تيز منگر سوى او \r\n( از ابداع ص 284 285 ) .\r\n\r\nرُجُوع از شَهادت\r\n- ( اصطلاح فقهى ) در كليات حقوقى آمده است :\r\nرجوع از شهادت يا قبل از حكم است يا بعد از حكم و قبل از اجراء يا بعد از حكم است و بعد از اجراء .\r\nاگر رجوع از شهادت قبل از حكم باشد شهادت از درجه اعتبار ساقط خواهد بود زيرا معلوم نيست شهود دفعه اول راست گفته‌اند يا دفعه دوم . و بر اين تقدير متضمن قذفى باشد مثل شهود جرح و مستوجب حد خواهند بود .\r\nو اگر رجوع از شهادت بعد از حكم و قبل از اجراء بوده و متعلق آن مال يا نكاح يا طلاق باشد حكم نافذ است و شهود بايد از عهدهء غرامات مال بر آيند . و در صورتى كه متعلق حكم قصاص يا حد باشد حكم ملغى از اثر خواهد شد .\r\nو اگر رجوع شاهد از شهادت بعد از حكم و اجراء بوده و محكوم به مال باشد غرامت آن اعم از دين و عين به عهده شاهد است و چنانچه محكوم به نكاح باشد حكم نافذ است و شهود بايستى از عهده غراماتى كه به شوهر اول وارد شده بر آيند و بعضى به عكس اين گفته‌اند يعنى نكاح دوم را باطل و شهود را عهده‌دار غرامات دومى قرار داده‌اند .\r\nو چنانچه محكوم به قصاص يا حد بوده و شهود بعد از اجراء حكم از شهادت خود عدول كرده باشند اين فرض دو صورت دارد :\r\nو اگر بگويند از روى عمد بر خلاف واقع شهادت داده‌اند در اين صورت بارد زياده\r\n\r\n","description":"","footnote":"","page_name":" 905 ","page_number":237},
  {"content":"\r\n\r\nباوليائشان از آنها قصاص خواهد شد .\r\nو همچنين است در جائى كه يك نفر از دو نفر شاهد بعد از اجراء حكم با او به تعمد در كذب از شهادت خود عدول كرده باشد بارد زائد بوليش از او قصاص خواهد شد .\r\nو اگر بگويد از روى اشتباه و خطا چنين شهادتى داده‌اند اگر دو نفر باشند از هر كدام نصف ديه گرفته مىشود و اگر سه نفر بوده‌اند از هر كدام ثلث .\r\nو اين حكم در جائى كه يك نفر از شهود از شهادت خود عدول كرده و بر خلاف واقع شهادت خود را مبتنى بر اشتباه قرار داده باشد نيز جارى است .\r\nدر صورتى كه عدول شهود از حيث عمد و خطا بر حسب اعتراف خودشان باشد با هر كدام طبق اعترافى كه نموده بشرح مذكور فوق رفتار خواهد شد .\r\n( كليات حقوقى ص 201 ) .\r\n\r\nرُجُوم\r\n- ( فلسفى ) در فلسفهء طبيعى به كار رود رجوم يا سنگهاى نياز كى فضائى معروف است .\r\n( رجوم بضم راء و جيم است ) .\r\n\r\nرَحمن\r\n- ( اصطلاح عرفانى ) رحمن اسم حق تعالى است باعتبار جمعيت اسمائيه كه در حضرت الهيه است كه از آن وجود فائض گردد .\r\n( كشاف ص 589 )\r\n\r\nرَحمَتِ امتِنانيَّه\r\n- ( اصطلاح عرفانى ) رحمت امتنانيه عبارت از رحمت رحمانيت است كه مقتضى نعم سابقه است بر عمل چنان كه حق فرمود  « وَسِعْتَ كُلَّ شَيْءٍ رَحْمَةً »  .\r\n( از اصطلاحات شاه ص 69 ) شاعر گويد :\r\n ناكرده سؤال ازو درم ميبخشد * عالم همه از رحمت او موجودند \r\nبعضى از تركيبات : درياى رحمت ، رحمت نامتناهى ، مبشران رحمت ، رحمت عالميان ، بحر رحمت ، رايحهء رحمت ، كاروان رحمت ، شكر رحمت ، صورت رحمت .\r\n\r\nرَحيم\r\n- ( اصطلاح عرفانى ) رحيم اسم حق است باعتبار فيضان كمالات معنويه بر اهل ايمان چون معرفت توحيد .\r\n( اصطلاحات شاه ص 60 )\r\n\r\nرُخ\r\n- ( اصطلاح ذوقى ) بمعنى رخساره و طرف و جانب و نبات تازه و مهرهء شطرنج است و در اصطلاح صوفيان عبارت از ظهور تجلى جمالى است كه سبب وجود اعيان عالم و ظهور اسماء حق است .\r\nحافظ گويد :\r\n مردم ديدهء ما جز به رخت ناظر نيست * دل سرگشتهء ما غير ترا ذاكر نيست\r\nاشكم احرام طواف حرمت مىبندد * گر چه از خون دل ريش دمى طاهر نيست \r\nلاهيجى گويد :\r\nرخ اشارت است بنقطهء وحدت من حيث هى هى كه شامل خفا و ظهور و كمون و بروز است .\r\nو باز گويد مراد از رخ صفات لطف الهى و از زلف صفات قهر الهى است :\r\n( از كشاف ص 549 - شرح گلشن راز ص 552 - 587 - مشواق ص 13 )\r\n رخ در اينجا مظهر حسن خدائيست * مراد از اخط جناب كبريائيست \r\nو باز گفته شده است رخ اشارت بذات الهى است باعتبار ظهور كثرت اسمائى و صفاتى .\r\n\r\n","description":"","footnote":"","page_name":" 906 ","page_number":238},
  {"content":"\r\n\r\nمغربى گويد :\r\n اى جمله جهان در رخ جان بخش تو پيدا * وى روى تو در آينهء كون هويدا\r\nتا شاهد حسن تو در آئينه نظر كرد * عكس رخ تو ديده و شد واله و شيدا\r\nهر لحظه رخت داد جمال رخ خود را * بر ديده خود جلوه به صد كسوت زيبا \r\nشبسترى گويد :\r\n صفات حق تعالى لطف و قهرست * رخ و زلف بتان را زان دو بهر است \r\nسلمان گويد :\r\n خورشيد رخا سايه ز ما بازگرفتى * و ز ما نظر مهر و وفا بازگرفته\r\nآخر چه شد اى برگ گل تازه كه ديدار * از بلبل بىبرگ و نوا بازگرفتى\r\nوجهى كه بدان وجه توان زيست ندارم * جز روى تو آن نيز ز ما بازگرفتى \r\n\r\nرَخش\r\n- ( اصطلاح عرفانى ) كلمهء رخش پهلوى است و به معناى آفتاب است و در اصطلاح حكمت اشراق نام طلسم شهريور است و شهريور نام بزرگترين انوار عرضيه است و رب النوع آنها است .\r\n( از ش ص 357 )\r\n\r\nرُخصَت\r\n- ( اصطلاح عرفانى ) در لغت سهولت بود و در اصطلاح اصوليان مقابل عزيمت است و در تفسير آن خلاف است .\r\nبعضى گويند عزيمت امور ملزمه باشد از احكام خمسه و رخصت وسعت در تكليف باشد و مكلف تواند از آن گريزد و گفته‌اند اباحت باشد و باز گفته شده است مشروعاتى است كه از جهت عذرى و مشقتى مقرر شده است رجوع شود به ( از الموافقات ج 1 ص 301 - 307 - كشاف ج 1 ص 617 ) .\r\n\r\nرَدّ\r\n- ( اصطلاح فقهى ) رد ، در لغت صرف باشد و انصراف و در فقه در باب ارث صرف زيادى از فرض ذوى الفروض باشد و آن ضد عول است رجوع به عول شود ( از كشاف ج 1 ص 406 ) .\r\nو رد القافية آن باشد كه قافيهء مصراع اول از مطلع قصيده يا غزل را در آخر شعر دوم مكرر كنند و بعبارت ديگر قافيه اول و چهارم را يك كلمه قرار دهند .\r\nمثال\r\n از بهر تهنيت من و نوروز و نو بهار * كرديم رو به حضرت صدر ، بزرگوار\r\nصدر بزرگوار به من ديد و لطف كرد * و افزود قدر بنده ز نوروز و نوبهار \r\n( از فروغى ص 116 ) .\r\nورد المطلع آن باشد كه مصراع اول يا دوم مطلع را در آخر و مقطع قصيده يا غزل مكرر نمايند .\r\nمثل .\r\n مى بده اى بت شير افكن من با دف و چنگ * كه به يك حمله بيفكند شهنشه دو پلنگ \r\nمطلع را مكر نموده و گفته است .\r\n چون بود شاد شه عادل و ظالم مقهور * مى بده اى بت شير افكن من با دف و چنگ \r\n( از فروغى ص 119 ) .\r\n\r\nرَداء\r\n- ( اصطلاح عرفانى ) رداء بكسر و فتح تاء جامه‌ايست كه بر سر وقد گيرند و در اصطلاح صوفيان عبارت از ظهور صفات حق است بر بندگان كه آن اظهار صفات حق است به حق .\r\n( كشاف ص 607 ) و گفته شده است كه رداء بكسر ، ظهور صفات حق است در صورت بنده\r\n\r\n","description":"","footnote":"","page_name":" 907 ","page_number":239},
  {"content":"\r\n\r\nخوش ظهورى كه جاودان بادا و رداء بفتح اظهار عبد است صفات حق را بباطل و آن هلاك عبدست ( اصطلاحات شاه ص 60 )\r\n\r\nرَدف\r\n- ( اصطلاح اهل بديع و عروض ) و آن يار دف اصلى بود و آنست كه ما قبل روى مفرد يكى از حروف عله ساكنه باشد و حركت قبل آن از جنس آن بود مانند « حساب ، كتاب ، صبور ، شكور - نظير .\r\nحسيب . نصيب » كه حرف ردف در آنها حرف آخر است و ديگر ردف زائد رجوع شود به ( دره نجفى ص 66 ) .\r\n\r\nرِدف\r\n- ( بكسر راء و سكون دال نجومى ) و نام ديگر ذنب الدجاجه است . و بدان جهت آن را ردف گويند كه بدنبال چهار ستارهء بود كه بدنبال هم قرار داشته و مجره را از عرض قطع ميكنند كه فوارس ناميده ميشوند كه شبيه به چهار سوارند .\r\n( از معجم الفلكى ) .\r\n\r\nرَدَّه\r\n- ( فقه ) هر گه كه مردم كفر بخداى و رسولش برزد .\r\nبه آنچه فرض عام باشد ، و علم به او حاصل ، ظاهر گرداند ، پس از آنكه تصديق كرده باشد ، آن را مرتد گويند ، و از دين برگشته .\r\nاگر بر فطرت اسلام زاده باشد : در حال زن ازو جدا شود ، و او را بكشند بىآنكه توبه خواهند .\r\nدليل برين بعد از اجماع طائفه ، قول رسولست :\r\n« من بدل دينه فاقتلوه »\r\nيعنى :\r\nهر كسى كه دين خود را بگرداند ، وى را بكشد .\r\nو استتابت ، يعنى : توبه خواستن ، شرط نكرد . پس هر كه شرط كند ، دليلش بايد گفتن .\r\nو اگر ارتدادش از اسلامى بوده باشد پس از كفر ، از وى توبه خواهند . اگر توبه كرد ، عقد ميان او و ميان زنش ثابت شد . اگر دوم بار مرتد شود . بكشندش .\r\nو اگر بذو الحرب پيوندد ، آنگه باسلام آيد ، مالك زن خود باشد ، اگر از عدت بيرون نرفته باشد .\r\nو اگر زنى مرتد شود ، وى را حبس كنند تا اسلام آرد ، يا در حبس بميرد ، « لما روى عنه ص من نهيه عن قتل المرتدة » ، زيرا كه از رسول ص روايت كرده‌اند كه او نهى كرده است از كشتن زن مرتد .\r\nو روايت كرده‌اند كه زنديق را بكشند ، و توبهء او قبول نكنند . و زنديق آن بود كه كفر در دل دارد و اسلام آشكارا كند .\r\n( معتقد الاماميه ص 461 )\r\n\r\nرَديف\r\n- ( اصطلاح اهل بديع و عروض ) و عبارت از يك كلمه يا بيشتر باشد كه مستقل بوده در لفظ و بعد از قافيه اصلى بيك معنى تكرار شود مثل كلمهء گيرند در :\r\n نقدها را بود آيا كه عيارى گيرند * تا همه صومعه داران پى كارى گيرند \r\n( از دره ص 93 ) بايد دانست كه اشعار بطور كلى يا به رديف ختم ميشوند يا بقافيه و رديف آن كلمه‌ايست كه بعينه در آخر اشعار مكرر مىشود . مانند\r\n اساس قصر نه زين خوبتر توان افكند * كه دست همت آن مرد كامران افكند\r\nآن شكر خنده كه پر نوش دهانى دارد * نه دل من كه خلقى و جهانى دارد \r\n( از بديع فروغى ص 115 ) .\r\n\r\nرِسالِه\r\n- ( اصطلاح ادبى ) رسالت در اصل\r\n\r\n","description":"","footnote":"","page_name":" 908 ","page_number":240},
  {"content":"\r\n\r\nبه معناى كلامى است كه براى غير فرستاده شود و در اصطلاح علماء كلامى است كه مشتمل بر علمى باشد و فرق آن و كتاب آن باشد كه كتاب كامل در فنى است و رساله غير كامل و در موضوعى است و در علم كلام فرستادن رسول بود ( از كشاف ج 1 ص 644 ) .\r\nمقام رسالت در نزد اهل الله فوق مقام نبوت است رجوع به كشف المراد مبحث نبوت و شرح قيصرى فصل دوازدهم شود . بعضى از تركيبات ، خلعت رسالت آفت رسالت ، سيماى رسالت ، فلك رسالت .\r\n\r\nرَسخ\r\n- ( اصطلاح كلامى ) در كلمهء تناسخ بيان شد كه انتقال نفوس را از بدن انسانى به جمادات رسخ ميگويند .\r\n( ش ص 477 و رجوع به دستور ج 2 ص 135 شود ) .\r\n\r\nرَسم\r\n- ( اصطلاح فلسفى و عرفانى ) كلمهء رسم در لغت بمعنى اثر است و در عرف منطقيان عبارت از مميز عرضى است چنان كه حد مميز ذاتى است و تعريف به حد تام چنان كه بيان شد مركب از جنس و فصل قريب است و حد ناقص مركب از جنس بعيد و فصل قريب يا فصل به تنهائى است .\r\nرسم يا تام است يا ناقص رسم تام مركب از جنس قريب و عرض خاص است و رسم ناقص مركب از جنس بعيد و عرض عام و يا خاص است و يا مركب از چند عرض است كه فى الجمله موجب امتياز معرف از ما عدا باشد مثال رسم تام « انسان حيوان ضاحك است » و مثال رسم ناقص « انسان حيوان حساس و يا متحرك و يا نامى حساس و يا ضاحك و يا حساس متعجب ضاحك است » .\r\n( از اسفار ج 2 ص 18 - شفا ج 2 ص 44 - دستور ج 2 ص 134 ) .\r\nو رسم در اصطلاح صوفيهء عادت را گويند و هر عبادتى كه بىنيت بود آن رسم و عادت باشد .\r\nو بعضى گويند رسم عبارت از خلق و صفات آنها است كه ما سوى الله باشد .\r\nو بالجمله ظواهر خلق و ظواهر شريعت را رسم گويند .\r\n( از لمع ص 305 - كشاف ص 590 ) رَسمِ تامّ رَسمِ ناقِص رجوع برسم شود .\r\n\r\nرُسومُ العُلوم و رُقُومُ العُلوم\r\n- اين عبارت در اصطلاح صوفيان بدين معنى آمده است كه چون مشاعر انسان رسوم اسماء الهىاند مانند عليم و سميع و بصير كه ظاهر گرديده‌اند در مظاهرى كه انسان باشد و كسى كه صفات و نفس خود را بشناسد و بداند كه همهء آنها آثار حق و صفات او و رسوم اسماء اويند ، حق را شناخته باشد و بالجمله رسوم علوم و رقوم علوم عبارت از مشاعر انسان است ( كشاف ص 590 - اصطلاحات صوفيهء خطى ) و صاحبان رسوم تا از مقام رسم و ظاهر و باطن عبور نكند بمقام عبوديت نرسند و ايشان در فطرت بشريت و اوصاف انسانيت در بندند و در رسوم و عادتند و حقايق ايمان ايشان به شوائب اغراض و شواهد حظوظ خويش متمرد گشته .\r\n گر ز چاه جاه خواهى تا بر آيى مردوار * چنگ در زنجير گوهردار عنبر بار زن \r\n\r\n","description":"","footnote":"","page_name":" 909 ","page_number":241},
  {"content":"\r\n\r\nرُسوم مَحسوسات رُسومِ مَعقولات رجوع شود به رسم و ( رجوع شود به ترجمهء آراء اهل مدينهء فاضله ص 257 ، 300 ) .\r\n\r\nرشاء\r\n- ( اصطلاحات نجومى ) ستارهء بوده واقع در حوت . و نيز عبارت از عقدهء الخيطين بود .\r\nدر كتاب بيست باب رشاء بفتح راء بدين معنى آمده است كه بيست و هشتمين منزل از منازل قمر است و علامت آن ستاره است روشن و سرخ از قدر ثالث و آن را جنب المسلسله نيز نامند و بطن الحوت نيز گويند زيرا بر شكم ماهى بود و چون ستارگان ريز با اين ستاره حلقه زده‌اند مانند نخى به شكل كرم از اين جهت رشا نامند چون رشاء در لغت ريسمان دلو بود .\r\n( از بيست باب ملا مظفر )\r\n\r\nرَشحىُّ الوُجُود\r\n- ( اصطلاح فلسفى ) صدرا ممكنات را موجودات رشحى الوجود نامد و گاه تعلقى الذات خواند .\r\n( از اسفار ج 1 ص 29 )\r\n\r\nرُشد\r\n- ( اصطلاح فقهى ) و مراد از رشد ( جسمانى و معنوى است ) رشد طفل از لحاظ عقلانى به اين معلوم مىشود كه او را در كارهاى مربوط به خود آزاد بگذارند اگر از انجام آن به خوبى بر آمد رشيد است و مراد از رشد در ازدواج رشد جسمانى است ( از شرح لمعه ج 1 ص 318 ) .\r\n\r\nرشوه\r\n- ( اصطلاح فقهى ) بكسر راء و ضم آن اسم است از رشوة بفتح راء و چيزى است كه بوسيله آن بحاجت توان رسيد و در شريعت امرى است كه گيرنده از روى ستم ستاند در راهى كه چارهء نباشد مگر آن كه آن را بدهى . آخذ را مرتشى و دهنده را راشى نامند و بالجمله مالى كه شخص در مقابل عملى ستاند عملى كه از وظايف او است يا براى ابطال حقى و يا احقاق حقى و در هر حال حرام است .\r\n« و الراشى و المرتشى كلاهما فى النار »\r\n( از مكاسب - كشاف ج 1 ص 657 ) .\r\n\r\nرَشيديَّه\r\n- ( اصطلاح كلامى ) پيروان طوسى را گويند و بدانها عشريه هم گويند بدين جهت كه ثعالبه « گفته‌اند كه در زمينهائى كه از نهر و يا قنات آبيارى مىشود نصف عشر بايد زكوات داده شود زياد بن عبد الرحمن به آنها گفت بايد يك عشر زكوات داده شود .\r\n( رجوع به شهرستانى ضميمه ابن حزم ص 178 شود . )\r\n\r\nرَصَد\r\n- ( اصطلاح نجومى ) و بدين معنى است كه مرصد با وضع خاص و در محل مخصوص بنگرد به ستارگان و نزول هر ستارهء را در هر درجهء معين كند .\r\n( از مختار رسائل ص 87 ) ( رصد بفتح راء و صاد )\r\n\r\nرِضا\r\n- ( اصطلاح عرفانى ) رضا عبارت از رفع كراهت و تحمل مرارت احكام قضا و قدر است و مقام رضا بعد از مقام توكل است .\r\nدر كشاف است كه رضا در اصطلاح اهل سلوك تلذذ ببلوى است و گفته شده است كه رضا خروج از رضاى نفس و بدر آمدن در رضاى حق است .\r\n( از كشاف ص 597 ) .\r\n\r\n","description":"","footnote":"","page_name":" 910 ","page_number":242},
  {"content":"\r\n\r\nدر شرح كلمات بابا طاهر است كه « الرضا سكون النفس عند الوارد و طمأنينة القلب به احكام الوارد و خمود البشرية عند امن القضاء » .\r\nذو النون گويد « الرضاء سرور القلب بمر القضاء » .\r\nابن عطا گويد « الرضا نظر القلب الى قديم اختيار الله للعبد » .\r\nلاهيجى گويد : و حقيقت رضا بيرون آمدن بنده است از رضاى خود بدخول در رضاى محبوب و راضى شدن به آنچه خدا اراده كند و او را بر تقديرات الهى اعتراض نباشد .\r\nو مقام رضا رفع اختيار و تساوى بلا و شدت و رخاست .\r\nواسطى گويد : « الرضا و السخط لغتان من نعوت الحق يجريان على الابد بما حريا فى الازل » ( از طبقات ص 304 ) عمرو بن عثمان مكى گويد « المحبة داخلة فى الرضاء و لا محبة الا بالرضاء و لا رضى الا بمحبته لانك لا تحب الا ما ارضيت و ارتضيت » و نيز گويد « الرجاء داخل فى تحقيق الرضاء » ( از طبقات ص 304 ) و نيز گفته‌اند « الصبر و الرضاء شكلان اذا تعمدت فى العمل فان اوله صبر و آخره رضى و اذا اردت ان تكون فى راحة فكل ما اصبت و البس ما وجدت و ارض بما قضى الله عليك » ( از طبقات ص 66 ) .\r\nو نيز گفته شده است : « ان من ضعف اليقين ان تسخط الناس بسخط الله و ان تحمد هم على رزق الله و ان تذمهم على ما لم يؤتك الله » .\r\n( از طبقات ص 66 ) و گفته شده است « اللهم انى أسألك بالرضا بعد القضاء و برد العيش بعد الموت » .\r\n( از عده ج 3 ص 40 ) انصارى گويد : در خبر است كه روزى حضرت رسول خدا به آسمان مىنگريست و مىخنديد و گفت : عجب ميدارم حكم ربانى و قضاى الهى در حق بندهء مؤمن كه اگر به نعمت حكم كند و رضاء دهد خير وى در آن باشد . و اگر ببلاء حكم دهد و رضاء دهد ، خير وى در آن باشد ، يعنى كه برين بلا صبر كند و در آن نعمت شكر كند و گفته‌اند كه حق ذريت آدم را هزار قسم گردانيد و ايشان را بر بساط محبت اشراف داد ، همه را آرزوى محبت خواست آنكه دنيا را بيار است و بر ايشان عرضه كرد ، ايشان چون زخارف ديدند مست و شيفتهء دنيا شدند و با دنيا بماندند ، مگر يك طايفه كه همچنان بر بساط محبت ايستاده بودند و سر بگريبان بر آورده ، پس اين طايفه را هزار قسم گردانيدند و عقبى بر ايشان عرضه كردند ، ايشان چون آن ناز و نعمت ابدى ديدند شيفتهء آن شدند و با وى بماندند ، مگر يك طايفه كه همچنان ايشان بودند بر بساط محبت ، طالب كنوز معرفت ، خطاب آمد كه در چه مانده‌ايد ؟ گفتند ما را از جهانيان شمارى دگر است ، در سر بجز باده خمارى دگر است ، خداى ايشان را بس كوى بلا آورد و مفاوز و مهالك بلا بديشان نمود ، آنها هم هزار قسم گشتند همه روى از قبلهء بلا بگردانيدند ، كه اين نه كار ما است ، مگر يك طايفه كه روى نگردانيدند و عاشق وار سر بكوى بلا نهادند ، نه از بلا انديشيدند ، نه از عنا .\r\n( از عده ج 8 ص 31 )\r\n\r\n","description":"","footnote":"","page_name":" 911 ","page_number":243},
  {"content":"\r\n\r\n من كه باشم كه بتن رخت وفاى تو كشم * ديده حمال كنم بار جفاى تو كشم\r\nگر تو با من بتن و جان و دلى حكم كنى * هر سه را رقص‌كنان پيش هواى تو كشم \r\nموعد رضا و لقاء آمد و در درجهء رضا و روضهء رضوان بياراميد .\r\nشاعر گويد :\r\n عاشقم بر لطف و بر قهرش بجد * وين عجب من عاشق اين هر دو ضد\r\nو الله ار زين خار در بستان شوم * همچو بلبل زين سبب نالان شوم\r\nآن بدى كه تو كنى در خشم و جنگ * باطرب‌تر از سماع بانگ چنگ\r\nآن جفاى تو ز راحت خوبتر * و انتقام تو از جان محبوبتر\r\nعاشقى زين هر دو حالت برترست * بىبهار و بىخزان سبز و ترست \r\nكاشانى گويد : رضا عبارت از وجدان نفس سالك و روح سر اوست نسبت به آنچه در واقع در وجودست و صادر از حق تعالى است و از هيچ چيز تنفر ندارد مگر آنچه مخالف شرع باشد .\r\n( از مصباح الهدايه ص 21 - دستور - العلماء ص 136 ) .\r\nجنيد گويد : رضا رفع اختيارست .\r\nو باز ذو النون گويد : رضا شادى دل است به تلخى قضا .\r\nرويم گويد : رضا آنست كه احكام خدا را بشادى استقبال كند و آنچه را او خواهد خير داند .\r\n( شرح منازل ص 53 - 80 ) .\r\nابن عطا گويد : رضا آن باشد كه دل به دو چيز نظاره كند يكى آنكه به بيند كه آنچه به او رسد حق در ازل اختيار كرده است براى او و ديگر او آن را اختيار نكرده مگر آنكه فاضلتر و برتر است و بنده از اختيار حق نتواند گريختن .\r\nو مقام رضا نهايت مقامات سالكان است و توسل بپايهء رفيع و ذروهء منبع آن هر روندهء را مقدور و ميسر نه .\r\n( از شرح كلمات بابا ص 170 - كشف - المحجوب ص 222 - ص 53 ) سعدى گويد :\r\n چون عيش گدايان بجهان سلطنتى نيست * مجموعتر [ محبوتر 
  ] از ملك رضا مملكتى نيست\r\nگر منزلتى هست كسى را مگر آنست * كاندر نظر هيچ كسش منزلتى نيست \r\nو رضا بر دو گونه است : يكى رضاى خداوند از بنده و ديگر رضاى بنده از خداوند كه حقيقت رضايت خداوند ارادت و ثواب و نعمت و كرامت باشد و حقيقت رضاى بنده اقامت بر فرمان وى و گردن نهادن احكام وى ، پس رضايت خدا مقدم است بر رضاى بنده كه تا توفيق وى نباشد بنده احكام وى را گردن ننهد و بر مراد اقامت نكند .\r\n( از مصباح الهدايه ص 399 - كشف المحجوب ص 129 - شرح تعريف ص 61 ) .\r\nناصر خسرو گويد :\r\n دلا همواره تسليم و رضا باش * بهر حالى كه باشى با خدا باش\r\nخدا را دان خدا را خوان بهر كار * مدان تو ياوران را به ازو يار\r\nچو حق بخشد كلاه سر بلندى * تو دل بر ديگرى بهر چه بندى\r\nخدا را باش اگر مرد خدائى * مكن بيگانگى گر آشنائى \r\n\r\n","description":"","footnote":"","page_name":" 912 ","page_number":244},
  {"content":"\r\n\r\n حديث جنت و دوزخ رها كن * پرستش خاص از بهر خدا كن\r\nز تو جز بندگى كردن نبايد * ازو خود جز خداوندى نيايد \r\nدر روايات و آيات و كلمات مشايخ آمده است كه يكى از اصولى ايمان قوى رضايت است به آنچه خدا خواهد :\r\nكن رضيا بقسمة الله و لا تتبع الرضا فى الامور سعادة الدين و راحة البدن . اذا تو جهت الى امر فيه رضى الله لا تخف و لا - ترجو غير الله .\r\n\r\nرِضاع\r\n- ( اصطلاح فقهى ) رضاع شرب شير از پستان باشد و در شرع نوشانيدن طفل بشير است حقيقة و حكما و لازم است بر مادر كه اولين شير را به فرزند خود بدهد و مستحب است كه تا دو سال خود مادر عهده‌دار شير دادن فرزند خود باشد به حكم  « الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ »  و تواند كه اين امر را به عهده شوى گذارده تا هر كه را خواست براى شير دادن فرزندش معين كند كه مادر رضاعى او مىشود و در اسلام احكامى بر آن مترتب است در روايت است كه\r\n« الرضاع لحمة كلحمة النسب »\r\n« و يحرم من الرضاع ما يحرم من النسب »\r\nو\r\n« يحرم من الرضاع ما يحرم من القرابة »\r\nو\r\n« لا تصلح للمرأة ان ينكحها عمها و لا خالها من الرضاعة »\r\nو بالجمله هر گاه كودكى از شير زنى بجز مادر خود تغذيه كرد در حد معينى كه در كتب فقهى مسطور است آن كودك در حكم فرزند آن زن و شوهرش محسوب مىشود و آن زن و شوى او پدر و مادر رضاعى او محسوبند و اولادان آنها و برادران و خواهران آن طفل در حكم خواهر و برادرند و ميان آنها برقرارى علقهء زناشوئى روا نباشد چنان كه در اقرباء نسبى و سببى ( از شرح لمعه ج 1 ص 113 ضوابط الرضاع مير داماد - قواعد شهيد ص 24 - كشاف ج 1 ص 63 در كليات حقوقى آمده است :\r\nدر آيه شريفه  وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ  ، دو نوع از رضاع مذكور گرديده ولى در حديث نبوى قاعده رضاء به اين طور بيان شده است\r\nالرضاع لحمة كلحمة النسب\r\nرضاع قرابتى است مثل قرابت نسبت . و در جاى ديگر فرموده\r\nيحرم من الرضاع ما يحرم من النسب\r\nهر آنچه از نسب حرام است از رضاع هم حرام است .\r\nحديث اول ناظر است بر بيان موضوع و حديث دوم به بيان حكم .\r\nدر مقدار ارتضاعى كه به آن مقدار رضاع حاصل مىشود بين ارباب مذاهب اختلاف است . بعضى حصول مسمى برضاع را كافى در تحقق اين عنوان دانسته و گفته‌اند مقدار آن همان قدرى است كه روزه‌دار به آن افطار كند .\r\nو از اماميه كسى قائل به اين قول نيست و فقط باسكافى كه از قدماء اصحاب بوده و در سال 381 هجرى وفات يافته اكتفاء بيك نوبت نسبت داده شده و بر حسب نقل بعضى ، شاهدى هم از اخبار دارد و لكن اجماع منعقد است بر اينكه نشر حرمت به كمتر از ده رضعهء كامل حاصل نخواهد شد . و بعضى نصاب آن را پانزده رضعه قرار داده‌اند و غير اين هم گفته شده است .\r\n- براى تحقق رضاعى كه موجب نشر حرمت است سه علامت ذكر كرده‌اند .\r\n\r\n","description":"","footnote":"","page_name":" 913 ","page_number":245},
  {"content":"\r\n\r\n1 - كميت و آن مردد است بين ده نوبت و پانزده نوبت و عمل به احتياط در عدد اول است .\r\n2 - كيفيت و آن مقدارى است كه استخوان طفل را محكم نموده و گوشت بروياند\r\n« ما شد العظم و انبت اللحم »\r\n. زمان و آن يك شبانه روز است و حصول هر يك از اين حالات در صورتى موجب نشر حرمت مىشود كه مقرون بشرائط ذيل باشد .\r\n1 - منشأ شيرى كه طفل از آن ارتضاع مىكند بايد حمل از نكاح صحيحى باشد .\r\nپس اگر از پستان بر حسب اتفاق به غير حمل شير آيد يا حمل مستند بنكاح صحيحى نباشد اثرى نخواهد داشت .\r\n2 - طفل بايد شير را از پستان بمكد پس اگر دوشيدهء آن را بنوشد هر چه قدر هم باشد بىاثر خواهد بود .\r\n3 - ارتضاع ميبايست در ظرف مدت دو سال شيرخوارگى به عمل آيد و الا اثرى نخواهد داشت .\r\n4 - اتحاد فحل به اين معنى كه تمام رضعات تا به حد كمال رسد صاحب لبن كه عبارت از شوهر است يكى باشد .\r\nپس اگر زنى بچه را شير داده باشد اما نه به حد كمال و بعد آن را از شيرى كه صاحب لبن ديگرى است تكميل و به حد نصاب رسانده باشد نشر حرمت نخواهد نمود .\r\n5 - توالى رضعات يعنى پى در پى به اينكه بين رضعات از پستان زن ديگر شير نخورده باشد . اما فصل با كل و شرب ضرر نخواهد داشت .\r\n6 - هر رضعه‌يى بايد كامل باشد به اين كه طفل سير شده و پستان را رها كند .\r\n7 - بايد شير خالص بوده و چيز ديگرى به آن ممزوج نشده باشد .\r\nوقتى موضوع رضاع تحقق يابد لا محاله بايد با يكى از عناوين نسبى مطابق باشد .\r\nبنا بر اين ، مرضعه يعنى زنى كه بچه را شير داده مادر و شوهرش پدر و فرزندانشان برادر و خواهر طفل شيرخوار خواهند شد و كليه احكام حرمت نكاح بطورى كه در نسب است بر آنها مترتب خواهد گرديد .\r\nخواهر رضاعى مرتضع بر برادر نسبى او حرام نمىشود زيرا بين آنها بطور مستقيم اخوتى نيست بلكه خواهر رضاعى ، خواهر برادر او است و اين عنوان يعنى خواهر برادر بودن از عناوين نسبى هفتگانه نبوده تا مبنى بر اساس انطباق موجب نشر حرمت گردد مگر بطور عموم منزله .\r\nدر صورتى كه زنى دو طفل را شير داده باشد ولى صاحب لبن يكى نباشد در اين صورت هر يك از آن دو طفل بر زن و اصول و حواشى آن زن و همچنين بر آن شوهرى كه شير او را نوشيده حرام ميشوند و لكن هيچ كدام از آنها بر ديگرى حرام نيست زيرا صاحب شير كه شوهر باشد متعدد است . بنا بر اين اخوه مادر رضاعى موجب تحريم نيست و بر عكس از ناحيه پدر رضاعى موجب تحريم خواهد بود .\r\nارتضاع دو طفل از شير فحل واحد موجب نشر حرمت است اگر چه مرضعه آنها متعدد باشد به شرط اينكه ارتضاعشان از هر يك به حد كمال و نصاب رسيده باشد .\r\n\r\n","description":"","footnote":"","page_name":" 914 ","page_number":246},
  {"content":"\r\n\r\nو اينكه ميگويند اللبن للفحل اشاره به اين معنى است .\r\nهر گاه زنى از شير فحل واحدى طفلى را شير داده باشد اولاد نسبى آن زن و لو از شوهر ديگرى باشد بر آن طفل حرام ميشوند زيرا آنها اخوهء مادرى او محسوبند .\r\nاما اولاد رضاعى آن زن از شوهر ديگر بر آن طفل حرام نيست .\r\n( كليات حقوقى ص 262 ، 265 رجوع به نكاح و طلاق شود )\r\n\r\nرَضيع\r\n- ( فقه ) طفل شيرخوار رجوع برضاع شود .\r\n\r\nرَضويه\r\n- ( اصطلاح عرفانى ) يكى از فرق صوفيه است ( رجوع شود به معروفيه )\r\n\r\nرَطل\r\n- ( اصطلاح عرفانى ) كنايت از جام محبت الهى است عطار گويد :\r\n رطل گران ده صبوح زانكه رسيد است صبح * تا سر شب بشكند تيغ كشيد است صبح\r\nبيا ساقى آن رطل پيمان‌شكن * كه با وى برست است پيمان من \r\n\r\nرُطُوبَت\r\n- ( اصطلاح فلسفى ) يكى از كيفيات محسوسهء ملموسه رطوبت است و رطب عبارت از چيزى است كه طبايع او را مانعى براى قبول اشكال غريبه و ترك آنها نباشد ، در مقابل يبوست و يا بس عبارت از چيزى است كه در طبايع آن عايقى است كه مانع قبول و ترك اشكال است .\r\nو بعضى گويند رطوبت جسم عبارت از بودن آنست به نحوى كه ملتصق شود بما يلامسه .\r\n( ز اسفار ج 2 ص 424 - كشاف ص 530 )\r\n\r\nرَعايَت\r\n- ( اصطلاح عرفانى ) رعايت مراعات و محافظت كردن است و در اصطلاح رعايت عبارت از صيانت احوال و اعمال و اوقات باشد و گفته شده است « الرعاية صون بالعناية » زيرا اگر صيانت خالى از عنايت باشد صيانت كامله حاصل نشده باشد و قلت عنايت در صيانت موجب اتلاف امورست و اولين درجهء رعايت اعمال و دوم رعايت احوال و سوم رعايت اوقاتست .\r\n\r\nرَعد\r\n- ( اصطلاح فلسفى ) رعد عبارت از صوت شديدى است كه در اثر انشقاق و انخراق ابر حاصل مىشود بدين طريق كه دخان مخلوط با بخار بعد از صعود كافى بخار آن تبديل بابر شده و دخان و اجزاء ارضى آن ميان ابرها محبوس مىگردد و قسمتى از آن كه حرارتش هنوز باقى است متوجه به طرف علو ميگردد يعنى متصاعد مىشود و قسمت ديگر آن كه حرارتش زائل شده است قهرا متوجه به پائين شده و در نتيجهء اين كشمكش برخوردى حاصل مىشود كه سبب انخراق و توليد برق و صاعقه و صوت شديد مىگردد .\r\n( از المعتبر ابو البركات ص 220 - شفا ج 1 ص 271 - 272 - دستور ج 2 ص 138 )\r\n\r\nرَغبَت\r\n- اين اصطلاح عرفانى است و عبارت از ميل و توجه و علاقه بمحبوب است رغبت در هر چيزى بعد از حب بدان حاصل شود « و هى فوق الرجاء » و رغبت گاه از نفس است كه در ثواب است و گاه از قلب است كه در حقيقت است رجوع شود به فرهنگ مصطلحات عرفا .\r\n\r\n","description":"","footnote":"","page_name":" 915 ","page_number":247},
  {"content":"\r\n\r\n\r\nرفاعيه\r\n- ( اصطلاح عرفانى ) يكى از فرق متصوفه‌اند منسوب به سيد احمد رفاعى است و اين شخص از اولاد حضرت امام موسى كاظم است .\r\nاز اشعارش :\r\n اذا جن ليلى هام قلبى بذكر كم * انوح كما ناح الحمام المطوق\r\nو فوقى سحاب يمطر الهم و الاسى . * و تحتى بخار الهوى تتدفق \r\nالى آخر . . .\r\nكتاب حكم رفاعيه از اوست كه مشتمل بر نصايح سودمند است .\r\n( از طرائق الحقائق - ج 2 - ص 156 )\r\n\r\nرفع\r\n- رفع در زبان عرب اعراب رفعى را گويند كه تنوين رفعى باشد و و علامت آن دو ضمه مىباشد و در نزد محدثان عبارت از نسبت حديث و اضافت آن باشد به حضرت رسول قولا و فعلا و آن حديث را مرفوع گويند ( از كشاف ج 1 ص 631 ) و در اصول ، حديث رفع حديثى است كه در آن امورى از مكلفان مرفوع شده است رجوع شود به حديث رفع .\r\nو در اصطلاح عروضيان اسقاط يك سبب خفيف باشد از جزوى كه در اول او دو سبب خفيف باشد چنان كه از مستفعلن تفعلن ماند . . . ( از دره نجفى ص 31 )\r\n\r\nرفق\r\n- ( اصطلاح اخلاقى ) و انقياد نفس بود امورى را كه حادث شود از طريق تبرع و آن را دماثت خوانند .\r\n( از اخلاق ناصرى ص 77 )\r\n\r\nرقبه\r\n- ( اصطلاح فقهى ) بفتح را و قاف عبارت از گردن باشد و مجازا در شرع استعمال شده است در انسان مرقوق مملوك « اعتق رقبة مؤمنة » و اعتق رقبه ، يعنى آزاد كردن بردهء مملوك ( از كشاف ج 1 ص 587 )\r\n\r\nرُقبى\r\n- رقبى بضم را از مراقبت است و عبارت از آن باشد كه ملكى بشخصى داده شده كه از آن انتفاع برد و آنكه ملك را دهد گويد اگر من قبل از تو بمردم آن تو باشد و اگر تو قبل از من مردى مال خودم باشد ( از الفقه على . . . ج 3 ص 401 - شرح لمعه ج 1 ص 232 - كشاف ج 1 ص 587 ) رجوع بسكنى شود .\r\n\r\nرِقَّت\r\n- ( اصطلاح اخلاقى ) و آن بود كه نفس از مشاهدهء تألم ابناى جنس خود متأثر بود بىاضطرابى كه در افعال او حادث گردد ( از اخلاق ناصرى ص 77 )\r\n\r\nرَقص\r\n- ( اصطلاح عرفانى ) كنايت از حركت و سير سالك است .\r\n رقص ناقص بسوى نقص بود * جنبش كاملان نه رقص بود\r\nمىزند مرغ جانشان پر و بال * تا رهد باز ازين حضيض و بال\r\nرقص آنجا كن كه خود را بشكنى * پنبه را از ريش شهوت بر كنى\r\nرقص و جولان بر سر ميدان كنند * رقص اندر خون خود مردان كنند\r\nچون رهند از دست خود دستى زنند * چون رهند از نقص خود رقصى كنند\r\nمطربانشان از درون دف ميزنند * بحرها در شورشان كف ميزنند\r\nتو نبينى برگها با شاخها * كف زنان رقصان به تحريك صبا\r\nتو نبينى ليك بهر گوششان * برگها با شاخها هم كف زنان \r\n\r\n","description":"","footnote":"","page_name":" 916 ","page_number":248},
  {"content":"\r\n\r\n تو نبينى برگها را كف زدن * گوش دل بايد نه اين گوش بدن \r\n\r\nرَقطاء\r\n- ( اصطلاح بديعى ) و در لغت سياهى آميخته با نقطه‌هاى سفيد است و اين صنعت در نظم و نثر آنست كه از يك كلمهء منقوط يك حرف عاطل يعنى بىنقطه باشد مانند   إِذا زُلْزِلَتِ الْأَرْضُ . . .   ( از بديع فروغى ص 94 )\r\n\r\nرُقعه\r\n- ( اصطلاح ادبى ) نامهء كه به بزرگان نويسند .\r\nمولانا گويد :\r\n رقعه‌اش بردند پيش شاه راد * خواند آن رقعه جوابى او نداد\r\nرقعهء پر چنگ و پر هستى و كين * مىفرستد پيش شاه نازنين\r\nكالبد نامه‌ايست اندر وى نگر * هست لايق شاه را آنگه ببر \r\nپاره‌هاى پارچه كه بر ردى هم گذارند و لباس مرقع درويشان را دوزند .\r\n\r\nرُقعه‌هاى كَژدُم\r\n- ( اصطلاح گاه‌شمارى ) اين از رسمهاى پارسيان نيست و لكن از مستحدثات عوام بود و بشب اين روز بر كاغذها نويسند و بر در خانه‌ها بندند تا اندر و گزند اندر نيابند و پنجم روز است از اسفندارمذ ماه و پارسيان آن را مردگيران خوانند . زيرا كه زنان بر شوهران خود اقتراح كردند و آرزوهائى كردندى از مردان در آن روز .\r\n( از التفهيم ص 260 )\r\n\r\nرَقيقَه\r\n- ( اصطلاح عرفانى ) رقيقه در اصطلاح عبارت از لطيفهء روحانى است و گاه اطلاق مىشود بر واسطهء لطيفه كه واسطهء ميان دو چيز است مانند امداد فيوضات و اصل از حق بخلق كه آن را رقيقه نزول نامند .\r\n( از كشاف ص 582 - دستور العلماء ج 2 ص 142 ) .\r\n\r\nرُكَبة ذاتُ الكُرسى\r\n- ( اصطلاح نجومى ) رجوع به ذات الكرسى شود .\r\n\r\nرُكن\r\n- ( اصطلاح فقهى ) آنچه با كم و زيادشدنش عبادت باطل شود رجوع به اركان نماز شود .\r\n\r\nرُكُوع\r\n- ( اصطلاح فقهى ) و انحناء پشت باشد در صلاة و آن ركن است و موقع آن بعد از فراغ از حمد و سوره و يا تسبيحات اربعه باشد در هر ركعتى بايد به حالت تعظيم باندازهء كه دو دست او بزانويش برسد خم و ذكر لازم را بگويد و آن « سبحان ربى العظيم و بحمده » باشد . ( از شرح لمعه ج 1 ص 51 ، 70 - كشاف ج 1 ص 634 ) .\r\n\r\nرُكُون\r\n- ( اصطلاح عرفانى ) توجه و اعتماد به خدا است كه گفته‌اند . « علامة ركون القلب و السكون الى الله ان يكون قويا عند زوال الدنيا و ادبارها عنه و فقده اياه و يكون بما فى يد الله اقوى و اوثق منه بما فى يده » .\r\n( از طبقات ص 389 )\r\n\r\nرُمحِ رامِح\r\n- ( اصطلاح نجوم ) رجوع شود به عواء .\r\n\r\nرَمز\r\n- ( اصطلاح ادبى و عرفانى ) و عبارت از اشارات است بر سبيل خفيه و بالجمله كنايت را اگر وسائطى نباشد و يا وسائط ميان لازم و ملزوم آن كم باشد رمز گويند . ( از تلخيص ص 174 ) در نزد عارفان رمز عبارت از معنى باطنى است كه مخزون است تحت كلام ظاهرى كه غير از اهل آن بدان دست نيابد .\r\n\r\n","description":"","footnote":"","page_name":" 917 ","page_number":249},
  {"content":"\r\n\r\n( لمع ص 338 - دستور ج 2 ص 142 )\r\n\r\nرَمس\r\n- ( اصطلاح عرفانى ) رمس و طمس بمعنى دفن هستند . هجويرى گويد رمس عبارت از نفى عين و اثر آن باشد از دل .\r\n\r\nرَمل\r\n- ( اصطلاح علوم غريبه ) ريگ و نام علمى است پيدا كردهء دانيال نبى و بفتحين هر بيتى است كه به هشت فاعلاتن تمام شود - ( از كشاف ج 1 ص 647 - دره نجفى ص 13 ) .\r\n\r\nرَمىِ جَمَرات\r\n- ( اصطلاح فقهى ) يكى از اعمال واجبهء حج است كه در روز معينى سنگ‌هائى را مطابق با تشريفاتى بر ستون مخصوصى هدف‌گيرى نمايند .\r\nدر معتقد الاماميه آمده است .\r\nو رمى روا نباشد الا به سنگ ريزه .\r\nدليلش اجماع اين طائفه است ، و طريقهء احتياط ، و گفتار رسول ص :\r\n« ايها الناس عليكم بحصى الخذف »\r\n، و حصى سنگ ريزه باشد .\r\nو اين سنگ ريزه بايد كه از حرم بود ، و از « مسجد حرام » و « مسجد حنيف » نباشد ، نه آنكه يك بار انداخته باشند . دليلش آنست كه رسول ص همچنين كرده است و گفته :\r\n« خذوا عنى مناسككم »\r\n. و بايد به مقدار سر انگشتى باشد ، و سياه مكروه بود ، و نبايد شكستن ، و هفت سنگ ريزه باشد ، هفت روز عيد در جمرهء عقبه بياندازد . و پس از عيد در آن سه جمره بيست و يك سنگ بياندازد : در هر يكى هفت جمرهء عقبه را .\r\nو روز عيد بعد از بر آمدن آفتاب اندازد ، بر سبيل استحباب : و بعد از آنكه صبح بر آمده باشد مجزى باشد . و پيش از صبح روا نبود مگر ضرورت را ، و در ايام تشريق بعد از زوال . و اگر وقت فائت شود به آنكه ايام تشريق بگذرد ، سال آينده آن را قضا كند ، يا بفرمايد تا قضا كنند .\r\nو ابتدا به « جمرهء عظمى » كند ، و اين آنست كه به منى نزديكتر است ، آنگه « وسطى » ، آنگه « عقبه » . اگر خلاف اين كند ، با سر گيرد از براى احتياط . و خلاف نيست ، كه پيغمبر ص برين ترتيب كرده است ، و فعل او چون در موقع بيان باشد ، واجب بود بوى اقتدا كردن .\r\nو مستحب است كه نزديك جمرهء اول و دوم باستد ، و نزديك هر سنگى تكبيرى ميگويد ، و بر طهارت باشد ، و از پيش روى جمره باستد ، نه از بالاى او ، و ميان او و ميان جمره مقدار ده ارش باشد يا پانزده ارش ، و دعا بخواند در وقتى كه سنگ در دست وى باشد ، و انداختن سنگ بروجه « خذف » .\r\nو اگر فراموش كند ، و در جمرهء اولين سه بيندازد ، و در آن دو ديگر تمام ، و با يادش آيد ، با سر گيرد . و اگر چهار انداخته باشد ، تمام كند ، و با سر نگيرد .\r\nو اگر داند كه يك سنگ كم انداخته است ، و نداند كه كدامين است ، در هر يكى يك سنگ بيندازد . و اگر سنگ بر محل آيد ، آنگه بر زمين افتد ، مجزى بود . و اگر نيفتد ، ديگرى بيندازد .\r\n( معتقد الاماميه ص 327 )\r\n\r\nرِند\r\n- ( اصطلاح عرفانى ) كلمه رند در اصطلاح متصوفان و عرفا بمعنى كسى است كه جميع كثرات و تعينات و جويى\r\n\r\n","description":"","footnote":"","page_name":" 918 ","page_number":250},
  {"content":"\r\n\r\nظاهرى و امكانى و صفات و اعيان را از خود دور كرده و سرافراز عالم و آدم است كه مرتبت هيچ مخلوقى بمرتبت رفيع او نمىرسد .\r\n( از شرح گلشن راز ص 620 ) حافظ گويد :\r\n زاهد ار راه برندى نبرد معذورست * عشق كاريست كه موقوف هدايت باشد \r\nو تمام رسوم ظاهرى و قيود معموله را رها كرده و محو حقيقت شده باشد .\r\nحافظ گويد :\r\n در خرقه چو آتش زدى اى عارف سالك * جهدى كن و سر حلقهء رندان جهان باش \r\nو اسرار حقيقت را دريافته و از شريعت و طريقت در گذشته .\r\nشاه نعمت الله گويد :\r\n رندان باده نوش كه با جام همدمند * واقف ز سر عالم و از حال آدمند\r\nحقند اگر چه خلق نمايند خلق را * بحرند اگر چه در نظر ما چو شب نمند \r\nحافظ گويد :\r\n گر بود عمر بميخانه روم ، بار دگر * بجز از خدمت رندان نكنم كار دگر \r\nحافظ گويد :\r\n عيب رندان مكن اى زاهد پاكيزه سرشت * كه گناه دگران بر تو نخواهند نوشت\r\nمن اگر نيكم و گر بد تو برو خود را باش * هر كسى آن درود عاقبت كار كه كشت\r\nمصلحت نيست كه از پرده برون افتد راز * ور نه در مجلس رندان خبرى نيست كه نيست\r\nشير در باديهء عشق تو روباه شود * آه از اين راه كه در وى خطرى نيست كه نيست \r\nعراقى گويد :\r\n اى رند قلندر كيش ، مىنوش ز كس مينديش * انگار همه كم بيش زيرا كه دل درويش\r\nمرهم نه نهد بر ريش از غايت حيرانى * در دير شو و بنشين ، با خوش پسرى شيرين\r\nشكر ز لبش مىچين ، تا چند ز كفر و دين * در زلف و رخ او بين گبرى و مسلمانى \r\nعطار گويد :\r\n اى رند شرابخواره امروز * مى ده كه ز مى صفا برآمد\r\nچندان كه تو شرح جام كردى * گرد تو ز گرد ما بر آمد\r\nشكرانهء آنكه صوفى امروز * خود را شد و از خدا بر آمد\r\nما صوفى صفهء صفائيم * بى خود ز خوديم و با خدائيم \r\nحافظ گويد :\r\n گر بود عمر بميخانه روم بار دگر * بجز از خدمت رندان نكنم كار دگر\r\nمرا برندى و عشق آن فضول عيب كند * كه اعتراض بر اسرار علم غيب كند\r\nكمال سر محبت به بين نه نقص گناه * كه هر كه بىهنر افتد نظر به عيب كند \r\n.\r\nو از باده حقيقت سر مست گشته و واله و حيران و سرگردان در وادى محبت شوند .\r\nشاه نعمت الله گويد :\r\n هر كجا رندى است در ميخانهء * جرعهء از جام ما نوشيده‌اند\r\nهر طرف شاهيست بر تخت وجود * خلعتى از جود ما پوشيده‌اند \r\n\r\nرَنگ\r\n- كنايت ز رسوم و تعلقات و قيود\r\n\r\n","description":"","footnote":"","page_name":" 919 ","page_number":251},
  {"content":"\r\n\r\nبشريت است .\r\n ساقيا مى ده كه جز مىنشكند پرهيز را * تا زمانى كم كنم اين زهد رنگ‌آميز را\r\nدين زردشتى و آئين قلندر چند چند * توشه بايد ساختن مر راه جان‌آويز را \r\nسنائى گويد :\r\n اين رنگ نگر كه زلفش آميخت * وين فتنه نگر كه چشمش انگيخت\r\nوين عشوه نگر كه چشم او داد * دل برد و بجانم اندر آويخت\r\nنسازد عشق رنگ از هيچ رويى بهر مخلوقى * كه رنگ عشق بىرنگى وجود اندر عدم سازد \r\n.\r\n\r\nرَوابِط\r\n- ( اصطلاح ادبى ) روابط عبارت از حروف يا كلماتىاند كه جملات و كلمات را با يكديگر پيوند دهند از جمله روابط در عربى ضمايراند و روابط جملات ضمائر و اشارات و حروف عطف باشند .\r\nرجوع شود به ( مغنى باب چهارم ص 259 - مطول ص 230 )\r\n\r\nرَواتِب\r\n- ( اصطلاح فقهى ) جمع راتبه است و عبارت از سنتى است تابع فريضه و عبادات موقت بوقت مخصوص را رواتب نامند و رواتب يوميه نمازهاى مستحب‌اند كه دو برابر نمازهاى واجب يوميه‌اند ، ظهر 8 ركعت قبل از نماز ظهر و 8 ركعت قبل از نماز عصر و چهار ركعت بعد از مغرب و 12 ركعت بعد از عشا و 8 ركعت نماز شب و دو ركعت شفع بعد از نماز شب و يك ركعت وتر و دو ركعت نافله صبح قبل از صبح كه مىشود 34 ركعت و هر دو ركعت نافله را تشهد و تسليم است به جز وتيره ( از كشاف ج 1 ص 583 - شرح لمعه ج 1 ص 42 ) .\r\n\r\nرَواضِع\r\n- ( اصطلاح فقهى ) منظور دايه‌ها و خدام قلب‌اند ( رجوع شود به ترجمهء آراء اهل مدينهء فاضله ص 216 ) .\r\n\r\nرَوافِض\r\n- ( اصطلاح كلامى ) فرقهء بزرگى از فرق اسلامند كه شيعه باشند .\r\n( از كشاف ج 1 ص 621 )\r\n\r\nرَوايَت\r\n- در لغت نقل است و در عرف فقها مسئله‌ايست فرعى كه از فقيه نقل شود و اطلاق بر قول و فعل نبى نيز شود .\r\n( از كشاف ج 1 ص 6700 )\r\n\r\nرُوح\r\n- ( اصطلاح فلسفى و عرفانى ) يكى از مسائل مهم فلسفى كه افكار و انظار فلاسفه را به خود متوجه كرده است مسأله روح است كه هم از لحاظ ماهوى و هم وجودى مورد بحث قرار گرفته است در مورد اول كه بحث از لحاظ ماهوى باشد اقوال و آراء پراكنده و مختلفى اظهار شده است و هيچ كدام مسأله را بطور تحقيق حل نكرده‌اند شرايع و مذاهب نيز در مورد ماهيت و ذات روح ساكت شده‌اند چنان كه در قرآن مجيد است  « قُلِ الرُّوحُ مِنْ أَمْرِ رَبِّي »  .\r\nآنچه براى اهل نظر مسلم شده است آنكه غير از اعضاء و جوارح و ابدان مادى امر ديگرى هست كه منشأ احساسات و ادراكات و تعقلات و حركات و سكنات و فعل و انفعالات ارادى و غيره است و اين امر مسلم است كه منشأ ادراكات و تعقلات و آثار و خواص ديگر در تمام موجودات يكسان نيست و نيز مسلم است كه هر يك از موجودات را آثار خاصى\r\n\r\n","description":"","footnote":"","page_name":" 920 ","page_number":252},
  {"content":"\r\n\r\nاست كه موجب امتياز آنها از يكديگر است از اين جهت براى روح و نفس اقسام و انواعى قائل شده‌اند « نفس جمادى ، نباتى و حيوانى » .\r\nشيخ الرئيس در رساله معراجيه گويد :\r\nمراد از روان نفس ناطقه است و از جان روح حيوانى .\r\nفلاسفه عموما قائل به سه امر شده‌اند قلب ، روح بخارى و نفس يا روح مجرد و گويند قلب عبارت از جسم لطيف صنوبرية - الشكل است و مركب روح بخارى است كه روح حيوانى است و منشأ حيات و حس و حركت است و در تمام حيوانات هست و سارى در تمام اعضاء بدنست و روح بخارى مركب نفس است كه منشأ ادراكات كليه و تعقلات بوده و ذاتا مجرد است و بدين ترتيب روح حيوانى برزخ ميان قلب و نفس ناطقه است و واسط در تعلق نفس ناطقه با بدان است و در مقام تعريف آنها گويند :\r\nروح حيوانى عبارت از لطيف شفافى است كه منبع آن تجويف چپ قلب است و واسطه در تدبير نفس است و روح انسانى امر لطيفى است كه مستند عالميت و مدركيت انسان است و راكب و متعلق بروح حيوانى مىباشد « ان النفس لا يتصرف فى الاعضاء الكثيفة العنصرية الا بتوسط مناسب و ذلك الوسط هو الجسم اللطيف النورانى المسمى بالروح النافذ فى الاعضاء بواسطة الاعصاب الدماغية » . ( از اسفار ج 4 ص 115 ) « فاعلم ان الجوهر النفس لكونه من سنخ الملكوت و عالم الضياء المحض العقلى لا يتصرف فى البدن الكثيف المظلم العنصرى بحيث يحصل منه نوع طبيعى وحدانى الا بتوسط مناسب و المتوسط بينها و بين البدن الكثيف هو الجوهر اللطيف المسمى بالروح عند الاطباء » .\r\n( از اسفار ج 4 ص 116 ) « النور الأسفهبدية لا يتصرف فى البرزخ الا بتوسط مناسبة ما و هى ماله‌اى للنور الاسفهبد مع الجوهر اللطيف الذى سموه الروح اى الحيوانى و هو بخار لطيف شفاف محدث من لطافة الاخلاط و خلاصتها على النسبة الفاضلة المخصوصه و منبعه تجويف الايسر من القلب » .\r\n( از ش ص 44 ) و به همين معنى است كه كشاف گويد :\r\nروح نزد اطباء جسم لطيف بخارى است كه از لطافت اخلاط و بخاريت آنها متكون شود .\r\n( از كشاف ص 541 ) بعضى از روح نفس ناطقه را ميخواهند و آن دو را مترادف گرفته‌اند .\r\n( از كشاف ص 541 - اخوان ج 3 ص 149 اسفار ج 4 ص 76 ) .\r\nبعضى گويند : روح محل اوصاف حميده است و نفس محل اوصاف ذميمه .\r\n( از اسفار ج 4 ص 7 ) بعضى گويند : روح عبارت از جبرئيل است چنان كه حضرت امير فرمودند\r\n« الروح ملك من ملائكة الله »\r\n. ( از اسفار ج 4 ص 76 ) بعضى گويند : روح جوهر مخلوقى است كه الطف مخلوقات است .\r\n( از اسفار ج 4 ص 77 ) بعضى روح و حيات را يكى دانند .\r\n( از اسفار ج 4 ص 77 ) در رسائل اخوان الصفا آمده است\r\n\r\n","description":"","footnote":"","page_name":" 921 ","page_number":253},
  {"content":"\r\n\r\n« فاما النفس يعنى الروح فهي جوهرة سماويه نورانية حية فعالة بالطبع حساسة دراكة لا تموت و لا تفنى بل تبقى مؤبدة » .\r\n( از اخوان ج 3 ص 279 ) بعضى گفته‌اند جزء لا يتجزى است و بعضى گفته‌اند جسم هوائى است و بعضى گفته‌اند دماغ است و اقوال ديگر .\r\n( از كشاف ص 541 ) پس معلوم شد كه نفس ناطقه كه روح انسانى است از نظر فلاسفه مجزا و غير از روح حيوانى است و غير از قلب است زيرا قلب و روح حيوانى نوعى از اجسام و اجرامند و با فساد بدن از بين ميروند و آنچه باقى ميماند روح انسانى است زيرا روح بخارى بنا بر تعريفى كه شد جسم حار لطيفى است كه از لطائف اخلاط اربعه حادث مىشود و بدن قشر و غلاف آنست و روح بخارى روح نفسانى و حيوانى و طبيعى است و حامل قواى حيوان و نبات است و منبع آن قلب است .\r\nروح بخارى را روح غريزى و روح طبى هم گفته‌اند .\r\nصدر الدين در عين حال كه ميان آنها فرق و امتياز گذارده است آن نوع تفكيك و جدائى كه فلاسفه ديگر قائل شده‌اند قبول ندارد و گويد : روح علوى سماوى از عالم امر است و روح حيوانى بشرى از عالم خلق است و محل روح علوى است و روح حيوانى جسمانى است و حامل قواى حس و حركت است و اين روح در ساير حيوانات هم منبع فيضان قواى خاص است و روح علوى در روح حيوانى ساكن شده و آن را متطور به نفس مىكند زيرا نفس در اعضاء كثيفهء عنصريه تصرف نمىكند مگر بواسطهء امر مناسبى و آن امر مناسب واسطه جسم لطيف نورانى است كه بنام روح خوانده مىشود و نافذ در اعصاب است بواسطهء اعصاب « ان الروح العلوى السماوى من عالم الامر و الروح الحيوانى البشرى من عالم الخلق و هو محل الروح العلوى و مورده و اما لروح الحيوانى جسم لطيف حامل لقوى الحس و الحركة و هذا الروح لسائر الحيوانات و منه يفيض قوى الحواس . . و سكن روح العلوى الى الروح الحيوانى و صيره نفسا و يتكون من سكون الروح الى النفس و القلب و اعنى بهذا القلب اللطيفة التى محلها المضغة اللحمية فالمضغة اللحمية من عالم الخلق و هذه اللطيفة من عالم الامر ( اسفار ج 4 ص 78 ) روح عبارت از القا آتى است كه از عالم غيب بوجه مخصوص بقلب ميرسد ( تاريخ تصوف ص 647 ) هجويرى گويد : در هستى روح شكى نيست و لكن در چگونگى آن اختلاف است و  « قُلِ الرُّوحُ مِنْ أَمْرِ رَبِّي »  اشارت به همين معنى است و گروهى گويند روح حياتى است كه بدن بدان زنده شود و گروهى ديگر گويند غير از حياتست و حيات با آن يافت شود و حضرت رسول فرمودند\r\n« خلق الارواح قبل الاجساد »\r\n. ( از كشف المحجوب ص 335 - لمع ص 351 ) .\r\nبعضى گويند روح در جسد مانند نار است در حطب ، روح را از آن جهت روح گويند كه منشأ زندگى و منبع فيضان حياتست بر جميع\r\n\r\n","description":"","footnote":"","page_name":" 922 ","page_number":254},
  {"content":"\r\n\r\nقواى نفسانى .\r\n( از شرح قيصرى 41 ) و بالجمله روح جوهرى است نامرئى و نامحسوس و بسيط و مدبر و از امور الهى است و زوال ناپذيرست و روح بر چند نوعست . روح حيوانى ، انسانى و نباتى رجوع شود باصطلاحات فلسفى در كلمه نفس و روح .\r\nدر شرح گلشن راز است كه روح را از آن جهت روح گويند كه بذات خود زنده است و زنده‌كنندهء غير است .\r\n( از شرح گلشن راز ص 4 ) ابن يزدانيار گويد : « الروح مزرعة الخير لانها معدن الرحمة و النفس و الجسد مزرعة الشر لانها معدن الشهوة و الروح مطبوعة بارادة الخير و النفس مطبوعة بارادة الشر و هو مدبر الجسد و العقل مدبر الروح » .\r\n( از طبقات ص 408 ) در انسان كامل آمده است بدان كه آدميان در اين عالم سفلى مسافرانند از جهت آنكه روح آدمى را كه از جوهر ملائكه سماوى است از عالم علوى به اين عالم سفلى بطلب كمال فرستاده‌اند ، تا كمال خود را حاصل كند .\r\n( از انسان كامل ص 53 ) غزالى گويد : بدان كه روح آدمى دو روح است يكى از جنس روح حيوانى فائت و يكى از جنس روح ملائكه كه آن را روح انسانى نام كنيم ، و اين روح حيوانى را منبع دلست و آن گوشت كه در جانب چپ نهاده است و وى چون بخار لطيف است از اخلاط باطن حيوان و وى را مزاجى معتدل است .\r\n( از كيمياى سعادت ص 85 ) شاه نعمت الله گويد : روح انسان كامل ، كليست و قديم بقدم زمانى و حادث بحدوث ذاتى و روح منطبعهء او صورت جسمانيهء حادثهء زمانيه است و روح كلى متعلق باخلاق الهيه و مصور به صورت « ان الله خلق آدم على صورته » است در اشعهء است : « الروح خلق من نور العزه » .\r\n( از حاشيهء اشعه 164 ) در رساله قشيريه است كه بعضى گويند روح حيات است و بعضى گويند اعيان مودعه در قوالب است كه در حال خواب از بدن خارج و بعد رجوع مىكند .\r\n( رسالهء قشريه ص 45 ) قيصرى گويد : آنچه را حكماء عقل مجرد گويند اهل الله روح نامند و از اين جهت است كه بعقل اول روح القدس گفته‌اند .\r\n( از شرح قيصرى ص 15 )\r\n\r\nرُوحانى\r\n- ( اصطلاح كلامى ) به آنچه ذو روح باشد روحانى گويند و به جن و پرى نيز روحانى گويند .\r\n\r\nرُوحِ اعظم\r\n- ( اصطلاح فلسفى ) مراد از روح اعظم امر اعلاى حق و عقل اول است كه از آن تعبير بملك مقرب هم شده است كه مشتمل بر ملائكهء زيادى است كه جنود الله‌اند و بالجمله عالم عقول و نفوس مجرده را عالم روحانيات گويند .\r\n( از رسائل صدر الدين ص 47 ، 349 - مبدأ و معاد صدرا ص 92 )\r\n\r\nرُوحِ الهى\r\n- ( اصطلاح فلسفى ) مراد از روح الهى نفس ناطقه است .\r\n\r\nرُوحِ إلقاء\r\n- ( اصطلاح عرفانى ) روح\r\n\r\n","description":"","footnote":"","page_name":" 923 ","page_number":255},
  {"content":"\r\n\r\nالقاء القاءكنندهء علوم غيب است بر قلوب كه جبرئيل باشد و گاه اطلاق بر قرآن شود .\r\n( از كشاف ص 549 )\r\n\r\nرُوحُ الأمين\r\n- ( اصطلاح عرفانى ) مراد جبرئيل است كه   « نَزَلَ بِهِ الرُّوحُ الْأَمِينُ عَلى قَلْبِكَ »   .\r\n( از ش ص 250 )\r\n\r\nرُوحِ إنسانى\r\n- اين اصطلاح فلسفى و هم عرفانى است عزيز الدين نسفى گويد :\r\nاهل شريعت گويند انسان چون تصديق انبيا كرد و مقلد انبياء شد بمقام ايمان رسيد و نام او مؤمن گشت و چون علاوه بر آن عبادت بسيار كرد بمقام عبادت رسيد و نام او عباد گشت و چون علاوه بر آن روى از دنيا به كلى بگرداند بمقام زهد رسيد و نام او زاهد گشت و چون علاوه بر آن اشياء را آن طور كه هست بديد و بدانست خود و پروردگار را شناخت بمقام معرفت رسيد و نام او عارف گشت و چون علاوه بر آن خداى او را به محبت و الهام خود مخصوص گردانيد بمام ولايت رسيد و نام او ولى گشت و چون علاوه بر آن حق تعالى او را به معجزهء خود مخصوص گردانيد و بر پيغام به خلق بفرستاد تا خلق را به حق دعوت كند بمقام نبوت رسيد و نام وى نبى گشت و چون علاوه بر آن حق تعالى او را به كتاب خود مخصوص گردانيد بمقام رسالت رسيد و نام او رسول گشت و چون علاوه بر آن شريعت اول را منسوخ گردانيد و شريعتى ديگر نهاد بمقام أولو العزم رسيد و نام او أولو العزم گشت و چون علاوه بر آن شريعت اول را منسوخ كرد و شريعتى ديگر نهاد به مقام خاتميت رسيد و نام او خاتم گشت ؟\r\nاين بود ترقى روح انسانى روح مؤمن يك مرتبهء ترقى كرد و روح خاتم نه مرتبه چون اول و آخر را بدانستى اكنون باقى را هم بدان ، اهل شريعت گويند ترقى روح انسانى همين نه مرتبه بيش نيست و اين نه مرتبه همه اهل تقوى و علمند .\r\n( رجوع شود به انسان كامل ص 28 - 29 )\r\n\r\nرُوحِ بُخارى\r\n- ( اصطلاح فلسفى ) رجوع شود بروح و ( رسائل صدرا ص 255 - اسفار ج 1 ص 122 )\r\n\r\nرُوحِ حِسّى\r\n- ( اصطلاح فلسفى ) بابا افضل در تعريف روح حسى گويد : و روح حسى مردم را ارواح بسيار تابع و فرمان برند هر يك از آن كمال جسمى كه كمالات آلات حسى در وى نموده شود .\r\n( از مصنفات ج 1 رساله 1 ص 31 )\r\n\r\nروح حيات\r\n- ( اصطلاح عرفانى ) روح حيات عبارت از بخار رطب است كه حيات بدن از آنست .\r\n\r\nرُوحِ حَيوانى\r\n- ( اصطلاح فلسفى ) روح حيوانى جسم لطيفى است كه محل آن تجاويف قلب صنوبرى الشكل است رجوع شود بفرهنگ علوى عقلى تأليف نگارنده .\r\nدر كلمهء روح و نفس .\r\n( از شرح قيصرى ص 38 ) رُوحِ طَبيعى - رُوحِ عِلوى - رجوع شود بروح و ( مصنفات ج 1 رساله 1 ص 32 ) .\r\n\r\nرُوحُ القُدُس\r\n- ( اصطلاح فلسفى ، كلامى ) آنچه را فلاسفه جوهر عقلى ناميده‌اند الهيون روح القدس مينامند بعضى گويند افلاطون جوهر عقلى\r\n\r\n","description":"","footnote":"","page_name":" 924 ","page_number":256},
  {"content":"\r\n\r\nرا روح القدس ناميده است در قرآن مجيد نيز كلمهء روح القدس به كار برده شده است .\r\nو در هر حال اين اصطلاح از مختصات فلسفهء اسلامى و عرفان است و گاه مراد از روح القدس عقل بالمستفاد است و عقل را در مرتبت اجمال نيز روح القدس ناميده‌اند .\r\n( از اسفار ج 4 ص 89 ، 166 ، 79 ، 107 ج 1 ص 72 ) .\r\nو رجوع بزيت ، زيتونه ، زجاجه شود .\r\n\r\nرُوحُ المَمات\r\n- ( اصطلاح عرفانى ) جوهرى كه با خروج آن موجود زنده فانى شده و بميرد روح ممات مينامند در مقابل روح حيات كه بوسيلهء آن اكل و شرب و حس و حركت انجام مىشود و در محل خود بيان شد كه فلاسفه براى روح مراحلى قائل شده‌اند و بلكه به روح متعدد قائل‌اند كه از جمله همان جرم لطيف بخارى است و همان روحى است كه منشأ حس و حركت است و در نتيجه مبدأ حركات و جنبش‌هاى حيوانى است و حيات و ممات حيوان بستگى بدان دارد و از اين جهت هم روح حيات است و هم روح ممات از آن رو كه با وجود آن حيات بر قرار است و با رفتن آن مرگ و فنا و تلاشى بدن « قال ابو سعيد القرشى الروح روحان روح الحياة و روح الممات فاذا اجتمعتا عقل الجسم ، و روح الممات هى التى اذا خرجت من الجسد يصير الحى ميتا و روح الحياة ما به مجارى الانفاس و قوة الاكل و الشرب و غير هما » .\r\n( از اسفار ج 4 ص 79 و رجوع شود به ش ص 462 - شفا ج 1 ص 521 - دستور ج 2 ص 145 - زاد المسافرين ص 225 )\r\n\r\nروح نباتى\r\n- ( فلسفى ، عرفانى ) عزيز - الدين نسفى گويد : بدان كه روح نباتى جوهر است و مكمل و محرك جسم است بالطبع و روح حيوانى جوهر است و مكمل و محرك جسم است بالاختيار و روح انسانى جوهر بسيط است و مكمل و محرك جسم است بالاختيار و العقل و اگر اين عبارت را فهم نمىكنى بعبارت ديگر بگويم .\r\nبدان كه روح حيوانى مدرك جزئيات است و روح انسانى مدرك جزئيات و كليات و روح حيوانى دريابندهء نفع و ضرر است و روح انسانى دريابنده نفع و ضر و انفع و اضر است ، روح انسانى حى و عالم و مريد و قادر و سميع و بصير و متكلم است و نه چنين است كه از موضعى مىبيند و از موضعى ديگر مىشنود و از موضعى ديگر مىگويد .\r\n( از انسان كامل ص 27 )\r\n\r\nرُوحِ نَفسانى\r\n- اين اصطلاح هم عرفانى و هم فلسفى است و منظور روح حيوانى بود ، آدمى با ديگران حيوانات در اين سه روح شريك بود يعنى روح نباتى ، روح حيوانى و روح نفسانى .\r\nو لكن بروح انسانى از ساير حيوانات جدا گردد . روح حيوانى پس از آن آيد كه روح نباتى قوت گيرد و كمال يابد و چون روح حيوانى كمال گيرد زبده و خلاصهء آن را دماغ به خود جذب كند و زبده و خلاصهء آن را روح نفسانى نامند ، روح انسانى از قبل اين سه روح بود زيرا روح انسانى از عالم علوى است و روح نباتى .\r\nحيوانى و نفسانى از عالم سفلى بود ( از انسان كامل ص 23 ) .\r\nرجوع بزيتونه ، و زجاجه شود .\r\n\r\n","description":"","footnote":"","page_name":" 925 ","page_number":257},
  {"content":"\r\n\r\n\r\nروز\r\n- ( اصطلاح عرفانى ) تتابع انوار را گويند .\r\n( كشاف ص 1557 ) و روز ميثاق ، روز عهد و پيمان است ، كه روز الست است كه فرمودند  « أَ لَسْتُ بِرَبِّكُمْ قالُوا بَلى »  كه روز ازل هم گويند .\r\n در روز الست بلى گفتى * امروز به بستر لا خفتى \r\nو عبارت از پرتو وجود است .\r\nانصارى گويد : روز پنج روز است ، يكى روز مفقود ، ديگر روز مشهود ، سيم روز مورود ، چهارم روز موعود ، پنجم روز ممدود .\r\nاما روز مفقود روز دنيا است كه بر تو گذشت و فايت شد و با تو جز حسرت و تلهف در فوات آن نماند .\r\nاما روز مشهود اين روز است كه تو در آنى ، اگر خود را دريابى و عمل كنى ، وقت آن يافته‌اى ، به غنيمت‌دار .\r\nو روز مورود ، روز فرداست ، نگر تا انديشهء آن نبرى و دل در آن نبندى ، و وقت خود باميد فردا . ضايع نكنى ، كه فردا ناآمده است و در دست تو نيست .\r\nو روز موعود روز مرگ است ، آخر روزگار و هنگامى كه عمر به آخر رسيده و جان به چنبر گردن مانده و در غرقاب حيرت افتاده و آب حسرت در ديده در آمده و آن روى ارغوانى ، زعفرانى گشته .\r\n سر زلف عروسان را چو برگ نسترن يا بى * رخ گلبرگ شاهان را چو شاخ زعفران يا بى \r\nو روز ممدود ، روز رستاخيز است كه خلق اولين و آخرين حشر كنند و ايشان را دو گروه گردانند ، گروهى نيك بختان و گروهى بدبختان  « فَمِنْهُمْ شَقِيٌّ وَ سَعِيدٌ »  .\r\n( از عده ج 2 ص 485 ) روز حسرت ، روز اول است در عهد ازل كه حكم كردند و قضا زدند و هر كس را آنچه سزاى وى بود دادند ، راندهء بىجرم و جريمت ، نواختهء بىوسيلت طاعت ، يكى را خلعت رفعت دوختند و ميل نه ، يكى را به آتش قطيعت سوختند و جور نه ، آن يكى را بر بساط لطف پر از ناز ، اين يكى را در وعدهء خذلان به نعت حرمان ، آرى سابقهء رانده ، چنان كه خود دانسته ، عاقبتى نهاد ، چنان كه خود خواسته . از بشريت تيرى ضعيف تركيب در وجود آورده و آن تير ، در كمان علم ازل نهاده و در هدف حكم انداخته ، اگر راست رود ، ثناء و احسنت اندازنده را ، اگر كژ رود ، طعن و لعن تير را ، حيرت اندر حيرت است ، و تشنگى در تشنگى گه گمان گردد يقين گه يقين گردد گمان .\r\n( از عده ج 6 ص 60 )\r\n\r\nروزِ اسفَند ارمَذ\r\n- ( اصطلاح گاه‌شمارى ) روز پنجم اسفند ، اسفندارمذ بود كه نام آن با نام ماه يكى افتاده است و اسفندارمذ ملك موكل زمين بود و در اين روز رسوم خاصى بوده است در بلاد ايران زمين .\r\n( از آثار ص 229 )\r\n\r\nرُوزگارِ عَجوز\r\n- ( اصطلاح گاه‌شمارى ) رجوع به ايام العجوز شود\r\n\r\nرُوزِ مِهر\r\n- ( گاه‌شمارى ) شب شانزدهم ديماه بود و يكى از اعياد فارسيان است و در اين روز وقايع مهمى بوده است .\r\n\r\n","description":"","footnote":"","page_name":" 926 ","page_number":258},
  {"content":"\r\n\r\n( از آثار ص 236 )\r\n\r\nرُوزِ الَست\r\n- ( كلامى ) مأخوذ از قرآن مجيد است كه فرمودند  أَ لَسْتُ بِرَبِّكُمْ قالُوا بَلى  روزى كه خداوند از بندگان پيمان گرفت كه كفر نورزند و تسليم حق باشند كه فرمود :  وَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَ أَشْهَدَهُمْ عَلى أَنْفُسِهِمْ \r\n در روز الست بلى گفتى * امروز به بستر لا خفتى \r\n\r\nرُوزه\r\n- ( اصطلاح عرفانى و فقهى ) نزد عارفان ترك و ايثار و تصفيه را گويند .\r\nانصارى گويد : روزه جوانمردان طريقت به زبان اهل معرفت بشنو و ثمرهء سرانجام آن بدان . چنان كه تو تن را بروزه‌دارى و از طعام و شراب بازدارى ، ايشان دلرا به روزه درآرند و از جملهء مخلوقات باز دارند تو از بامداد تا شبانگاه روزه دارى ، ايشان از اول عمر تا به آخر عمر روزه دارند :\r\nجوانمردان طريقت گفته‌اند « صوموا لرؤيته و افطروا لرؤيته » .\r\nاز روى اشارت كنايت است از حق جل جلاله ، فردا آن كس كه بنفس روزه داشت شراب سلسبيل و زنجيبل بيند ، از دست فرشتگان و ولدان ، و آن كس كه بدل روزه داشت ، شراب طهور گيرد ، در كأس محبت ، بر بساط قربت ، از يد صنعت ، شرابى كه هر كه از آن جرعهء چشيد جانش در هواى فردانيت بپريد ، شرابى كه از آن بوى وصل جان آيد ، گر دو صد جان در سر آن كنى شايد ، شرابى كه مهر جان بر آن مهر نهاده ، همه مهرها در آن يك مهر بداده ، همه آرزوها در آن آرزو بينداخته همهء جهان و نيز دل و جان باميد او باخته .\r\nالهى : ما را بر اين درگاه همه نياز روزى بود ، كه قطرهء از آن شراب بر دل ما ريزى ، تا كى ما را بر آب و آتش بر هم آميزى .\r\n( از عده ج 1 ص 494 )\r\n\r\nروزهء سُنَّت\r\n- ( اصطلاح فقهى ) و روزهء سنت ، روزهء ماه رجب است ، و ماه شعبان ، و اولين روز از رجب ، و سيزدهم وى مولد امير المؤمنين ع است ، و بيست و هفتم و مبعث پيغمبر است ص ، و روز پانزدهم شعبان ، و هفدهم ربيع الاول مولد پيغمبر است ، و روز اول ذو الحجه مولد ابراهيم پيغمبر است ، و روز عرفه ، و روز غدير هژدهم ذو الحجه ، و روز دحو الارض بيست و پنجم ذو القعده ، و اولين پنج شنبه از دههء اول هر ماهى ، و اولين چهارشنبه در دههء ميانين ، و آخرى پنج‌شنبه از دههء آخرين ، و ايام البيض و آن سيزدهم و چهاردهم و پانزدهم هر ماهى بود .\r\nاين روزها آنست كه سنت مؤكده است روز داشتن درو .\r\n( معتقد الاماميه ص 296 )\r\n\r\nروزهء قَضا\r\n- ( اصطلاح فقهى ) رجوع به روزه شود .\r\n\r\nروزهء كَفّاره\r\n- ( اصطلاح فقهى ) رجوع به روزه شود .\r\n\r\nروزهء واجب\r\n- ( اصطلاح فقهى ) رجوع به روزه شود .\r\n\r\nروزى\r\n- ( اصطلاح فقهى ) روزى تمكين دادن حيوان است از چيزى كه روا باشد وى را از آن نفع گرفتن ، و كس را نباشد كه وى را از آن منع كند .\r\nو حرام روزى نباشد ، از براى آنكه از حرام\r\n\r\n","description":"","footnote":"","page_name":" 927 ","page_number":259},
  {"content":"\r\n\r\nمنع كردن واجب است . و ديگر آنكه خداى تعالى بر نفقه كردن مدح گفته است آنجا كه گفت .  « وَ مِمَّا رَزَقْناهُمْ يُنْفِقُونَ »  كه اگر حرام روزى باشد خداى تعالى بر معصيت مدح گفته باشد ، و به آن فرموده است ، آنجا كه گفت :  « أَنْفِقُوا مِمَّا رَزَقْناكُمْ »  ، و ديگر آنكه روزى خداى مىدهد ، و اگر حرام روزى باشد خداى تعالى داده باشد ، و روا نبود كه خداى تعالى به آنچه داده باشد مؤاخذه كند ، پس حرام روزى نباشد .\r\n( رجوع شود به معتقد الاماميه ص 126 )\r\n\r\nروضه\r\n- ( اصطلاح نجومى ) رجوع شود به نسق شامى .\r\n\r\nرَوع\r\n- ( اصطلاح عرفانى ) روح انسانى را گويند باعتبار خوف و فزع آن از قهر مبدع قهار كه فرمودند « ان روح القدس نفث فى روعى . . . »\r\n\r\nرُوى\r\n- ( بضم را اصطلاح عرفانى ) روى تجليات را از معانى نورى و صورى گويند كه بذوقى منتهى گردد و نيز انوار ايمان و فتح ابواب عرفان و رفع حجب از جمال حقيقت را گويند .\r\n( كشاف ص 1557 )\r\n\r\nرَوىّ\r\n- به فتح راء و تشديد ياء ( اصطلاح ادبى ) حرفى است كه بر او قصيده استوار و بدان نسبت داده شود و گفته شود مثلا قصيدهء لاميه يا ميميه و بالجمله حروف آخر قافييه را گويند و در اين مورد اختلاف زياد است و گفته‌اند آخرين حرف اصلى از الفاظ متشابه الاواخر و متغاير المعانى است و چهار حرف قبل از آن و چهار بعد از آنست . رجوع شود به ( كشاف ج 1 ص 670 - المعجم ص 153 - 208 - دره نجفى ص 68 ) .\r\n\r\nرؤيا\r\n- ( اصطلاح فلسفى و عرفانى ) يعنى خوابهائى كه درست و مطابق با واقع است و بالجمله آنچه انسان در خواب بيند اگر مطابق با واقع باشد رؤياى صادقه گويند .\r\nكاشانى گويند : نفس در اثر اتصال به نفوس فلكى نقوشى در وى مرتسم ميگردد و بحوادث آينده علم پيدا مىكند و اين معنى هم در عالم خواب دست ميدهد و هم در بيدارى آنچه در خواب باشد رؤياى صادقه و آنچه در بيدارى باشد مكاشفه و آنچه ما بين نوم و يقظه دست دهد خلسه گويند و اين نقوش اگر در عالم خواب منقش گردد اگر معلول امور مزاجى و مادى باشد نه بواسطهء اقتباس از مبادى عاليه آن را اضغاث احلام نامند و آنچه از مبادى عاليه باشد كشف و شهود گويند و روايت است كه\r\n« اول ما بداء به رسول الله من الوحى الرؤيا الصادقة فى النوم »\r\nو اين رؤيا جزئى از نبوتست و در مورد حضرت ابراهيم فرموده‌اند  « قَدْ صَدَّقْتَ الرُّؤْيا »  .\r\n( از مصباح الهداية ص 161 ، 92 كشاف ص 597 )\r\n\r\nرُؤيَت\r\n- ( اصطلاح فلسفى ) رويت عبارت از معرف است بعد از فكر و تدبر زياد و بالجمله معرفتى كه منشأ آن فكر و تأمل زياد است رويت گويند .\r\n( از اسفار ج 1 ص 327 )\r\n\r\nرؤيَت\r\n- ( اصطلاح عرفانى ) در اصطلاح عرفا رؤيت عبارت از مشاهدهء به بصر است خواه در دنيا و خواه در آخرت باشد و مراد از رؤيت در اصطلاح صوفيان رويت حق و لقاء او است كه  « مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ »  .\r\nرؤيت عيان در اين جهان متعذر است\r\n\r\n","description":"","footnote":"","page_name":" 928 ","page_number":260},
  {"content":"\r\n\r\nاما در آخرت مؤمنان را موعود است به حكم   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   و كافران را ممنوع به حكم  « كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ »  مؤمنان حق را در دنيا به ديدهء ايمان بينند و در آخرت به نظر عيان « انكم سترون ربكم يوم القيامة » كما ترون القمر ليلة البدر » .\r\n( از مصباح الهداية ص 37 ، 39 ) بالجمله در اصطلاح صوفيان رؤيت حق لقاء اوست كه  « مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ »  .\r\nرؤيت عيان در اين جهان متعذر است اما در آخرت مؤمنان را موعود است به حكم   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   و كافران را ممنوع به حكم  « كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ »  .\r\nمؤمنان حق را در دنيا بديدهء ايمان بينند و در آخرت به نظر عيان « لانكم سترون ربكم يوم القيمة كما ترون القمر ليلة البدر » ( مصباح الهدايه ص 37 ، 39 تاريخ تصوف ص 646 ، لمع ص 350 ) پير طريقت گفت : آن ديده كه او را ديد بديدن غير او كى پردازد ؟ آن جان كه با او صحبت يافت ، با آب و خاك چند سازد ؟ خو كرده در حضرت مواصلت ، مذلت حجاب چند برتابد ، و الى به شهر خويش در غربت عمر چون بسر آرد ؟\r\n( از عده ج 5 ص 452 ) حضرت امير فرمودند\r\n« لا اعبد ربا لم اره »\r\nبحث متكلمان اين است كه آيا خدا در روز قيامت ديده مىشود يا نه معتزله و جهم بن صفوان گويند خداوند در آخرت رؤيت نشود از عكرمه و حسن روايت شده است كه رؤيت خدا ممكن مىشود ، مجسمه گويند خدا هم در دنيا و هم در آخرت رؤيت شود عدهء ديگر مانند اهل سنت و مرجئه و ضرار بن عمرو كه از جملهء معتزله است گويد خدا در آخرت رؤيت شود و در دنيا رؤيت نمىشود البته مطابق موازين و اصول فلسفى و روايات و آيات خدا قابل رؤيت نبود و آيات و روايات متشابهى كه مفهم و موهم اين معنى بود تأويل شده است .\r\n( رجوع شود به ملل و نحل ابن حزم ج 3 ص 2 )\r\n\r\nرُؤياء صادِقَه\r\n- ( اصطلاح عرفانى ) يعنى خواب‌هائى كه درست و مطابق با واقع است و بالجمله آنچه انسان در خواب بيند اگر مطابق با واقع باشد رؤياى صادقانه گويند .\r\nكاشانى گويد نفس در اثر اتصال بنفوس فلكى نقوشى در وى مرتسم ميگردد و به حوادث آينده علم پيدا مىكند و اين معنى هم در عالم خواب دست ميدهد و هم در بيدارى ، آنچه در خواب باشد رؤياى صادقانه و آنچه بين نوم و يقظه دست دهد خلسه گويند و نيز اين نقوش اگر در عالم خواب منقش گردد اگر معلول امور مزاجى و مادى باشد نه بواسطهء اقتباس از مبادى عاليه آن را اضغاث احلام نامند و آنچه از مبادى عاليه باشد كشف و شهود گويند ، و روايت است كه\r\n« اول ما بدء به رسول الله من الوحى الرؤيا الصادقة »\r\nو اين رؤيا جزئى از نبوت است كه در مورد حضرت ابراهيم فرمودند  « قَدْ صَدَّقْتَ الرُّؤْيا »  ( از مصباح الهدايه ص 92 - 161 كشاف ص 597 ) .\r\n\r\n","description":"","footnote":"","page_name":" 929 ","page_number":261},
  {"content":"\r\n\r\n\r\nرُهبان\r\n- ( اصطلاح عرفانى ) كلمهء رهبان در لغت معلوم است و به كسى گويند كه از خلق گريزان باشد و گوشهء دور از خلق جهت عبادت خالق گزيند و اين از خصوصيات مذهب مسيح است و رهبانان از كليهء تعلقات دنيا وى ببرند .\r\nعطار گويد :\r\n رهبان دير را سبب عاشقى چه بود * كو روى راز دير بخلقان نمىنمود\r\nاز نيستى دو ديده بكس مىنكرد باز * وز راستى روان خلايق نمىربود\r\nدر ملت مسيح روا نيست عاشقى * او عاشق از چه گشت چرا در بلا فزود\r\nمانا كه يار ( او ) بخرابات بر گذشت * و ز حال دل به نغمه سرودى همىسرود\r\nرهبان طواف دير همىكرد ناگهان * كآوا ز آن نگار بتان ناگهان شنود \r\nدر سخنان عرفا از القاب حضرت رسول هم آمده است .\r\nانصارى گويد : مصطفى رهبان شريعت است ، عنوان حقيقت است قرآن دلها را عدت است ، و جهان به تصرف ، مصطفى كل كمال است و جملهء جمال .\r\n( از عده ج 5 ص 653 )\r\n\r\nرَهبَت\r\n- ( اصطلاح عرفانى ) رهبت و تقوى دو مقام است از مقام ترسندگان و در جمله ترسندگان راه دين بر شش قسم‌اند ، تايبانند و عابدانند و زاهدان و عالمان و عارفان و صديقان .\r\nتايبان را خوف است چنان كه گفت :\r\n « يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ »  و عابدان را وجل  « الَّذِينَ إِذا ذُكِرَ اللَّهُ وَجِلَتْ قُلُوبُهُمْ »  و زاهدان را رهبت  « يَدْعُونَنا رَغَباً وَ رَهَباً »  و عالمان را خشيتست  « إِنَّما يَخْشَى اللَّهَ مِنْ عِبادِهِ الْعُلَماءُ »  و عارفان را اشفاق  « إِنَّ الَّذِينَ هُمْ مِنْ خَشْيَةِ رَبِّهِمْ مُشْفِقُونَ »  و صديقان را هيبت  « وَ يُحَذِّرُكُمُ اللَّهُ نَفْسَهُ »  ( عده ج 1 ص 177 )\r\n\r\nرَهط\r\n- ( اصطلاح درايه ) در اصطلاح درايه عدهء كه ما فوق سه و كمتر از ده نفر باشند رهط گويند از ( درايه ص 158 )\r\n\r\nرَهن\r\n- ( اصطلاح فقهى ) و در لغت ثبوت ، دوام و حبس باشد و نام است مر آنچه را كه وثيقهء دين است و از عقود لازمه است از طرف راهن تنها . و نياز بايجاب و قبول دارد و لفظ ايجاب « رهنتك او وثقتك او هذار هن او هذار هن عندك او على مالك » مىباشد و قبول « قبلت و شبه آن » مىباشد آنكه مالك است و رهن دهد راهن و رهن‌گيرنده را مرتهن نامند و بالجمله رهن عبارت از آنست كه عين مال كه داراى قيمتى باشد وثيقه قرار دهند كه آن را عين مرهونه نامند راهن و مرتهن هر دو بايد بالغ و عاقل و جايز التصرف در اموال خود باشند پس از انجام رهن عين مرهونه در تسلط مرتهن در آيد كه منافع آن راهن است و رهن در منافع روا نباشد و بايد در اعيان باشد ( از الفقه على . . . ج معاملات ص 319 - شرح لمعه ج 1 ص 307 - صيغ العقود ص 117 - كشاف ج 1 ص 653 ) .\r\nو هو وثيقة للدين و الايحاب رهنتك او وثقتك او هذا رهن عندك او على مالك و يكفى الاشارة فى الاخرس او الكتابه معها فيقول المرتهن قبلت و شبه و يشترط دوام\r\n\r\n","description":"","footnote":"","page_name":" 930 ","page_number":262},
  {"content":"\r\n\r\nالرهن بمعنى عدم توقيته بوقت فان ذكر اجلا اشتراط ضبطه للمرتهن و غيره و الوصية له و لوارثه و انما يتم الرهن بالقبض على الاقوى فلو جن الراهن او مات أو أغمي عليه او رجع فيه قبل اقباضه بطل الرهن و لا يشترط دوام القبض فلو اعاده الراهن فلا بأس و يقبل اقرار الراهن بالقبض . . . و لو كان الرهن فى يد المرتهن فهو قبض و لو كان للراهن مشاعا فلا بد من اذن الشريك فى القبض او رضاه بعده . . . شرط الرهن ان يكون عينا مملو كان يمكن قبضها و يصح بيعها فلا يصح رهن المنفعة و لا رهن الخمر . . . و يلزم به عقد الرهن و يضمن الرهن لو تلف و يصح رهن الارض الخراجية تبعا للابنية و الشجر و لا رهن الطير فى الهواء و يصح الرهن فى زمن الخيار . . . ( از شرح لمعه ج 1 ص 307 ) - 312 ) .\r\nو لا يجوز لاحدهما التصرف فيه بانتفاع و لا نقل ملك . و يجوز للمرتهن استقلال با لاستيفاء . . . الرهن لازم من جهة الراهن .\r\nدر معتقد الاماميه آمده است ، شرط صحت رهن ، ايجاب و قبول است ، و آنكه عين باشد ، دين نباشد ، و از آن چيز بود كه فروختن وى روا باشد ، از براى آنكه مقصود از رهن آنست كه چون از اداى دين عاجز شود ، آن را بفروشد از براى دين ، و اگر فروختن وى روا نباشد ، مقصود از رهن حاصل نشود .\r\nو آنكه از براى وى رهن ميكنند ، دين باشد ، نه عينى مضمون چون مغصوب .\r\nو بايد كه ثابت و لازم باشد ، از براى آنكه رهن ، از براى استيفاى حق است ، و چون حق ثابت نباشد ، استيفا نباشد .\r\nو روا نباشد بر مال كتابت مشروط رهن كردن ، زيرا كه لازم نشده است .\r\nو قبض رهن شرط است در لزوم رهن ، از جهت راهن ، لقوله تعالى :\r\n « فَرِهانٌ مَقْبُوضَةٌ »  .\r\nو گفته‌اند : شرط نيست ، و از آيت وجوب قبض در لزوم رهن معلوم نشود ، الا بدليل الخطاب ، و آن باطل است ، چنان كه در اصول الفقه گفته شد .\r\nو راهن را روا نيست كه در مرهون تصرف كند ، به آنچه حق مرتهن باطل گرداند ، چون فروختن ، و به ديگرى رهن كردن . اما روا بود وى را از آن انتفاع گرفتن ، چون هر دو اتفاق كرده باشند ، و بر آن راضى گشته .\r\nو همچنين مرتهن را روا بود انتفاع آن ، چون راهن بدان راضى باشد .\r\nو اگر كنيزكى رهن كرده باشد ، حلال نبود وى را و طى كردن ، و نه مرتهن را بىدستورى - . اگر راهن و طى كند ، بزه‌مند شود ، و تعزير لازم بود . و اگر مرتهن و طى كند ، زانى باشد ، و فرزند كه باشد ، بندهء خواجهء كنيزك باشد .\r\nو رهن مشاع يعنى نابخشيده رواست ، چنان كه رهن بخشيده .\r\nو روا بود كه مرتهن را وكيل كند در فروختن رهن ، براى آنكه اصل جواز است ، و منع محتاج دليل .\r\nو رهن در دست مرتهن امانت است .\r\nاگر بىتقصير او هلاك شود ، از مال راهن است ، و از دين چيزى بنه‌افتد ، لقوله ص :\r\n« لا يملك المرتهن الرهن من صاحبه الذى\r\n\r\n","description":"","footnote":"","page_name":" 931 ","page_number":263},
  {"content":"\r\n\r\nرهنه ، له غنمه و عليه غرمه »\r\n، يعنى : مرتهن مالك رهن نشود ، رهن از ضمان خداوند وى است . آنچه زيادت شود ويراست ، و هر چه نقصان و تلف باشد برو بود .\r\nاما آنچه روايت كرده‌اند كه مردى اسبى بنزد يكى گرو كرد ، و آن اسب سقط شده ، مرتهن از رسول ص سؤال كرد ، رسول فرمود :\r\n« ذهب حقك »\r\n، يعنى : حق تو برفت ، مراد آنست كه حق تو از وثيقه برفت ، نه از دين .\r\nو اگر از دين و وثيقه مراد بودى ، چنين گفتى كه : « ذهب حقاك » .\r\nو چون خلاف كنند در مبلغ دين ، آنچه راهن اقرار آرد ، بدان بستانند ، و بر آنكه انكار كند سوگندش دهند .\r\n( معتقد الاماميه ص 365 ، 366 ) در كليات حقوقى آمده است :\r\nمديون يعنى شخصى كه بدهكارى به ديگرى داشته و مالى را نزد او گرو گذاشته باشد او را راهن و طرف مقابل را مرتهن و مالى را كه گرو گذارده عين مرهونه و يك چنين عملى را رهن گويند .\r\nحقى كه مىشود براى تأمين آن رهن گرفت و ملاك عمل بايد قرار گيرد عبارت است از كلى كه اشتغال ذمه به آن استقرار يافته باشد خواه قرض باشد يا ثمن مبيع يا سلم يا مهر يا فديه خلع يا ارش جنايت يا ارش معيب و غير اينها .\r\nبنا بر اين ، رهن قبل از حصول قرض يا تحقق غرامت صحيح نخواهد بود . و بالجمله حقوق فرضيه كه هنوز نه خود حاصل شده و نه اسباب آن ، نمىشود معامله رهنى نسبت به آنها نمود .\r\nاما اگر سبب و مقتضى دين تحقق يافته باشد مثل عقد ازدواج كه سبب وجود نفقه است و طلاقى كه مقتضى وجوب نفقه در ايام عده باشد آيا اين مقدار از استعداد كافى براى تعلق حق كه مصحح رهن است خواهد بود يا نه ؟ مسأله محتاج با تأمل است .\r\nاگر چه رهن در اصل اختصاص بديون داشته و لكن بعدا من باب وحدت ملاك قائل بتوسعه شده و آن را باعيانى كه ضمان به آنها تعلق گيرد از قبيل ضمان در مبيع و مقبوض بسوم و عقد فاسد و اعيان مغصوبه شمول داده‌اند .\r\nزياد كردن رهن در مقابل دين واحد مثل زياد كردن دين است بر رهن واحد ، زيرا حق بين آنها است وقتى تراضى كردند و ثانيا عقد را به كمتر يا بيشتر واقع ساختند مانعى نخواهد داشت .\r\n( كليات حقوقى ص 145 )\r\n\r\nرَهنِ مُستَعار\r\n- ( اصطلاح فقهى ) در كليات حقوقى آمده است :\r\nجائز است شخص مال ديگرى را عاريه بگيرد و آن را رهن گذارده و يك چنين رهن را رهن مستعار گويند .\r\nدر رهن مستعار مواجه با اشكالات ذيل مىشود .\r\n1 - چگونه ممكن است شخصى مال ديگرى را در مقابل دين خود رهن دهد و حال آنكه رهن در غير ملك واقع نمىشود چنان كه گفته‌اند لا رهن الا فى ملك .\r\n2 - چطور مىشود بعدا مال شخصى را بدون رضايت او براى دين ديگرى فروخت .\r\n3 - چگونه كسى كه مالك معوض نبوده مالك عوض خواهد شد .\r\n\r\n","description":"","footnote":"","page_name":" 932 ","page_number":264},
  {"content":"\r\n\r\n4 - عاريه عقدى است جائز و معير هر وقت بخواهد ميتواند به آن رجوع نمايد پس چطور در اين مورد لازم است و مالك نمىتواند به آن رجوع نمايد مگر اينكه مديون كه شخص ديگرى است دين خود را اداء كرده باشد .\r\nبهر حال رهن مستعار از حيث اطلاق و تقييد و وسعت و ضيق . تابع اجازهء مالك و مقدارى است كه او رخصت داده پس اگر آن را از حيث زمان يا مقدار يا شخص محدود كرده باشد بايد به همان اقتصار نمود و تجاوز از آن نه فقط مبطل رهن بوده بلكه موجب ضمان است .\r\n( كليات ص 148 )\r\n\r\nرَهنِ مُلكِ غَير\r\n- ( اصطلاح فقهى ) در كليات حقوقى آمده است :\r\nشخص تا مالك چيزى نباشد نمىتواند آن را رهن گذارد فقهاء از اين قاعده به اين طور تعبير كرده‌اند : لا رهن الا فى ملك . بطورى كه در عصر حاضر معمول و متداول مىباشد و جواز آن محل اتفاق است . عاريه ملك ديگرى است براى رهن و اين مسأله در بادى امر منافى با قاعده فوق به نظر ميآيد و تطبيق آن با قواعد خالى از اشكال نيست زيرا ضمان نقل مالى است از ذمه شخصى بذمه شخص ديگر يا اشتراك چندين ذمه است به عهده مالى و على الظاهر منطبق با مورد نيست .\r\nممكن است اشكال را به اين طريق حل نمود : مقتضاى قاعده در رهن معتبر بودن ملك است . پس بايد راهن ، مالك عين مرهونه باشد تا بتواند آن را رهن گذارد و در فرض مزبور راهن مالك معير است نه مديون مستعير و مانعى نيست از اينكه شخص مال خود را به جهت رهن به ديگرى تبرعا عاريه دهد و آنچه منع از آن شده ، رهن مال مال غير است به جهت دين خود . پس در اين مورد ، معامله كه بوقوع پيوسته حقيقة رهن است و صورة عاريه .\r\nبعبارة اخرى همان طورى كه شخصى - مىتواند خود را مشغول دين ديگرى قرار دهد تا ضمان بمعنى معروف بر آن صادق بوده و مال در عهده او باشد همين طور ميتواند مال خود را مشغول دين ديگرى قرار داده و دين غير بر عهده مال او باشد ، بطورى كه اگر مديون قادر بر اداء دين خود نشد استيفاء دين از مال مرهون به عمل آيد . پس مرجع آن بضمان است اما ضمان مال نه ضمان ذمه .\r\nبنا بر اين يك بار شخص مالى را در ذمه خود قرار ميدهد بار ديگر ذمه خود را در مالش . و يك چنين عملى چون داراى اثر رهن و عاريه و ضمان است بنام هر يك از اينها ناميده شود اشكالى نخواهد داشت .\r\n( كليات حقوقى 28 ، 29 )\r\n\r\nرياء\r\n- ( اصطلاح فقهى و عرفانى ) هر فعلى كه جهت خودنمائى انجام شود و خالصا نباشد و نيت خالص در آن راهى نداشته باشد رياء گويند .\r\n« الفرق بين الرياء و الاخلاص ان المرائى يعمل ليرى و المخلص يعمل ليصل » ( از طبقات ص 436 ) و « يزول عن القلب ظلم الرياء بنور الاخلاص و ظلم الكذب بنور الصدق » ( از طبقات ص 415 ) و بالجمله رياء ترك اخلاص است در\r\n\r\n","description":"","footnote":"","page_name":" 933 ","page_number":265},
  {"content":"\r\n\r\nعمل به آنكه غير خدا را لحاظ كند .\r\n( كشاف ج 1 ص 606 )\r\n\r\nرِياسَت\r\n- ( اصطلاح اجتماعى ) و در تعريف و تقسيم آن اخوان الصفا آرند :\r\n« ان الرئاسة نوعان جسمانى و روحانى » و آنگاه گويند : رياست جسمانى مانند رياست ملوك و جابران كه آن را سلطانى نيست مگر بر اجساد و اجسام مردمان و از راه قهر و غلبه و جور و ستم مردم را برده و خدمتگزار خود گردانند براى امور شهوانى و لذائذ جسمانى خود و نيل به آرزوهاى مادى خود و رياست روحانى مانند رياست اهل شرايع كه مالك ارواح و نفوس مردمند از راه اجراى عدالت و احسان و مردم را در خدمت ملتها و شرايع و اقامهء سنت در آورند از جهت حفظ دين به سعادت آخرت .\r\n( از اخوان ج 4 ص 82 )\r\n\r\nرِياضَت\r\n- ( اصطلاح عرفانى ) رياضت عبارت از تهذيب اخلاق نفسيه است و در لغت بمعنى رام كردن ستور است و بالجمله سالك بايد در طلب مقصود از احتمال مشقات نفسانيه دريغ نيارد و نفس خود را از جهت حصول و حال مطلوب هر قدر تواند بزجر آورد و آنچه موافق با طبع است ترك كند و نفس را تمرين دهد بر - تحمل كارهاى مخالف آن .\r\nهجويرى گويد : اما رياضت و مجاهدت جمله خلاف كردن نفس است و تا كسى نفسش را رياضت و مجاهدت ندهد وى را سود ندارد و هر چه نفس را گوشمال زيادت گردد سر او با حق راست گردد .\r\n( و از شرح منازل ص 36 - شرح تعرف ص 94 ) و بالجمله سالك بايد در طلب مقصود از احتمال مشقات نفسانيه دريغ نيارد و نفس خود را از جهت حصول و حال مطلوب هر قدر تواند بزجر آورد و آنچه موافق با طبع است ترك كند و نفس را تمرين دهد بر تحمل كارهاى آن .\r\nهجويرى گويد : اما رياضت و مجاهدت جمله خلاف كردن نفس است و تا كسى نفسش را رياضت و مجاهدت ندهد وى را سود ندارد و هر چه نفس را گوشمال زيادت گردد سر او با حق راست گردد .\r\n( از واردات غيبى ص 61 - شرح منازل ص 36 ) .\r\n\r\nرَيحان\r\n- ريحان آثار رياضت را گويند كه در سالك پيدا شده و بالجمله نورى را گويند كه در اثر تصفيه و رياضت حاصل شده باشد .\r\n\r\nرِيح\r\n- ( اصطلاح عرفانى ) مراد نسمات الهى و نفس رحمانى است كه گفته‌اند « ان لله ريحا تسمى الصبيحة مخزونة تحت العرش تهب عند الاسحار تحمل الانين و الاستغفار الى ملك الجبار » ( طبقات ص 373 )\r\n\r\nرَين\r\n- ( اصطلاح عرفانى ) رين عبارت از حجابى است كه كشف آن جز بايمان نبود و آن حجاب كفر و ضلالت است\r\n\r\n","description":"","footnote":"","page_name":" 934 ","page_number":266},
  {"content":"\r\n\r\nچنان كه خدا فرمايد :  « كَلَّا بَلْ رانَ عَلى قُلُوبِهِمْ ما كانُوا يَكْسِبُونَ »  .\r\n( از شرح تعرف ص 94 - كشف المحجوب ص 245 - تاريخ تصوف ص 446 - لمع ص 373 ) .\r\nعطار :\r\n من اندر يك زمان صد مرد از خمار بنمايم * شما مستى اگر داريد از اسرار بنماييد\r\nاگر صد خون بود ما را ز دعوى انا الحق هم * اگر اين را جوابى هست بىانكار بنماييد \r\n\r\n","description":"","footnote":"","page_name":" 935 ","page_number":267},
  {"content":"\r\n . \r\n","description":"","footnote":"","page_name":" 936 ","page_number":268},
  {"content":"\r\n\r\n\r\nز\r\n\r\nزائِد\r\n- ( اصطلاح ادبى ) حروف زائده در صرف اطلاق بر حروف غير اصليه شود و زوائد اربعه حروف اتين باشند و كلمهء كه وجود و عدم آن در اصل معنى كلام اثرى نداشته باشد نيز گويند . ( از كشاف ج 1 ص 675 ) .\r\n\r\nزائِدُ الثِّقه\r\n- ( اصطلاح حديث و درايت ) و آن حديثى است مخالف با آنچه ساير ثقات روايت كرده‌اند و اين نوع حديث مردود است ( از كشاف ج 1 ص 676 ) .\r\n\r\nزاجِر\r\n- ( اصطلاح عرفانى ) زاجر مانع و در اصطلاح زاجر عبارت از واعظ الله است در دل مؤمن كه انسان را از كارهاى بد باز دارد و داعى بر عبادت باشد و بالجمله نور مقذوف در دل مؤمن است كه او را بحقايق نزديك و مقرب درگاه گرداند و او را دعوت به حق كند .\r\n( كشاف ص 615 - اصطلاحات شاه نعمت - الله ص 15 ) .\r\n\r\nزاهِد\r\n- ( اصطلاح عرفانى ) زاهد يعنى معرض و رو گرداننده از دنيا « زهد فى دنيا » يعنى از دنيا و متاع آن رو گرداند و بالجمله دورىكنندهء از دنيا و بهره‌هاى آن را زاهد گويند .\r\n زاهدى چيست ترك بد گفتن * عاشقى چيست ترك خود گفتن \r\nو گفته‌اند « الزاهد الذى يقيم زهده بفعله و المتزهد الذى يقيم زهده بلسانه » .\r\n( طبقات ص 66 ) ابن جلاء گويد : « من استوى عنده المدح و الذم فهو زاهد و من حافظ على - الفرائض فى اول مواقيتها فهو عابد و من رأى الافعال كلها من الله عز و جل فهو موحد » .\r\n( طبقات ص 178 ) رازى گويد : « الزاهد صافى الظاهر مختلف الباطن و العارف صافى الباطن مختلف الظاهر » .\r\n( طبقات ص 112 ) حافظ گويد :\r\n زاهد ظاهر پرست از حال ما آگاه نيست * در حق ما هر چه گويد جاى هيچ اكراه نيست\r\nدر طريقت هر چه پيش سالك آيد خير اوست * بر صراط مستقيم اى دل كسى گمراه نيست \r\n\r\n","description":"","footnote":"","page_name":" 937 ","page_number":269},
  {"content":"\r\n\r\nعطار گويد :\r\n الا اى زاهدان دين ، دلى بيدار بنمائيد * همه مستيد در مستى يكى هشيار بنمائيد\r\nز دعوى هيچ نگشايد اگر مرديد ، اندر دين * چنان كاندر درون هستيد ، از بازار بنمائيد\r\nهزاران مرد دعوى دار بنمايم ازين مسجد * شما يك مرد معنى دار از خمار بنماييد \r\n\r\nالزائِلُ لا يَعُود\r\n- ( اصطلاح فقهى ) در كليات حقوقى آمده است :\r\nچيزى كه ساقط شد ديگر عود نمىكند مثلا وقتى نفقه بسبب نشوز ساقط شد و دوباره زن به حالت تمكين برگشت حقى كه ساقط شده نسبت به زمان گذشته عود نمىكند و همچنين اگر دائن ذمه مديون را ابراء نمود ، دوباره دين به حالت اول بر نمىگردد و لو اينكه مديون راضى بعود آن باشد زيرا حق متعلق بدائن است و ثبوت و سقوط آن مربوط بمديون نيست - و بالجمله وقتى حق ساقط شد عود نخواهد كرد مگر بسبب جديدى چنان كه گفته‌اند الزائل لا يعود .\r\n( كليات حقوق ص 10 )\r\n\r\nزايَچه\r\n- ( اصطلاح هيوى و نجومى ) رجوع شود به بيت .\r\n\r\nزايل الاوتاد\r\n- ( اصطلاح نجومى ) رجوع باوتاد شود .\r\n\r\nزاووس\r\n- ( نجومى ) هُرمُزد ، سعد الاكبر . عبارت از ستارهء مشترى بود و آن بزرگترين سيارات نظام شمسى است .\r\n\r\nزُبانا\r\n- ( اصطلاح هيوى و نجومى ) و شانزدهمين منزل از منازل قمر بود و علامت آن دو ستاره است بر دو كفه ميزان هر دو از اكبر قدر ثالث‌اند يكى را كه بر طرف جنوب است كفة الجنوبيه و آن دگر را كفة الشماليه گويند و عرب گويند اين دو كفه در زباناى عقرب واقعند يعنى بر دو شاخ آن .\r\nو زبانا بضم زاء دو بود يكى جنوبى و ديگر شمالى .\r\n\r\nزُبَدهء عالَم\r\n- ( اصطلاح عرفانى ) نسفى گويد اهل شريعت گويند خداى متعال چون خواست عالم را كه جواهر و اعراض است بيافريند اول جوهر اول را بيافريد و بدان نظر كرد آن ( جوهر اول ) بگداخت و به جوش آمد آنچه زبده و خلاصهء آن جوهر بود بر سر آمد بر مثال زبدهء قند و آنچه در وى كدورت بود در بن نشست بر مثال دردى قند خداوند از آن زبدهء نورانى مراتب عالم ارواح بيافريد و از آن دردى ظلمانى مراتب عالم اجسام پيدا آورد .\r\nاين زبدهء نورانى آدم است و اين دردى ظلمانى حواست ، آدم و حوا موجودات‌اند و از اينجا گفته‌اند كه حوا را از پهلوى آدم بگرفتند .\r\n( از اساس كامل نسفى ص 55 )\r\n\r\nزُبرَه\r\n- ( بفتح زاء اصطلاح نجومى ) يازدهمين منزل قمر بود و علامت آن دو ستاره است يكى از قدر ثانى و ديگرى از قدر ثالث بر مؤخر صورت اسد و دورى بين آن دو دو ذراع بود بر اين صورت : آنكه روشن تر است ظهر الاسد گويند و زبره به معنى ميان دو كتف بود و عرب آن را زبره گفته است چون گويند آن دو ستاره بمنزله ميان دو كتف اسد بود .\r\n[ از بيست باب ملا مظفر 
  ]\r\n\r\nزَحيريَّه\r\n- ( كلامى ) فرقهء از نجاريه‌اند كه گويند كلام خداوند بجز ذات اوست و مخلوق است .\r\n( از كشاف ج 1 ص 679 ) .\r\n\r\nزر\r\n- ( ذوقى ) كنايت از رياضت و\r\n\r\n","description":"","footnote":"","page_name":" 938 ","page_number":270},
  {"content":"\r\n\r\nمجاهدت است .\r\n\r\nالزَّرادُشتيَّه\r\n- ( ملل و نحل ) اصحاب زرادشت بن پورشب را گويند كه در زمان گشتاسب بن لهراسب پادشاه ظهور كرد پدرش اهل آذربايجان و خود از اهل رى بود .\r\nاين فرقه گمان ميكردند كه اولين پادشاه روى زمين كيومرث بود و بعد از او شهنج بن فراول كه در هند فرود آمد و بعد از او طهمورث بود كه صابئيان در زمان او ظهور كردند و پادشاه بعد از او بردارش جم بود و پس از و انبياء و پادشاهان ظهور كردند از قبيل منوچهر .\r\nبايد متوجه بود كه نه ضبط اين كلمات و اعلام محقق شده است و نه جريانات تاريخى مذكور و اصولا آنچه در ملل و نحل‌ها آمده است اغلب مخدوش است .\r\n\r\nزَبُور\r\n- ( اصطلاح عرفانى ) زبور كتاب مقدس آسمانى داود است و در اصطلاح صوفيه كنايت از تجليات افعال است چنان كه تورات كنايت از تجليات جملهء صفات و اسماء ذاتيه است و قرآن عبارت از ذات مطلق است .\r\n\r\nزُجاجَه\r\n- ( اصطلاح عرفانى ) مراد قلب مؤمن است كه آئينه تمام نما است . اين كلمه در قرآن مجيد در آينه نور آمده است و مفسران و عرفا و فلاسفه در مورد تعبيرات و تأويلات اين كلمه و كلمات زيتونه و مشكات و مصباح اقوال و آراء گوناگونى ابراز كرده‌اند كه خلاصهء آن بشرح زير است :\r\nابن سينا در مقام تفسير آيهء نور گويد :\r\nاز جملهء قوتهاى نفس نظرى و ياقوتهاى نظرى نفس بر حسب مدارج استكمالى سير بسوى كمال ممكن يعنى سير از قوت به فعل در حدود وجودى استعدادت مراتبى دارد و بطور كلى قواى عقل بر دو گونه‌اند .\r\nالف - آنچه بالقوة كامل است و نه بالفعل يعنى تواند كمال يابد . ب - آنچه بالفعل كامل است و مدارج مترقبى ندارد .\r\nمراتب بالقوه بر حسب شدت و ضعف مدارجى دارد كه آغاز آن بسيار ناچيز و ضعيف باشد مانند قوت نويسندگى در نطفه و يا كودك و ميانگين آن قوتى است مرامى مستعد فراگيرى را و پايان آن قوتى است مر - انسان تعليم يافته را كه هر گاه خواهد قادر بر نوشتن بود .\r\nمرتبت آغازين را عقل هيولانى گويند كه مانندهء به هيولى اولى بود كه برهنه بود از هر گونه صورتهائى كه مستعد پذيرش آنها است .\r\nو اين قوت همهء آدميان را در آغاز خلقت و فطرت ذاتى بود يعنى اين قوت همهء آدميان را آغاز خلقت و فطرت ذاتى آنها مىباشد .\r\nآن قوتى كه مناسب با مرتبهء ميانگين است عقل بالملكه نامند و اين قوت هنگامى حاصل شود كه معقولات نخستين كه عبارت از دانشهاى اوليه است بر حسب استعداد آدميان در دريافت معقولات ثانى يعنى علوم مكتسبه پديدار گردد .\r\nو آدميان در تحصيل اين مرتبت گوناگون‌اند پارهء از مردم از راه شوق خاصى كه آنان راست و آنان را بر حركت فكرى دشوارى در طلب معقولات ثانيه بر مىانگيزد .\r\nبدست مىآورند .\r\nكه اينان را اصحاب فكر نامند\r\n\r\n","description":"","footnote":"","page_name":" 939 ","page_number":271},
  {"content":"\r\n\r\nپارهء از انسانها بدون حركت فكرى بدانها دست يابند حال منشأ آن شوق باشد يا نه اين گروه را اصحاب حدس نامند .\r\nهر يك از اين دو صنف خود مراتبى گوناگون دارند آن گروه كه در مرتبت پايانى قرار دارند صاحبان قوت قدسيه‌اند .\r\nو اما آن قوتى كه مناسب با مرتبت دوم است عقل بالفعل نامند و آن هنگامى است كه دارنده آن بالفعل بر دريافت معقولات ثانيه هر گاه بخواهد بعد از اكتساب بفكر يا بحدس توانا باشد .\r\nاين نيروهاى نفس است و حضور اين معقولات براى نفس كمال آنست و اين مرتبت را كه حصول معقولات است عقل بالمستفاد نامند كه از عقل فعال مستفاد شده است عقل فعالى كه در نفوس مردم است كه آن قوى را از درجهء هيولانى بيرون آورده بمرتبت بالمستفادى مىرساند زيرا هر آنچه از قوت به فعل آيد ناچار نيروى ديگر باشد كه آن را از قوت بفعل آرد .\r\nنسبت عقول انسانها در استفاده معقولات به عقل فعال بسان ابصار حيوانات است در مشاهدهء رنگها نسبت بآفتاب ( منظور از حيوانات مطلق است كه شامل آدمى هم شود ) .\r\nشيخ پس از بيان مراتب عقل گويد :\r\nآيه نور اشارت بدين مراتب است كه در خبر آمده است\r\n« من عرف نفسه فقد عرف ربه »\r\nوى اشارات در آيهء نور را بدين سان بيان كرده است :\r\nالف مشكات شبيه به عقل هيولانى است زيرا فى ذاته مظلم و تاريك است و لكن قابل نور است و البته نه بطور تساوى كه سطوح و سوراخهاى مشكات عدم تساوى را ايجاب مىكند .\r\nب - و زجاجه شبيه است به عقل بالملكه زيرا فى نفسه شفاف است و قابل نور و بطور كامل پذيراى نور است .\r\nج - شجرهء زيتونه شبيه بفكر است زيرا مستعد اين است كه بذاته پذيراى نور شود لكن بعد از دشواريها و حركت‌هاى بسيار .\r\nد - وزيت شبيه بحدس است زيرا از شجرهء زيتونه نزديك‌تر بود بنور .\r\nه - و جملهء  « يَكادُ زَيْتُها يُضِيءُ »  تا آخر شبيه و اشاره است به قوت قدسيه كه بالفعل قادر به دريافت حقايق است .\r\nو - جملهء  « نُورٌ عَلى نُورٍ »  اشارت است به عقل بالمستفاد كه صور معقوله نوراند و نفسى كه قابل اين صور است باز هم نور است .\r\nز - « مصباح » بطور مطلق اشارت به عقل است كه بذاته نور بخش است بدون نياز بنور اكتسابى .\r\nح - منظور از « نار » عقل فعال است كه مصباح از آن شعله‌ور شود و نور گيرد قسمتى از متن ترجمه اشارت اشارت : از قوتهاى جان ( روح ) آنهائى باشند كه جان بر حسب نيازمندى بسوى پرورش و افزايش گوهر خويش آنها را دارا بود تا بتواند خود را بپايهء عقل بالفعل رساند نخستين آنها قوتى باشد كه جان را براى دريافتن معقولات آماده كند ، گروهى اين قوت را عقل هيولانى نامند و او بمنزلهء مشكات باشد و بالاتر ازين قوت ديگرى باشد و هنگامى نفس ، دارندهء اين قوت مىشود كه دانشهاى نخستين را دريافته و براى اندوختن معقولهاى دومى آماده باشد ، دانش‌هاى دومى را يا به\r\n\r\n","description":"","footnote":"","page_name":" 940 ","page_number":272},
  {"content":"\r\n\r\nانديشه پىبرد چنان كه توانا نباشد و يا بحدس بيابد اگر توانا بود اولى در مثل همچون شجرهء زيتونه و دومى مانند خود زيت است و نفس را درين پله در هر دو صورت عقل با ملكه خوانند و مانند زجاجه باشد و اما نفس بزرگوارى كه داراى قوت قدسيه شود  « يَكادُ زَيْتُها يُضِيءُ »  دربارهء وى راست آيد ازين مرتبه گذشته نفس را قوتى باشد و كمالى و همانا كمال اين باشد كه نفس معقولات را بالفعل به بيند در حالى كه در ذهن همچون  « نُورٌ عَلى نُورٍ »  باشد اما قوت پس اين باشد كه معقولى را كه نفس بيشتر اندوخته و از اندوختن آن دست كشيده هر گاه بخواهد بىآنكه به اندوختن تازه حاجت باشد او را حاجت باشد او را حاضر و مشاهده كند و اين قوت كه گويا به خود روشن است مصباح را ماند ، آن كمال را عقل مستفاد و اين قوت را عقل بالفعل نامند و آنكه جان را بر اين مراتب گذر ميدهد و از عقل بالملكه به عقل بالفعل و از عقل هيولانى به عقل بالملكه مىرساند او عقل فعال است و در مثل مانند نار بود .\r\n\r\nفِكر و حَدس\r\nفرق بين فكر و حدس بنا بر آنچه ابن - سينا گويد فكر عبارت از حركت نفس است در معانى كه با كمك تخيل در اغلب اوقات انجام مىشود كه از راه آن حد وسط در قياسات يافته شود و ازين روى انسان به كشف مجهولات دست يابد و بالاخره از راه فكر ترتيب قياس شود و از مبادى و مقدمات مرتبه و معلومات بديهى به مكتسبات مجهولات ميرسد .\r\nلكن حدس حد وسط را بدون ترتيب مقدمات و مبادى بطور دفعى در ذهن متمثل نمايد حال بدنبال شوق يا طلب باشد و بدون حركت و يا بدون اشتياق و حركت باشد يعنى نه بدنبال شوق و حركت بود و يا بدنبال شوق باشد لكن بدون حركت و طلب بدشوارى و بعبارت ديگر به محض توجه حد وسط را يافته و به مطلوب كه همان كشف مجهولات است دست مييابد و گفته شده است در حدس نخست حد اوسط حاصل شود و سپس به مطلوب رسد و آن دو گونه است يا مقرون به شوق است كه شعور به مطلوب مقدم بر شعور به حد اوسط است و يا غير مقرون با شوق است .\r\n\r\nقُوَّتِ قُدسيَّه\r\nدر توضيح قوت قدسيه آمده است كه حدس و فكر را مراتبى است از جهت رسيدن به مطلوب هم از لحاظ كمى و هم از لحاظ كيفى .\r\nاز لحاظ كيفى اين مراتب در جهت سرعت در دريافت و كندى آن مىباشد به اين معنى كه نيل به مطلوب گاه با سرعت بسيار بود و گاه با سرعت كمتر و كمتر بر حسب مراتب و مدارج سرعت و گاه با كندى بسيار و گاه با كندى كم‌تر و كمتر بر حسب مدارج آن و بنا بر اين مراتب كيفى منظور سرعت و كندى حركت فكر است در جهت نيل به مطلوب .\r\nو مراتب كمى كه در حدس زيادتر است بر اساس مقدار دريافت است و استعدادى كه هر نفس صاحب قوت قدسيه در دريافت معقولات دارد كه كما مراتب و مدارج دارد بعضى از نفوس بسيارى از حقايق را با قوت قدسيهء موهبتى اندر يابد و بعضى كمتر و\r\n\r\n","description":"","footnote":"","page_name":" 941 ","page_number":273},
  {"content":"\r\n\r\nكمتر چنان كه مراتب انبياء و اولياء در اين امر مختلف يافته‌ايم و معيار فضيلت انبياء و اولياء بر اين اختلافات بود يعنى اختلاف در مراتب به نقص و كمال كه پارهء از اهل الله و انبياء خدا در حد كمال و عقل كل بودند و پارهء در حد پائين‌تر .\r\nتوضيح توضيح آنكه آنچه نفسها را از مرتبت امكان محض به مرتبت فعليت يا فعليات مىرساند عقل فعال است كه در اين مورد دو مكتب وجود دارد يكى اينكه بوسيله عقل فعال فيض به جهان ناسوت ريزش كرده و جهان قوت و فعل را به حركت و جنب و - جوش آورد و با امداد از فيوضات حاصلهء از ملا اعلى مراتب و مدارج كمال را مىپيمايند تا بمرحلهء كمال و اتصال به عقل فعال رسند .\r\nمكتب ديگر اينكه نفوس مستقله و مجرده از عالم نفوس و عقول بر جهان ناسوت نزول كرده تدبير جهان ناسوت را به عهده گيرند و قواى نفس نباتى ، حيوانى و بالاخره همهء نيروهاى محركه و مدركه از جهان ارواح بر جهان ناسوت نزول نمايند .\r\nاز ابن سينا در اين باب دو عقيدهء مختلف وجود دارد يكى بر اساس قصيدهء عينيه و مباحث آخر اشارات است كه نمودار اين امر است كه نفوس مدبر بر اجسام مجردة از عالم بالا نزول كرده است و نظر ديگر وى در جلد اول شفا نمودار اين معنى است كه ارواح جسمانيه الحدوث و روحانية البقاءاند و بهر حال در يك نظر نفوس را روحانية الحدوث و النزول ميداند و قهرا روحانيهء البقاء و در نظر ديگر اينكه ارواح و نفوس جسمانية الحدوثند . در نظر اول پيرو افلاطون و مكتب اشراقى است و در نظر دوم پيرو مكتب ارسطو و فلسفهء مشائى است .\r\nو بهر حال روح قدسى يا نفس قدسى منشأ دريافت معارف است بدون ترتيب قياسات منطقى كه ويژهء نفوس معموله است و اين اصطلاح ظاهرا از اصطلاحات فلسفهء اسلامى باشد و مقتبس از آيات قرآنى كه ميفرمايد :\r\n وَ أَيَّدْناهُ بِرُوحِ الْقُدُسِ  ( البقره : 81 و 254 ) .\r\n إِذْ أَيَّدْتُكَ بِرُوحِ الْقُدُسِ  ( المائده : 109 )  قُلْ نَزَّلَهُ رُوحُ الْقُدُسِ  ( النحل 109 
  ] و آياتى ديگر و همين طور اخبار و روايات متعدد و آنچه فلاسفهء اسلامى از اين اصطلاح اراده كرده‌اند اين است كه پارهء از نفوس مطالب را بدون ترتيب مقدمات و صغرى و كبرىهاى معمولى و حتى بدون خواندن و نوشتن دريابند و اين امر از راه اتصال به عقل فعال و جهان قدس الهى باشد كه فرمودند « ان روح القدس نفث فى روعى »\r\n نگار من كه بمكتب نرفت و خط ننوشت * ز نكته مسأله آموز صد مدرس شد .\r\nدل گفت مرا علم لدنى هوس است * گفتم تعليم ده اگرت دست رس است .\r\nگفتا كه الف گفتم كه بس است * در خانه اگر كس است يك حرف بس است \r\nو اين دريافت نه از راه علم مدرسى و علم رسمى است كه علم رسمى سر بسر قيل است و قال نه از و كيفيتى حاصل و نه حال .\r\nبهر حال اخوان الصفا گويند علم را\r\n\r\n","description":"","footnote":"","page_name":" 942 ","page_number":274},
  {"content":"\r\n\r\nمراتب بود و دريافت را مدارج كه اين مراتب در علم رسمى جريان دارد و نه در علم حال و علم وراثت مرتبت اول علم تقليدى است . و مقايسهء كودكانه .\r\nچنان كه فى المثل كودك هنگامى كه تميز يافت از آنچه در خود و در اطراف خود بيند بلا فاصله حكم كند كه تمام كودكان را نيز همين وضع بود و همين چيزها كه او دارد آنها نيز دارند و بهر حال انسان با اين قوت عجيب و غريب خود در يك چشم بهم زدن از شرق به غرب و از غرب به شرق سير كرده تمام امور جهان را حل كند همه چيز را مالك شود همه دنيا را در تصرف و حيطهء قدرت خود آرد هر ناممكن را ممكن كند و آنگاه در خيال خود بسازد و حكم كند و ارزيابى نمايد زشت‌ها را زيبا كند زيباها را زشت كند خردها را درشت گرداند درشت‌ها را خرد كند ، فضائل را به صورت رذائل نمايد و رذائل را به صورت فضائل از آنچه ديده و يا شنيده است چيزهاى تازه و بديع سازد ( از رساله دهم از نفسانيات عقليات ) ما حصل كلام اينكه منشأ معارف و دانشهاى انسانى بنا بر آنچه بين فلاسفه مشاء معروف است نخست حواس ظاهره است اين حواس ظاهره بنا بر آنچه معروف است و تحت ضابطه در آمده است پنج حس است كه بينائى ، شنوائى چشائى ، بويائى و بساوائى باشد و براى هر يك از اين پنج قوهء عضوى قرار داده‌اند و يا يافته‌اند مثلا محل قوهء بينائى . دو چشم است كه خود داراى وضع بسيار پيچيده است و همين طور قوهء شنوائى و چشائى و ساير حواس ظاهرى پارهء از فلاسفه پارهء از اين قوا را منحل به دو يا سه قوت ميدانند و بهر حال حصر قواى ظاهرى را در پنج حس قطعى نمىدانند چنان كه شهاب الدين سهروردى اين پنج حس را بمنزلهء نهرهاى كوچك و بزرگى دانند كه از محيط و عوامل برونى سرچشمه گرفته فرآورده‌هاى خود را به مخزن و حسى دهند كه آن را حس مشترك ميدانند حس مشترك كه مجمع الابحر همه حواس است يك امر فرضى است كه براى توجيه عمليات فكرى و عقلانى بعدى فرض كرده‌اند و بهر حال اين معنى را احساس كرده‌اند كه بايد محلى باشد كه محل عكس العمل همهء محسوسات به اين حواس باشد يعنى نيروى دريابنده محسوسات بحواس پنجگانه .\r\nاين محسوسات در مراحل بعد از احساس مورد تحليل و تركيب قرار ميگيرند و در اين امر ترديدى وجود ندارد .\r\nو هم اين دريافتها در مرحله بعد از احساس به كلى از بين نرفته و باقى ميماند و مورد تجزيه و تركيب قرار ميگيرند و احيانا حالات بعد از احساس آنها به صورتى روشن‌تر نمودار مىشود حتى بيش از مرحله احساسى و از همين روى قائل به حواس باطنى شده‌اند حواسى كه همه اين فرآورده‌هاى حواس ظاهره را نگه‌دارى مىكند و هم مورد ارزيابى قرار ميدهد و هم از آنها براى كشف مجهولات بهره‌بردارى مىكند و بدين ترتيب فى الجمله وجود نيروهاى ديگر مدلل مىشود نيروهايى كه عينا اشياء و صورتهاى آنها را حفظ مىكند ، نيروهايى كه آنها را مورد سنجش و ارزيابى قرار ميدهد ، نيرويى كه احكام كلى صادر مىكند ، نيرويى كه احكام صادر مىكند ، نيرويى كه معانى جزئى را مورد\r\n\r\n","description":"","footnote":"","page_name":" 943 ","page_number":275},
  {"content":"\r\n\r\nحفظ و بررسى قرار ميدهد .\r\nابن سينا پس از بيان اينكه انسان را نفسى است مجرد كه منشأ درك و ادراكات است و فرمانده كل قواى باطنى و ظاهرى است گويد ادراكات بر چهار نوع‌اند .\r\nاحساس . تخيل ، توهم و تعقل اين تقسيم كلى است براى ادراك و گويد : احساس عبارت از ادراك حالات و اوصاف موجود در ماده است مادهء كه حاضر نزد مدرك است از نوع حالات مكانى ، زمانى ، وضع ، كيف ، كم و جز آنها .\r\nو بالاخره آنچه مرتبط به محسوسات به حواس ظاهرى است كه بيان شد . تخيل عبارت از ادراك همان حالات اشياء است و لكن هم در حالت حضور اشياء صاحب حالات و اوصاف و هم در حالت غيبت آنها .\r\nو توهم ادراك معانى غير محسوسه است از قبيل كيفيات و اضافات مخصوص به اشياء جزئى . و تعقل ادراك شىء است بدون توجه بحضور ماده و يا عدم حضور آن .\r\n( رجوع شود به اشارات ج 2 ص 230 ، 237 ) صدرا گويد منظور از :\r\nمشكات روزن است و مصباح قنديل :\r\nبعضى گفته‌اند مشكات قصبهء قنديل است و مصباح شعلهء چراغ بر سر قصبه .\r\nبعضى گفته‌اند مشكات زنجير است كه قنديل از آن بياويخته و مصباح قنديل است .\r\nبعضى گفته‌اند مشكات قنديل است و مصباح روشنائى كه ميدهد از چراغ افروخته  كَمِشْكاةٍ فِيها مِصْباحٌ  يعنى كمصباح فى مشكاة  « الْمِصْباحُ فِي زُجاجَةٍ »  .\r\nو زجاجه را از آن روى ياد كرد كه نور وضوء نار در آينه روشن‌تر از هر چيزى ديگر بود سپس زجاجه را توصيف كرده گويد زجاجه بمانند ستارهء درخشان بود .\r\nدرى يعنى درخشنده يا طلوع‌كننده گفته شده است كه كواكب درى عبارت‌اند از زحل ، مريخ ، مشترى ، زهره ، و عطارد  يُوقَدُ مِنْ . . .  يعنى مصباح بر افروخته مىشود از شجره يعنى از روغن شجرهء كه مضاف حذف شده است يعنى دهن الشجرة .\r\nزيتونه بدل از شجره است . مباركه وصف آنست على الظاهر زيرا درخت زيتونه را بركت و سود بسيار است كه در خوردن و روشنائى و بسيارى از امور زندگى و صحت بدن به كار آيد ، خورشت است ، ميوه است و گويند نخستين درختى كه بعد از طوفان نوح بيامد آن بود و رستنگاه آن سرزمين مقدس و منازل انبياء و اولياء بود و گويند هفتاد پيامبر به آن بركت جستند .\r\n لا شَرْقِيَّةٍ وَ لا غَرْبِيَّةٍ  ابن عباس گويد معنى آن اين است كه اين درخت طورى است كه در طول روز از آفتاب اشراق گيرد و هييچگاه در طول روز از نور آفتاب پوشيده نبود كه نه تنها هنگام طلوع آفتاب نور گيرد و نه تنها هنگام غروب آفتاب ، هم شرقى است و هم غربى و بنا بر اين زيت او اجود و بهترين زيت است ( يعنى مانند شده است بدرختى كه اين چنين باشد و حائل و مانعى از تابش آفتاب در طول روز نداشته باشد ) .\r\nبعضى گويند يعنى درخت زيتونهء شام كه نه در مشرق است و نه در مغرب و بلكه در وسط است .\r\nبعضى گويند يعنى از نوع زيتونه‌هاى دنيا نيست كه شرقى و غربى است و بلكه\r\n\r\n","description":"","footnote":"","page_name":" 944 ","page_number":276},
  {"content":"\r\n\r\nزيتونهء آن دنيا است و از درخت‌هاى بهشت است .\r\n « يَكادُ زَيْتُها يُضِيءُ »  يعنى روغن اين چنين درخت در صفا و روشنى و خلوص و درخشندگى خود درخشان و روشن بخش و روشن است گر چه بدان آتش نرسيده باشد و در حقيقت بر افروخته نشده باشد يعنى درخشندگى زيت آن خود است و بمانند نار شعله‌ور است در صفا و روشنى بخشى .\r\nبعضى گويند اين مثلى است كه خداوند عالم مصطفى را زد و مشكات ابراهيم خليل است زجاجه اسماعيل است مصباح محمد است كه او را مصباح خواند كه جاى ديگر چراغ و سراج ناميد .\r\n« سراج منير »  « يُوقَدُ مِنْ شَجَرَةٍ مُبارَكَةٍ »  اين شجره ابراهيم خليل است او را مبارك خواند كه معظم انبياء از صلب اويند  « لا شَرْقِيَّةٍ وَ لا غَرْبِيَّةٍ »  او نه ترسا بود كه قبلهء ايشان جانب شرق است و نه جهود كه قبلهء ايشان جانب غرب است  « ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً »   « يَكادُ زَيْتُها يُضِيءُ »  كه محاسن حضرت رسول قبل از اينكه به دو وحى رسد مردم را روشن كرد  « نُورٌ عَلى نُورٍ »  كه او پيامبر از نسل پيامبر بود .\r\nو گفته شده است كه مشكات جوف محمد است و زجاجه دل او است و مصباح نورى است كه خداوند در دل محمد بنهاده كه نه شرقى است و نه غربى نه يهودى است و نه نصرانى كه از شجرهء مباركه بر افروخته شده است يعنى از ابراهيم خليل .\r\nو گفته شده است كه عبد المطلب مانند شده است به مشكات و عبد الله بزجاجه و پيامبر به مصباح .\r\nو گفته شده است كه مشكات مثل نفس مؤمن است زجاجه مثل دل مؤمن كه صافى و روشن است .\r\n « الْمِصْباحُ فِي زُجاجَةٍ »  مصباح چراغ ايمان و نور معرفت است در سويداء دل مؤمن  « يُوقَدُ مِنْ شَجَرَةٍ مُبارَكَةٍ »  اخلاص براى خدا است كه يكاد زيتها يضيء كه قلب مؤمن حق را شناسد قبل از آنكه براى او بيان شود .\r\nو گفته‌اند كه : مصباح قرآن است و زجاجه دل مؤمن و مشكات دهن و زبان مؤمن و شجرهء مباركه وحى است كه حجت‌هاى قرآن خود روشن است گر چه مقرو نگردد  « نُورٌ عَلى نُورٍ »  قرآن نور است از سوى خداوند مر خلق خود را .\r\n « فِي بُيُوتٍ »  منظور مساجد است كه دل مؤمن هم مسجد است و چهار مسجد را جام گيتىنماى كيخسرو را بود هر چه خواستى در آن مطالعت كردى و بر كائنات مطلع گشتى و بر مغيبات واقف شدى گويند آن را غلافى بود از اديم بر شكل مخروط ساخته ده بند گشاده بر آنجا نهاده بود وقتى كه خواستى از مغيبات چيزى بيند آن غلاف را بدر آورده و جام را در برابر آفتاب داشتى چون ضوء نير اكبر بر آن تابيدى همهء نقوش و سطور عالم در آنجا ظاهر مىشد .\r\n    « وَ إِذَا الْأَرْضُ مُدَّتْ وَ أَلْقَتْ ما فِيها وَ تَخَلَّتْ وَ أَذِنَتْ لِرَبِّها وَ حُقَّتْ يا أَيُّهَا الْإِنْسانُ إِنَّكَ كادِحٌ إِلى رَبِّكَ كَدْحاً فَمُلاقِيهِ »     .\r\n ز استاد ازل چو وصف جام جم بشنودم * خود جام جهان نماى جم من بودم \r\n\r\n","description":"","footnote":"","page_name":" 945 ","page_number":277},
  {"content":"\r\n\r\n از جام جهان نماى مىياد كنند * آن جام دفين كهنه پشمينهء ماست\r\nدر جام جهان نماى اول * شد نقش همه جهان مشكل\r\nخورشيد وجود بر جهان تافت * گشت آن همه نقشها مشكل\r\nيك روى و هزار آينه بيش * يك مجمل و اين همه مفصل\r\nهست اين همه نقشها و اشكال * نقش دومين چشم احول\r\nدر نقش دوم اگر به بينى * رخسارهء نقشبند اول\r\nمعلوم كنى كه اوست موجود * يا بى همه چيزها مخيل \r\n\r\nانوارِ عالَمِ قُدس\r\n « هُوَ الَّذِي يُرِيكُمُ الْبَرْقَ »  اول برقى كه از حضرت ربوبيت بر ارواح پويندگان طالع و لايح شود انوارى است از عالم قدس كه بر روان سالك اشراق كند كه ناگاه آيد و لذيذ بود كه فرمود  هُوَ الَّذِي يُرِيكُمُ الْبَرْقَ خَوْفاً وَ طَمَعاً  . از ترس زوال و طمع در ثبات اين طوالع را اوقات خوانند كه گويند « الوقت سيف قاطع » و در قرآن مجيد آمده است كه  « يَكادُ سَنا بَرْقِهِ يَذْهَبُ بِالْأَبْصارِ »  اين بروق بدنبال رياضات آيد و هر مقدار كه رياضات زيادت شود اين بروق فزون گردد و گاه اين انوار با خواطف مترادف گردد كه در خبر است كه\r\n« ان لربكم فى ايام دهر كم نفحات رحمته ألا فتعرضوا لها »\r\n. و چون انوار سر بغايت رسد و به تعجيل نگذرد و زمانى دراز بماند آن را سكينه گويند كه فرمودند  « هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ »  و كس را كه سكينه حاصل شود او را اخبار از خواطر مردم و اطلاع بر مغيبات حاصل آيد و فراستش تمام گردد كه حضرت رسول فرمودند\r\n« اتقوا فراسة المؤمن فانه ينظر بنور الله »\r\nو نيز در قرآن كريم است  أَلا بِذِكْرِ اللَّهِ تَطْمَئِنُّ الْقُلُوبُ  .\r\n يَكادُ زَيْتُها يُضِيءُ وَ لَوْ لَمْ تَمْسَسْهُ نارٌ  بدان كه اهل شريعت و اهل حكمت ميگويند كه بعضى از آدميان سه روح دارند و اينها ناقصانند و بعضى از آدميان چهار روح دارند و اينها مقتصدانند و بعضى از آدميان پنج روح هر يك غير يكديگرند .\r\nقالب بمثابهء مشكوك است ، روح نباتى كه در جگر است بمثابهء زجاجه است و روح حيوانى كه در دل است بمثابهء فتيله است و روح نفسانى كه در دماغ ست بمثابهء روغن است و اين روغن از غايت لطافت و صفا مىخواست كه اشياء و حكمت اشياء را كما هى بداند و به بيند پيش از آنكه نار بوى پيوند و پس اين روغن نور باشد و چون نار كه روح انسانى است بروغن پيوست و  نُورٌ عَلى نُورٍ  شد  يَهْدِي اللَّهُ لِنُورِهِ  كه « آتش است اين بانك ناى و نيست باد ، هر كه اين آتش ندارد نيست باد . » و چون نور الله بر روح انسانى پيوست نور نور نور شد ( از انسان كامل 26 ، 31 ) .\r\nو البته روح يكى بيش نيست لكن مراتب دارد .\r\nوحدت نور كه جان عالم وجود است .\r\nاهل وحدت ميگويند كه وجود يكى بيش نيست و آن وجود خداى تعالى است و به غير وجود او وجودى ديگر نيست و\r\n\r\n","description":"","footnote":"","page_name":" 946 ","page_number":278},
  {"content":"\r\n\r\nامكان ندارد كه باشد و اگر چه وجود يكى بيش نيست اما اين يك وجود ظاهرى دارد و باطنى دارد باطن اين يك وجود نور است و اين نور است كه جان عالم است و عالم مالامال اين نور است ، نورى است نامحدود و نامتناهى و بحرى است بىپايان و بىكران ، حيات ، علم ، ارادت و قدرت موجودات از اين نور ست ، طبيعت و خاصيت و فعل موجودات ازين نور است بلكه خود همه اين نور است ، پس باطن وجود واحد نور است و آن جان عالم است و ظاهر اين وجود مشكات اين نور است و مظاهر صفات اين نور است ، افراد موجودات جمله يك بار مظاهر صفات اين نورند .\r\nشيخ ما گفت : من بدين نور رسيدم و اين درياى نور را ديدم ، نورى بود نامحدود و نامتناهى و دريايى بود بىپايان و بىكران ، فوق ، تحت ، يمين ، يسار و پس نداشت در آن نور حيران ماندم .\r\nهر كه بدين درياى نور رسيده باشد و درين درياى نور غرق شده باشد آن را علامات بسيار باشد با خلق عالم بيكبار به صلح باشد و به نظر شفقت و مرحمت در همه نگاه كند و مدد و معاونت از هيچ كس دريغ ندارد و هيچ كس را بگمراهى و بىراهى نسبت نكند و همه را در راه خداى داند و همه را روى در خداى بيند .\r\nعزيزى حكايت مىكند كه چندين سال خلق را بخداى دعوت كردم هيچ كس سخن من قبول نكرد ، نوميد شدم و ترك كردم و روى به خدا آوردم ، چون به حضرت خداى رسيدم جمله خلايق را در آن حضرت حاضر ديدم ، جمله در قربت بودند با خداى مگفتند و از خداى مىشنودند .\r\nروح انسانى را نسبت بآمدن و رفتن و نسبت بنادانى و دانائى احوال بسيار و اسامى بىشمار است روح انسانى چون نزول مىكند افول نور است و چون عروج مىكند طلوع نور است و چون نزول افول نور است پس نزول روح انسانى شب باشد و چون عروج چشمهء علم و حكمت در دل وى بگشايد نور هدايت تحفهء نقطهء دل وى گرداند چنان كه فرمود  « فَهُوَ عَلى نُورٍ مِنْ رَبِّهِ »  كه دل بندهء مؤمن بهاء ندارد و عرش و فرش طفيل دل بندهء مؤمن است ، آينهء كه رخسار آبكار معانى و انوار ديدار سبحانى توان ديد دلست ، جام گيتىنماى كه حقايق اوصاف ربانى و دقايق الطاف يزدانى در وى مشاهده توان كرد دلست ، شاهبازى كه گاهى بر كنگرهء عرش نشيند و گاهى در دامن فرش آشيان سازد دلست ، عندليبى كه گاه بر شاخ طوبى قرار گيرد و گاه بر روضهء رضا دوحهء بقاء پرد دلست .\r\n ما خانهء دل جاى تمناى تو كرديم * در خانه چراغ از رخ زيباى تو كرديم\r\nشوريده‌سرى جمله گرفتيم بگردون * وانگه چو سر زلف تو سوداى تو كرديم\r\nديديم دل و عقل ز خود دور به صد گام * زان روز كه از دور تماشاى تو كرديم \r\nدل خلوتخانهء نجيب خداست كه هر گاه از آلودگيهاى طبيعت پاك گردد انوار الهى در او تجلى كرده متجلى به جلوه‌هاى محبوب گردد .\r\nو « زيت » امداد فيض الهى است كه حاصل از شجرهء مباركه زيتونه و نشأت مقدسهء مصطفويه است كه از جهت كمال اعتدال و\r\n\r\n","description":"","footnote":"","page_name":" 947 ","page_number":279},
  {"content":"\r\n\r\nجامعيت آن برد و نشأت و تجرد آن از دو جهان نه ويژهء شرق ارواح است و نه غرب اشباح و بلكه جامع دو طرف و بر تر از دو افق است تا بدان حد كه امداد و تنور آن دلها را بدان رساند كه بدون تعلم و آموزندگى و دريافت از راه علوم رسمى خود تلألؤ كرده حقايق را دريابد كه :\r\n نگار من كه به مكتب نرفت و خط ننوشت * ز نكته مسأله آموز صد مدرس شد . \r\nزجاجه را كنايت از وجود محمد پيامبر آخر الزمان دانسته است كه نور حق را بواسطهء او توان ديد و شناخت و نه بلا واسطه و بنا بر اين مصباح كنايت از ذات احديت است كه همهء ممكنات جهان وجود از نور مصباح بواسطهء زجاجهء محمدى در مشكات نبوت منور و روشن گردند و هر آن كس كه به مراتب قرب حق رسد و مدارج كمالات عرفانى را طى كند نور حق از مصباح وجود بر او تابش كند و غرض اصلى از عبادات تصفيه باطن و صافى شدن دلهاى بندگان است تا صيقلى شده مستعد دريافت نور از مصباح وجود شوند باواسطه و بيواسطه .\r\nوى گويد : پارهء از مفسران مشكاة را كنايت از صدر و زجاجه را كنايت از دل و مصباح را كنايت از روح دانسته‌اند صدرا گويد هر يك از سه را سه مرتبت است اول مرتبت ظهور و آنچه محسوس است براى حواس ظاهرى و آن صدر و قلب و روح حيوانى محسوس است و دوم آن روى آنها كه مدرك بحواس باطن است و نه ظاهر و سوم آن روى از آنها كه نه محسوس بحواس ظاهرى است و نه مدرك به ادراكات و حواس باطنى كه تنها عقل نظرى آنها را دريابد سپس شرح مفصلى در مورد هر يك داده‌اند و نتيجه گرفته‌اند كه اگر منظور ازين كلمات اينها باشد رجوع به حقيقت صدر و قلب و روح است و نه آنچه مدرك بادراكات ظاهرى و باطنى است و منظور از شجرهء مباركه نه شجرهء دنيوى است و نه اخروى و بلكه منظور نور ذات احديت است كه متجلى است به جهان ممكنات در طبقات و مراتب مختلف و آن نور حق است كه  لا شَرْقِيَّةٍ وَ لا غَرْبِيَّةٍ  است .\r\nگذشته از آنچه گذشت ملا صدرا نكات ديگري را در اطراف آيه نور بيان كرده است كه ذكر همهء آنها از لحاظ اطلاعاتى بسيار مفيد است و لكن به نظر اكثر محققان ارتباطى با تفسير آيه مزبور ندارد مثلا :\r\n1 - زيتونه كنايت از مواد لازم براى تربيت و تكامل انسان است از لحاظ مادى و معنوى ، نفسى و عقلى ، ظاهرى و باطنى و بنا بر اين شجره مباركه زيتونه هم منصرف است به شجرهء مباركه معنويه و هم ظاهريه پس شجرهء زيتونه بمنزلت گياهى است كه غذا و طعام لطيف براى انسان فراهم آرد انسانى كه در سير و سلوك و در راه تكامل است هم از لحاظ مادى و هم معنوى و روحى و بدين ترتيب همهء كلمات مستعمل در آيه نور تاويل مىشود در جهت سير انسان بسوى كمال مادى و معنوى .\r\n2 - منظور از مشكات عالم اجسام است .\r\nو از زجاجه عرش خداست و از مصباح روح اعظم است و شجره عبارت است از هيولاى كليه كه مادة المواد حقايق اجسام و صور جسميه است و صور مختلفهء اجسام بمنزلت شاخه‌هاى آنست و يا شاخه‌ها و برگهاى آن بمزلت صورتهاى گوناگون است\r\n\r\n","description":"","footnote":"","page_name":" 948 ","page_number":280},
  {"content":"\r\n\r\nتا صورتهاى شخصيه و هويات جزئيه كه بمزلت برگهاى آنست .\r\n « يَكادُ زَيْتُها يُضِيءُ »  يعنى عالم ارواح نفسانيه بانوار عقول فعاله روشن شود اگر چه نار قدرت از ليه به دو نرسيده باشد و چون طبيعت آن بوجود قرب دارد  « نُورٌ عَلى نُورٍ »  است كه نور اول نور رحمت الهى و معرفت ربانى است و نور دوم روح اعظم و عقل فعال است و يا اول نور عقل فعال است و دوم نور نفس كليه است كه نور عرش رحمن است .\r\n3 - معنى  لا شَرْقِيَّةٍ وَ لا غَرْبِيَّةٍ  در صورتى كه شجره را حمل به امر عقلى نمائيم روشن است زيرا امور عقليه از جنس موجوداتى كه در امكنه و ازمنه‌اند نمىباشند تا شرقى باشند يا غربى . و اگر حمل بر امر جسمانى شود و كنايت از قلب باشد معنى آن اين است كه حد فاصل است و برزخ است و نه شرقى است و نه غربى بلكه متوسط بين آن دو است .\r\n4 - شرق و غرب را ممكن است حمل بر دنيا و آخرت نمود در صورتى كه منظور از شجره قوت فكريه باشد و يا هيولى باشد .\r\n5 - ممكن است شرق و غرب را حمل بر امكان نمود كه وجه وجوب است .\r\n وجه آدم آينه‌ى اسما كند * عكس خود در صورتش پيدا كند\r\nنقش آدم را رقم نوعى زند * كه دو عالم را در او پنهان كند\r\nكون جامع نزد ما انسان بود * ور نباشد اين چنين حيوان بود\r\nجامع انسان كامل را بخوان * معنى مجموع قرآن را بدان\r\nنقش مىبندد جمال ذو الجلال * در خيال صورت او بر كمال\r\nاسما چه بود ظهور خورشيد * خورشيد جمال ذات و الا\r\nاى جمله جهان در رخ جان بخش تو پيدا * اى روى تو در آينه كون هويدا\r\nاى حسن تو بر ديده خود كرده تجلى * در ديدهء خود ديد عيان چهرهء خود را\r\nچون ناظر و منظور توئى غير تو كس نيست * پس از چه سبب گشت پديد اين همه غوغا\r\nاشباح چو مشكاة شد ، ارواح زجاجات * اعيان جو مصابيح بود روشن و لواح\r\nاعيان چو مصابيح فروزندهء اسماء * چون نار كز احجار بر آرند بمقداح \r\nآدم دو چيز بود طينيت و روحانيت ، طينيت وى خلقى بود و روحانيت وى امرى بود ، كه داند سر فطرت آدم ، كه شناسد رتبت دولت آدم ، عقاب هيچ خاطر بر شاخ درخت دولت آدم نه نشست ، ديدهء هيچ بصيرت جمال خورشيد صفوت آدم در نيافت .\r\n\r\nزِحاف\r\n- اين اصطلاح عروضى است و هر تغييرى كه باصول افاعيل عروضى در آيد آن را زحاف خوانند و معنى زحف دورى است از اصل و تأخير از مقصد و مقصود .\r\n( رجوع شود به المعجم ص 40 - 41 ) .\r\nو حقيقت زحاف اسكان متحركى است يا نقصان حرفى يا دو يا سه و در از احيف اشعار عجم تا پنج حرف ممكن است كه از جزوى ساقط شود و باشد كه حرفى يا دو\r\n\r\n","description":"","footnote":"","page_name":" 949 ","page_number":281},
  {"content":"\r\n\r\nحرف به آخر فعلى در افزايند .\r\n\r\nزردشتيه\r\n- ( كلام ) مذهب ايران باستان . .\r\n( رجوع شود به المعجم ص 33 ) .\r\n\r\nزُحَل\r\n- ( اصطلاح نجومى ) رجوع شود به افلاك و كواكب سبعه و سيارات سبع و صور كواكب بطورى كه ابو ريحان در كتاب تحقيق ما للهند گويد دين زرتشت نخست از آذربايجان ظهور مىكند و سپس مردم بلخ را بدين خود دعوت مىكند و گشتاسب بدين زرتشت ميگرود و فرزند وى اسفنديار در بلاد شرق و بلاد ديگر آن همت ميگمارد و آتشكده‌هائى از بلاد چين گرفته تا روم بنا مىنهد و بالاخره بسرزمين هند همچنان پا بر جا ميماند .\r\n\r\nالزَّراريَّه\r\n- ( اصطلاح كلامى ) از فرقه‌هاى اماميه اين فرقه پيرو زرارة بن اعين مىباشند كه قائل به امامت عبد الله بن جعفر است و اين خود پيرو ذهب الفطحيه مىباشد سپس به مذهب الموسويه انتقال پيدا كرد .\r\nبدعتى كه او بنا نهاد اين بود كه : خداى قادر و سميع و بصير وحى نيست .\r\nفرقهء قدرية البصريه به همين منوال بوجود آمد و قائل بحدوث كلام الله و ارادهء او شد .\r\nو نيز به همين نحو فرقه الكراميه كه قائل به حدوث كلام الله و ارادهء او و ادراك او مىباشند بوجود آمد .\r\n( از مختصر الفرق بين الفرق ص 63 )\r\n\r\nزِراعَت\r\n- ( اصطلاح فقهى ) يعنى كشت و زرع : در كليات حقوقى آمده است :\r\nاز بين مشاغل بهترين شغل عمل زراعت و كشت كارى است و از وسائل معيشت و زندگانى هيچ شغلى بر آن مزيت ندارد و از بين اعمال مولد ثروت و مال يگانه عملى است كه در دسترس همه است و در اخبار اهل بيت عصمت و طهارت حث و ترغيب زيادى بر آن شده است و من باب تيمن و تبرك جمله‌اى از اخبار ذكر مىشود .\r\n1 -\r\nالزارعون كنوز الله فى ارضه\r\n. كشت كاران گنجهاى بارى تعالى هستند در زمينى كه از مخلوقات اوست . و جهتش آن است كه گنجهاى مستور در زمين را آنها براى مردم استخراج و آشكار ميكنند .\r\n2 -\r\nما فى الاعمال شيء احب الى الله من الزراعة\r\n. و ما بعث الله نبيا الا زارعا\r\n. در بين اعمال نزد خداوند متعالى محبوب‌تر از زراعت شغلى نيست و هيچ پيغمبرى را بر رسالت مبعوث نكرد مگر اينكه داراى شغل زراعت بود .\r\n3 -\r\nسئل النبى اى الاعمال خير قال زرع زرعه صاحبه و اصلح وادى حق يوم حصاده\r\n. از پيغمبر اكرم پرسيدند از بين مشاغل چه شغلى از همه بهتر است ؟ فرمود كشتى كه كشت كار آن را بكارد و در اصطلاح آن كوشد تا آن را به ثمر رساند و حق آن را در موقعى كه محصول بدست آمد اداء نمايد .\r\n4 -\r\nالكيمياء الاكبر الزراعة\r\n. ازرعوا - فلا و الله ما عمل الناس عملا احل و لا اطيب منه\r\n. بزرگترين كيميا شغل زراعت است . سپس امر بزراعت فرموده و بذات ذو الجلال قسم ياد كرده كه مردم هيچ كارى نكرده‌اند كه حلالتر و پاكيزه‌تر از اين شغل باشد . از خدا خواهيم توفيق عمل .\r\n( كليات حقوقى ص 216 )\r\n\r\nزردى\r\n- ( اصطلاح عرفانى ) زردى صفت سلوك را گويند .\r\n\r\n","description":"","footnote":"","page_name":" 950 ","page_number":282},
  {"content":"\r\n\r\n\r\nزراق\r\n- ( اصطلاح عرفانى ) زراق ريا كار را گويند .\r\n\r\nزِشت و زيبا\r\n- ( اصطلاح بديعى ) و آنست كه مصراع آن دلالت بر مدح كند و مصراع ديگر بر ذم .\r\n زلف است اينكه برزخ چون گل فكندهء * يا دسته يوشنى است كه بر پل فكندهء\r\nپوشيدهء تو آن تن سيمين به پيرهن * يا يك نقار ماست بر آن جل فكندهء \r\n\r\nزَكاة\r\n- ( اصطلاح فقهى و عرفانى ) و در لغت پاك كردن و پاكى و نشو و نماء است ، در قرآن است  « قَدْ أَفْلَحَ مَنْ زَكَّاها »  اى طهرها من الادناس و در شرع مقدار معينى از مال است كه بايد به فقرا داد شود  « وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ . .   وَ آتَى الزَّكاةَ »  ( از الفقه على . .\r\nص 471 كشاف ج 1 ص 688 ) ، زكات درنه چيز واجب است كه گندم .\r\nجو . خرما . كشمش . طلا نقره ، شتر ، گوسفند و گاو باشند كه انعام ثلثه و غلات اربعه و نقدين گويند رجوع شود به هر يك از اين كلمات .\r\n« و يجب زكات المال على البالغ العاقل الحر المتمكن من التصرف فى اصل المال فى الانعام الثلاثة » ( الابل و الغنم و البقر بانواعها ) ، و الغلات الاربعة و النقدين و يستحب الزكاة فيما تنبت الارض من المكيل و الموزون و فى مال التجارة . . . و فى اناث الخيل السائمة ديناران فنصب الابل اثنى عشر نصابا خمسة منها كل واحد خمس فى كل واحد شاة ثم ست و عشرون بنت مخاض ثم ست و ثلثون بنت لبون ثم ست و اربعون حقه ثم احدى و ستون فجذعة ثم ست و سبعون بنتا لبون . . . و فى البقر نصابان ثلثون فتبيع و هو ابن سنة الى سنتين او تبيعة و اربعون خمسة ، الانثى سنها ما بين سنتين الى ثلث و للغنم خمسة نصب اربعون فشاة ثم مائة واحدى و عشرون فشاتان ثم مائتان و واحدة فثلث ثم ثلاثمائة واحدة فاربع ثم اذا بلغ اربعمائة فصاعدا فى كل مائة فشاة . . . و اما النقدان فيشترط فيهما النصاب و السكة و الحول فنصاب الذهب الاول عشرون دينارا ثم اربعة دنانير و نصاب الفضة الاول مائتا درهم ثم اربعون درهما و المخرج فى النقدين ربع العشر . . . ( از شرح لمعه ج 1 ص 103 - 105 ) .\r\nبدان كه زكات بنزد اين طائفه ، غير نه چيز ، واجب نباشد ، و آن زرست ، و نقره ، و گندم ، و جو ، و خرما ، و مويز ، و شتر ، و گاو ، و گوسفند .\r\nو دليل بر وجوب زكات درين نه چيز اجماع امت است ، و در غير اين دليل قاطع نيست .\r\nو اصل برائت ذمت است ، و مشغول گردانيدن ذمت بواجب بودن زكات در غير اين محتاج دليل است ، و در شرع دليلى نيست برين ، پس واجب نباشد .\r\nو ظاهر قول خداى تعالى :  « وَ لا يَسْئَلْكُمْ أَمْوالَكُمْ »  ، يعنى : خداى تعالى مالهاى شما نمىخواهد ، دليل است بر نفى وجوب زكات در غير آن نه چيز ، زيرا كه آن نه چيز بدليل قاطع از عموم آيت بيرون رفته است .\r\nو قول خداى تعالى  « وَ آتُوا حَقَّهُ يَوْمَ حَصادِهِ »  يعنى : حق او بدهيد در روز درودن وى ، دليل نيست بر آنكه زكات در غير آن\r\n\r\n","description":"","footnote":"","page_name":" 951 ","page_number":283},
  {"content":"\r\n\r\nنه چيز واجب است . زيرا كه مراد به اين آنست كه در وقت درودن چون درويشان آيند ، بر سبيل تبرع ، يك دسته يا دو دسته از آنچه دروند بايشان دهند . دليل برين آنست كه زكات دادن در وقت درودن نباشد ، بلكه بعد از آنكه نرم كرده باشند ، و پاك كرده و بنصاب رسيده و اينكه گفت :  « أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ »  ، يعنى نفقه كنيد از چيزهاى پاك و حلال كه شما كسب كرديد و آنچه براى شما از زمين بيرون آورديم ، دليل نمىكند بر آنكه بر همه چيز زكات واجب است ، زيرا كه اسم انفاق بر زكات واجب مطلقا واقع نيست :\r\nو اگر واقع باشد ، آيت مخصوص باشد بدليل .\r\nشرايط وجوب زكات در زر و نقره :\r\nبلوغ است ، و كمال ، و آنكه بنصاب رسيده باشد ، و سال بر وى گرديده ، و مضروب باشد ، و منقوش ، در ملك وى بود ، و در تصرف وى بقبض .\r\nدليل بر وجوب زكات با اين شرايط ، اجماع است . و بر وجوب زكات ، چون شرايط بر خلل باشد يا بعضى از و ، دليل نيست ، پس وجوب او منتفى باشد .\r\nاما كودك و ديوانه ، در مال ايشان زكات واجب نيست ، زيرا ايشان مكلف نيستند ، و زكات از جملهء تكاليف است .\r\nو از رسول ص روايت است كه گفت :\r\n« رفع القلم عن الصبى حتى يبلغ ، و عن النائم حتى ينتبه ، و عن المجنون حتى يفيق »\r\n، يعنى از سه كس قلم برداشته‌اند :\r\nاز كودك تا آنگاه كه بالغ شود . و از خفته تا آنگاه كه آگاه شود ، و از ديوانه تا آنگاه كه باهوش آيد .\r\nو اما آنكه مىبايد كه ملك بود ، و نصابى تمام بود ، درين خلافى نيست .\r\nو اما آنكه مىبايد كه در [ وى 
  ] تصرف تواند كرد ، از براى آنست كه چون در وى تصرف نتواند كردن بقبض ، چون مال دين و يا مال غائب ، در وى زكات نباشد .\r\nو اما آنكه مىبايد كه سال بر وى گرديده باشد ، دليلش اجماع است .\r\nو آنكه رسول ص فرموده است :\r\n« لا زكات فى مال حتى يحول عليه الحول »\r\n، يعنى : در هيچ مال زكات نيست تا آنگه كه سال بر وى بگردد .\r\nاما شرايط وجوب زكات در غله : ملك است ، و نصاب : و در چهار پاى : ملك است ، و نصاب ، و سال گردش ، و جدا كردن .\r\nو شرائط صحت اداى زكات اسلام است ، و بلوغ ، و كمال عقل ، و نيت ، و در آمدن وقت .\r\nو اما در زر هيچ واجب نباشد ، تا آنگه كه بنصاب رسد .\r\nو نصاب اول بيست دينار است ، و در آن نيم دينار واجب بود . آنگه در آنچه برين زايد بود ، هيچ واجب نباشد ، تا آنكه به چهار دينار برسد ، در وى ده يك دينار لازم بود .\r\nاما نقره چون دويست درهم باشد ، پنج درهم در و واجب باشد . و آنچه برين بيفزايد ، چون بچهل درم رسد ، يك درم بر وى واجب بود . و اگر كمتر ازين بود ، هيچ واجب نبود .\r\nدليلش آنست كه اصل برائت ذمت است .\r\nديگر آنكه روايت كرده‌اند كه رسول\r\n\r\n","description":"","footnote":"","page_name":" 952 ","page_number":284},
  {"content":"\r\n\r\nص معاذ را گفت ، در وقتى كه وى [ را 
  ] بيمن فرستاد :\r\n« لا شىء فى الورق حتى يبلغ مائتي درهم فاذا بلغتها فخذ خمسة دراهم ، و لا تاخذ من زيادتها حتى يبلغ اربعين درهما ، فاذا بلغتها فخذ درهما ! »\r\nيعنى : در نقره هيچ واجب نيست تا آنگه كه به دويست درهم برسد ، چون به دويست درهم برسد پنج درهم بستان ، و از آنچه زياده باشد برين هيچ مستان ، تا آنگه كه بچهل درهم برسد ، چون بچهل درهم برسد يك درهم بستان . و اين نص است .\r\nاما غله درو هيچ واجب نباشد ، تا آنگه كه به نصاب رسد ، بعد از آنكه آنچه بر آن خرج رفته باشد از آنجا بروند ، و حق برزگر بدهند .\r\nو نصابى پنج وسق بود ، و وسقى شصت صاع ، و صاعى چهار مد ، و مدى دو رطل و چهار يك وى بود ، دو رطلى نيم من است .\r\nدليل برين آنست كه هيچ خلاف نيست در وجوب زكات درين مقدار ، و بر وجوب زكات در آنچه كمتر ازين است دليلى نيست ، و اصل برائت ذمت است .\r\nو از رسول ص روايت كرده‌اند كه او گفت :\r\n« ليس فيما دون خمسة او سق التمر صدقة »\r\n، يعنى : در آنچه كمتر از پنج وسق است از خرما ، صدقه نيست ، يعنى : زكات نيست .\r\nو در روايتى ديگر چنين است كه :\r\n« لا زكات فى شىء من الحرث حتى يبلغ خمسة اوسق »\r\n. و چون بنصاب رسيد ، ده يكى از آن واجب بود چون باران خورده باشد ، يا آب روان ، يا از بيخ . و اگر بدولاب آب داده باشند ، ده نيم بايد دادن .\r\nدليلش اجماع طايفه است . و آنكه رسول ص فرموده است :\r\n« ما سقت السماء ففيه العشر و ما سقى بنضح او غرب ففيه نصف العشر »\r\n، يعنى : آنچه آب باران خورده باشد ، در وى عشر است ، و آنچه بدولاب و اشتر آب داده باشند ، درونيم عشر باشد .\r\nاما اشتر چون پنج باشد ، گوسفندى بايد دادن ، و از ده دو ، و از پانزده سه ، و از بيست چهار ، و از بيست و پنج پنج گوسفند بايد دادن . و در بيست و شش بنت مخاضى واجب بود ، و در سى و شش بنت لبونى ، و در چهل و شش حقه‌اى ، و حقه اشترى بود سه ساله در چهارم شده . و در شصت و يك جذعه‌اى بود ، و جذعه چهار ساله‌اى بود در پنجم آمده . و در هفتاد و شش دو بنت لبون باشد ، و در نود و يك دو حقه بود .\r\nو چون به صد و بيست و يك رسد يا زياده ، در هر چهل اشتر ، بنت لبونى بدهد . و در هر پنجاه ، حقه‌اى .\r\nو درين هيچ خلافى نيست . الا در بيست و پنج و در بيست و شش . و در آنچه زايد است بر صد و بيست ، بنزد شافعى در بيست و پنج ، بنت مخاضى بود ، و در بيست و شش چيزى نباشد ، و در صد و بيست و يك سه بنت لبون باشد .\r\nدليل بر آنچه مذهب اين طائفه است آنست كه اصل برائت ذمت است . هر كه ذمت را به چيزى مشغول گرداند ، به غير آنچه گفته شد محتاج دليلى شرعى باشد .\r\nاما گاو ، در سى گاو گوساله‌اى باشد\r\n\r\n","description":"","footnote":"","page_name":" 953 ","page_number":285},
  {"content":"\r\n\r\nيك ساله نر يا ماده ، و در چهل گاو مسنه‌اى بود ، يعنى : دو ساله ، و چندان كه باشد هم برين وجه باشد : از سى يك ساله ، و از چهل دو ساله ، و در كمتر ازين هيچ واجب نباشد ، زيرا كه اصل برائت ذمت است .\r\nاما گوسفند ، در چهل گوسفند گوسفندى باشد ، و در صد و بيست و يك ، دو گوسفند بود ، و در دويست و يك سه گوسفند ، و در سيصد و يك ، چهار گوسفند . و چون ازين گذشت ، در هر صد گوسفند ، گوسفندى باشد يك ساله ، و اگر بز باشد دو ساله .\r\n( رجوع شود به معتقد الاماميه ص 262 ، 269 ) اما مستحقان زكات ، هشت صنفند :\r\n1 - درويشانند ، و ايشان آنانند كه ايشان چيزى دارند اما كفاف نباشد ايشان را .\r\n2 - و مسكينانند ، و اين كسانىاند كه ايشان را هيچ چيزى نباشد . و بر عكس اين هم گفته‌اند .\r\n3 - و عاملانند ، و ايشان جمع‌كنندگان مال زكاةاند .\r\nو مؤلفهء قلوب ، و اينان كسانىاند كه ايشان را چيزى بدهند ، تا براى مسلمانان جهاد كنند .\r\n5 - و رقاب ، بندگانى باشند كه خود را باز خريده‌اند .\r\nو روا بود كه بنده‌اى را كه در مشقت و رنج باشد ، او را بمال زكات بخرند و آزاد كنند .\r\nدليلش ظاهر آيت است :  « إِنَّمَا الصَّدَقاتُ لِلْفُقَراءِ وَ الْمَساكِينِ وَ الْعامِلِينَ عَلَيْها وَ الْمُؤَلَّفَةِ قُلُوبُهُمْ وَ فِي الرِّقابِ وَ الْغارِمِينَ وَ فِي سَبِيلِ اللَّهِ »  .\r\n6 - و غارمين آن كسانند كه ايشان را وامى بر آمده باشد ، نه در معصيت خداى .\r\n7 - و سبيل الله جهاد است بىخلافى .\r\nو روا بود كه در مصالح مسلمانان صرف كنند ، چون عمارت راهها ، و پلها ، و كفن مردگان .\r\nدليلش ظاهر آيت است ، براى آنكه سبيل رهى است كه به آن به ثواب خداى برسند .\r\nهشتم : ابن السبيل است . و اين كسى بود كه راه او زده باشند ، و مال او برده ، از مال زكات آن مقدار بوى دهند كه توانائى داشته باشد كه او را به شهر خود رساند ، اگر چه در شهر خود توانگر باشد . و اگر درويش بود ، بيشتر توان داد .\r\nو ايمان و عدالت دريشان معتبر بود .\r\nو آنكه نتواند كسب كردن ، آن مقدار كه ايشان را كفايت بود . و نبايد كه كسى بود كه نفقهء وى واجب بود . و بايد كه از بنى هاشم نباشد .\r\nدليلش طريقهء احتياط است ، و يقين مر برائت ذمت را .\r\nو از رسول ص روايت است :\r\n« لا تحل الصدقة و لا لذى مرة قوى »\r\n، يعنى : صدقه حلال نيست توانگر را ، و نه كسى را كه قوتى دارد كه بدان كسب تواند كرد .\r\nو چون خمس بهاشمى نرسد ، [ نباشد كه برسد 
  ] روا بود زكات بوى دادن .\r\nو كمترين آنچه بدرويشى دهند ، نيم دينار باشد . و اگر بيكبار چندان بوى دهند كه توانگر شود ، روا بود .\r\nو چون زكات واجب شود ، بر فور بايد كه زكات بيرون كنند ، كه اگر نكنند و مال تلف شود ضامن باشد .\r\n\r\n","description":"","footnote":"","page_name":" 954 ","page_number":286},
  {"content":"\r\n\r\nو بايد كه مال زكات پيش امام برند تا بر مستحقان صرف كند ، يا پيش آن كس كه امام وى را نصب كرده باشد . و اگر امام را و نايبش را نيابند ، و او مستحق را شناسد ، روا بود و وى را به مستحق دادن . و اگر نشناسد ، پيش فقيهى برد كه امين باشد از اهل حق ، تا بمستحقان رساند .\r\nو بنو هاشم كه مستحق باشند اولاتر باشند بزكاة ، و خويشان از بيگانگان ، و همسايگان از آنهائى كه دور باشند .\r\nو اگر به شهرى ديگر برند ، با وجود مستحق ضامن باشند . و اگر بىدستورى مستحق برد بوجود خوف هم ضامن باشد .\r\nو اگر بر وى مثلا بنت لبون واجب باشد ، و او را بنت مخاض باشد ، بنت مخاض از و بستانند با دو گوسفند ديگر يا بيست درهم .\r\nو اگر بنت مخاض واجب باشد ، و او را بنت لبون باشد ، از وى بستاند و دو گوسفند يا بيست درهم بوى دهند . و اگر به روى جذعه واجب باشد ، او را حقه بود ، حقه از وى بستانند و دو گوسفند ديگر . و هم برين قياس كنند ، اگر تفاوت بيك درجه باشد ، و اگر دو درجه باشد ، تفاوت چهار گوسفند باشد يا چهل درهم .\r\n( رجوع شود به معتقد الاماميه ص 269 ، 272 ) و در اصطلاح صوفيان زكات عبارت از گزاردن شكر نعمت بود و هر عضوى را زكاتى است و آن آنست كه تمام اعضا را مستغرق خدمت و مشغول عبادت دارد و به هيچ لهو و لعب نگرايد تا حق زكات نعمت گزارده باشد .\r\nاز شبلى پرسيدند زكات چه بايد داد گفت چون بخل موجود باشد و مال حاصل شد ، از هر دويست درهم پنج درهم بايد داد و از بيست دينار نيم دينار اما بمذهب من هيچ چيز ملك نبايد كرد تا از مشغلهء زكات رسته باشى .\r\n\r\nزَكاة فِطر\r\n- ( اصطلاح فقهى ) زكات بر دو قسم است يكى زكات مال و ديگرى زكات بدن زكات بدن همان زكات فطر است و بر كسى كه بالغ ، عاقل ، حر و مالك قوت سالش باشد بالفعل يا بالقوة واجب است و موقع وجوب آن رؤيت هلال ماه شوال است و در شب اول شوال و آخر رمضان هر كس در منزل كسى افطار كند زكات او را مضيف بايد بدهد .\r\nو زكات عيال و اولاد به عهده اوست و مقدار آن براى هر فرد يك صاع است از قوت اغلب آن ماه و صاع نه رطل است و روا باشد كه قيمت آن را بدهد . ( از شرح لمعه ج 1 ص 112 ) .\r\n« و يجب على البالغ العاقل الحر المالك قوة سنة فيخرجها عنه و عن عياله و لو تبرعا و تجب على الكافر و لا تصح منه حال كفره و الاعتبار بالشروط عند الهلال و تستحب ما بين الهلال الى الزوال و قدرها صاع من الحنطة او الشعير او التمر او الزبيب او الارز . . .\r\nو يجوز اخراج القيمة بسعر الوقت » ( از شرح لمعه ج 1 ص 118 ) .\r\nدر معتقد الاماميه آمده است :\r\nاما زكات فطرة كه آن را سر خوانند ، واجب بود بر هر عاقلى آزاد ، بالغ ، تمام عقل كه مالك باشد اولين نصابى را كه\r\n\r\n","description":"","footnote":"","page_name":" 955 ","page_number":287},
  {"content":"\r\n\r\nزكات در وى واجب باشد ، كه از براى خود بدهد ، و از براى هر كه عيال وى باشد .\r\nدليلش طريقهء احتياط است ، و يقين مر برائت ذمت را .\r\nو از ابن عمر روايت كرده‌اند كه او گفت رسول ص بصدقه‌اى فطره فرمود ، از خرد و بزرگ ، و آزاد و بنده ، و از هر كه مؤنث وى بر وى واجب باشد . و چون بنده گفت ، مسلمان و كافر را شامل باشد . و چون گفت :\r\n« و من تمونون »\r\nو مؤنت وى كشيد ، زن و مهمان كه همهء ماه رمضان باشد ، داخل باشد درين .\r\nو آنچه در زكات فطر ببايد داد ، صاعى بود ( دويست و چهل درم است ) و هر سرى را از گندم يا جو يا خرما يا مويز يا ارزن يا گاورس يا برنج يا پينو و غير اين از آنچه قوت خود كرده باشد . و روا بود قيمت آن دادن .\r\nو وقت وجوبش از وقت صبح روز عيد بود تا آنگه كه نزديك بود به آنكه نماز عيد بگزارند . و اگر تاخير كنند ، واجبى بخلل كرده باشند . و آنچه بدهند ، پس از آن بمنزلهء صدقهء سنت بود .\r\nدليلش اينست كه از عبد الله عمر روايت كرده‌اند كه او گفت : پيغمبر ص فرمود :\r\n« فرض صدقة الفطرة طهرة للصائم من اللغو و الرفث و طعمة للمساكين . فمن اداها قبل الصلاة كانت له زكات و من اداها بعد الصلاة كانت صدقة من الصدقات »\r\n، يعنى :\r\nصدقهء فطر ، سبب پاك شدن روزه‌دار است از سخن نافرجام ، و فحشى كه گفته باشد ، و طعمه‌ايست درويشان را . هر كه پيش از نماز آن را بدهد ، زكات باشد ، و هر كه بعد از نماز بدهد صدقه باشد .\r\n\r\nزَلزَلَه\r\n- ( اصطلاح فلسفى ) كه در مبحث طبيعيات مورد تفسير قرار گرفته است فلاسفه از قديم الايام در پيدا كردن علت وقوع و حدوث زلزله به بحث و تحقيق پرداخته‌اند و تقريبا در اغلب كتب فلسفى از آن بحث شده است .\r\nزلزله يعنى زمين لرزه و سبب آن بخار محتبس در زمين است كه چون مقدار زيادى بخار در قشر زيرين زمين جمع گردد بطورى كه زمين گنجايش نگه‌دارى و دفع آن را از مجارى طبيعى نداشته باشد انفجارى حاصل مىشود و هرگاه آن بخار به نحوى غليظ باشد كه نفوذ آن در مجارى زمين ممكن نباشد و يا آن قسمت از زمين مسامات كافى جهت دفع آن بخار نداشته باشد زلزله شديدى حاصل گردد « و اما الزلزلة فانها حركة تعرض لجزء من اجزاء الارض بسبب ما تحته و لا محالة ان ذلك السبب يعرض له ان يتحرك ثم يحرك ما فوقه » .\r\n( از شفا ج 1 ص 252 ) و آن جسم تحت زمين يا جسم بخارى دخانى قوى الاندفاع است مانند باد و يا جسم آبى سيال است و يا جسم هوائى و يا نارى است و يا ارضى است .\r\nشيخ بعد از ذكر فروض مختلف گويد :\r\nاز نظر ما آن جسم دخانى است .\r\n( از دستور ج 2 ص 152 - شفا ج 1 ص 252 )\r\n\r\nزُلف\r\n- ( اصطلاح عرفانى ) زلف موى مجعد در سر است و در اصطلاح صوفيان كنايت است از مرتبت امكانيه از كليات\r\n\r\n","description":"","footnote":"","page_name":" 956 ","page_number":288},
  {"content":"\r\n\r\nو جزويات و معقولات و محسوسات و ارواح و اجسام و جواهر و اعراض .\r\nدر اصطلاحات صوفيه است كه زلف كنايت از ظلمت كفر است .\r\nعراقى گويد زلف غيبت هويت را گويند كه هيچ كس را بدان راه نيست .\r\n( از تذكرهء رياض العارفين 39 - اصطلاحات فخر الدين ) آصف گويد :\r\n زلف او ناديده از چاك دل خود شانه‌ايم ؟ * نيست پيدا حلقهء زنجير و ما ديوانه‌ايم \r\nفروغى گويد :\r\n كفر زلفش رهزن دينست گوئى نيست هست * كافرى سرمايه‌اش اينست كه گوئى نيست هست \r\nسنائى گويد :\r\n زلف را شانه زدى باز چه رسم آوردى * كفر در هم شده را پردهء ايمان كردن\r\nاى گل باغ الهى ز كه آموختهء * ديدها را به دو رخسار گلستان كردن \r\nو درازى زلف جانان ، اشارت بعدم انحصار موجودات و كثرات و تعينات است و چنان كه زلف پردهء روى محبوبست هر تعينى از تعينات نقاب وجه واحد حقيقى است .\r\n( از شرح گلشن راز ص 577 ) سنائى گويد :\r\n چيست آن زلف بر آن روى پريشان كردن * طرف گلزار به زير كله پنهان كردن \r\nعطار گويد :\r\n زلف پريشانش بيك تار موى * جملهء اسلام پريشان كند\r\nليك ز عكس رخ او ذره‌اى * بتكده‌ها جمله پر ايمان كند\r\nزلف شبرنگش شبيخون مىكند * و ز سر هر موى صد خون مىكند\r\nنيست در كافرستان مويى روا * آنچه اوزان موى شبگون مىكند\r\nزلف او كافتاده بينم بر زمين * صيد در صحراى گردون مىكند\r\nزلف او چون از درازى بر زميست * تاختن بر آسمان چون مىكند\r\nزلف او ليلست و خلقى از نهار * از سر زنجير مجنون مىكند\r\nآنچه رستم را سزد بر پشت رخش * زلف او بر روى گلگون مىكند\r\nچون زلف بيقرارش برزخ قرار گيرد * از رشك روى ماهش در صد نگار گيرد \r\nحافظ گويد :\r\n شكنج زلف پريشان بدست باده مده * مگو كه خاطر عشاق گو پريشان باش\r\nكس نيست كه افتادهء آن زلف دو تا نيست * در رهگذرى نيست كه آن دام بلا نيست\r\nچشمان تو دل مىبرد از گوشه‌نشينان * دنبال تو بودن گنه از جانب ما نيست\r\nروى تو مگر آينهء لطف الهيست * حقا كه چنين است در اين روى و ريا نيست\r\nاى كه در زنجير زلف جاى چندين آشيانست * خوش فتاد آن خال مشكين بر رخ رنگين ما\r\nمينمايد عكس مى در رنگ روى مهوشت * همچو برگ ارغوان بر صفحهء نسرين ما\r\nهر كه زنجير سر زلف گره‌گير تو ديد * دل سودازده‌اش بر من ديوانه بسوخت \r\n\r\n","description":"","footnote":"","page_name":" 957 ","page_number":289},
  {"content":"\r\n\r\n آشنائى نه غريب است كه دلسوز منست * چون من از خويش برفتم دل بيگانه بسوخت\r\nزلف پريشانش را حلقه بگوشم از آنك * برزخ چون ماه او زلف پريشان خوشست\r\nمردم به ياد رويش جمع آورم دل و جان * بازم كند پريشان سوداى زلف دلبر\r\nاز رخ نقاب زلفت بردار تا نماند * نام و نشان بعالم از مؤمن وز كافر\r\nاگر يك بار زلف يار از رخسار برخيزد * هزاران جان مشتاقان زهر سو زار برخيزد \r\nو چنبر زلف عبارت از دائره كون است كه از مراتب موجودات ممكنه بهم رسيده است كه دام فتنه و امتحان طالبان راه إله و مشتاقان وصال معشوق گشته .\r\n( از شرح گلشن راز ص 581 )\r\n چون نقاب زلف مشكين از جمال خود گشود * صبح صادق در شب ديجور ناگه رو نمود \r\nو زلف بتان مه پيكر را بحسب جامعيت نشأت انسانى ازين هر دو صفت متقابل بهر و نصيب داده‌اند .\r\n( از شرح گلشن راز ص 59 - 535 ) شاعر گويد :\r\n مرا از روى هر دلبر تجلى مىكند رويش * نه از يكسوش ميبينم كه مىبينم زهر سويش\r\nكشد هر دم مرا سوئى كمند زلف مه روئى * كه اندر هر سر موئى نمىبينم بجز مويش\r\nندانم چشم جادويش چه افسان خواند بر چشمم * كه در چشمم نمىآيد به غير از چشم جادويش\r\nفروغ نور رخسارش مرا شد رهنمون ور نه * كجا ره بردمى سويش ز تاريكى گيسويش \r\nو گاه از زلف مراتب كثرات و تفرقه و پريشانى اراده شده است .\r\nحافظ گويد :\r\n شكنج زلف پريشان بدست باده مده * مگو كه خاطر عشاق گو پريشان باش \r\nو اشارت به تغييرات و تبدلات سلسله موجودات است كه هر ساعتى بنوعى و وضعى ديگر است .\r\n( از شرح گلشن راز ص 582 ) جامى گويد :\r\n زان زلف و رخ كه حجت دور و تسلسل است * باشد ميان اهل نظر صبح و شام بحث\r\nمنعم كنى ز رخ كه بگو ترك بحث وصل * تا منع واردست نگردد تمام بحث\r\nبا زاهد فسرده مگو شرح سر عشق * از نكته‌هاى خاص مكن پيش عام بحث \r\nو اشارت بتجلى جلاليست در صور مجالى جسمانى .\r\n( از شرح گلشن ص 552 - 883 )\r\n گل آدم در آن دم شد مخمر * كه دادش بوى آن زلف معطر \r\nكه در مراتب تنزلات و ظهورات بسيار است و همه دلهاى عاشقان صادق از زلف او مسلسل گشته‌اند و در احكام كثرات مقيدند و خلاصى از اين قيد ندارند و گرفتار دام زلف اويند .\r\n( از شرح گلشن راز ص 577 - 582 )\r\n حديث زلف جانان بس دراز است * چه شايد گفت از آن كان جاى رازست \r\nو باز كردن سر زلف از تن اشارت بظهور انوار تجليات وحدت است كه در اثناى سلوك و رياضت بر سالكان روى\r\n\r\n","description":"","footnote":"","page_name":" 958 ","page_number":290},
  {"content":"\r\n\r\nبنمايد .\r\n چون نقاب زلف مشكين از جمال خود گشود * صبح صادق در شب ديجور ناگه رو نمود\r\nهم به چشم دوست ديدم چون جمالش جلوه كرد * كآفتاب از مشرقش هر ذره تابان گشته بود\r\nصد قيامت گشت هر دم آشكار * تا جمالش پرده از رخ بر گشاد\r\nچون نقاب زلف از رخ بر گرفت * جان عاشق گشت و اصل بر مراد\r\nما بزلفش سرفرازى ميكنيم * سايهء او از سر ما كم مباد \r\n\r\nزَلَّة\r\n- ( اصطلاح فقهى ) وقوع مكلف در امر نامشروع در ضمن انجام امر مشروعى و گفته‌اند فعلى است از معاصى صغيره كه بدون قصد و اراده انجام شود .\r\n( از كشاف ج 1 ص 652 )\r\n\r\nزَمان\r\n- ( اصطلاح فلسفى ) يكى از مسائل مهم فلسفى كه مورد توجه و اختلاف فلاسفه است مسأله زمان است از اين قرار :\r\nبعضى از فلاسفه گويند زمان امر موهوم است ، بعضى گويند موجود بوجود وهمى است بعضى گويند اصولا زمان عبارت از فلك الافلاك است و بعضى گويند مطلق حركت است و بعضى گويند حركت فلك الافلاك است ، محققان فلاسفه ميگويند زمان مقدار حركت است و متقوم بر حركت و حركت حامل آنست و بعضى گويند زمان عبارت از آنات متتاليه و يا متلاقيه است بعضى گويند زمان مقدار وجود است بعضى گويند ذات واجب الوجود است بعضى گويند نسبت متغير بمتغير زمان است .\r\nارسطو و فارابى و ابن سينا زمان را مقدار حركت فلك اعظم ميدانند « الذى ذهب ارسطوطاليس و ارتضاه المفسرون كابى نصر فارابى و ابى على سينا انه مقدار حركة الفلك الاعظم » .\r\n( از رسائل فلسفيه زكرياى رازى ص 276 ) .\r\nو آنان كه گويند واجب الوجود است گويند جوهر ازلى است كه آن واجب لذاته است .\r\nو كسانى كه گويند زمان عبارت از آنات متتاليه است بر دو دسته‌اند عدهء از آنها گويد از حركت « آن » زمان توليد مىشود كما ان النقطة تفعل بحركتها الخط فكذلك الان يفعل بحركته الزمان » .\r\n( از رسائل فلسفيه رازى ص 277 ) بابا افضل گويد : مدت تغييرات را زمان خوانند .\r\n( از مصنفات ) ابن رشد گويد : هر حادثى را امتدادى است كه بدان اندازه گرفته مىشود و آن زمان است « كل حادث له امتداد يقدره هو الذى يسمى الزمان » .\r\n( تهافت التهافت ص 86 و رجوع شود به كشاف ص 621 - زاد المسافرين ص 10 ) شيخ الرئيس در شفا گويد : زمان عبارت از هيأت غير قاره است « فبقى ان يكون مقدار هيئة غير قارة و هى الحركة\r\n\r\n","description":"","footnote":"","page_name":" 959 ","page_number":291},
  {"content":"\r\n\r\nمن مكان الى مكان او من وضع الى وضع بينهما مسافة تجرى عليها الحركة الوضعية و هذا هو الذى نسميه الزمان » .\r\n( از شفا ج 1 ص 72 و رجوع شود به ص 66 ) .\r\nابن رشد عقيدهء كسانى را كه زمان را امر غير موجود ميدانند مردود دانسته و گويد : « و لكنا تقطع ان هؤلاء يدركون الزمان و ان لم يدركوا شيئا من الحركات المحسوسة » .\r\n( تهافت التهافت ص 2 ) و گويد : امورى را كه در معرض كون و فساد نبوده و امورى كه متحرك نباشند زمان نباشد .\r\n( تهافت التهافت ص 67 ) علامهء حلى گويد : زمان مقدار مطلق حركت است « اقول الزمان مقدار الحركة » .\r\n( از شرح حكمة العين ص 61 ) حاجى سبزوارى گويد : زمان مقدار حركت قطعيه است « الزمان مقدار الحركة القطعية و لكن المشهور مقدار التجدد - الوضعى الفلكى و فى التحقيق مقدار - التجدد الطبيعة الفلكية بناء على الحركة الجوهرية » .\r\n( از شرح منظومه ص 252 ) صدر الدين شيرازى در مورد بيان ماهيت زمان بيان مفصلى در موارد مختلف و كتب و رسائل خود دارد كه ما حصل آن اين است : نقطه مبدأ و فاعل مسافت است و حركت توسطيه مبدأ و فاعل حركت قطعيه است و « آن » سيال مبدأ و فاعل زمان است .\r\nاز حركت توسطيه كه كون تدريجى بين مبدأ و منتهى است حركت قطعيه و هيآت و مقادير آن پديد مىآيد كه جمله مقادير ان زمان است و زمان منطبق بر حركت بمعنى قطع است حركت به معنى قطع منطبق بر حركت توسطيه است و حركت توسطيه منطبق بر مسافات است .\r\nوى در جاى ديگر گويد : خروج تجددى از قوت به فعل نفس حركت است و وجود آن در ذهن است بحسب خارج و « ما به - الخروج » از قوت بفعل عبارت از طبيعت است و آنچه قابل خروج است ماده است و آنچه خارج‌شونده است جوهر ديگرى است يعنى مخرج از قوت بفعل امور ديگر ميباشند كه همواره از قوت بفعل آيند و دگرگون شوند و اما مقدار خروج زمان است زيرا حقيقت زمان مقدار تجدد و انقضاء است .\r\nتوضيح آنكه ما مشاهده ميكنيم كه حركات در مسافات بر حسب سرعت و بعد متفاوتند با آنكه در شروع و قطع متفق‌اند يعنى دو موجود از مبدأ معينى شروع به حركت كرده و با يكديگر شروع و قطع ميكنند يكى مسافت زيادتر و ديگرى مسافت كمترى قطع مىكند و گاه در مبدأ و مقطع با هم متحد ميشوند يعنى هر دو متحرك به اندازه هم قطع مسافت ميكنند اين اتفاق و اختلاف در قطع مسافات براى ما آشكار مىكند كه در عالم وجود و كون مقدارى خاص است كه در شأن او است امكان وقوع حركات مختلفه يك دفعه و متفقه دفعهء ديگر و آن غير از مقدار اجسام و نهايات آنها است زيرا اجسام . موجود قار الوجودند ، و آن مقادير موجود غير قار الوجودند ( پس آن امر غير قار الجود كه از اختلاف و اتفاق\r\n\r\n","description":"","footnote":"","page_name":" 960 ","page_number":292},
  {"content":"\r\n\r\nدر قطع ) مسافات را بدست آورديم بايد مقدار امر غير قار الوجود باشد كه آن حركت است و آن امر زمان است . مسافت بماهى مسافت و حركت و زمان همه موجودند بوجود واحد و عقل در مقام تحليل آنها را از يكديگر جدا مىكند و عروض بعضى از آنها بر بعضى ديگر عروض خارجى نيست مسافت فردى از مقوله كيف يا كم يا غيره است و حركت عبارت از تجدد آن مسافت و خروج آن از قوت بفعل است بنحو خروج اتصالى و نحوهء اتصال آن بعينه مانند اتصال مسافت است و زمان مقدار آن اتصال و تعين آنست . رجوع شود به ( اسفار ج 1 ص 11 ، 24 ، 72 ، 113 ، 141 ، 216 ، 235 - شفا ج 2 ص 437 - ج 1 ص 68 - 69 ، 72 ، 78 ، 74 ، 110 ، 105 - اسفار ج 4 ص 127 - تفسير ص 1561 - شرح منظومه ص 152 - قبسات ص 76 ، 74 ، 7 ) شهاب الدين سهروردى گويد .\r\nبدان كه زمان عبارت از مقدار حركت بود آن گاه كه مقدار متقدم و متأخر آن در عقل جمع گردد و ضبط آن به حركت يوميه بود زيرا حركت يوميه ظاهرترين حركات بود .\r\nو تو از تأخير خود نسبت بامرى در صورتى كه آن تأخير منتهى شود به از دست رفتن فائدهء كه تقديم آن در بردارد حدس خواهى زد كه امرى از امور از دست تو برفته است و آن زمان بود و در اين هنگام اندريابى كه زمان عبارت از مقدار حركت بود زيرا در آن تفاوتى در قلت و كثرت و همچنين عدم ثباتى در مييابى .\r\nو زمان متقطع نشود بدان نحو كه او را مبدئى زمانى بود زيرا اگر چنين باشد او را قبلى خواهد بود كه با بعد آن جمع نشود .\r\nو بنا بر اين « قبل » نفس عدم نبود زيرا عدم چيزى گاه باشد كه بعد از آن وجود يابد و نيز امر ثابتى هم نبود كه با بعد خود جمع شود و بنا بر اين آن نيز قبليت زمانى بود و لازم آيد كه قبل از همه زمانها زمانى بود و براى زمان زمانى بود و آن محال بود پس زمان را مبدئى نبود .\r\nو از طريق ديگر گوئيم پيش از اين بدانستى كه حوادث مستدعى عللى باشند نامتناهى غير مجتمع الوجود و بنا بر اين مستدعى حركت دائم بوند و بناچار آن حركت حاصل از محدد محيط بود ، و پيش از اين و از طريق ديگر بدانستى كه محدد محيط دائم بود .\r\nو نيز زمان را مقطعى نبود زيرا اگر او را نهايتى بود بناچار عدم آن بعد از وجودش بود و لازم آيد كه براى آن بعدى باشد و بعد بودن او عبارت از عدم او نباشد زيرا گاه باشد كه عدم قبل باشد و چيز ثابتى هم نباشد چنان كه گذشتند پس لازم آيد كه بعد از همهء زمانها زمانى بود و اين امر محال بود و قبليت و بعديت زمان نسبت به « آن » دفعى و همىبود و زمانى كه دو طرف اوست اعتبار شود پس آنچه از اجزاء گذشته نزديك‌تر به اوست بعد بود و آنچه دور تر است قبل بود و در طرف آينده امر به عكس باشد و گر نه اشكال تشابه وارد خواهد بود .\r\n( رجوع شود به شرح حكمة الاشراق ص\r\n\r\n","description":"","footnote":"","page_name":" 961 ","page_number":293},
  {"content":"\r\n\r\n404 ، 407 ) و اما آنچه در مقام ايراد ديگر گفته شده است كه « آن » پايان ماضى بود و بنا بر اين متناهى بود اگر منظور اين باشد كه « آن » آخر مضى است و پس از آن آن آخرى ديگر نبود سخنى نادرست بود و اگر منظور اين بود كه آن « آن » آخر ماضى بود و بعد از آن ادوارى از آنات ديگر باشد كه هر يك آخر ما قبل خود بود سخنى درست باشد زيرا بر اين فرض آن « آن » مفروض هم آخر اين ماضى بود و هم آغاز زمان آينده در صورتى كه « آن » مبدأ قرار داده شود و هر يك از دو زمانى كه واقع در دو طرف آن بود يعنى ماضى و مستقبل بىپايان قرار داده شود .\r\nو اكثر اوقات ، اينان حكم جميع را بر اساس حكم بر يكايك ثابت ميكنند چنان كه گفته مىشود : هر يك از حركات مسبوق بعدم بود پس لازم آيد كه همهء حركات نيز مسبوق بعدم باشد و پيش ازين بدانستى كه از ثبوت حكمى بر يكايك لازم نبود كه آن حكم بر همه نيز ثابت بود . زيرا ترا رسد كه گوئى : هر يك يك از اعداد سياهى بر اين محل در زمان واحد معينى ممكن الحصول بود و لكن ترا نرسد كه گوئى همه اعداد سياهى بر اين محل در زمان واحد معينى بر آن محل ممكن الحصول بود و بنا بر اين از ثبوت حكمى بر يكايك ثبوت آن بر همه لازم نبود .\r\n( رجوع شود به شرح حكمة الاشراق ص 410 ) در اصطلاح علوم غريبه نيز كلمهء زمان آمده است .\r\nجابر بن حيان گويد زمان جوهرى واحد بود و او را جزئى نبود و آنچه متزمن به زمان است متجزى باجزاء است نه خود زمان و آن جوهرى يكتا و ابدى و سرمدى بود و آنچه تقسيم به ماضى و حال و آينده نشود متزمن بود و معنى اينكه چيزى بالقوه بود اين بود كه در زمان آينده پديد آيد و معنى اينكه چيزى بالفعل بود اين است كه در زمان حاضر موجود بود ( از مختار رسائل جابر ص 2 - 3 )\r\n\r\nزَمان مُطلَق\r\n- ( فلسفه ) مراد مطلق دهر است در مقابل زمان مقيد و مضاف كه مقدار فلك يا مقدار حركت فلك اعظم يا مقدار مطلق حركت . ( از رسائل رازى ص 241 )\r\n\r\nزُمُرُّد\r\n- ( اصطلاح عرفانى ) زمرد گوهر گران بها است و در اصطلاح صوفيان نفس كلى را زمرد گويند كه صور تمام موجودات در آن مرتسم است .\r\n( اصطلاحات شاه نعمت الله ص 16 )\r\n\r\nزِنا\r\n- ( اصطلاح فقهى ) و داخل شدن شدن ذكر است ( ذكر بالغ عاقل ) در فرج زن محرم بدون عقد نكاح و ملك و وطى به شبهه و اندازهء آن سر حشفه است يعنى همان قدر كه سر حشفه داخل شد زنا محسوب است البته در صورتى كه عالم به حرمت باشد و مختار هم باشد و حكم آن در زناء محصنه قتل است به رجم و جز آن و در غير محصنه صد تازيانه است .\r\n( از شرح لمعه ج 1 ص 281 - 285 - كشاف ج 1 ص 689 ) رجوع بسورهء نور آيه 1 شود .\r\n\r\nزُنّار\r\n- نخى است باندازهء انگشت از ابريشم كه بر كمربندند ( قطر آن به اندازه\r\n\r\n","description":"","footnote":"","page_name":" 962 ","page_number":294},
  {"content":"\r\n\r\nانگشت است ) .\r\n( از كشاف ج 1 ص 679 ) .\r\nنزد عارفان زنار ، بستن عقد خدمت است يعنى در زبان اهل حال اشارت به بستن بند خدمت و طاعت محبوب حقيقى است در هر مراتب كه باشد .\r\n( از شرح گلشن راز ص 639 ) شاعر گويد :\r\n بيزار شدم ز نقش اغيار * زنار بعشق يار بستم\r\nبىباده بباد ميرود عمر * ناقوس بزن كه مىپرستم \r\nچنان كه در وضع اول كه زنار موضوع گشته است نشان خدمت و طاعت بوده است .\r\nو زنار مذموم تعلق و دلبستگى به دنيا است و زنار محمود كمر خدمت و طاعت بستن است .\r\nشاعر گويد :\r\n از خرقه و تسبيح چو جز نام نديديم * چه خرقه چه تسبيح كه زنار گرفتيم \r\nخاقانى گويد :\r\n اى دل آن زنار نگسستى هنوز * رشتهء پندار نگسستى هنوز \r\nبابا افضل گويد :\r\n دوشم بخرابات ز ايمان درست * زنار مغانه بر ميان بستم چست\r\nشاگرد خرابات زبد نامى من * رختم بدر انداخت خرابات بشست \r\nعطار گويد :\r\n شكن زلف چو زنار بتم پيدا شد * پير ما خرقهء خود چاك زد و ترسا شد\r\nعقل از طرهء او نعره‌زنان مجنون گشت * روح از حلقهء او رقص‌كنان شيدا شد \r\n\r\nزَنَخدان\r\n- ( اصطلاح عرفانى ) زنخدان لطف محبوب است اما قهرآميز كه سالك را از جاه جاودانى بچاه ظلمانى مىاندازد .\r\n\r\nزندان\r\n- ( اصطلاح عرفانى ) مراد دنيا است كه فرمود\r\n« الدنيا سجن المؤمن و جنة الكافر »\r\nو گاه كنايت از نفس است .\r\n( رجوع شود به عده ج 3 ص 301 )\r\n چه خواهى كرد در زندان بمانده پاى در آتش * گهى در تف گران سنگى ، گهى در سوز شهوانى\r\nزمانى آز دنياوى ، زمانى حرص افزونى * زمانى رسم سگ طبعى ، زمانى شر شيطانى \r\nعطار گويد :\r\n تا درين زندان فانى زندگانى باشدت * كنج عزلت گير ، تا گنج معانى باشدت\r\nاين جهان را ترك كن تا چون گذشتى زين جهان * اين جهانت گر نباشد آن جهانى باشدت\r\nاز اين زندان اگر خواهى كه چون يوسف برون آيى * به درد دورى يوسف صبورى چون زليخا كن \r\n\r\nزَنده\r\n- ( اصطلاح عرفانى ) زنده بودن در اصطلاح ترك علايق دنيوى و موت اختيارى است كه فرمودند\r\n« موتوا قبل ان تموتوا »\r\n زنده كدامست بر هوشيار * آنكه بميرد بسر كوى يار \r\nزنده جاودان كسى است كه بدوست و بعشق الهى زنده است ، نه بجان و تن ، هر كه بدوست زنده شده اوست زندهء جاويدان .\r\n گر بميرم مرا مگوئيد مرد * پير طريقت گفت : خداوندا هر كه شغل \r\n\r\n","description":"","footnote":"","page_name":" 963 ","page_number":295},
  {"content":"\r\n\r\nوى توئى ، شغلش كى بسر شود ، هر كه به تو زنده است ، هرگز كى بميرد ؟ جان در تن گر از تو محروم ماند چون مردهء زندانيست ، زنده اوست به حقيقت كش با تو زندگانى است ، آفرين بر آن كشتگان باد كه ملك ميگويد زندگان ايشانند  وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ  .\r\n( از عده ج 1 ص 422 ) .\r\nخبر ندارى كه پيوستن در گشتن است و زندگانى در مردن و مرادها در بىمرادى پروانه شمع را وصال در وقت سوختن است و شمع را زندگانى در سر بريدنست .\r\n( از عده ج 1 ص 571 )\r\n تا نميرى و نگردى زنده باز * صد هزاران بار هستى بىادب \r\nزندگانى سه است ، يكى زنده بجان ، يكى زنده بعلم ، يكى زنده به حق ، او كه بجان زنده است ، زنده به قوت است و بباد ، او كه بعلم زنده است ، زنده به مهر است و به ياد آنكه به حق زنده است زندگانى خود به دو شاد . الهى جان در تن گر از تو محروم ماند ، مردهء زندانيست و او كه در راه تو باميد وصال تو كشته شود زندهء جاودانيست .\r\nالهى : زندگى ما با ياد تست ، و شادى همه با يافت تست : و جان آنست كه در شناخت تست .\r\n گفتى مگذر بكوى مادر مخمورى * تا كشته نشى كه خصم ما هست غيور\r\nگويم سخنى بتا كه باشم معذور * در كوى تو كشته به كه از روى تو دور \r\nآرى دوستان را زخم خوردن در كوى دوست بقال نيكوست ، در قمار خانهء عشق ايشان جان باختن عادت و خواست مال و زر چيز رايگان بايد باخت ، چون كار بجان رسيد جان بايد باخت . هان ، نگر از هلاك جان در راه دوست نه‌انديشى كه هلاك جان در وفاى دوست حقا كه شرف است و شرط جان در قيام به حق دوستى تلف است ، باختن جان در وفاء دوستى دولتى رايگان است ، كه دوست او را بجاى جانست ، اگر صد هزار جان دارى ، فداى اين وصل كن حقا كه هنوز رايگان است .\r\n چون شاد نباشم كه خريدم بتنى * و صلى كه هزار جان شيرين ارزد \r\nعاشقى در اين راه به حققت چون منصور نخاست ، وصل دوست بازوار بهواى تفريد پران ديد ، خواست تا صيد كند دستش نرسيد با سرش فرو گفتند ، يا حسين خواهى كه دستت برسد ، سر را زير پاى نه ، حسين سر را زير پاى نهاد ، به هفتم آسمان بر گذشت .\r\n گر از ميدان شهوانى سوى ايوان عقل آبى * چون كيوان در زمان خود را به هفتم آسمان بينى\r\nور امروز اندرين منزل ترا حالى زيانى بد * زهى سرمايه و سودا كه فردا ازين زيان بينى \r\nنگر تا اين چنين جوانمردان و جانبازان كه ازين سراى رحيل كنند تو ايشان را مرده نگوئى كه گوهر زندگانى جز دل ايشان را معدن نيامد و آن حيات جز از چشمهء جان ايشان روان نگشت .\r\n گه ناز چيدند و گه راز شنيدند * گاهى از جلالت بجمالت نگريدند \r\n.\r\n\r\n","description":"","footnote":"","page_name":" 964 ","page_number":296},
  {"content":"\r\n\r\n( از عده ج 3 ص 355 ) .\r\n\r\nزندگى\r\n- زندگى قبول اقبال محبوب را گويند ( كشف المحجوب ص 500 )\r\n\r\nزنديق\r\n- ( اصطلاح كلامى ) زنديق يعنى ملحد و دهرى و بعضى گويند كلمهء فارسى است كه معرب شده و اصل آن زند دين بوده است و زنديق كسى است كه قائل بدوام دهر است و بعضى گويند منسوب بزند كتاب مزدك است كه تأويل كتاب مجوسى است كه زرتشت آورده است و زنادقه عبارت از مانويه‌اند .\r\nو بالاخره گفته شده است كه زند دين است يعنى كسانى كه بدين زند گرويده‌اند .\r\nدر كشاف است كه زنديق كسى است كه ثنوى مذهب باشد و قائل بنور و ظلمت و يزدان و اهرمن است و خالق خير را يزدان داند و شررا اهرمن و بعضى گويند كسى كه منكر قيامت و خدا باشد .\r\n( از دستور ج 2 ص 157 - كشاف ص 617 )\r\n\r\nزَوائِد اربَعَه\r\n- ( اصطلاح ادبى ) حروف اتين ( ا - ت - ى - ن ) را گويند .\r\nو اين حروف را حروف مضارعه هم نامند چون كه فعل مضارع را از فعل ماضى درست كنند به زياد كردن يكى از اين حروف در اول آن . ( از شرح تصرف ج 1 ص 80 ) .\r\nدر اصطلاح عرفا زوائد ، زيادت انوار باشد ( تاريخ تصرف ص 347 . )\r\n\r\nزَوال\r\n- ( اصطلاح هيوى و نجومى ) انتقال آفتاب از خط نيمروزان است ابو ريحان گويد :\r\nدايرهء ارتفاع كه بر دو تقاطع معدل النهار با افق همىگذرد او را دايرهء بىسمت خوانند و نيز دايرهء ابتداى سمتها . و چون آفتاب بر اين دايره باشد ارتفاع او را ارتفاع بىسمت خوانند . و سايهء مقياس آن وقت سايهء بىسمت . زيرا كه بر استقامت خط اعتدال او فتاده بود ، و سمت او را دورى نبود . و اين ارتفاع و سايه ، آفتاب را يا كوكبى نبود تا ميل او سوى شمال نبود .\r\nهمچنان كه ايشان را نيز بشمال سمت نبود از خط اعتدال مگر با ميل شمالى و اول وقت نماز ديگر بحسب رأى و مذهب امامان است اندر آخر وقتها نماز پيشين و اول وقتهاى نماز ديگر و آخرش . چون روزى مقدار سايهء نيمروزان دانى ، و او را فى الزوال خوانند ، و آنگاه بر وى يك بار چند مقياس بفزايى و سايهء او بيابى و رصد كنى تا بدان مقدار رسد كه حاصل كردى آن اول نماز ديگر باشد اندر آن روز نزديك امامان حجاز . و اين سايه را زيادة المثل خوانند . و بوى اندر آلتها نويسند اول وقت نماز ديگر . و كر برفى زوال دو بار همچند مقياس بفزائى ، و آنگاه سايه رصد كنى تا بدان مقدار شود ، آن وقت نماز ديگر بود نزديك امامان عراق .\r\nو او را زيادة المثلين خوانند . و اندر روى آلتها نويسند آخر نماز ديگر .\r\nاين آن نقطه است از افق شهر كه با وى تقاطع همىكند از دايره كه بهر دو سمت رأس آن شهر گذرد و آن مكه . و بعد او از خط اعتدال يا از خط زوال ، اندازهء آنچ بر نماز كن واجب است كه بگردد از اين هر دو خط و قبله بر وى راست كند ( التفهيم ص 185 - 184 )\r\n\r\nزوال مانع\r\n- ( اصطلاح فقهى ) در كليات حقوقى آمده است :\r\n\r\n","description":"","footnote":"","page_name":" 965 ","page_number":297},
  {"content":"\r\n\r\nوقتى مانع از ميان برود چيزى كه منع از آن شده بوده عود خواهد كرد مثلا بزوال مرضى كه مانع از وضوء بوده تكليف بوضوء بر ميگردد .\r\nمثال ديگر - هر گاه عيب حادث بعد از قبض زائل شود و عيب سابق بر قبض بماند ممنوع كه عبارت از جواز رد به علت عيب سابق باشد عود خواهد نمود - و از اين قاعده به اين طور تعبير شده : اذا زال المانع عاد الممنوع و قاعدهء « ما جاز بعذر بطل بزواله » ناظر به همين مطلب بوده و به آن راجع مىشود .\r\n\r\nزَوجيَّت\r\n- ( اصطلاح فلسفى و فقهى ) در فلسفه كيفيات مخصوص به كميات است .\r\nدر فقه ارتباط و بستگى ميان زن و مرد را گويند و خود سببى است از اسباب ارث كه باتمام طبقات جمع مىشود اعم از وراث سببى يا نسبى ( از شرح لمعه ج 2 ص 245 ) .\r\nرجوع به ارث شود .\r\n\r\nزَواهِرِ عُلوم\r\n- ( اصطلاح عرفانى ) زواهر علوم عبارت از علوم طريقت است كه اشرف و انور علوم و زواهر وصلت است زيرا كه وصلت به حق موصوف بعلم طريقت است .\r\n( كشف المحجوب ص 500 ) .\r\n\r\nزُهّاد\r\n- ( اصطلاح عرفانى ) زهاد طائفهء باشند كه بنور ايمان و ايقان جمال آخرت مشاهده كنند و دنيا را در صورت قبيح معاينه بينند و توجه بمتاع فانى دنيوى نكنند و فرق آنها با صوفيان آنست كه زاهد بحظ نفس خود از حق محجوب بود چه بهشت مقام حظ نفس است و صوفى بمشاهدهء جمال ازلى از هر دو كون محجوب گردد و از دنيا و آخرت صرف رغبت كرده باشند و زاهد حظ نفس را خواهد و صوفيه خدا را .\r\nفروغى گويد :\r\n شيخ اگر شد بره زهد چنين پندارد * كه كسى با خبر از حيله و تزويرش نيست \r\n\r\nزُهد\r\n- ( اصطلاح عرفانى ) زهد در لغت اعراض از اشياء است از جهت كوچك دانستن آنها .\r\nو در مزهود فيه اختلاف است بعضى گويند دينار و درهم است كه زهد ترك دينار و درهم است بعضى گويند مطعم و مشرب است كه زهد ترك مطعم و مشرب است .\r\nو بعضى گويند كه « الزهد ترك نعمة الدنيا و الآخرة » يعنى بىرغبت بودن به دنيا و آخرت و گفته شده است كه زهد اين است كه توجه بمألوفات دنيا نداشته باشى .\r\nو در خبر است كسى كه از دنيا اعراض كند قلب او محل ورود انوار و تجليات الهى گردد .\r\nجنيد گويد : زهد آنست كه دست از ملك خالى دارد و دل از تبع .\r\n( از مصباح الهداية ص 116 ) حضرت امير عليه السلام فرمودند : زاهد كسى است كه باك نداشته باشد كه دنيا را كه خورد از مؤمن و كافر .\r\nابن مسروق گويد : زاهد كسى است كه هيچ امرى بر او تسلط نداشته باشد مگر خداى متعال .\r\nكاشانى گويد : زهد عبارت است از\r\n\r\n","description":"","footnote":"","page_name":" 966 ","page_number":298},
  {"content":"\r\n\r\nاعراض از چيزى كه خارج از ذات او است از اعراض و اغراض ظاهره اولا و از اغراض باطنه ثانيا و از هر چه غير حق است ثالثا و متضمن رجا و رغبت است .\r\nدر حاشيه شرح رساله قشيريه است كه « الجوع طعام الزاهدين » .\r\n( از اربعين غزالى ص 209 - حاشيه شرح قشيريه ص 176 ) .\r\nغزالى گويد : زهد انزواء از دنيا از روى ميل و رغبت است با قدرت بر آن .\r\n( از اربعين غزالى ص 209 - حاشيه بر شرح قشريه ص 176 ) اخوان الصفا گويند : زهد ترك توجه به دنيا و علائق مادى و اعراض از تمام امورى است كه انسان را از توجه بمبدأ المبادى باز دارد .\r\n( از دستور ج 2 ص 158 - اخوان ج 4 ص 104 و رجوع به فرهنگ مصطلحات عرفا تأليف نگارنده شود ) .\r\nو گفته شده است كه زهد اين است كه توجه بمألوفات دنيا نداشته باشى . و در خبر است كسى كه از دنيا اعراض كند قلب او محل ورود انوار و تجليات الهى گردد .\r\nشبلى گويد . « تحويل القلب من الأشياء الى رب الأشياء » ( طبقات ص 341 ) .\r\nو گفته‌اند « الصوفى برؤيته و الزاهد بنفسه » ( طبقات ص 428 ) .\r\nرازى گويد . « الزهد ثلاثة اشياء ، القلة و الخلوة و الجوع » ( طبقات ص 113 ) .\r\nو گفته‌اند « اصل الزهد الرضاء عن الله » ( طبقات ص 15 ) .\r\nحسين منصور را از « زهد » بپرسيدند گفت : تنعم دنيا بگذاشتن زهد نفس است و نعيم آخرت بگذاشتن زهد دلست و به ترك خويشتن به گفتن درين راه زهد جانست ، آنها كه در دنيا زاهد شدند در سراى رضوان فرود آمدند آنها كه در بهشت زاهد شدند ، بحظيرهء قدس فرود آمدند و آن طايفه كه در خودىخود زاهد شدند ، ايشان را سيلاب وادى لا إله الا الله در ربود .\r\nدر اين سراى از ايشان خبر نه ، در آن سراى ايشان را اثر نه ، در سراى پردهء غيرت فرود آمدند و در قبهء قرب صمديت ايشان را بار دادند .\r\n\r\nزِيادَت و نُقصان\r\n- ( در سير ستارگان ) ( اصطلاح اهل هيئت و نجوم ) و زيادت و فزونى در حركات ستارگان را گويند .\r\nاين افزونى و كمى به دو گونه است . يكى بحسب جايگاه از فلك اوج و تدوير ، و ديگر بحسب جايگاه از افق . و نخستين گونه را بسيار لون است . يكى از آن ، فزونى است اندر رفتن . و اين چنانست كه چون رفتن ستاره بيشتر بود از رفتن ميانه ، او را زائد فى المسير خوانند . و اگر از وى كمتر بود ناقص فى المسير خوانند . وز آن ، افزونى است بعدد . و اين چنانست كه تعديلهاى ستارگان بجدولها در نهاده است برابر عددها به دو سطر ، يكى همىفرودآيد تا شش برج و ديگر همىبرآيد از شش برج تا تمام دوازده برج . و چون تعديل خواهى ستدن و چيزى اندر آن دو سطر اندر آرى ، اگر بسطر نخستين افتد زائد فى العدد نام كنند و بدوم ناقص فى العدد . وز آن ، افزونى است به تعديل . و اين چنانست كه چون تعديل\r\n\r\n","description":"","footnote":"","page_name":" 967 ","page_number":299},
  {"content":"\r\n\r\nحصه بستانى ، آنگه بر حصه چيزى فزايى و نيز تعديلش بستانى ، اگر اين تعديل دوم بيشتر از تعديل نخستين بود ، او را زائد فى التعديل خوانند . و اين بنطاق نخستين و سوم بود . و گر تعديل كمتر باشد از نخستين ، ناقص فى التعديل خوانند . و اين بنطاق دوم و چهارم بود . وز آن ، افزونى است به حساب .\r\nو اين آن وقت بود كه بتقويم كردن ستاره ، تعديل پسين بر فزائى . و او زائد فى الحساب باشد . و آن بفلك اوج به نطاق سوم و چهارم بود . و بفلك اوج به نطاق سوم و چهارم بود . و بفلك تدوير بنطاق نخستين و دوم .\r\nو چون اين تعديل را به باقى نطاقها كم كنى ناقص فى الحساب بود . و از آن ، افزونى است اندر روشنائى و تنومندى . و چون اين بحسب نزديكى و دورى از زمين است ، گروهى او را زائد فى النور و العظم خوانند ، تا از ذروت يا اوج سوى حضيض همىآيد ، زيرا ك به زمين نزديكتر همىشود . و ز حضيض تا باوج ناقص فى النور و العظم خوانند . و گروهى اين زيادت را گرد بر گرد حضيض نهادند تا بهر دو بعد اوسط ، و نقصان گرد بر گرد اوج . زيرا ك روشنائى و تن او ببعد اوسط بر اندازهء ميانه نهادند . و چون از وى برتر شود از آن اندازه كمتر شود . و چون از وى فروتر شود از آن اندازه بيشتر شود .\r\nو قياس چنان واجب كند كه اين گونه ، از تدوير بيشتر بيرون آوردندى . و لكن عادت منجمان چنانست كه زيادت نور و عظم از نطاقهاء فلك اوج بيرون آرند و بس . و زيادت نور قمر برين قياس نيست ، و ليكن بحسب دورى از شمس . پس گروهى او را زائد فى النور خوانند . از اول ماه تا نيمه . و گروهى او را زائد فى النور خوانند كه روشنائى اندر تن او از نيمه بيشتر شود ، و آن از هفتم ماه تا بيست و دوم او باشد . و اما گونهء ديگر از زيادت و نقصان كه بحسب افق بود آنست كه ربع شرقى كه ميان فلك نصف النهار است و ميان افق مشرقى تا آن ربع ديگر كه برابر اوست هر دو را زائد خوانند زيرا ك روز و شب اندرين دو ربع بر فزونى باشد . و دو ربع ديگر را ناقص خوانند .\r\n( رجوع شود به التفهيم ص 144 )\r\n\r\nزِيادَةُ المُتَّصِلَه\r\n- ( اصطلاح فقهى ) نماء متصل راز زيادهء متصله گويند و نماء منفصل را زياده منفصله نامند و هر يك از اين دو قسم يا متولد از مبيع است مانند چاقى گوسفند در نماء متصله و غير متولده مانند رنگ لباس و دوخت آن و منفصل متولد مانند بره . و گوساله و ميوه و غير متولده مانند كسب با آن .\r\n( از كشاف ج 1 ص 675 )\r\n\r\nزَيتُونَه\r\n- ( اصطلاح عرفانى ) زيتونه دانه‌ايست كه از آن روغن گيرند و مشهور است و شجره زيتونه در قرآن آمده است و بدان نيز قسم ياد شده است   « وَ التِّينِ وَ الزَّيْتُونِ »   و در اصطلاح صوفيان نفسى است كه مستعد اشتعال بود بنور قدس به قوت فكر و زيت نور استعداد اصل نفس است ( از اربعين غزالى ص 209 - شرح منازل ص 26 - 49 و رجوع به زجاجه شود ) .\r\nشاعر گويد :\r\n زيت و زيتونه را چنان درياب * نور و قنديل عارفان درياب \r\n\r\nزِيج\r\n- نزد منجمان كتابى است كه در آن احوال حركات كواكب را ثبت نمايند .\r\n\r\n","description":"","footnote":"","page_name":" 968 ","page_number":300},
  {"content":"\r\n\r\nو آن معرب ز يك است و آن ريسمانى است كه نقش بندان جامها به آن بندند و آن قانونى است جامه‌باف را در معرفت بافتن جامهاى منقش و باز زيج قانونى است منجم را در شناختن نقوش و اوضاع فلكى خطوط متداول - ( از كشاف ج 1 ص 673 ) .\r\n\r\nزَيديَّه\r\n- فرقه‌اى كه قائل بامامت زيد بن على ابن الحسين‌اند و گويند هر مرد فاطمى نسب صالح كه قيام بسيف نمايد امام است .\r\n\r\n","description":"","footnote":"","page_name":" 969 ","page_number":301},
  {"content":"\r\n . \r\n","description":"","footnote":"","page_name":" 970 ","page_number":302},
  {"content":"\r\n\r\n\r\nس\r\n\r\nس\r\n- ( اصطلاح ادبى ) حرف سين بطور مفرد در زبان عرب مخصوص مضارع است و آن را ويژه استقبال كند و بمنزلهء جزء آن قرار گيرد مانند « ستجدون -  سَيَقُولُ السُّفَهاءُ  » ( از مغنى ص 72 )\r\n\r\nسائِل\r\n- ( اصطلاح عرفانى ) يعنى سئوال‌كننده و كسى را كه گدائى مىكند سائل گويند و در اصطلاح كسى كه طلب هدايت كند و آنچه را ميخواهد از خدا بخواهد سائل گويند .\r\n سائل آن باشد كه جسم او گداخت * قانع آن باشد كه مال خويش باخت \r\n\r\nسائِمَة\r\n- ( اصطلاح فقهى ) و اطلاق بر گاو و گوسفند و اسب و شتر شود كه خود به چرند و از بيابان علف خورند كه در اكثر روزهاى سال اگر سائمه باشد با شرائط نصاب ، زكات بر آنها واجب باشد .\r\n( از كشاف ج 1 ص 771 ) .\r\n\r\nسابق\r\n- ( اصطلاح حديث و عرفان ) و يكى از روات مشترك در روايت را گويند كه يكى از آنها روايت كند از شيخى كه مرگ او قبل از راوى ديگر است در عرفان سابقه عبارت از عنايت ازليه است كه در قرآن بدان اشاره شده است  « وَ بَشِّرِ الَّذِينَ آمَنُوا أَنَّ لَهُمْ قَدَمَ صِدْقٍ عِنْدَ رَبِّهِمْ »  ( كشاف ص 677 ) .\r\n\r\nسابِقينَ السّابِقين\r\n- ( اصطلاح عرفانى ) سابقين سابقين عبارت از قلوب طاهره‌اند كه بواسطهء رياضت و تقوى و علم و حكمت مستنير و مستضىء گشته‌اند .\r\nاين اصطلاح مأخوذ از قرآن كريم است كه فرمودند   وَ السَّابِقُونَ السَّابِقُونَ أُولئِكَ الْمُقَرَّبُونَ   و  إِنَّ الَّذِينَ سَبَقَتْ لَهُمْ مِنَّا الْحُسْنى \r\n\r\nساتِر\r\n- ( اصطلاح عرفانى ) ساتر عبارت از صور كونيه و مظاهر اسمائيه\r\n\r\n","description":"","footnote":"","page_name":" 971 ","page_number":303},
  {"content":"\r\n\r\nالهيه است ( اصطلاحات شاه نعمت الله ص 36 ) .\r\nشاه نعمت الله گويد :\r\n هر چه را بينيم مظهر اسماست * هر حبابى كه هست او از ماست \r\n\r\nساحَت\r\n- ( اشراقى ) اين اصطلاح را شيخ اشراق به كار برده است و ظاهرا رمزى است از بدن آدمى و مىگويد : هر مس در هنگام عبادت چنين گفت :\r\nيا ابى نحنى عن ساحة جيران السوء فنودى ان اعتصم بحبل الشعاع و اطلع الى شرفات الكرسى .\r\n( از تلويحات ص 108 ) اين كلمات رمز است و هر يك در محل خود آمده است\r\n\r\nساحِر\r\n- ( عرفانى ، علوم غريبه ) كسى را گويند كه با تعويذهاى خاص خارق عادت كارهاى خارق عادت انجام دهد و با نيروى قوى شيطانى خود كارهائى انجام دهد كه عادتا انجام آن ناممكن باشد .\r\nمانند سحرهء فرعون و سليمان و نمرود . مولانا گويد :\r\n اى خليل اينجا شرار و دود نيست * جز كه سحر و خدعهء نمرود نيست\r\nچون خليل حق اگر فرزانهء * آتش آب تست و تو پروانهء\r\nجان پروانه همىدارد ندا * كاى دريغا صد هزاران پر بدا\r\nتا همىسوزيد ز آتش بىامان * كورى چشم و دل نامحرمان\r\nآتشى را شكل آبى داده‌اند * و ندر آتش چشمهء بگشاده‌اند\r\nخانه را او پر ز كژدمها نمود * از دم سحر خود آن كژدم نبود\r\nلا جرم از سحر يزدان مرد و زن * رفته اندر چاه جاهى بىرسن\r\nساحرانش بنده بودند و غلام * اندر افتادند چون صعوه بدام\r\nهين بخوان قرآن به بين سحر حلال * سرنگونى مكرهاى كالجبال \r\n\r\nساحِلِ صَحو\r\n- ( اصطلاح عرفانى ) از استغراق و بيخودى و محو برگشتن را صحو بعد از محو و ساحل صحو گويند ( شرح گلشن راز ص 299 )\r\n\r\nسادَةُ العِلويَّة\r\n- ( اصطلاح فلسفى ) مراد موجودات عاليه و ارواح عاليه‌اند « و قد يصعدون ( نفوس انسانى ) الى السماء مع ابدان فيلتصقون ببعض السادة العلوية » ( از مجموعه دوم مصنفات ص 254 و محو گشتن را صحو بعد از محو و ساحل صحو گويند .\r\n( از اصطلاحات شاه نعمت الله ص 36 )\r\n\r\nسارِى\r\n- ( از اصطلاحات فلسفى و عرفانى ) سارى از سريان است رجوع شود به طبيعت ساريه و حلول سريانى .\r\n\r\nالساريه\r\n- ( اصطلاح نجومى ) جزئى از اجزاء سفينه بود و آن را دقل و صارى و صاريه نامند .\r\n( دستور ج 2 ص 158 )\r\n\r\nساعاتِ مُستَوى\r\n- ( نجومى ) معمولا شبانه‌روز را به بيست و چهار جزء تقسيم كرده‌اند كه هر جزء را يك ساعت گويند پس شبانه‌روز مىشود بيست و چهار ساعت . و اين همان تقسيمات زمانى است كه اكنون هم معمول است در هنگامى كه روز و شب يكى و\r\n\r\n","description":"","footnote":"","page_name":" 972 ","page_number":304},
  {"content":"\r\n\r\nمساوى باشند بناچار روز دوازده ساعت و شب نيز دوازده ساعت است .\r\nنوعى ديگر از ساعت‌شمارى معمول بوده است كه روز را دوازده ساعت و شب را نيز دوازده ساعت حساب ميكردند و هر چه روزها كمتر و كوتاهتر ميشد از ساعتها كم ميكردند و همين طور در طرف شب بنا بر اين ساعتهاى روز با ساعتهاى شب مختلف ميشد نوع اول را ساعات مستوى و نوع دوم را ساعات معوج ميناميدند .\r\n( از التفهيم ص 70 ) و گروهى ساعات مستوى را معدل و معوج را زمانى خوانند .\r\n\r\nساعاتِ نُجُومى\r\n- ( اصطلاح هيوى و گاه‌شمارى ) .\r\nساعتها دو گونه‌اند . يكى راست است و او را مستوى خوانند . و هر يكى از اين ساعات مستوى تيرى است از بيست و چهار تير از جملهء شبانه‌روز . و اندازهء او هميشه يكى باشد . چون روز و شب راست شوند ساعات روز دوازده باشد و ساعات شب دوازده . و چون يكى از اين هر دو درازتر شود ساعات او از دوازده بيشتر گردد و ساعات ديگر از دوازده كمتر . و اين كمى با آن بيشى برابر بود . و اما گونهء ديگر است از ساعتها ، او را معوج خوانند اى كژ . و اين آنست كه هر يكى از روز و شب به دو هميشه دوازده ساعت بود . و هر ساعتى از آن دوازده يكى باشد از روز يا از شب به دو و لكن اين ساعت بروز دراز درازتر باشد از ساعات روز كوتاه . بلكه چون روز مخالف شب خويش گردد ساعات روز نيز مخالف ساعات شب خويش شود . پس ساعات مستوى راست آنند كه عدد ايشان مخالف تواند بودن . عدد ايشان را بشب و بكى اندازه باشند . و ساعات معوج آنست كه اندازهء ايشان مخالف شود بروز و بشبش و عدد بكى باشد . و گروهى ساعات مستوى را معدل خوانند و معوج را زمانى .\r\nساعت و هر چيزى كه او را يكى نام كنند و به دو بپيمايند بشست پاره راست ببخشيده است چنانك گفتيم . و جهودان ساعت را بعددى قسمت كنند كه هژده بار چند شست است . و آن هزار و هشتاد بود . و نام آن به زبان عبرى حيلق خوانند . وزان نگذرند بباريكتر مگر گاه‌گاه .\r\nو هندوان ساعات را هور خوانند بنام نيم برج . و به كار ندارند مگر به احكام نجوم .\r\nفاما آنچ همگان به كار دارند آنست كه شبانروز را يكى نهند . آنگه او را بشست بخش كنند . و هر يكى را كهرى خوانند . و هر كهرى را بشست بخش كنند ، و آن را جشه گويند . و نيز جكه گويند . و گروهى جشه را بنارى خوانند .\r\nو هر بنارى شست بران . و همىگويند كه بران اندازه نفس مردم درست است بر كشيدن ميانگى . و بخشش كهريان برابر بخشش ساعات مستوى است ، زيرا ك اندازهء كهريان يكى است ، و عدد او اندر روز مخالف بود كهريان شبش را چون راست نباشند . و چون كهريان دارى و او را ساعت مستوى خواهى كردن پنج يك كهريان توكن . و چون ساعت مستوى خواهى كه كهريان شود ، ساعات را به دو جاى بنه و يكى را توكن ، و يكى را\r\n\r\n","description":"","footnote":"","page_name":" 973 ","page_number":305},
  {"content":"\r\n\r\nبه دو نيم كن ، وانگه هر دو را جمله كن .\r\nو هندوان را ديگر قسمت است ، و او را مهورت خوانند و شبانروزى سى مهورت بود هر يكى دو كهريان .\r\n\r\nساعَت\r\n- اين كلمه از اصطلاحات فلسفهء اسلامى است و مأخذ آن قرآن است چنان كه در قرآن از روز قيامت تعبير بساعت شده است  « يَسْئَلُونَكَ عَنِ السَّاعَةِ أَيَّانَ مُرْساها »  و قيامت را از آن جهت ساعت گفته‌اند كه « يسعى اليها النفوس » نه بقطع مسافت مكانى بلكه بقطع انفاس زمانى و به حركت جوهريه ذاتى و توجه غريزى الى الله و ملكوت او در ضرورت مرگ پس كسى كه بميرد « وصلت اليه ساعته و قامت قيامته » آن ساعت قيامت صغرى است بقياس به قيامت كبرى كه ساعات انفاس راست مانند قياس ايام ساعات .\r\n( از اسفار ج 1 ص 172 ) بهر حال منظور از ساعت در اخبار و روايات و آيات روز رستاخيز است و مأخوذ از قرآن كريم است كه فرمودند :\r\n يَسْئَلُونَكَ عَنِ السَّاعَةِ أَيَّانَ مُرْساها   قُلْ إِنَّما عِلْمُها عِنْدَ اللَّهِ . . .   لا تَأْتِيكُمْ إِلَّا بَغْتَةً  .\r\n وَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَ أَنَّ السَّاعَةَ لا رَيْبَ فِيها  در حديث است كه\r\nبعثت و الساعة كهاتين\r\nو بانگشت سبابه و وسطى اشارت فرمودند ( از تاريخ بلعمى ص 28 )\r\n\r\nساعِد\r\n- ( عرفانى ) ساعد نزد صوفيه صفت قوت را گويند و نيز گفته شده است كه ساعد كنايت از قدرت محض است ( كشاف ص 660 )\r\n\r\nساغَر\r\n- ( اصطلاح عرفانى ) مراد از ساغر ، دل عارف است كه آن را خمخانه و ميخانه و ميكده گويند و گفته شده است كه ساغر چيزى است كه در وى مشاهدهء انوار غيبى شود و سكر و شوق را هم اراده كرده‌اند .\r\n( كشاف ص 1557 رياض العارفين ص 40 ) شاه نعمت الله گويد :\r\n گر نه مى ساغر است و ساغر مى * در حقيقت بگو كه ساغر چيست .\r\nنزد ما موج و بحر هر دو يكى است * بجز از آب عين مظهر چيست . \r\nعراقى گويد :\r\n از بادهء عشق شد مگر گوهر ما * آمد به فغان ز دست ما ساغر ما .\r\nاز بس كه همىخوريم مى را بر مى * ما در سر مىشديم و مى در سر ما . \r\n\r\nسافِل\r\n- ( اصطلاح فلسفى ) موجودات سافله طبيعيات‌اند و انوار سافله انوار متكافئه‌اند و سافلين بطور مطلق در كلمات شيخ اشراق انوار سافلين‌اند در مقابل انوار عاليه و قواهر اعلون رجوع بانوار سافله شود .\r\n( مجموعه دوم مصنفات ص 131 ، 146 )\r\n\r\nساقِ ساكِب الماء\r\n- ( اصطلاح نجومى ) كوكبى است واقع در دلو .\r\n\r\nساقى\r\n- در نجوم صورتى است از صور منطقه البروج و آن برج يازدهم است كه آن را دلو ساكب الماء نامند .\r\nدر عرفان ساقى شرابدار را گويند و آنكه شراب دهد و كنايت از فياض\r\n\r\n","description":"","footnote":"","page_name":" 974 ","page_number":306},
  {"content":"\r\n\r\nمطلق است و در بعضى موارد اطلاق بر ساقى كوثر شده است و بطريق استعارت بر مرشد كامل نيز اطلاق شده است و گفته شده است مراد از ساقى ذات باعتبار حب ظهور و اظهار است .\r\n( از رياض العارفين ص 40 - اصطلاحات فخر الدين - شرح گلشن راز ص 619 ) .\r\nحافظ گويد :\r\n ساقى بيار باده كه ماه صيام رفت * در ده قدح كه موسم ناموس و نام رفت\r\nوقت عزيز رفت بيا تا قضا كنيم * عمرى كه بىحضور صراحى و جام رفت\r\nمستم كن آن چنان كه ندانم ز بيخودى * در عرصهء خيال كه آمد كدام رفت\r\nزاهد غرور داشت ملامت نبرد راه * رند از ره نياز بدار السلام رفت\r\nالرب هو الساقى و العيش به الباقى * و السعد هو الراقى يا خائف لا تحذر\r\nالروح غدا سكرى من قهوتنا الكبرى * و ازينت الدنيا بالاخضر و الاحمر\r\nصحابيان كه برهنه به پيش تيغ شدند * خراب و مست بدند از محمد مختار\r\nغلط ، محمد ساقى نبود جامى بود * پر از شراب و خدا بود ساقى ابرار\r\nساقى روحانيان ، روح شدم ، خيز خيز * تا كه به بينند خلق ، دبدبهء رستخيز\r\nدوش مرا شاه خواند ، بر سر من حكم راند * در تن من خون نماند ، خون دل من بريز \r\nكه بتجلى وجودى عين اضافهء جود بر ماهيات مىكند و شراب هستى وجود مفاض است .\r\nحافظ گويد :\r\n بيا ساقى آن آب آتش خواص * به من ده كه تا يابم از غم خلاص\r\nكه فيروز فرخ منوچهر چهر * شنيدم كه در عهد بوذرجمهر\r\nنوشته است بر جام نوشيروان * - كه بفزاى از جام نوشين روان\r\nاگر پور زالى و گر پير زال * بدستان نمانى شوى پايمال\r\nزمن بشنو اى پير آموزگار * مكن تكيه بر گردش روزگار\r\nكه اين منزل در دو جاى غم است * در اين دامگه شادمانى كم است\r\nفريدون صفت كاويانى علم * بر افرازم از نيستى جام جم\r\nبيا ساقى اين نكته بشنو ز نى * كه يك جرعه مى به ز ديهيم كى\r\nدم از سير اين دير ديرينه زن * صلائى به شاهان پيشينه زن\r\nبيا ساقى آن كيمياى فتوح * كه با گنج قارون دهد عمر نوح\r\nبده تا برويت گشايند باز * در كامرانى و عمر دراز\r\nبيا ساقى آن ارغوانى قدح * كه يابد دل و جان ز فيضش فرح\r\nبه من ده كه از غم خلاصم دهد * نشان ره بزم خاصم دهد\r\nبيا ساقى آن مى كه جان‌پرور است * دل خسته را همچو جان در خور است\r\nبده كز جهان خيمه بيرون زنيم * سرا پرده بالاى گردون زنيم\r\nبيا ساقى آن مى كه حال آورد * كرامت فزايد كمال آورد \r\n\r\n","description":"","footnote":"","page_name":" 975 ","page_number":307},
  {"content":"\r\n\r\n به من ده كه بس بيدل افتاده‌ام * در اين هر دو بيحاصل افتاده‌ام\r\nبيا ساقى آن آب انديشه‌سوز * كه گر شير نوشد شود بيشه سوز\r\nبده تا روم بر فلك شيرگير * بهم برزنم دام اين گرگ پير\r\nبيا ساقى آن بكر مستور مست * كه اندر خرابات دارد نشست\r\nبه من ده كه بدنام خواهم شدن * مريد مى و جام خواهم شدن\r\nبيا ساقى آن مى كه تيزى كند * بباغ دلم مشك‌بيزى كند\r\nبده تا بنوشم به ياد كسى * كه هست از غمش در دلم خون بسى\r\nبيا ساقى از مى ندارم گريز * بيك جام باقى مرا دست گير\r\nكه از دور گردون بجان آمدم * روان سوى دير مغان آمدم\r\nبيا ساقى از جام صافى صفت * كه بر دل گشايد در معرفت\r\nبده ساقيا مى كه تا دم زنيم * قلم بر سر هر دو عالم زنيم\r\nسبك باش و رطل گرانم بده * و گر فاش نتوان نهانم بده\r\nكه اين چرخ و اين انجم آبنوس * بسى ياد دارد چو بهرام و طوس\r\nكسى كو زدى طبل بر پشت پيل * زدندش بناكام طبل رحيل .\r\nجز اين مركز هفت پر كار نيست * جز اين هفت پرگار پر كار نيست\r\nتو در خانهء ششدرى ششدرى * گرو مانده تا بنگرى بگذرى\r\nبر ايوان شش طاق خضرا نشين * بمنزلگه جان نشيمن گزين\r\nبده ساقى آن آب آتش فشان * از آن پيش كز ما نيابى نشان\r\nكه در آتش است اين دل روشنم * همانا كه آبى بر آتش زنم \r\n\r\nسال\r\n- ( اصطلاح هيوى و نجومى ) ابو ريحان در تعريف و تقسيم آن گويد :\r\nسال طبيعى عبارت است از آن مدت كه اندر او يك بار گردش گرما و سرما و كشت و زه بتمامى بود . و آغاز اين مدت از بودن آفتابست بنقطه‌يى از فلك البروج تا به دو باز آيد . و زين جهت بآفتاب منسوب كرده آمد اين سال . و اندازهء او سيصد و شست و پنج روز است و كسرى از چهار يك روز كمتر چنانك ما همىيابيم ، وز چهار يك روز بيشتر چنانك پيشينگان همه يافتند . و چون سال طبيعى اين است كه گفتيم ماه او كه نيم شش يك است از وى ، ماه اصطلاحى است نه طبيعى .\r\nو اما سال اصطلاحى آنست بنهاد مردمان كه دوازده بار چند ماه طبيعى است . و اندازهء وى سيصد و پنجاه و چهار روز است و پنج يك روز و شش يك او جمله كرده . و اين يازده تير بود اگر شبانه‌روزى سى تير بود . و اين سال را سال قمرى خوانند . پس اين كسرها چگونه بسال آفتاب چهار سال روز به كار برند اندر سالها بحاصل آيد . و آنگه او را بر روزهاى سال بيفزايند تا جمع سيصد و شست و شش روز شوند . و اين فعل يونانيان و روميان و سريانيان و آن قبطيان مصر بود از زمانهء اغسطس قيصر ملك روم\r\n\r\n","description":"","footnote":"","page_name":" 976 ","page_number":308},
  {"content":"\r\n\r\nباز . و اين سال را به او لمقياس خوانند و بسريانى كبيستا . و چون بتازى گردانى كبيسه بود اى انباشته ، كه چهار يكهاى روز اندرو انباشته همىآيد روزى تمام .\r\nو پارسيان را از جهت كيش گبركى نشايست كه سال را بيكى روز كبيسه كنند . پس اين چهار روز را يله همىكردند تا از وى ماهى تمام گرد آمدى به صد و بيست سال . و آنگاه اين ماه را بر ماه‌هاى سال زيادت كردندى تا سيزده ماه شدى و نام يكى ماه اندرو دو بار گفته آمدى . و آن سال را بهيزك خواندندى و سپس نيست شدن ملك و كيش ايشان اين بهيزك كرده نيامده است باتفاق .\r\nو اما قبطيان كه اهل مصراند اين چهار يك روز را پيش از زمانهء اغسطس يله كردندى تا از وى سالى تمام حاصل شدى بهزار و چهار صد و شست سال .\r\nآنگه از جملهء سالهاى تاريخ يكسان افكندندى . زيرا كه همانست اگر يكى افكنند يا يكى بر سالها فزايند آنگه دو سال را يكى شمرند . و اما اندر سال قمرى از آن پنج يك و شش يك روز ، بسيوم سال روزى تمام شود و روزگار سال سيصد و پنجاه و پنج روز .\r\nوز آن چيز كى بماند كه از وى افزون است . و ز آن دو كسر بششم سال نيز روزى دوم تمام شود . و همچنين تا آن كسر سپرى شود بيازده روز چون سى سال بگذرد . و آن سالها كه سيصد و پنجاه و پنج روز باشند كبيسه‌هاى عرب خوانند .\r\nنه از قبل آنكه ايشان به كار همىبرند يا بردند ، و لكن از جهت خداوندان زيجها كه بر سال تازيان شمارها برآرند كه بدين كبيسه‌ها محتاج باشند .\r\n( رجوع شود به التفهيم ص 21 - 23 ) و بهر حال سال از دو بيرون نيست ، يا قمرى يا شمسى . و قمرى از دو گونه بيرون نيست . نخستين ساده كه دوازده ماه باشد چنانك مسلمانان به كار همىدارند و نيز تركان بر سوى و اندازهء اين قمرى ساده بر حال ميانگى سيصد و پنجاه و چهار روز [ است . آنگاه گاه پنجاه و سه آيد و گاه پنجاه و پنج بىقصد مردمان اين زيادت و نقصان روز را . و ديگر 
  ] گونه از سال قمرى نسىء كرده و سيزده ماه شده . و اين را هندوان و جهودان به كار دارند ، و نيز يونانيان اندر روزگار قديم و تازيان بجاهليت و كافرى . و اما سال شمسى روزگارش سيصد و شصت و پنج است با كسر كه نزديك چهار يك روز است . و او را روميان و سريانيان و قبطيان و پارسيان و سغديان به كار همىدارند ، و لكن باستعمال كسرش بر خلاف همىشوند ، و هر كسى ازيشان راهى ديگر همىگيرد .\r\n( رجوع شود به التفهيم ص 235 )\r\n\r\nسالهاى عالَم\r\n: - ( اصطلاح اهل نجوم و هيئت ) ابو ريحان گويد : و بيشتر گفته بوديم كه سالهاء عالم نزديك با معشر سيصد و شصت هزار سالست و طوفان بر ميانگاه است . و او را اندر آن كتابى است نامش كتاب الالوف . درجهاى فلك برابر هزارها نهاد ، نخستين هر درجه‌ئى را هزار سال تا حصهء يك سال سه ثانيه كشت و سه پنج يك ثانيه . و اين را ديگر بار برابر هزارها نهاد ، هر برجى را قسمت بزرگ نام كردست . آنگاه بروج را هزار سال . و اين را انتهاء الوف نام\r\n\r\n","description":"","footnote":"","page_name":" 977 ","page_number":309},
  {"content":"\r\n\r\nكرد . آنكه سوم بار بروج را بسالها كى آحادند برابر نهاد هر برجى را سالى تا انتهاء سالها بحاصل آمد چنانك گفتيم بيشتر زين . و چهارم بار درجها را برابر آحاد سالها نهاد هر درجه‌ئى را سالى تا قسمت خرد بجاى آمد . و ميان آحاد و ميان الوف دو مرتبه ماند و اين دو مرتبه را انتها همچنان راند ، يكى را هر برجى سذ سال و ديگر را هر برجى ده سال . و هيچ نگفتست عشرات و مئين را با درجها بر آن قياس كه بالوف و آحاد گفته بود .\r\n( رجوع شود به التفهيم ص 525 )\r\n\r\nسالهاىِ كَواكِب\r\n- ( اصطلاح نجومى و گاه‌شمارى است ) . ابو ريحان گويد : اين سالها بر چهار مرتبت است هر ستاره‌يى را كهتر و ميانه [ و بزرگ 
  ] و بزرگترين .\r\nاما بزرگترين سالها بنوبتهاى زمانه به كار همىدارند . و گروهى گفتند كه ستارگان بزمانهاى پيشين آن همىدارند تا عمر دراز بود . و اما سالهاى بزرگ و ميانه و خرد آنست كه اكنون منجمان بعمر بيرون آورند اندر مولدها به كار دارند .\r\nو بيرون آوردن وقتها و شمرده‌ها . و آن را مطلق هميشه سال به كار ندارند و ليكن عدد . و آنگاه اين عدد بود كه سالها بود و بود كه ماهها يا هفته‌ها يا روزها يا ساعتها .\r\n( رجوع شود به التفهيم ص 365 )\r\n\r\nسالِ نُجُومى\r\n- ( نجومى ) مدتى است كه آفتاب مدارى را طى كند و مجددا به نقطهء اول باز گردد و طول آن 365 روز و 6 ساعت و 9 دقيقه و 897 ثانيه است .\r\n\r\nسالِبه\r\n- ( اصطلاح منطقى ) قضيهء موجبه است رجوع به قضيهء سالبه و موجبه شود . و سالبه بانتفاء موضوع يعنى قضيهء سلبيهء كه بدون موضوع بود چنان كه گويند « العنقاء ليس بطائر » كه در حقيقت عنقائى وجود ندارد ، پس سالبه گاه با وجود موضوع است چنان كه گويند . « زيد ليس شجاع » كه زيدى هست لكن شجاع نيست و گاه زيدى نيست كه شجاع باشد يا نه .\r\n\r\nسالِك\r\n- ( اصطلاح عرفانى ) سالك عبارت از سائر الى اللّه است كه متوسط بين مبدأ و منتهى است مادام كه در سير است .\r\n( اصطلاحات صوفيه خطى ) در دستور العلماء است كه : سالك « هو الذى مشى على المقامات بحاله لا بعلمه و تصوره » ( از دستور العلماء ج 2 ص 159 شفاء السائل ص 101 ) لاهيجى گويد : سالك مسافر الى اللّه ، رفتن از تقيد باطلاق و از كثرت بوحدتست كه سير كشفى هم مينامند و كسى را ميگويند كه بطريق سلوك بمرتبت و مقامى رسد كه از اصل و حقيقت خود آگاه شود و بداند كه او همين صورت و نقش نيست و اصل و حقيقت او مرتبت جامعهء الوهيت است كه در مراتب تنزل متلبس بدين لباس گشته و ظاهر بدين صورت شده و اوليت عين آخر گشته و بمقام فناء فى اللّه و مرتبت ولايت وصول يابد ، چون قطرهء در بحر اعظم توحيد متلاشى گردد و قوسين صعود و نزول سر بهم آورده نقطهء نهايت ببدايت متصل گردد و از مراتبى كه در وسط ميگذرد براى او مكاشفات و حالاتى حاصل مىشود و در هر مقام او را عجايب و غرايب بسيار نمودار ميگردد و بالجمله در تاب\r\n\r\n","description":"","footnote":"","page_name":" 978 ","page_number":310},
  {"content":"\r\n\r\nانوار تجلى ذاتى احدى فانى و مضمحل گردد و بعدم اصلى خود پيوندد و فناء فى اللّه كه كل اوليا را حاصل است عبارت از اين است .\r\n( از شرح گلشن راز ص 5 - 12 ، 24 - 742 ) شاعر گويد :\r\n هيچ كس واقف نگردد زان فنا * نيست ره در بارگاه كبريا\r\nسالكان دانند در ميدان درد * تا فناى عشق با ايشان چه كرد \r\nو بعد از فناء از هستى موهوم خود باقى باللّه گردد و در اين فنا كمالات حقيقى حقيقت انسانى تمام ظهور يافته مظهر جميع اسماء و صفات الهى گردد .\r\n( از شرح گلشن راز ص 12 ) و گفته‌اند كه سالك كسى است كه علم او بدرجه عين اليقين رسيده باشد .\r\nو بعضى گويند سالك كسى است كه بطريق تصفيه از مراتب كثرت به سير رجوعى در گذشته و بتجلى احديت در بحر وحدت فانى و مستغرق شده باشد .\r\nدر مقدمهء نفحات است كه : صوفى كه در راه طلب حقيقت گام ميگذارد خود را سالك ناميده ابتدا بشناختن خود همت ميگمارد و سپس در راه رسيدن به مقصود .\r\nميبدى گويد : اميد بجود واجب الوجود سالكان طريقت را به منزل مراد رساند و طالبان حقيقت را شراب وصال چشاند .\r\nو گفته شده است كه : سالك به كسى گويند كه در اثر مواظبت مقامات و طى مدارج معنوى و تحمل رياضات در طريق وصول به حقيقت است .\r\nمولوى گويد :\r\n سالكان راه را محرم شدم * ساكنان قدس را همدم شدم\r\nطارمى ديدم برون از شش جهت * خاك گشتم فرش آن طارم شدم\r\nخون شدم جوشيده در رگهاى عشق * در دو چشم عاشقانش نم شدم \r\nعطار گويد :\r\n سالك راه تو ز اول واصلست * كاين ره از سر تا بپايانش توئى\r\nعاشقت كى گنجد اندر پيرهن * كز گريبان تا بدامانش تويى \r\nانصارى گويد : بدان كه سالكان راه عبوديت سه مردند يكى عابد ، نفس وى ، مقهور سطوت قربت . يكى محب ، جان وى مقهور كشف حقيقت .\r\nهر گه عابد خواهد تابند مجاهدت از روزگار خود بردارد ، ناگاه در عنوان نامهء عتاب حق نگرد ، در مقام خجل سر افكنده گردد ، به زبان ندامت عذر خواهد و هر گه عارف خواهد تا علم شادى و بسطت به حكم قربت ظاهر كند ، ناگاه سلطان هيبت حق پيدا گردد ، در وهده دهشت افتد ، گهى نظارهء جمال كند از شادى و طرب بنازد ، همه نور و سرور بيند و به زبان حال گويد :\r\n جمالك نزهتى و رضاك عيشى * و حبك لى من الاديان دينى\r\nبا طلعت تو شب نبود نيز بگيتى * با دولت تو غم نبود ، نيز بعالم\r\nچشمى كه ترا ديد شد از درد معافا * جانى كه ترا يافت شد از مرگ مسلم \r\n( از عده ج 5 ص 55 ) قصهء دوستانست ، وصف حال جوانمردان\r\n\r\n","description":"","footnote":"","page_name":" 979 ","page_number":311},
  {"content":"\r\n\r\nسيرت سالكان ، رب العالمين ايشان را راه سعادت نموده و بتخليص قربت و زلفت مخصوص كرده و به جذبهء كرامت گرامى كرد . نسبت تقوى بايشان زنده ، منهج صدق به ثبات قدم ايشان معمور ، نظام دولت دين ببركات انفاس ايشان پيوسته ، اگر نور دل ايشان راه باز دهد و تلألؤ شعاع آن بر عالم و عالميان افتد ، متمردان همه موحد گردند ، زنارها بكمر عشق بدين بدل شود ، لكن عزيزند و ارجمند ، بكس شان ننمايند ، به دنيا و عقبى شان ندهند . متوارى وار ايشان را در حفظ خويش ميدارند ، و به نعمت محبت در در قباب غيرت مىپرورند .\r\nبموسى وحى آمد كه : اى كليم مملكت ، نگر تا صدف در درد خويش پيش هربى ديدهء نشكافى ، و آيت صورت عشق جلال ما بر هيچ نامحرمى نخوانى .\r\nكه از حقيقت سمع و سماع معزول بود اى موسى : اگر خواهى كه راز ما آشكار كنى ، بارى بر كسانى كن كه محل عهد اسرار ما باشند ، بليل و نهار با خدمت درگاه ما پرداخته و در مشاهدهء جلال ما خيمهء عشق زده و بر درگاه ربوبيت اين داغ  « أُمَّةٌ يَهْدُونَ بِالْحَقِّ »  نهاده . و اين سرى است از اسرار الهى ، لطيفه‌ايست از لطائف ربانى كه از عالم غيب روان شد و جز در پردهء اطوار طينت درويشان منزل نكرد ، خواهى تا شمه از آن بيابى ، در پرده‌هاى نفس برو ، تا بدل رسى ، وانگه در پرده‌هاى دل برو تا بجان رسى ، وانگه در پرده‌هاى جان برو تا به وصال جانان رسى .\r\n گفتم كه حجاب جويم اى ماه دلستان * گفتا قرارگاه منست جاى دوستان\r\nگفتم قرارگاه در جان چرا كنى * گفتا كه نيابد از من كسى نشان\r\nگفتم كه رهنمون رهى باش پيش خويش * گفتا ز چپ و راست تو بنگر به كشتگان \r\n( از عده ج 3 ص 777 - 778 ) و مراد از سالك اول حضرت آدم صفى است كه چشمهء لطف ازل و صندوق اعجوبهء قدرت و نهال بوستان كرامت است .\r\n( از عده ج 8 ص 100 ) در رياض است كه طبقهء وسطى يا متوسطان از اهل اللّه را سالك گويند .\r\nلاهيجى گويد : سالكان ابرار و اصحاب يمين‌اند .\r\nباز در رياض است كه : سالكان هشت طايفه‌اند : دو فرقه از ايشان را سالكان و طالبان خوانند يكى متصوفه ، ديگرى ملاميه و چهار طايفهء ديگر طالبان و سالكان آخرتند كه ايشان زهاد و فقراء و خدام و عبادند .\r\n( از شرح گلشن ص ح 29 مقدمه نفحات ص 159 - رياض السياحه ص 123 )\r\n\r\nسالِم\r\n- ( اصطلاح ادبى ) اسم و فعل سالم ، اسم و فعلى است كه در حروف اصلى آنها حرف عله نباشد مانند ضرب رجوع به حروف عله و معتل و اعتلال شود .\r\n( از شرح تصريف ص 71 ) .\r\n\r\nسامِريَّه\r\n- ( اصطلاح ملل و نحل ) يكى از فرق مذهبى يهود بود ايشان گويند كه شهر مقدس يا مدينة القدس شهر نابلس بود كه 18 ميل با بيت المقدس فاصله دارد\r\n\r\n","description":"","footnote":"","page_name":" 980 ","page_number":312},
  {"content":"\r\n\r\nاينان بيت المقدس را بزرگ نمىدانند و براى آن احترامى قائل نمىباشند و براى آنان توراتى بود بجز توراتى كه بدست ساير يهوديان است اينان همهء نبوتهائى كه در بين قوم بنى اسرائيل ادعا شده است منكرند يعنى نبوتهائى كه پس از حضرت موسى ادعا كرده‌اند بنا بر اين نبوت شمعون و داود و سليمان و اشعيا و اليسع و الياس و عاموص و حبقوق و زكريا و ارميا و ساير انبياء بنى اسرائيل را قبول ندارند و قائل به بعث نبودند اينان دستهء هستند در شام .\r\n( رجوع شود به ملل و نحل ابن خرم - ص 98 - 99 ج 1 ) در پارهء از اين نامها اشتباهات و تحريفاتى رخ داده است .\r\n\r\nالسّاهُور\r\n- ( اصطلاح هيوى ) و نوعى از دور قمرى است كه كلدانيان بدست آورده‌اند و مدت آن 346644 روز است\r\n\r\nساهى\r\n- ( اصطلاح عرفانى ) اگر كسى به كلى غافل بود و تأثيرات افعال را حواله بوسائط كند او را ساهى و لاهى و مشرك خفى خوانند .\r\n\r\nسايِران\r\n- مراد سالكان الى اللّه‌اند كه طايران الطير باللّه هم گويند :\r\n\r\nسايِه\r\n- ( اصطلاح عرفانى ) مراد ظل و شبح حقيقت است كه بمنزلهء قشر و پوست است .\r\nعطار گويد :\r\n عزيزان هر دو عالم سايهء تست * بهشت و دوزخ از پيرايه تست\r\nتوئى از روى ذات آئينهء شاه * شه از روى صفات آئينهء تست\r\nكه داند تا تو اندر پردهء غيب * چه چيزى و چه اصلى سايهء تست\r\nاگر بالغ شوى ظاهر به بينى * كه صد عالم فزون‌تر پايهء تست\r\nاين است طريق هر كه طيار بود * در ظاهر و باطن همه با يار بود\r\nچشمش چه بفوز عشق بينا باشد * در ديدهء او مدام ديدار بود \r\nو آنها را اهل محبت هم خوانند .\r\n\r\nسب\r\n- ( اصطلاح اخلاقى ) فحش و اداء سخن قبيح باشد نسبت به شخصى .\r\n\r\nالسَّبائيَّة\r\n- ( اصطلاح كلامى ) اصحاب عبد الله بن سبا را گويند كه به على ( ع ) گفت تو خدائى و امير المؤمنين على او را بمدائن نفى بلد كردند گمان بر اين برده مىشود كه او يهودى و به ظاهر مسلمان شده است او دربارهء يوشع بن نون وصى موسى ( ع ) نيز عقيدهء الوهيت داشته .\r\nفرق غلات از اين شخص صادر شده و گمانشان بر اين است كه حضرت على مقتول نشده است بلكه جزء خدا شده است و صداى رعد از اوست بعدها به زمين رجعت خواهد كرد .\r\n( از ملل و نحل شهرستانى ص 82 )\r\n\r\nسُبَاعيَّه\r\n- ( علوم غريبه ) جابر بن حيان گويد : علوم سبعه است كه علم طب ، صنعت ، علم خواص طلسمات ، استخدام كواكب علويه و علوم طبيعيه و علم ميزان و علوم الهى است .\r\n( از رسائل جابر ص 47 ) بهر حال جابر بن حيان گويد :\r\nعلوم هفتگانه است يعنى علم طب ، علم صنعت ، علم خواص ، علم طلسمات ، علم استخدام كوكب ، طبيعت كه همهء علوم طبيعى را شامل است ، علم ميزان ، علم صور .\r\n\r\n","description":"","footnote":"","page_name":" 981 ","page_number":313},
  {"content":"\r\n\r\n\r\nسَبَب\r\n- ( اصطلاح فلسفى و عرفانى ) سبب و علت در فلسفه اغلب مترادف آمده‌اند چنان كه گويند وجود سبب موجب وجود مسبب است و عدم آن كاشف از عدم مسبب است و همين تفسير را درباره علت ميكنند و عبارت از امرى است كه وسيله رسيدن و نيل به مقصود باشد .\r\n( از دستور ج 2 ص 61 - كشاف ص 627 - رسائل جابر ص 8 ، 10 ) و در اصطلاح عرفا وسائطى است كه بين خلق و بين اللّه است . و سالك الى الله بايد همواره توجه به مسبب الاسباب كند و اسباب را مظاهر ذات داند .\r\n( از لمع ص 358 - نفحات ص 8 ) در شطحيات است كه : سبب وسائط است ميان حق و بنده از شواهد علوم و اعمال و حقيقتش معرفت جمال حق است به نسبت رؤيت جلال و سقوط از هر چه دون حق است ( شطحيات ص 489 ) پير طريقت گفت : سبب نديدن جهل است اما با سبب ماندن شرك است ، از سبب برگذر تا به مسبب رسى ، دل در سبب مبند تا در خود برسى ، عارف را چشم نه بر لوح است نه بر قلم ، نه بسته حوا است نه اسير آدم ، عطشى دارد دايم هر چند قدحها دارد دمادم ، اى مهيمن اكرم ، اى مفضل ارحم ، يك بار قدح بازگير ، تا اين بيچاره برزندم .\r\nو در اصول چيزى است كه بدان توان به چيزى ديگر رسيد و يا هر امرى كه مثبت حكمى يا نافى آن باشد و از وجود آن وجود و از عدمش عدم لازم آيد سبب است بر خلاف شرط ، سبب يا معنوى است كه وصفى مستلزم حكمتى باشد كه باعث بر شرعيت حكم باشد مانند ملك كه سبب انتفاع است و اتلاف كه سبب ضمان است و يا وقتى است كه وقتى مقتضى ثبوت حكمى باشد مانند مواقيت صلاة و يا قوليست مانند عقود و ايقاعات كه اسباب تملكات و اوقاف و نكاحات . . اند و يا فعليست مانند التقاط و حيازات احياء موات و زنا وقتى كه مقتضى احكامى است .\r\nو يا مقارن با زمان مسبب است چنان كه شرب خمر و زنا و سرقت و غيره و يا مقدم بر سبب است مانند غسل جمعه در روزهء روز پنجشنبه و بالجمله از اسباب شرعيه است اضطرار كه سبب اباحه اكل مية است و حصول نصاب كه سبب براى وجوب زكات است . . . رجوع شود به ( كشاف ج 1 ص 829 - قواعد شهيد ص 7 ، 8 ، 141 ، 88 - موافقات ص 265 ، 187 ) در اصطلاح عروضيان سبب ، اطناب باشد و آن را دو نوع است خفيف و ثقيل ، خفيف يك متحرك باشد و يك ساكن مانند « نم و دم » و ثقيل دو متحرك متوالى است و آن با هيچ ساكن ملفوظ نگردد مانند « همه 29 )\r\n\r\nسَبَبِ إرث\r\n- ( اصطلاح فقهى ) در كليات حقوقى آمده است : مقصود از سبب در باب ارث معنى خاصى است سواى سبب اصطلاحى كه عبارت است از آنچه بودنش ذاتا مستلزم وجود باشد و نبودنش مستلزم عدم .\r\nيكى از چيزهائى كه وجود آن در بردن ارث لازم و سبب مىباشد علاقه زوجيت است . و اين علاقه منشأ ثبوت ارث است از طرفين .\r\nارث بردن زوجين از همديگر مشروط است به اين كه زن معقوده دائمى باشد .\r\n\r\n","description":"","footnote":"","page_name":" 982 ","page_number":314},
  {"content":"\r\n\r\nاما متعه يعنى جائى كه زن معقوده به عقد انقطاعى است هيچ كدام از ديگرى ارث نخواهد برد و لو اينكه شرط توارث شده باشد .\r\n( كليات حقوق )\r\n\r\nسَبَبِ اوَّل\r\n- ( اصطلاح فلسفى ) مراد از سبب اول بطور مطلق ذات خدا است كه علة العلل است .\r\n( از دستور ج 2 ص 162 - آراء اهل مدينهء فاضله ص 23 - شفا ج 2 ص 282 )\r\n\r\nسَبَبِ غائى\r\n- مراد علت غائى است رجوع به علت شود . ( از اسفار ج 3 ص 81 )\r\n\r\nسَبَبِ لِمىّ\r\n- رجوع شود به برهان لم .\r\n( از اسفار ج 2 ص 208 )\r\n\r\nسبب ناقِص\r\n- ( فلسفى ) منظور هر يك از اجزاء علت است در علل مركبه و يكى از علل چهارگانهء :\r\nمادى ، صورى ، فاعلى و غائى را هم سبب ناقص گويند و بهر حال هر گاه يكى از اجزاء و يا شرايط سببيت تامه مفقود باشد سبب ناقص خواهد بود و اثر لازم از آن صادر نخواهد شد\r\n\r\nسبت\r\n- ( گاه‌شمارى ) روز شنبه است و اين روز مر جهودان را روزى خاص بود و آن را بزرگ دارند چنان كه مسلمانان روز جمعه را و در قرآن كريم بدان اشارت رفته است  « يَوْمَ سَبْتِهِمْ »  ( از عده ج 5 ص 81 )\r\n\r\nسَبزى\r\n- ( اصطلاح ذوقى ) كمال مطلق را گويند كه متحد شده باشد بوحدت حقيقى .\r\n\r\nسُبُحاتِ جَلال\r\n- ( اصطلاح عرفانى ) گاه تجليات و انوار جلال را اراده كنند .\r\nرجوع شود به جلال :\r\nعراقى گويد :\r\n روشن تر از وجود تجلى ذات حق * بنموده آنچه بود و بود جمله يكسرم\r\nعالم بسوزد از سبحات جلال من * از روى لطف اگر بجهان باز بنگرم\r\nروشن‌تر از وجود شود ظلمت عدم * گر پردهء جمال خود از هم فرو برم\r\nآن دم كه بود مدت غيبم شهود يافت * بنمود آنچه بود و بود جمله يكسرم \r\n\r\nسَبُع\r\n- ( بفتح سين و ضم باء ، نجومى ) سبع يا ذئب يا فهد يا برذون بنا بر تعبيرات مختلف يكى از صور قنطورس بود واقع در طرف مشرق و نيز يكى از صور عقرب و ميزان بود به طرف جنوب .\r\n( از معجم الفلكى ) و شامل 18 ستارهء داخل در صورت است .\r\n\r\nسَبعَةُ أبحُر\r\n- ( اصطلاح عرفانى ) ( هفت دريا ) اشاره به هفت منهج سالكان و عارفانست . كه سكر ، وجد ، برق ، كشف ، حيرت ، شهود نور قرب ، ولايت وجود و بهاء جمع و حقيقت افراد باشد .\r\nاين هفت دريائند بر سر كوى توحيد نهاده چنان كه بر سر راه متوسمان هفت درگه دوزخ بر راه بهشت نهاده و تا متوسمان و عموم خلق بر اين هفت درگه گذر نكنند ، به بهشت نرسند ، همچنين سالكان راه توحيد تا برين هفت دريا گذر نكنند بحقيقت نرسند .\r\n( از عده ج 5 ص 297 )\r\n\r\nسَبع طَرائِق\r\n- ( اصطلاح عرفانى ) مراد هفت حجاب است .\r\nدر قرآن مجيد آمده است : و  خَلَقْنا فَوْقَكُمْ سَبْعَ طَرائِقَ  .\r\n\r\n","description":"","footnote":"","page_name":" 983 ","page_number":315},
  {"content":"\r\n\r\nباشارت ارباب معرفت و استنباط اهل فهم اين سبع طرائق اشارت شده است به هفت حجاب كه رب العزة در نهاد آدمى آفريده و او را به آن محجوب داشته ، از ديدن لطف و يافت حقايق ، يكى حجاب عقل ديگر حجاب علم .\r\nسه ديگر حجاب قلب . چهارم حجاب نفس ، پنجم حجاب حس ، ششم حجاب ارادت هفتم مشيت .\r\nعقل او را بر شغل دنيا و تدبير معاش داشت تا از حق باز نماند ، علم او را در ميدان مباهات كشيد ، با اقران خويش تا در وهدهء تفاخر و دلاورى بداشت ، تا در معارك ابطال بطمع حب دنيوى چنان به فتنه افتاد كه پرواى دين و نصرت دينش نبود ، نفس خود حجاب مهين است و دشمن دين ، شهوت ، و معصيت حجاب عامهء خلق است و فترت حجاب خواص است از راه حقيقت .\r\n( از عده ج 6 ص 240 )\r\n\r\nسَبعُ المَثانى\r\n- سورهء فاتحة الكتاب را از آن جهت كه دو مرتبه نازل شده است و مشتمل بر هفت آيه است « سبع المثانى » گويند و ذات حق را باعتبار تنزل و ظهور در دو مرتبت علم و عين هفت اعتبار كلى لازمست كه صفات سبعهء ذاتيه‌اند كه حيات و علم ، قدرت ، اراده ، سمع ، بصر ، كلامست « و سبع المثانى » است .\r\n( از شرح گلشن راز ص 591 ) قرآن مجيد مىفرمايد  « وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ »  .\r\n\r\nسَبعَهء مَنحُوسه\r\n- ( نجومى ) .\r\nاهل نجوم گويند هفت كوكب نحس‌اند كه متحرك به حركت معكوس‌اند و گفته‌اند كه اين كواكب تحت فلك قمرند .\r\nدر كره آتش و خلفاء ثوابت كواكب سبعه‌اند و از اين جهت آنها را ثوانى نجوم نامند .\r\nبعضى اين كواكب را كه نامرئى و مخفىاند بدين شرح گفته‌اند غطيط ، غريم ، سر موش ، كلاب ، ذو ذوابه ، لحيانى و آكد .\r\n( از بيست باب ملا مظفر )\r\n\r\nسَبعيَّه\r\n- ( اصطلاح كلامى ) فرقهء از غلات شيعه‌اند كه گمان برند انبياء و ناطقان شريعت هفت تن‌اند .\r\nآدم ، نوح ، ابراهيم ، موسى ، عيسى ، محمد و مهدى الهادى ( از كشاف ج 1 ص 739 )\r\n\r\nسَبق\r\n- ( اصطلاح فلسفى ) سبق به معناى تقدم و جلو است اقسام سبق بنا بر مشهور پنج است و دو قسم ديگر كه سبق بتجوهر و بالوجود باشد صدرا بدان افزوده‌اند و بعضى ديگر سبق سرمدى و دهرى را نيز افزوده‌اند رجوع به تقدم شود .\r\n( شرح منظومه ص 81 - 83 اسفار ج 1 ص 100 ) « السبق منه زمانيا كشف و هو السبق الانفكاكى فى الوجود . . . السبق بالرتبه‌اى بالترتيب . . . السبق بالشرف . . . السبق بالطبع . . . السبق بالعلية . . . السبق بالماهية و التجوهر . . . السبق بالدهر . . . » .\r\n( از شرح منظومه ص 83 )\r\n\r\nسَبق و رِمايَه\r\n- ( اصطلاح فقهى ) و آن عقدى است شرعا كه فائدهء آن تمرين است براى تيراندازى و اسب دوانى در\r\n\r\n","description":"","footnote":"","page_name":" 984 ","page_number":316},
  {"content":"\r\n\r\nميدان جنگ و تنها در اسلام تيراندازى و مسابقه اسب دوانى مشروعيت دارد .\r\nطرفين مسابقه بايد كامل ، عاقل و غير محجور باشند و وسيله مسابقه ، اسب ، قاطر ، الاغ ، شتر و فيل است و در تيراندازى شمشير بازى نيز داخل مىشود در سبق و رمايه قرار داد ، عقد ، تعيين مبلغ ، مدت ، و مسافت در اسب دوانى و تعيين هدف در تيراندازى و دفعاتى كه تير بايد به هدف خورد همه بايد معلوم شود و بعد شروع به عمل نمايند .\r\nرجوع شود به ( شرح لمعه ج 2 ص 22 ) « و هو عقد شرع لفائدة التمرن على مباشرة النضال و الاستعداد لممارسة القتال و انما ينعقد السبق من الكاملين بالبلوغ و العقل الخاليين من الحجر على الخيل و البغال و الحمير و الابل و الفيلة و على السيف و السهم ، و الحراب لا بالمصارعة و السفن و الطيور و العدو و لا بد من ايجاب فيها و القبول و تعيين العوض . . . يشترط تقدير المسافة ابتداء و غاية و تقدير الخصر و هو العوض و تعيين ما يسابق عليه بالمشاهدة و احتمال السبق بالمعنيين فلو علم قصور احدهما بطل . . . و السابق هو الذى يتقدم على الآخر بالعنق و يشترط فى عدد الاصابة . . » ( از شرح لمعه ج 2 ص 23 - 26 )\r\n\r\nسَبُو\r\n- ( اصطلاح عرفانى ) سبو ظرف شراب است و منبع فيضان نور حقيقت را گويند .\r\nخاقانى گويد :\r\n حديث توبه رها كن سبوى باده بيار * سرم كدو چكنى يك كدوى باده بيار \r\nو كنايت از جام مى وحدت است كه از منبع فيض مطلق هر كسى را سهمى داده‌اند .\r\nعراقى گويد :\r\n شد سبو ظرف آب در تحقيق * عجب اينست كاف و عين سبوست \r\n\r\nسبيل\r\n- ( اصطلاح كلامى ، فقهى ) راه و سبيل الله جهاد ، حج و طلب علم است و ابن سبيل واماندهء در راه را گويند كه يكى از مستحقان زكات باشد بعضى گويند مراد كسانىاند كه در طى مسافت رفت و آمد براى جنگ وامانده و بىخرجى شده باشند .\r\n( از كشاف ج 1 ص 761 )\r\n\r\nسَبيلِ صِدِّيقين\r\n- ( اصطلاح فلسفى ) مراد از سبيل صديقين همان برهان صديقين است كه از وجود اثبات وجود خدا كنند و از صفات بذات و از افعال به صفات ميرسند .\r\nصدرا گويد : اين طريقه و قاعده با طريقهء اشراقيان كه مبنى بر قاعدهء نور است بر يك مأخذ است .\r\nافلاطون نيز از نظام وجود اثبات وجود ذات مطلق كرده است .\r\n( از اسفار ج 3 ص 3 ) و رجوع شود به برهان صديقين .\r\n\r\nسَتائِر\r\n- ( اصطلاح عرفانى ) ستائر عبارت از صور اكوان است زيرا كه صور اكوان مظاهر اسماء الهيه‌اند .\r\n( اصطلاحات خطى )\r\n\r\nستارگان ايستاده\r\n- ( ثوابت ) ( اصطلاح نجومى ) ابو ريحان بيرونى گويد :\r\nستارگان ايستاده آنند كه بر همه آسمانها پراكنده و دورى ايشان هميشه\r\n\r\n","description":"","footnote":"","page_name":" 985 ","page_number":317},
  {"content":"\r\n\r\nيكسانست ، چنانك يكى بديگر نزديكتر و دور تر نشوند . و بپارسى ايشان را بيابانى خوانند . زيرا كه گمشده بدان راه بازيابد بيابان و دريا اندر . و ستارگان رونده آن هفت‌اند كه هر يكى كره‌اى دارند - جداگانه . و اين روندگان يك بديگر و بثابته نزديك همىشوند و دور همىشوند ، گاه از جهت جاى و گاه از جهت برابرى . و آن بهر زودى حركت ايشانست و مختلفى .\r\nاين آنست كه به دو آفتاب و ماه و ستارگان همىبينى كه بلند شوند و برآيند اندك اندك تا بغايتى رسند . و از آغازند - فرود آمدن لختك لختك تا فرو شوند .\r\nو سپس آن بجاى برآمدن باز آيند . و اين حركت به ماه و آفتاب و ستاره اندر يافته آيد و جانور او را داند تا از آرامگاه برود بمعيشت جستن و باز آيد به دو . پس مردم را چه دليل بايد بدانستن او . و جانورى هست كه با وى همه جنبد چون حربا كه با آفتاب همىگردد هر چگونه كه گردد . و نيز برگ كشت و گيا با او همه گردند .\r\nو آن بر برگ ماش و بر برگ ملخچ و سوس پيداتر است . و اين حركت را نخستين خوانند ، زيرا ك بآگاهى و حس نزديكتر است . و نخست اين دانسته آيد .\r\nو او را غربى خوانند ، زيرا ك هر چيزى كه به دو پديد آيد غايتش فرو شدن است .\r\nهمه ستارگان را رفتن است بر آن سو كه از وى بر آمدن ايشانست و لكن حركت ستارگان ثابته اندك است . و ز بهر اين و ز بهر آنك بعد ميان ايشان يكى است ايستاده نام كردند . و حركت روندگان پيداست گوناگون . و بر ماه از بهر زودى جنبيدن او پيداتر است ، از يراك ماه از آن وقت باز كه او را به مغرب نو بينند هر شبى از آفتاب وزان ستاره كه ميان او و ميان آفتاب باشد دور تر همىشود و بدان ستاره نزديكتر همىشود كه ازو بديگر سوى آفتاب بود . و اگر ستاره‌اى را بپوشاند از جهت مشرق آغازد بپوشانيدن و او را از سوى مغرب پديد آرد و اين حركت دوم كه همه استارگان راست ببرابرى حركت نخستين است نه رو يا روى ، و لكن لختكى از او گرايسته تر . و او ورا دوم بهر دو معنى خوانند . يكى آنست كه مختلف است هر كوكبى را از پى كواكب ديگر گونه . و حركت نخستين هموار است و همه را بقهر گرداننده ، هر چند ايشان بديگر سو ازو همىگردند ، همچنانك كشتى با آب فرود آيد و آنك اندر كشتى باشد برابر آب همىرود تا جنبش او مركب باشد از پيش شدن وز پس شدن . و هموار و راست فاضلتر است از مختلف . و ديگر معنى آنست كه اين حركت چنان پيدا نيست چون حركت نخستين ، و لكن دانستن او را لختى انديشه بايد و قياسى از ديدار بيرون آورده . و او را شرقى نام كردند از بهر آنك جنبنده بود و سوى مشرق همىرود .\r\n\r\nستارِگانِ أبرى\r\n- ( اصطلاح نجومى ) رجوع به كواكب سحابى شود\r\n\r\nستارِگانِ بِيابانى\r\n- ( اصطلاح نجومى ) ثوابت را گويند .\r\nرجوع به ستارگان ايستاده و التفهيم ص 56 شود .\r\n\r\nستارِگانِ مادَّه\r\n- ( اصطلاح نجومى ) رجوع به ستارگان نر شود .\r\n\r\nستارِگانِ نَر\r\n- ( اصطلاح نجومى )\r\n\r\n","description":"","footnote":"","page_name":" 986 ","page_number":318},
  {"content":"\r\n\r\nابو ريحان گويد :\r\nهر سه كوكب علوى و آفتاب نراند .\r\nو زحل در ميان ايشان چون خصى است .\r\nزيرا ك هر چند نر است و لكن برزه دلالت نكند . و زهره و قمر ماده‌اند و عطارد نر با نران و ماده با مادگان . و ز بهر اين چون خنثى است . و چون تنها باشد نرى اندر ذات اوست . و گروهى گفتند كه مريخ ماده است . و ناپذيرفته است اين سخون .\r\n( روز و شبى از ايشان كدام است ) زحل و مشترى و شمس روزىاند و قوت ايشان اندر روز بود . و مريخ و زهره و قمر شبىاند . و عطارد هم روزى است و هم شبى تا بكدام برج باشد و با كدام كوكب . و هر كوكبى مانندهء خويش را يارى دهد و از وى يارى خواهد ، روزى از روزى و شبى از شبى . و شمس خداوند نوبت روز است و قمر خداوند نوبت شب .\r\nزيرا ك فعل هر يكى اندر وقت نوبتش پيدا آيد . و هر كوكبى كه اندر نوبت خويش زبر زمين نباشد فعلش پوشيده و ناپيدا شود .\r\nو گروهى رأس را نرى دادند و روزى كردنش . و ذنب را مادگى و شبى . و اين بر قياس راست نيست .\r\nدلالت هر كوكبى هميشه نه ، كه همىگردد ببودنش اندر برجها و با ستارگان سياره و بر حال خويش ماند يا بگردد ثابته و بنگرش ايشان و بنهاد او از آفتاب و شعاعش و بدورى و نزديكى به زمين ، چون زحل كه ببر آمدن از زمين خشك بود و بفرودآمدن تر .\r\nوانگاه هر حالى كه ستاره بر آن دلالت كند حاصل‌شدنش بر دو لون بود يكى سعادت و ديگر شقاوت و بدبختى . چون زحل مثلا كه دليل بود بر كارهاى زمين ، پس اگر اندرو شرطهاى قوت و نيكى يافته آيد آن دهقانى بود و بر آن خوشى و نعمت يابد وز آن خواسته گرد كند . و گر بخلاف قوت و نيكى بود كار زمين از كشاورزى و مزدورى بود برنج و با بدبختى بىفايده .\r\n( رجوع شود به التفهيم ص 359 )\r\n\r\nسَتر\r\n- ( اصطلاح عرفانى ) ستر يعنى پوشش و در اصطلاح آنچه محجوب گرداند انسان را از حق كه عبارت از عادات و رسوم و تعلقات خاطر باشد .\r\n( از اصطلاحات شاه نعمت الله ص 36 )\r\n هر چه آن محجوب گرداند تو را * ستر خوانندش ولى ياران ما\r\nبگذر از عادات و خودبينى تمام * گر خدا ميپرستى كو خدا \r\nو بالجمله ستر از قبل بنده عبارت از حائل شدن بشريت است بين سرو شهود غيب و موقعى كه نور غيبى ظاهر شود حجاب بشريت بر طرف گردد و از قبل حق ستر او است از بنده بواسطهء حال خود انسان و تجلى از قبل عبد زوال حجاب بشريت است و اصقال مرآت قلب است و ستر حق از خواص بندگان جهت ترحمى است كه در حق آنها روا دارد كه اگر مستور نباشند هرآينه متلاشى شوند در مقام سلطان او .\r\nگر خدا را ميپرستى گو خدا و بهر حال ستر از قبل بنده عبارت از حائل شدن بشريت است بين سر و شهود غيب و موقعى كه نور غيبى ظاهر شود حجاب بشريت بر طرف گردد و از قبل حق ستر\r\n\r\n","description":"","footnote":"","page_name":" 987 ","page_number":319},
  {"content":"\r\n\r\nاوست از بنده بواسطهء حال خود انسان و تجلى از قبل عبد زوال حجاب بشريت است و اصقال مرآت قلب است و ستر حق از خواص بندگان جهت ترحمى است كه در حق آنها روا دارد . كه اگر مستور نباشد هرآينه متلاشى شوند و وجود او در عين مكاشفت مستور است از آنها و بعضى گفته‌اند كه ستر از قبل عبد بودن بشريت است بين ستر و شهود غيبى و هر گاه نور غيبى آشكار گردد حجاب بشريت بر طرف شود و از قبل حق پوشيدن حال اوست از عبد .\r\n( حاشيه بر شرح قشريه ص 77 - شرح گلشن راز ص 39 ) .\r\nعوام در پردهء سترند و خواص در دام تجلى ، ستر بر عوام عقوبت است و براى خواص رحمت .\r\n\r\nسَترِ عَورَت\r\n- ( اصطلاح فقهى ) ستر يعنى پوشاندن « ستر العورة » پوشانيدن عورت است قبلا و دبرا و آن واجب است در حال نماز .\r\n( از كشاف ج 1 ص 715 ) براى زن واجب است كه بجز كف و دو دست و صورت همهء بدن خود را بپوشاند و اصولا اطلاق عورت بر زن به تمام بدن او شود و در اين مورد فقط دو كف دست و صورت مستثنى است رجوع شود به ( شرح لمعه ج 1 ص 51 ) در معتقد الاماميه در بارهء ستر عورت آمده است : و عورت مردان پيش و پس ايشان واجب است ، و عورت زنان جملهء تنهاى ايشان است . و كنيزكان را روا بود سر برهنه نماز كردن . و مردان را از ناف تا سر زانو پوشيدن سنت است ، و كنيزكان سر پوشيدن دليل بر آنكه عورت مردان پيش و پس ايشانست ، اجماع مسلمانان است . و آنچه زايدست برين از ناف تا زانو ، كسى كه دعوى مىكند كه عورت است ، و پوشيدن آن واجب است ، بر وى بود كه دليل گويد ، و در شريعت دليل نيست .\r\nديگر آنكه ، اصل برائت ذمت است از واجبات ، و مشغول بودن ذمت بواجبى جز بدليل معلوم نگردد .\r\nو اما آنچه بوى عورت پوشند تا نماز درست باشد محتاج سه شرط است :\r\nيكى آنك ملك باشد يا جارى مجرى ملك باشد .\r\nدوم آنكه پاك باشد از نجاست .\r\nسيم آنكه از آن جمله بود كه از زمين برويد ، چون پنبه و كتان يا موى و پشم حيوانى كه گوشت او حلال بود يا پوست وى چون كشتار بود .\r\nو در جامهء ابريشمين خالص ، و پوست مردار اگر چه دباغت كرده باشند ، و آنچه گوشت وى نخورند و اگر چه كشتار باشد روا نباشد نماز كردن .\r\nو در پوست روباه و خرگوش و جامه‌اى كه از پشم بافته باشند روا نبود نماز كردن .\r\nدليلش اجماع اماميه است . و اجماع ايشان حجت است ، از براى بودن قول معصوم در ميان اقوال ايشان .\r\nدوم طريقهء احتياط است ، زيرا كه هر كه در غير اينها نماز كند باتفاق نمازش درست باشد و ذمتش بيقين برى\r\n\r\n","description":"","footnote":"","page_name":" 988 ","page_number":320},
  {"content":"\r\n\r\nبود . و اگر كسى گويد كه درين جمله نماز درست باشد و شرعى ، دليل بر وى بود .\r\nو در جامهء غصبى نماز روا نباشد ، زيرا كه صحت نماز موقوف ستر عورت است به اختيار ، و ستر عورت بجامهء غصبى معصيت است ، پس نماز در جامهء غصبى صحيح و جائز نباشد .\r\nو دليل بر آنكه نماز در پوست مردار و اگر چه دباغت كرده باشند ، روا نباشد ، آنست كه پوست مردار باتفاق پليد است و نجس العين است پيش از دباغت ، چنان كه گوشت وى ، و دباغت كردن وى را از پوست مردارى بيرون نمىبرد ، پس همچنان پليد باشد ، و در هر چه پليد باشد نماز روا نبود .\r\nو در جامهء ابريشمين مردان را نماز روا نباشد ، زيرا كه پوشيدن آن مردان را حرام است ، و هر چه پوشيدن حرام بود اگر پوشند معصيت باشد ، و چون برهنه به اختيار نماز روا نيست و پوشيدن معصيت است ، پس روا نباشد .\r\nاما زنان را رخصت است در جامهء ابريشمين نماز كردن از براى آنكه ايشان را پوشيدن آن حلال است باتفاق و در جامهء رنگين نماز مكروه است و در سياه كراهت است البته دو سجده يك ركن است و موقع آن بيشترست . و اگر نماز كرده باشد ، آن وقت بر جامهء خود نجاستى بيند ، اگر پيش از آن دانسته باشد و فراموش كرده ، نماز با سر بايد گرفت ، اگر وقت باقى باشد و اگر نباشد ، اما اگر ندانسته باشد ، بروايتى باسر بايد گرفت ، اگر وقت باقى باشد ، بروايتى ديگر نه . طريقهء احتياط با روايت اول است .\r\n( رجوع شود به معتقد الاماميه . ص 207 ، 209 )\r\n\r\nسَجّادَه\r\n- ( اصطلاح عرفانى ) آنچه در موقع نماز بر آن نماز كنند سجاده گويند .\r\nو در اصطلاح سد باطن را گويند ، يعنى هر چه روى دل بر آن باشد .\r\nدر كشاف است : كسى كه بر شريعت و طريقت و حقيقت استوار باشد سجاده نامند و معرب سه جاده است .\r\nو مراد سه طريق است كه شريعت ، طريقت و حقيقت باشد .\r\n( از اصطلاحات عراقى - كشاف ص 639 ) عطار گويد :\r\n چون نيست هيچ مردى در عشق يار ما را * سجاده زاهدان را درد و قمار ما را\r\nجايى كه جان مردان باشد چون گوى گردان * اين است جاى مردان ، با آن چه كار ما را \r\n( از عده ج 6 ص 574 )\r\n\r\nسجدَه\r\n- ( اصطلاح فقهى ) پيشانى بر زمين نهادن باشد و يكى از اركان نماز است البته دو سجده يك ركن است و موقع آن پس از قرائت حمد و سوره و يا تسبيحات اربع و ركوع است و در هر ركعتى واجب است رجوع به اركان نماز شود .\r\nو سجده سهو در مواردى چند لازم مىشود مانند شك در ركعات و اجزاء نماز و يا سهوى . و ترتيب آن اين است كه پيشانى را بر خاك نهد و گويد « بسم الله و بالله و صلى الله على محمد و آله » و اذكارى ديگر ( از شرح لمعه ج 1 ص 84 - عروه\r\n\r\n","description":"","footnote":"","page_name":" 989 ","page_number":321},
  {"content":"\r\n\r\nص 342 )\r\n\r\nسَجع\r\n- ( اصطلاح عروضى ) و از محسنات بديعيه است و سجع در نثر بسان قافيه است در شعر و در نظم احيانا به كار برند و اتفاق دو فاصله باشد بر يك حرف در آخر جمله مانند   « ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً »   و   « فِيها سُرُرٌ مَرْفُوعَةٌ وَ أَكْوابٌ مَوْضُوعَةٌ »   اگر بر آب روى خسى باشى اگر بر هوا پرى مگسى باشى ، دل بدست آور تا كسى باشى و سجع متوازن كه در شعر موازنه خوانند كه از اول دو قرينه يا آخر يا از اول دو مصراع يا آخر كلماتى آرند كه هر يك نظير خود را با وزن موافق باشد مثال :\r\n شاهى كه رخش او را دولت بود دليل * شاهى كه تيغ او را نصرت بود فسان\r\nاندر پس كمانش زه بگسلند يقين * و ندر دم يقينش بر بفكنند كمان \r\nو سجع متوازى چنان بود كه در آخر دو قرينه يا زيادتر كلماتى آرند كه در وزن و عدد حروف و روى متفق باشند « ابرد من البرد فى زمن الورد . گوى باخته و اسب تاخته » و سجع مطرف آن بود كه در آخر دو قرينه يا زيادتر كلماتى آورده شود كه به روى متفق باشند اما به وزن و عدد حروف مختلف  « ما لَكُمْ لا تَرْجُونَ لِلَّهِ وَقاراً . . . )  ( از حدائق ص 14 - 15 - 74 ، مطول 380 ) .\r\n\r\nسِجِلّ\r\n- ( اصطلاح فقهى ) اين لغت معرب است و در اصل صك بوده است و صك كتاب قرار است و كتاب حكم است و بالجمله محضر قضاة اسلامى و دفاتر آنها را سجل ميناميدند كه اقرار طرفين دعوى در آن منعكس ميشد .\r\n( از كشاف ج 2 ص )\r\n\r\nسِجِلّ كَون\r\n- ( اصطلاح فلسفى ) كلمهء سجل در لغت به معناى توقيع است و جملهء سجل كون در اصطلاح فلاسفه به معناى صور جزئيه عينيه است كه منطبع در مواد كونيه است و بالجمله عالم حوادث و زمانيات است « اى الصور الجزئية العينية المنطبعة فى المواد الكونية » .\r\n( از شرح منظومه ص 148 ، 172 - اسفار ج 1 ص 241 - دستور ج 2 ص 163 )\r\n\r\nسُجُود\r\n- ( اصطلاح فقهى ) سجود در لغت خضوع است و در شرع نهادن جبهه است بر زمين با قصد تعظيم و آن يكى از اركان واجبهء نماز است و ذكر آن « سبحان ربى الاعلى و بحمده » يا سه بار « سبحان الله » است و موجبات سجود سهو ، كلام سهو است در نماز بجز قرآن و سلام در غير موضع ، نسيان يك سجده ، نسيان تشهد ، شك بين چهار و پنج بعد از اكمال سجدتين قيام در موقع قعود و بالعكس و هر زياده و نقصان رجوع به سجده شود و رجوع به ( كشاف ج 1 ص 706 - شرح لمعه ص 51 - 71 - عروة ص 344 ) شود .\r\n\r\nسُجودِ قَلب\r\n- ( اصطلاح عرفانى ) سجود قلب فناء عبد است در حق در زمان شهود به نحوى كه از اعضاء و جوارح خود بىخبر شود و رؤيت و شهود حق او را متوجه به غير نكند .\r\n( از كشاف ص 639 - اصطلاحات خطى )\r\n\r\nسحاب\r\n- ( اصطلاح عرفانى ) كنايت\r\n\r\n","description":"","footnote":"","page_name":" 990 ","page_number":322},
  {"content":"\r\n\r\nاز فيض مقدس است ، سحاب كرم : فيض الهى است . و بر ذوق جوانمردان طريقت :\r\nسحاب ، سحاب عطف است و باران ، باران بر ، كه به لطف خود بر اسرار دوستان مىبارد ، از تربت وفاء ريحان صفا بر دميده آفتاب لطف ازلى بر آن تافته ، در روضهء قدس گل انس بشكفد ، از افق تجلى باد شادى وزيده ، رهى را از دست آب و خاك بربوده ، تأخير و درنگ از پاى لطف برخاسته . نسيم ازليت از جانب قربت دميده .\r\nپير طريقت گفت : الهى تو آنى كه نور تجلى بر دلهاى دوستان تابان كردى ، چشمه‌هاى مهر در سرها ايشان روان كردى ، و آن دلها را آئينه خود و محل صفا كردى ، تو در آن پيدا و پيدايى خود در آن دو گيتى ناپيدا كردى .\r\n\r\nسَحابى\r\n- ( نجوم ) پنج ستاره‌اند مانند كهكشان چون پارهء ابرى\r\n\r\nسِحر\r\n- ( بكسر سين و سكون حاء اصطلاح كلامى ) سحر عبارت از فعلى است كه سبب آن پنهان باشد و موهم انقلاب و قلب شىء باشد و صرف چيزى باشد از راه و طريق خود و اخراج باطل در صورت حق باشد و كلام يا نوشته‌اى است كه بسبب آن ضررى در بدن و يا عقل غير وارد آيد ( از كشاف ج 1 ص 236 - 716 ) و اين اعمال بوسيله استخدام شياطين و جن باشد و آن بدست فاسق انجام شود و عمل آن حرام است .\r\nدر رسائل اخوان الصفا است كه سحر در لغت عبارت از بيان و كشف از حقيقت شىء و اظهار آنست با سرعت عمل و از جمله خبردادن از آينده است و استدلال بعلم نجوم و موجبات احكام فلك است و همين طور است كهانت و زجر و فال و غيره و از جمله خرق عادات است و از جمله تصرف در خيالات و حكايات و تمثيلات است .\r\nفرق ميان معجزه و سحر و كرامت آنكه سحر از نفوس شريره ظاهر مىشود و كرامت از نفوس كريمه ديگر آنكه سحر و فن آن را بايد آموخت و كرامت از مواهب است نه مكاسب و فرقهاى ديگر .\r\n( از دستور ج 2 ص 65 - اخوان ج 4 ص 321 ، 247 ) بعضى گويند عبارت بود از قلب ماهيات و طبايع و اين گونه رموز از مردم صالح انجام شود بر سبيل كرامت\r\n\r\nسُحق\r\n- ( بضم سين اصطلاح فقهى ) ماليدن فرج زنان باشد بفرج زن ديگر و حد آن صد تازيانه است و در صورت تكرار سه مرتبه ، حكم آن قتل است ( از شرح لمعه ج 1 ص 220 - ج 2 ص 295 ) .\r\nدر عرفان سحق يعنى از ميان رفتن و در اصطلاح بىخودى بنده است در جنب قهاريت حق .\r\n\r\nسَخَط\r\n- ( اصطلاح عرفانى ) اعراض و رو گردانيدن از حق را گويند .\r\n( طبقات ص 193 )\r\n\r\nسَخا\r\n- ( اصطلاح اخلاقى و اجتماعى ) و آن بود كه انفاق اموال و ديگر مقتضيات بر او سهل بود تا چنان كه بايد و چندان كه شايد بمصب استحقاق رساند و سخا نوعى است در تحت او انواع بسيار است .\r\n( اخلاق ناصرى ص 78 )\r\n\r\n","description":"","footnote":"","page_name":" 991 ","page_number":323},
  {"content":"\r\n\r\n\r\nسخن\r\n- سخن اشارات و انتباهات الهى را گويند .\r\n\r\nسَدِّ اخصَر\r\n- ( اصطلاح فلسفى ) رجوع شود به برهان سد اخصر .\r\n\r\nسَدَه\r\n- ( اصطلاح نجومى و گاه‌شمارى ) ابو ريحان گويد :\r\nآبان روز است از بهمن ماه . و آن دهم روز بود . و اندر شبش كه ميان روز دهم است و ميان روز يازدهم آتشها زنند بگوز و بادام و گرد بر گرد آن شراب خورند و لهو و شادى كنند . و نيز گروهى از آن بگذرند تا بسوزانيدن جانوران .\r\nو اما سبب نامش چنانست كه از او تا نوروز پنجاه روز است و پنجاه شب . و نيز گفتند كه اندرين روز از فرزندان پدر نخستين صد تن تمام شدند . و اما سبب آتش كردن و برداشتن آنست كه بيوراسب توزيع كرده بود بر مملكت خويش دو مرد هر روزى تا مغزشان بر آن دو ريش نهادندى كه بر كتفهاى او بر آمده بود . و او را وزيرى بود نامش ارمائيل نيك دل و نيك‌كردار از آن دو تن يكى را زنده يله كردى و پنهان او را بدماوند فرستادى . چون افريدون او را بگرفت سرزنش كرد . و اين ارمائيل گفت توانائى من آن بود كه از دو كشته يكى را برهانيدمى .\r\nو جملهء ايشان از پس گواه‌اند . پس با وى استواران فرستاد تا بدعوى او نگرند .\r\nاو كسى را پيش فرستاد و بفرمود تا هر كسى بر بام خانهء خويش آتش افروختند .\r\nزيرا ك شب بود و خواست تا بسيارى ايشان پديد آيد پس آن نزديك افريدون بموقع افتاد ، و او را آزاد كرد و بر تخت زرين نشاند و مسمغان نام كرد اى مه مغان .\r\nو پيش از سده روزى است او را بر سده گوينده و نيز نوسده . و بحقيقت ندانستم از وى چيزى .\r\n( رجوع شود به التفهيم ص 258 )\r\n\r\nسِدرَةُ المُنتَهى\r\n- ( اصطلاح كلامى ) درختى است در آخر بهشت كه علم اولين و آخرين به دو پايان يابد و تنها حضرت رسول بدان رسيده است و آن در آسمان ششم است و گفته‌اند در آسمان هفتم است و بدان منتهى شود علوم و اعمال خلق و از آن نزول كند امر الهى و از آنجا گرفته مىشود احكام و نزد وى وقوف ميكنند ملائكه و بوى منتهى مىشود آنچه صعود مىكند از عالم سفلى و نزول مىكند از جهان علوى - ( از كشاف ج 1 ص 803 )\r\n\r\nسِدهاند\r\n- اين اصطلاح در نجوم هندى به كار رفته است و نام كتاب بزرگ نجومى هندوان است .\r\nو كتابهاى سدهاند بنزد هندوان پنج است . سورج سدهاند .\r\nبشست سدهاند . رومك سدهاند . بلس سدهاند . براهم سدهاند .\r\n( از التفهيم ص 148 )\r\n\r\nسِر\r\n- ( اصطلاح عرفانى ) سر يعنى نهان و در اصطلاح لطيفه‌اى است مودع در قلب مانند ارواح و محل مشاهده است چنان كه ارواح محل محبت است و قلوب محل معارف و سر الطف از روح است و روح اشرف از قلب و گاه اطلاق مىشود بر آنچه ما بين بنده و حق است و گفته‌اند « صدور الاحرار قبور الاسرار » ( از كشاف اسرار ص 92 )\r\n\r\n","description":"","footnote":"","page_name":" 992 ","page_number":324},
  {"content":"\r\n\r\nدر طرائق است كه سر در لغت بمعنى كتمان است و جمع آن اسرار است و سريره هم بمعنى كتمان است و جمع آن سرائر است ( از طرائق ص 210 ) لاهيجى گويد سر را از آن جهت سر گويند كه غير اصحاب و ارباب قلوب ادراك آن نمىتواند كرد .\r\n( از شرح گلشن راز ص 4 ، 351 دستور ج 2 ص 167 ) و گاهى مرادف با قلب به كار برده‌اند .\r\nمولوى گويد :\r\n يار با يار خوش بنشسته شد * صد هزاران لوح سر دانسته شد\r\nلوح محفوظ است پيشانى يار * راز كونينش نماند آشكار \r\nقيصرى گويد : روح انسان را باعتبار آنكه ارباب قلوب و راسخين در علم انوار آن را درك ميكنند سر گويند كه ديگران در نيابند .\r\n( از شرح قيصرى ص 41 ) در كتاب اللمع است كه سر چيزيست كه حق آن را پنهان كرده است و مردمان را بدان دست رسى نيست .\r\n( لمع ص 354 ) در كشاف است كه : سر اطلاق بر دو امر مىشود يكى ضد علانيت و ديگرى قلب .\r\n( كشاف ج 1 ص 653 - حاشيه بر شرح رسالهء قشيريه ص 107 - 123 ) امير قاسمى گويد :\r\n تا سر الهى ز ملاهى نشناسى * نسناس ندانى بحقيقت ز اناسى\r\nاسرار خرابات هم از پير مغان پرس * اين قصه سماعيست مكن فكر قياسى \r\nدر اصطلاح فقه سر در برابر آشكار است و جهر ، نماز سر در برابر جهر است .\r\n( از كشاف 14 ص 60 )\r\n\r\nسَرائِر\r\n- ( اصطلاح ذوقى ) سرائر افناى سالك است در حق در حال وصول تام و نيز گفته شده است كه عبارت از اسماء الهيه است كه بواطن اكوان است .\r\n( اصطلاحات شاه نعمت اللّه ص 37 )\r\n\r\nسَرائِرُ الاثار\r\n- اصطلاح ذوقى سرائر آثار عبارت از اسماء الهيه‌اند كه مظهر بواطن اكوان‌اند .\r\n\r\nسَرائِرُ الرُّبُوبيَّة\r\n- ( اصطلاح ذوقى ) سرائر ربوبيت عبارت از ظهور رب است بصور اعيان .\r\n( كشاف ص 655 ) .\r\n\r\nسَراب\r\n- ( اصطلاح ذوقى ) سراب آب نما و در اصطلاح كنايت از دنيا و امتعهء دنيوى است كه  « يَحْسَبُهُ الظَّمْآنُ ماءً »  .\r\nعراقى گويد :\r\n در بيابان عدم عالم سرابى بيش نيست * تشنگان را بهر سود اندر زيان انداخته \r\n\r\nسَراپَرده\r\n- ( اصطلاح ذوقى ) جهان علوى است .\r\n( از تفسير حدايق ص 314 )\r\n\r\nسَراپردهء راز\r\n- ( اصطلاح ذوقى ) دل مؤمن است و مقام لاهوت را گويند .\r\n اول حديث عشق كردى آغاز * اندر خور خويش كار ما را مىساز\r\nما كى گنجيم در سرا پردهء راز * لافيست بدست ما و منشور نياز \r\n\r\n","description":"","footnote":"","page_name":" 993 ","page_number":325},
  {"content":"\r\n\r\nكه در عهد ازل كه بنياد دوستى مىنهادند ارواح درويشان در مجلس انس بر بساط انبساط يك جرعه شراب  يُحِبُّهُمْ وَ يُحِبُّونَهُ  نوش كردند ، مقربان ملا اعلا جرعهء نوشيدند .\r\nگفتند ، عالى همت قومى كه ازين شراب ( از عده ج 1 ص 763 )\r\n\r\nسُرادِقاتِ أعلى\r\nسُرادِقاتِ جَلال - ( اصطلاحات فلسفى ) سُرادِقاتِ قُدرَت سُرادِقاتِ نُوريّه سرادق بمعنى خيمه و بارگاه و پوششى است كه بالاى صحن خانه كشيده مىشود و به معناى غبار و دخان مرتفع است كه محيط به چيزى باشد و جمع آن سرادقات است و بالجمله بارگاه احديت را سرادقات اعلى و سرادقات نوريه و سرادقات قدرت گويند كه انوار الهى و صقع ربوبى است و سرادقات جلال هم ميگويند و حجب كبريائى و واسطه در فيض حق‌اند .\r\n( اسفار ج 3 ص 165 - ش ص 247 - مجموعه دوم مصنفات ص 251 )\r\n\r\nسُرادِقُ القُدس\r\n- ( اصطلاح فلسفى ) منظور شيخ اشراق عقل و عقول مقدسه‌اند و در نزد صوفيان نيز بدين معنى است چنان كه سرادقات نوريه هم بدين معنى است ( از تلويحات ص 93 )\r\n\r\nسَراىِ تَجريد\r\n- ( اصطلاح عرفانى ) جهان مجردات است .\r\n( از تفسير حدائق ص 791 )\r\n\r\nسَراچِهء خاك\r\n- جهان سفلى مادى .\r\n\r\nسَرار\r\n- ( اصطلاح عرفانى ) سرار عبارت از محاق سالك است در حق در موقع وصول تام .\r\n( اصطلاحات خطى )\r\n\r\nسِرِّ تَجَليَّات\r\n- ( اصطلاح ذوقى ) سر تجليات شهود هر چيزى را در هر چيزى سر تجليات نامند .\r\nشاه نعمت الله ولى گويد :\r\n اى يكى در هر يكى پيدا نگر * يك نظر در چشم مست ما نگر \r\nلاهيجى گويد و اشتمال هر تجلى مر جميع تجليات را در اصطلاح سر التجليات ميگويند .\r\n( از شرح گلشن ص 592 - اصطلاحات شاه نعمت اللّه ص 26 ) در كشاف است كه : سر التليات عبارت از شهود هر چيزى در هر چيزى است و آن بانكشاف تجلى اول است براى دل كه در نتيجه مشاهده كند احديت جمعيه را در ميان تمام اسماء از جهت اتصاف هر اسمى بجميع اسماء از جهت اتحاد آنها با لذات با احديت و امتياز آنها به تعيناتى كه ظاهر مىشود در اكوان .\r\nبه تعيناتى كه ظاهر مىشود در اكوان .\r\n( از كشاف ص 655 - اصطلاحات شاه ص 360 )\r\n\r\nسِرُّ الحال\r\n- ( اصطلاح ذوقى ) آنچه شناخته شود از مراد خداى متعال در آن حال سر الحال گويند .\r\n( از كشاف ص 655 - اصطلاحات شاه نعمت إله ص 360 ) از كشاف ص 655 - اصطلاحات شاه نعمت إله ص 360 ) .\r\nشاه نعمت إله گويد :\r\n گر بدانى مراد حق در حال * سر حالت عيان شود در حال \r\n\r\nسِرُّ الحَقيقَة\r\n- ( اصطلاح ذوقى ) سر\r\n\r\n","description":"","footnote":"","page_name":" 994 ","page_number":326},
  {"content":"\r\n\r\nحقيقت عبارت از افشا ناكردن از حقيقت حق است در هر شىء و آنچه فانى نمىشود از حقيقت در هر چيزى .\r\n( از كشاف ص 655 - اصطلاحات شاه نعمت إله ص 360 ) .\r\nشاه نعمت اللّه گويد :\r\n سر حق در هر يكى بيند ولى * مىكند افشاى سر حق ولى \r\n\r\nسرّ سِرِّ الرُّبُوبيَّة\r\n- ( اصطلاح ذوقى ) سر سر الربوبية عبارت از ظهوريست بصور و اعيان و صور اعيان از جهت مظهريت رب قائمند بذات رب و رب ظاهر است به تعينات اعيان و اعيان معدوم‌اند به حال خود در ازل لا جرم سر الربوبية سرى باشد كه اگر ظاهر شود ربوبيت باطل نشود .\r\n( اصطلاحات خطى ، اصطلاحات شاه نعمت الله ص 37 )\r\n\r\nسِرُّ السِّر\r\n- ( اصطلاح عرفانى ) سر السر چيزى است كه مخصوص به خداوند است مثل علم به تفصيل حقايق در اجمال احديت و جمع و اشتمال آن حقايق بر شكلى كه هست  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ »  .\r\n\r\nسِرُّ العِلم\r\n- ( اصطلاح عرفانى ) سر علم حقيقتى است كه جان عالم است زيرا علم عين حق است در حقيقت اگر چه غير او است باعتبار ( كشاف ص 654 - اصطلاحات شاه نعمت إله ص 37 ) شاه نعمت اللّه گويد :\r\n چون قوابل جمال بنمودند * مستعدان سؤال فرمودند \r\n\r\nسِرُّ القَدَر\r\n- ( اصطلاح عرفانى ) سر قدر عبارت است از آنچه حق داند از هر عيبى در ازل و احوال آن عين و هرآينه آنچه اقتضاى آن عين بود ظاهر شود به روى در زمان وجود آن عين در خارج و حكم تابع علم بود .\r\n( از كشاف ص 655 - اصطلاحات شاه نعمت إله ص 37 )\r\n چون قوابل جمال بنمودند * مستعدان سؤال فرمودند\r\nطلب فعل نيك و بد كردند * هر يكى حكم خودبخود كردند\r\nگر در آتش روند اگر در آب * خود طلب كرده‌اند آن درياب \r\n\r\nسَرَطان\r\n- ( نجومى ) يكى از صورتهاى بروج دوازده‌گانه است و شامل نه كوكب داخل و چهار كوكب خارج از صورت است ، مقدم آن بسوى مشرق و شمال است و مؤخر آن سوى مغرب و جنوب بدنبال توأمين ( از صور كواكب ص 171 ) از ستارگان اين صورت است :\r\nنيّر السرطان الطرف الحمار الجنوبى الحمار الشمالى النژة المعلّف ( از معجم الفلكى )\r\n\r\nسُرعَتِ فَهم\r\n- ( اصطلاح اخلاقى و فلسفى ) و آن بود كه نفس را حركت از ملزومات بلوازم ملكه شده باشد تا در آن بفضل مكثى محتاج نشود و وسط بود ميان سرعت تخيل كه بر سبيل اختطاف افتد بىاحكام فهم و ابطائى كه از تأخير تفهم ملكه شود .\r\n( از اخلاق ناصرى ص 59 ، 85 )\r\n\r\nسُرعَتِ وَجد\r\n- ( اصطلاح عرفانى )\r\n\r\n","description":"","footnote":"","page_name":" 995 ","page_number":327},
  {"content":"\r\n\r\nسرعت وجد بدين معنى است كه سر واجد از معنائى كه او را بوجد آورده است هيچ گاه فارغ نباشد يعنى همواره در سر او چيزى باشد كه وجد ازو خيزد زيرا سماع در بنده كار كند و در سر او وجدى پديد آيد و بر ظاهر او تواجد افتد و مقدار تواجد ظاهر به مقدار وجد باشد و مقدار وجد به مقدار مشاهدات و اگر او را مشاهدهء باطن نباشد چون سماع پديد آيد تحركت طبيعى افتد و بالجمله اول مشاهدهء باطن بايد تا وجد حاصل شود و چون وجد در باطن پديد آيد بر ظاهر تواجد پديد آيد و ازو احوال مختلف ظاهر گردد و يكى را تواجد گريه باشد و يكى را بانگ و نعره و يكى را صعق افتد و يكى را غش رسد و يكى را جنون افتد و يكى را موت باشد .\r\n( از شرح تعريف ج 3 ص 13 )\r\n\r\nسُرَّةُ الفَرَس\r\n- ( اصطلاح نجومى ) كوكبى بود مشترك بين فرس و مرأة مسلسله و رأس المرأة . راس المسلسله نيز نامند .\r\nو آن را فرغ المؤخر و يا فرغ الثانى هم نامند ( از معجم الفلكى )\r\n\r\nسُرَّةِ\r\n( بضم سين و فتح راء )\r\n\r\nسِرقَت\r\n- ( اصطلاح فقهى ) يعنى دزدى و در شرع حدى دارد و آن بر دو قسم است يكى آنكه زيانش به صاحب مال عايد شود و ديگر آنكه علاوه بر آن بر عامه مسلمانان هم زيان‌آور باشد كه اول را سرقت صغرى و دوم را سرقت كبرى نامند و حد آن برداشت مخفيانه است باندازهء ده درهم مضروب پس اگر آشكارا باشد غصب است و كيفر آن قطع يد است يعنى چهار انگشت دست كه فرمود  « السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا »  ج 2 ص 307 )\r\n\r\nسَرگَشتَه\r\n- ( اصطلاح عرفانى ) حيران و شيفته بارگاه با عظمت الهى كه خاضعا و منكسرا در زير تجليات جلال و جبروت الهى مندك شده‌اند .\r\nعطار گويد :\r\n كو يكى سر گشته همچون گوى در باب طلب * تا منش اسرار اين درياى اخضر گويمى\r\nآنها كه در حقيقت اسرار مىروند * سر گشته همچو نقطهء پرگار مىروند\r\nهم در كنار عرش سرافراز مىشوند * هم در ميان بحر نگونسار مىروند\r\nهم در سلوك گام بتدريج مىنهند * هم در طريق عشق به هنجار مىروند\r\nراهى كه آفتاب به صد قرن آن برفت * ايشان به حكم وقت بيكبار مىروند \r\n\r\nسَرمَد\r\n- ( اصطلاح فلسفى ) سرمد بمعنى دائم « ليل سرمد » يعنى شب دراز « سرمدى » يعنى دائمى و آنچه را اول و آخر نباشد و گفته‌اند كه نسبت ثابت بثابت سرمد است و نسبت ثابت بمتغير دهر است و نسبت متغير بمتغير زمان است كه مراد از اول نسبت ذات بارى است بصفات و اسماء و علوم او و مراد از دوم نسبت معلومات او است كه همواره متجدد و متغيراند كه عبارت از موجودات عالم ميباشند بمعيت وجوديه و مراد از سوم نسبت معلومات متجددهء او بعضى به بعضى ديگرند با معيت زمانى .\r\n( از رسائل صدرا ص 229 - اسفار ج 2 ص 241 - قبسات ص 5 - شرح منظومه ص 148 - شفا ج 1 ص 81 - دستور ج 2 ص 167 - مجموعه دوم مصنفات ص 247 -\r\n\r\n","description":"","footnote":"","page_name":" 996 ","page_number":328},
  {"content":"\r\n\r\nو رجوع به دهر شود )\r\n\r\nسَرمَدى\r\n- رجوع به سرمد شود .\r\n\r\nسُرور\r\n- ( اصطلاح عرفانى ) عبارت از سماع است چنان كه در تاج الاسامى مسطور كه « السماع سرور » و اين آوازيست خوش و موزون و محرك دلها . خواجه عبد إله گويد « السرور اسم لاستبشار جامع هو اصفى من الفرح لان الافراح ربما تشابهتها الاحزان » .\r\n( شرح منازل ص 176 )\r\n\r\nسُرُوش\r\n- ملكى كه براى هر انسانى هست سروش گفته‌اند ، زيرا براى هر نوعى از لحاظ كلى ، ملك انسانيت است و هاتف غيبى را گويند .\r\n چه گويمت كه بميخانه دوش مست و خراب * سروش عالم غيبم چه مژده‌ها داده است .\r\nترا ز كنگرهء عرش ميزنند صفير * ندانمت كه در اين دامگه چه افتاده است \r\n\r\nسُرُوشِ روز\r\n- ( اصطلاح گاه‌شمارى ) روز 17 از فروردين بود و يكى از اعياد مهم ايرانيان بوده است .\r\n\r\nسَرَيانِ وُجود\r\n- ( اصطلاح فلسفى ) يكى از مسائل فلسفى كه مورد توجه فلاسفهء اسلام و مخصوصا صدر الدين شيرازى واقع شده است مسأله سريان وجود و چگونگى آن در موجودات متعينه و حقايق خاصه است .\r\nاين اصطلاح عرفانى است و از فروع وحدت وجود است و از احكام اصالت وجود است اين مسأله بدين طريق مطرح شده است كه چگونه ممكن است حقيقت ثابتهء بسيطه كه ذات واجب الوجود است در موجودات حسيه فاسده سريان پيدا كند و در عين حال نقص در شرافت حقيقت وجود حاصل نشود و ثبات و تقدس آن به حال خود باقى باشد چنان كه شبسترى گويد : وجود اندر كمال خويش سارى است .\r\nتعينها امور اعتبارى است .\r\nبراى حل اين مسأله صدرا گويد :\r\nموجودات و اشياء عالم را سه مرتبت است مرتبت اول وجود صرف است كه وجود آن متعلق به غير نيست و وجودى است كه متقيد بقيدى نيست و آن مرتبت همان است كه عرفا هويت غيبيه و غيبت مطلق و ذات احديت خوانند . مرتبت دوم مرتبت وجود متعلق به غير است و وجود مقيد به وصف زائد است كه منعوت به احكام محدوده است مانند عقول و نفوس و افلاك و عناصر و مركبات . مرتبت سوم وجود منبسط مطلق است كه عموم آن بر طريق كليت نمىباشد و بلكه بر نحوهء ديگر است و حقيقتى است منبسط بر هياكل ممكنات و الواح ماهيات كه در وصف خاص و حد معينى منضبط و محدود نيست و چنين وجودى بواسطهء تعدد موجودات متعدد مىشود با قديم قديم است و با حادث حادث و با معقول معقول و با محسوس محسوس و نسبت اين وجود بموجودات عاليه نسبت هيولى است باجسام شخصيه از وجهى و مانند نسبت كلى طبيعى است به اشخاص و انواع مندرجهء در تحت آن پس اولين چيزى كه ناشى شده است از وجود واجبى وجود منبسط است كه مرتبت عما و مرتبت جمع و حقيقة الحقائق و حضرت احديت جمع و حضرت واحديت است كه صادر اول و امام الائمه گويند :\r\n( از اسفار ج 1 ص 192 - 193 -\r\n\r\n","description":"","footnote":"","page_name":" 997 ","page_number":329},
  {"content":"\r\n\r\nرسائل ص 134 - 135 ) جامى گويد :\r\n اى پر از فيض وجود تو جهان * غرق نور تو چه پيدا چه نهان\r\nمايهء صورت و معنى همه تو * با همه بىهمه تو اى همه تو\r\nبىنصيب از تو نه چندست و نه چون * خالى از تو نه درون و نه برون\r\nكردهء در همه اضداد ظهور * هيچ ضد نيست ز نزديك و ز دور\r\nجامى از هستى خود پاك شده * در ره فقر و فنا خاك شده\r\nدر بقا از تو فنا ميخواهد * وز فنا در تو بقا مىخواهد \r\nعراقى گويد :\r\n أكئوس تلألأت بمدام * ام شموس تهلكت [ تهللت 
  ] بغمام\r\nاز صفاى مى و لطافت جام * در هم آميخت رنگ جام و مدام\r\nهمه جامست و نيست گوئى مى * يا مدامست و نيست گويى جام\r\nچو هوا رنگ آفتاب گرفت * هر دو يكسان شدند نور و ظلام\r\nروز و شب با هم آشتى كردند * كار عالم از آن گرفت نظام\r\nگر ندانى كه اين چه روز و شب است * يا كدامست جام و باده كدام\r\nسريان حيات در عالم * چون مى و جام فهم كن تو مدام\r\nانكشاف حجاب علم يقين * چون شب و روز فرص كن و سلام\r\nگر نشد اين بيان ترا روشن * جمله ز آغاز كار تا انجام\r\nجام گيتىنماى را به كف آر * تا به بينى به چشم دوست مدام \r\n\r\nسَريرِ بَناتُ النَّعش\r\n- ( نجومى و عبارت است از هفت كوكبى كه واقع بر عنق و سينه و دو زانوى دب اكبر است يعنى ستارگان 7 ، 9 ، 10 ، 11 ، 14 ، 15 - صورت دب اكبر ( از صور كواكب ص 33 ) .\r\n\r\nسَطوَت\r\n- ( عرفانى ) قهاريت انوار الهى است .\r\n\r\nسَطح\r\n- ( اصطلاح فلسفى ) امرى كه طولا و عرضا قابل انقسام باشد سطح ميگويند و سطح محدب يعنى سطح روئين جسم و سطح مقعر يعنى سطح زيرين جسم .\r\n( از شفا ج 1 ص 63 - دستور ج 2 ص 168 )\r\n\r\nسَعادَت\r\n- سعادت عبارت از نيل به مطلوب است سعد نقيض نحس است و سعادت ضد شقاوت است .\r\nيكى از مسائل مورد بحث اهل نظر بحث در سعادت و شقاوت است و آنكه سعادت و شقاوت چيست و آيا از امور حقيقى ميباشند يا اعتبارى اضافى نسبى و آيا از امور ذاتى ميباشند يا عرضى و معنى « السعيد سعيد فى بطن امه و الشقى شقى فى بطن امه » چيست و اگر سعادت و شقاوت ذاتى باشند پس انزال كتب و ارسال رسل بيهوده است و اگر عرضى باشند و اكتسابى پس معناى قضا و قدر چيست و سعادت و شقاوت در آخرت چيست و سعيد و شقى چه كسانى هستند قسمتى از اين مسأله در تحت عنوان كلمهء اختيار و جبر مورد بحث قرار گرفته است و ما نيز بيان كرديم .\r\nصدر الدين شيرازى در مقام بيان\r\n\r\n","description":"","footnote":"","page_name":" 998 ","page_number":330},
  {"content":"\r\n\r\nچگونگى سعادت و شقاوت حسى كه و اصل بافراد مردم است و اخبار و روايات ناطق به آنست گويد : كليهء نفوس بعد از مفارقت از بدن باقى ميمانند و نفوسى كه جاهل به جهل بسيطاند بعد از تلاشى بدن از جهت علاقهء كه بماديات و لذائذ مادى دارند علقهء خود را از ملذات قطع نكرده و از اين جهت سعادت حسى نصيب آنها مىشود و نفوسى كه گناهكارند امورى را ادراك ميكنند كه در دنيا بدانها علاقه داشته‌اند و اكنون مولم‌اند و شقاوت آنها همين است و بالجمله نفوس كامله بعد از تلاشى بدن از مقتضيات حواس رو گردانند و به عقل فعال و ساير روحانيات محضه متصل شوند و از منبع كل كسب فيض كنند و سعادت آنها همين است زيرا نائل به مطلوب حقيقى خود شده‌اند كه همان كمال باشد و نفوس متوسطه كه كلا نتوانند خود را از علائق مادى رهائى بخشند و از وصول كامل به عقليات صرفه محروم گرديده‌اند سعادت آنها نيز عبارت از امورى است كه بدان متوجه بوده‌اند كه مناسب با ملكات نفسانى آنها است و نفوس خسيسه و رديه كه متوغل در شهوات و ماديات بوده بطور كلى از درك حقايق محرومند و شقىاند رجوع شود به حشر ( از مبدأ و معاد ص 262 ، 269 - 270 ) اخوان الصفا گويند : سعادت بر دو نوع است سعادت دنيوى و سعادت اخروى سعادت دنيوى عبارت از اين است كه هر موجودى باقى بماند بر طولانى ترين زمان ممكن بر بهترين حالات ممكن و تمامترين نتائج و سعادت اخروى آنكه هر نفسى باقى بماند تا ابد الآبدين بر بهترين حالات خود .\r\n( اخوان ج 1 ص 246 ) خواجه طوسى گويد : عدهء حكما سعادت را راجع با نفس نهاده‌اند و بدن را در آن خطى و نصيبى نشمرده‌اند .\r\n( از اخلاق ناصرى ص 49 ) ابن رشد گويد : « السعادة للناس بما هم ناس انما هو اتصالهم بالعقل الذى تبين فى كتاب النفس انه مبدأ محرك و فاعل لنا » .\r\n( تفسير ص 235 ) « السعادة القصوى و هو النظر الى العقل المفارق » .\r\n( تفسير ص 1230 ) فارابى گويد هنگامى كه انسان بمرتبت كمال عقلانى رسيد و به عقل فعال اتصال يافت بمرتبت كمال سعادت خود رسيده است و آخرين مرحلهء سير عقلانى انسانى نيل بدين مرتبت است .\r\nشيخ اشراق در باب سعادت و شقاوت بيانى دارد كه مربوط به سعادت و شقاوت روحانى است و مىگويد :\r\nو نيك بختانى كه در دانش و عمل ميانه‌اند و زاهدانى كه پاك و منزهند چون از كالبدهاى جسمانى رها شوند به عالم مثل معلقه روند و آن مثل معلقهء كه مظهر آن پارهء از برازخ علويه بود و نفوس آنان را اين قدرت بود كه خود مثل معلقهء روحانيه را بيافرينند و آنها را بر اين امر قوت و نيرويى بود پس آنچه را كه خواهند و مايل بودند از انواع خوراكيهاى لذيذ و صورتهاى زيبا و سماع و سرود نيكو و جز آن براى خود حاضر گردانند و اين صورتها كاملتر بود از آنچه در عالم ما بود زيرا مظاهر\r\n\r\n","description":"","footnote":"","page_name":" 999 ","page_number":331},
  {"content":"\r\n\r\nو حوامل اين صور كه در جهان ما بود بسى ناقص بود و لكن آنچه در آن جهان بود كامل بود و اينان در آن جهان يعنى جهان برازخ علويه از جهت بقاء علاقتشان با آن برازخ و ظلمات و عدم فساد آنها همچنان جاويدان بمانند .\r\nو اما خداوندان شقاوت و بدبختى ، آنان كه گرداگرد دوزخ زانو زده‌اند و در ديار خود بر رو بيفتاده‌اند و مكبين بصدورهم على الارض چه آنكه تناسخ حق باشد يا باطل « زير براهين هر دو طرف در اين باب ناتوانست » هر گاه از كالبدهاى - برزخيه خود بدر آيند آنان را ظلال و سايهء بود از صور معلقه بر حسب خويهاى آنان .\r\n( رجوع شود به شرح حكمة الاشراق ص 495 ، 505 ) در عرفان خوشبختى عارف نيل به مقامات معنوى در روز قيامت و بهرمند شدن از فيوضات ربانى و توفيق الهى است كه سالك راه را شامل مىشود .\r\nانصارى گويد : سه چيز است كه سعادت بنده در آنست و روى عبوديت روشن بدان ، اشتغال زبان بذكر حق .\r\nو استغراق دل به مهر حق و امتلاى سر از نظر حق .\r\nطوبى كسى را كه الله بسر وى نظر كند تا دل وى به مهر بيارايد و زبان وى بر ذكر دارد و هيچ عزيزتر از نام الله نيست .\r\nابو عثمان نيشابورى گويد : « علامة السعادة ان تطيع الله و تخاف ان تكون مردودا و علامة الشقاوة ان تعصى الله و ترجوان تكون مقبولا » ( از طبقات ص 175 ) شقيق بلخى گويد : علامة سعادت پنج است لين القلب ، كثرة البكاء ، الزهد فى الدنيا و قصر الامل و كثرة الحياء ( از عده ج 4 ص 460 )\r\n\r\nسَعانين\r\n- ( گاه‌شمارى ) و آخرين يكشنبه است اندر روزه بزرگ مسيحيان و تفسير او تسبيح باشد و بدين روز مسيح به بيت المقدس اندر آمد ، بر ماده خرى نشسته و خركره از پس وى همىدويد و مردمان پيش او تسبيح همىكردند تا بمزكت اندر آمد و امر معروف كرد وز منكر باز داشت و كاهنان را كه دانشمندان جهودانند سرزنش كرد . ايشان كين ور شدند و آهنگ او كردند تا پنهان شد و روز چهارشنبه پاهاى حواريون كه شاگردان وى بودند به شست از بهر تواضع و روز پنجشنبه فسح كرد آنگاه شب آدينه سوى كوه بيرون آمد و از شاگردان او يكى يهودا نام بود . غمز كرد و خبر او را به يهودان اندر داد تا وى را بگرفتند و همه شب او را عذاب كردند بزندان كردند او را نيمروزان آدينه بردار كردند و اين آدينه را جمعة الصلاة خوانند . آنگاه بگور كردند و بماند روز شنبه . . . و از گور سپيده‌دم يكشنبه بيرون آمد و اندر گور سپيده‌دم يكشنبه بيرون امد و اندر گور نماند و اين يكشنبه فطر ترسايان است .\r\n( از التفهيم ص 250 )\r\n\r\nسُعَداء\r\n- ( اصطلاح اخلاقى و مذهبى ) اخوان الصفا مردم را از لحاظ سعادت و شقاوت بر چهار دسته كرده‌اند :\r\n1 - آنكه هم در دنيا و هم در عقبى سعيد بود .\r\n\r\n","description":"","footnote":"","page_name":" 1000 ","page_number":332},
  {"content":"\r\n\r\n2 - آنان كه هم در دنيا و هم در عقبى شقى بودند .\r\n3 - آنان كه در دنيا بدبخت‌اند و در آخر سعيد .\r\n4 - آنان كه در دنيا سعيداند و در آخرت شقى .\r\n( رجوع شود برساله نهم از رسائل اخوان ص 257 )\r\n\r\nسَعدِ بالِع\r\n- ( اصطلاح نجومى ) منزل 23 از منازل قمر است كه سعد بلع هم گويند .\r\n( رجوع شود به صور كواكب ) و بروج\r\n\r\nسَعدُ البَهائم\r\n- ( اصطلاح نجومى ) و آن را سعد البهام نيز نامند دو كوكبى بودند واقع در صورت فرس .\r\n\r\nسَعدُ الذَّابِح\r\n- ( اصطلاح نجومى و هيوى ) از ستارگان صورت جدى است و آن ستاره اول و ثالثى بود كه واقع بر دو شاخ جدى است .\r\nبدين جهت گويند سعد ذابح كه بنزديك آن ستاره‌ايست كه تازيان گويند گوسفندى است كه سعد او را همىكشد . و سعد دو ستاره بود غير روشن كه بر پهنا نهاده شده‌اند .\r\n\r\nسَعدِ ناثِرَه\r\n- ( اصطلاح هيوى و نجومى ) و آن دو ستارهء بود واقع بر دنب جدى .\r\n\r\nسَعدِ هايِم\r\n- ( اصطلاح نجومى ) مجموعهء سعود و ستارگان سعد بنزد عرب ده ستاره است و يا ده علامت بود چهار از صورت فرس اعظم است اول كه سعدهايم گويند كه بر سر آن بود و دوم سعد همام كه بر گردن آن بود سوم سعد بارع كه بر سينهء او است چهارم سعد مطر كه بر دست اوست و چهار سعد ديگر از منازل قمرند كه ذكر شده است و در تحت عنوان اخبيه و سعد ديگر سعد ناثره است كه بر دنبال جدى است و ديگر سعد الملك است كه بر دوش است ساكب الماء است .\r\n( از بيست باب ملا مظفر ) رجوع شود به طبايع ستارگان\r\n\r\nسَعدِ بُزُرگ سَعدِ كوچَك\r\nرجوع شود بطبايع ستارگان .\r\n\r\nسَعدَين\r\n- ( اصطلاح نجومى ) و منظور سياره مشترى و زهره است .\r\nچنان كه زحل و مريخ را نحسان گويند .\r\n\r\nسُعُود\r\n- ( نجومى ) و بيست و چهارمين منزل از منازل قمر است و علامت آن دو ستاره است از جنوب تا شمال فاصلهء بين آن دو يك ذراع است آنكه در شمال است بر منكب چپ ساكب الماء است و آن ديگر در زير بغل او و سعد السعود نيز گويند .\r\nاز بيست باب ملا مظفر\r\n\r\nسِعَه\r\n- ( هيئت ) بعد جرم سماوى را از افق گويند خواه به طرف شرق باشد يا غرب .\r\n\r\nسِعَةُ القَلب\r\n- ( اصطلاح عرفانى ) سعة القلب عبارت از تحقق انسان كامل است به حقيقت برزخيهء جامعه ، امكان و وجوب را ، زيرا قلب انسان كامل عبارت از همين برزخ است .\r\n( اصطلاحات شاه نعمت إله ص 37 )\r\n آن برزخ جامع دل انسان كاملست * او را مطلب ازو كه او حاصل است ؟ \r\n\r\n","description":"","footnote":"","page_name":" 1001 ","page_number":333},
  {"content":"\r\n\r\n\r\nسعَةُ المَشرِق\r\n- ( اصطلاح هيوى ) و آن قوسى بود از دايرهء افق كه واقع بين مدار كوكب يومى و مطلع اعتدال است و چون مدار يوميه موازى معدل النهار است سعهء مشرق مانند سعهء مغرب آن بود كه قوسى است واقع بين دايرهء افق و مدار آن و مغرب اعتدال از جانب اقل . و سعهء مشرق و مغرب با ازدياد عرضى فزون شود تا آنجا كه نزديك يك ربع شود .\r\n\r\nسَعى\r\n- ( سعى - ( اصطلاح فقهى ) و يكى از مناسك حج است و آن ركن است و آن مشى ما بين صفا و مروه است و ترتيب آن چنين است كه ابتداء قسمتى از بدن خود را به حجر ماليده و از آب زمزم آشامد و خود را ظاهر كند و از باب صفا خارج شود و نزد صفا روى بر قبله ايستاده و دعا و ذكر مخصوص را گفته و شروع برفتن كند بمروه ختم مىشود و مجددا از مروه به صفا تا هفت مرتبه و هفتمين مرتبه بمروه ختم مىشود .\r\n( از شرح لمعه ج 1 ص 160 ) .\r\n« و مقدماته استلام الحجر و الشرب من زمزم و صب الماء منه عليه من الدلو المقابل للحجر و الطهارة و الخروج من باب الصفا و الوقوف على الصفا مستقبل الكعبة و الدعاء و الذكر و البدأة بالصفا و الختم بالمروة فهذا شوط و عوده من المروة الى الصفا آخرا فالسابع يتم على المروه و ترك الزيادة على السبعة فيبطل لو زاد عمدا و النقيصة فيأتي بها » ( از شرح لمعه ج 1 ص 160 ) در معتقد الاماميه آمده است :\r\nو چون خواهد كه سعى كند ، سنت است كه استلام حجر كند ، و از آب زمزم بخورد ، و از دلوى كه در مقابل حجر الاسود است غسل كند ، و از درى كه مقابل او باشد بيرون آيد .\r\nو اول وقت سعى متعه آن وقت است كه از طواف فارغ شود ، و همچنين است وقت سعى حج . و از براى ضرورتى روا بود مقدم داشتن . و حكم سعى در خللى كه بيفتد ، او را به اختيار يا باضطرار ، حكم طواف است ، براى آنكه خلافى نيست در برائت ذمت مكلف چون سعى متعه كند .\r\nو اگر نكند و اقتصار بر سعى حج كند ، دليلى نيست بر برائت ذمت وى . پس از براى يقين مر برائت ذمت را واجب بود سعى كردن .\r\nو نيت درو واجب بود . و بر حكم نيت بودن ، و ابتدا بصفا كردن ، و ختم بمروه كردن ، و آنكه هفت بار بود .\r\nو سنت است آنكه بر طهارت باشد .\r\nو بر صفا رود ، و روى به قبله آرد ، و هفت بار بگويد : « اللّه اكبر » و هفت بار :\r\n« لا إله الا الله » و دعايى كه هست بخواند .\r\nو چون از صفا به زير آيد ، و نيت سعى كرده باشد ، ميرود تا كه بمناره رسد .\r\nو اگر مرد باشد بدود ، و اگر زن باشد همچنان بر آن حالت خود برود . و چون به منارهء ديگر رسد ، و از بازار عطاران درگذرد ، دويدن قطع كند و بمروه رود . و چون برسد ، بر مروه رود ، و آنچه بر صفا گفته باشد بگويد ، و دعايى كه بايد خواند بخواند . و چون بصفا آيد ، آنچه در موضع اول كرده باشد بكند ، تا كه هفت تمام كند .\r\nو حكم قطع كردن سعى و سهو و شك اندرو حكم طواف آنست .\r\nو روا نبود نشستن ميان صفا و مروه .\r\n\r\n","description":"","footnote":"","page_name":" 1002 ","page_number":334},
  {"content":"\r\n\r\nو روا بود ايستادن . چون خسته شود ، نشستن بر مروه و صفا روا بود .\r\nو اگر بر اسبى يا دراز گوشى سعى كند ، روا بود ، اما پياده فاضلتر بود .\r\n( معتقد الاماميه ص 319 ، 320 )\r\n\r\nسَفاتِج\r\n- ( اصطلاح فقهى ) بفتح سين يا كسر آن و فتح تا جمع سفتجه است و معرب سفته است يعنى چيزى محكم و قرض خاص را سفته گويند . از جهت محكم بودن امر آن و صورت عمل اين است كه بتاجر مالى داده مىشود بعنوان قرض تا آنكه او آن را در شهرى بدوستش بدهد و از اين جهت قرض گويند نه وديعه زيرا كه تاجر عين مال را به طرف نمىدهد بلكه مثل آن را ميدهد و تقريبا در حكم حواله است . ( از كشاف ج 1 ص 702 ) .\r\n\r\nسَفاهَت\r\n- ( اصطلاح فقهى ) در كليات حقوقى آمده است : سفاهت ضد رشد است و سفيه مقابل رشيد است .\r\nرشد صفتى است نفسانى در انسان كه مانع از تضييع مال و صرف آن در غير محل باشد پس كسى كه نوعا معاملاتش غير عقلانى است و شباهتى بمعاملات اشخاص عادى ندارد مثل اينكه به كمتر از قيمت حقيقى بفروشد و به بيشتر از آن بخرد و يا آنكه لوازم احتياج و املاك خود را فروخته و آن را بيهوده در ملاهى صرف كند .\r\nو تشخيص مصاديق آن موكول بعرف عقلاء است و باختلاف اشخاص و زمان و مكان مختلف مىشود حتى كسى كه بيشتر اموال خود را در خيرات و مبرات خارج از حد متعارف و زائد بر مقدارى كه متناسب با دارائى او بوده و در خور شأن او باشد صرف كند ، چه رسد به اين كه در بارهء عيال خود اجحاف كرده باشد عقلاء او را سفيه ميدانند .\r\nو بالاخره معاملات مالى سفيه و لو اينكه مخالف معمول و متعارف نباشد نافذ نيست و مأخذ آن آيهء شريفه  وَ لا تُؤْتُوا السُّفَهاءَ أَمْوالَكُمُ  و اخبار زيادى است كه در اين باب وارد شده كه مستفاد از آنها نظر به اين كه نهى در مقام بيان حكم وضعى است عدم صحت است .\r\nبنا بر اين اگر كسى از سفيه چيزى خريد و ثمنش را به او داد و ثمن نزد سفيه تلف شد ضمانى نخواهد داشت و ولى سفيه مبيع را از خريدار پس ميگيرد خواه با علم بسفاهت او اين معامله را كرده باشد يا از روى نادانى .\r\nو همچنين است فروش به او ، چه رسد به اينكه معامله محاباتى باشد مثل هبه و عاريه .\r\nبلى سفيه مثل غير مميز نيست كه عبارت او اصلا بىاثر باشد بلكه مثل مميز است كه مىشود او را وكيل نمود كه عقدى را براى غير واقع سازد .\r\nبهر حال اگر سفيه عقدى را براى خود اعم از نكاح و غير نكاح واقع ساخت ، نفوذ آن موقوف باجازهء ولى او خواهد بود .\r\nو فرقى كه سفيه با صبى مميز دارد اين است كه ولى صبى مميز پدر و جد پدرى او است اما ولى سفيه حاكم است اگر چه پدر يا جد وجود داشته باشد .\r\nبالجمله نبايد مالى را تحت اختيار سفيه گذارده و به او تسليم شود و الا تلف مال نزد او بعهدهء تسليم‌كنندهء مال است و لو\r\n\r\n","description":"","footnote":"","page_name":" 1003 ","page_number":335},
  {"content":"\r\n\r\nاينكه مال متعلق به خود سفيه باشد و محجور بودن او موقوف به حكم حاكم نيست و هر معامله‌يى را واقع سازد و لو اينكه طرف مقابل در حين معامله علم بسفاهت او نداشته باشد و بر خلاف متعارف نباشد از درجهء اعتبار ساقط است زيرا سفاهت امرى است ذاتى و نقصى است در عقل و تفكر مثل صفر و جنون .\r\n( از كليات ص 189 ، 190 )\r\n\r\nسَفَر\r\n- ( اصطلاح عرفانى و فقهى ) سفر در اصطلاح عرفا توجه دل است بسوى حق و اسفار چهار است .\r\n1 - سير الى الله از منازل نفس تا وصول بافق مبين كه نهايت مقام قلب است و مبدأ تجليات اسمائى است .\r\n2 - سير فى الله بواسطهء اتصاف بصفات او و تحقق باسماء تا افق اعلى كه نهايت مقام روح و نهايت مقام حضرت و احديت است .\r\n3 - ترقى به عين جمع و حضرت احديت است كه مقام « قاب قوسين » است تا موقعى كه دوئيت باقى است و موقعى كه دوئيت بر طرف شد مقام « أو أدنى » است .\r\n4 - سير بالله عن الله است كه براى تكميل است كه مقام بقاء بعد از فنا و فرق بعد از جمع است .\r\n( از دستور العلماء ج 2 ص 171 - كشاف ص 656 ) بعضى اسفار اربعه را چنين بيان كرده‌اند :\r\n1 - سفر اول عبارت از رفع حجابهاى كثرت از وحدت است و آن سير بسوى خداست 2 - رفع حجاب وحدت است از وجود كثرت و آن سير در خداست .\r\n3 - عبارت از ميان رفتن تقيد بقيد ظاهر و باطن است كه ترقى به عين الجمع است .\r\n4 - بازگشت از حق بخلق و آن احديت جمع و فرق است .\r\n( از شرح قيصرى ص 37 - اصطلاحات شاه نعمت الله ص 38 ) انصارى گويد : موسى بكوه طور بطلب رؤيت رفت و سفر روحانى كرد ، سى روز در انتظار بماند كه طعام و شرابش ياد نيامد و از گرسنگى خبر نداشت از آنكه مخمور حق بود در سفر كرامت : در انتظار مناجات ، باز در سفر اول كه او را به طالب علمى بر خضر فرستاد ، يك نيم روز در گرسنگى طاقت نداشت ، تا مىگفت  « آتِنا غَداءَنا »  از آنكه سفر تأدب و مشقت بود و در بدايت بود ، بدين جهت از رنج خود خبر داشت و قصد مناجات حق داشت ، هارون را در قوم بگذاشت و تنها برفت ، كه در دوستى مشاركت نيست ، و صف دوستان در راه دوستى جز تنهائى و يكتائى نيست . گر مشغله ندارى و تنهائى با ما بوفا درآ ، كه ما را شايى ، از مناجات برگشت و بنى اسرائيل را بديد از چنبر طاعت بيرون شده و گوساله پرست شده‌اند ، عتابى كرد با هارون ، نه بايشان كه مجرم بودند تا بدانى كه نه هر كس كه گناه كرد ، مستوجب عتاب گشت ، عتاب هم كسى را سزد كه از دوستى بر وى بقيتى مانده بود ، از بيم فراق كسى سوزد كه غز وصال شناسد .\r\n\r\n","description":"","footnote":"","page_name":" 1004 ","page_number":336},
  {"content":"\r\n\r\nعشق جانان باختن كه در خور هارون بود مهر ليلى داشتن هم بابت مجنون بود موسى را دو سفر بود ، يكى سفر ، طلب ديگر سفر طرب ، سفر طلب « ليلة النار » بود كه فرمود  « آنَسَ مِنْ جانِبِ الطُّورِ ناراً »  و سفر طرب آن بود كه  « وَ لَمَّا جاءَ مُوسى لِمِيقاتِنا »  موسى آمد از خود بى خود گشته سر در خود گم‌كرده ، از جام قدس شراب محبت نوش كرده ، در شوق اين حديث در درون تكيه زده ، و از بحار عشق موج  « أَرِنِي »  برخاسته ، بر محلتهاى بنى اسرائيل ميگشت و پيغام رسالت ميكرد .\r\nپس چون به حضرت مناجات رسيد ، مست شراب شوق گشت ، سوختهء سماع كلام حق شد ، آن همه فراموش كرد ، نقد وقتش سرآمد  « أَرِنِي أَنْظُرْ إِلَيْكَ »  فرشتگان سنگ ملامت در ارادت وى ميزدند كه « ما للتراب و رب الارباب » خاكى و آبى را چه رسد كه حديث قدم كند ؟ موسى از سر مستى و بيخودى ، به زبان تفريد جواب ميدهد معذورم داريد ، من نه به خويشتن اينجا افتادم ، نخست او مرا خواست ، نه من خواستم ، دوست بر بالين ديدم ، كه از خواب - برخاستم ، من بطلب آتش ميشدم كه اصطناع پيش آمد ، بىخبر بودم كه آفتاب تقرب بر آمد و فرمود  « وَ قَرَّبْناهُ نَجِيًّا »  زوال توحيد عشق كردى ، اندر خور خويش كار ما را مىساز ، فرمان آمد : كه دست از موسى بداريد كه آن كس كه شراب و  « اصْطَنَعْتُكَ لِنَفْسِي »  از جام و  « أَلْقَيْتُ عَلَيْكَ مَحَبَّةً مِنِّي »  خورده باشد ، عربده كم ازين نكند ، موسى در آن حقايق مكاشفات از خم خانهء لطف شراب محبت چشيد ، دلش در هواى فردا نيت بپريد ، نسيم انس وصلت از جانب قربت بر جانش دميد ، مهر زبانه زد ، صبر از دل برميد ، بىطاقت شد ، گفت  « أَرِنِي أَنْظُرْ إِلَيْكَ »  .\r\n گر زين دل سوخته بر آيد شررى * در دايرهء ثرى نماند اثرى\r\nگر پيش توام هست نگارا خطرى * بردار حجاب هجر قدر و بنما نظرى \r\nپير طريقت گفت : هر كس را اميدى است اميد عارف ديدار ، عارف را بىديدار ، نه به مزد حاجت است ، نه با بهشت كار ، همگنان بر زندگانى عاشق‌اند ، و مرگ بر ايشان دشخوار ، عارف بمرگ محتاج است ، بر اميد ديدار ، گوش بلذت سماع برخوردار\r\n دل ز آن خواهم كه بر تو ، نگزيد كس * جان ز آن كه نزد بىغم عشق تو نفس ؟\r\nتن ز آنكه بجز مهر تواش نيست هوس * چشم از پى آنكه خود ترا بيند و بس \r\n( از عده ج 3 ص 73 ) و در شريعت خروج از وطن با قصد طى مسافت مخصوص است كه آن سه روز و شب است با مسير متوسط و آن حد اقل سفر است پس مسافر كسى است كه قصد سفر كند و از شهر خارج شود تا حد ترخص و چنين مسافرى اگر ماه روزه باشد بايد افطار كند و موقعى ديگر كه مسافر نيست روزه گيرد و نمازهاى چهار ركعتى را شكسته يعنى دو ركعتى بخواند مگر دائم السفر كه احكامش بمانند غير\r\n\r\n","description":"","footnote":"","page_name":" 1005 ","page_number":337},
  {"content":"\r\n\r\nمسافر است . و يا مسافر به سفر معصيت .\r\n( از كشاف ج 1 ص 224 - تلويح 422 )\r\n\r\nسَفسَطَه\r\n- ( اصطلاح منطقى ) قياس سفسطى بقياسى ميگويند كه مركب از مقدمات و همىباشد و آن يكى از صناعات خمس است رجوع شود به مغالطه و صناعات خمس ( از دستور ج 2 ص 169 ) در كشاف است كه سفسطه عبارت از قياسى است كه مركب باشد از وهميات و بعضى گفته‌اند : قياسى است كه مركب از مشبهات باشد .\r\n( كشاف ص 665 )\r\n\r\nسَفَه\r\n- اين اصطلاح اخلاقى است و آن در طرف افراط حكمت است و آن استعمال قوت فكرى بود در آنچه واجب نبود يا زياده بر مقدار واجب بود .\r\n( از اخلاق ناصرى ص 38 ) بالاخره سفيه يعنى مضطرب و نزد فقها و اصوليان عبارت از سبكى عقل است كه انسان را عارض شود و ناشى از غضب يا فرح است كه او را وادار كند بر فعلى غير عقلانى و بدون رويت و چنين كسى شرعا از تصرف در اموال خود محروم خواهد بود و بالجمله سفيه كسى است كه خوب را از بد نتواند بازشناسد و معاملات او درست نيست و در طلاق و خلع و ظهار و اقرارات اعمالش نادرست است .\r\n( از كشاف ج 1 ص 799 - شرح لمعه ج 1 ص 319 دستور ج 1 ص 10 ) رجوع به سفاهت شده .\r\n\r\nسَفيدى\r\n- ( اصطلاح عرفانى ) سفيدى يك رنگى را گويند كه بتوجه تمام بيابند و قمع ما سوى الله كنند\r\n\r\nسِفلَه\r\n- ( اصطلاح عرفانى ) پست و نزد عارفان كسى است كه از خدا نترسد .\r\nابراهيم شيبان گويد : « السفلة من يعصى الله » و نيز گويد « السفلة من يمن بعطائه على اخذه » ( طبقات ص 404\r\n\r\nسَفينَه\r\n- ( نجومى ) يكى از صور ستارگان جنوبى است روشن‌ترين ستارگان آن سهيل است كه بعد از شعراى يمانى است از لحاظ روشنى بطلميوس ستاره از ستارگان آن را توصيف كرده است در داستانهاى يونان آمده است كه ياسون در كشتى نشيند و مسافرت كند اهل هيئت سفينه را باقسامى تقسيم كرده‌اند مانند جوء جوء يا يو يو ، دقل ( بفتح دال و قاف ) كه دقل ساريه گويند كوثل ( بفتح كاف و ثاء ) اشرعه ( بفتح همزه و راء ) مفرد شراع ( از معجم الفلكى )\r\n\r\nسُقُوط\r\n- ( اصطلاح اخلاقى و عرفانى ) و مراد ساقط شدن عبد است از مراحل كمال خود بواسطهء اشتباهى كه در اعمال و افعال خود كند .\r\n( از اخلاق ناصرى ص 107 )\r\n\r\nسُقوطُ الاعتِبارات\r\n- ( اصطلاح عرفانى ) ترك تمام قيود ظاهرى و باطنى و توجه به حق است .\r\n\r\nسَقيم\r\n- ( اصطلاح منطقى ) يعنى نادرست و در حديث خلاف صحيح است ( از كشاف ج 1 ص 768 ) .\r\n\r\nسُكر\r\n- ( اصطلاح فقهى ، عرفانى ) مستى و مستى كه ناشى از شراب مسكرات است و كسى كه شرب خمر كند حدش 80\r\n\r\n","description":"","footnote":"","page_name":" 1006 ","page_number":338},
  {"content":"\r\n\r\nتازيانه است و در آن حال نمازش باطل است .\r\n( از شرح لمعه ج 2 ص 304 ) .\r\nدر اصطلاح عرفانى سكر يعنى مستى و عبارت از غيبت است بواسطهء واردى قوى و سكر را زيادتى است بر غيبت بوجهى زيرا صاحب سكر هرگاه مستوفى در سكر نباشد مبسوط است و گاهى اخطار اشياء از قلب او ساقط مىشود در حال سكرش و اين حال متساكر است .\r\nدر شرح منازل است : كه سكر اشارت است بسقوط سالك در طرب و از مقامات محبين است .\r\nدر دستور العلماست كه : سكر كيفيت نفسانيه است كه موجب انبساط روح است و عبارت از غفلتى است كه عارض مىشود بواسطه غلبه سرور .\r\nو بالجمله هنگامى كه عشق و محبت به آخرين درجه برسد و بر قواى حيوانى و انسانى چيره گردد حالت بهت و سكر و حيرت پديد آيد و سالك را مبهوت و متحير و سرگردان مىكند .\r\nلاهيجى گويد : سكر حيرت و دهش و وله و هيمان است كه از مشاهدهء جمال محبوب دست ميدهد .\r\n( از رسالهء قشيريه ص 38 - شرح منازل ص 251 - دستور ج 2 ص 177 ) و گفته شده است كه : مرحلهء بيخودى را مرحلهء سكر گويند كه در آن مرحله سالك را نه دين است و نه عقل و نه تقوى و نه ادراك و در مقام فنا و نيستى محو گشته و از شراب طهور مست و حيران و سر به خاك مذلت و نيستى نهاده .\r\n( شرح گلشن راز ص 184 - 299 ) در شرح باباطاهر است كه سكر حقيقى آنست كه سالك در فنا مقام گيرد و گفته‌اند « السكر غفلة اهل الوصول » ( از شرح كلمات بابا ص 85 - و مقدمهء نفحات ص 127 ) خواجه عبد الله گويد اگر گويند مستى چيست ؟ گويم برخاستن تميز است كه نه نيست داند از هست و نه پاى داند از دست ، نه آنست كه نداند بد از نيك و نيك از بد ، مست آنست كه نشناسد خود را از دوست و دوست را از خود ، يكى مست شراب و يكى مست ساقى ، آن يكى فانى و اين دگر باقى ، جز بمستى هستى در نتوان يافت و جز در مستى به نيستى سر نتوان افراخت .\r\n( از رسائل خواجه ص 129 - كشاف ص 656 ) .\r\n من مست توام از جرعه و جام آزادم * من مرغ توام از دانه و دام آزادم\r\nمقصود من از كعبهء بتخانه توئى * ور نه من از اين هر دو مقام آزادم \r\nانصارى گويد : سكر مستى و مستى بىتفاوت است و مستان مختلف‌اند ، يكى از شراب خمر مست است ، يكى از شراب غفلت مست است ، يكى از حب دنيا ، يكى از رعونت نفس و خويشتن دوستى و اين از همه صعب تر است . كه خويشتن دوستى مايهء كبر است و تخم بيگانگى و ستر بىدولتى و اصل همه تاريكى .\r\n اگر صد بار در روزى شهيد راه حق گردى * هم از گبران يكى باشى چو خود را در ميان بينى \r\n\r\n","description":"","footnote":"","page_name":" 1007 ","page_number":339},
  {"content":"\r\n\r\n تو خود كى مرد آن باشى كه دل را بىهوا خواهى * تو خود كى درد آن دارى كه تن را بىهوا بينى \r\nاو كه از خمر مست است و در آن ترسان و از بيم عقوبت لرزان ، غايت كار او حرقتست در آتش عقوبت . گرش نيامرزد و باشد كه خود بيامرزد ، كه گفته است  « إِنَّ اللَّهَ يَغْفِرُ الذُّنُوبَ جَمِيعاً »  و خويشتن‌پرستى ، كارى پر خطر است و مايهء زيان ، و عمل وى برون تاوان ، در خطر استدراج و مكر و بيم .\r\nو گفته‌اند « السكر غليان القلب عند معارضات ذكر المحبوب » ( از طبقات ص 464 ) حلاج گويد « من اسكرته انوار التوحيد حجبته عن عبادة التجريد و نطق عن حقايق التوحيد ، لان السكر هو الذى ينطق بكل مكتوم » ( طبقات ص 301 ) .\r\nز حضرت رسول روايت است :\r\nان لله شرابا لاوليائه اذا شربوا ، سكروا ، و اذا سكروا ، طربوا ، و اذا طربوا ، طلبوا ، و اذا طلبوا ، وجدوا ، و اذا وجدوا ذابوا و اذا ذابوا ، غابوا ، و اذا غابوا ، طابوا ، و اذا طابوا حصلوا و اذا حصلوا ، استخلصوا ، و اذا استخلصوا ، وصلوا ، و اذا وصلوا ، اتصلوا ، و اذا اتصلوا ، لا فرق بينهم و بين حبيبهم »\r\n( از منتخب جواهر الاسرار ص 302 )\r\n\r\nسُكنى\r\n- ( اصطلاح فقهى ) رجوع به عطيه و عمرى و رقبى شود .\r\n« و لا بد فيها من ايجاب و قبول و قبض فان توقتت بامد مضبوط او عمر احدهما المسكن او الساكن لزمت تلك المدة و ما دام العمر باقيا و الا توقتت بامد و لا عمر احدهما جاز الرجوع فيها متى شاء و ان مات احدهما مع الاطلاق بطلت و يعبر عنها اى عن السكنى بالعمرى ان قرنت بعمر احدهما و يعبر عنها بالرقبى ان قرنت بالمدة و كل ما صح وقفه صح اعماره و ارقابه و اطلاق السكنى يقتضى سكناه بنفسه و من جرت عادته أي عادة - الساكن به اى باسكانه معه كالزوجة . . .\r\nو ليس له ان يوجرها او يسكن غيره . . .\r\n\r\nسُكنى و عُمرى\r\n- ( اصطلاح فقهى ) در كليات حقوقى « در سكنى ، رقبى و عمرى » آمده است . تسليط مجانى بر منفعت با بقاء عين بملكيت مالك قدر مشترك بين هر سه موضوع بوده و در بعض خصوصيات با همديگر فرق دارند .\r\nسكنى مخصوص است باعطاء حق سكونت در خانه و مثال آن به غير به اين كه خود و بستگانش فقط حق داشته باشند در آن سكونت نمايند و حق استفادهء ديگرى از آن نداشته باشد .\r\nعمرى اختصاص به تمليك نفع مخصوصى نداشته بلكه شامل همه منافع مال خواهد بود . فقط از حيث مدت مقيد است بعمر احد طرفين يا عمر شخص اجنبى .\r\nو تمليك منفعت در رقبى محدود است بوقت معينى و شايد بملاحظه ترقب و انتظار تمام شدن اين مدت به اين اسم موسوم گرديده .\r\nو محتمل است كه از رقبهء بمعنى ملك باشد و از لحاظ اينكه مالك عين مال را براى انقطاع از منافع به طرف تسليم مينمايد به اين اسم ناميده مىشود .\r\nپس سكنى از حيث مدت عام است و\r\n\r\n","description":"","footnote":"","page_name":" 1008 ","page_number":340},
  {"content":"\r\n\r\nعمرى و رقبى از اين حيث خاصند .\r\n( كليات حقوق ص 341 ) رجوع شود به رقبى ، عمرى سكنى\r\n\r\nسُكُون\r\n- ( اصطلاح فلسفى ، عرفانى و ادبى ) سكون در اصطلاح فلسفه يعنى عدم الحركة و مقابل حركت است از باب تقابل عدم و ملكه و ساكن مقابل متحرك است و بنا بر اين مجردات نه متحرك‌اند نه ساكن زيرا شأن آنها متحرك بودن نيست كه سكون دربارهء آنها صادق باشد .\r\nمتكلمان گويند : سكون عبارت از استقرار در زمان است كه حركت در آن واقع مىشود و بنا بر اين تعريف ، سكون ضد حركت است .\r\nشيخ الرئيس گويد : « اما السكون فعدم فعل لا فعل » كه همان عدم الحركة باشد .\r\n( از شفا ج 1 ص 48 ، 109 ) بعضى در تعريف سكون گفته‌اند كه عبارت از دو كون است در دور زمان در يك مكان و كون در آن دوم در مكان اول و حركت مقابل آن يعنى كون دوم در آن دوم در مكان دوم را حركت ميگويند .\r\n( از دستور ج 2 ص 172 و رجوع شود به شفا ج 1 ص 48 - اخوان ج 3 ص 145 ) اين اصطلاح معنى اخلاقى نيز دارد و آن بود كه نفس در خصومات يا محاربات كه جهت حفظ حرمت دين و ملت يا حشمت نفس عصبيت ضرورت شود خفت ننماينده و اين را عدم طيش نيز گويند .\r\n( از اخلاق ناصرى ص 76 و رجوع باخلاق جلالى ص 62 شود ) نزد عرفا آرامش و ضد حركت است و كنايت از آرامش در كنف عنايت حق است كه از نتائج توكل است .\r\nابو العباس گويد : « السكون الى مألوفات الطبايع يقطع بصاحبها عن بلوغ درجات الحقائق » .\r\nو گفته‌اند « من سكن الى غير الله تعالى ، اهمله تعالى و تركه و من سكن الى الله تعالى قطع عليه طريق السكون الى شىء سواه » .\r\n( طبقات ص 419 ) نزد ادباء از صفات حروف است و در مقابل حركت است و آن بىحركتى است و ادباء عرب گويند ابتداء به ساكن محال است .\r\n\r\nسَكينَه\r\n- ( اصطلاح عرفانى ) سكينه بمعنى آرامش و وقار است كه در دل سالك بعد از وصول اطمينان خاطر به حق حاصل مىشود به حكم  « هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ »  ( از شرح منازل ص 141 )\r\n\r\nسَلاقا\r\n- ( اصطلاح نجومى ) روز پنج‌شنبهء چهل و يكم فطر بود و بدين روز عيسى از ميان شاگردان سوى آسمان برآمده و وعده داد كه فارقليط را بفرستد و اين نام روح القدس است .\r\n( از التفهيم ص 250 )\r\n\r\nسُلاقا\r\n- ( بضم سين ) .\r\n\r\nسَلاسَت\r\n- مقابل لزوجت است و نزد شعراء آنست كه در نظم روانى به حدى باشد كه در اداى آن هيچ گرفتگى نبود از جهت لفظ ( از كشاف ج 1 ص 733 ) .\r\n\r\nسَلامَت\r\n- ( اصطلاح عرفانى ) مقام امن است كه فرمود .  « ادْخُلُوها بِسَلامٍ آمِنِينَ » \r\n\r\n","description":"","footnote":"","page_name":" 1009 ","page_number":341},
  {"content":"\r\n\r\nبرخى از تركيبات لباس سلامت ، لباس تقوى ، آتش سلامت مقتبس از آيهء  « يا نارُ كُونِي بَرْداً وَ سَلاماً عَلى إِبْراهِيمَ »  ( از تفسير حدايق 152 )\r\n\r\nسَلاميَّه\r\n- ( اصطلاح كلامى ) فرقهء از زيديه‌اند ، ياران سلام بن جرير كه گويند ابو بكر و عمر دو امام بودند و گر چه امت در بيعت با آنها خطا كردند و امامت مفضول بر فاضل روا باشد .\r\n( كشاف ج 1 ص 770 )\r\n\r\nسَلب\r\n- ( اصطلاح منطقى عرفان ) كلمهء سلب مرادف با نفى و مقابل با ايجاب است « و سلب شىء عن نفسه محال » يعنى نفى چيزى از ذات خود محال است چنان كه گويند انسان انسان نيست يا حيوان ناطق نيست . در اصطلاح صوفيان سلب اختيار سالك را گويند در همهء اقوال و احوال و اعمال ظاهرى و باطنى .\r\n( دستور ج 2 ص 178 - اسفار ج 1 ص 6 - تفسير ص 1329 - تهافت التهافت ص 383 )\r\n\r\nسَلبِ بَسيط\r\n- ( اصطلاح منطقى ) قضيهء سالبهء بسيطه آنست كه حرف سلب وارد بر نسبت حكميه در آن شده باشد و در اين صورت حكم احتياج بمطابق و مصداق و موضوع ندارد يعنى وجود مصداق براى آن ضرورى نيست زيرا ممكن است سالبهء بانتفاء موضوع باشد .\r\n( از اسفار ج 3 ص 155 و رجوع شود بدستور ج 2 ص 79 )\r\n\r\nسَلبِ عُدُولى\r\n- ( اصطلاح منطقى ) در صورتى سلب را عدولى گويند كه حرف سلب جزء موضوع يا محمول و يا دو طرف باشد مانند « هر لا حيوانى انسان نيست و هر لا جامدى نامى است » .\r\nو مثال آنكه حرف سلب جزء محمول شده باشد « هر جمادى لا حيوان است » و مثال آنكه حرف سلب جزء موضوع و محمول هر دو شده باشد « هر لا حيوانى لا انسان است » كه اول را معدولة الموضوع و دوم را معدولة المحمول و سوم را معدولة الطرفين نامند .\r\n( دستور ج 2 ص 179 ) و رجوع به قضيه معدوله شود .\r\n\r\nسَلبِ كُلّى\r\n- ( اصطلاح منطقى ) قضيهء سالبهء كليه قضيه‌ايست كه سلب وارد بر تمام مصاديق آن شده باشد و يكى از محصورات چهارگانه است مثال « هر انسانى جماد نيست » .\r\n( از دستور ج 2 ص 179 ) و رجوع به قضيه شود .\r\n\r\nسَلخ\r\n- ( اصطلاح نجومى ) روز سىام هر ماهى را سلخ گويند و در تقاويم آمده است كه اين ماه سلخ دارد و يا سلخ ندارد . يعنى ماه سى روز تمام است يا يك روز كه روز سىام باشد كم دارد .\r\n\r\nسُلطانِ جَهان\r\n- ( اصطلاح عرفانى ) سلطان جهان ، احوال و اعمال است كه بر عاشق وارد شود بر طبق مشيت الهى .\r\n( كشاف ص 629 ) و سلطان وقت ولى را گويند :\r\nشاه نعمت الله گويد :\r\n شاه خود رائى است اين سلطان ما * جان فداى او ، و او جانان ما\r\nبا دليل عقل عاشق را چه كار * حال ذوق ما بود ، برهان ما\r\nبحر ما را انتهائى هست نيست * خوش درآ ، در بحر بىپايان ما \r\n\r\n","description":"","footnote":"","page_name":" 1010 ","page_number":342},
  {"content":"\r\n\r\n عشق اگر دارى بميخانه درآ * ذوق ما مىجو ، ز سرمستان ما \r\nمولوى گويد :\r\n عاشق شو و عاشق شو بگذار ز ميرى * سلطان بچهء آخر تا چند اسيرى\r\nسلطان بچه را ، مير و وزيرى همه عارست * زنهار بجز عشق دگر چيز نگيرى\r\nآن مير اجل نيست اسير اجل است او * جز وزر ، نيامد ، همه سوداى وزيرى \r\n\r\nسَلعَه\r\n- ( اصطلاح فقهى ) بكسر سين .\r\nمتاع است و مرادف با عرض است و غير از درهم و دينار باشد .\r\n( از كشاف ج 1 ص 744 )\r\n\r\nسَلَف\r\n- ( اصطلاح فقهى ) سلف در گذشتن ، پدران در گذشته و پيش شدن و پيشينگان باشد و سلم در لغت تقدم باشد كه مرادف با سلف است و در شرع عبارت از بيع چيزى است بر وجهى كه بايع مالك ثمن شود فى الحال و مشترى مالك مثمن شود در آينده و بيع سلم گويند كه مثمن در آن مقدم است و بالجمله بيع مضمون باشد در ذمه بمالى معلوم و مقبوض در مجلس عقد تا مدت معينى با اجراى صيغه خاص كه « اسلمت اليك - او اسلفتك كذا فى كذا » باشد و قبل از تفرق از مجلس بايد ثمن دريافت شود .\r\n( از الفقه على . . ج معاملات ص 302 - شرح لمعه ج 1 ص 274 - كشاف ج 1 ص 748 ) .\r\nدر بيع سلم شرط است ذكر جنس با مشخصات ديگر كه ممكن است موجب تفاوت قيمت شود و آنچه ضبط صفاتش غير مقدور باشد بيع سلم در آن روا نباشد .\r\nو هو بيع مضمون فى الذمة مضبوط بمال معلوم مقبوض فى المجلس الى جل معلوم بصيغة خاصة و ينعقد بقوله اى قول المسلم و هو المشترى اسلمت اليك او اسلفتك . . . كذا فى كذا الى كذا و تقبل المخاطب و هو المسلم اليه و هو البائع .\r\nو يشترط فيه شروط البيع و يختص بشروط ذكر الجنس و الوصف بل الذى يختلف لاجله الثمن اختلافا ظاهرا . . . و كل ما لا يضبط وصفه يمتنع السلم فيه كاللحم و الخبز و النبل المنحوت و الجلود و الجواهر و اللئالي الكبار لتعذر ضبطها و تفاوت الثمن فيها و يجوز السلم فى الحبوب و الفواكه و الخضر و الشحم و الطيب و الحيوان كله .\r\nحتى فى شاة لبون . . . و لا بد من قبض الثمن قبل التفرق و المحاسبة به من دين عليه . . .\r\nو تقدير المسلم فيه بالكيل او الوزن المعلومين او العدد فى المعدود و تعيين الاجل المحروس من التفاوت . . . و لا بد من كونه عام الوجود عند رأس الاجل . . .\r\nو الشهور يحمل على الهلالية . . . و يجوز اشتراط السائغ فى العقد .\r\n( از شرح لمعه ج 1 ص 275 - 277 ) .\r\n\r\nسَلوَت\r\n- ( اصطلاح عرفانى ) سلوت فراغت باشد و بمعنى خرسندى است و معنى سلوت در اصطلاح نوميدى است زيرا هرگاه كسى از چيزى نوميد شود خرسند شود و تا هنوز اميد باشد خرسند نگردد و چون از نفس سلوت جويد بسوى دوست رود .\r\n( شرح تعريف ص 169 )\r\n\r\nسلوقيان\r\n- ( اصطلاح نجومى ) يكى از صورتهاى شمال است و مولده است . . .\r\n\r\n","description":"","footnote":"","page_name":" 1011 ","page_number":343},
  {"content":"\r\n\r\n\r\nسُلُوك\r\n- ( اصطلاح عرفانى ) سلوك طى مدارج خاص را گويند كه همواره سالك بايد طى كرده تا بمقام وصل و فنا برسد كه از جمله مدارج توبت و مجاهدت و خلوت و عزلت و ورع و زهد و صمت و خوف و رجا و حزن و جوع و ترك شهوت و خشوع و تواضع است كه شرح هر يك در محل خود بيان شده و مىشود .\r\nابو الحسن مزنى گويد « الطرق الى إله تعالى بعدد النجوم و انا مفتقر الى طريق اليه فلا اجده » و نيز گويد : « من طلب الطريق اليه بنفسه تاه فى اول قدم و من اريد به الخير دل على الطريق و اعين على بلوغ المقصد فطوبى لمن كان قصده الى ربه دون عرض من اعراض الاكون » ( طبقات ص 383 ) در انسان كامل است ، كه سلوك در لغت عرب عبارت از رفتن است على الاطلاق ، يعنى رونده شايد كه در عالم ظاهر سفر كند و شايد كه در عالم باطن سير كند .\r\nو بنزديك اهل تصوف سلوك عبارت از رفتن مخصوص است و آن سير الى إله و سير فى اللّه است .\r\nآدمى مراتب دارد ، صفات و اخلاق آدمى كه در ذات آدمى مكنونند در هر مرتبة چيزى ظاهر ميگردد ، چون مراتب آدمى تمام ظاهر شوند ، صفات و اخلاق آدمى هم تمام شود و اين رونده كه عالم صغير را تمام كرد در عالم كبير نايب و خليفهء خدا شد ، گفت وى گفت خدا باشد و اين تجلى اسم اعظم است .\r\nو باز گويد : بدان كه سلوك عبارت از سير الى إله باشد و سير فى إله باشد ، سير الى الله نهايت دارد ، اما سير فى اللّه نهايت ندارد و سير الى إله عبارت از آنست كه سالك چندان سير كند كه از هستى خود نيست شود و به هستى خدا هست شود و به خدا زنده و دانا و بينا و شنوا گردد .\r\n( از انسان كامل ص 12 ) پير طريقت گفت : الهى را هم نماى به خود و باز رهان مرا از بند خود اى رساننده ، به خود برسانم كه كس نرسيده به خود ، الهى ياد تو عيش است و مهر تو سور است ، شناخت تو ملك است . و يافت تو سرور ، صحبت تو روح روح است .\r\n( از عده ج 7 ص 125 ) .\r\nسعدى گويد :\r\n روندگان مقيم از بلا نپرهيزند * گرفتگان ارادت بجور بگريزند\r\nاميدواران دست طلب ز دامن دوست * اگر فروگسلانند در كجا آويزند\r\nما كاروان آخرتيم از ديار عمر * او مرد بود پيشتر از كاروان برفت\r\nدانند عاقلان بحقيقت كه مرغ روح * وقتى خلاص يافت كز اين آشيان برفت \r\nسنائى گويد :\r\n رفتن از فعل حق سوى صفتش * وز صفت زى مقام معرفتش\r\nآنگه از فعل معرفت بعالم راز * پس رسيدن بآستان نياز \r\n\r\nالسُّلَيمانيَّة\r\n- ( اصطلاح كلامى ) ، اصحاب سليمان بن جرير را گويند كه اعتقاد او به واگذارى امر امامت به شورى بود و ميگفت : امامت مفضول با وجود افضل جايز است و امامت ابو بكر و عمر را بر حق ميدانست . .\r\n\r\n","description":"","footnote":"","page_name":" 1012 ","page_number":344},
  {"content":"\r\n\r\n( از ملل و نحل شهرستانى ص 73 - 74 )\r\n\r\nسَماء\r\n- ( اصطلاح فلسفى ) سماء و سماوات عبارت از افلاك‌اند « السماوات اجسام حية مدركة » .\r\n( تهافت التهافت ص 188 ) « السماء ليست عندهم محدثة بهذا النحو من الحدوث و لذلك سموها ازلية اى وجود مع الازلى » .\r\n( تهافت التهافت ص 27 ) « للسماء طبيعة موجودة خاصة بها غير التى للكائنة الفاسدة اذ كانت السماء موجودة دائما اى فى جميع الازمنة الثلاثة » .\r\n( تفسير ص 108 )\r\n\r\nسَماء\r\n- در اصطلاح هيئت ابو ريحان بيرونى گويد :\r\nاين نام بتازى بر آن چيز افتد كه زبر تو باشد و بر تو سايه كند چون ابر ، و چون بام خانه . و لكن مطلق نبود ، كه بدان چيز منسوب كرده بود . و چون به چيزى منسوب نبود نام عالم بود . و آن فلك است كه گفتيم . و پارسيان او را آسمان نام كردند يعنى مانندهء آس از جهت حركت او كه كرده است .\r\nزمين بميانه اندر است . و اين ميان راستينه ميانست كه همه چيزهاى گران سوى او دوند . و زمين بجمله گرد است و بتفصيل درشت روى است از جهت كوههاى بيرون خزيده ، و نشيبهاى فرو رفته و چون قياس و حس بر جملهء او افتد از گردى بيرون نيايد . زيرا كه بزرگترين كوهى سخت خرد است بنزديك جملهء زمين . و مثل او چون كوبى است كه قطر او گزى يا دو گز باشد . اگر از وى گاورسها بيرون آيد و همچنان اندر روى او فرود رود از سماء حكم گوى گرد بيرون نيايد . . .\r\nو اگر زمين چنين درشت كرده نيامدى آب گرد بر گرد او گشتى و اندر او غرفه شدى و ز او چيزى پديد نيامدى زيرا ك زمين و آب هر چند كه گرانند و فرورونده ، و لكن اندر ميان ايشان فضله‌ايست ، چنانك آب نزديك زمين سبك گردد . نبينى چگونه فرو رود تيره‌گى اندر آب و بين آب به زمين بنشيند . و آب به زمين فرو نرود اگر زمين خاره بود . و اينكه همىبينم از فرو شدن آب به زمين از آنست كه زمين به هوا آميخته است . پس چون آب بدان سولاخكها رسد و بر هوا تكيه كند هوا بيرون آيد و آب بجاى او فرو رود همچنانك قطره ار ابر فرود آيد به هوا . و چون از روى زمين كوهها بيرون آمد آب سوى مغاكيها رفت و دريا گشت آن جايها و جملهء زمين و آب يكى كره شد و هوا گرد بر گرد او از همه سويها . و لكن چون فلك ماه او را ببسود و همىماليد به حركت پيوسته ، گرم شد و بتافت و گرد بر گرد هوا آتش گشت و اندازهء او خردتر همىشد تا نزديك هر دو قطب سپرى شد . و اين صورت اوست .\r\n\r\nسَماءِ اولى\r\n- ( اصطلاح عرفانى ) مراد از سماء اولى يا اول فلك الافلاك است « ان السماء الاولى مؤبدة و ان بها تتم سائر حركات الاجرام السماوية ( تفسير ص 1587 )\r\n\r\nسَماحَت\r\n- ( اصطلاح اخلاقى ) و آن بذل كردن بعضى باشد بدل خوشى از چيزهائى كه واجب نبود بذل آن .\r\n( از اخلاق ناصرى ص 79 )\r\n\r\nسَماع\r\n- ( اصطلاح عرفانى ) و سماع آوازى است كه حال شنونده را منقلب\r\n\r\n","description":"","footnote":"","page_name":" 1013 ","page_number":345},
  {"content":"\r\n\r\nمىكند .\r\nابو بكر كنانى گويد : « سماع العوام على متابعة لطبع و سماع المريدين رغبة و رهبه و سماع الاولياء رؤية الآلاء و النعم و سماع اهل الحقيقة على الكشف و العيان و لكل واحد من هؤلاء مصدر و مقام » ( طبقات ص 387 ) در شرح تعرف گويد متقدمان نفس را بسيار قهر كردند و چندان رياضت دادند كه ترسيدند از كار فروماند و براى تقويت نفس چيزى طلب كردند و دو بيتى سماع ميكردند البته بيتى موافق حال .\r\nحافظ گويد :\r\n يار ما چون سازد آهنگ سماع * قدسيان در عرش دست‌افشانى كنند \r\nتا آنكه بوجد ميآمدند و از خود بى خود ميشدند و محو و نيست شده و در مرحلهء سكر خود را نمىتوانستند نگه دارند و به رقص در مىآمدند .\r\n گهى اندر سماع شوق جانان * شده بىپا و سر چون چرخ گردان \r\nو آن را ممدوح ميدانسته و جهت تقويت نفس لازم ميدانستند و ميگفتند كه هر كه از آواز خوش لذت نيابد نشان آنست كه دل او مرده است يا سمع باطنش باطل گرديده .\r\nجنيد در محلى كه صوفيه سماع ميكردند نشسته بود تصور كردند كه مگر رقص پيش او حرام است پرسيدند فرمود « و ترى الجبال تحسبها جامدة و هى تمر مر السحاب » .\r\nدر شرح كلمات بابا طاهر است كه آواز نرم و نغمهء رفيق ريسمانى است كه از دنيا كشيده شده است بسوى آخرت زيرا كه جذب مىكند از راه گوش لطيفهء انسانى را بسوى حق تعالى و گفته‌اند « الصوت الطيب ملك الموت » از آن جهت كه انسان را از خود بى خود مىكند و سماع را دعوت حق دانند .\r\nعلى بن سعيد گويد « السماع ثلاثة اشياء :\r\nبلاغة الفاظه و لطف معانيه و استقامة مناهجه و سر نغمه » ( طبقات ص 500 ) .\r\nو بعضى گويند سماع غذاء روح است و ذكر غذا قلب است .\r\nو بعضى گويند : كه سماع موجب مىشود كه سالك و اصل شده و توجهى به علل و مبادى نداشته باشد و نبيند مگر خدا را ، و حقيقت سماع انتباه است و توجه است بسوى حق .\r\nو بعضى گويند اهل سماع دو گروهند يكى « لاهى » و ديگرى « الهى » لاهى از جهت فتنه باشد و الهى براى رياضت و مجاهدت و بانقطاع دل از مألوفات .\r\nو حضرت رسول فرمودند\r\nو ان من الشعر لحكمة\r\n» و معلوم مىشود كه در سماع بايد از اشعار بيهوده و لغو خوانده نشود ( از شرح تعرف ص 2 و - مصباح الهداية ص 190 ، 189 ) .\r\nذا النون گويد « السماع وارد الحق مزعج القلوب الى الحق » .\r\nو بعضى گويند « السماع نداء من الحق للارواح و الوجد عبارة عن اجابات الارواح » .\r\n( از شرح كلمات بابا ص 120 ، 118 ، 116 - شرح منازل ص 19 ، 37 ) .\r\nعراقى گويد :\r\n سوى سماع قدس گشايم دريچهء * تا آفتاب غيب در آيد ز روزنم \r\n\r\n","description":"","footnote":"","page_name":" 1014 ","page_number":346},
  {"content":"\r\n\r\nو بعضى را حرام بود و بعضى را مباح و بعضى را واجب بر حسب اختلاف احوال و استعدادات - رجوع شود به ( كشف المحجوب ص 531 - كشاف ص 675 ) .\r\nو گفته‌اند « السماع بالتصريح جفاء و السماع بالاشاره تكلف و الطف السماع ما يشكل الا على مستمعيه » ؟ ( طبقات ص 329 ) .\r\nانصارى گويد : بنده سماع همىكند كند تا وقت وى خوش گردد ، جان وى فرا سماع آيد ، دل وى فرا نشاط آيد ، سر وى فراكار آيد ، از تن زبان ماند و بس ، از دل نشان ماند و بس از جان عيان ماند و بس ، تن در وجد واله شود ، دل در شهود مستهلك شود ، جان در وجود مستغرق گردد ، ديده آرزوى ديدار ذو الجلال كند ، دل آرزوى شراب طهور كند ، جان آرزوى سماع حق كند . رب العزة پردهء جلال بردارد ، ديدار بنمايد ، بنده را بجام شراب بنوازد ، حال بنده آنگه به حقيقت در سماع در آيد ، اى جوانمرد از تن سماع نيايد كه در بند برترى است ، از دل سماع نيايد كه رهگذرى است ، سماع ، سماع جانست كه نه ايدرى است ، تن سماع نكند كه از خود بدر دست ، دل سماع نكند كه روزه كرد است ، جان سماع كند كه فرد را فرد است .\r\n جويندهء تو همچو تو فردى بايد * آزاد ز هر علت و دردى بايد . \r\n( از عده ج 8 ص 24 ) .\r\n سوى سماع قدس گشايم دريچهء * تا آفتاب غيب درآيد ز روزنم\r\nو يعرب عن حال السماع بحاله * فيثبت للرقص نتفاء القميصة \r\nابن ابيات بيان حال سماع و رقص است :\r\n صبحدم بر كف نهادم جام عشق * تا شدم سر مست و بىآرام عشق\r\nدل كه در دستم نيامد دامنش * چون شفق در خون زدم پيراهنش\r\nدر مشام جانم آمد بوى دوست * چون ملك چرخى زدم در كوى دوست\r\nساقى آمد جام جان افروز داد * بلبلان را مژده نوروز داد\r\nعندليب باغ شوق از وصف اوست * اهل مجلس را برون آرد ز پوست\r\nهر يك از مستى نوائى ساخته * غلغلى در عرش و فرش انداخته\r\nگرد هستيها ز دامن روفته * رهروان غيب هر دو عالم كوفته\r\nپاى همت بر در عين شهود * از ميان برخاسته گفت و شنود\r\nحاضران جمع يك رنگ آمده * شيشهء اغيار بر سنگ آمده\r\nحاجيان كعبهء صدق و صفا * بسته احرام از بيابان وفا\r\nصد هزار آشفته اينجا گمرهست * مبتلا را اين سخن دورى به است\r\nنى سماع انديشهء طبع و هواست * تا برون نائى از اين ره كى رواست\r\nدر سماعت مژدهء جانان رسد * بوى پيراهن سوى كنعان رسد\r\nاين مفرح بهر هر مخمور نيست * لايق آن جر دل پر نور نيست\r\nاين طريق پاك بازان خداست * نى محل مشت زرق بيحياست \r\n\r\nسَماعىّ\r\n- منسوب به سماع ، غير قياسى .\r\n\r\n","description":"","footnote":"","page_name":" 1015 ","page_number":347},
  {"content":"\r\n\r\n\r\nسَماك\r\n- ( اصطلاح نجومى و هيوى ) و چهاردهمين منزل از منازل قمر بود و علامت آن يك ستاره است از اصغر قدر اول بر كف دست چپ عذرا از سماك اعزل بود .\r\n( از بيست باب ملا مظفر )\r\n\r\nسَماكُ الأعزَل\r\n- اين اصطلاح نجومى و هيوى است و ستارهء بود از ستارگان سنبله و بر اسطرلابات رسم شود و آن منزل 14 از منازل 28 گانه قمر بود و بين سماك اعزل نيزه بود .\r\n( از صور كواكب )\r\n\r\nسَماكِ رامِح\r\n- اين اصطلاح نجومى است و نام ستارهء بود كه از جمله ستارگان عواء بود البته ستارهء خارج صورت آن و آن را بدان جهت سماك گويند كه مرتفع بوده در ناحيهء شمال و رامح گويند بدان جهت كه شبيه كوكبى است كه به آن عواء بود . . .\r\n\r\nسَماويّات\r\n- ( اصطلاح فلسفى ) مراد از سماويات موجودات و حوادث سماوى مانند كواكب و حركات و آثار آنها و ابر و باران و شهب و غيره مىباشد .\r\n( از شفا ج 1 ص 185 ج 2 ص 506 )\r\n\r\nسَماحَة\r\n- ( اصطلاح اخلاقى ) بذل چيزى است كه واجب نباشد و بذل از باب تفضل است ( از كشاف ج 1 ص 77 ) .\r\n\r\nسَمت\r\n- ( اصطلاح هيوى ) نقطهء تقاطع افق را با دايرهء ارتفاع را با افق سمت گويند و قوس سمت قوسى است از افق ميان يكى از دو نقطهء سمت و يكى از دو نقطهء مشرق و مغرب يعنى دو نقطهء تقاطع معد النهار با افق كه خط ميان آنها خط مشرق مغرب است و تمام سمت قوسى است از افق ميانهء نقطهء سمت و نقطه شمال و جنوب و خطى كه ميان دو نقطهء سمت فرض شود خط سمت خوانند .\r\nقوسى كه از دايرهء ارتفاع ميان مركز كوكب است تا افق قوس تمام ارتفاع است . . .\r\n( رجوع شود به حاشيهء التفهيم ص 184 )\r\n\r\nسَمتِ طَوالِع\r\n- ( اصطلاح هيوى و نجومى ) و آن عبارت از جزئى از فلك البروج است بر افق مشرق و قوسى است از افق بين دايرهء نصف النهار بلد و دايرهء كه به طرف رءوس اهل و مردم آن و مردم مكه مرور كند .\r\n\r\nسَمَطيَّه\r\n- ( اصطلاح كلامى ) فرقهء از شيعه‌اند ياران يحيى بن ابو سمط كه قائل به امامت محمد بن جعفرند نه موسى الكاظم ( از درايه ص 141 )\r\n\r\nسَمعَلَة\r\n- ( اصطلاح فقهى ) سمع الله لمن حمده را گويند كه ذكر استقامت بعد از انحناء از ركوع است .\r\n\r\nسَمع\r\n- ( اصطلاح فلسفى ) سمع قوة مودعه در عصب مفروش در مؤخر صماخ را سمع گويند كه وسيله ادراك اصوات است .\r\n( از اسفار ج 3 ص 131 - دستور ج 2 ص 180 - اسفار ج 4 ص 41 ، 3 ، 96 )\r\n\r\nسَمعُ الكيان\r\n- ( اصطلاح فلسفى ) فن طبيعى فلسفه را سمع الكيان ناميده‌اند از آن جهت كه اول چيزى است كه از كون آموخته مىشود و به گوش ميرسد .\r\n\r\nسُمعَه\r\n- ( اصطلاح اخلاقى ) آنچه گفته\r\n\r\n","description":"","footnote":"","page_name":" 1016 ","page_number":348},
  {"content":"\r\n\r\nمىشود از گفتار خوب و وعظ و آنچه خوانده شود از قرآن و غيره براى نشان دادن و نمودن بمردم و فرق آن با رياء آن باشد كه رياء در اعمال است و سمعه در اقوال است و گاه اعم شود .\r\n\r\nسَمَك\r\n- ( اصطلاح فلسفى ) اين كلمه در فلسفه بمعنى عائق و مانع آمده است و بر اجسام طبيعى نيز اطلاق شده است و بر قيود مادى و علائق جسمانى اطلاق گرديده است .\r\n\r\nالسَّمَكَةُ الشَّماليَّه\r\n- ( نجومى ) .\r\nيكى از صور كواكب است در صور كواكب در زير عنوان كوكبة المسلسله آمده است كه در وسط صورت مسلسله كه زن بىشوى بود ، صورت زنى بود كه دست‌هاى آن باز است در شمال آن صورتى از ماهى بود و صورتى ديگر بود كه ماهى در زير و ملصق به ساقهاى او واقع است .\r\n( از صور كواكب ص 134 ) .\r\n\r\nسَمَكَتَين\r\n- ( اصطلاح نجومى ) و آن دو ستار و يا دو صورتى از ستارگانند بر برج حوت كه شامل 34 كوكب داخل صورت و چهار كوكب خارج صورتند و آنها دو سمك‌اند يكى از آن دو را سمك متقدم نامند و آن واقع بر ظهر فرس اعظم است در طرف جنوب و آن ديگر بر جنوب مرأة مسلسله واقع است و بين آنها ريسمانى بود از كواكب كه آنها را بهم پيوندد ( از صور كواكب ص 245 ) -\r\n\r\nسِناد\r\n- اين اصطلاح عروض است و خلاف ردف است :\r\n( از دره ص 84 )\r\n\r\nسُنَّت\r\n- ( اصطلاح حديث ، عرفان و اصول ) در لغت طريق محموده باشد يا طريق مستقيم و در اصطلاح اهل حديث چيزى باشد كه از رسول ( ص ) يا ساير معصومين صادر شود از اقوال يا تقرير و در عبادات ، نافله باشد و بالجمله سنت يا قول است يا فعل يا تقرير و طريقهء حسنه و سيئه هر دو را سنت گويند چنان كه\r\n« من سن سنة حسنة فله اجرها و من سن سنة سيئة فعليه وزرها و وزر من عمل بها الى يوم القيمة »\r\nو بر شريعت نيز اطلاق شود « الاولى بالامامة الاعلم بالسنة » و امور مستحبه را گويند ( از كشاف ج 1 ص 777 - درايه ص 177 - الموافقات ج 4 ص 2 و 40 - تلويح ص 428 ) و بالجمله هر خبرى كه حكايت از گفتار معصوم كند يا حاكى از فعل و يا تقرير او باشد حديث گويند و ظاهر اين است كه حكايت از احاديث قدسى داخل در سنت باشد و لكن نفس حديث قدسى خارج از سنت و حديث و قرآن است و فرق بين احاديث قدسيه و قرآن اين است كه قرآن براى اعجاز و تحدى نازل شده است بر خلاف احاديث قدسى و بالجمله حديث گفتار معصوم يا حكايت از گفتار يا فعل يا تقرير اوست و گفته شده است آنچه منتهى به معصوم نشود حديث نخواهد بود و لكن عامه گويند همان اندازه كه منتهى به صحابه يا تابعين شود حديث مىباشد و خبر نيز گاه اطلاق بر حديث شود و گاه اطلاق بر امرى شود كه مقابل انشاء است چنان كه در عرف ادباء ، رجوع به خبر و اخبار و انشا و خبر صحيح . حسن مجروح ، و غيره شود\r\n\r\n","description":"","footnote":"","page_name":" 1017 ","page_number":349},
  {"content":"\r\n\r\nنزد عرفاء ، زهد ، سخاوت ، نصيحت خلق است : ابو يزيد گويد : السنة ترك الدنيا ، الفريضة الصحبة مع المولى لان السنة كلها تدل على ترك الدنيا و الكتاب كله يدل على صحبة المولى فمن تعلم السنة و الفريضة فقد كمل » ( طبقات ص 74 ) .\r\n\r\nسِنخيَّت\r\n- ( اصطلاح فلسفى ) قاعدهء سنخيت يعنى آنكه به حكم ضرورت طبيعى و منطقى لازم است ميان علت و معلول تناسب و سنخيت باشد يعنى حرارت علت حرارت و برودت علت برودت است نه بالعكس و چنين نيست كه هر چيزى علت چيزى ديگر باشد .\r\n( تهافت التهافت ص 526 )\r\n\r\nسَنَد\r\n- بفتح سين و نون نزد اهل حديث عبارت از طريق حديث باشد و جملهء كسانى باشند كه روايت كنند و طريق اخبار و روايات را از آن جهت سند گويند كه اعتماد علماء در صحت حديث و ضعف به آنست ( از درايه ص 15 )\r\n\r\nسَنَةُ الإذن\r\n- ( اصطلاح نجومى ) مسلمين پس از هجرت حضرت رسول هر سالى را نامى نهادند سال اول را سنة الاذن و سال دوم را سنة الامر و سوم را سنة المحيص ( سال آزمايش ) .\r\nو چهارم را سنة الترفية ( آسوده گردانيدن ) و پنجم را سنة الزلزال ششم را سنة الاستيناس . هفتم را سنة الاستغلاب و هشتم را سنة الاستواء و نهم را سنة البراءة و دهم را سنة الوداع . و هر بك از اين نامها را باعتبارى برگزيده‌اند .\r\nرجوع شود به شرح بيست باب ملا مظفر چاپ تهران ص . . . .\r\n\r\nسنبله\r\n- ( اصطلاح نجومى ) يكى از برجهاى دوازده‌گانه است . و آن بيت عطارد و شرف او بود و هبوط زهره و بال مشترى بود و برجى ترابى و ليلى و مؤنث و جنوبى صيفى و ذو جسدين بود و طبيعت آن سوداء بود ( از رساله سوم رسائل اخوان رسالهء نجوميه ص 90 )\r\n\r\nسِنينِ كَواكِب\r\n- ( گاه‌شمارى ) حكماء و صاحبان احكام نجوم و ارباب هيئت براى هر يك از كواكب سنى قائل شده‌اند و كواكب را از اين لحاظ بر سه دسته كرده‌اند . كبرى ، وسطى و صغرى .\r\nدر سنين كبرى . آن آفتاب يكصد و بيست سال باشد كه هر آن كس كه طالع او آفتاب بود يكصد و بيست سال عمر كند و زهره را هشتاد سال بود و عطارد را 96 سال و ماه را 108 زحل را 57 سال مشترى را 79 سال . مريخ را 66 سال . و در سنين وسطى آن آفتاب 39 سال و نيم و آن زهره 45 سال و آن عطارد 42 سال و نيم و آن ماه 39 و زحل 43 سال و نيم و آن مريخ 40 سال .\r\nو در سنين صغرى آن آفتاب 19 سال و آن زهره 8 سال . و آن عطارد . 20 سال و آن ماه 25 سال و آن زحل 30 سال و آن مشترى 12 سال و آن مريخ 15 سال ( از رساله ناموسيات اخوان ص 395 )\r\n\r\nسَواء\r\n- ( اصطلاح ادبى ) سواء بمعنى مستوى است ، در زبان عرب بواسطهء آن مكان توصيف شود مانند « مكانا سوى » و در اين صورت بهتر قصر آنست و ممدود هم آمده است مانند و مررت برجل سواء و العدم » و بمعنى وسط و تام نيز آمده\r\n\r\n","description":"","footnote":"","page_name":" 1018 ","page_number":350},
  {"content":"\r\n\r\nاست مانند « فى سواء الحجيم و « هذا درهم سواء » و بمعنى قصد هم آمده است ( از مغنى ص 74 ) .\r\n\r\nسَوادِ اعظَم و سَوادُ الوَجهِ فى الدّارَين\r\n- ( اصطلاح عرفانى ) سواد اعظم عبارت از فقر است كه « الفقر سواد الوجه فى الدارين ( كشاف ص 647 ) .\r\nو فناء كليست است در خدا به نحوى كه وجودى باقى نماند و فقر حقيقى و بازگشت به عدم اصلى همين است ( تاريخ تصوف ص 447 ) .\r\n سواد الوجه فى الدارين درويش * سواد اعظم آمد بىكم و بيش \r\nكه اشارت بفناء سالك است و مغلوب گشتن وجود ظلى است و سواد زلف هم اشارت بمرتبهء فنا است .\r\nحافظ گويد :\r\n اگر بمذهب تو خون عاشق است مباح * صلاح ما همه آنست كان ترا است صلاح\r\nسواد زلف سياه تو جاعل الظلمات * بياض روى چو ماه تو فالق الاصباح\r\nز چين زلف كمندت كسى نيافت خلاص * نه از كمانچهء ابرو و تير چشم نجاح \r\nو فناء كليست در خدا به نحوى كه وجودى باقى نماند و فقر حقيقى و بازگشت عدم اصلى همين است .\r\n( اصطلاحات خطى )\r\n\r\nسَودائيان\r\n- آنكه جان بر سوداى معشوق نهد عراقى گويد :\r\n بهر آشوب دل سودائيان * خال فتنه برزخ زيبا نهاد\r\nوز پى برگ و نواى بلبلان * رنگ و بوئى در گل رعنا نهاد\r\nتا تماشاى وصال خود كند * نور خود در ديدهء بينا نهاد \r\n\r\nسِواك\r\n- ( اصطلاح فقهى ) در عرف عامه مسواك گفته شود و عبارت از ماليدن چوب عود و جز آن باشد بر دندان‌ها و بهترين وسيله براى آن اراك است و بهترين موقع قبل از وضوء است .\r\n( از شرح لمعه ج 1 ص 19 ) .\r\n\r\nسؤال\r\n- به ضم سين ، خواستن ، و پرسيدن و دعا كردن باشد با طلب خضوع و نزد اهل نظر اعتراض كردن باشد ( از كشاف ص 760 ) .\r\nو يكى از فروعات اعتقاديه مسلمانان است كه پس از مرگ در گور انسانها مورد سؤال واقع ميشوند نسبت باعمالى كه در دار فانى انجام داده‌اند در كتاب معتقد الاماميه آمده است :\r\nو اعتقاد كرده‌اند كه سؤال گور حق است ، و دليل بر اين اجماع امتست . و خلاف كسى كه در دين خلاف كند اجماع را زيان ندارد .\r\nو اعتقاد كرده‌اند كه حشر اجساد حق است و بود نيست ، و دليل بر اين عقلست و نقل :\r\nاما عقل آنست كه حشر اجساد ممكن است ، و خداى تعالى قادرست بر جملهء ممكنات ، پس قادر باشد بر حشر اجساد ، و هر چه ممكن باشد و صادق القول از وقوع آن خبر دهد ، آن واقع بود . و جملهء انبيا از وقوع حشر اجساد خبر داده‌اند ، پس واجب باشد ، و الا كذب صادق لازم آيد ، و اين محال است .\r\n\r\n","description":"","footnote":"","page_name":" 1019 ","page_number":351},
  {"content":"\r\n\r\nاما نقل قول تعالى : «  مِنْها خَلَقْناكُمْ وَ فِيها نُعِيدُكُمْ وَ مِنْها نُخْرِجُكُمْ تارَةً أُخْرى  يعنى : از زمين‌تان آفريديم ، باز با زمين‌تان بريم ، ديگر باره از زمين‌تان بيرون آريم .\r\nو آيات درين معنى بسيار است .\r\nو اعتقاد كرده‌اند كه رسول را ص روز قيامت شفاعت خواهد بود از براى امت خود ، و اين شفاعت از براى گناهكاران امت باشد ، تا خداى تعالى عقاب از يشان برگيرد ، و بدوزخشان نبرد ، يا از دوزخشان بيرون آرد و به بهشت برد . نه از براى زيادتى درجه باشد ، از براى آنكه شفاعت يا حقيقت است در اسقاط عذاب ، يا حقيقت است در زيادتى درجه .\r\nو اگر حقيقت باشد در زيادتى درجه در اسقاط عقاب مجاز باشد ، ظاهر خلاف اينست . و اگر حقيقت بود لازم آيد كه چون مىگوئيم :\r\n« و ارفع درجة النبى » شفيعان پيغمبر باشيم . و چون اين باطل است ، ثابت شد كه شفاعت امت نباشد الا در اسقاط عقاب . و الله اعلم .\r\nاين است اعتقاد اين طائفه در اصول دين از : توحيد و عدل و نبوت و امامت و ثواب و عقاب و آنچه به اين تعلق دارد بر سبيل اختصار .\r\n( رجوع شود به معتقد الاماميه ص 127 ، 128 ) در نزد عارفان سؤال كردن عبارت از طلب حقيقت بود ( تاريخ تصوف ص 642 ) .\r\nانصارى گويد : ارباب معرفت گويند .\r\nسؤال بر سه قسم است . يكى سؤال تقرير و تعريف كه فرموده‌اند   « فَوَ رَبِّكَ لَنَسْئَلَنَّهُمْ أَجْمَعِينَ عَمَّا كانُوا يَعْمَلُونَ »   ديگر سؤال تعنت كه بيگانگان از مصطفى پرسيدند كه قيامت كى خواهد بود ؟ و بقيامت خود ايمان نداشتند ديگر سؤال استفهام و طلب ارشاد كه فرمود  « يَسْئَلُونَكَ عَنِ الْخَمْرِ وَ الْمَيْسِرِ »  در اين سؤال مردم مختلف‌اند يكى از احوال مىپرسد و ديگر از احباب ( عده ج 1 ص 593 )\r\n\r\nسُؤالِ حَضرَتَين\r\n- سؤالى است كه صادر از حضرت وجوب است بلسان اسماء الله كه طالب است از نفس رحمانى ظهور او را به صورت اعيان و از حضرت امكانى به لسان اعيان ظهور آن را باسماء ( اصطلاحات صوفيه خطى )\r\n\r\nسَوانِحِ عَرضيَّه\r\n- ( اصطلاح فلسفى ) مراد عقول سافله عرضيه است در مقابل سوانح طوليه و عاليه .\r\n( از مجموعهء دوم مصنفات ص 141 - منتخب ش ص 308 )\r\n\r\nسَوانِحِ نُوريَّه\r\n- ( اصطلاح فلسفى ) مراد عقول عاليه و مبادى عقليه است .\r\n( از مجموعه دوم مصنفات ص 308 )\r\n\r\nسُوخِته\r\n- ( اصطلاح عرفانى ) آنكه بمقام كمال عبوديت رسيده و متحقق به حق گشته است كه مولانا گفته است :\r\nخام بودم پخته گشتم سوختم .\r\nسوختهء گويد : قصهء عاشق و معشوق و حديث فراق و وصال است ، درد زده‌اى بايد :\r\nكه قصهء دردمندان خواند ، عاشقى بايد كه از درد عشق و سوز عاشقان خبر دارد ، سوخته بايد كه سوز حسرتيان در وى اثر كند ، غلام آن مشتاقم كه بر سر كوى دوست آتش حسرت افروزد ، رشگ برم بر چشمى كه در فراق عشق جانان اشكى\r\n\r\n","description":"","footnote":"","page_name":" 1020 ","page_number":352},
  {"content":"\r\n\r\nفرو بارد ، جان و دل نثار كنم دل شده را كه داستان دلشدگان گويد :\r\n در شهر دلم بدان گرايد صنما * كو قصهء عشق تو سرايد صنما \r\nمولوى گويد :\r\n ما گوش شمائيم ، شما تن زده تا كى ؟ * ما مست و خراباتى و بى خود شده تا كى ؟\r\nما سوخته حالان و شما سير و ملولان ؟ * آخر بنگوئيد كه اين قاعده تا كى ؟\r\nدل زير و زبر گشت ، مها چند زنى طشت . * مجلس همه شوريد ، بتا ، عربده تا كى ؟ \r\nآن روز كه تخم عشق در دلهاى آشنايان پاشيدند ، دل يعقوب بر شاه راه اين حديث بود : از تجريد و تفريد عمارت يافته ، در بوتهء رياضت باخلاص برده ، تخم درد عشق كشته .\r\n( از عده ج 5 ص 130 ) .\r\nمولانا گويد :\r\n اى كه جان از بهر تن مىسوختى * سوختى جان را و تن افروختى\r\nسوختم من سوخته خواهد كسى * تا زنى آتش زند اندر حسنى\r\nسوخته چون قابل آتش بود * سوخته بستان كه آتش كش بود \r\n\r\nسور\r\n- ( اصطلاح منطقى ) سور بلد ديوارها را گويند و در منطق كميت موضوع قضايا را مانند كل و بعضى ، همه و جزو را سور گويند از آن جهت كه حصار و حدود و افراد و مصاديق موضوع را معين مىكند .\r\n( اساس الاقتباس ص 83 )\r\n\r\nسؤر نجس العين\r\n- ( اصطلاح فقهى ) يعنى دم خورده نجس العين كه سگ و خنزير و كافر باشد و آن حرام و نجس است .\r\nو بالجمله دم خوردهء انسان و حيوان را بطور مطلق سؤر گويند ( از شرح لمعه ج 1 ص 14 ) .\r\n\r\nسُوره\r\n- ( اصطلاح فقهى ) مراد از سوره سوره‌ايست كه بعد از حمد خوانند كه اغلب سوره توحيد باشد .\r\n\r\nسَوفَ\r\n- ( اصطلاح ادبى ) كلمهء سوف مرادف با سين است و اوسع از آنست و وسف هم لغتى است در سوف مانند و  « فَسَوْفَ يَأْتِيهِمْ »  و براى تخصيص مضارع است بآينده دور تر از سين ( از مغنى ص 83 ) رجوع به سين شود .\r\n\r\nسَوقِ مُسلِم\r\n- ( اصطلاح فقهى ) بازار مسلمين است كه اگر متاعى در بازار مسلم خريده شود حمل بر طهارت آن شود . و مانند گوشت و . . . حمل بر حليت شود .\r\n\r\nسَوقُ المَعلوم\r\n- ( اصطلاح ادبى ) و شقوقى دارد كه يكى سوق المعلوم مساق نامعلوم است و آن باشد كه متكلم پرسد از آنچه خود داند و خود را بنادانى زند كه ايهام نمايد كه در آن شبههء هست .\r\nمانند  « وَ ما تِلْكَ بِيَمِينِكَ يا مُوسى »  قصد اظهار اين معنى است كه آن تنها عصا نيست و وسيلهء كارهاى ديگر است و اين باب را تجاهل العارف گويند .\r\nو مانند  « إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ »  ( از نفائس الفنون ص 43 - كشاف ص 756 ) .\r\n\r\nسَوگَند\r\n- ( فقه ) رجوع به قسم شود و رجوع به يمين شود .\r\n\r\nسَوم\r\n- ( اصطلاح فقهى ) و عبارت\r\n\r\n","description":"","footnote":"","page_name":" 1021 ","page_number":353},
  {"content":"\r\n\r\nاز اشتغال به تجارت باشد بين طلوع فجر تا طلوع شمس . و معنى ديگر سوم مطلق معامله است :\r\n« و ترك دخول المؤمن فى سوم اخيه المؤمن » .\r\n\r\nسُوَيداء\r\n- ( عرفانى ) قلب را گويند .\r\n\r\nسُها\r\n- ( نجوم ) رجوع شود به بنات النعش\r\n\r\nسِهام\r\n- ( اصطلاح فقهى ) سهام مقدر ارث شش است نصف ، ربع ، ثمن ، دو ثلث ، ثلث و سدس و اين سهامى است مقدر و مفروض كه در قرآن كريم آمده است و كسانى كه مطابق آن ارث برند ، ذوى - الفروض گويند نصف آن زوج است در صورت نبودن ولد ، يك دختر ، خواهر پدر و مادرى ، خواهر پدرى در صورت نبودن خواهر پدر و مادرى و ربع آن زوج با وجود ولد زن ، و زن گر چه متعدد باشند در صورت عدم ولد شوى و ثمن آن زن باشد با وجود ولد براى شوى و دو سوم آن دو دختر و زيادتر باشد و دو خواهر پدر و مادرى و زيادتر و ثلث آن مادر است با عدم حاجب كه برادر و خواهر باشد و سدس آن پدر باشد با ولد براى فرزند و مادر با ولد براى فرزند و يكى از كلاله امى ( از شرح لمعه ج 2 ص 251 )\r\n\r\nسَهامِ إرث\r\n- ( فقهى ) رجوع بفرائض شود .\r\n\r\nسِهامِ أعمام\r\n- فقهى ) رجوع بفرائض شود .\r\n\r\nسُهرَوَرديَّه\r\n- ( اصطلاح كلامى ) از سلسلهء معروفيه منسوب است به شيخ ابو النجيب ضياء الدين عبد القاهر سهروردى كه شيخ اعظمش ، شيخ شهاب الدين - سهروردى است و با چند طريق به حضرت امير المؤمنين ختم مىشود طريق مشايخ اين سلسله را به چند طريق برشمرده‌اند كه در كتاب طرائق مذكور است .\r\n( از طرائق الحقائق - جزء دهم - ص 138 )\r\n\r\nسَهلِ مُشكِل\r\n- ( اصطلاح ادبى ) و آن باشد كه شاعر در نظم ربط الفاظ متداول آورد و آن ربط دشوار بود سامع را و چون نظر در الفاظ كند سهل پندارد و چون خوب دقت كند دشوار پندارد ،\r\n هشيار درون رفت و برون آمد مست * برخاست ستد شادى و غم داد و نشست \r\nو بالجمله سهل و ممتنع آنست كه ربط كلام و سياق آن آسان نمايد و حال آنكه مثل آن هر كس نتواند گفت بسبب سلاست و جزالت ( از كشاف 766 )\r\n\r\nسَهم\r\n- ( اصطلاح نجومى ) و يكى از كواكب بود كه شامل پنج كوكب است و واقع بين منقار دجاجه و نسر طائر است در خود كهكشان تير آن به طرف مشرق بود و فوق آن به ناحيهء مغرب .\r\n\r\nسَهمِ سَعادَت\r\n- ( سهام سعادات ) ( اصطلاح نجومى ) ابو ريحان بيرونى در تعريف آن گويد :\r\nسهم سعادت جائيست از فلك كه بعد او از درجهء طالع سوى توالى البروج همچند بعد قمر از شمس سوى توالى . و دانستن او چنانست كه جاى آفتاب تقويم كرده بجاى اول بنهى و جاى قمر مقوم بدوم جاى و طالع بسوى جاى ، آنگه آنچ\r\n\r\n","description":"","footnote":"","page_name":" 1022 ","page_number":354},
  {"content":"\r\n\r\nبنخستين جاى است از جاى دوم فكنى و ابتدا از بروج كنى بروج از بروج فكنى .\r\nاگر بروج نخستين جاى بيشتر بود بر بروج دوم جاى ، دوازده فزاى ، آنگه بروج نخستين جاى ازو فكن . و چون از بروج فارغ شوى قصد درجه‌ها كن و درجات نخستين جاى دوم فكن اگر نتوان ، از بروجها ، دوم جاى يكى برج كم كن و بر درجهاى او سى درجه فزاى . آنگه درجات نخستين جاى از وى مكن . و چون از درجها فارغ شوى دقايق جاى نخستين از دقايق جاى دوم فكن و گر نتوان ، از درجها ، دوم جاى يكى كم كن و بر دقيقه‌هايش شست فزاى . آنگه دقايق نخستين جاى كم كن ازو . و چون چنين كنى آنگاه از جاى نخستين فارغ شدى . او را بستر . و آنچ اندر جاى دوم بجاى آمد دورى قمر است از شمس . پس او را بر جاى سيوم فزاى بروج بر بروج و درجات بر درجات و دقايق بر دقايق . و جاى دوم را بستر .\r\nآنگه بنگر بدانچ گرد آمد اندر جاى سؤم .\r\nاگر اندر دقيقه‌ها بيشى است بر پنجاه و نه ، شست دقيقه بيفكن و بر درجه‌ها از بهر ايشان يكى درجه بفزاى . و گر بدرجها بيشى بود بر بيست و نه ، سى درجه بيفكن و بجاى ايشان بر برجها يكى برج افزاى .\r\nو گر ببروج بيشى باشد بر يازده ، دوازده برج بيفكن . و آنچ بماند جاى سهم سعادت بود .\r\n( رجوع شود به التفهيم ص 436 ، 437 ، 439 ) .\r\n\r\nسَهو\r\n- ( اصطلاح فلسفى ) سهو عبارت از زوال صور علميه است از نفس به نحوى كه بدون زحمت اكتساب جديد با توجه مختصرى مجددا حاضر در ذهن شود و آن حالت متوسط ميان ادراك و نسيان است زيرا در نسيان صور علمى از خزانهء مربوطه هم بر طرف مىشود و محو ميگردد و لكن در مورد سهو چنين نيست يعنى صور علمى در خزانهء مربوطه باقى است نهايت از صحنهء روشن ذهن پنهان مىشود .\r\n( از دستور ج 2 ص 193 - كشف المراد ص 195 )\r\n\r\nسُهولَت تَعَلّم\r\n- ( اصطلاح اخلاقى ) و آن بود كه نفس حدتى اكتساب كند در نظر تا بىممانعت خواطر متفرقه بكليت خويش توجه بمطلوب كند و وسط بود ميان مبادرتى كه استثبات صور را مجال ندهد و ميان تصنعى كه معذر مؤدى بود .\r\n( از اخلاق ناصرى ص 59 ، 85 )\r\n\r\nسَهوياتِ نَماز\r\n- ( اصطلاح فقهى ) در معتقد الاماميه آمده ست :\r\nهر كه نماز كند بسهو بىطهارت ، يا پيش از وقت ، يا پشت با قبله ، يا در چيزى كه نماز در وى روا نبود ، يا سجده كند بر چيزى كه سجده بر وى روا نبود ، و پيش از آن دانسته باشد ، و اگر ندانسته باشد آنگه بدانست و وقت نماز باقى بود ، نماز با سر گيرد . و همچنين اگر از راست يا از چپ قبله بسهو نماز كرده باشد ، و وقت باقى باشد ، با سر گيرد .\r\nو اگر بسهو نيت نكرده باشد ، و تكبير احرام نگفته باشد ، با سر گيرد . و اگر بسهو ركوع نكرده باشد ، تا كه يك سجده كرد يا دو سجده ، آنگه با يادش آيد ، با سر گيرد .\r\nو اگر ركعتى بيافزايد ، يا دو سجده\r\n\r\n","description":"","footnote":"","page_name":" 1023 ","page_number":355},
  {"content":"\r\n\r\nو يك سجده ، نيز گفته‌اند . يا ركعتى كم كند ، و با يادش نيايد ، تا آنگه كه پشت بر قبله كند ، يا سخن گويد ، نمازش با سر بايد گرفت .\r\nدليل اين همه ، اجماع اين طائفه است ، و طريقهء احتياط اين اقتضا كند . و همچنين اگر در دو ركعت اول شك كند ، يا در نماز شام ، يا در نماز بامداد ، يا در نماز سفر ، با سر گيرد .\r\nو آنچه نماز احتياط واجب كند ، آنست كه شك كند ميان دو و سه ، و نداند كه چند كرده است : بنا بر سه نهند ، و نماز تمام كند ، و چون سلام بدهد يك ركعت نماز بر پاى گذارد ، يا دو ركعت نشسته . و همچنين كند اگر شك كند ميان سه و چهار . و اگر شك كند ميان دو و سه و چهار ، بنا بر چهار كند ، و نماز تمام كند ، آنگه دو ركعت بكند بر پاى و دو ركعت نشسته .\r\nدليل برين طريقهء احتياط است ، زيرا كه اگر بنا بر كمتر نهد ايمن نباشد از آنكه نماز زيادت كرده باشد ، و چون زيادت باشد نمازش فاسد باشد ، بخلاف آنكه بنا بر بيشتر كند . از براى آنكه اگر كمتر باشد ، آنچه بعد از سلام كرد ، تمامى نماز بود ، و اگر بيشتر باشد ، آنچه كرده باشد بعد از سلام نماز را ، از آن خللى نباشد .\r\nاما آنچه تلافى واجب كند آن بود كه « الحمد » فراموش كند ، و سورت خواند ، چون با يادش آيد ، « الحمد » بخواند ، و سورت با سر گيرد ، اگر به ركوع نرفته باشد . يا خواندن سورت فراموش كند ، و ركوع ناكرده با يادش آيد ، سورت بخواند ، و آنگه ركوع كند .\r\nو اگر تسبيح ركوع يا تسبيح سجود فراموش كند ، و سر با راست نكرده باشد ، تسبيح بگويد . و اگر شك كند در يك سجده ، يا در دو سجده ، و با يادش آيد پيش از آنكه ركوع كند ، يا از نماز باز گرد ، سجده كند . و اگر شك كند در ركوع ، و هنوز بر پاى باشد ، ركوع بكند .\r\nو اگر در ركوع با يادش آمده باشد كه كرده است ، همچنان بسجود رود بىآنكه از ركوع پشت با راست كند . و اگر شك كند در تشهد و هنوز نشسته باشد ، تشهد بخواند .\r\nاما آنچه جبران واجب كند به دو سجدهء سهو ، آنست كه چون يك سجده فراموش كند ، و با يادش نيايد ، تا آنگه كه ركوع كند ، آن را قضا كند بعد از آنكه سلام داده باشد ، و دو سجدهء سهو بكند . و همچنين بود اگر تشهد سهو كند ، پس از آنكه ركوع كرده باشد [ با 
  ] يادش آيد .\r\nو اگر بر خيزد جايى كه ببايد نشستن ، يا بنشيند جايى كه بر بايد خاستن ، يا شك كند ميان چهار و پنج ، يا سلام دهد نه در موضع خود ، يا بنسيان سخن گويد ، بعد از آنكه سلام بداده باشد ، دو سجدهء سهو بكند .\r\nو درين دو سجده ، قرائت و ركوع نباشد ، بلكه در هر سجده بگويد : « باسم الله و بالله ، اللهم صل على محمد و آل محمد » ، و تشهدى سبك بر خواند ، و سلام بدهد .\r\nو دليل بر آنكه اين دو سجده بعد از سلام است ، نه پيش از سلام ، اجماع\r\n\r\n","description":"","footnote":"","page_name":" 1024 ","page_number":356},
  {"content":"\r\n\r\nطائفه است .\r\nو ديگر آنكه رسول ص فرموده است :\r\n« اذا شك احد كم فى الصلاة فليختر الصواب ، ثم يسجد سجدتين »\r\n، يعنى : چون يكى از شما در نماز شك كند آنچه صواب است اختيار كند ، آنگه سلام بدهد ، و چون سلام داده باشد دو سجده بكند .\r\nو آنچه آن را حكمى نباشد آن چنان بود كه شك كند در فعلى و از آن نقل كرده باشد .\r\nچنان كه شك در تكبير و او در قرائت باشد ، يا شك كند در قرائت و او در ركوع باشد ، يا در ركوع و او در سجود باشد ، يا در سجود و او در قرائت باشد ، يا در تسبيح و او سر از ركوع برداشته باشد ، و سهو پياپى را حكمى نباشد ، و نه سهوى را كه در نماز نافله بود ، يا در جبران سهو بود . و الله اعلم .\r\n( رجوع شود به معتقد الاماميه ص 259 ، 262 )\r\n\r\nسُهَيل\r\n- ( بضم سين و فتح هاء نجومى ) و آن را سهيل يمانى نيز نامند و آن يكى از ستارگان صورت سفينه و يا جؤجؤ است در عرب جاهلى براى سهيل صورتى مستقل قائل بودند و بعضى گمان ميكردند كه در زير سهيل دو قدم سهيل واقع است كه ستارگان آن درخشان و سپيداند و در عراق ديده نمىشوند و مردم تهامه آن را بقر ناميده‌اند .\r\nسهيل ظاهرا از آلهه‌ها و اصنام جاهلى بوده است و بعضى گفته‌اند كه همان شوابل است كه از الهه‌هاى مهم مصريان است .\r\n( از معجم الفلكى ) .\r\nضبط شوابل معلوم نشد و ممكن است مورد تصحيف يا تحريف شده باشد\r\n\r\nسهيل الفرد\r\n- ( نجومى ) آن را فرد و عنق الشجاع و سهيل الشام و مكب الشجاع نيز نامند .\r\n( از معجم الفلكى ) رجوع به شجاع شود\r\n\r\nسُهَيليَّه\r\n- ( اصطلاح كلامى ) فرقه سهيليه كسانىاند كه پيرو سهل بن عبد الله تسترىاند كه او از بزرگان اهل تصوف بوده است .\r\n( كشف المحجوب ص 244 )\r\n\r\nسُهى . سُها\r\n- ( اصطلاح نجومى ) ستارهء بود پنهان چسفيده به كوكب عناق كه از كواكب بنات نعش بود كه مردم ديد چشم خود را بدان بيازمايند . و بفرم سها هم آمده است .\r\n\r\nسَيّاراتِ ثانَوى\r\n- ( اصطلاح نجومى ) كه توابع و اقمار گويند .\r\n\r\nسَيّاراتِ خارِجيَّه\r\n- ( اصطلاح نجومى ) رجوع خارجيه .\r\n\r\nسَيّارات العُليا يا عِلويَّه\r\n- ( اصطلاح نجومى ) عبارت از سياراتى است كه در اطراف آفتاب دور ميزنند در مسافتى كه فاصلهء دور تر از زمين است و آن ستارهء مريخ است و سيارات ديگر مشترى و زحل . . . است\r\n\r\nسَيّاراتُ السُّفلى\r\n- ( اصطلاح نجومى ) دو ستاره بود و آن عطارد و زهره است و گفته شده است سه ستاره بود\r\n\r\nسَيّاراتِ عِلوى\r\n- ( اصطلاح نجومى ) از ميان سيارات زحل و مشترى را علويين و زهره و عطارد را سفليين نامند باعتبار قرب و بعد از آفتاب .\r\n\r\n","description":"","footnote":"","page_name":" 1025 ","page_number":357},
  {"content":"\r\n\r\n\r\nسَيّاريَّه\r\n- سياريان پيرو ابو العباس سيارىاند و او امام مرو بود و پيروان او اغلب در نيشابور بودند ( از كشف المحجوب ص 323 )\r\n\r\nسِياسَتِ أصحاب\r\n- ( اصطلاح فلسفى ) مراد رويه و طريقه اداره كردن افراد و اصحاب و ياران و نزديكان است .\r\n( اخوان ج 4 ص 299 )\r\n\r\nسِياسَتِ جِسمانيَّه\r\n- ( اصطلاح فلسفى ) روش و طريقه حفظ بدن و تقويت و حفظ آن از برهم خوردن تعادل آنست .\r\n( اخوان ج 4 ص 297 )\r\n\r\nسى\r\n- ( اصطلاح ادبى ) و كلمهء سى در زبان عرب بمنزله مثل است و از لا سيما گرفته شده است و تثنيه آن سيان است و در حال تثنيه بىنياز از اضافه است مانند « الشر بالشر سيان » مثال ديگر « قاموا لا سيما زيد » و محلا منصوب است تا حال باشد و عامل نصب آن قام است و اسم بعد از آن روا باشد هم مجرور شود هم مرفوع و روا باشد منصوب شود در صورتى كه نكره باشد ( از مغنى ص 72 )\r\n\r\nسِياسَت\r\n- سياست مصدر ساس است . « ساس الوالى الرعية » اى امر هم و نهاهم و آن اصطلاح اخلاق مردم باشد از راه ارشاد به راه راست و آن صفت انبيا است در باطن ، و در ظاهر و راه و روش سلاطين و علماء است و قانون موضوعه براى رعايت آداب و مصالح و انتظام جوامع بشرى است و گفته‌اند « ان السياسة المطلقة هى استصلاح الخلق بارشادهم الى الطريق المنجى فى العاجل و الآجل على الخاصة و العامة فى ظواهر هم و بواطنهم » آنچه ويژه انبياء است سياست مطلقه باشد و آنچه در سلاطين است مطلقه نيست و سياست عاجل است .\r\n( از كشاف ص 734 )\r\n\r\nسِياسَتِ ذاتى\r\n- ( اصطلاح اجتماعى ) و منظور سياست هر انسانى است نسبت به خود و در حقيقت تهذيب اخلاق بود و شناختن اخلاق و اقوال و افعال خود بود تا نقائص خود را بر طرف نمايد ( رجوع شود برساله هفتم از رسائل اخوان ص 209 )\r\n\r\nسِياسَتِ عامى\r\n- ( اصطلاح اجتماعى ) و آن عبارت از تدبير خاصى است كه امراء در رياست بر مردم به كار برند و تدبير خاص رياست دهاقين بر دهات و فرماندهان بر لشكر بود و در حقيقت معرف اوضاع و احوال مرءوسين و صنايع و حرفه‌ها و مذاهب و اخلاق آنها بوده و ترتيب مراتب و مراعات امور آنها است و نيز تفقد امور آنها بود و معرفت تأليف قلوب و تناصف و عدالت بين آنها و بالاخره گردآورى آنها است در تحت ضابطه و قاعدهء معينى در برابر سياست خاصه كه هر انسانى بايد اوضاع و احوال منزل خود را اندر يابد اوضاع و احوال منزل خود را اندر يابد و آن طور كه بايد تدبير آن كند نسبت بزن و فرزند ( رجوع برساله هفتم از رسائل اخوان ص 209 شود )\r\n\r\nسيِاسَتِ فاضِلَه\r\n- ( اصطلاح اجتماعى ) يكى از اقسام سياست ملك سياست فاضله است كه آن را امامت خوانند و غرض از آن تكميل خلق بود و لازمش نيل سعادت است .\r\n( از اخلاق ناصرى ص 257 )\r\n\r\n","description":"","footnote":"","page_name":" 1026 ","page_number":358},
  {"content":"\r\n\r\n\r\nسِياسَتِ مُلُوكى\r\n- ( اصطلاح اجتماعى ) و آن معرفت حفظ قوانين و روش ملتها و احياء سنت‌هاى خوب و انفاذ احكام . . .\r\nبود .\r\n( رجوع شود برساله هفتم از رسائل اخوان ص 208 ) ( از اخلاق ناصرى ص 257 )\r\n\r\nسِياسَتِ مَدَنيَّه\r\n- ( اصطلاح اجتماعى ) و يكى از اقسام حكمت عملى است و آن علم بمصالح جماعتى است كه در شهرى و كشورى اجتماع كرده‌اند بر مبناى تعاون بقاء نوع و ترفيه زندگى افراد و آن خود بر دو قسم است يكى آنكه متعلق بملك و سلطنت است كه علم سياست نامند و ديگر آنچه متعلق بشرايع آسمانى و احكام الهى و دستورات انبياء و اولياء است كه علم نواميس مينامند .\r\n( از دستور ج 2 ص 194 )\r\n\r\nسِياسَتِ ناقِصَه\r\n- ( اصطلاح اجتماعى ) و از فروع سياست مدينه است و يكى از اقسام سياست ملك است كه آن را تغلب خوانند و غرض از آن استعباد خلق بود و لازمش نيل شقاوت و مذمت است .\r\n( از اخلاق ناصرى ص 257 )\r\n\r\nسياسَتِ نَبَويَّه\r\n- ( اخلاقى ، اجتماعى ) و آن عبارت از معرفت كيفيت وضع قوانين و سنن خوب و مداواى نفوس مريضه بود ( رجوع شود برساله هفتم از رسائل اخوان ص 208 ) .\r\n\r\nسياسَتِ نَفسانيَّه\r\n- ( اجتماعى ) سياست تهذيب اخلاق و سلوك با اطرافيان و افراد تابع و دوستان است و انجام افعال خوب و كارهايى كه بمصالح مردم باشد .\r\n( از اخوان ج 4 ص 298 ) و بالجمله منظور تدبير حفظ سلامت روح و نفس بود و متجلى شدن باخلاق پسنديده و به كار بردن روشى كه صفات ناپسند از آدمى بدور شود .\r\n\r\nسياقَةُ الاعداد\r\n- ( اصطلاح عروضى ) و آن باشد كه شاعر چند چيز از اسماء مفرده برشمارد وانگه يك جمله را يا يك يك را وصف كند :\r\n اسب و گهر و تيغ به دو گيرد قيمت * تخت و سپر و تاج از و يابد مقدار \r\n( از المعجم ص 282 ) .\r\n\r\nسَيّالات\r\n- ( اصطلاح فلسفى ) - موجوداتيكه مانند حركات و اصوات وز زمانند كه همواره جزئى از آنها محفوف به دو عدم است و در سكون و آرامش نيستند سيالات مينامند و بالاخره موجودات سياله حوادث و زمانياتند كه همواره مسبوق به دو عدمند يكى عدم سابق و ديگرى عدم لاحق .\r\n( از اسفار ج 1 ص 49 - شرح منظومه ص 80 )\r\n\r\nسياهكاران\r\n- ( اصطلاح عرفانى ) ساقطان در راه سلوك و طريقت و بازماندگان در سير الى الله‌اند .\r\nحافظ گويد :\r\n برو بميكده و چهره ارغوانى كن * مرو بصومعه كانجا سياهكارانند . \r\n\r\nسيَه روئى\r\n- ( اصطلاح عرفانى ) مراد امكان ممكنات است كه وجه عدمى است :\r\n سيه روئى ز ممكن در دو عالم * جدا هرگز نشد و الله اعلم \r\n\r\n","description":"","footnote":"","page_name":" 1027 ","page_number":359},
  {"content":"\r\n\r\nزيرا ممكنات را دو جهت است يكى جهت ذات خود كه عدم محض است و وجه امكانى است و جهت ديگر توجه به مبدأ المبادى است ، از نظر آنكه تجليات و مظاهر حق‌اند و اشعهء انوار ويند كه صرف نور و روشنائى ميباشند و وجه وجودند .\r\n( از گلشن راز )\r\n\r\nسياهى\r\n- ( اصطلاح عرفانى ) ذات حق را به سياهى تشبيه كرده‌اند : بواسطهء آنكه همچنانكه در سياهى امتيازى نيست يعنى ديدهء بيننده امتيازى نمىتواند كرد و در سياهى اشارت به هيچ چيز نمىتوان كرد بر سبيل تعيين ، همچنين در ذات حق هيچ ديدهء به هيچ گونه نمىتواند كه بر سبيل امتياز بيند مگر بر سبيل محويت همچنانكه در سواد .\r\n سياهى گر بدانى بود ذاتست * بتاريكى درون آب حياتست\r\nسياهى جز قابض نور بصر نيست * نظر بگذار ، كين جاى نظر نيست \r\n( از گلشن راز ) عطار گويد :\r\n سياهيى كه در هر دو جهان بود * فرود آمد بجان او و بنشست\r\nنقاب جان او شد آن سياهى * سياهى آمد و در فقر پيوست . \r\n\r\nسيبِ زَنَخ\r\n- ( اصطلاح عرفانى ) سيب ز نخ مشاهده را گويند كه از مطالع جمال خيزد .\r\n\r\nسَيِّدُ الحَيوانات\r\n- ( اصطلاح فلسفى ) مراد انسان است « ان اللّه تعالى لما خلق آدم . . جعله ناطقا متكلما فصيحا مميزا بالقوة الناطقه و الروح الشريفة و القوة العاقلة القدسية و جعل صورته احس الصور و شكله افضل الاشكال و طبيعته اصفى الطبايع الارضية . . . و جمله سيد الحيوانات كلها و مليكا عليها و اميرا و رئيسا فيها و ملكه اياها و الزمها طاعته » .\r\n( از اخوان ج 3 ص 149 )\r\n\r\nسَير\r\n- ( اصطلاح ذوقى ) سير نزد صوفيان بر دو معنى اطلاق مىشود يكى سير الى الله كه نهايت دارد و آن اينست كه سالك چندان سير كند كه خداى را بشناسد و چون خدا را شناخت سير تمام شد و ابتداى سير فى اللّه حاصل شده و سير فى الله را انتهاء و غايت نيست .\r\n( از كشاف ص 461 ) و اول درجه از درجات سير خروج از تنگناى جهان است و اول مقامى كه در طريق سير از آن عبور مىكند مقام توبت است كه آن را « باب الابواب » گويند .\r\nو در سير اول حجابها بر طرف شود و در سير دوم حجابها بسوزد .\r\n( مصباح الهدايه ص 24 )\r\n\r\nسَيرِ زَورَق\r\n- ( اصطلاح ذوقى ) سير زورق عبارت از عبور نشئات انسانى است از منازل بامواج كثرت و رسيدن بمقام وحدت و مراد از زورق كشتى ، تعين انسانى است و تعين انسانى را بزورق از آن جهت تشبيه كرده‌اند كه سير در درياى توحيد عيانى غير از مرتبت و نشئات انسانى هيچ مرتبت ديگر را ميسر نيست .\r\n( از شرح گلشن راز ص - 3 )\r\n\r\nسِير سُور\r\n- ( اصطلاحات گاه‌شمارى ) روز چهاردهم ديماه بوده و يكى از اعياد فارسيان است كه در اين روز سير و خمير خورند و گياهان با گوشت پزند تا ارزش\r\n\r\n","description":"","footnote":"","page_name":" 1028 ","page_number":360},
  {"content":"\r\n\r\nشيطان نجات يابند ( از آثار ص 231 )\r\n\r\nسَيرِ عُرُوجى\r\n- ( اصطلاح عرفانى ) سير عروجى عكس سير نزولى است و نشأت انسانى مبدأ سير عروجى است و نهايت اين سير وصول انسانيت به نقطهء اول كه احديت است و اين سير را مقيد بجانب مطلق و سير جزوى بسوى كلى مىنامند و اينست سير شعورى و انقباضى و اين سير است كه مستلزم معرفت كشفى و شهودى است . انصارى در بيان سياحت عالم معنوى و سير عروجى گويد : از روى تحقيق بر ذوق اهل مواجيد آيت  « وَ قَطَّعْناهُمْ فِي الْأَرْضِ »  اشارت است به سياحان و غرباء طريقت كه پيوسته گرد عالم ميگردند ، ازين ديار به آن ديار و ازين غار بدان غار ، تا وقت خويش از خلق و دين خويش از آفات اغيار دور دارند .\r\n يكسر همه محوند بدرياى تفكر * بر خوانده به خود بر همه لاخان و لامان \r\nكه مشتاقند و بيقرار و بىآرام :\r\nابراهيم گويد ( السياحة بالنفس لآداب الظواهر علما و شرعا و خلقا و السياحة لآداب البواطن حالا و و جدا و كشفا » ( طبقات ص 413 ) و باز گفته است كه : سياحت بر دو قسم است ، سياحت نفس سير در زمين و سياحت قلب در ملكوت عليين از جهت شهود علم غيب مكنون .\r\n( از طبقات ص 338 )\r\n\r\nسَيرِ مُطلَق در مُقَيَّد\r\n- ( اصطلاح عرفانى ) سير مطلق در مقيد ، تنزل احديت را در مراتب كثرات امكانيه از جهت اظهار احكام و اسماء و صفات ، سير مطلق در مقيد و سير كلى در جزوى ميگويند و اين سير ظهورى و انبساطى است .\r\n( از شرح گلشن راز ص 11 ) تركيبات ديگر : سير بيرونى ، سير به باطن ، سير جسم ، سير جان ، سير روحانى ، سير معنوى ، سير جسمانى .\r\nمولانا گويد :\r\n سير بيرونى است فعل و قول ما * سير باطن هست بالاى سما\r\nسير جسم خشك بر خشكى فتاد * سير جان پا در دل دريا نهاد\r\nآب حيوان را كجا خواهى تو يافت * موج دريا را كجا خواهى شكافت\r\nموج خاكى فهم و وهم و فكر ماست * موج آبى محو و سكر است و فنا است .\r\nتا در اين فكرى از آن سكرى تو دور * تا ازين مسنى از آن جامى نفور\r\nگفتگوى ظاهر آمد چون غبار * مدتى خاموش كن هين خوشدار \r\nو باز گويد :\r\n سالها رفتم سفر از عشق ماه * بىخبر از راه و حيران در إله\r\nتو مبين اين پايها را بر زمين * زانكه بر دل ميرود عاشق يقين\r\nاز ره و منزل ز كوتاه و دراز * دل چه داند كاوست مست و دل‌نواز\r\nاين دراز و كوته اوصاف تو است * رفتن ارواح ديگر رفتن است .\r\nتو سفر كردى ز نطفه تا به عقل * نى به گامى بود منزل نى به نقل\r\nسير جان بىچون بود در دور و دير * جسم ما از جان بياموزيد سير \r\n\r\n","description":"","footnote":"","page_name":" 1029 ","page_number":361},
  {"content":"\r\n\r\n سير جان هر كس نه بيند جان من * ليك سير جسم باشد در علن \r\n\r\nسِيمُرغ\r\n- ( اصطلاح ذوقى ) سيمرغ انسان كامل است .\r\n( رياض العارفين ص 4 ) سنائى گويد :\r\n وصل تو سيمرغ گفت بر سر كوى عدم * خاطر بىخاطران مسكن و ماواى تست\r\nبر فلك چهارمين عيسى موقوف را * وقت خروج آمد است منتظر راى تست\r\nبا او دلم به مهر و محبت يگانه بود * سيمرغ عشق را دل من آشيانه بود\r\nبودم معلم ملكوت اندر آسمان * اميد من به خلد برين جاودانه بود \r\nعراقى گويد :\r\n عشق سيمرغ است كور را دام نيست * در دو عالم زو نشان و نام نيست\r\nپى به كوى او همانا كس نبود * كاندران صحرا نشان گام نيست\r\nدر بهشت وصل جان افزاى او * جز لب او كس رحيق آشام نيست .\r\nتا ز آشتيان كون چو سيمرغ برپرم * پرواز گيرم از خود و از جمله بگذرم .\r\nبگذارم اين قفس كه پر و بال من شكست * زان سوى كاينات يكى بال گسترم .\r\nدر بوستان بىخبرى جلوهء كنم * وز آشيان هفت درى جان برون كنم . \r\n\r\nسَيْل\r\n- ( اصطلاح ذوقى ) سيل غلبه احوال را گويند .\r\n\r\nسَيَلان\r\n- ( اصطلاح فلسفى ) كلمهء سيلان مساوى با جريان و حركت دائمى است « الموجودات فى سيلان دائم » كه همواره مراحلى را طى و دائما در جريان و سيلان و خلع و ليس‌اند .\r\n( تهافت التهافت )\r\n\r\nسِينَه\r\n- ( اصطلاحات ذوقى ) سينه صفت علم را گويند .\r\n\r\nسِيم\r\n- سيم تصفيه ظاهر و باطن را گويند .\r\n\r\n","description":"","footnote":"","page_name":" 1030 ","page_number":362},
  {"content":"\r\n\r\n\r\nش\r\n\r\nشادى\r\n- ( اصطلاح عرفانى ) بسطى را گويند كه براى سالك حاصل مىشود بعد از قبض انصارى گويد : من چه دانستم كه مادر شادى همه رنج است و زير يك ناكامى هزار گنج ، من چه دانستم كه اين باب چه بابست و قصهء دوستى را چه جوابست ، من چه دانستم كه آنچه ميجويم ميان روح است و عز وصال تو مرا فتوح است .\r\n اندر همه عمر شبى وقت صبوح * آمد بر من خيال آن راحت روح\r\nپرسيد زمن كه چون شدى اى مجروح * گفتم كه ز عشق تو همين بود فتوح\r\nعالمى در باديه مهر تو سرگردان شدند * تا كه بايد بر در كعبه قبولت بردبار \r\n( از عده ج 3 ص 41 ) مولاناى گويد :\r\n شادى هر روز از نوعى دگر * فكرت هر روز ديگر اثر\r\nهست مهمانخانه اين تن اى جوان * هر صباحى ضيف تو آيد در آن\r\nنى غلط گفتم كه آيد دمبدم * ضيف تازه فكرت شادى و غم\r\nشادئى آمد ز بيداريش پيش * كو نديده بود اندر عمر خويش\r\nگه ز شادى خواست هم فانى شدن * بس مطوق آمد اين جان با بدن\r\nشادى تن سوى دنياى كمال * سوى روز عاقبت نقص و زوال \r\n\r\nشاذّ\r\n- ( اصطلاح حديث ) شاذ و نادر يعنى كمياب و آن حديثى است كه اصحاب بدان عمل نكرده باشند و « هو ما رواه الثقة مخالفا لما رواه جماعة و لم يكن له الا اسنادا واحدا » ( از درايه ص 45 ) .\r\nو در ادبيات عرب آنچه مخالف قياس است اهل عربيت شاذ گويند بدون آنكه توجهى بقلت يا كثرت وجودى آن شود\r\n\r\n","description":"","footnote":"","page_name":" 1031 ","page_number":363},
  {"content":"\r\n\r\n( از كشاف ج 1 ص 717 ) .\r\n\r\nشاذِليَّه\r\n- ( اصطلاح كلامى ) فرقه از فرق متصوفه‌اند . منسوب به شيخ ابو الحسن على بن عبد الله شريف حسنى كه ساكن اسكندريه بود .\r\n( از طرائق الحقائق - ج 2 - ص 163 )\r\n\r\nشارِبُ الخَمر\r\n- ( فقهى ) رجوع به حدود و خمر شود .\r\n\r\nشارِعِ نَواميس\r\n- ( كلامى ) مراد نبى و صاحبان اديانند .\r\n( از مجموعهء دوم مصنفات ص 304 )\r\n\r\nشاغِلاتِ حِسّى\r\n- ( فلسفى ) منظور امورى است كه حواس آدمى را به خود مشغول دارند و در تصرف كردن از امور لازم باز دارد و يا امورى كه پارهء از حواس ديگر را از تصرفات خود معطل كند بواسطه اشتغال بامورى مادى .\r\n( شطحيات )\r\n\r\nشام\r\n- مراد از شام كثرات و حجب تعينات است و ستر وحدت است .\r\n( از شرح گلشن ص 583 ) .\r\n\r\nشامَّه\r\n- يكى از حواس و قواى ظاهره پنجگانه است كه عضو آن بينى است رجوع شود به حواس ظاهره .\r\n\r\nشَاهبازِ سِدرَه‌نشين\r\n- ( اصطلاح ذوقى ) روح و جان آدمى است در مقام تجرد و انسلاخ از ماده و ماديات .\r\n\r\nشاهِد\r\n- ( اصطلاح عرفانى ) و شاهد يعنى گواه و مشاهده‌كننده « الشاهد ما يشهد بما غاب عنك » و شاهد الحق شاهد فى ضميرك » و تجلى جمالى ذات مطلق را در لباس شاهد عيان را بيان فرموده‌اند و گفته شده است كه شاهد حق است باعتبار ظهور و حضور .\r\nمولانا گويد :\r\n شاهدت گر راست باشد گر دروغ * مست گاهى از مى و گاهى ز دوغ\r\nدوغ خورده مستياى پيدا كند * هاى و هوى و سرگرانيها كند\r\nآن مرائى در صلاة و در صيام * مينمايد جد و جهدى بس تمام\r\nناگهان آيد كه او مست و لا است * چون حقيقت بنگرى غرق رياست\r\nحاصل افعال برونى رهبر است * تا نشان باشد بر آنچه مظهر است \r\nو گاه مراد از شاهد خدا است .\r\nمولانا :\r\n شاهد مطلق بود هر نزاع * نشكند گفتش خمار هر صداع\r\nنام حق عدلست و شاهد آن اوست * شاهد عدلست زين رو چشم دوست\r\nمنظر حق دل بود در دو سرا * كه نظر بر شاهد آيد شاه را\r\nعشق حق و سر ساهد بازيش * بود مايهء جمله پرده سازيش\r\nپس از آن لولاك گفت اندر لقاء * در شب معراج شاهد باز ما\r\nاين قضا بر نيك و بد حاكم بود * بر قضا شاهد نه حاكم مىشود\r\nدر چشم عيان شاهد و مشهود توئى * در قبلهء جان ساجد و مسجود توئى\r\nبىنام و نشان قاصد و مقصود توئى * بىگوش و زبان حامد و محمود توئى \r\nو تجلى جمالى ذات مطلق را در لباس شاهد عيان و بيان فرموده‌اند و گفته شده است : كه شاهد حق است باعتبار ظهور و حضور\r\n\r\n","description":"","footnote":"","page_name":" 1032 ","page_number":364},
  {"content":"\r\n\r\n( رجوع شود به رساله قشيريه ص 44 و شرح گلشن راز ص 583 ) حافظ گويد :\r\n ساقى بيا كه شاهد رعناى صوفيان * آمد دگر بجلوه و آغاز ناز كرد\r\nاى مطرب از كجاست كه ساز عراق خاست * و آهنگ بازگشت به راه حجاز كرد \r\nاست و كتمان آن به حكم عقل و نقل حرام\r\n ز شاهد بر دل موسى شرر شد * شرابش آتش و شمعش شجر شد\r\nشراب و شمع و شاهد جمله حاضر * مشو غافل ز شاهد بازى آخر \r\nو گاه از شاهد معشوق محبوب عند العاشق اراده شده است از جهت حضور او نزد معشوق در تصور و خيالش و گاه اطلاق مىشود بر آنچه حاضر در قلب انسانست و همواره در فكر و به ياد اوست .\r\n( از لمع ص 339 - شرح گلشن راز ص 34 - 63 ) .\r\nجامى گويد :\r\n در چشم عيان شاهد و مشهود توئى * در قبلهء جان ساجد و مسجود توئى\r\nبىنام و نشان قاصد و مقصود توئى * بىگوش و زبان حامد و محمود توئى \r\nو بالجمله آنچه حاضر در دل انسانست شاهد گويند كه گويا آن را مىبيند ، علم باشد يا وجد باشد .\r\n( از دستور العلماء ج 2 ص 194 - ) و ( از اشعه اللمعات ص 9 ) در شرح شطحيات است كه زبان شاهد رحمت در گوش معرفت گفت  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  .\r\n( اشعة اللمعات ص 19 ) .\r\nو در اصطلاح فقهاء گواه را گويند كه در موقع حدوث و وقوع جنايت يا سرقت و قتل حاضر باشد و واقعه را مشاهده نمايد در ادبيات مثال را گويند كه براى اثبات قاعده بدان استناد كنند .\r\nممثل آرند و يا جزئى باشد كه در اثبات ( از كشاف ص 814 ) .\r\nاداء شهادت بر شاهد وقايع از واجبات است ، شرائط گواه عقل ، بلوغ ، اسلام است .\r\nو ايمان ، عدالت عدم تهمت از لحاظ انتساب يا شريك بودن و جز آن ، طهارت مولد ، قوت ضبط مگر در وصيت كه غير مسلم هم تواند گواه باشد در صورت نبودن مسلم . مستند شهادت بايد قطع باشد كه مشهود به را ديده باشد و بواسطه شهادت هفت امر را توان ثابت كرد نسبت ، موت ، ملك طلق ، وقف ، نكاح ، عتق و ولايت و تعداد شهداء در اثبات زنا ، لواط و سحق چهار مرد بايد باشند و در زنائى كه موجب رجم است سه مرد و دو زن كافى است و در زنائى كه موجب تازيانه است دو مرد و چهار زن كافى است و در قذف و شرب مسكر و سرقت ، دو مرد كافى است و در اثبات زكات ، خمس ، نذر ، كفاره ، يك مرد و دو زن و يا يك مرد و قسم كافى است و در ديون ، اموال و جنايات موجب ديه 2 مرد و يا يك مرد و دو زن كافى است و در ولادت و عيوب باطنى زنان مانند قرن .\r\nرتق ، شهادت زن تنها كافى و قاعدهء كلى است كه آنچه بشاهد مرد و دو زن ثابت شود به يك شاهد و قسم ثابت شود و آن امورى مالى است مانند دين و قرض و غصب و عقود معاوضه چون بيع و صلح .\r\n\r\n","description":"","footnote":"","page_name":" 1033 ","page_number":365},
  {"content":"\r\n\r\n( از شرح لمعه ج 1 ص 2112 - 220 ) .\r\n\r\nشاهِدِ عادِل\r\n- ( اصطلاح فقهى ) رجوع به قضا شود .\r\n\r\nشاهين\r\n- ( اصطلاح نجومى ) از نامهاى عقاب است يعنى عقاب را به فارسى شاهين گويند و در جاى خود آمده است كه نير - العقاب را نسر طائر نامند .\r\n\r\nشايگان\r\n- ( اصطلاح ادبى ) رجوع بايطاء شود .\r\n\r\nشُئُون\r\n- ( اصطلاح عرفانى ) شئون صور عالم است در مرتبت تعين اول زيرا عالم را سه موطن است موطن اول كه تعين اول و شئون اول نامند ، موطن دوم كه تعين دوم و اعيان ثابته نامند ، موطن سوم كه تعين در خارج است كه اعيان خارجيه نامند .\r\n( از كشاف و ص 787 ) .\r\nو شئون ذاتيه عبارت از نقوش اعيان و حقايق در ذات احديت است كه ظاهر شود در حضرت واحديت و منفعل شود بعلم .\r\n( از كشاف ص 787 ) .\r\nجامى گويد :\r\n بود جمله شئون حق ز ازل * مندرج در تعين اول .\r\nهمه با لذات متحد با هم * همه در ضمن يكديگر مدغم\r\nهمه در ستر جمع متوارى * همه از فرق و حكم او عارى .\r\nدر ميانشان تعدد و تمييز * خارجا مقتضى و علما نيز\r\nبعد از آن در تعين ثانى * شد مفصل شئون پنهانى .\r\nشد حقايق ز يكدگر ممتاز * امتيازى درون پردهء راز\r\nامتيازى ز روى علم فقط * ز امتيازات خارجى منحط\r\nدر پى آن حقايق مذكور * آمد از موطن بطون بظهور\r\nعكس باطن نمود در ظاهر * گشت امكان ، وجوب را ساتر\r\nواجب از عكس صورت باطن * منصبغ سد بصبغ هر ممكن \r\n\r\nشَب\r\n- شب عالم غيب را گويند و بر عالم جبروت نيز اطلاق كنند :\r\n ما شب روان كه در شب خلوت سفر كنيم * در تاج خسروان به حقارت نظر كنيم\r\nديديم نهان گيتى و اصل جهان * از علت و عار بر گذشتيم آسان . \r\nو اعيان ثابته باعتبار ظلمت عدميت است .\r\nمراد از شب باز انوار را گويند كه سواد اعظم است .\r\nو مراد از شب بشريت ، نيز مرتبت اعيان ثابته است .\r\nانصارى گويد : هنوز شب بشريت را وجود نبود ، كه آفتاب نبوت او در سماء سمو خود استوار داشت .\r\nكه فرمود\r\n« كنت نبيا و آدم بين الماء و الطين »\r\nاى مهمتر ، جمال بنماى ، تا همهء وجود آفتاب شود ، يا سيد ، صدف رحمت بگشاى تا اين مفلسان كنار پر از جواهر كنند .\r\n آن روى چرا به بت‌پرستان نبرى \r\n\r\n","description":"","footnote":"","page_name":" 1034 ","page_number":366},
  {"content":"\r\n\r\n جلوه نكنى كفر ز ايشان نبرى . \r\n( از عده ج 4 ص 27 ) و مراد از شب ديجور ، مرتبت واحديت است .\r\nانصارى گويد : پاكى و بىعيبى خداى را كه روشنائى روز از شب ديجور بر آورد و تاريكى شب ديجور از روشنائى روز پديد كرد .\r\nاز اين عجيب تر كه روشنائى دانائى در نقطهء خون سياه دل نهاد ، و روشنائى بينائى در نقطهء سياهى چشم نهاد تا بدانى كه قادر با كمال ، بخشنده با فضل و افضال اين روز روشن نشان عهد دلست ، و آن شب تاريك مثال روزگار محنت : اى كسانى كه اندر روشنائى روز ، دولت آرام داريد ، ايمن مباشيد كه تاريكى شب محنت بر اثر است .\r\nهمين است احوال ، گهى شب قبض و گاه روز بسط ، اندر شب قبض هيبت و دهشت و با روز ، انس و رحمت و در حال قبض بنده را همه زاريدن است و خواهش از دل ريش ، در حال بسط همه نازيدن است .\r\nپير طريقت گفت : گر زارم در تو زاريدن خوش است ، الهى ، شاد بدانم كه بر درگاه تو مىزارم بر اميد آنكه روزى در ميدان فضل به تو بازم ، يك قطره در من نگرى و دو گيتى به آب اندازم .\r\n سيلى بايد كه هر دو عالم ببرد * تا نيز كسى غمان عالم نخورد . \r\nآن سيل مهر بر نهاد آب و خاك گمارند تا نه از آب نشان ماند و نه از خاك خبر .\r\nو مراد از روز روشن نيز كثرت تعينات است .\r\n چه ميگويم كه هست اين نكته باريك * شب روشن ميان روز تاريك . \r\nتاريكى شب اشارت است بظلمت ممكنات از جهت آنكه ظل‌اند و نمودار تكثرات و تجليات حق ، همچنانكه در روز متكثرات ظاهر ميشوند ، لكن شب است نسبت بنور ذات كه آفتاب حقيقى است و اين روز سايهء آن شب است كه آفتاب وجود حق است .\r\n( عده ج ص 212 - از گلشن ص 21 )\r\n\r\nشَبان\r\n- اين اصطلاح نجومى است رجوع به راعى شود .\r\n\r\nشَبِ بار\r\n- ( اصطلاح عرفانى ) شب بار نهايت انوار را گويند كه سواد اعظم است .\r\n\r\nشَبِ بَرات\r\n- ( گاه‌شمارى ) ظاهرا شب پانزدهم از ماه شعبان بود .\r\n\r\nشَبِ قَدر\r\n- شب قدر بقاى سالك را گويند كه در عين استهلاك بود بوجود حق تعالى و شبى را گويند كه در سال در ميان شبها گمست و در آن شب قرآن بر حضرت رسول نازل شد به حكم   إِنَّا أَنْزَلْناهُ فِي لَيْلَةِ - الْقَدْرِ   .\r\nحافظ گويد :\r\n شب قدرست و طى شد نامهء هجر * سلام فيه حتى مطلع الفجر\r\nدلا در عاشقى ثابت قدم باش * كه در اين ره نباشد كار بىاجر\r\nدلم رفت و نديدم روى دلدار * فغان از اين تطاول آه از اين زجر \r\nحافظ گويد :\r\n آن شب قدرى كه گويند اهل خلوت امشب است * يا رب اين تأثير دولت در كدامين كوكبست \r\nمولوى گويد :\r\n\r\n","description":"","footnote":"","page_name":" 1035 ","page_number":367},
  {"content":"\r\n\r\n شب قدر است و درياب او را * امان يا بى چو بر خوانى بر آتش \r\nشيعيان شب نوزدهم و بيست و يكم و بيست و سوم ماه رمضان را شب قدر گويند يعنى شبهاى قدر اول و دوم و سوم نام نهاده‌اند لكن در اينكه ليلة القدر كه در قرآن آمده است كدام شب است اختلاف بسيار است لكن اقوى اين است كه در ماه رمضان ست كه در قرآن آمده است :\r\n شَهْرُ رَمَضانَ الَّذِي أُنْزِلَ فِيهِ الْقُرْآنُ  و در سورهء قدر ميفرمايد :\r\n  إِنَّا أَنْزَلْناهُ فِي لَيْلَةِ الْقَدْرِ   . يعنى قرآن مجيد را در شب قدر نازل كرديم .\r\n\r\nشَبانگَه\r\n- ( اصطلاح عرفانى ) شبانگه مالك شدن احوال را گويند .\r\n\r\nشَبانِه روزِ نُجُومى\r\n- اين اصطلاح نجومى است . و عبارت است از مقدار يك دور معدل النهار و يا زمان مفارفت يكى از ثوابت از دايرهء نصف النهار تا برگشتن به همان نقطه و اين مقدار را بحسب زمان به 24 قسمت مساوى تقسيم ميكنند در مقابل شبانه‌روز حقيقى كه عبارت است از يك دور معدل النهار بعلاوه مطالع قوسى كه شمس به حركت تقويمى و يا حركت خاصه خود مىپيمايد .\r\n( رجوع شود به حاشيهء التفهيم ص 66 ) .\r\n\r\nشُبَهات\r\n- ( اصطلاح اصولى ) شبهه يعنى پوشيدگى كار و اشتباه پوشيده شدن .\r\nو در اصول ترديد بين امور محرمه و محلله را گويند و ترديد بين خطا و صواب بود و بالجمله امورى كه امتياز آنها ممكن نباشد مشتبه گويند و آنچه از راه اشتباه انجام شده است مشتبه گويند اموال شبهه‌ناك . وطى به شبهه ولد شبهه . امور مشكوكه را امور مشتبه گويند .\r\nيكى از مباحث مهم اصولى بحث در شبهات است و در آنجا اغلب مرادف با شك و ترديد و مقابل با ظن و قطع آمده است .\r\nو اقسامى دارد . 1 شبهات بدويه كه حكمى ندارد . 2 شبهات تحريميه كه در شبهات تحريميهء حكميه اصل برائت جارى كنند به حكم قبح عقاب بلا بيان و تكليف ما لا يطاق و «  لا يُكَلِّفُ اللَّهُ نَفْساً إِلَّا وُسْعَها  و . . . .  إِلَّا ما آتاها  » و\r\n« الناس فى سعة ما لا يعلمون »\r\nو آيات و روايات ديگر 3 شبهه حكميهء وجوبيه در اين مورد نيز برخى اصالت برائت را جارى دانند برخى احتياط و برخى ميان عام البلوى و غيره فرق گذارند 4 شبه محصوره كه شبهات موضوعيه در موضوعات محصور و يا نامحصور باشد محصور مانند آنكه ظرف نجسى ما بين بيست ظرف باشد كه به حكم اصالت طهارت هر يك طاهرند و برخى گويند بايد از همه اجتناب كرد اما در غير محصوره كه حتما ارتكاب آنها روا باشد چون احتياط كامل ممكن نيست و قاعدهء كلى در شبههء محصوره و غير محصوره عرف است .\r\nو بالجمله در شبهات اقوال و آرائى است و گويند شك و شبهه در احكام واقعى بدون ملاحظهء حالت سابقه كه مراجعه باصول عمليه شود يا در نفس تكليف است كه آيا الزام هست يا نه و بر فرض وجود الزام حرمت است يا وجوب اگر نفس الزام معلوم باشد و شك در وجوب و حرمت\r\n\r\n","description":"","footnote":"","page_name":" 1036 ","page_number":368},
  {"content":"\r\n\r\nباشد و يا آنكه وجوب و حرمت هم معلوم باشد لكن شك در متعلق آن دو باشد و بهر تقدير در شبهات حكميه اصل برائت جارى شود و در شبهات موضوعيه در صورت نامحدود بودن اصل حليت و طهارت جارى است و در صورت محصور بودن و امكان اجتناب از همه اصل احتياط جارى شود .\r\nو در اين مورد اخبار و آياتى است مانند «  ما كُنَّا مُعَذِّبِينَ حَتَّى نَبْعَثَ رَسُولًا  -  وَ ما كانَ اللَّهُ لِيُضِلَّ قَوْماً بَعْدَ إِذْ هَداهُمْ حَتَّى يُبَيِّنَ لَهُمْ ما يَتَّقُونَ  -  لِيَهْلِكَ مَنْ هَلَكَ عَنْ بَيِّنَةٍ  -  قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ  -  وَ ما لَكُمْ أَلَّا تَأْكُلُوا مِمَّا ذُكِرَ اسْمُ اللَّهِ عَلَيْهِ وَ قَدْ فَصَّلَ لَكُمْ ما حَرَّمَ عَلَيْكُمْ  » و رواياتى مانند\r\n« ما حجب الله علمه عن عباده فهو موضوع عنهم - الناس فى سعة ما لا يعلمون - كل شىء مطلق حتى يرد فيه نهى - كل شىء فيه حلال و حرام فهو لك حلال حتى معرف الحرام منه بعينه »\r\nدر اين مسأله فروض و شقوق و بحث بسيار است رجوع شود به ( رسائل ص 195 - 307 - خزائن ص 17 - 24 - كفايه ج 2 ص 222 قواعد شهيد ص 182 - قوانين ص 261 - 263 ) .\r\n\r\nشِبهِ انقِطاع\r\n- ( اصطلاح ادبى ) و در صورتى كلام را شبه انقطاع و منقطعه دانند كه جمله دوم عطف بر جملهء اول باشد و با ايهام آنكه عطف بر غير منظور شده است .\r\n( از مطول ص 217 ) .\r\n\r\nشِبهِ جُملَه\r\n- ( اصطلاح ادبى ) مراد ظرف و جار و مجرور است مانند « فى الدار فى السماء » و  « هُوَ الَّذِي فِي السَّماءِ إِلهٌ »  ( از مغنى باب چهارم ص 223 ) .\r\n\r\nشُبهَه\r\n- ( كلامى ) ايراد ، اشكال ، ايجاد ترديد ، باشتباه انداختن ، مسلم نبودن . گويند نخستين شبههء كه در خلقت شد بوسيله ابليس مطرح شد در باب خلقت آدم و گفت آدم را از خاك بيافريدى و من را از نار و نار را بر خاك مزيت است و در شأن من نيست كه بآدم سجده كنم و گويند بدنبال اين شبهت ، هفت شبهت ديگر وارد كرد بدين قرار :\r\n1 - خداوند قبل از آفريدن من خود ميدانست كه از من چه خواهد آمد پس چرا مرا بيافريد .\r\n2 - حال كه مرا آفريد چرا مأمور باطاعت از خود كرد در حال ميدانست من طغيان خواهم كرد .\r\n3 - چرا مرا فرمان داد كه از آدم خاكى اطاعت كنم .\r\n4 - پس از اينكه من نافرمانى كردم چرا مرا لعن كرد در حال كه من بجز سرپيچى از سجده بر آدم كار ديگرى مخالف امر او نكردم .\r\n5 - چرا مرا به بهشت راه داد تا آدم را گمراه كنم .\r\n6 - چرا مرا بر اولاد آدم مسلط كرد تا آنها را گمراه گردانم .\r\n7 - پس از همه اينها چرا مرا عمرى جاويدان داد و مهلت داد تا همه خلق الله را وسوسه كنم .\r\n( از ملل و نحل ابن حزم ج 1 ص 10 - 12 )\r\n\r\nشُبهَه حُكميَّه\r\n- ( اصولى ) شبههء حكميه در برابر شبههء موضوعيه است . كه منشأ شبهه و ترديد ناشى از\r\n\r\n","description":"","footnote":"","page_name":" 1037 ","page_number":369},
  {"content":"\r\n\r\nترديد در حكم باشد در شبههء حكميه دائر بين وجوب و حرمت كه از تعارض نصين ناشى شده باشد قاعدهء تخيير جارى مىشود يعنى مكلف در انتخاب هر يك از طرفين شبهه مخير مىباشد - لكن همين كه يكى از طرفين را اختيار نمود ديگر نمىتواند از آن عدول نموده و طرف ديگر را اختيار كند - چه آنكه اگر اين تخيير دائم و مستمر باشد و مكلف بر حسب ميل خود گاهى جانب وجوب و زمانى جانب حرمت را اختيار نمايد در اين صورت حكم مردد بين دو امر الزامى ، عملا باباحه مطلقه تبديل شده و با مقتضاى نفس تكليف كه دائر مدار وجوب و حرمت است مخالفت قطعيه به عمل مىآيد .\r\n( اصول رشاد ص 252 )\r\n\r\nشِبهِ ظَرف\r\n- ( اصطلاح ادبى ) جار و مجرور را گويند .\r\n\r\nشِبهِ فِعل\r\n- ( اصطاح ادبى ) مشتقاتى كه عمل فعل كنند شبه فعل گويند مانند اسم فاعل و مفعول و تفضيل و صفت مشبهه و مصدر ( از كشاف ج 2 ص 1143 ) .\r\n\r\nشِبهِ عَمد\r\n- ( اصطلاح فقهى ) رجوع به قصاص و قتل شود .\r\n\r\nشَبيبِيَّه\r\n- ( كلامى ) .\r\nمنسوب به شبيب بن يزيد شيبانى مكنى بابو الصحارى است اين گروه را صالحيه نيز نامند .\r\nاينان قائل بجواز امامت زنانند و قائل بامامت ام شبيب‌اند پس از قتل شوهرش شبيب بن يزيد .\r\n( شبيب بضم شين و فتح باء ) - ( از مختصر الفرق ص 90 ، 91 )\r\n\r\nشَبيهِ نَوعى\r\n- ( فلسفى ) توليد مثل و مثل نوعى است\r\n\r\nشَبِ هجر\r\n- ( اصطلاح عرفانى ) شب هجر فراق و جدائى از محبوب است .\r\nكمال الدين مسعود خجندى گويد :\r\n شب هجر دلفروزان چو سحر ندارد امشب * تو هم اى چراغ مجلس باميد صبح منشين \r\n\r\nشَبِ يَلدا\r\n- شب يلدا نهايت الوان را گويند كه سواد اعظم است و مراد از شب معراج عروج روح انسان است .\r\nسنائى گويد :\r\n دوش ما را در خراباتى شب معراج بود * آنكه مستغنى بد از ما هم بما محتاج بود\r\nبر اميد وصل ما را ملك بود و مال بود * از صفاى وقت ما را تخت بود و تاج بود \r\n\r\nشَتر\r\n- ( بفتح شين اين اصطلاح عروضى ) و جمع است ميان قبض و خرم و چون از مفاعيلن ميم و يا بيندازى فاعلن بماند ( از المعجم ص 44 ) .\r\n\r\nشَجاع\r\n- ( اصطلاح نجومى ) يكى از صور ستارگان نيم كرهء جنوبى است كه شامل 25 ستارهء داخل در صورت است و دو ستاره خارج صورت و آن به صورت اژدهائى بود .\r\n( از صور كواكب ص 308 )\r\n\r\nشَجاعَت\r\n- ( اصطلاح اخلاقى ) و يكى از كيفيات نفسانيه است و از اقسام خلق است صدرا در تعريف آن گويد : « هى الخلق الذى يصدر عنه الافعال المتوسط بين افعال التهور و الجبن » و تهور و جبن دو طرف افراط و تفريط آنند و از رذائل انه .\r\n( از اسفار ج 2 ص 38 )\r\n\r\n","description":"","footnote":"","page_name":" 1038 ","page_number":370},
  {"content":"\r\n\r\nخواجهء طوسى گويد : و شجاعت آنست كه نفس غضبى نفس ناطقه را انقياد نمايد تا در امور هولناك مضطرب نشود و اقدام بر حسب رأى او كند تا هم فعلى كه كند جميل شود و هم صبرى كه نمايد محمود باشد .\r\n( از اخلاق ناصرى ص 74 ) و بالاخره حد اعتدال غضب را شجاعت گويند و طرف افراط را تهور و طرف نقصان را جبن گويند و از حد اعتدال آن كه عفت است خلق ، كرم ، نجدت ، شهامت ، حلم ثبات ، كظم غيظ ، و قار و غيره منشعب ميگردد و از طرف افراط آن كبر ، عجب و غيره منشعب ميگردد و از طرف تفريط آن مهانت ، ذلت ، خساست ، ضعف حميت ، عدم غيرت و حقارت نفس منشعب مىشود .\r\n\r\nشَجَره طُوبى\r\n- ( اصطلاح عرفانى ) مراد از شجرهء طوبى اصول معارف و اخلاق حسنه است .\r\nمولوى گويد :\r\n عشق او چون شجر و من موسى * من گزافه به شجر مىنروم .\r\nزان شجر خواند يكى نور مرا * ور نه من بهر خضر مىنروم . ؟ \r\n\r\nشجرهء معرفت\r\n- ( اصطلاح عرفانى ) مراد معرفت حق است :\r\nابو العباس گويد :\r\n« شجرة المعرفة تسقى بماء الفكر و شجرة الغفلة تسقى بماء الجهل و شجرة التوبة تسقى بماء الندامة ، و شجرة المحبة تسقى بماء الاتفاق و المراقبة و الايثار » .\r\n( طبقات ص 24 ) .\r\nاين كلمه مأخوذ از قرآن مجيد است . كه فرمودند  وَ أَنْبَتْنا عَلَيْهِ شَجَرَةً مِنْ يَقْطِينٍ  .\r\nو مربوط به داستان آدم و هبوط او است از بهشت كه شيطان رجيم گفت :\r\n يا آدَمُ هَلْ أَدُلُّكَ عَلى شَجَرَةِ الْخُلْدِ وَ مُلْكٍ لا يَبْلى  ، و قال :  ما نَهاكُما رَبُّكُما عَنْ هذِهِ الشَّجَرَةِ إِلَّا أَنْ تَكُونا مَلَكَيْنِ  در حال كه نهى فرموده بود به حكم  وَ لا تَقْرَبا هذِهِ الشَّجَرَةَ  و پس از ارتكاب فرمود :  أَ لَمْ أَنْهَكُما عَنْ تِلْكُمَا الشَّجَرَةِ وَ أَقُلْ لَكُما إِنَّ الشَّيْطانَ لَكُما عَدُوٌّ مُبِينٌ . \r\nاين قصه جنبه سمبليك پيدا كرده است در عرفان و ادبيات فارسى و در زبان و سنت‌هاى مردم\r\n جد تو آدم بهشتش جاى بود * قدسيان كردند بهر او سجود\r\nيك گنه ناكرده گفتندش تمام * مذنبى مذنب برو بيرون خرام \r\n\r\nالشَّحاميَّة\r\n- ( اصطلاح كلامى ) از فرق معتزله است كه اتباع ابى يعقوب الشحام استاد جبائىاند ( از مختصر الفرق بين الفرق ص 118 )\r\n\r\nشَخص\r\n- ( اصطلاح فلسفى ) در مسأله تشخص بيان شد كه ميان فلاسفه اختلاف است كه آيا تشخص از امور اعتبارى است يا از امور عينى خارجى است و اينكه ما به الامتياز و تشخيص امور به چيست رجوع به تشخص شود .\r\nشيخ الرئيس گويد : « للشخص اعراضا و خواصا خارجة عن طبيعته الجنسى » .\r\n( شفا ج 2 ص 502 ) اخوان الصفا آرند : « كل نفس يشار بها الى موجود مفرد عن غيره من\r\n\r\n","description":"","footnote":"","page_name":" 1039 ","page_number":371},
  {"content":"\r\n\r\nالموجودات مدرك باحدى الحواس مثل قولك هذا الرجل . . » ( از رسائل ج 1 ص 313 و رجوع شود به تفسير ص 779 ، 1239 ، 128 اسفار ج 1 ص 24 )\r\n\r\nشَخصيَّات\r\n- ( اصطلاح منطقى ) قضاياى شخصيه قضايائى هستند كه موضوع آنها شخص و يك فرد معين باشد مثال « زيد عالم است » در مقابل محصورات كه موضوع آنها كل يا بعض است .\r\n( از ش ص 102 )\r\n\r\nشِدَّت وَ ضَعف\r\n- ( اصطلاح فلسفى ) مراد اختلاف بشدت و ضعف است رجوع شود به تشكيك .\r\n\r\nشَديدُ القُوى\r\n- ( اصطلاح عرفانى ) منظور جبرئيل است . و مأخوذ از قرآن كريم است كه فرمود   عَلَّمَهُ شَدِيدُ الْقُوى ذُو مِرَّةٍ فَاسْتَوى   و يا فيوضات شديده حق است .\r\n\r\nشَرّ\r\n- ( اصطلاح فلسفى ) كلمهء شر در فلسفه در مواردى چند استعمال شده است از جمله در مورد وجود و عدم كه فلاسفه اعدام و عدميات را شر ميدانند و آنچه وجودى و موجود باشد خير ميدانند رجوع به خير شود .\r\n( از اسفار ج 1 ص 83 - مجموعه دوم مصنفات ص 235 - اسفار ج 2 ص 111 - شفا ج 2 ص 479 ، 553 رسائل فلسفيه زكرياى رازى ص 179 )\r\n\r\nشرا\r\n- ( اصطلاح فقهى ) بكسر شين و بمد و قصر يعنى خريدن و فروختن از لغات اضداد است .\r\n( از كشاف ج 2 ص 886 )\r\n\r\nشَراب\r\n- ( اصطلاح عرفانى ) شراب غلبات عشق را گويند با وجود اعمال كه مستوجب ملامت باشد و مخصوص اهل كمال است كه اخص‌اند در نهايت سلوك .\r\nشاعر گويد :\r\n شراب و شمع و ذوق و نور عرفان * ببين شاهد كه از كس نيست پنهان\r\nشراب و شمع شاهد جمله حاضر * مشو غافل ز شاهد بازى آخر\r\nشراب بيخودى در كش زمانى * مگر از دست خود يا بى امانى\r\nبخور مى تا ز خويشت وارهانند * وجود قطره با دريا رسانند\r\nشرابى خور كه جامش روى يارست * پياله چشم مست باده‌خوارست\r\nشرابى را طلب بىساغر و جام * شراب باده خوار و ساقى آشام \r\n\r\nشَرابِ پخته\r\n- ( اصطلاح عرفانى ) شراب پخته عالم ملكوت را گويند و عيش صرف را گويند كه مجرد از اعتبار عبوديت بود ( رياض العارفين ص 40 - شرح گلشن راز ص 34 - )\r\n\r\nشَرابِ خام\r\n- ( اصطلاح عرفانى ) شراب خام عيش ممزوج كه مقارن عبوديت بود گويند .\r\n\r\nشَرابخانَه\r\n- ( اصطلاح عرفانى ) شرابخانه عالم ملكوت را گويند و نيز باطن عارف كامل را گويند .\r\nسلمان گويد :\r\n عاشقان را ذوق مستى از شراب ديگرست * وين هواى گرم از فروغ آفتاب ديگرست \r\nعطار گويد :\r\n پيش از اين كاندر جهان باغ و رز و انگور بود * از شراب لايزالى جان ما مخمور بود \r\n\r\n","description":"","footnote":"","page_name":" 1040 ","page_number":372},
  {"content":"\r\n\r\nو بالجمله شراب بطور مطلق كنايت از سكر و آن محبت و جذبهء حق است و عشق و ذوق و سكر را به شراب تشبيه كرده‌اند ( كشاف اسرار ص 93 ) .\r\nحافظ :\r\n نه خفته‌ام بخيالى كه مىپرم شبها * خمار صد شبه دارم شرابخانه كجا است \r\nعراقى گويد :\r\n ساقى قدحى شراب در دست * آمد ز شرابخانه سرمست .\r\nآن توبهء نادرست ما را * همچون سر زلف خويش بشكست\r\nاز مجلسيان خروش برخاست * كان فتنهء روزگار بنشست\r\nشورى ز شرابخانه برخاست * برخاست غريوى از چپ و راست\r\nتا چشم بتم چه فتنه انگيخت * كز هر طرفى هزار غوغاست \r\nعطار گويد :\r\n ما مست شراب جان فزاييم * سر خوش ز مى گرده گشائيم\r\nدر كنج شرابخانه گنجيست * ما طالب گنج گنجهاييم\r\nآنها كه هواى مى ندارند * زنهار گمان مبر كه ماييم \r\nو نيز از مطلق شراب تجليات انوار حق خواسته‌اند ، عطار گويد :\r\n گز آن شراب عاشقان يك قطره برسانى بجان * با هوش مينايد ز آن تا جاودان سبحانه\r\nشرابى كان شراب عاشقانست * ندارد جام و در ساغر نگنجد\r\nبرو مجمر بسوز ار عود خواهى * كه عود عشق در مجمر نگنجد\r\nعشق آمد جان و دل فرا جانان داد * معشوق ز جان خويش ما را جان داد\r\nزانگونه شرابها كه او پنهان داد * يك ذره به صد هزار جان نتوان داد \r\nو مراد از شراب ازل نيز تجليات قدم است ( از شطحيات ص 25 ) و از همين جا است كه تعبير به شراب الست شده است .\r\nعراقى گويد :\r\n از شراب الست روز وصال * دل مستم هنوز مخمور است \r\nو از شراب عشق نيز غليان عشق به حق را اراده كنند .\r\nشراب عشق جوشان‌تر شرابيست\r\n شراب عشق جوشان‌تر شرابيست * كه آن يك دم بود اين جاودانى\r\nرخ چون ارغوانش آن كند آن * كه صد خم شراب ارغوانى \r\nبا يزيد گويد : وقتى در خمار شراب عشق بودم ، در خلوتخانهء\r\n« انا جليس من ذكرنى »\r\nبستاخى بكردم و از آن بستاخى باز بلا بسى كشيدم و جرعهء محنت بسى چشيدم ، گفتم :\r\nالهى : جوى تو روان ، اين تشنگى من تا كى ؟\r\nاين تشنگى است و جامها مىبينم\r\n\r\n","description":"","footnote":"","page_name":" 1041 ","page_number":373},
  {"content":"\r\n\r\n زين نادره‌تر كرا بود هرگز حال * من تشنه و پيش من روان آب زلال \r\n( از عده ج 8 ص 388 ) و از شراب طهور عاشق پاك را خواهند .\r\n كجا شراب طهورست و كجا مى انگور * طهور آب حياتست و آن دگر مردار \r\nو شراب لا يزالى هم اطلاق بر مراتب تجليات قدم است .\r\nعطار گويد :\r\n پيش از آن كاندر جهان باغ رز و انگور بود * از شراب لا يزالى جان من مخمور بود\r\nما به بغداد ازل لاف انا لحق ميزديم * پيش از آن كاين دارو گير و نكتهء منصور بود\r\nدوش ما را در سحر از لطف حق صد سور بود * رفتم اندر كوى وصلش ، در رهم صد شور بود\r\nپا نهادم همچو موسى گشت عاجز پاى من * سر نهادم من بجاى خاك ره معذور بود\r\nطالبان ديدم كه هر يك در طلب كارى شدند * طالب آنجا با يزيد و شبلى و مسرور بود\r\nيك نظر كردم در آن ميدان سربازان حق * مست حضرت در ميان حلاج يا منصور بود\r\nو از شراب صرف ، عشق خالص خواهند . \r\n ابريق شراب صرف در كش مردوار * پس دو عالم پر كن از شور و شغب\r\nمست و جاويدان شو و باقى مباش * تا شوى جاويد آزاد از تعب\r\nهمچون عطار اين شراب صاف عشق * نوش كن از دست ساقى عرب \r\nو مراد از شراب انس ، الطاف الهى است :\r\nانصارى گويد : الهى تو دوستان خود را به لطف پيدا گشتى تا قومى را از شراب انس مستان كردى ، قومى را بدرياى دهشت غرق كردى .\r\nندا از نزديك شنوانيدى و نشان از دور دادى ، رهى را باز خواندى ، وانگه خود نهان گشتى ، از وراء پرده ، خود را عرضه كردى و به نشان عظمت خود را جلوه كردى تا آن جوانمردان را در وادى دهشت گم كردى و ايشان را در بيطاقتى سرگردان كردى .\r\n( از عده ج 6 ص 528 ) و از شراب معرفت ، همان معرفت را خواهند كه فرمود\r\n« العلم نور يقذفه الله فى قلب من يشاء »\r\n. علم وراثت است ، نه علم دراست .\r\nانصارى گويد : بار خدايا ، به روى زمين بندگانند كه آشامندهء شراب معرفتند و مست از جام محبت تا هر چند كه از حقيقت آن مستى جز نمايشى نه ، زانكه حقيقت آن شراب در دنيا جز بوئى نه و دنيا زندانست زندان چند برتابد ، باش تا فردا كه مجمع روح و ريحان بود و معركهء وصال جانان و رهى در حق نگران .\r\n اميد وصال تو مرا عمر بيفزود * خود وصل چه چيز است چو اميد چنين است \r\nشوريدهء به كلبهء خمار شد ، درمى داشت بوى داد ، گفت : به اين يك درم مرا شراب ده ، خمار گفت : مرا شراب نمانده ، آن شوريده گفت : من خود مردى شوريده‌ام طاقت حقيقت شراب ندارم ، قطرهء بنماى تا از آن بوئى برسد ، بينى كه از آن چند مستى كنم و چه انگيزم . سبحان الله اين چه برقى است كه از ازل تابيده ، دو گيتى\r\n\r\n","description":"","footnote":"","page_name":" 1042 ","page_number":374},
  {"content":"\r\n\r\nبسوخت و هيچ نپائيد ، يكى را شراب حيرت از كأس هيبت داد ، مست حيرت شد و گفت :\r\n قد تحيرت فيك خذ بيدى * يا دليلا لمن تحير فيكا\r\nكار دشخوار است آسان چون كنم * درد بىداروست درمان چون كنم\r\nاز صداع قيل و قال ايمن شدم * چارهء دوستان مستان چون كنم \r\nيكى را شراب معرفت از خمخانهء رجاء داده ، بر سر كوى شوق بر اميد وصل همىگويد .\r\n بخت از در خان و مان بر آيد روزى * خورشيد نشاط ما برآيد روزى\r\nو ز تو بسوى ما نظر آيد روزى * وين مانده ما هم بسر آيد روزى \r\nيكى را شراب وصلت از جام محبت بر بساط انبساطش داده ، بر تكيه‌گاه انسش جاى داد از سر ناز و دلال گفت :\r\n بر شاخ طرب هزار دستان توايم * دل بسته بدان نغمهء دستان توايم\r\nيكى را خود از ديدار ساقى چندان * شغل افتاد كه با شراب نپرداخت . \r\n( از عده ج 1 ص 59 ) بنام او كه مشتاق از شراب وصل او گيرد ، بنام او كه وفاء و كرم هر دو را نام كرد ، تا نعمت آشنائى بر آب و گل تمام كرد ، بنام او كه خود مشتاق دام كرد و بجاى شراب وصل خود رهى را در جام كرد .\r\nبنام او كه خواب بر ديدهء محب حرام كرد ، تا عقد دوستى وى با خود بر نظام كرد الهى گر تو فضل كنى از ديگران چه داد و چه بيداد .\r\nور تو عدل كنى پس فضل ديگران چون باد الهى : آنچه من از تو ديدم دو گيتى بيارايد عجب اين است كه جان من از بيم دار تو نياسايد .\r\n( از عده ج 5 ص 651 )\r\n پر شد ز شراب عشق جام دل من * وز لوح وجود شست نام دل من \r\nلاهيجى گويد : شراب عبارت از ذوق و وجدان و حالى است كه از جلوهء محبوب حقيقى ناگاه بر دل سالك عاشق روى مينمايد و سالك را مست و بى خود ميسازد .\r\n( شرح گلشن راز ص 601 ) شاعر گويد :\r\n ريخت ساقى بحرها در كام دل * هم نشد سيراب درد آشام دل\r\nهفت دريا را بيك دم در كشيد * مىزند او نعرهء هل من مزيد\r\nدر حقيقت دان كه دل شد جام جم * مينمايد اندرو هر بيش و كم\r\nساقيا مى ده كه هشيارم كند * مستيش زين خواب بيدارم كند\r\nزان مئى كارد خمارش نيستى * فارغ از هستى و پندارم كند \r\nزهى شربت شيرين كه آب شراب طهورست كه از كف ساقى باقى نوشد و زهى لذت كه از مشاهدهء جمال محبوب آن باده دارد .\r\n( شرح گلشن راز ص 532 )\r\n از مى عشقت عناصر سرخوشند \r\n\r\n","description":"","footnote":"","page_name":" 1043 ","page_number":375},
  {"content":"\r\n\r\n از هواى روى تو در آتشند \r\nو وجود هر موجودى شراب محبت الهى است كه در خم استعداد و قابليت او ريخته‌اند ( از گلشن راز ص 613 )\r\n همه عالم چو يك خمخانهء اوست * دل هر ذرهء پيمانهء اوست \r\n\r\nشَرابِ تَوحيد\r\n- ( اصطلاح عرفانى ) شراب توحيد يعنى محو شدن در ذات و مبرا گشتن از تمام شواغل دنيا .\r\nشاعر ميگويد :\r\n چون ز مستى ميتوان رستى ز هستى لا جرم * عاشقان را مىپرستى به ز طاعات آمده \r\n\r\nشَرايِط\r\n- ( اصطلاح فقهى ) در معاملات و همهء تكاليف مطابق موازين شرع شرايطى مقرر شده است كه صحت معاملات و عبادات متوقف بر آن شرايط است رجوع به شرط شود .\r\n\r\nشَرايِطِ دَعوى\r\n- ( اصطلاح فقهى ) در كليات حقوقى آمده است :\r\nعلاوه بر شرائط عامه ، شروط ذيل در دعوى معتبر است :\r\n1 - تعلق مال است بمدعى به نحوى از انحاء زيرا دعوى با حق توأم است وقتى حقى نباشد دعوائى نيز نخواهد بود .\r\n2 - بر تقدير ثبوت مدعى عليه ملزم به آن باشد . پس دعوى نسبت بوقف يا هبه كه هنوز بقبض در نيامده بىثمر است .\r\n3 - مورد دعوى از حيث جنس و نوع و وصف و مقدار معلوم باشد . و لكن معلوميتى كه معتبر است در دعوى دائره آن وسيعتر است از دائره معلوميت معتبر در بيع ، معلوم بودن فى الجمله در دعوى كافى است نهايت آنكه مقدار و حدود آن بر حسب اختلاف موارد و نوع مدعى به تفاوت خواهد داشت .\r\n4 - دعوى صريح در استحقاق مدعى بوده و در آن اجمالى نباشد .\r\n5 - وجود مدعى عليه و توجه دعوى به او .\r\n6 - دعوى بايد بطور جزم باشد دعوى ظنى و وهمى بقول مشهور قابل استماع نيست .\r\n7 - تعيين مدعى و مدعى عليه . پس ترديد در هر يك از طرفين مثل اينكه مدعى يا مدعى عليه مردد بين دو نفر باشد مانع از قبول دعوى خواهد بود مگر اينكه طرف دعوى اشخاص غير محصورى باشند كه بر اين تقدير چون تعيين غير ميسور است بطور تفصيل لازم نيست ذكر اسامى شود بلكه در چنين صورتى تعيين اجمالى مثل اهالى و سكنهء فلان محله يا فلان دهكده كافى خواهد بود .\r\n( كليات حقوقى ص 237 )\r\n\r\nشَرائِطِ عِلم\r\n- ( اصطلاح اصولى ) مراد از شرائط علم شرائطى است كه مشروط آنها مشروط على الاطلاق نيست در تمام احوال بلكه در حين علم بدان در مقابل شرط وجود ( از خزائن - ص 33 ) .\r\n\r\nشَرائِطِ عُمُومى\r\n- ( اصطلاح فقهى ) مراد شرائط عمومى صحت عقود و ايقاعات است كه بلوغ ، عقل ، حريت و اختيار و . . . است\r\n\r\nشَرايِطِ قاضى\r\n- ( اصطلاح فقهى ) رجوع به قضاء شود\r\n\r\nشَرايِطِ نَماز\r\n- رجوع به نماز شود\r\n\r\nشَراسيف\r\n- ( اصطلاح نجومى ) و\r\n\r\n","description":"","footnote":"","page_name":" 1044 ","page_number":376},
  {"content":"\r\n\r\nستارگانى بودند كه بر تن صورت مارند ( يعنى سر پهلوان ) و از جمله هشت ستارگانند كه اسبان خوانند و گرگان با ايشانند ( از التفهيم ص 104 )\r\n\r\nشَرايِع\r\n- ( اصطلاح كلامى ) مراد مذاهب و اديان است .\r\n( تهافت التهافت ص 356 ) و در تعريف آن گويند : شرايع عبارت از صنايع ضرورى مدنيه است كه مبادى آن را از عقل و شرع گيرند .\r\n« يرون بالجملة ان الشرائع هى الصنائع الضرورية المدنية تأخذ مباديها من العقل و الشرع و لا سيما ما كان منها عاما لجميع الشرائع و ان اختلف فى ذلك بالاقل و الاكثر » .\r\n( تهافت التهافت ص 181 )\r\n\r\nشُرب\r\n- ( اصطلاح عرفانى ) حلاوت طاعت و لذت كرامت و راحت انس را اين طايفه شرب خوانند و هيچ كار بىشرب نتواند كرد و چنان كه شرب تن از آب باشد ، شرب دل از راحات و حلاوت دل باشد ، مريد و عارف بايد كه از شراب ارادت بيگانه نباشد .\r\n( از كشف المحبوب ص 507 ) و گفته‌اند « الشرب تلقى الارواح و الاسرار الظاهرة لما يريد عليها من الكرامات » ( از لمع ص 372 ) انصارى گويد : از چشمهء معرفت جوىها روان كرده ، هر يكى شرب . ساخته و استسقاء دولت دين ، هر يكى را از آن منهل پديد كرده .\r\nدوازده نهرند كه شرب را شايند ، اول آشنائى و آخر دوستى و در ميان اين و آن يكى صدق اعتقاد ، ديگر اخلاص در اعمال سوم رضا دادن به حكم ، چهارم عين اليقين ، پنجم سرور و وجد ششم برق كشف ، هفتم حيرت شهود ، هشتم استهلاك شواهد ، نهم مطالعهء جمع ، دهم حقيقت افراد بنده ، چون ذوق اين شربتها بجان وى رسد و حلاوت آن بيابد و جذبهء الهى در آن پيوندد ، خود عين الحياة گردد ، و هر كه از دست وى شربتى خورد مقبل ، ابد شود و ديگر . . .\r\nپير طريقت گفت : الهى شرب ميشناسم ، اما واخوردن نمىيارم ، دل تشنه و در آرزوى قطرهء ميزارم ، سقايه مرا سير مىكند ، من در طلب درياام بر هزار چشمه و جوى گذر كردم ، تا بود كه دريا ، دريابم ، در آتش عشق غريقى ديدى ؟ من چنانم ، در دريا تشنهء ديدى ؟ من آنم ، راست به متحيرى مانم كه در بيابانم ، فريادرسى كه از دست بيدلى به فغانم ( از عده ج 3 ص 779 ) حافظ گويد :\r\n ساقى بنور باده بر افروز جام را * مطرب بگو كه كار جهان شد بكام ما\r\nما در پياله عكس رخ يار ديده‌ايم * اى بىخبر ز لذت شرب مدام ما\r\nهرگز نميرد آنكه دلش زنده شد بعشق * ثبت است بر جريدهء عالم دوام ما \r\n\r\nشَرحِ اسم\r\n- ( اصطلاح منطقى ) تعريف به شرح اسم عبارت از تفسير و تشريح معانى الفاظ و تبديل معناى لغتى به لغت ديگر است و بعبارت ديگر مطلوب در تعريف شرح ما سمى بيان معناى اسم شىء است .\r\n\r\n","description":"","footnote":"","page_name":" 1045 ","page_number":377},
  {"content":"\r\n\r\nابو البركات در مقام بيان وجوه استفاده و اكتساب از معارف گويد :\r\nبعضى از الفاظ جهت تنبه و شناسائى معانى كه آن الفاظ موضوع براى آنها است به كار برده مىشود از آن جهت كه الفاظ خود مقصود بالذات نيستند و بعبارت ديگر الفاظ را جهت افادهء معناى خاص به كار مىبرند و بعضى از الفاظ از اين جهت در مقام تعريفات به كار برده ميشوند كه موضوع براى معانى خاصى هستند كه الفاظ ديگرى نيز جهت افادهء آن معانى وضع شده و غرض از به كار بردن اين الفاظ اعرف بودن آنها است يعنى چون استعمال آنها زيادتر است مأنوس‌ترند و بنا بر اين بواسطهء الفاظ معروف و مأنوس تر الفاظ نامأنوس را تعريف مينمايند و مراد از تعريف لفظى و شرح اسم همين است و بعضى از الفاظ از آن جهت در تعريفات به كار برده ميشوند كه الفاظ ديگر شناخته شوند و غرض و مراد از آنها معلوم گردد و اين در موردى است كه آن الفاظ داراى معانى متعدد باشند و از اين جهت لازم است كه بوسيلهء الفاظ ديگر معانى مراد و منظور از آنها معلوم شود و بالجمله بواسطهء « ما » شارحه سؤال از شرح اسم مىشود و اين نخستين سؤالى است كه در مقام شناسائى و معارف مىشود زيرا مادام كه معنى و شرح مفهوم لفظى معين نشده باشد چگونه ميتوان از ماهيت و حقيقت و در نتيجه وجود آثار و عوارض و ذاتيات آن مطلع شد .\r\n( المعتبر ج 1 ص 46 - شرح منظومه ص 41 و رجوع شود به شفا ج 2 ص 513 )\r\n\r\nشَرحِ صَدر\r\n- ( اصطلاح عرفانى ) صفت عارف كامل است كه انوار معرفت الهى در دل وى تابش كرده باشد .\r\nانصارى گويد : نشان شرح صدر آنست كه بنده را سه نور به سه وقت در دل افكنند ، نور عقل در بدايت و نور علم در وساطت و نور و عرفان در نهايت ، آنگه بمجموع اين انوار مشكلهاى او حل شود و عيبها بعضى ديدن گيرد ، مصطفى بدان گفت\r\n« اتقوا فراسة المؤمن فانه ينظر بنور الله » .\r\nبنور بدايت ، عيب خود بداند .\r\nبنور وساطت ، زيان خود شناسد ، بنور نهايت ، نابود خود دريابد .\r\nبنور بدايت ، از شرك برهد .\r\nبنور وساطت ، بخلاف رسد .\r\nبنور هدايت ، از خود برهد .\r\n بيزار شو از خود كه زيان تو ، توئى * كم گوز ستاره كآسمان تو ، توئى \r\n( از عده ج 5 ص 485 ) .\r\nاين كلمه مأخوذ از قرآن كريم است كه فرمودند :     أَ لَمْ نَشْرَحْ لَكَ صَدْرَكَ وَ وَضَعْنا عَنْكَ وِزْرَكَ الَّذِي أَنْقَضَ ظَهْرَكَ     .\r\nمولانا گويد :\r\n سينه خواهم شرحه شرحه از فراق * تا بگويم شرح درد اشتياق \r\n\r\nشَرط\r\n- ( اصطلاح اصولى ، فلسفى ادبى ) شرط عبارت از چيزى است كه از عدم آن عدم مشروط لازم آيد و از وجودش وجود مشروط لازم نيايد در فلسفه علل معده را ميتوان از شروط دانست و به\r\n\r\n","description":"","footnote":"","page_name":" 1046 ","page_number":378},
  {"content":"\r\n\r\nمعناى الزم شىء نيز آمده است .\r\n( دستور ج 2 ص 212 و رجوع شود به تهافت التهافت ص 328 ) .\r\nو بهر حال شرط را معانى و مفاهيم متعدد است بمعنى مجرد الزام و التزام و و لو به مثل نذر و يمين باشد و الزام و التزام در عقود است ، آنچه كه بعد از حرف شرط آيد ، مساوى با علت هم آمده است و در اصطلاح چيزى است كه از وجودش وجود مشروط لازم نيايد و از عدمش عدم مشروط لازم آيد چون طهارت كه شرط صحت نماز است . و مانع آن باشد كه نه از وجودش وجود شىء لازم آيد و نه از عدمش عدم بلكه ممكن است از عدمش وجود لازم آيد .\r\nلكن بايد گفت تأثير مؤثر متوقف بر شرط است نه در وجود و شرط گاه عرفى است مانند نردبان براى صعود و گاه شرعى است مانند طهارت نسبت به نماز و گاه عقلى است چون حياة نسبت به علم .\r\nشروطى كه ممكن است انسان در ضمن معاملات خود قرار دهد اگر خلاف مقتضى عقد باشد و آن شرطى است مثلا كه يكى از اركان معامله را نفى كند مانند بيع به شرط عدم تسليم مبيع يا بيع بدون عوض و يا يكى از احكام مترتبه شرعى را نفى كند مثل نكاح به شرط عدم دخول و گاه مخالف با سنت و كتاب است كه بعضا باطل و مبطل عقد است و در برخى موارد باطل بوده و مبطل عقد نيست .\r\nگاه شرط از شروط ضمن عقد است اين گونه شروط اگر مبطل و مفسد عقد نباشند لازم الوفائند به حكم\r\n« المؤمنون عند شروطهم الا من عصى الله »\r\nخلاصه اين گونه شروط اگر مخالف با شرع و مقتضاى عقد نباشد واجب الوفائند\r\n« من اشترط شرطا مخالفا لكتاب الله و سنة نبيه فلا يجوز له و لا يجوز على الذى اشترط عليه و المسلمون عند شروطهم فيما وافق كتاب الله »\r\nو\r\n« المسلمون عند شروطهم الا كل شرط خالف كتاب الله »\r\nو\r\n« كل شرط خالف كتاب الله فهو مردود »\r\nو\r\n« المسلمون عند شروطهم الا شرط حرم حلالا او احل حراما »\r\nو از جمله آنكه بايد داخل در قدرت انسان باشد و غرض عقلائى هم بر آن مترتب باشد و مخالف اجماع هم نباشد و مجهول هم نباشد كه موجب غرر شود و مستلزم محال هم نباشد و در ضمن عقد باشد نه در خارج چه قبل از عقد باشد چه بعد و منجز باشد نه معلق زيرا تعليق شرط موجب تعليق مشروط مىشود .\r\nشرط عقلى مانند حياة براى علم و فهم براى تكاليف 7 شرط عادى مانند ملاصقة نار به جسمى كه او را ميسوزاند 9 شرط متأخر مانند غسل شب براى صحت روزهء استحاضه آن روز و اجازه كه كاشف از صحت بيع باشد 10 شرط مقارن مثل وقت براى نماز 11 شرط مقدم مثل شرط عقد در وصيت 12 شرط وجود مثل محاذات براى احراق رجوع شود به ( كفايه ج 1 ص 145 - 147 - فوائد الايام ص 41 - 46 - الموافقات ج 1 ص 266 - قواعد شهيد 140 - 141 295 - 19 - قوانين 171 - خزائن ص 238 - كشاف ج 1 ص 828 ) در كليات حقوقى آمده است :\r\nشرط در لسان فقهاء به دو معنى\r\n\r\n","description":"","footnote":"","page_name":" 1047 ","page_number":379},
  {"content":"\r\n\r\nاطلاق مىشود :\r\nاول عبارت است از چيزى كه عقد يا ايقاع بر آن معلق شود .\r\nدوم عبارت است از چيزى كه عقد يا ايقاع مقيد به آن گردد .\r\nمعنى اول از قبيل جزء علت تامه است و معنى دوم يك نوع تعهد و التزامى است و اغلب استعمالات شرط در لسان شارع و متشرعه به اين معنى است .\r\nشرط بمعنى اول دو قسم است :\r\nوصف و حال .\r\nوصف عبارت است از اينكه در زمان حال يا گذشته يا استقبال ، محقق الوقوع باشد مثل اينكه شخص چيزى را بفروشد به شرط اينكه آفتاب امروز طلوع كرده باشد يا فردا طلوع كند . و در حقيقت اين قسم از شرط به صورت تعليق است نه آنكه تعليق حقيقى باشد .\r\nشرط حال ممكن الوقوع است گاه واقع نمىشود مثل اينكه شخصى به ديگرى بگويد فلان متاع را به تو فروختم اگر پسرم فردا از سفر بيايد يا اگر مريضم بهبودى حاصل كند و اين همان تعليق حقيقى است كه اماميه اتفاق دارند بر اينكه مبطل عقود و ايقاعات است - و اينكه عقود و ايقاعات منجز باشند زيرا تعليق به اين معنى موقوف بودن وقوع مضمون جمله‌ايست بر حصول جملهء ديگرى و از آنجائى كه معلق عليه فعلا حاصل نيست معلق نيز به تبع آن حاصل نخواهد شد و حصول آن بعدا محتاج است به عقد جديدى . و لكن عمده بر بطلان اين قسم از شرط اجماع است پس اگر اجماع محقق نباشد بطلان آن قابل خدشه و مناقشه خواهد بود .\r\nاما شرط بمعنى تقيد عقد كه مرجع آن بتعهد و التزام مىباشد رعايت آن به قدر امكان لازم است .\r\nشرط بمعنى تعهد و التزام يا بدوى و مستقل است يا تبعى و ضمنى است :\r\nشرط بدوى مثل اينكه شخصى به ديگرى بگويد بر خود شرط كردم كه يكصد تومان به تو بدهم .\r\nاگر چه وفاء بعهد مستحسن است و لكن شرط بدوى لازم الوفاء نيست و مستند عدم لزوم وفاء به شرط بدوى اجماع است و با عدم تماميت اجماع مطلب قابل مناقشه است .\r\nشرط تبعى و ضمنى عبارت است از التزام ضمن عقد مثل اينكه شخص به ديگرى بگويد خانهء خود را به تو فروختم به شرط اينكه به من كتابت يا خياطت تعليم كنى و يا شرط خيار فسخ كند . صاحب قاموس شرط را به اين معنى تفسير كرده و چنين گفته است .\r\n( الشّرط إلزام الشّيء و التزامه فى البيع و نحوه ) و حصر آن به اين معنى از اشتباهات او است .\r\nدر لزوم عمل به شرط ضمن العقد خلافى نيست و عموم مذاهب بر آن اتفاق دارند نهايت آنكه وفاء به شرط وقتى لازم است كه شروط صحيحه باشد و الا لغو خواهد بود . شروط فاسده بقرار ذيل است :\r\nاول - شرطى كه عقلا و يا عادة محال بوده يا بىفائده و لغو و عبث باشد مثل اينكه بايع شرط كند كه مشترى روى يك پا راه رود يا دوستش را چندى روى\r\n\r\n","description":"","footnote":"","page_name":" 1048 ","page_number":380},
  {"content":"\r\n\r\nسر خود بگذارد .\r\nدوم - شرطى كه ذاتا و بالفرض غير مشروع باشد .\r\nسوم - شرطى كه منافى با مقتضاى عقد باشد مثل اينكه چيزى را بفروشد به شرط اينكه طرف مقابل مالك آن نشود يا آنكه به هيچ نحو از آن استيفاء منفعت نكند .\r\nدر بطلان اين شروط اشكالى نيست اشكال در اين است كه آيا شروط مزبوره باعث بطلان عقد است يا نه .\r\nحق اين است كه شرط سومى يعنى شرطى كه منافى با مقتضاى عقد باشد موجب بطلان است . اما دو قسم ديگر موجب بطلان عقد نيست . پس اگر بايع در ضمن عقد شرط كند كه مشترى شرب خمر نمايد فقط شرط باطل و عقد صحيح است .\r\nشرط بمعنى التزام يا عمل خارجى است مثل شرط تعليم يا خياطت يا وصف داخلى است مثل اينكه مبيع اسب بوده و اصيل بودن آن شرط شده ، باشد . تخلف شرط در هر دو صورت موجب خيار فسخ است .\r\nو عده محسن همان طورى كه گفتيم واجب الوفاء نيست و لكن از نظر وجدان و مكارم اخلاق وجوب اخلاقى دارد . پس اگر شخصى به ديگرى بگويد اين متاع را بفلان آمد به فروش و اگر پولش را نداد من مىدهم اگر اين وعده بنحو التزام و تعهد بوده به آن وفا كند و اگر صرف وعده بوده از نظر فقهى واجب الوفاء نيست .\r\n( كليات ص 19 ، 31 )\r\n\r\nشَرطِ باطِل\r\n- ( اصطلاح فقهى ) در كليات حقوقى آمده است :\r\n- شرطى كه مخالف با كتاب بوده يا موجب حرمت حلالى يا حليت حرا مىگردد آن شرط نافذ نبوده و ملغى از اثر خواهد بود چنان كه سه فقره حديث ذيل بر آن دلالت دارد :\r\n1 -\r\nالشّرط جائز بين المسلمين إلّا ما احلّ حراما او حرّم حلالا\r\n. 2 -\r\nالمؤمنون عند شروطهم إلّا ما خالف كتاب اللّه\r\n. 3 -\r\nالشّرط أملك عليك أم لك\r\n. مقصود از جواز در حديث اول نفوذ و لزوم است نه جواز بمعنى معروف . و معنى بودن مؤمن نزد شرط خود اين است كه از شرطى كه نمود منفك نمىشود ، به اين معنى كه پيوسته ملتزم به آن مىباشد و كسى كه بعهد خود وفا نكند مؤمن نيست .\r\nهر شرط فعل يا تركى كه بالذات يا بالعرض حرام باشد شرط قرار دادن آن باطل است .\r\nپس اگر شرطى كه ضمن عقد مقرر گرديده شرب خمر يا مخالفت نذر يا صيد در احرام يا مواقعه با حليله خود در حال حيض باشد اين شرط باطل است و لكن مبطل عقد نخواهد بود .\r\nاما اگر شرط فعل يا ترك چيزى از مباحات باشد دو صورت دارد :\r\nاول آنكه متعلق شرط ، خود عمل باشد با قطع نظر ز حكمى كه دارد ، مثل اينكه شرط كرده باشد كه زنش را طلاق ندهد و يا با زن ديگرى ازدواج نكند در اين صورت عمل به شرط لازم است اگر چه ذاتا مباح باشد .\r\nدوم آنكه از لحاظ حكمى كه دارد متعلق\r\n\r\n","description":"","footnote":"","page_name":" 1049 ","page_number":381},
  {"content":"\r\n\r\nشرط قرار گيرد و غرض از شرط تغيير حكم باشد مثل اين كه در ضمن عقد نكاح ، شرط شود طلاق آن زن يا ازدواج با زن ديگر بر او حرام باشد يا ارثش از متروكات زوج ثلث باشد نه ربع يا ثمن . امثال اين شروط كه مستلزم تغيير حكم تكليفى باشد باطل و مخالف با كتاب و شريعت اسلام است .\r\n\r\nشَرطِ حَقيقى\r\n- ( اصطلاح اصولى ) شرط حقيقى عبارت از چيزى است كه تأثير فاعل متوقف بر حصول آنست .\r\n( از دستور ج 2 ص 213 )\r\n\r\nشَرطِ سُقُوطِ خِيار\r\n- ( اصطلاح فقهى ) در كليات حقوقى آمده است :\r\nاين شرط به علت جهل به قيمت ، مستلزم غرر است .\r\nاشكال وارد نيست زيرا معيار در غررى كه موجب بطلان معامله باشد اين است كه شخص مالى را به قيمت مجهولى خريدارى نمايد اما اگر آن را به قيمت معلومى خريد هر چند زائد بر قيمت واقعى آن باشد غرر بر آن صادق نيست و نبايست مورد را بخيار رؤيت مقايسه نمود زيرا با هم فرق دارند . چيزى كه مشاهده نشده صحت بيع آن بذكر وصف است پس شرط سقوط آن ضمن عقد در معنى الغاء وصفى است كه مناط صحت عقد بوده است و بالجمله شرط سقوط خيار غبن مانعى نخواهد داشت .\r\n( كليات حقيقى ص 125 )\r\n\r\nشَرطِ ضِمنِ عَقد\r\n- ( اصطلاح فقهى ) در كليات حقوقى آمده است :\r\n- عقدى كه ضمن آن شرطى شده باشد مثل اينكه خانه خود را به يكى فروخته و ضمنا هم ملتزم شده باشد كه كتاب معينى را به او هبه نمايد متضمن دو التزام خواهد بود كه از حيث اسلوب و صورت مختلفند و از حيث جوهر و حقيقت متحد بخلاف عقدى كه مورد معامله شىء مشخص خارجى بوده و موصوف بوصفى شده باشد زيرا آن التزام واحدى است به دو امر .\r\nچون شرط التزامى است خارج از عقد ، ادله لزوم وفاء به عقد براى اثبات لزوم آن كافى نبوده بلكه بادله شروط مثل المؤمنون عند شروطهم و بناء عقلاء لزوم آن ثابت مىشود .\r\nاين شرط اگر چه خارج از التزام عقدى است مع الوصف كاملا مرتبط به عقد است و اثر اين ارتباط آن است كه عقد لازم بدون حصول شرط جائز خواهد بود و سر آن اين است كه لزوم عقد منوط بحصول شرط است و با عدم حصول آن وصف لزوم از آن منتفى است نه آنكه حقيقت و ذات آن منتفى گردد .\r\nمرجع اين تقيد در حقيقت به تعليق لزوم عقد است بحصول شرط و مقتضاى ادله شروط تكليفا و وضعا لزوم اين قيد و وجوب وفاء به آن خواهد بود .\r\nپس اگر كسى كه شرط بر عليه او است از وفاء به شرط امتاع نمايد يا از عمل به شرط متعذر باشد آن كس كه شرط بنفع او است مىتواند معامله را فسخ نمايد زيرا لزوم بانتفاء قيد منتفى مىشود .\r\nو اگر ملاحظه نكتهء كه به آن اشاره شد نمىبود قاعده اقتضاء داشت كه عقد اساسا باطل باشد زيرا عقد واقع شده است بر مجموع مركب و كل بانتفاء بعض اجزاء آن منتفى مىشود . نظير شرط در باب علل\r\n\r\n","description":"","footnote":"","page_name":" 1050 ","page_number":382},
  {"content":"\r\n\r\nو اسباب كه مىگويند مشروط وقتى شرطش موجود نشده باشد معدوم خواهد بود .\r\nو ليكن اثر شرط بشرح مذكور اين است كه وقتى حاصل نشود عقد جائز و كسى كه شرط بنفع او است اختيار فسخ معامله را خواهد داشت . و لذا فاسد بودن بعض شروط مستلزم فساد عقد نيست .\r\nپس شرط التزام ثانوى است مغاير با التزام حاصل از عقد و در عين حال منفصل از آن هم نبوده و كمال ارتباط را به آن دارد .\r\nبنا بر اين اگر ضمن عقد بيع شرط فعلى از افعال شده باشد بايد آن را ايجاد نمود و اگر غايت و نتيجه باشد مثل اينكه شرط شود كه فلان كتاب وقف باشد و يا ملك مشترى گردد و اين قبيل از شروط را صحيح بدانيم بايد ملتزم به آن شده و آثار عقد را بر آن مترتب ساخت . در مثال فوق كتاب وقف باشد و يا ملك مشترى گردد مثل اينكه اين منظور به عقد مستقلى ايجاد شده باشد .\r\n( كليات حقوقى 110 ، 111 )\r\n\r\nشَرطِ عادى\r\n- ( اين اصطلاح اصولى است ) شرط عادى عبارت از چيزى است كه عادتا تأثير فاعل متوقف بر آن باشد ( از دستور ج 2 ص 213\r\n\r\nشَرطِ فاسِد\r\n- اين اصطلاح اصولى و فقهى است و آن شرطى است كه در معاملات خلاف مقتضى عقد و يا شرع و اصول مسلمه شرعى شود و يا مستلزم محال باشد .\r\n( از دستور ج 2 ص 212 )\r\n\r\nشَرطِ فِعل\r\n- ( اصطلاح فقهى ) شرط فعل موقعى درست است كه آن فعل مشروع باشد و منعى از آن نشده باشد و بهر حال هر فعلى را كه مشروع باشد ميتوان بعنوان شرط قرار داد .\r\n\r\nشَرطِ لازِمُ الوَفاء\r\n- ( اصطلاح فقهى ) در كليات حقوقى آمده است : هر شرطى كه مقدم بر عقد بوده يا مؤخر از آن باشد باطل است . شرطى كه لازم الوفاء بوده و تخلف از آن موجب خيار است ، شرطى است كه ضمن عقد باشد . اما شرطى كه مقدم بر عقد باشد اگر عقد مبنى بر آن واقع شده باشد وفاء به آن لازم است و اما شرطى كه مؤخر از عقد باشد خالى از اثر بوده و اصلا ارتباط به عقد نخواهد داشت .\r\n( كليات ص 33 )\r\n\r\nشَرطِ لَغو\r\n- ( اصطلاح فقهى ) در كليات حقوقى آمده است :\r\n- شرط صحت شرط و لزوم آن در ضمن عقود لازمه اين است كه در آن شرط براى متعاملين يا براى شخص ثالثى فائدهء منظور باشد و الا شرط لغو و سفهى خواهد بود .\r\n( كليات ص 77 )\r\n\r\nشَرطِ مُنافِى با مُقتَضاىِ عَقد\r\n- ( اصطلاح فقهى ) در كليات حقوقى آمده است شرطى كه منافى با مقتضاى عقد باشد يعنى با جوهر و حقيقت عقد منافات داشته باشد و با هم سازگار نباشند شرط باطل و مبطل عقد است مثل اينكه شخص مالى را بفروشد به شرط اينكه خريدار مالك آن نشود يا به شرط اينكه در آن تصرفى نكند .\r\nيا خانه خود را اجاره دهد به شرط اينكه مستأجر در آن تصرفى نكرده و از منافع آن استفاده ننمايد . اين نحو از شروط در معنى ، ابطال عقد بوده و شبيه بتناقض\r\n\r\n","description":"","footnote":"","page_name":" 1051 ","page_number":383},
  {"content":"\r\n\r\nاست و مثل اينست كه معامله در عينى كه واقع شده ، واقع نشده باشد .\r\nاما اگر آن را بفروشد و بر مشترى شرط كند كه آن را نفروشد يا برهن ندهد يا به او اجاره دهد و يا به ديگرى اجاره ندهد .\r\nامثال اين شروط منافاتى با حقيقت عقد نداشته و فقط منافى با اطلاق عقد است .\r\nپس اگر عقدى بطور مطلق واقع شده باشد متعامل بدون هيچ قيد و شرطى نسبت بمورد معامله سلطنت خواهد داشت و اگر عقد مقيد به شرطى باشد سلطنت متعامل مقيد خواهد بود .\r\nاما اگر شخص معامله‌كننده بر حسب شرط مطلق سلطنت را از متعامل سلب كرده باشد عقد باطل است و فرق است بين مطلق سلطنت و سلطنت مطلقه . شرط سلب سلطنت بنحو اول باطل و بنحو ثانى صحيح است و تميز بين اين دو امر در اكثر شروط واضح و خالى از اشكال است . فقط در بعضى مواقع اشكال پيدا مىشود مثل اينكه شخصى با زنى ازدواج كرده و شرط كرده باشد كه با او هم بستر نشود آيا اين شرط منافى جوهر عقد و حقيقت آن بوده يا منافى با اطلاق عقد است .\r\nتشخيص امر در اين قبيل از موارد منوط بلطف قريحه و قوت استنباط و دقت نظر خواهد بود .\r\n( كليات حقوقى 34 ، 35 )\r\n\r\nشَرطِ نَتيجَه\r\n- ( فقهى ) . يعنى اينكه نتيجهء عقد ، شرط عقد قرار داده شود در اين مورد در كليات حقوقى آمده است :\r\n- شرط در صورتى صحيح است كه وقوع آن تابع سبب مخصوصى نباشد .\r\nبنا بر اين وقوع نكاح يا طلاق را نمىشود ضمن عقد لازمى مقرر داشت .\r\n( كليات ص 76 )\r\n\r\nشَرطِ واقِف\r\n- ( فقهى ) شرايطى كه واقف براى مصارف موقوفه مقرر ميدارد كه قهرا متصديان موقوفه بايد مراعات نمايند البته مشروط بر اينكه آن شرايط مشروع باشد در اين باب در كليات حقوقى آمده است :\r\nشرط واقف مثل نص شارع است و اين قاعده مأخوذ است از حديث مشهور\r\n« الوقوف على ما يوقفها اهلها »\r\nپس بايد اقتصار به ترتيبى كه منظور واقف بوده نموده و حتى الامكان از آن تجاوز نكرد .\r\nبلى وقتى اقتصار به آن براى وقف يا موقوف عليهم ضرر داشته باشد بقول بعضى فقهاء ، تعدى جايز است .\r\n( كليات ص 33 )\r\n\r\nشرطين\r\n- ( اصطلاح منطقى ) نوعى از قياس رجوع به قياس شرطى شود .\r\n\r\nشرطى\r\n- ( اصطلاح هيوى و نجومى ) يكى از منازل 28 گانه قمر بود و منزل اول بود و علامت آن دو ستاره‌ايست روشن بر دو شاخ حمل از اوسط قدر سوم و بعد آنها از يكديگر يك ذراع بود و در نزديكى يكى از آنها ستارهء بود باريك و بعضى از عربان آن را داخل دانند و هر سه را اشراط خوانند و صورت آنها بدين نحو بود :\r\n( شرطى بضم شين و فتح راء يعنى علامت و هم بفتح شين و راء ) ( از بيست باب ملا مظفر ) ( شرطين بضم شين و فتح طاء )\r\n\r\nشَرطِيَّه\r\n- ( اصطلاح منطقى - نحوى ) جملهء شرطيه نزد نحويان جمله‌ايست كه مصدر به ادات شرط باشد مانند ان و لو .\r\n\r\n","description":"","footnote":"","page_name":" 1052 ","page_number":384},
  {"content":"\r\n\r\nو در منطق مقابل حمليه است و آن بر چند نوع است و بهر حال قضيه شرطيه قضيه‌ايست كه حكم در آن معلق بر شرطى باشد مثال « ان كانت الشمس طالعه فالنهار موجود » و مقابل قضيهء حمليه است رجوع شود به قضيه شرطيه .\r\n( از دستور ج 2 ص 210 )\r\n\r\nشَرطيّات\r\n- ( اصطلاح منطقى ) شرطيات در مقابل حمليات است و آنها قضايائى هستند كه حكم در آنها معلق به حصول امورى ديگر باشد رجوع به حمليه و حمليات و قضاياى شرطيه شود .\r\n( از ش ص 114 )\r\n\r\nشَرطيَّهء مُتَّصِلَة\r\n- ( اصطلاح منطقى ) قضيه شرطيه متصله قضيه‌ايست كه حكم در آن بر اتصال حصول نسبت امرى باشد بر فرض وقوع امرى ديگر مثال « اگر آفتاب بر آيد روز روشن باشد » در مقابل شرطيه منفصله كه حصول حكم منوط بعدم حصول امرى است مانند « اين عدد يا زوج است يا فرد » كه زوج بودن معلق بر فرد نبودن است و بالعكس رجوع به قضيه شرطيه شود .\r\n( از اساس الاقتباس ص 69 )\r\n\r\nشَرطيَّه مُنفَصِلَة\r\n- ( اصطلاح منطقى ) رجوع به شرطيه متصله و قضيه شرطيه شود .\r\n\r\nشَرع\r\n- ( اصطلاح كلامى ) بفتح شين مشرعة الماء يعنى محلى كه از آن توانند به آسانى آب نوشند و شريعت نيز بدين معنى است و شرع آنچه را خداى متعال تشريع كرده است براى بندگانش از احكام گويند و شرع را دين و ملت هم خوانند احكام شرع را از آن جهت كه املاء و كتابت كنند ملت نامند و از جهت آنكه مشروع است شرع نامند و شريعت و ملت اضافت به نبى شوند گويند ملت رسول ( ص ) و شريعت . . . ( از كشاف ص 835 ) و بالاخره قوانين و اصول مذاهب را گويند شرايع مختلف هر يك با اصول و موازين مدنى و اخلاقى خود براى اصلاح جوامع بشرى پديد آمده‌اند .\r\nمولانا گويد :\r\n گر نكردى شرع افسون لطيف * بر دريدى هر كسى جسم حريف\r\nشرع بهر رفع شر رائى زند * ديو را در شيشهء حجت كند .\r\nاز گواه و از يمين و از نكول * تا به شيشه در رود ديو فضول\r\nشرع را همچون ترازو دادن يقين * كه به دو خصمان رهند از مكر و كين\r\nگر ترا زو نبود آن خصم از جدال * كى رهد ازو هم و حيف احتيال\r\nشرع بهر زندگان و اغنيا است * شرع بر اصحاب گورستان كجا است\r\nشرع بىتقليد مىپذيرفته‌اند * بىمحك آن نقد را نگرفته‌اند\r\nحكمت قرآن چو ضال مؤمن است * هر كسى در ضاله خود موقن است . \r\n\r\nشَرعيّات\r\n- ( اصطلاح كلامى ) در مقابل عرفيات و عقليات است چنان كه گويند نهى در شرعيات مفيد حرمت است .\r\n( توضيح ص 409 ) .\r\n\r\nشَرَف\r\n- ( اصطلاح هيوى و نجومى ) اهل احكام نجوم از حلول كواكب در هر يك از بروج و اجزاى آن ادراك تأثيرات سعد و نحس كرده‌اند و از اين جهت اعتباراتى نموده‌اند از آن جمله شرف ، هبوط .\r\n\r\n","description":"","footnote":"","page_name":" 1053 ","page_number":385},
  {"content":"\r\n\r\nمثلا هر كوكبى را در برجى و درجهء در نوعى قوت و تأثير يافته‌اند و آن را شرف آن كوكب گفته‌اند و يا ضعفى و آن را هبوط آن كوكب گفته‌اند پس بر اساس تجربه و يا توهم و يا كهانت و غير اين گونه اعتبارات كرده‌اند و گفته‌اند شرف آفتاب هنگامى است كه در درجه 19 حمل بود و شرف قمر آن گاه است كه در درجه سيم برج ثور بود و شرف زحل آن وقت است كه در درجه 21 ميزان و شرف مشترى در درجه 11 ميزان و شرف مريخ در درجه 28 جدى و شرف زهره در درجه 27 حوت و شرف عطار در درجه 15 سنبله است و در عقدتين قمر نيز اعتبار كرده‌اند و گفته‌اند شرف رأس در آن‌گاه است كه در درجه سوم جوزا بود و شرف ذنب آن وقت كه در درجه سيم قوس بود .\r\nو گويند سرطان طالع عالم است .\r\nو شرف مشترى كه كوكب حيات و بقاء است سرطان بود كه وتد عالم است و شرف آفتاب كه پادشاه كواكب است حمل است كه بيت عاشر است و شرف زحل كه كوكب فلاحت است ميزان بود كه بيت رابع است زيرا رابع خانهء ضياع و عقار است و شرف مريخ جدى است كه بيت سابع است . شرف قمر كه خليفهء آفتاب است ثور است . و شرف زهره برج حوت است ، شرف عطار برج سنبله است و شرف هر يك از اين كواكب ناظر است به طالع و عقدتين قمر .\r\nرجوع شود به هبوط .\r\nهر كوكبى را شرفى بود بر حسب سير او در بروج مثلا شمس را شرف آن گاه بود كه در برج حمل بود و ماه را شرف آن گاه بود كه در برج ثور بود .\r\n\r\nشَرَفِ اوَّل شَرَفِ ثانى\r\n- ( از اصطلاحات احكام نجوم ) رجوع به كواكب ثابته شود .\r\n\r\nشَرَفِ قَمَر\r\n- ( اصطلاح نجومى ) شرف قمر ثور و شرف عطارد سنبله و شرف زهره حوت . و شرف شمس حمل و شرف مريخ جدى و شرف مشترى سرطان و شرف زحل ميزان .\r\n( از شمس معارف الكبرى ص 30 )\r\n\r\nشِرك\r\n- ( اصطلاح كلامى و عرفانى ) انباز شدن و اعتقاد انباز به خداى بىانباز و آن شركت در عبادات است مانند ثنويان و نصارى و حرامست و كفر است  « إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ »  ( از كشاف ص 848 ) نزد عارفان ريا داشتن است .\r\nانصارى گويد : شرك بر دو قسم است ، شرك جلى و شرك خفى ، شرك جلى عبادت اصنام است و شرك خفى ملاحظهء خلق ، به چشم اعظام آن يكى از بهشت و درجات محروم گرداند و اين يكى از روح مناجات .\r\n( از عده ج 5 ص 532 ) .\r\nدر جاى ديگر گويد : شرك بر دو قسم است ، شرك عام شرك خاص ، شرك عام ، شرك اكبر است و شرك خاص ، شرك اصغر ، شرك اكبر آنست كه كردگار عظيم و صانع قديم را شريك و انباز گويند و يا او را نظير و همتا دانند و اما شرك اصغر ، رياء در عمل است و ترك اخلاص است در آن مؤمنان را ، و عارفان را التفات است .\r\n( از عده ج 2 ص 541 ) .\r\n\r\n","description":"","footnote":"","page_name":" 1054 ","page_number":386},
  {"content":"\r\n\r\nدر قرآن مجيد از شرك سخت مذمت شده است :\r\n إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  .  لَوْ كانَ فِيهِما آلِهَةٌ إِلَّا اللَّهُ لَفَسَدَتا  .  وَ لَقَدْ أُوحِيَ إِلَيْكَ وَ إِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ  .\r\n أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ  .\r\n قُلْ هَلْ مِنْ شُرَكائِكُمْ مَنْ يَهْدِي إِلَى الْحَقِّ قُلِ اللَّهُ يَهْدِي لِلْحَقِّ . \r\n ما كانَ لِلَّهِ أَنْ يَتَّخِذَ مِنْ وَلَدٍ سُبْحانَهُ . \r\n لا تَأْخُذُهُ سِنَةٌ وَ لا نَوْمٌ . \r\n فَاقْتُلُوا الْمُشْرِكِينَ . \r\n سُبْحانَهُ أَنْ يَكُونَ لَهُ وَلَدٌ  .\r\n مَثَلُ الَّذِينَ اتَّخَذُوا مِنْ دُونِ اللَّهِ أَوْلِياءَ كَمَثَلِ الْعَنْكَبُوتِ اتَّخَذَتْ بَيْتاً وَ إِنَّ أَوْهَنَ الْبُيُوتِ لَبَيْتُ الْعَنْكَبُوتِ لَوْ كانُوا يَعْلَمُونَ . \r\n\r\nشركت\r\n- ( اصطلاح فقهى ) شركت بكسر شين و فتح و ضم آن عبارت از اختلاط دو مال باشد و اطلاق بر عقد شركت شود و اختصاص دو نفر باشد يا زيادتر باموال واحدى و آن بر دو نوع است شركت ملك كه دو نفر يا زيادتر در مالى شريك شوند يا اختيارى و يا قهرى قهرى مانند ارث و اختلاط اجبارى دو مال بدون اراده يا غير آن و شركت در عقد كه از روى اختيار و اراده دو يا چند نفر با هم شريك شوند بمساوات يا غير آن و يا شركت در صنايع است كه شركت متحرفه گويند و گاه شركت در وجوه اعتبارى بازارى است كه شركت مفاليس گويند . و بالجمله اسباب شركت گاه ارث است گاه وصيت و گاه معامله و عمل يا از راه حيازات مباحات است و گاه به مخلوط شدن اعراض است باجبار گاه شركت در اعيان است و گاه در منافع ( از شرح لمعه ج 1 ص 336 - الفقه على ج 3 ص 83 - كشاف ج 1 ص 853 ) « و سببها قد يكون ارثا لعين او منفعة و عقدا بان يشتريا دارا به عقد واحد و حيازة لبعض المباحات دفعة . . .\r\nو مزجا لا يتميز . . . و الشركة قد تكون عينا اى فى عين . . . و منفعة كاشتراك فى منفعة دار . و حقا كشفعة و خيار و المعتبر من الشركة عندنا شركة العنان لا شركة الاعمال و لا المفاوضة و لا الوجوه و المشتركان يتساويان فى الربح و الخسران مع تساوى المالين و لو اختلفا اختلف الربح و لو شرطا غير هما فالاظهر البطلان و ليس لا حد الشركاء التصرف فى المال الا باذن الجميع . . . و لكن من الشركاء المطالبة بالقسمة عرضا ( سواى نقدين ) كان المال او نقدا و الشريك امين لا يضمن الا بتعد او تفريط و يقبل يمينه فى التلف لو ادعى » ( از شرح لمعه ج 1 ص 337 - 338 ) .\r\nدر كليات حقوقى آمده است :\r\nشركت اصطلاحا عبارت است از اينكه دو نفر يا بيشتر سرمايه‌ئى تعيين و روى هم گذارده كه با آن كاسبى كنند .\r\nمحل اجتماع حقوق يا عين است يا دين است يا منفعت است يا حق . جعل خيار براى دو نفر جمعا و همچنين ارث خيار داخل در شق اخير است .\r\nعينى كه مشترك بين دو نفر يا\r\n\r\n","description":"","footnote":"","page_name":" 1055 ","page_number":387},
  {"content":"\r\n\r\nزيادتر باشد منافع حاصلهء از آن متعلق به هر دو بوده و اگر تلف شود تلف آن به نسبت سهم هر كدام دامنگير هر دو نفر خواهد شد .\r\nمالى كه مشترك بين چند نفر است جواز تصرف هر كدام منوط باذن سايرين است و در صورت خوددارى از دادن اذن بايد به حاكم رجوع نمود و تصرف بدون اذن شريك موجب ضمان و تعلق اجرة المثل خواهد بود .\r\nتجارت در مال مشترك بدون اذن شريك زيان پايگير عامل خواهد شد زيرا در حكم غاصب است و چنانچه سودى داشته باشد حكم فضولى در آن جارى است .\r\nهمانطور كه در عين مشترك بدون اذن ساير شركاء نمىتوان تصرف نمود تصرف شريك در دين مشترك نيز بدون اذن سايرين جائز نيست و موجب ضمان است .\r\nبنا بر اين اگر يك نفر از شركاء بدون اذن ديگران تمام دين يا بعض آن را از مديون بگيرد نسبت بسهام سايرين فضولى خواهد بود و شركاء ديگر مىتوانند سهام خود را از او بگيرند و يا بمديون رجوع كنند .\r\nحتى اگر باجازهء سايرين به مقدار حصهء خود از مديون گرفته باشد در مقدار مقبوض نيز شركاء شركت خواهند داشت زيرا دين قابل قسمت نيست مگر بطريق صلح مثل اينكه از اشخاص متعددى طلبكار باشند و صلح بين آنها به نحوى واقع شود كه در نتيجهء آن دين هر يك از مديونين بيك نفر از شركاء اختصاص يابد .\r\nبالجمله تصرف يكى از شركاء در حصهء خود اعم از عين يا دين اگر تعلق آن بطور كلى باشد حاجتى به تحصيل اذن ندارد مثل ابراء ذمه و گرفتن ضامن و فروش حصهء خود . اما اگر تصرف واقع بر عين خارجى بوده و لو اينكه محصل از اين دين باشد اين نحو از تصرف موقوف باذن ساير شركاء است .\r\nپس هر شريكى نسبت بمال مشترك از جهتى مطلق العنان و داراى اختيار مطلق است و از جهتى مقيد و موقوف باذن شريك است مثلا ميتواند حصهء خود را بفروشد يا آن را بمال ديگرى مبادله كند و يا آن را وقف نمايد و لكن بدون اذن شريك نمىتواند آن را تسليم و بقبض دهد .\r\nپس واقع ساختن معامله توقفى بر اذن ندارد ولى تسليم و اقباض موقوف است به اذن شريك .\r\n( كليات حقوقى ص 198 ، 199 ) در معتقد الاماميه آمده است :\r\nشرائط صحت شركت آنست كه در دو مال باشد از يكديگر ، چون بهم بياميزند به يكديگر مشتبه گردد . و آنكه بهم بياميزند ، تا هر دو يك مال گردد . و آنكه دستورى حاصل باشد در تصرف كردن اندر آن . و با اين شرائط هيچ خلاف نيست كه شركت منعقد است ، و بىيكى از اين [ دو 
  ] خلافست ، پس واجب بود كه اين شرائط معتبر بود .\r\nو چون شركت منعقد گشت ، اقتضاى آن كند كه هر يكى را بود از سود و زيان به مقدار سرمايهء هر يكى .\r\nو اگر شرط بفاضل سود و زيان\r\n\r\n","description":"","footnote":"","page_name":" 1056 ","page_number":388},
  {"content":"\r\n\r\nكنند با تساوى اصل مال ، لازم نباشد .\r\nو همچنين اگر يكى را زيادتى شرط كنند در سود مقابل ، عملش لازم نباشد ، اما وى را بود اجرت عملش . و اگر برين راضى شوند ، صحيح بود .\r\nتصرف در مال شركت بحسب شرط باشد : در اجتماع ، و انفراد . و همچنين در صفت تصرف كردن : بنسيه فروختن ، يا بنقد ، و به سفر بردن ، و غير اين . و اگر خلاف كنند شرط را ، ضامن باشد .\r\nشركت عقدى جائز بوده هر يكى را از ايشان بود كه آن را فسخ كنند ، و بمرگ منفسخ شود .\r\nو چون دين را قسمت كنند ، منقسم نشود ، بلكه آنچه حاصل باشد ميان ايشان بود . و آنچه منكسر شود بر هر دو .\r\nاگر چيزى بفروشد شريكى كه وى را تصرف باشد ، و اقرار دهد بر شريك خود به آنكه بها قبض كرده است ، و شريك منكر باشد ، و اقرار دهد بر شريك خود به آنكه بها قبض كرده است ، و شريك منكر باشد ، ذمت مشترى از چيزى برى نگردد . اما از جهت وى براى آنكه وى معترف نيست بقبض خود ، و نه به بقبض وكيل خود . اما از جهت آنكه نفروخته است ، براى آنكه منكر است .\r\nو اقرار شريك وى بر وى قبول نباشد ، زيرا كه وكيل است ، و اقرار وكيل بر موكل بقبض حقى كه او وكيل بود در گرفتن مقبول نباشد . و اگر آنكه نفروخته است ، اقرار آرد ذمت مشترى از نصيب وى ، برى شود ، بلا خلاف .\r\n( معتقد الاماميه ص 377 ، 378 ) در كليات حقوقى آمده است :\r\nشركت ابدان نيز صحيح نيست و آن عبارت است از اينكه دو نفر يا بيشتر عقد شركتى واقع سازند به اين طور كه هر آنچه در نتيجه كاركردشان بدست آمد مشترك بين همه آنها باشد چه هر گاه عملشان مساوى باشد يا مختلف .\r\n( كليات حقوقى ص 210 )\r\n\r\nشِركَتِ أبدان\r\n- ( اصطلاح فقهى ) شركت ابدان آن باشد كه چند نفر در اعمال و صنايع كه از دست آنها ساخته است شريك شوند اين نوع شركت يا عنان است يا مفاوضه مفاوضه آن باشد كه چند نفر از صنعت گران قبول نمايند كه اعمالى را بر تساوى انجام دهند و در ربح و زيان متساوى باشند و هر يك كفيل ديگرى باشد و شركت عنان آن باشد كه در سود و زيان شرط تفاوت كنند و اين دو نوع شركت روا نباشد .\r\n( از الفقه ج 3 ص 90 )\r\n\r\nشِركَتِ جَبرى\r\n- ( اصطلاح جبرى ) رجوع به شركت شود\r\n\r\nشِركَتِ ذَمم\r\n- عبارت از شركتى است كه ميان دو نفر بدين طريق انجام شود كه قرار بندند كه چيزى بخرند ( چيز غير معينى ) با بهاء و ثمن موعد دار در ذمه هر دو بتضامن و هر يك كفيل ديگرى باشند و بعد متاع را بفروشند و سود را تقسيم كنند ( از الفقه على ج 3 ص 98 )\r\n\r\nشِركَتِ عَنان\r\n- ( اصطلاح فقهى ) اين شركت باصطلاح خاص خود آن باشد كه اطراف شركت شرط نمايند كه تصرف هر كدام مربوط باذن و اجازهء ديگرى باشد . ( از الفقه ج 3 ص 97 ) ، در اين نوع شركت شركاء در رأس المال\r\n\r\n","description":"","footnote":"","page_name":" 1057 ","page_number":389},
  {"content":"\r\n\r\nمتفاوت‌اند و اگر هم در رأس المال متساوى باشند در سود و زيان متفاوتند .\r\nدر كليات حقوقى آمده است :\r\n518 - شركت عنان نزد اماميه شركتى است كه اموال دو نفر يا زيادتر ممزوج گردد . و شايد وجه تسميهء آن اين باشد كه عنان اموال بطور تساوى بدست شركاء است ، و عامه اين نوع از شركت را شركت مفاوضه گويند . اما شركت عنان نزد آنها شركتى است كه شرط مساوات در آن نشده باشد .\r\nبهر حال نزد اماميه فقط شركت عنان كه تحقق آن در اعيان موقوف است به امتزاج و اختلاط صحيح است .\r\n( كليات حقوقى ص 209 )\r\n\r\nشِركَتِ عَقدى\r\n- ( اصطلاح فقهى ) در كليات حقوقى آمده است :\r\nمدار شركت عقدى بمخلوط نمودن دو مال يا زيادتر است بهمديگر و به نسبت اموال سود و زيان بهر يك از شركاء تعلق خواهد گرفت خواه در عمل مساوى باشند يا مختلف . پس وقتى دو نفر شريك در سرمايه مساوى باشند در سود و زيان مساوى خواهند بود و به نسبت اختلاف مختلفند .\r\nو اين در صورتى است كه عقد شركت مطلق باشد اما با شرط متبع است به شرط اينكه منافى با مقتضاى عقد نباشد .\r\nپس تخصيص ربح يا خسران بيك نفر از دو شريك منافى با جوهر عقد شركت بوده و به اين لحاظ باطل و مبطل عقد است .\r\nمجرد وقوع عقد شركت كافى در حصول شركت نبوده بلكه تحقق شركت به اين است كه اموال بهم ممزوج گردد مگر اينكه فرض شود كه از اول با هم شريك المال بوده‌اند مثل اينكه مال به آنها ارث رسيده يا يك نفر بهمهء آنها مديون بوده و آن را سرمايهء خود قرار دهند . در اين صورت امتزاج موضوعى نخواهد داشت .\r\n( كليات حقوقى ص 208 )\r\n\r\nشِركَتِ عَمَل\r\n- ( اصطلاح فقهى ) شركت عمل را شركت ابدان هم گويند و آن باشد كه دو يا چند نفر شريك شوند با رأس المال متساوى در تجارت بنا بر آنكه هر كدام را سود و زيان باندازهء رأس المال باشد و هر يك شريك خود را در معاملات مطلق العنان بدانند ( از الفقه على . . . ج 3 ص 97 ) و بالجمله در سهام و سود و زيان متساوى باشند و هر يك بتوانند بدون نظر و اجازهء ديگر كار كند ،\r\n\r\nشِركَتِ مَفالِيس\r\n- ( اصطلاح فقهى ) شركت در وجوه و اعتبارات بازارى است رجوع به شركت شود و رجوع به شركت وجوه شود .\r\n\r\nشِركَتِ مُفاوَضَه\r\n- ( اصطلاح فقهى ) در كليات حقوقى آمده است :\r\nمراد از شركت مفاوضه اين است كه دو نفر يا بيشتر عقد شركتى واقع سازند مبنى بر اينكه هر آنچه از غنيمت يا تجارت يا حيازت يا ميراث يا غير اينها از فوائد و انتفاعات هر كدام از آنها بدست آورد سايرين نيز در آن سهيم باشند بطور مساوى يا باختلاف . اين نوع از شركت چنان كه گفته شد باطل است .\r\n( كليات حقوقى ص 210 )\r\n\r\n","description":"","footnote":"","page_name":" 1058 ","page_number":390},
  {"content":"\r\n\r\n\r\nشِركَتِ وُجُوه\r\n- ( اصطلاح فقهى ) اين نوع شركت جايز نيست و آن باشد كه دو يا چند نفر در اعتباراتى كه در بازار دارند بدون آنكه مالى در بين باشد و باعتبار و اعتمادى كه مردم بدانها دارند قرار شركت بندند كه اشيائى را بخرند بطور مؤجل و بفروشند و سود آن را تقسيم نمايند البته اين قسم هم ميتواند مفاوضه باشد كه هر دو بطور مطلق بتوانند باعتبار يكديگر هر نوع معاملهء را انجام دهند و ميتواند عنان باشد كه مثلا اعتبار يك طرفى باشد و يا معاملات با اجازه يكديگر باشد ( از الفقه على . . . ج 3 ص 90 ) بنا بر اين ممكن است يك نفر كه داراى وجاهتى و اعتبارى نيست با شخص ديگر كه اعتبارى دارد شركت كند و در اين صورت مثلا سود متساوى نباشد .\r\nو بالجمله اين نوع شركت باطل است .\r\nدر كليات حقوقى آمده است :\r\nشركت وجوه عبارت است از اينكه دو نفر كه داراى وجاهت و اعتبارند ولى مالى ندارند به مدت اموالى را خريدارى نموده و به فروش رسانند و پس از پرداخت مطالبات زياده را بين خود تقسيم نمايند .\r\nاين نوع از شركت نيز صحيح نيست .\r\nبلى اگر هر دو بطور اشتراك در ذمه خريدارى كنند يا يك نفر ديگري را وكيل خريد نمايند اشكالى نداشته و ربح متعلق بهر دو خواهد بود . چنان كه اگر يكى آنها نصف منافع خود را تا مدت معينى به نصف منافع ديگرى صلح كند صورت صحيحى به خود خواهد گرفت زيرا جهالت در صلح تا حدى مغتفر است ( كليات حقوقى ص 210 )\r\n\r\nشَرَفاتُ الكُرسى\r\n- ( عرفانى ) اين اصطلاح را شيخ اشراق به كار برده است و رمزى است از عالم مجردات رجوع شود به ساحت و رجوع شود به تلويحات ص 109\r\n\r\nشرم\r\n- ( اصطلاح عرفانى ) حصارى است و مايهء ايمان و نشان كرم است و خلق در اين مقام بر سه گروه‌اند ، غافلان و عاقلان و عارفان غافلان از خلق شرم دارند ، ايشان ظالمانند ، عاقلان از فرشته شرم دارند ، ايشان مقتصدان‌اند ، عارفان از حق شرم دارند ، ايشان سابقانند .\r\nگفته‌اند : بر هفت وجه است حياء تقصير ، حياء اجلال ، حياء جنايت ، حياء كرم ، حياء حشمت ، حياء استحقار ، حياء حق .\r\n( عده ج 1 ص 128 )\r\n\r\nشُرود\r\n- ( اصطلاح عرفانى ) شرود عبادت از طلب حق است بخلاص از آفات و حجب و بيقرارى اندر آن كه همه بلاهاى طالب از حجاب افتد پس حيل طلاب را اندر كشف حجاب و اسفار ايشان و تعلق ايشان بهر چيزى « شرود » خوانند و هر كه اندر ابتداى طلب بيقرارتر بود اندر انتها و اصل‌تر و ممكن‌تر شود ( كشف المحجوب 507 ) .\r\nصاحب لمع گويد : شرود ، تفرد صفات است از منازلات حقايق و ملازمهء حقوق ، در شرح شطحيات است : شرود نفى صفات است از منازلات حقايق و آن حقايق حجابست عزيزتران را .\r\n\r\n","description":"","footnote":"","page_name":" 1059 ","page_number":391},
  {"content":"\r\n\r\n( از شطحيات ص 623 )\r\n\r\nشُروط\r\n- رجوع شود به شروط\r\n\r\nشُروق\r\n- ( اصطلاح ذوقى ) مراد تابش انوار است و يا تابشى است كه از انوار بالا بر انوار سافله شود و شروق انوار تابشهاى انوار است .\r\n( از ش ص 341 - مجموعه دوم مصنفات ص 134 ، 137 ، 141 )\r\n\r\nشره\r\n- اين اصطلاح اخلاقى است و ضد عفت است و آن در طرف افراط است و ولوع باشد بر لذات زياد از مقدار واجب .\r\nرازى گويد : « ان الشره و النهم من العوارض الردية العادة من بعد بالالم و المضرة » كه از عوارض و مولودات قوت نفس شهوانيه است .\r\n( اخلاق ناصرى ص 84 - رسائل فلسفهء زكرياى رازى ص 70 )\r\n\r\nشَريعَت\r\n- ( اصطلاح كلامى و عرفانى ) شريعت در لغت مشرعة الماء را ميگويند يعنى محلى كه آب مىآشامند و در اصطلاح عبارتست از امور دينى كه حضرت عزت عز شأنه جهت بندگان بلسان پيغمبر تعيين فرموده از اقوال و اعمال و احكام كه متابعت آن سبب انتظام امور معاش و معاد باشد و موجب حصول كمالات گردد و شامل احوال خواص و عوام بوده جميع امت در آن شريك باشند چون شريعت مظهر فيض رحمانى است كه رحمت عام است .\r\n( از شرح گلشن ص 290 ) و رجوع بفرهنگ مصطلحات عرفا شود هجويرى گويد : شريعت و حقيقت از عبارات اهل الله است كه يكى از صحت حال ظاهر كند و يكى از فخامت حال باطن ( از كشف المحجوب ص 498 ) .\r\nدر كشاف است كه شريعت عبارت از طريق دين است كه شرع است ( كشاف ص 71 ) ابو القاسم قشيرى گويد : شريعت امر بالتزام عبوديت است و « حقيقت » مشاهدهء ربوبيت و هر شريعتى كه مؤيد به حقيقت نباشد غير مقبول است و هر حقيقتى كه مقيد به شريعت نباشد غير محصول است .\r\nشريعت جهت تكليف خلق ميآيد و حقيقت از طريق و تصرف حق خبر ميدهد ( از رساله قشريه ص 43 ) خواجه عبد الله گويد : « شريعت » همه نفى بود و اثبات بر قالب و هيكل و « طريقت » همه محو كلى باشد و حقيقت همه حيرتست ، شريعت را تن شمر و طريقت را دل ، و حقيقت را جان ، اگر شريعت خواهى اتباع و اگر حقيقت خواهى انقطاع باقى همه صداع ( از اسرار التوحيد ص 326 ) .\r\nبعضى گويند : شريعت معرفت سلوك الى الله است و حقيقت دوام نظر بسوى اوست و طريقت سلوك طريق شريعت است يعنى عمل بمقتضاى شريعت است يعنى عمل بمقتضاى شريعت ( از رسائل خواجه ص 12 - 22 ) .\r\nو بالجمله مراحل تربيت معنوى عبارت‌اند از شريعت ، طريقت ، معرفت كه در مرحلهء اول التزام شريعت و در رتبت دوم بمدد راهنماى معنوى و مرشد ، احكام طريقت را نيز ملتزم شود .\r\n( از شرح بر رساله قشريه ص 92 ) .\r\nانصارى گويد : شريعت چراغست ،\r\n\r\n","description":"","footnote":"","page_name":" 1060 ","page_number":392},
  {"content":"\r\n\r\nحقيقت داغست ، شريعت بند است ، حقيقت بند است ، شريعت نياز است ، حقيقت ناز است ، شريعت اركان ظاهر است ، حقيقت اركان باطنست ، شريعت بىدرديست ، حقيقت بىخوديست ، شريعت خدمتست بر شريطت ، حقيقت غربت است بر مشاهدت ، شريعت بواسطه است ، حقيقت بمكاشفه است ، اهل شريعت طاعت دار است اهل حقيقت از خويشتن گريزانست و بيكى نازان ، اهل شريعت در آرزوى خلد و نعيم باقى است ، اهل حقيقت گستاخ و مشغول بساقى است ، ابتداى حقيقت درديست كه پديد آمد و حسرتى ترا فرا گيرد ، جهان فراخ بر تو تنگ كند ، اندرون پيراهن بر تو زندان كند ، آتشى در جانت زند ، عطشى در دل افكند ، سوز بينى و سوزنده نه ، شور بينى و شورنده نه :\r\n( از عده ج 2 ص 740 ) .\r\nو گفته‌اند : شريعت گفت انبياء است و طريقت كرد انبيا و حقيقت ديد انبياء است . بعضى از تركيبات : احكام شريعت واضع شريعت ، حكم شريعت ، قانون شريعت . رايت شريعت ، صاحب شريعت\r\n\r\nشُستُشُو\r\n- ( اصطلاح ذوقى ) برداشتن خردها را گويند كه از تقصير حاصل شده باشد .\r\n\r\nشَطح\r\n- ( اصطلاح عرفانى ) سخنى است كه زبان از گفتن آن تنفر داشته باشد و گوش از شنيدن آن كراهت دارد ، و بمعنى حركت است و آن بيان امور و رموز است در وصف وجد و عباراتى كه وصف حال و شدت وجد را كند ، شطح گويد : و گفته شده است كه « شطح » كلمه‌ايست كه بوى خود پسندى بدهد و ادعاء از آن استشمام شود و آن در بين محققان نادر ديده سده است .\r\nجرجانى گويد : « شطح » از زلات محققان است زيرا دعوى به حق است كه عارف بدون اذن الهى اظهار مىكند .\r\nرجوع شود به ( لمع ص 375 - طرائق ص 204 - شرح گلشن ص 629 ) .\r\nدر اصطلاحات است كه وجد در لغت بمعنى حركت است و حركت شديد آسيا را « شطح » گويند و در عرف عرفا حركت اسرار وجدى را « شطح » گويند به اين كه اظهار شود .\r\nو گفته شده است « شطحيات » سخنى را گويند كه ظاهر آن به ظاهر شرع راست نيايد .\r\nو بعضى گويند سخنانى است كه در حال شدت وجه ادا شود و شنيدن آن را بر ارباب ظاهر سخت و ناخوش باشد و موجب ظن و انكار گردد ( دستور العلماء ج 2 ص 6 ، 2 ) در شطحيات است : خانه‌اى را كه آرد ، خورد كند ، مشطاح گويند از بسيارى حركات كه در او باشد ، پس در سخن ، شطح عبارت از حركات اسرار ايشانست ، چون وجدى قوى شود و نور تجلى در صميم سر ايشان عالى شود بنعت مباشرت و مكاشفت و استحكام ارواح در انوار الهام كه عقول ايشان را حادث شود برانگيزانند ، آتش شوق ايشان بمعشوق ازلى تا برسد بعيان سراپردهء كبريا و در عالم بهاء ، جولان كنند ، چون به بينند نظايرات و مغمرات غيب ، بىاختيار ، مستى در ايشان آيد ، جان به جنبش درآيد ، سر\r\n\r\n","description":"","footnote":"","page_name":" 1061 ","page_number":393},
  {"content":"\r\n\r\nبه جوش درآيد ، زبان به گفتن درآيد ، از صاحب وجد كلامى صادر شود ، از تلهف احوال و ارتفاع روح ، در علو مقامات ، و اصول متشابه در شطح از سه معدن است معدن قرآن معدن حديث و معدن الهام اولياء حق سبحانه با عموم بندگان به زبان شريعت گويند و با خصوص به زبان حقيقت و عموم را فرمود تا او را بطلبند در مدارج معاملات ( از شطحيات ص 56 ، 58 )\r\n\r\nشَطر\r\n- ( اصطلاح منطقى و فلسفى ) شطر در مقابل شرط است و به معناى جزء است و اجزاء داخلى است .\r\n( از دستور ج 2 ص 214 )\r\n\r\nشَعائِرُ اللّه\r\n- ( عرفانى ، فقهى ) مراد اوليه از شعائر اعمال حج است و اعمال دين است و انجام مراسم مذهبى است كه جمعا و فى الجمله واجب است چون اعلام دين است و علامت اطاعت خداست ( از عوائد الايام ص 9 ) .\r\n\r\nشَعائِرِ إِسلامى\r\n- ( اصطلاح فقهى ) اذان ، نماز ، صوم ، حج و جز آن مىباشد كه علامت اسلام‌اند ( از شرح لمعه ج 1 ص 186 )\r\n\r\nشَعار\r\n- ( عرفانى ، مذهبى ) جامهء كه در زير پوشيده مىشود ، مانند پيراهن ، شعار گويند ، و در اصطلاح يعنى ظاهر خود را ملبس به لباس شرع نمايد و طريقت را كه روش خاص ارباب قربت است از تبتل و انقطاع و اخلاص و توكل و تسليم و رضا و تجريد و تفريد و غيره ، دثار خود سازد .\r\n( شرح گلشن ص 291 ) .\r\n\r\nشُعاع\r\n- ( اصطلاح فلسفى ) در زير كلمهء اصحاب شعاع شرح داديم كه بعضى گويند شعاع جسم لطيفى است كه از مضىء به مستضىء منتقل و متصل مىشود و فرق ميان شعاع و ضياء و نور را در زير كلمهء ضياء و نور شرح ميدهيم .\r\n( از ش ص 261 - مجموعه دوم مصنفات ص 97 - شفا ج 1 ص 309 ) شهاب الدين سهروردى گويد :\r\nبعضى از مردم گمان كرده‌اند كه شعاع جسم بود و اين گمان باطل بود زيرا اگر شعاع جسم بود لازم آيد كه هر گاه بطور ناگهانى و دفعى سوراخ « كوه » منسد گردد آن جسم نورانى حاصل از آن پنهان و معدوم شود در حال كه چنين نبود و اگر گفته شود كه پس از انسداد سوراخهاى « كوه » همچنان اجسام ريز مظلمه باقى مىماند نهايت ضوء و روشنائى آنها زائل ميگردد جواب داده مىشود كه با اين فرض هم لازم آيد كه شعاع جسم نباشد .\r\nو نيز هر گاه شعاع جسم باشد لازم آيد كه انعكاس آن از جسم سفت و سخت مقدم باشد از انعكاس آن از اجسام رطبه و نرم و حال آنكه وجود خارجى عكس اين امر را ثابت ميدارد .\r\nو نيز لازم آيد كه از جرم آفتاب هر گاه شعاع جدا شود كاسته گردد .\r\nو نيز لازم آيد كه شعاع حاصل نشود مگر بزواياى قائمه نه بدان صورت كه در جهات مختلف ديده مىشود ، زيرا جسمى كه واحد بالطبع باشد متحرك بر جهات مختلف نشود و نيز لازم آيد كه ضوئهاى چراغهاى متعدد متراكم گردد بطورى كه غليظ شود و داراى ژرفنا شود\r\n\r\n","description":"","footnote":"","page_name":" 1062 ","page_number":394},
  {"content":"\r\n\r\nو هر چه به تعداد نور افشانها افزوده شود ژرفناى شعاع فزون گردد و حال آنكه چنين نيست ، پس شعاع از امورى نيست كه از نيرات و از آفتاب و يا از محلى به محل ديگر نقل پيدا كند و بلكه عرضى است غير قابل انتقال و علت آن جسم مضيئى بود بوساطت جسمى شفاف مانند هوا .\r\n( از شرح حكمة الاشراق ص 261 ، 262 ) .\r\n\r\nشُعاعِ وُجود\r\n- ( اصطلاح فلسفى و عرفانى ) تجليات انوار الهى در مقام تابش بر دلهاى عارفان است ، پير طريقت گفت : الهى عارف ترا بنور تو ميداند ، از شعاع وجود عبارت نمىتواند ، موحدت را بنور قربت ميشناسد ، در آتش مهر ميسوزد ، از ناز باز نمىپردازد ، خداوندا ، يافت ترا دريافت ميجويد ، از غرقى در حيرت ، طلب از يافت باز نمىداند ، مسكين او كه او را به صنايع شناخت ، درويش او كه او را بدلائل جست ، از صنايع آن بايد جست كه در آن گنجد از دلائل آن بايد خواست كه از آن زيبد ، ( از عده ج 2 ص 508 ) .\r\n\r\nشَعبُ الصَّدر\r\n- ( اصطلاح عرفانى ) جمع فرق بود بترقى از حضرت و احديت به حضرت احديت ( از اصطلاحات شاه نعمت الله ص 63 )\r\n\r\nشُعبَدَه\r\n- ( اصطلاح كلامى ، فقهى ) حركات سريع را گويند كه موجب شود حس اشتباه كند و امورى را بيند كه موافق با قواعد عقل و منطق نباشد و يا افعال و اعمال شگفت‌آورى را گويند كه مترتب بر سرعت حركت دست است و آن در شرع حرام است .\r\n\r\nشِعر\r\n- ( اصطلاح منطقى ، ادبى ) قياس شعرى نزد منطقيان قياسى را گويند كه مركب از مقدمات خيالى باشد و نتيجه چنين قياسى انبساط و انقباض نفس و ترهيب و ترغيب است . لفظ يونانى شعر منطقى « نيطوريقى يا نيطوريقا » مىباشد كه در عربى به شعر ترجمه شده است يكى از شرايط شعر اينكه مقدمات آن از متخيلات باشد و بواسطهء به كار بردن الفاظى خاص و تعبيرات مخصوص كه بر مبناى تخيلات است زشت را زيبا و زيبا را زشت ، خوب را بد و بد را خوب نمايد اعم از آنكه با استعمال سخن منظوم باشد يا منثور .\r\nحاجى سبزوارى ميگويد : قياس شعرى قياسى است كه مقدمات آن از امور تخيليه باشد و بعضى از شعريات مؤثرتر از خطابيات است و فائده آن ترغيب و ترهيب است گر چه بامور كاذبه هم باشد .\r\nخواجهء طوسى گويد : و هر چه مفيد تخيلى بود آن را شعر خوانند .\r\n( از دستور ج 2 ص 216 - اساس الاقتباس ص 342 ) در ادب - شاعرى صناعتى است كه شاعر بدان صناعت اتساق مقدمات موهمه كند و التيام قياسات منتخبه بر آن وجه كه معنى خرد ، را بزرگ گرداند و معنى بزرگ را خرد و نيكو را در خلعت زشت باز نمايد و زشت را در صورت نيكو جلوه كند و بايهام قوتهاى غضبانى و شهوانى را برانگيزد تا بدان ايهام طبايع را انقباض و انبساطى بود و امور عظام را در نظام سبب شود\r\n\r\n","description":"","footnote":"","page_name":" 1063 ","page_number":395},
  {"content":"\r\n\r\n( از چهار مقاله ص 23 )\r\n\r\nشَعراىِ شامى\r\n- ( اصطلاح نجومى ) از ستارگان دبران بود .\r\n\r\nشَعراىِ يَمانى\r\n- ( اصطلاح نجومى ) ستارهء بزرگ و روشنى بود بر دهان كلب الجبار كه بسوى يمن سير كند و آن را عبور نيز خوانند زيرا گذرنده است و گفته‌اند كه شعراى يمانى و شامى خواهران سهيل‌اند\r\n\r\nشُعُور\r\n- ( اصطلاح فلسفى ) شعور عبارت از ادراك بدون استثبات است و اول مرتبت حصول علم به قوت عاقله است و چنان مينمايد كه شعور ادراك متزلزل است و از اين جهت در حق خدا اطلاق نشده است .\r\n( از اسفار ج 1 ص 323 - از مباحث مشرقيه ص 368 )\r\n\r\nشُعُورِ بَسيط\r\n- ( اصطلاح فلسفى ) رجوع بادراك بسيط شود .\r\n\r\nالشُّعَيبيَّة\r\n- ( اصطلاح كلامى ) اصحاب شعيب محمد را گويند كه از جملهء عجارده است و عقيده داشت كه خالق اعمال عباد خدا است و چيزى در عالم وجود نمىيابد مگر به مشيت او . .\r\n( از ملل و نحل شهرستانى ص 60 )\r\n\r\nشَعيره\r\n- شش خردل است ( از كشاف ص 822 ) .\r\n\r\nشِغَار\r\n- ( اصطلاح فقهى ) رجوع به نكاح شغار شود .\r\n\r\nشَغَاف\r\n- ( اصطلاح عرفانى ) شغاف و شغف در لغت شدت محبت و ولع است و شغاف را پنج درجت است ، اول امتثال امر محبوب ، دوم محافظت باطن از غير محبوب ، سوم معادات با دشمنان دوست ، چهارم محبت محبان ، پنجم اخفاى احوال كه ميان عاشق و معشوق رود .\r\n( كشاف ص 65 ) .\r\nحلاج گويد :\r\n انت بين الشغاف و القلب تجرى * مثل جرى الدموع من أجفان\r\nو تحل الضمير جوف فؤادى * كحلول الارواح فى الابدان\r\nليس من ساكن تحرك الا * انت حركته خفى المكان\r\nيا هلالا بدا لاربع عشر * ثمان و اربع و اثنان \r\n( طبقات ص 309 ) .\r\n\r\nشَفَاء\r\n- ( اصطلاح عرفانى ) رفع سقم دل‌ها باشد بواسطهء تحقق بانوار ملكوتى و شفاء در آن بر سه وجه است : شفاى عام است و شفاى خاص و شفاى خاص الخاص .\r\nشفاى عام آنست كه گفت :  « فِيهِ شِفاءٌ لِلنَّاسِ »  و شفاى خاص آنست كه گفت :\r\n « ما هُوَ شِفاءٌ وَ رَحْمَةٌ لِلْمُؤْمِنِينَ »  و  « شِفاءٌ لِما فِي الصُّدُورِ »  و شفاء خاص الخاص كه گفت  « وَ إِذا مَرِضْتُ فَهُوَ يَشْفِينِ »  شفاى عام ، نعت اوست .\r\nشفاى خاص الخاص ، خود اوست .\r\n( عده ج 4 ص 313 ) .\r\n\r\nشَفع\r\n- ( اصطلاح عرفانى ) عالم خلق را گويند و آن مرتبهء دوم است ( اصطلاحات فخر الدين )\r\n\r\nشَفاعَت\r\n- ( اصطلاح كلامى ) وساطت باشد و سؤال ترك ضرر باشد از غير بر سبيل تضرع و آن در اسلام ويژهء حضرت رسول است ( از كشاف ج 1 ص 838 )\r\n\r\n","description":"","footnote":"","page_name":" 1064 ","page_number":396},
  {"content":"\r\n\r\nو منظور اين است كه در روز رستاخيز اولياء و انبياء عليهم السلام از بندگان و امت خود به پيشگاه خداوند طلب عفو و مغفرت كرده واسطه شده در اين مورد آراء و عقايد مختلف است معتزله و خوارج اصولا مسأله شفاعت را منكر شده‌اند و گويند كسى پس از اينكه وارد در آتش جهنم شد ديگر از آن نجات نيابد اهل سنت و اشعريه و كراميه گويند شفاعت محقق مىشود و بزرگان اديان شفاعت گنه كاران كنند تا از عذاب جهنم نجات يابند در قرآن مجيد آمده است  مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  و  مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ  .\r\nو  فَما لَنا مِنْ شافِعِينَ  . و  « وَ لا يُؤْخَذُ مِنْها عَدْلٌ وَ لا هُمْ يُنْصَرُونَ »  ( از ملل و نحل ابن حزم ج 4 ص 63 )\r\n\r\nشَفّاف\r\n- ( اصطلاح فلسفى ) شفاف يعنى بىرنگ جسم شفاف به جسمى گويند كه مانع نفوذ نور نباشد فلاسفه در حالات و خواص عناصر اربعه گويند : هر يك از عناصر مادام كه با عنصر ديگر مخلوط نشده باشند داراى رنگى نبوده و شفاف‌اند مثلا آب و آتش و خاك و هوا در حال محوضت و عدم . اختلاط با يكديگر شفاف و بدون رنگ‌اند .\r\n( از شفا ج 1 ص 307 - 308 )\r\n\r\nشُفعَه\r\n- ( اصطلاح فقهى ) و از شفع است به معناى زوج و گفته‌اند از شفاعت است و در هر حال در شرع تملك عقار باشد بر خريدار بطور اجبار به مثل پولى كه داده است در اموال غير منقول توضيح آنكه اگر كسى سهم خود را از مال مشترك مشاعى بخواهد بفروشد حق تقدم در خريد با شريك آنست و اگر بدون اطلاع شريك مشاع خود فروخت و شريك متوجه شد فورا مىتواند از حق شفعه استفاده كند و همان مبلغ را به خريدار بدهد و مبيع را ضبط و تملك نمايد . و اعمال اين حق فورى است كسى كه حق شفعه دارد شفيع گويند ( از كشاف ص 840 ) .\r\nو هى استحقاق الشريك الحصة المبيعة فى شركته و لا يثبت لغير الشريك الواحد و موضوعها ما لا ينقل كالارض و الشجر . . و لا يثبت الشفعة فى المقسوم الا مع الشركة فى المجاز و المشرب و يشترط قدرة الشفيع على الثمن و الاسلام اذا كان المشترى مسلما و لو ادعى غيبة الثمن اجل ثلاثة ايام ما لم يتضرر المشترى و يثبت الشفعة للغائب و ان طاعت غيبته فاذا قدم من سفره اخذ و كذا للصبى و المجنون و السفيه و يتولى الاخذ لهم الولى مع الغبطة فان ترك فلهم عند :\r\nالكمال الاخذ و يستحق الاخذ بالشفعة بنفس العقد و ان كان فيه خيارا و لا يمنع الاخذ من التخاير و ليس للشفيع اخذ البعض بل يأخذ الجميع او يدع . .\r\n( از شرح لمعه ج 2 ص 16 - 18 ) در معتقد الاماميه آمده است : شرط استحقاق شفعه آنست كه مقدم باشد بيعى كه نقل كند به آن ملك با مشترى . و بايد كه شريك وى باشد در آن ، يا در حق آن ، و شريك يكى بيش نباشد ، و مسلمان باشد چون مشترى مسلمان بود ، و حق مطالبه را اسقاط نكند ، و از بهاى آن عاجز نشود .\r\n\r\n","description":"","footnote":"","page_name":" 1065 ","page_number":397},
  {"content":"\r\n\r\nاعتبار تقدم بيع ، براى آنست كه پيش از بيع استحقاق نيست ، باتفاق و اعتبار بيع كرد ، زيرا كه به غير بيع از صدقه ، و غير اين ، شفعه ثابت نشود ، از براى آنكه اثبات شفعه محتاج دليل است ، در شرع دليلى نيست كه برين دلالت كند .\r\nو انتقال ملك با مشترى از براى آن بايد كه شفيع مستحق شفعه نشود چون بايع را اختيار باشد . و شفيع شريك مىبايد زيرا كه بنزد اين طائفه ، شفعه بجواز نيست .\r\nدليلش اجتماع ايشانست ، و آنكه از رسول ص روايت كرده‌اند كه فرمود :\r\n« الشفعة فيما لم يقسم ، فاذا وقعت الحدود فلا شفعة »\r\n، يعنى : شفعه در آن باشد كه قسمت نكرده باشند ، و چون حدود واقع شد شفعه نباشد .\r\nاما آنچه روايت كرده‌اند :\r\n« الجار احق بسبقه »\r\n، يعنى : همسايه سزاوارتر است به آنچه بوى نزديك است ، درين اضمار ميكنند : « احق بالاخذ بالشفعة » ، يعنى :\r\nهمسايه سزاوارتر است كه آن را بشفعه فرا گيرد . و چون ايشان اين اضمار كنند ، اولىتر نباشند از كسى كه اضمار كند :\r\n« احق بالعرض عليه » ، يعنى : اولىتر است به آنكه آن را بر روى عرضه كنند .\r\nديگر آنكه مراد بجار شريك است در چيزى ، از براى آنكه عمرو بن الشريد از پدر خويش روايت كرد كه او گفت : من بفروختم حقى از زمينى كه مرا در آن شريك بود . شريك : مرا گفت : من اولى ترم به آن . پيش رسول ص رفتم ، رسول فرمود :\r\nالجار احق سبقه .\r\nو زن را نيز جاره گويند براى مشاركت او با شوهر در عقد ، اعشى گفت :\r\n« ايا جارتى بينى فانك طالقة » .\r\nو شريك يكى از براى آن بايد ، كه اگر دو باشند و زيادت ، مستحق شفعه نشوند ، براى آن كه حق شفعه حكمى شرعى است محتاج دليلى شرعى باشد .\r\nو بايد كه مسلمان بود ، چون شريك مسلمان باشد ، براى آنكه ذمى را بر مسلمان شفعه نيست ، لعموم قوله تعالى :\r\n « وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا »  ، خداى تعالى كافران را بر مؤمنان راهى ننهاده است .\r\nو رسول ص فرموده است :\r\n« لا شفعة لذمى على مسلم »\r\n، يعنى : ذمى را بر مسلمان شفعه نيست .\r\nو قول آن كس كه گويد بر فور نيست ، تا اسقاط شفعه كند ، شفعه ساقط نگردد ، قوى تر است . براى آنكه اين اصلى است در هر حق كه هست عقلا و شرعا . و از اين اصل بيرون نرود ، الا آنچه آن را دليلى قاطع بيرون برد ، چون حق رد معيب بعيب ، كه اين بر فور است ، زيرا كه در تأخير رد ابطال اوست ، از آن سبب كه روا بود كه امارات عيب از آن بگردد ، و پوشيده شود .\r\nدليل آن كس كه ميگويد بر فور است ، آنست كه در تأخير طلب ضرر است بر مشترى ، زيرا كه چون بداند ، از تصرف بازايستد ، و رسول ص فرموده است :\r\nلا ضرر و لا اضرار\r\n. جواب ازين آنست كه از اين ضرر احتراز ممكن است ، بايد كه حق شفعه را اسقاط كند .\r\nديگر آنكه در مقابله ضرر مشترى ، ضرر شفيع است ، و ازالت ضرر او مقصود .\r\nو از براى اين است كه مستحق شفعه شود ، اگر بعد از سالها وى را معلوم شود\r\n\r\n","description":"","footnote":"","page_name":" 1066 ","page_number":398},
  {"content":"\r\n\r\nبيع او . همچنين چون مسافر از سفر باز آيد .\r\nو كودك بالغ شود ، مستحق شفعه باشد .\r\nو عدم عجز وى از بها ، شرط از براى آنست كه او مالك مبيع ، به آن مىشود كه آنچه مشترى ببايع داده است ، وى به مشترى دهد ، و چون ازين عاجز باشد ، حق وى از شفعه بيفتد .\r\nو چون بها مؤجل باشد ، بر شفيع نيز مؤجل باشد .\r\nو شفعه باشد در آنچه آن را بيع كرده باشند از زمين ، و حيوان ، و متاع ، از آنچه متحمل قسمت باشد ، و آنچه متحمل قسمت نباشد ، لعموم قوله ص :\r\n« الشفعة فيما لم يقسم »\r\nو قوله :\r\n« الشفعة فى كل شىء »\r\n. و از اصحاب كس هست كه ميگويد شفعه ثابت نيست در آنچه متحمل قسمت نيست ، چون گرماوه و آسيا ، و نه در آنچه نقل كنند الا بروجه تبعيت ، چون درخت و بنا .\r\nو شفيع را درك بر مشترى باشد ، نه بر بايع . براى آنكه شفيع از مشترى ميگيرد .\r\nو بها بوى ميدهد ، درك به روى باشد . و اگر سرايى خريده باشد ، و آن را خراب كرده پيش از علم شفيع ، شفيع را نباشد ، الا زمين و آلات آن . و اگر پس از علم وى خراب كرده باشد ، همچنان بايد كرد كه بود .\r\nو حق شفعه موروث است نزد بعضى ، لعموم آيات الميراث ، براى آنكه آيات ميراث عام است جملهء حقوق ميت را .\r\n( معتقد الاماميه 358 ، 362 )\r\n\r\nشَفَق\r\n- ( هيئت ) ميدانيم كه شب در حقيقت عبارت از تاريكى سايهء زمين است در آن هنگام كه آفتاب در قسمت نامرئى و در زير افق ما باشد و موقعى كه مجدد نزديك بر آمدن و ظاهر شدن در افق ما شد شعاعى از آفتاب بر گرداگرد افق و يا بر گرداگرد سايهء زمين مشاهده ميكنيم آنچه در جهت مشرق ديده شود كه در حقيقت طلايهء آفتاب است سپيده گويند و شعاعهائى كه سوى مغرب تابد شفق گويند .\r\nصبح كاذب قبل از سپيدى واقعى ظاهر شود كه شبيه بدنب گرگ است و بدنبال آن صبح صادق بوده كه سپيدى بود كه در افق پراكنده شود .\r\n( از التفهيم ص 67 ) .\r\n\r\nشَفَقِ قُطبى\r\n- ( اصطلاح نجومى ) عبارت از روشنائى خاص است كه در قطب شمالى ديده مىشود و عين همان در قطب جنوبى ديده مىشود كه شفق جنوبى گويند .\r\n( از معجم الفلكى )\r\n\r\nشَفَقَت\r\n- ( اصطلاح اخلاقى ) عبارت از ملاطفت و مراحمت در حق غير است و آن بود كه از حالى غير ملايم كه به كسى رسد مستشعر بود و همت بر ازالهء آن مقصور دارد .\r\n( از اخلاق ناصرى ص 79 ) ابو العباس گويد : « ان الشفقة لم تزل بالمؤمن حتى اوفدته على خير احواله و ان الغفلة لم تزل بالفاجر حتى اوفدته على شر احواله » ( طبقات ص 271 )\r\n\r\nشِقاق\r\n- ( اصطلاح فقهى ) و اختلاف ما بين زوجين را گويند كه بايد از دو طرف براى حل اختلاف حكمى معين نمايند و بالجمله شقاق خروج هر يك از زن و شوى است از اطاعت .\r\n( از شرح لمعه ج 2 ص 103 ) رجوع شود به نكاح\r\n\r\n","description":"","footnote":"","page_name":" 1067 ","page_number":399},
  {"content":"\r\n\r\n\r\nشَقاوَت\r\n- ( اصطلاح عرفانى ) رجوع شود به سعادت .\r\n( مجموعه دوم مصنفات ص 225 )\r\n\r\nشَقاوَتِ صَغير شَقاوتِ عَظيم\r\n( اصطلاحات نجومى ) رجوع به تصميم شود .\r\n\r\nشَقيقِ بَلخى\r\n- ( اصطلاح عرفانى ) فرقهء از صوفيه و نام رئيس آنها است يعنى شقيق بلخى از اقطاب و اكابر عرفا كه اين طريقه را از امام كاظم ( ع ) گرفت .\r\nقاضى نور اللّه در مجالس المؤمنين بنقل از صاحب جامع الانوار گويد : شقيق از شاگردان آن حضرت بود و نيز گويد در سال 174 به مرتبهء شهادت نائل شد و قبر او در خيلان است .\r\nابن خلكان او را مصاحب ابراهيم ادهم دانسته و گويد و طريقه را از ادهم گرفت .\r\nگويند هارون الرشيد از او طلب پند كرد پس فرمود : خداى تعالى را سرائيست كه آن را دوزخ نام كرده‌اند و ترا دربان ساخته‌اند و سه چيز به تو داده‌اند اول مال - دوم تازيانه و سوم شمشير كه خلق را بايد بدان سه چيز از دوزخ بازدارى الى آخر . .\r\n( از طرائق الحقائق جزء دوم ص 77 )\r\n\r\nشك\r\n- ( اصطلاح فقهى ) و تجويز دو امر باشد كه مزيتى براى هيچ يك از دو طرف نباشد از جهت وجود دو امارت متساوى يا عدم امارت در هر دو يا جهتى ديگر و شك نوعى از جهل است و اخص از جهل است كه هر شكى جهل است بدون عكس .\r\nاطلاق بر مطلق تردد هم شود و اطلاق بر مقابل علم هم شود و بر دو اعتقاد كه يكى مر حج باشد بدون آنكه بسر حد علم برسد نيز گويند . در فقه در مسائل مختلف آيد و شقوق و فروضى دارد . اغلب مورد توجه شكوك در نماز است و ما قسمتى از احكام شبهه و شك را در احكام بيان كرديم .\r\nاگر شك در صحت عبادات حاصل شود بنا را بر صحت گذارند اگر شك بعد از فراغ از فعلى باشد چنان كه بعد از ورود در ذكر ركوع ، شك كند كه حمد و سوره را خوانده است يا نه حمل بر صحت و انجام فعل كنند .\r\nهمين طور است شك بعد از وقت كه مثلا در موقع نماز مغرب شك كند كه آيا نماز عصر را خوانده است يا نه بنا بر صحت و انجام فعل گذارند .\r\nشك گاه در اصل نماز باشد و گاه در شرائط آن و گاه در اجزاء و ركعات آن ، در صورتى كه شك در اصل نماز باشد بعد از وقت حمل بر انجام فعل كنند و در وقت بايد انجام دهد و شك در شرائط قبل از شروع به خود فعل فعل بايد انجام دهد اگر در اثناء فعل نماز باشد بايد انجام دهد اگر بعد از فراغ از عمل باشد حكم به صحت كند و شك در افعال نماز هم اگر قبل از شروع باشد بايد انجام دهد چنان كه شك در ركوع كند و حال آنكه ايستاده باشد يا شك در سجده كند و حال آنكه داخل در قيام يا تشهد شده باشد و اگر بعد از شروع در فعلى ديگر باشد بايد بنا را بر صحت گذارد .\r\n( از عروه ص 331 ) در اصول رشاد آمده است :\r\n\r\n","description":"","footnote":"","page_name":" 1068 ","page_number":400},
  {"content":"\r\n\r\nشك كيفيتى است كه از تساوى احتمالين پديد مىآيد و چون به هيچ وجه نشان‌دهندهء واقع نيست لذا نه ذاتا حجت است و نه قابليت اين را دارد كه بر حسب جعل شارع حجت شود . بنا بر اين چنانچه مكلف در چگونگى حكمى از احكام شرعيه شك نمايد در اين صورت چون طرفين شك متساوى هم ميباشند لذا از ترجيح يكى بر ديگرى عاجز گرديده و در كار خود مردد ميماند - و به همين جهت براى رفع اين ترديد يعنى براى اينكه معلوم شود كه كدامين يك از طرفين شك قابل عمل و كدامين يك بىاعتبار مىباشد و يا در كدام مورد ميتوان بيكى از آنها مخيرا عمل كرد اصول و قواعدى تأسيس كرده‌اند .\r\nاين اصول از لحاظ اينكه بر اساس عقل استوار شده‌اند اصول عقليه و از حيث اينكه مبناى عمل مكلف ميباشند اصولِ عَمَليَّه ناميده مىشوند اصول عمليه به هيچ وجه كاشف از واقع نيستند و بلكه فقط تكاليف ظاهريه مكلف را تعيين ميكنند يعنى مكلف در هنگام شك و ترديد و يأس از ادراك واقع چنانچه موافق اصول مزبور عمل نمايد عقلا و شرعا ممتثل شناخته مىشود و لو اينكه فى نفس الامر عملش مطابق با حكم واقعى نباشد براى اينكه تفاوت اصول مزبوره با ادلهء ديگر معلوم شود نخست توضيحاتى در بارهء هر يك از آنها داده و سپس تفاوت آنها را با يكديگر بيان مينمائيم .\r\nالف - ادله شرعيه اعم از عقلى و نقلى باقسام ذيل تقسيم مىشود .\r\n1 -\r\n\r\nادِلِّهء قَطعيَّه\r\n: ادله قطعيه آن قسمت از دلائلى را گويند كه بذاتها مفيد قطع ميباشند مانند نصوص كتاب - خبر متواتر - اجماع محصل - و غيره\r\n2 -\r\n\r\nادِلَّهء ظَنيَّهء خاصَّه\r\n: ادله ظنيه خاصه يا امارت ظنيه آن دسته از دلائلى هستند كه مفيد ظن معتبر ميباشند . يعنى ظن حاصل از آنها بوسيلهء شارع معتبر شناخته شده است مانند خبر واحد - اجماع منقول - ظواهر كتاب - شهادت عدلين و امثال آن .\r\n3 -\r\n\r\nادِلَّهء عَقليَّهء اجتِهاديَّه\r\n: ادله عقليه اجتهاديه آن دسته از دلائلى هستند كه مفيد ظن مطلق مىباشد يعنى اعتبار ظنون حاصله از آنها بوسيلهء شرع تأييد نگرديده لكن به حكم عقل و من باب ضرورت معتبر گرديده‌اند مانند قياس - استقراء غلبه شهرت و امثال آن .\r\n4 -\r\n\r\nاصُولِ عَمَليَّه\r\n: اصول عمليه يا ادله عقليه بطورى كه در فصول آينده خواهيم ديد قواعد و اصولى هستند كه بوسيلهء عقل تأسيس گرديده و مورد تاييد شارع شده‌اند - اين اصول فقط تكاليف ظاهريه مكلف شاك را در غير موارد منصوصه تعيين مينمايند .\r\nب - هر چند مأخذ حجيت هر يك از سه دليل مختلف است يعنى ادله قطعيه بنفسها ، و أمارات ظنيه بوسيله شرع ، و ادله اجتهاديه بوسيله عقل حجت - گرديده‌اند ولى همه آنها از حيث كاشفيت از واقع با يكديگر مشترك ميباشند النهايه كاشفيت ادله قطعيه بوجه تام و كاشفيت أمارات ظنيه و ادلهء اجتهاديه بطور ناقص است ولى در هر حال چون همگى بيش و\r\n\r\n","description":"","footnote":"","page_name":" 1069 ","page_number":401},
  {"content":"\r\n\r\nكم و على قدر مراتبهم كاشف از واقع ميباشند لذا يكى بنفسها و ديگرى باعتبار شرع و سومى باعتبار عقل حجت شده است .\r\nاما در اصول عمليه اين طور نيستند يعنى حجيت آنها از لحاظ كاشفيت نيست چه آنكه اصل مزبوره به هيچ وجه با واقعيات امور سر و كارى ندارند و بلكه فقط احكام ظاهريه مكلفين را تعيين مينمايند خواه آن احكام با واقعيات مطابق باشند يا خير ؟ و بعلاوه اصول مزبوره فقط در مواضع شك اجرا ميگردند بر خلاف دلائل سه‌گانه فوق كه در همهء مواقع قابل اجرا ميباشند .\r\nخلاصهء كلام آنكه :\r\n1 - حجيت ادله قطعيه و ظنيه من باب طريقت است يعنى ادلهء قطعيه بنفسها و أمارات ظنيه بر حسب جعل شارع و ادله اجتهاديه به حكم عقل طريق الى الواقع هستند ولى حجيت اصول عمليه من باب موضوعيت مىباشد 2 - دلائل سه‌گانه اوليه بيان‌كنندهء احكام واقعيه شارع ، و اصول عمليه بيان‌كنندهء احكام ظاهريه شارع ميباشند .\r\n( اصول رشاد 238 - 236 )\r\n\r\nشَكّاك\r\n- ( اصطلاح فلسفى ) شكاك يعنى كسى كه در امور شك و ترديد كند و شك و ترديد او در امور زياده از اندازه معمول باشد و شكاكان در يونان باستان كسانى بودند كه منكر حصول علم بودند و ميگفتند كه انسان براى نيل به حصول يقين نسبت بمعلومات خود مأخذ و ملاكى ندارد حس خطا مىكند و عقل از اطلاع آن عاجز است و در هيچ امرى نبايد حكم قطعى صادر كرد .\r\n\r\nشُكر\r\n- ( اصطلاح كلامى ، عرفانى ) شكر در لغت كشف و اظهار سپاس است و در عرف علما اظهار نعمت منعم است بواسطهء اعتراف دل و زبان .\r\nجنيد گويد : « الشكر هو الاعتراف له بالنعم بالقلب و باللسان » شكر را بدايتى و نهايتى است ، بدايت او علم است بوجود نعمت و وجوب شكر بر آن و كيفيت اداء شكر هر نعمتى و نهايت آن عمل بر مقتضاى نعم الهى است و كيفيت آن صرف است در مصارف شرعى و كفران آن صرف است در وجوه معاصى .\r\nو بعضى گويند : شكر عبارت از ثناء بر نيكوكارى است بواسطهء يادآورى نعم او و شكر در لغت بمعنى وصف جميل است .\r\nحارث محاسبى گويد : شكر زيادتى خداست مر شاكر را زيرا او توفيق دهد كه بنده شكر كند و شاكر بايد توفيق شكر را هم از خدا بداند .\r\nابو بكر كنانى گويد « الشكر فى موضع الاستغفار ذنب و الاستغفار فى موضع الشكر ذنب » ( طبقات ص 374 ) .\r\nابو سعيد خَرّاز گويد : شكر اعتراف بوجود منعم است و اقرار بربوبيت حق به حكم  « لَئِنْ شَكَرْتُمْ لَأَزِيدَنَّكُمْ »  . شبلى را پرسيدند شكر چيست ؟ گفت آنست كه در نعمت منعم را به بينى .\r\nدر شرح منازل است كه « الشكر اسم لمعرفة النعمة لانها السبيل الى معرفة المنعم » .\r\n\r\n","description":"","footnote":"","page_name":" 1070 ","page_number":402},
  {"content":"\r\n\r\n( از مصباح الهدايه ص 484 - شرح تعرف ص 138 - دستور ج 2 ص 222 ) در آيات و روايات در باب شكرگزارى از نعمت‌هاى ظاهره و باطنه تأكيد شده است  لَئِنْ شَكَرْتُمْ لَأَزِيدَنَّكُمْ وَ لَئِنْ كَفَرْتُمْ إِنَّ عَذابِي لَشَدِيدٌ . \r\nمولانا گويد :\r\n شكر آن نعمت كه تان آزاد كرد * نعمت حق را ببايد ياد كرد\r\nچند اندر رنجها و در بلا * گفتى از دامم رها كن اى خدا\r\nتا چنين خدمت كنم احسان كنم * خاك اندر ديدهء شيطان كنم \r\n\r\nشَكل\r\n- ( اصطلاح فلسفى و ادبى و عرفانى ) شكل عبارت از هيأتى است كه از احاطهء يك يا چند حد بوجود مىآيد و يكى از كيفيات مخصوصهء بكميات است و در تعريف آن گفته‌اند : « الشكل هيئة حاصلة فى المقدار او المتقدر من جهة احاطة حد او حدود » .\r\n( از اسفار ج 2 ص 54 ، 58 ) شكل از مقوله كيف است و از كيفيات مختصه بكميات است و كاملترين اشكال طبيعى شكل كرى است بلكه شكل طبيعى همان شكل كرى است .\r\n( از اخوان ج 2 ص 366 - شفا ج 1 ص 19 ) شكل در اصطلاح عروضى اجتماع خبن و كف است چنان كه فاعلاتن چون حروف دوم و هفتم آن را حذف كنى فعلات ماند .\r\n( از المعجم ص 46 - درهء نجفى ص 22 ) در عرفان شكل ، وجود حق تعالى را گويند .\r\n\r\nشَكلِ طَبيعى\r\n- ( اصطلاح فلسفى ) شكل طبيعى ، اشكال اجسام است كه بر حسب طبيعت خود دارند در مقابل شكل و اشكال قسرى كه بوسيله قسر قاسرى پديد آمده باشند .\r\n( از شفا ج 1 ص 144 ، 209 ، 123 29 )\r\n\r\nشَكلِ قَسرى\r\n- ( اصطلاح فلسفى ) رجوع به شكل طبيعى شود .\r\n\r\nشَكلِ قياس\r\n- ( اصطلاح فلسفى ) شكل قياس عبارت از هيأتى است كه از وضع حد وسط در يكى از دو طرف موضوع و محمول ( صغرى و كبرى ) حاصل مىشود .\r\nو از اين راه چهار شكل پديد مىآيد كه اشكال اربعهء معروف باشند ترتيب حصول اشكال اربعه را در اين ابيات ميتوان خلاصه كرد .\r\nاواسط اگر حمل يافت در بر صغرا و باز وضع بكبرى گرفت شكل نخستين شمار حمل بهر دوم وضع بهر دو سوم رابع اشكال را عكس نخستين شمار اشكال قياس مختلف است رجوع شود باشكال اربعه .\r\n( از دستور ج 3 ص 220 - اساس الاقتباس ص 194 - شفا ج 2 ص 536 )\r\n\r\nشُكوكِ صَحيحَه\r\n- ( اصطلاح فقهى و اصولى ) بطور كلى شك در چند مورد بلا اعتبار است 1 شك بعد از محل 2 شك بعد از وقت چه آنكه در شرائط باشد يا در افعال و ركعات يا در اصل فعل 3 شك بعد از سلام واجب و آن يكى از دو صيغه آخر سلام است آن هم شك در شرائط باشد يا در افعال و ركعات در رباعيه\r\n\r\n","description":"","footnote":"","page_name":" 1071 ","page_number":403},
  {"content":"\r\n\r\nبه شرط آنكه يكى از دو طرف شك درست باشد 4 شك كثير الشك گر چه به حد وسواس نرسيده باشد 5 - شك هر يك از امام و مأموم با حفظ ديگرى كه هر يك رجوع به ديگرى كند و شكوكى كه موجب بطلان نمازند . 1 شك در نماز دو ركعتى مانند صبح و سفر 2 در نمازهاى سه ركعتى مانند مغرب 3 بين يك و زيادتر 4 بين دو و زيادتر قبل از اكمال سجدتين 5 بين دو و پنج يا زيادتر 6 بين سه و شش و زيادتر 7 بين چهار و شش و زيادتر 7 بين ركعات كه نداند چند ركعت نماز گزارده است شكوك صحيحه عبارتند از 1 شك بين دو و سه بعد از اكمال سجدتين بنا را بر سه گذارد و چهارمين ركعت را انجام دهد و بعد يك ركعت ايستاده يا دو ركعت نشسته خواند 2 بين سه و چهار در هر محلى كه هست بنا را بر چهار گذارد 3 بين دو و چهار بعد از اكمال سجدتين بنا را بر چهار گذارد دو ركعت ايستاده خوانند 4 بين دو و سه و چهار بعد از اكمال كه بنا را بر چهار گذارد نماز را تمام نمايد و بعد دو ركعت ايستاده و دو ركعت نشسته خواند 5 بين چهار و پنج بعد از اكمال سجدتين بنا را بر چهار گذارد و تشهد و سلام دهد و دو سجده سهو خواند 6 بين چهار و پنج در حال قيام كه فورا مىنشيند و شك او تبديل شود به بين سه و چهار نماز را تمام كند و بعد دو ركعت نشسته يا يك ركعت ايستاده ميخواند 7 بين سه و پنج در حال قيام فورا نشسته تبديل به دو چهار شود بنا را بر چهار گذارد و تمام كند و دو ركعت نشسته يا يك ركعت ايستاده به خواند 8 بين سه و چهار و پنج در حال قيام فورا نشسته تبديل به دو و سه و چهار شود تمام كند و مثل قبل عمل كند 9 بين پنج و شش در حال قيام تبديل به چهار و پنج شود تمام كند و 2 سجدهء سهو انجام دهد .\r\n( از عروه ص 335 )\r\n\r\nشَلياق\r\n- ( اصطلاح نجومى ) شلياق يا نسر واقع يا سلحفات صورتى بود از صور شمالى و از جمله نامهاى آن كورة و بفارس چنگ رومى يا عود رومى است و نيز صنج و قيثار هم گويند .\r\n( شلياق بفتح شين و سكون لام )\r\n\r\nشَمّ\r\n- ( اصطلاح فلسفى رجوع بشامه و حواس خمس ظاهره شود .\r\n( از دستور ج 2 ص 223 - اسفار ج 3 ص 31 )\r\n\r\nشَمسِ عالَمِ حِسّ . شَمسِ عالَمِ عَقل\r\n. اين اصطلاحات اشراقى است مراد از شمس عالم حس خورشيد است و از شمس عالم عقل نور الانوار است و گاه مراد عقل است و نور عقلى است .\r\n( از ش ص 342 ) - مجموعه دوم مصنفات ص 138 ، 213 )\r\n\r\nشَمسيّات\r\n- ( اصطلاح فلسفى ) شمسيات عبارت از شمس‌هاى مختلفى است كه در مواقع ابرى ديده مىشود بدين ترتيب كه در اثر وجود ابرهاى نازك و متراكم در آسمان از خلل و فرج آن آفتابهاى متعددى ديده مىشود كه گويند نتيجهء ارتسام خيالى است .\r\n( از شفا ج 1 ص 267 )\r\n\r\nشَماريخ\r\n- ( اصطلاح نجومى ) و\r\n\r\n","description":"","footnote":"","page_name":" 1072 ","page_number":404},
  {"content":"\r\n\r\nستارگان قنطورس را گويند يعنى خوشه‌هاى - خرما .\r\n( از التفهيم ص 106 )\r\n\r\nشَمائِل\r\n- ( اصطلاح عرفانى ) شمائل امتزاج جماليات و جلاليات را گويند و اندك جذبهء الهى را گويند .\r\n\r\nشَمشاطى\r\n- ( اصطلاح كلام ، ملل و نحل ) يكى از بنيانگذاران فرقه‌هاى مذهبى مسيح است ، وى گويد حضرت عيسى يكى از بندگان خداوند است و در او الوهيتى نيست و منظور از كلمات روح القدس و اب و ابن نامفهوم است .\r\n( از ملل و نحل ابن خزم ص 480 ج 1 )\r\n\r\nشُمَيطيَّه\r\n- ( بضم شين و فتح ميم - كلامى ) پيروان يحيى بن ابى شميط را گويند كه بامامت محمد فرزند امام صادق اعتقاد دارند ( از ملل و نحل شهرستانى ص 78 ) .\r\n\r\nشَمع\r\n- ( اصطلاح عرفانى ) شمع نزد صوفيان نور الهى را گويند .\r\nو باز گفته شده است كه شمع اشارت به پرتو نور الهى است كه ميسوزد دل سالك را و نيز اشارت به نور عرفانست كه در دل صاحب شهود افروخته ميگردد و آن دل را منور كند و شمع الهى قرآن مجيد را گويند .\r\n( از كشاف ص 764 - شرح گلشن ص 34 ) .\r\nعطار گويد :\r\n شمع رويت را دلم پروانه‌ايست * ليك عقل از عشق چون بيگانه‌ايست\r\nپر زنان در پيش شمع روى تو * جان ناپرواى من پروانه‌ايست\r\nبر سر موييست دل از ديرگاه * يك سر موى توام در شانه‌ايست \r\nحافظ گويد :\r\n يا رب آن شمع دل افروز ز كاشانهء كيست ؟ * جان ما سوخت بپرسيد كه جانانهء كيست ؟\r\nحاليا خانه براند از دل و دين منست * تا هم آغوش كه مىباشد و همخوابهء كيست ؟ \r\n نازم سرت اى شمع كه شهرى زدى آتش * و انديشه ز دود دل پروانه نكردى \r\n شراب و شمع جان ، انوار اسراست * ولى شاهد همان آيات كبرى است \r\nبعضى گويند كنايت از حضور است كه پرتو اسرار الهى را در مقام حضور دريابد هر كه تواند ( از كشاف اسرار ص 93 ) .\r\n هر كه او را ذوق اين اسرار نيست * جان او را با حقيقت كار نيست\r\nمن كه چشم از غير او بردوختم * شمع جان از نور او افروختم\r\nاز دو عالم بر جمالش ناظرم * جز برويش در جهان مىننگرم \r\n\r\nشَواغِلِ بَرزَخيَّه\r\n- ( اصطلاح فلسفى ) شواغل برزخيه قيود و علائق مادى و جسمانيات را اشراقيان شواغل برزخيه ناميده‌اند از آن جهت كه انسان را از توجه بعالم قدس و معنويات و نيل بدرجات عاليه باز ميدارد .\r\n( از مجموعهء دوم مصنفات ص 225 )\r\n\r\nشَواغِلُ الحَواس\r\n- ( اصطلاح فلسفى ) مراد جسمانيات و علائق مادى است كه حواس را از درك حقايق معنوى باز دارد .\r\n( از مجموعه دوم مصنفات ص 236 )\r\n\r\n","description":"","footnote":"","page_name":" 1073 ","page_number":405},
  {"content":"\r\n\r\n\r\nشَواهِدِ أسماء\r\n- ( اصطلاح عرفانى ) شواهد اسماء اختلاف اكوان است باحوال و اوصاف و افعال چون مرزوق بر رازق و محيى بر مميت ( از اصطلاحات شاه نعمت الله ص 64 ) .\r\n\r\nشَواهِدُ التوحيد\r\n- ( اصطلاح عرفانى ) شواهد التوحيد تعينات اشياء است زيرا كه هر شىء او را احديتى است بتعين خاص كه بدان ممتازست از غير ( از اصطلاحات شاه نعمت الله ص 46 ) .\r\n در دو عالم چون يكى دارندهء اشياء بود * هر يكى در ذات خود يكتاى بىهمتا بود \r\n\r\nشَواهِدُ الحَقّ\r\n- ( اصطلاح عرفانى ) شواهد حق مشاهدهء حقايق اكوان بود بمكون .\r\n ديديم كمال آن در هر چه نظر كرديم * در هر چه نظر كرديم ديديم كمال آن \r\n\r\nشُوخى\r\n- ( اصطلاح عرفانى ) شوخى اشارت بجذبهء الهى است و كثرت التفاوت را گويند باظهار صور افعال ( از شرح گلشن راز ص 58 ) .\r\n\r\nشُور\r\n- ( اصطلاح ذوقى ) شور و شورى حالت خاص را گويند كه بعارف سالك دست ميدهد بواسطهء شنيدن كلام حق و سخنان عبرت‌آميز و يا در حال سماع و رقص .\r\n\r\nشُوريدَه\r\n- ( اصطلاح ذوقى ) حيران و سرگردان از كثرت جذبات الهى :\r\nعطار گويد :\r\n خداوندا به حق آنكه ميدارى تو او را دوست در عالم * كه اين شوريده خاطر را نجاتى ده ز حيرانى \r\n\r\nشَوق\r\n- ( اصطلاح عرفانى ) شوق ميل مفرط است ، در اصطلاح انزعاج را گويند در طلب محبوب بعد از يافتن او و فقدان او به شرط آنكه اگر بيابد ساكن شود و عشق همچنان باقى باشد .\r\nو بالجمله مراد از شوق همان داعيهء لقاء محبوبست و گفته‌اند « الشوق ثمرة المحبة » و حال شوق مطيئه‌ايست كه قاصدان كعبهء مراد را به مقصود مىرساند و دوام آن با دوام محبت پيوسته است .\r\nذو النون گويد : « الشوق اعلى الدرجات و اعلى المقامات » ( كشاف ص 411 ) .\r\nخواجه عبد الله گويد : حكايت شوق از پس ولايت ذوق مسلم است .\r\nشوق آتشى است كه شعلهء شعاع آن از نيران محبت خيزد و بوى عود وجود از احتراق چهرهء افتراق او برانگيزد ، قاعدهء انتظار خراب كند و عاشق را بىقرار ، او سبب طلب است اگر چه طلب بىسبب است ، اوست راهبر بكوى محبت و آب خور جوى صحبت كه جيحون مهر به جوش آرد ، تا عشق را در خروش آرد ( از رسائل خواجه عبد الله ص 12 - دستور العلماء ج 2 ص 234 ) .\r\n چندى طلبيدم و در آن فرسودم * آخر چو بسوختم فرو آسودم \r\nرودبارى گويد : « تشوقت القلوب الى مشاهدهء ذات الحق فالقيت اليها الا سامى فركنت اليها و الذات مستقرة الى اوان التجلى » ( طبقات ص 539 ) .\r\n\r\n","description":"","footnote":"","page_name":" 1074 ","page_number":406},
  {"content":"\r\n\r\nبعضى از تركيبات ، شور شوق ، پنجهء شوق ، نواى شوق ، نايرهء شوق ، كمند شوق .\r\nشاه نعمت الله گويد : محبت بدون شوق نبود و معنى شوق تقاضا و طلب آن بود كه دوست در چشم ما حاضر آيد و بعضى طلب وصال را گويند .\r\nدر شرح منازل است : كه « الشوق هبوب القلب الى غايب » ( از شرح منازل ص 156 )\r\n\r\nشَوقِ تَسخيرى شَوقِ حَيوانى .\r\n( اصطلاح فلسفى ) مبدأ حركت نفوس سافله را به طرف كمال مطلوب خود شوق حيوانى ميگويند و بطور كلى هر موجودى در حد وجودى خود همواره در حركت بوده و از قوت بفعل و از نقص بكمال گرايد نهايت كمالات بر حسب استعداد فطرى و ذاتى و غريزى موجودات مختلف است و كمال هر چيزى بسته به حد وجودى آن است و نهايت كمال مطلوب هر چيزى حد كمال وجودى آنست و موجودات در مراحل قوت و استعداد خود همواره در سير و حركت‌اند به طرف كمال مطلوب خود .\r\nميل طبيعى موجودات را شوق طبيعى و شوق تسخيرى گويند از آن جهت كه تابع ميل و اراده نمىباشند و بر حسب ميل مودع طبيعى خود به طرف كمال مطلوب خود در حركت و سيرند و مبدأ حركت نفوس را به طرف كمال مطلوب خود شوق نفسانى نامند .\r\n( اسفار ج 1 ص 169 ، 171 - مجموعه دوم مصنفات ص 136 ، 169 ، 185 - شفا ج 1 ص 9 ) رجوع به فرهنگ عرفا شود .\r\n\r\nشَوقِ دائِم ، شَوقِ طَبيعى ، شَوقِ غَريزى ، شَوقِ نَفسانى\r\n- ( اصطلاحات فلسفى ) رجوع شود به شوق حيوانى و شوق .\r\n( از اسفار ج 1 ص 168 - 169 - ج 2 ص 79 - شفا ج 1 ص 109 )\r\n\r\nشَولَه\r\n- ( اصطلاح نجومى ) و نوزدهمين منزل از منازل قمر بود علامت آن دو ستاره‌ايست كه ما بين ايشان يك وجب بود بر نيش عقرب هر دو از قدر ثالث بر اين صورت . . و شوله در لغت چيزى را گويند كه مرتفع شده باشد بر دم ذوات الاذناب چون دم برداشته بود و لهذا عقرب را شوله نيز گويند يعنى دم بردارنده ( از بيست باب ملا مظفر و رجوع شود به صور الكواكب ص 213 )\r\n\r\nشَهاب\r\n- ( اصطلاح فلسفى ) شهاب بكسر شين عبارت از شعله‌ايست كه در جو نمايان شده و جمع آن شهب است و سبب حدوث آن از نظر قدماء فلاسفه اتصال دخان صاعد در جو است به مكان و مركز آتش به نحوى كه موجب اشتعال گردد در مورد شهب داستانها و افسانه‌هاى - قديمى زيادى وجود دارد .\r\nشيخ گويد : ماده شهاب رجم بخارد خانى لطيف سريع التحليل مىباشد . توضيح آنكه اين دخان هر گاه بطبقهء محرقهء جو برسد مشتعل گرديده و به صورت ستارهء ديده مىشود گاه فورا محو ميگردد و گاه مدت زمانى باقى ميماند و اين در موقعى\r\n\r\n","description":"","footnote":"","page_name":" 1075 ","page_number":407},
  {"content":"\r\n\r\nاست كه مواد دخانى مشتعل زياد كثيف باشد و گاه اين اشتعال در اثر برودت زياد حاصل مىشود به اين طريق كه شدت برودت ايجاب مىكند كه مواد دخانى به طرف پائين بيايد با شدت هر چه زيادتر و در اثر همين نزول و حركت شديد اشتعال حاصل ميگردد .\r\n( دستور ج 2 ص 226 - شفا ج 1 ص 271 ، 273 - مجموعه دوم مصنفات ص 189 )\r\n\r\nشَهادَت\r\n- گواهى دادن و در اصطلاح عالم شهادت ، جهان مشاهدت و عالم طبيعت را گويند ، و كنايت از مقام استهلاك صفات عبد است .\r\nانصارى گويد : خلق را چهار ركن است ، اول اتباع امر ، دوم اجتناب نهى ، سوم قناعت ، چهارم رضا .\r\nو گفته‌اند ، شهادت خلق سه است ، شهادت عام و شهادت خاص و شهادت خاص الخاص .\r\n( از عده ج 5 ص 323 ) .\r\nبرخى از تركبات ، درجهء شهادت ، مأمن شهادت ، عالم شهادت كتمان شهادت ، شهادت عدل شهادت عدول .\r\nدر فقه و شرعا اخبار به حق است بر نفع غير و ضرر ديگرى از روى رؤيت و يقين ، مخبر را شاهد نامند و آن اعم است از شهادت در امور مالى و جز آن در حق الله يا حق الناس و كتمان شهادت عقلا و نقلا حرام است  « وَ مَنْ أَظْلَمُ مِمَّنْ كَتَمَ شَهادَةً عِنْدَهُ »  و  « إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ »  ( از كشاف ص 813 ) رجوع به شاهد شود .\r\nالشاهد و شرطه البلوغ الا فى الشهادة على الجراح به شرط بلوغ عشر سنين و ان يجتمعوا على مباح و ان لا يتفرقوا الفعل المشهود به الى ان يؤدوا الشهادة . .\r\nو العقل . . . و الاسلام و لو كان المشهود عليه كافرا على الاصح الا فى الوصية عند عدم عدول المسلمين . . و الايمان و العدالة و تزول بالكبيرة . . و الاصرار على الصغيرة و به ترك المروة . . و طهارة المولد و عدم التهمة فلا تقبل الشهادة الشريك لشريكه فى المشترك بينهما و لا . . و المعتبر فى الشروط وقت الاداء لا وقت التحمل . .\r\nو لا تقبل شهادة كثير السهو بحيث لا يضبط المشهود به . . و مستند الشهادة العلم القطعى بالمشهود به او رؤيته فيما يكفى فيه الرؤية . . .\r\nو يثبت به السبعة النسب و الموت . و الملك المطلق و الوقف و النكاح و العتق و ولاية القاضى و يجب التحمل للشهادة على من له أهلية الشهادة على الكفاية و يصح تحمل الاخرس و ادائه بعد القطع بمراده . .\r\nفمنها ( يعنى مواردى كه حقوقى بواسطهء شهادت ثابت مىشود ) . يثبت باربعة رجال و هو الزنا و اللواط و السحق و يكفى فى الزنا الموجب للرجم ثلاثة رجال و المرأتان و للجلد رجلان و اربع نسوة و منها يثبت برجلين خاصه و هى الردة و القذف و الشرب و حد السرقة و الزكاة و الخمس و النذر و الكفارة و منه الاسلام و البلوغ و الجرح و العفو عن القصاص و الطلاق و الخلع و الوكالة و الوصية اليه و النسب و الهلال و منها يثبت برجلين و امرأتين و شاهد و يمين و هو كل ما كان ما لا او الغرض منه المال مثل الديون و الاموال و\r\n\r\n","description":"","footnote":"","page_name":" 1076 ","page_number":408},
  {"content":"\r\n\r\nالجناية الموجبة للدية و منها ما يثبت با الرجال و النساء و لو منفردات كالولادة و الاستهلال ( و هو ولادة الولد حيا ) و عيوب النساء الباطنه كالقرن . . و منها ما يثبت بالنساء منضمات الى الرجال خاصة و هو الديون و الاموال . .\r\n( از شرح لمعه ج 1 ص 20 - 22 ) .\r\nدر اصول رشاد آمده است :\r\nشخص وقتى ميتواند شهادت بامرى دهد كه علم جزمى به مشهود به داشته باشد چنان كه آيه شريفه  لا تَقْفُ ما لَيْسَ لَكَ بِهِ عِلْمٌ  بر آن دلالت دارد .\r\nو رسول اكرم در اين باب دستور داده\r\nعلى مِثلِ هذهِ أى الشَّمس فَاشَهد او دَع .\r\nپس اگر مشهود به فعلى از افعال باشد مثل قتل و سرقت و رضاع و ولادت تا شخص نبيند نبايد شهادت بدهد .\r\nو در امثال اين امور كه ملاك آن حس باصره است شهادتى كه مستند برؤيت نباشد قبول نمىشود .\r\nو اگر مشهود به از امورى است كه بحس باصره غالبا احساس نمىشود مثل نسب و موت و ملكيت و مطلقه بودن زن .\r\nهر طريقى كه مفيد علم باشد از قبيل تواتر و شياع و استفاضه براى اداء شهادت كافى است .\r\nو اگر مشهود به اقوال باشد سماع و عيان در تحمل آن توأم خواهند بود مثل اينكه به گوش خود شنيده و به چشم خود ديده باشد كه موضوع شهادت بايد از هر حيث اعم از مشهود به و مشهود عليه و مشهود له معين و روشن باشد . و تعيين اين جهات بر حسب مقامات ، مختلف است و نمىشود آن را تحت ضابطى در آورد .\r\nگاه اتفاق مىافتد كه همه اطراف و بعض آنها در مواقع اداء شهادت حاضر باشند و به اين ملاحظه بشود به اشاره اكتفاء نمود و گاه ذكر اسم تنها كافى باشد . و گاه بذكر مشخصات ديگر حاجت افتد .\r\nبهر حال امر منوط به نظر حاكم است و چنانچه در بعض جهات اجمال و ابهامى مشاهده نمايد لا محاله بوسيلهء استيضاح آن را رفع خواهد نمود .\r\nدر حقوق ناس شهادت بدون سبق دعوى و ناطلبيده مناط اعتبار نيست به اين معنى كه نمىشود مستند حكم حاكم قرار گيرد .\r\nقبول شهادت مشروط است به عدالت پس شهادت فاسق يعنى كسى كه مرتكب گناهى از گناهان كبيره گردد قبول نخواهد شد .\r\nو همچنين شهادت مجهول الحالى كه شهادتش مشوب بجلب نفع يا دفع ضررى باشد قابل قبول نيست .\r\nشهادت شريك بنفع شريك خود اگر در مالى است كه مشترك بين هر دو باشد قبول نمىشود زيرا از قبيل شهادت شخص بنفع خود بوده و آن قطعا باطل است و تبعيض مجوزى ندارد . و اگر در مالى است كه اختصاص بشريك دارد قبول آن از اين حيث مانعى نخواهد داشت .\r\nدر جائى كه شهادت شاهد بنفع خود او بوده و يا راجع به كسانى باشد كه در نظر عرف و عادت بمنزلهء او باشند بطورى كه حقيقة يا حكما موجب اتحاد شاهد و مشهود له گردد چنين شهادتى\r\n\r\n","description":"","footnote":"","page_name":" 1077 ","page_number":409},
  {"content":"\r\n\r\nمردود و غير قابل قبول است .\r\nبنا بر اين شهادت عاقله بجرح شهودى كه شهادت بارتكاب جنايت داده باشند از قبيل شهادت در باره خود خواهد بود زيرا به اين شهادت خواسته است از خود دفع ضررى نمايد .\r\nو عدم قبول شهادت وكيل بنفع موكل و همچنين وصى نسبت بمال موصى و ولى نسبت بمال مولى عليه خود از متفرعات اين اصل است كه شاهد بمنزلهء اصيل باشد .\r\n( كليات حقوقى 248 ، 247 )\r\n\r\nشَهادَت غير مسلم\r\n- ( اصطلاح فقهى ) شهادت غير مسلم درباره مسلم ، خواه بنفع او باشد يا بضررش جز در مورد وصيت مسموع نيست . اما شهادت آنها درباره خودشان قبول آن منوط به نظر حاكم است و نظر حاكم بر حسب موارد و حصول اطمينان وثوق مختلف است .\r\n\r\nشَهادَةُ الأصُول\r\n- ( اصطلاح اصولى ) نزد اصوليان استناد بقواعد و اصول باشد كه يك مسأله را طرح كرده و دليل آورند و بعد گويند بشهادت اصول و فرعى را مطرح كنند و به استناد اصول حكم آن را ثابت نمايند چنان كه گويند زكات در ذكور خيل واجب نيست و آن را اصلى قرار دهند چون دلائل نقلى كافى بر آن هست و در مورد اناث هم گويند واجب نيست بشهادت اصول .\r\n( از كشاف ص 813 ) .\r\n\r\nشَهادَة بر شَهادَة\r\n( اصطلاح فقهى ) كه شاهد اصلى خبرى دهد و ديگرى از باب اعتماد و جز آن حرف او را قبول كند و او گواه شود بر آن واقعه و اين ظاهرا روا نباشد .\r\n\r\nشَهادَتَين\r\n- مراد اشهد ان لا إله الا الله و اشهد ان محمد عبده و رسوله باشد .\r\n( از شرح لمعه ص 30 - عروه ص 343 ) .\r\n\r\nشَهامَت\r\n- ( اصطلاح اخلاقى ) و آن بود كه نفس حريص گردد بر اقتناى امور عظام از جهت توقع ذكر جميل .\r\n( از اخلاق ناصرى ص 76 )\r\n\r\nشُهَداءُ اللّه\r\n- ( عرفانى ) امامان و اولياء إله را گويند و اقطاب و ابدال را گويند مأخوذ از ادعيه و اذكار است .\r\n\r\nشُهُب\r\n- ( بضم شين و هاء نجوم ) .\r\nجمع شهاب است و گويند حاصل از بخارات يا سنگهاى فضائى است .\r\n\r\nشَهبازِ رَوحانى\r\n- ( عرفان ) مراد روح است كه نازل از روحانيات است .\r\n\r\nشَهرِ تَوحيد\r\n- ( اصطلاح عرفانى ) مقام توحيد است ، لكن در شهر توحيد رسوم كون خاميست ، زيرا كه رخش قدم ، بر چهار سوى عدم ، نعل حدث بينداخت ، چون در بيداء قدم ، قدم الق آمد ، ميهمان تجلى را در دنو دنو گفتند  « أَلْقِ عَصاكَ »  ( شطحيات ص 75 ) .\r\n\r\nشَهريوَر\r\n- ( اصطلاح اشراقى ) رجوع به خرداد و اردى بهشت شود .\r\n( مجموعه دوم مصنفات ص 128 )\r\n\r\nشَهرِ نُجومى\r\n- ( نجومى ) . مدت دور ماه بود حول زمين نسبت بهر ستارهء و طول آن 27 روز و 7 ساعت و 43 دقيقه است .\r\n\r\nشَهريوَرگان\r\n- ( اصطلاحات گاه‌شمارى ) روز چهارم شهريور بود كه نام آن با نام ماه يكى افتاده است و معنى آن محبت بود\r\n\r\n","description":"","footnote":"","page_name":" 1078 ","page_number":410},
  {"content":"\r\n\r\nو شهريور ملكى بود موكل جواهر هفتگانه يعنى طلا و نقرهء و جز آنها كه قوام صنايع بدانها بود .\r\n( از آثار ص 221 )\r\n\r\nشَهْرُ الحَرام\r\n- ( اصطلاح فقهى ، گاه‌شمارى ) چهار ماه در اسلام شهر و ماه حرام شناخته شده است كه در اين چهار ماه جنگ حرام است و دفاع در هر حال واجب است و آن چهار ماه ذى القعد الحرام ، ذى الحج الحرام و محرم الحرام و رجب است . ( از شرح لمعه ج 2 ص 357 ) رجوع شود به قرآن سوره‌هاى توبه آيه 4 - بقره آيه 216 و 191\r\n\r\nشَهوَت\r\n- ( اصطلاح عرفانى ، اخلاقى ) ميل مفرط را گويند .\r\nحاتم اصم گويد : « الشهوة ثلاثة ، شهوة فى الاكل و شهوة فى الكلام و شهوة فى النظر ، فاحفظ الاكل بالثقة و اللسان بالصدق و النظر بالعبرة » ( طبقات ص 96 ) .\r\nبرخى از تركيبات : ابواب شهوت ، شهوت عصيان ، آتش شهوت ، داعى شهوت ، شهوت دنيا ، شهوت خوردنى ، خانهء شهوت ، قوت شهوت .\r\nابو بكر كتانى گويد : « الشهوة زمام الشيطان ، فمن اخذ بزمامه كان عبده » ( طبقات ص 374 ) و گفته شده است : امنع نفسك عما تشتهى فان مخالفتها سعادة و راحة فى الدين .\r\n( از زاد المسافرين ) مولانا گويد :\r\n آب آتش را كشد زيرا كه او * خصم فرزندان آب است و عدو\r\nبعد از آن اين نار نار شهوت است * كاندر و اصل گناه و ذلت است\r\nنار بيرونى بآبى بفسرد * نار شهوت تا بدوزخ ميرود\r\nنار شهوت مىنيارامد به آب * زانكه دارد طبع دوزخ در عذاب\r\nنار شهوت را چه چاره نور دين * نور كم اطفاء نار الكافرين\r\nچه كشد اين نار را نور خدا * نور ابراهيم را سازد اوستا\r\nتا ز نار نفس چون نمرود تو * وارهد اين جسم همچون عود تو \r\n\r\nشُهُود\r\n- ( اصطلاح عرفانى ) شهود بمعنى مشاهده و ديدن و گواه و در اصطلاح رؤيت حق به حق شهود بود ، خاصهء حضرت وجود بود و شهود مفصل در مجمل رؤيت كثرت در ذات احديت است .\r\nعالم شهود يعنى عالم شهادت و آنچه قابل رؤيت است ، صوفيه گويند ذات معدوم از صحراى عدم محض و نفى صرف قدم به منزل شهود و موطن وجود نمىنهد و چنان كه معدوم محض رنگ وجود نمىپذيرد - آئينه موجود حقيقى هم رنگ عدم نمىگردد و در اينجا مراد از شهود وجودست .\r\nموسى را در شهود عين كل خواستند  « رَبِّ أَرِنِي أَنْظُرْ إِلَيْكَ »  گفتند .\r\nحقيقت ، حقيقت گفت : كه تحصيل كنه نيست  « لَنْ تَرانِي »  عين جلال از جبروت بملكوت تجلى كرد ، جبال افعال را نشانه كرد ، ايشان را گفتند :  « انْظُرْ إِلَى الْجَبَلِ »  ارواح كمال يافته بديد انوار كبريائى بديدند ، همه در عين الله مست و فانى گشتند  « وَ خَرَّ مُوسى صَعِقاً »  ( شطحيات ص 19 ، 2 ) .\r\nبرخى از تركيبات ، بزم شهود ، مرتبهء شهود ، شهود احباب .\r\n\r\n","description":"","footnote":"","page_name":" 1079 ","page_number":411},
  {"content":"\r\n\r\n\r\nشهيد\r\n- ( اصطلاح عرفانى ) آنكه در پرتو تجليات معشوق مندك شود .\r\nيوسف رازى گويد :\r\n« من عشق فعف و كتم ثم مات فهو شهيد »\r\n( از طبقات ص 186 ) .\r\nمولوى گويد :\r\n من شهيد عشقم و پر خون كفن * خون بها اندر كفن مىآيدم\r\nبر سرم نه آن كلاه خسروى * كانچنان شيرين ذقن مىآيدم \r\nو شهيد در اصطلاح فقهى كسى را در اسلام شهيد گويند كه در معركهء قتال و جهادى كه بامر نبى يا نائب خاص او باشد كشته شود و بر غريق ، مبطون و . . . . نيز اطلاق شده است و شهيد در اصل از شهود است يعنى حضور يا از شهادت است ببصر و بالجمله كسانى كه در راه خدا كشته ميشوند شهيد گويند يا از جهت آنكه ملائكه نزد آنها حاضر شوند يا از جهت حضور روح آنها نزد حق .\r\n( از كشاف ج 1 ص 814 ) .\r\n\r\nشَىء\r\n- ( اصطلاح فلسفى ) شىء يعنى چيز . فلاسفه لفظ شىء و وجود را مساوق و مساوى ميدانند و آنچه لفظ شىء بر آن اطلاق مىشود لفظ موجود نيز بر آن اطلاق ميگردد .\r\n( تفسير ص 451 ، 721 ، 106 - اسفار ج 1 ص 197 - ج 3 ص 157 - شفا ج 2 ص 295 )\r\n\r\nشُهرَت\r\n- ( اصطلاح اصولى است ) شهرت در فتوى را نيز بعضى حجت ميدانند و آن عبارت است از آنكه مشهور فقها بر آن فتوى دهند و بالجمله بر مساله فتوا دهند . ( از رسائل ص 61 ) .\r\n\r\nالشَّيبانيَّه\r\n- ( كلامى ) از فرق خوارج از ثعالبه‌اند اين گروه پيرو شيبان خارجىاند كه در زمان ابو مسلم خراسانى خروج كرد و قائل به مشيت خداى بود و ساير ثعالبه او را تكفير كردند بدليل همكارى او با ابو مسلم سردار عباسيان ( از مختصر الفرق ص 86 ) .\r\n\r\nشَياطينُ الإنس\r\n- ( اصطلاح اخلاقى ) اهل آراء فاسده كه بدان اخلاق و آراء انس يافته و اتباع و پيروان خود را به اخلاق و آراء پست و فتنه‌انگيزى تشويق و ترغيب نمايند .\r\n( از اخوان ج 4 ص 58 )\r\n\r\nشَيخ\r\n- ( اصطلاح اهل درايه و عرفان ) و كسى است كه بسن پيرى رسيده باشد و يا كسى است كه سن او از 40 سال متجاوز باشد و برخى از 50 تا آخر عمر را شيخ گويند يا از 50 تا 80 را و اطلاق به كثير العلم ، رئيس طائفه كه كثير العيال است و كثير المال و كثير الولد و استاد شود و در اصطلاح خاص كسى است كه مستند حديث باشد و شيخان نزد فقهاء تسنن ابو حنيفه و ابو يوسف‌اند .\r\nنزد عرفا انسان كامل است كه در علوم شريعت و طريقت و حقيقت كامل شده باشد .\r\nكاشانى گويد : مراد از شيخى ، درجهء نيابت نبوت است و شيخ نايب نبى است و بايد در مريد تصرف كند و آينهء دل او را صاف كند و از زنگ هواى طبيعت زدوده كند .\r\nمقام شيخ مقامى است برتر كه در آن مقام هر چه خواهد شود .\r\nمولوى گويد :\r\n كاين دعاى شيخ نى چون هر دعاست * فانى است و گفت او گفت خداست \r\n\r\n","description":"","footnote":"","page_name":" 1080 ","page_number":412},
  {"content":"\r\n\r\n شيخ نورانى ز ره آگه كند * با سخن هم نور را همره كند \r\nدر حديث است كه :\r\nالشيخ فى قومه كالنبى فى امته\r\n شيخ كامل بود و طالب مشتهى * مرد چابك بود و مركب درگهى\r\nديد آن مرشد كه او ارشاد داشت * تخم پاك اندر زمين پاك كاشت\r\nشيخ دانا زين عتابش گرم شد * در سخن يكباره بىآزرم شد . \r\nپارهء از تركيبات :\r\nشيخ امت ، شيخ قوم ، شيخ خانقاه ، شيخ دانش ، شيخ دانا ، شيخ الشيوخ ، شيخ الطائفه ، شيخ العرب .\r\n\r\nشَيدا\r\n- ( اصطلاح عرفانى ) شدت غليان عشق و عاشقى را گويند كه در اين مقام عاشق خود را فراموش كند و اهل جذبات را نيز گويند .\r\nعراقى گويد :\r\n هر بيدل شيدائى ، افتاد بسودائى * وندر دل من الا سودات نمىافتد\r\nاز جور تو مينالد ، هر جاى كه مهجوريست * اين جور و جفا با من تنهات نمىافتد\r\nكشيده كار تنهائيم بشيدايى * ندانم اين همه غم چون كشم به تنهايى\r\nز بس كه داد قلم شرح سرنوشت فراق * ز سرنوشت قلم نامه گشت سودايى \r\n\r\nشِير\r\n- ( اصطلاح نجومى ) يكى از صور ستارگان بود رجوع شود به سبع .\r\n\r\nشَيطان\r\n- ( اصطلاح كلامى و عرفانى ) مأخوذ از شطن ، شطونا است يعنى « بعد بعدا و شيطان گويند از جهت دورى او از خدا و گفته شده است مأخوذ است از شاط يشيط شيطا اى هلك هلاكا و آن نار غير صافيه است و ممزوج با ظلمات كفر است .\r\n( كشاف ص 866 ) .\r\nو گفته‌اند شيطان نار غير صافيه است كه ممزوج با ظلمات است كه جارى مجراى خون بنى آدم است ( كشاف ص 788 ) .\r\nدر قرآن مجيد است :\r\n الشَّيْطانُ يَعِدُكُمُ الْفَقْرَ  -  وَ ما يَعِدُهُمُ الشَّيْطانُ إِلَّا غُرُوراً  بهر حال در مورد ماهيت شيطان سخن بسيار رفته است .\r\n\r\nالشَّيطانيَّه\r\n- از فرق اماميه و از اصطلاحات كلامى است اين فرقه پيرو محمد بن النعمان الرافضى ملقب به شيطان الطاق مىباشند .\r\nو امامت را پس از امام صادق متعلق به امام موسى الكاظم و پس از او بيكى از نوه‌هايش ميدانند . اين فرقه در بعضى از موضوعات با هشاميه مشترك است .\r\n( از مختصر فرق بين الفرق ص 63 )\r\n\r\nشَيطانِ لا حَول خوان\r\n- ( اصطلاح ذوقى ) و كنايت از انسان رياكار است .\r\n\r\nشِيعَه\r\n- ( تشيع ) ( اصطلاح كلامى ) .\r\nپيروان على بن ابى طالب ( ع ) داماد حضرت رسول اكرم .\r\nپيروان خلافت بلا فصل على بن ابى طالب .\r\nكسانى كه معتقدند كه حضرت على ( ع ) منصوصا از طرف پيامبر گرامى اسلام به خلافت منصوب گرديده است و مسألهء شورا را نفى ميكنند باستناد روايات متعدد و متواتر كه مستند به حضرت رسول است كه وى در موارد متعدد صراحتا حضرت على\r\n\r\n","description":"","footnote":"","page_name":" 1081 ","page_number":413},
  {"content":"\r\n\r\nرا به جانشينى خود برگزيده‌اند و از جمله مسألهء غدير خم است كه در آن در ملاء عام و در حضور مسلمانان حضرت على را سر دست بلند كردند و به همه مسلمانان جانشينى او را اعلام كردند .\r\nالبته شيعه در طول تاريخ فرق مختلفى پيدا كرد مانند زيديه ، اسماعيليه و اثنا عشريه پاره از تذكره‌نويسان و كسانى كه كتابها در باب ملل و نحل نوشته‌اند اغلب از روى غرض و احيانا عناد مسألهء خلافت را به صورتى ديگر نموده‌اند كه قهرا مورد قبول شيعهء اثنا عشريه و ساير فرق شيعه نمىباشد از جمله ابن حزم اندلسى مسألهء تشيع را يك امرى خاص ميداند كه از تضاد بين عرب و عجم و روى اصل تعصب خاصى بوجود آمده است وى گويد بسيارى از فرقه‌ها را مردم فارس ساخته‌اند و اصل موضوع اين است كه مردم فارس از لحاظ قدرت سلطنت و گسترش و وسعت سرزمين و برترى خاصى كه بر ساير ملل داشتند خود را آزاد و مردم آزاده ميدانستند و ديگران را برده و چون حكومت آنان بدست اعراب واژگون شد و عرب بنزد فارس كوچكترين ملتها بود بر آنها گران آمد و اين وضع را براى خود بلا و مصيبتى دانستند و بالاخره طرفدار اهل بيت رسول شدند و فرقه‌هاى مختلفى بوجود آمد كه همه مبنى بر مخالفت با عرب بود و مسألهء اعتقاد به مهدويت از همين جا ناشى شد كه اينان خواسته‌اند بعد از حضرت رسول امامت را از خاندان او خارج ندانند وى در اينجا عبد الله بن سباى حميرى را يهودى ميدانند و گويد وى به ظاهر اسلام را قبول كرد لكن در باطن مخالف و معاند بود و وى اساس شورش عليه عثمان را رهبرى كرد و بدين ترتيب اسماعيليه و قرامطه پديد آمدند و سپس مذهب مردك و يا مزدك مؤبد بوجود آمد .\r\nرجوع شود به ملل و نحل ابن حزم ج 2 ص 115 - 116 بطورى كه ملاحظه مىشود اين تحليل عالمانه نيست و مورد بسى ايراد است .\r\nو ابن خرم نخواسته است خود را با مسائل دقيق تاريخى آشنا نشان دهد و گر نه بدين صورت و بدون تحقيق كامل اين گونه اظهارات را نمىكرد ، علاوه مسائل را بسيار در هم ريخته است مسألهء مزدك و قرمطى ربطى به شيعه ندارد وانگهى ايرانيان خود اسلام را پذيرفتند و حملهء اعراب در پذيرفتن دين اسلام اثر زياد نداشت نهايت چون ملتى اهل تحقيق بودند آنچه واقع بود پذيرفتند و بدنبال حقايق اسلام رفتند .\r\nدر ملل و نحل شهرستانى آمده است گروهى را گويند كه از طريق نص و وصيت قائل بامامت على بن ابى طالب ( ع ) مىباشند و اعتقاد دارند كه امامت از اولاد او خارج نگرديده است .\r\nو گويند امامت امرى نيست كه مربوط به اجماع امت باشد و نيز امرى مهمل نمىباشد كه رسول گرامى دربارهء آن وصيتى نكرده و تفويضى ننموده باشد . . . و ثبوت عصمت ائمه از كبائر و صغائر و تبرى و تولى قولا و فعلا واجب است مگر در حال تقيه .\r\nشيعه خود پنج فرقه است : كيسانيه - زيديه - اماميه - و غلاة و اسماعيليه كه بعضى بسوى اعتزال ميل ميكنند و بعضى\r\n\r\n","description":"","footnote":"","page_name":" 1082 ","page_number":414},
  {"content":"\r\n\r\nبسوى سنت و بعضى بسوى تشبيه : . . .\r\nو بطورى كه ملاحظه مىشود شهرستانى با وجود تبحرى كه در تاريخ مذاهب دارد در اين باب منكر بسيارى از مستندات نقلى و عقلى شده است در اينجا ما صرفا از باب لغت توضيح مختصرى داديم رجوع شود به كتب مفصل اهل سنت و اماميهء اثنا عشريه در اين باب\r\n\r\nشِيوَه\r\n- ( عرفانى ) اندك جذبه را گويند كه گاه بود و گاه نبود در اصطلاحات عراقى است كه جماليات و جلاليات را گويند .\r\n\r\n","description":"","footnote":"","page_name":" 1083 ","page_number":415},
  {"content":"\r\n . \r\n","description":"","footnote":"","page_name":" 1084 ","page_number":416},
  {"content":"\r\n\r\n\r\nص\r\n\r\nصابِئَه\r\n- يكى از فرق مذهبى ايران باستان و نواحى ايران است و قبلا بيان شد كه صبوة در مقابل حنيفه بود كه ميل از حق بباطل بود و حنيفه ميل از باطل به حق بود مدار مذهب ابنان تعصب بروحانيان است چنان كه مدار مذهب حنفاء تعصب به انسان جهانى بود صابئيان گويند مذهب ما بر اساس اكتساب است و حنفاء گويند بر اساس فطرت است .\r\n( رجوع به شهرستانى ضميمهء ابن حرم ص 94 - 96 شود ) مذهب اينان اين بود كه براى جهان خدايى است حكيم و مقدس از نام و نشان و ما بايد بدانيم كه از رسيدن به جلال و جبروت او ناتوانيم و بايد واسطهء گزينم آن وسائطى كه به دو نزديك‌اند و آن وسائط روحانيات بود كه پاك و مقدس‌اند از مواد جسمانى و قواى جسمى و منزه‌اند از حركات و جنبش‌هاى مادى .\r\nو منزه‌اند از تغييرات زمانى و به طهارت و پاكى ذاتى آفريده شده‌اند و بر تقديس و تسبيح خلق شده‌اند هيچ گاه از اوامر خدا گردن نه‌پيچند و گويند ما را معلم اول ما يعنى عاديمون و هر مس به اين امر راهنمائى كرده است و ما بواسطهء آنها و بانها تقرب جوئيم و اين روحانيات ارباب و خدايان ما بوند و شفيع ما بوند و بر ما است كه نفوس خود را پاك گردانيم از آلودگيهاى شهوات و اخلاق خود را مهذب گردانيم از علايق شهويه و غضبيه تا آنكه ما بين ما و روحانيت تناسبى حاصل شده و بتوانيم حاجات و نيازمنديهاى خود را از آنها بخواهيم و بدين جهت متوسل به نماز و روزه و قربان شوند و بادعيه و اوراد و از كار روى آورند و گويند انبياء نيز بمانند ما بوند و همنوع ما هستند و هم شكل ما بوند مىخورند و\r\n\r\n","description":"","footnote":"","page_name":" 1085 ","page_number":417},
  {"content":"\r\n\r\nمىپوشند و مىآشامند و بنا بر اين چرا آنها را اطاعت كنيم پس روحانيون را بايد ستايش كرد .\r\nاين روحانيون واسطهء در ايجادند و زمام گردش روزگار و حركات و تمام دگرگونيها بدست آنها بود و اينان هستند كه از مبدأ كل و حضرت ربوبى فيض گيرند و بما رسانند اين روحيان عبارتند از مدبرات كواكب هفتگانه كه بنام هياكل ناميده شده‌اند و براى هر امرى روحانى هيكلى بود و براى هر هيكلى فلكى بود و نسبت امر روحانى بدين هيكل كه ويژهء اوست بمانند نسبت روح است بر تن و بنا بر اين روح رب و خداى او بود و مدبر او بود اينان هياكل را نيز ارباب ناميده‌اند و گاه آباء ناميده‌اند و عناصر را امهات ناميده‌اند و بالاخره از امتزاج آنها مواليد پديد آيد در هر حال اسباب نزول باران و برف و حوادث جوى را به اينها نسبت دهند اينان به متوسطانى ديگر قائلند كه آنها را قواى ساريهء در جميع موجودات ميدانند و يا هدايت شايعه و مدبرات شايعه در همهء موجودات ميدانند بطورى كه هيچ موجودى از اين قوت و يا هدايت ساريه عارى نبود و بنا بر اين احوال روحانيان از روح و روح بود از نعمت و لذت و راحت و بهجة و سرور در جوار رحمت حق بود و يا در جوار ارباب بود طعام و شراب آنها تقديس و تسبيح بود و انس آنان بذكر خدا بود همه مطيع فرمان خداى جهانند از ملائكه كروبى كه در جهان قبض‌اند و ملائكه كروبى كه در جهان قبض‌اند و ملائكه روحانى كه در بسطاند در اينجا مناظراتى كه بين صابئيان و حنفاء وجود دارد و شده است بيان كند ، بسيارى از مسائلى كه در فلسفه اشراق آمده است در عقايد صابئيان و حنفاء ديده مىشود .\r\nالبته شهاب الدين بيشتر متوجه حنفاء است بل نتبع ملة ابراهيم حنيفا بنا بر اين صابئيان توجه زيادتر به ارباب انواع و هياكل دارند و حنفاء متوجه به نور محض و روحانى محض‌اند پارهء از مناظرات صابئيان و حنفاء اين است كه صابئين گويند كه روحانيات موجوداتى هستند كه از لا شىء ابداع شده‌اند نه از ماده و نه از هيولى بوند و همهء آنها جوهر واحدى هستند و جواهر آنها انوار محضه بوند و ظلمتى در آنها نبود و از شدت ضياء به حس ادراك نشوند و گويند نوع انسانى مركب از عناصر چهارگانه بود و مؤلف از ماده و صورت ماده و هيولى سنخ شرند و منبع فسادند ، حنفاء اين گونه مطالب را مردود ميدانند ( رجوع شود به شهرستانى ضميمهء ابن حزم ص 95 - 102 ) ابن حزم اندلسى گويد :\r\nاينان ستارگان هفتگانه را مقدس دانند و قائل به دو اصلند ، يعنى نور و ظلمت علاوه بر احترام خاص به ستارگان هفتگانه بروج دوازده‌گانه را نيز بزرگ مىدانند و در بت‌هاى خود مصور كنند و براى آنها قربان كنند و در شبانه‌روز پنج بار نماز گزارند آن طور كه نزديك به نماز مسلمانان بود ، ماه رمضان روزه\r\n\r\n","description":"","footnote":"","page_name":" 1086 ","page_number":418},
  {"content":"\r\n\r\nگيرند و در نماز رو به روى كعبه ايستند ، مكه و كعبه را بزرگ دارند ، ميته و خون و گوشت خر و شير را حرام دانند ، همان كسانى كه مسلمانان ازدواج با آنها را حرام دانند اينان نيز حرام دانند ، هنديان نيز در تصوير اصنام بدين سان بوند كه شايد اصل بت‌پرستى در عرب ناشى از همين امر بت‌پرستى هنديان بود ظاهرا حضرت ابراهيم خليل براى اصلاح دين صابئون بيامد و آن را از صورت بت‌پرستى خارج كرد .\r\n( رجوع شود به ملل و نحل ابن حزم ج 1 ص 34 - 35 ) .\r\nدر ملل و نحل شهرستانى آمده است :\r\nاين گروه در مقابل حنيفه مىباشند كه مدار مذهبشان بر تعصب بر روحانيت است در مقابل الحنفاء كه مدار مذهبشان بر تعصب بر بشر و جسمانيات است .\r\nصابيه ادعا دارند كه مذهبشان اكتسابى است و الحنفا ادعا دارند كه مذهبشان فطرى است و دعوتشان بر فطرت است . . .\r\nصابئيه گويند روحانيت نه از ماده است و نه از هيولى و از چيزى ديگر ، بلكه تماما جوهر واحد است بر يك سنخ و جواهرش انوار است نه ظلام . . .\r\n( از ملل و نحل شهرستانى ص 128 ) و نيز محاجهء صابئيه و حنفيه از ص 139 لى 151 )\r\n\r\nصابِر\r\n- ( عرفانى ، اخلاقى ) كسى كه در مشقات و سختىها بردبار باشد كسى كه در تحمل عبادات خدا و اطاعت او و فرمان او بردبار باشد كه فرمودند : و بشر الصابرين مولانا گويد :\r\n صابرين و صادقين و منفقين * چون بدى بىرهزن ديو لعين \r\n\r\nصاحِب\r\n- ( اخلاقى ) آنكه همراز انسان باشد .\r\nاين كلمه اغلب با كلمات ديگرى تركيب يابد مانند . صاحب مال ، صاحب كار ، صاحب علم ، صاحب جمال ، صاحب كمال ، صاحب خانه ، صاحب عقل ، صاحب كرامات ، صاحب كياست ، صاحب فر است ، صاحب حال ، صاحب مقام ، صاحب رأى ، صاحب عقيده ، صاحب فرزند ، صاحب جمع ، و . . .\r\n\r\nصاحِبِ إشارت\r\n- ( اصطلاح عرفانى ) و كسى را گويند كه كلام او مشتمل بر اشارت و لطائف و علم المعارف باشد .\r\n( از لمع ص 360 )\r\n\r\nصاحِبِ إشراقاتِ عَقليَّه\r\n- اين اصطلاح اشراقى است و كسى را گويند كه بواسطهء رياضات و مجاهدات و توجه بروحانيت و عالم علوى صاحب نفس كامل شده بطورى كه هر گاه بخواهد باشراقات علويه حقايق را دريابد .\r\n( از مجموعه دوم مصنفات ص 307 )\r\n\r\nصاحِبِ حال و إشارَت\r\n- ( اصطلاح عرفانى ) صاحب حال و اشارت كسى است كه كلام او مشتمل باشد بر اشارت و لطائف و علم المعارف ( از لمع ص 360 - شطحيات ص 614 ) .\r\n\r\nصاحِبِ تَمكين\r\n- ( اصطلاح عرفانى ) رجوع به تمكين و تلوين شود .\r\n\r\nصاحِبِ دِل\r\n- ( اصطلاح عرفانى ) اصحاب تصفيه‌اند ( از شرح گلشن ص 341 ) .\r\n\r\n","description":"","footnote":"","page_name":" 1087 ","page_number":419},
  {"content":"\r\n\r\nخواجه گويد : دل خيمهء اشتياق ماست ، هر چه بسوزد بىقيمت گردد ، دل بسوزد با قيمت گردد ، مصطفى گفت .\r\n« القلوب اوانى الله فى الارض فاحب الاوانى الى الله اصفاها و أرقها و اصلبها »\r\n. دلهاى عاشقان امت ، جامهاى شراب مهر ربوبيت است ، هر دل كه از مكونات صافى تر و بر مؤمنان رحيم تر ، آن دل به حضرت عزيزتر .\r\nاين كار را مردى ببايد با دلى پر درد ، اى دريغا كه نه در جهان مرد ماند و نه در دلها درد ، صاحب دل چهار كس‌اند ، زاهد است ، دل او بشوق سوخته ، خائف است ، دل با شك شسته ، مريد است ، دل او به خدمت كمر بسته .\r\nمحب است ، دل وى ، به حضرت پيوسته ، خطاب آمد بداود . « يا داود طهر لى بيتا اسكنه » گفت خداوندا ، آن كدام خانه است كه جلال و عظمت ترا شايد ؟\r\nگفت : دل بندهء من است ، هر كجا خرمن سوختهء را بينى در راه جست و جوى كه با سوز عشق ما را ميجويد ، آنجاش نشان ده كه خرگاه قدس ما جز بفناء دل سوختگان نزنند ، دل بندهء مؤمن خزينهء بازار ماست ، منزلگاه اطلاع ماست ، محراب وصال ماست .\r\n( از عده ج 4 ص 37 ) .\r\n\r\nصاحِبِ ديوان\r\n- كسى را گويند كه كارپرداز لشكريان ، عمال و گردانندگان امور باشد و ارزاق آنها به دستش باشد كه ديوانى هم نامند .\r\n\r\nصاحِبُ الزَّمان\r\n- ( اصطلاح عرفانى ) صاحب زمان كه صاحب وقت و صاحب حال هم گويند كسى است كه متحقق بود بجمعيت برزخى ازلى و مطلع بر حقايق اشياء بود كه خارج از حكم زمان و متصرفات ماضيه و مستقبله است .\r\n\r\nصاحِبِ صَنَم\r\n- ( اصطلاح اشراقى ) و مراد ارباب انواع است . « و حكماء الفرس كلهم متفقون على هذا الرأى اى على ان لكن نوع من الافلاك و الكواكب و البسائط العنصرية و مركباتها ربا فى عالم النور و هو عقل مجرد مدبر لذلك النوع حتى ان الماء كان عندهم له صاحب صنم من الملكوت سموه خرداد و ما للاشجار سموه مراد و ما للنار سموه ارديبهشت و هو العقل المدبر لنوع النار و الحافظ لها و المنور اياها و هى الانوار التى اشار اليها انباذقلس » .\r\n( از ش ص 372 - مجموعه دوم مصنفات ص 146 ، 169 )\r\n\r\nصاحِبِ صَنَمِ إنسانى\r\n- ( اصطلاح اشراقى است ) و مراد رب النوع انسان است رجوع شود به صاحب صنم و ( مجموعه دوم مصنفات ص 158 خ )\r\n\r\nصاحِبِ طِلِسم . صاحِبِ طِلِسمِ نوعِ ناطِق .\r\nاين اصطلاح اشراقى است و مراد ارباب انواع و رب النوع انسان است « و يحصل من بعض الانوار القاهرة و هو صاحب طلسم النوع الناطق يعنى جبرئيل » و بالجمله شيخ اشراق گويد :\r\nرب النوع انسان است كه بنام جبرئيل ، اب القريب ، بزرگ رؤساى ملكوت قاهر ، روانبخش ، روح القدس ،\r\n\r\n","description":"","footnote":"","page_name":" 1088 ","page_number":420},
  {"content":"\r\n\r\nواهب العلم و التأييد . اعطاكنندهء حيات و فضيلت بر مزاج اتم انسانى ناميده شده است و آن نور مجردى است كه در كالبدهاى انسانى تصرف مىكند و تدبير بنى نوع انسانى بدست اوست ( از حكمت اشراق ص 201 )\r\n\r\nصاحِبُ العَدَد\r\n- ( اصطلاح فلسفى ) فيثاغورس .\r\n\r\nصاحِبُ المَنطِق\r\n- ( اصطلاح فلسفى ) ارسطو .\r\n( رساله سوم از بحث ناموسيات )\r\n\r\nصاحِبِ قُربِ فرائِض\r\n- ( اصطلاح عرفانى ) صاحب قرب فرائض متشرعان را گويند كه بواسطهء اداء فرائض قربت جويند ( اشعة اللمعات ص 15 )\r\n\r\nصاحِبِ قَلب\r\n- ( اصطلاح عرفانى ) صاحب قلب يعنى كسى كه « ليس له عبارة اللسان و فصاحة البيان عن العلم الذى قد اجتمع فى قلبه »\r\n\r\nصاحِبِ لَبَن\r\n- اين مسأله فقهى است و در مبحث رضاع شوى زنى كه شير دهد صاحب لبن گويند يعنى كسى كه زن ازو حامل شده و شيردار گرديده است ( از ضوابط الرضاع )\r\n\r\nصاحِبِ مَشام\r\n- ( اصطلاح عرفانى ) صاحب ذوق و صاحب سر است .\r\n كو يكى صاحب مشامى كو ز مى بوئى شنيد * تا به زير هر سخن صد نكته مضمر گويمى . \r\nو تركيبات ديگر نيز :\r\n\r\nصاحِبِ مَقام\r\n- ( اصطلاح عرفانى ) صاحب مقام يعنى كسى كه مقيم باشد در يكى از مقامات قاصدين طالبين مانند توبت و ورع و زهد و غيره .\r\nرجوع بمقام شود\r\n\r\nصادِرِ اوَّل\r\n- ( اصطلاح فلسفى ) رجوع به اول ما صدر و ( اسفار ج 3 ص 36 ، 155 ، 16 - مجموعه دوم مصنفات ص 126 ) شود .\r\n\r\nصادِق\r\n- ( اصطلاح فلسفى ، ادبى ) صادق يعنى درست و راست و خبرى كه مطابق با واقع است و آنچه واقع باشد مقابل كاذب و بالجمله خبر صادق خبرى است كه مطابق با واقع باشد « كان الصادق الذى يوجد فى النفس على ما هو عليه خارج النفس » .\r\n( تهافت التهافت ص 103 ) « الصادق هو ان يعتقد فى الشيء انه على الحال التى عليها فى الوجود » .\r\n( تهافت التهافت ص 103 ) « الصادق هو ان يعتقد فى الشيء انه على الحال التى عليها فى الوجود » .\r\n( تهافت التهافت ص 531 ) و فرق ميان حق و صادق آنكه صادق خبر مطابق ( بكسر باء ) با واقع است و حق مطابق ( بفتح ) است .\r\n( از شرح منظومه ص 47 و رجوع شود به تفسير ص 455 ، 402 ، 1279 )\r\n\r\nصاعِد و هابِط\r\n- ( اصطلاح اهل نجوم و هيئت ) ابو ريحان گويد :\r\nمعنى صاعد بر آينده بود و معنى هابط فرو رونده . و ستاره بشمال بر آينده بود ، تا عرض او بشمال همىافزايد . چون بغايت رسد و دست بكاستن كند بشمال فرو رونده بود ، تا آنگاه كه از عقده بگذرد و بنيمهء جنوبى افتد از مايل ، تا عرض او بجنوب همىافزايد ، فرو رونده بود بجنوب ، تا بغايت رسد و\r\n\r\n","description":"","footnote":"","page_name":" 1089 ","page_number":421},
  {"content":"\r\n\r\nآغاز كاستن ، بر آينده شود بجنوب و گونهء ديگر از بر آمدن و فرو شدن قياس او به زمين است . و اين چنانست كه كوكب را بنطاق نخستين و دوم هابط خوانند و بر سيوم و چهارم صاعد . و گروهى هابط آن را خوانند كه بنطق دوم و سوم باشد و صاعد آن را كه بنسختين و چهارم باشد .\r\nو قياس اين بود بعد اوسط . و گونهء ديگر نيز چنانست كه كوكب را از اول جدى تا آخر جوزا صاعد خوانند . و از اول جدى تا آخر جواز صاعد خواند . و از اول سرطان تا آخر قوس هابط خوانند .\r\nو گونهء ديگر نيز چنانست كه كوكب ميان فلك نصف النهار و ميان فلك نصف الليل ، سوى مشرق صاعد بود و سوى مغرب هابط .\r\n( رجوع شود به التفهيم ص 144 ) و بالاخره :\r\nهر دو نقطهء منقلب مر فلك را به دو نيم همىكند يكى صاعد و دوم هابط . و و برجهاى نيمهء صاعد جدى و دلو و حوت و حمل و جوازند . و باقى برجها كه نظير اينانند نيمهء هابط راست .\r\nو برجهاى نيمهء صاعد مُعَوَّجُ الطُّلوع خوانند اى آنكه بر آمدنش كژ است .\r\nبسبب آنك مطالع هر برجى از آن بهر شهرى هميشه كمتر باشد از مطالعش بفلك مستقيم و برجهاى نيمه هابط را مُستَقيمُ الطُّلوع خوانند اى راست بر آمدن زيرا ك بخلاف برجهاى معوج‌اند اندر باب مطالع . و نيز برجهاى معوج را مطيع خوانند اى فرمانبردار . و برجهاى مستقيم را آمر خوانند اى فرمان ده . و سبب اين اتفاقست بطريقت . ازيراك هر دو برجى كه بر يكى مدار باشند چون قياس كنى آن برج كه نيمهء هابط است پيش همىرود به حركت اولى . و آنك بنيمهء صاعد است از پس . پس آن پيشين چون فرمانده است پسين را و خواننده ، و اين پسين فرمانش را طاعت همى را رد و از پس او همىرود .\r\nآن برجها كه طبع ايشان يكى است بهر دو كيفيت ، نهادشان اندر فلك بر زاويه‌هاى مثلث متساوى الاضلاع است .\r\n( رجوع شود به التفهيم ص 351 )\r\n\r\nصاعِقَه\r\n- ( اصطلاح فلسفى و عرفانى ) صاعقه شعله‌ايست كه از جهت بالا و آسمان فرود آيد و عبارت از شىء مشتعلى است كه از لحاظ لطافت بمانند برق نبوده و از اين جهت نه تنها اشتعال آن به زمين ميرسد بلكه جرم آنها فرود مىآيد و به زمين ميرسد و بالوان مختلف ديده مىشود و به آنچه بر خورد كند ذوب مىكند خصوصا فلزاتى كه از قبيل مس و نقره و طلا باشد و در بعضى از موارد صواعق خاموش شده و تبديل به جسمى از اجسام ميگردد « فانها ريح سحابية مشتعلة ليست بلطيفة لطف البرق » .\r\n( شفا ج 1 ص 273 ) ابو البركات نقل كند كه بعضى گويند :\r\nصاعقه از راه تبخير اجساد معدنى و صعود و ممزوج شدن با اجزاء بخارى ارضى و مائى پديد مىآيد .\r\n( از المعتبر ص 221 و رجوع بدستور ج 2 ص 230 شود ) نزد عرفا صاعقه لهيب محبت است كه در يك آن محب را بسوزد .\r\nخاقانى گويد :\r\nتا صاعقه عشق تو در جان من افتاد\r\n\r\n","description":"","footnote":"","page_name":" 1090 ","page_number":422},
  {"content":"\r\n\r\nاز واقعهء من به همه جاى خبر شد\r\n\r\nصافى دِلان\r\n- ( اصطلاح عرفانى ) مراد سالكانى است كه از دنيا رسته و دل بدان نبسته‌اند دل آنان از همهء كدورات صافى گشته مرآت تمام نماى حق گشته‌اند .\r\n\r\nصالِح\r\n- ( اصطلاح عرفانى ) درجهء صالح و صالحان درجتى است فوق درجت زاهدان و عابدان چنان كه گفته‌اند :\r\nبدرجت صالحين نرسى تا آنكه شش كار نكنى ، اول آنكه باب نعمت بر خود بندى و خود را در شدت و دشخوارى افكنى ، دوم آنكه در غزت و بزرگى بر خود بندى و باب خوارى بگشائى ، سوم آنكه در راحت و آسايش بر خود بندى و باب كوشش و زحمت بازگشائى ، چهارم آنكه خواب بر خود حرام كنى و بيدارى شعار خود سازى ، پنجم آنكه از بىنيازى و حطام گريزان شوى و بدرويشى گروى ، ششم آنكه از آرزوهاى اين جهان عارى شوى و خود را مهياى مرگ دارى .\r\n( از طبقات ص 38 ) .\r\n\r\nصالِحيَّه\r\n- ( اصطلاح كلامى ) بعضى گويند فرقهء از زيديه‌اند كه قائل بامامت شيخين بوند و بعضى گفته‌اند كه فرقه از معتزله‌اند و اينان گويند مرده هم متصف بعلم و قدرت و اراده و . . . شود .\r\n( رجوع شود به درايه ص 144 - كشاف ص 903 ) .\r\nدر ملل و نحل آمده است :\r\nاصحاب صالح بن عمر و الصالحى و محمد بن شبيب كه بين قدر و ارجاء جمع نمودند . صالح عقيده داشت كه ايمان فقط معرفة الله است و كفر جهل به آن است .\r\nو معرفة الله محبت و خضوع براى اوست ( از ملل و نحل شهرستانى ص 66 )\r\n\r\nصبا\r\n- ( اصطلاح عرفانى ) نفحات رحمانيه كه از جهت مشرق روحانيت آيد و داعى كه باعث بر خير باشد ، صبا گويند .\r\n ميرسد باد صبا رقص‌كنان مىآيد * خوش نسيمى است كه از مشرق جان مىآيد\r\nاى صبا گر بگذرى بر ساحل رود ارس * بوسه زن بر خاك آن وادى و مشكين كن نفس\r\nمنزل سلمى كه بادش هر دم از ما صد سلام * پر صداى ساربان بينى و با بانك جرس\r\nمحمل جانان ببوس آنگه بزارى عرضه دار * كز فراغت سوختم اى مهربان فرياد رس \r\nعطار گويد :\r\n چون باد صبا سوى چمن تاختن آرد * گويى به غنيمت همه مشك و ختن آرد\r\nزان تاختنش يوسف گل كر نشد افكار * پس از چه سبب غرقه به خون پيرهن آورد\r\nاشكال بدايع همه در پرده رشكند * زين شكل كه از پرده برون ياسمن آورد \r\nابن عطا گويد : صبا صولت و رعب روح است و استيلاى آن به نحوى كه صادر شود از شخص چيزى كه موافق شرع و عقل است .\r\n( از كشاف ص 686 ) .\r\nعراقى گويد :\r\n اى صبا صبح دمى بر سر كويش بگذر * تا معطر شود آفاق ز تو هر سحرى \r\n\r\n","description":"","footnote":"","page_name":" 1091 ","page_number":423},
  {"content":"\r\n\r\n\r\nصُبح\r\n- ( اصطلاح عرفانى ) مراد از صبح ، نور وحدت است ( شرح گلشن ص 583 ) .\r\nحافظ گويد :\r\n صبح دولت ميدمد كو جام همچون آفتاب * فرصتى زين به كجا باشد بده جام شراب\r\nخانه بىتشويش و ساقى يار و مطرب بذله گو * موسم عيش است و دور ساغر و عهد شباب \r\nعراقى گويد :\r\n در صبح دم براى صبوح از نسيم مى * مستانه خفته را همه بيدار كرده‌اند\r\nچندين هزار عاشق شيدا ز يك نظر * نظارگى خويش بديدار كرده‌اند\r\nصبح وصالم بماند در پس كوه فراق * روز اميدم چو شب تيره و ظلمانى است\r\nوصل چو تو پادشه ، كى به گدائى رسد * جستن وصلت مرا مايهء نادانى است \r\nعطار گويد :\r\n صبح رخت تا ز جيب حسن بر آمد * تا بايد پاى شب ز قير بر آمد\r\nعقل مگر سر كشيد از سر زلف * سر بفسونهاى دلپذير بر آمد \r\nمولوى گويد :\r\n تو هر صبحى جهان را نور بخشى * كه جان جان خورشيد سمايى\r\nتافت نور صبح ما از نور تو * در صبوح ما ، مى منصور تو\r\nصبح در خواب عدم بود كه بيدار شديم * شب سيه مست فنا بود كه هشيار شديم \r\n\r\nصُبحِ ازَل\r\n- ( اصطلاح عرفانى ) مراد از صبح ازل انوار ازليهء حق است : مظفر كرمانى گويد :\r\n صبح لايح چيست ؟ آن صبح ازل * حضرت ذات احد ، عز و جل\r\nچيست آن نور احد ، صبح ازل * اول است و باطن است و لم يزل \r\n\r\nصُبحِ كاذِب\r\n- ( اصطلاح هيوى ) رجوع شود به شفق .\r\n\r\nصَبر\r\n- ( اصطلاح اخلاقى و عرفانى ) صبر يعنى تحمل و شكيبائى و بردبارى و در اصطلاح ترك شكايت است از سختى بلا نزد غير خدا و صابر كسى است كه خود را با بلا چنين قرين كرده باشد كه از آمدن بلا باك ندارد .\r\nسهل گويد : صبر عبارت از انتظار كشيدن فرج و گشايش است از ناحيه حق تعالى .\r\nو باز گويد : صبر آنست كه در صبر صبر كنى يعنى صبر خود نه بينى و در بلا صابر باشى و بلا نه بينى ( شرح تعرف 13 - دستور العلماء ج 2 ص 230 ) مولوى گويد :\r\n هفت سال ايوب با صبر و رضا * در بلا خوش بود با ضيف خدا\r\nتا چو واگردد بلاى سخت رو * پيش حق گويد به صد گون شكر او\r\nگفت حق ايوب را در مكرمت * من بهر موى تو صبرى دادمت\r\nهين بصبر خود مكن چندين نظر * صبر ديدى صبر دادن ( ده ) را هم نگر \r\nو بعضى گويند : معنى و حقيقت صبر حبس نفس است از جزع در موقع فرود آمدن بلاها و مصيبتهاى عظيم .\r\nخير النساء گويد :\r\n« الصبر من اخلاق\r\n\r\n","description":"","footnote":"","page_name":" 1092 ","page_number":424},
  {"content":"\r\n\r\nالرجال و الرضا عن اخلاق الكرام »\r\n( طبقات ص 323 ) و در خبر است كه ايمان دو نصف است نصفى صبر است و نصف ديگر شكر .\r\nو كسى كه صبر نكند بر طاعت حق حلاوت آن را نچشد و فرمودند  « فَصَبْرٌ جَمِيلٌ وَ اللَّهُ الْمُسْتَعانُ »  .\r\nدر كشاف است كه صبر وادار كردن نفس است به مكاره و چشيدن تلخيها .\r\nبعضى گويند صبر انتظار فرج است از حق «  وَ اسْتَعِينُوا بِالصَّبْرِ وَ الصَّلاةِ  - و  اصْبِرْ نَفْسَكَ مَعَ الَّذِينَ يَدْعُونَ رَبَّهُمْ - بِالْغَداةِ وَ الْعَشِيِّ يُرِيدُونَ وَجْهَهُ  » .\r\nاحمد بن خضرويه گويد : « من صبر على صبره فهو الصابر لا من صبر و شكى » ( طبقات ص 103 ) .\r\nو گفته‌اند « الصبر الجميل هو الذى لا شكوى فيه الى الناس » مولوى گويد :\r\n صبر گنج است اى برادر صبر كن * تا صفا يا بى تو زين رنج كهن \r\nو در دستور است كه : صبر عبارت است از « ترك الشكوى من الم البلوى لغير الله لا اليه تعالى » .\r\nو صبر را سه درجه است : 1 صبر از معصيت 2 صبر بر طاعت 3 صبر بر بلا .\r\nو بر سه وجه است : 1 صبر عوام كه حبس نفس است 2 صبر زهاد و عباد و اهل تقوى از جهت ثواب آخرت 3 صبر عارفان كه بعضا از مكروهات لذت برند .\r\nو بر سه قسم است 1 - صبر نفس 2 - صبر قلب 3 - صبر روح و هر يك دو قسم است 1 - صبر بر مكروه 2 - صبر از مراد ( مصباح الهدايه 269 - شرح منازل ص 78 - مقدمهء نفحات ص 118 ) .\r\nدر شرح كلمات بابا طاهر است كه « من لم يصبر على الطاعة بوجود المرادات لم يذق للطاعة حقايق الحلاوات » ( شرح كلمات بابا ص 186 - كشاف ص 827 ) .\r\nدر آيات و روايات ديگر از صبر ستايش شده است چنان كه ميفرمايد :\r\n وَ اسْتَعِينُوا بِالصَّبْرِ وَ الصَّلاةِ وَ إِنَّها لَكَبِيرَةٌ إِلَّا عَلَى الْخاشِعِينَ  .\r\n إِنَّ اللَّهَ مَعَ الصَّابِرِينَ  .\r\nالصبر سعادة و السرعة ندامة ( كلمات مشايخ )\r\nو من صبر ظفر\r\n( كلمات قصار )\r\n\r\nصِبغَةُ اللّه\r\n- ( عرفانى ) مأخوذ از قرآن مجيد ، نزد اهل ذوق تشبه بذات حق است در اثر رياضت و سير و سلوك و نيل به مقامات معنوى و وصول بمرتبت فناء مولانا گويد :\r\n صبغة الله است رنگ خم هو * پيس‌ها يك رنگ گردد اندرو\r\nچون در آن خم افتد و گوئيش قم * از طرب گويد منم خم لا تلم\r\nآن منم خم خود انا الحق گفتن است * رنگ آتش دارد الا آهن است\r\nرنگ آهن محو رنگ آتش است * ز آتشى ميلافد و خامش وش است \r\n\r\n","description":"","footnote":"","page_name":" 1093 ","page_number":425},
  {"content":"\r\n\r\n آدمى چون نور گيرد از خدا * هست مسجود ملايك ز اجتبا\r\nصبغة الله گاه پوشيده كند * پردهء بيچون بر آن ناظر تند\r\nرنگهاى نيك از خم صفا است * رنگ زشت آن از سياه آب جفا است\r\nصبغة الله نام آن رنگ لطيف * لعنة الله بوى اين رنگ كثيف\r\nآنچه از دريا به دريا ميرود * از همان جا كامد آنجا مىرود \r\n\r\nصَبُوحى\r\n- ( اصطلاح عرفانى ) صبوحى بمعنى هر چيزى است كه در صبح خورده شود و يا نوشيده شود و آنچه از شير دوشيده شود در صبح‌ها و يا صباحى و صبوحى چيزى است كه در صبحگاهان نوشيده مىشود و در اصطلاح محادثهء با حق را گويند و شراب و بادهء خمارشكن را گويند .\r\nعطار گويد :\r\n هنگام صبوح آمد اى هم نفسان خيزيد * ياران موافق را از خواب برانگيزيد\r\nياران همه مشتاقند در آرزوى يك دم * مى در فكن اى ساقى با مست مياويزد\r\nجامى كه تهى گردد از خون دلم پر كن * وانگه مى صافى را با درد مياميزيد \r\nخاقانى گويد :\r\n در صبوح آن راح ريحانى بخواه * دانهء مرغان روحانى بخواه\r\nيك دو جام از راح مخمورى بخور * يك دو جنس از روى يك جانى بخواه\r\nخوش باد بمى كشان صبوحى بصبوح * كز باده فتوح دل شد و راحت روح \r\nعطار گويد :\r\n رطل گران ده صبوح زانكه رسيد است صبح * تا سر شب بشكند تيغ كشيد است صبح \r\nعراقى گويد :\r\n ساقى قدحى كه نيم مستيم * مخمور صبوحى الستيم\r\nاز صومعه پا برون نهاديم * در ميكده معتكف نشستيم\r\nاز جور تو خرقه‌ها دريديم * وز دست تو ، توبه‌ها شكستيم\r\nجز جان گروى دگر نداريم * بپذير كه سخت تنگ‌دستيم\r\nما را برهان ز ما كه تا ما * با خويشتنيم بت‌پرستيم \r\n\r\nصَبيحُ الوَجه\r\n- ( اصطلاح عرفانى ) صبيح الوجه يعنى زيبا رو و در اصطلاح كسى كه متحقق است باسم الجواد\r\n\r\nصَحابى\r\n- ( حديث ) اسم منسوب به صحابه است در تعريف صحابى اختلاف اقوال است كسى كه حضرت رسول را ملاقات كرده و با او مجالست كرده باشد 2 كسى كه حد اقل يك يا دو سال با حضرت مصاحبت داشته است و با او به جنگ‌ها رفته باشد 3 كسى كه با حضرت مصاحبه بسيار داشته و از وى روايت كند 4 كسى كه او را ملاقات كرده باشد در حال كه بالغ بوده است 5 كسى كه ادراك زمان او را كرده است در حال كه مسلم بوده و گر چه حضرت را نديده باشد 6 كسى كه از خواص او بوده است و اقوال ديگر ( از دارابه ص 206 و 158 )\r\n\r\nصُحبَت\r\n- ( اصطلاح عرفانى ) صحبت مقابل وحد و تفرد است كه از آداب طريقت يكى صحبت است و در خبر است\r\n\r\n","description":"","footnote":"","page_name":" 1094 ","page_number":426},
  {"content":"\r\n\r\nمؤمن كسى است كه با مردم معاشرت كند .\r\nو نيز گفته‌اند « المؤمن آلف و مألوف » ( از مصباح الهدايه ص 234 ) .\r\nرازى گويد : « اجتنب صحبة ثلاثة اصناف من الناس . العلماء الغافلين و القراء المداهنين و المتصوفه الجاهلين » ( طبقات ص 113 ) .\r\nو باز در خبر است كه هر مؤمنى كه با مردم معاشرت كند و تحمل اذيت آنها را بنمايد بهتر است از كسى كه گوشه‌گيرى كند .\r\nو گفته‌اند « صحبة اهل الصلاح تورث فى القلب الصلاح و صحبة اهل الفساد ، تورث فيه الفساد » ( طبقات ص 318 ) .\r\nثقفى گويد : « من صحب الاكابر على غير طريق الحرمة حرم فوائدهم و بركات نظر هم و لا يظهر عليه من انوارهم شىء » ( طبقات ص 363 ) .\r\nدر انسان كامل است : بدان كه صحبت اثرهاى قوى و خاصيتهاى عظيم دارد ، هر سالكى كه به مقصد نرسيد و مقصود حاصل نكرد از آن بود كه به صحبت دانائى نرسيد ، كار صحبت دانا هر كه يافت از صحبت دانا يافت اين همه رياضات و مجاهدات بسيار و اين همه آداب و شرايط بىشمار از آن جهت است تا سالك شايستهء صحبت دانا گردد ، و چون به صحبت درويشان رسى ، بايد كه سخن كم بگويى ، و سخنى كه از تو سؤال نكنند جواب نگويى ( از انسان كامل ص 11 ) و گفته‌اند « من صحب الاحداث على شرط السلامة و النصيحة اداه ذلك الى البلاء فكيف به من صحبهم على غير شروط السلامة » ( طبقات ص 396 ) .\r\n\r\nصِحَّت\r\n- ( اصطلاح فلسفى ، اخلاقى ، اصولى ) صحت و مرض نيز از كيفيات نفسانى ميباشند و صحت را چنين تعريف كرده‌اند : صحت ملكه يا حالتى است كه از موضوع آن افعال سليمه صادر گردد « ملكة او حالة تصدر عنها الافعال من الموضوع لها سليمة » و يا « الصحة هيئة بها يكون بدن الانسان فى مزاجه و تركيبه بحيث يصدر عنه الافعال كلها صحيحة سليمة » .\r\n( از اسفار ج 2 ص 49 و رجوع شود بدستور ج 2 ص 232 ) در فقه و اصول مقابل بطلان است . لفظ صحت در اصول اطلاق بر دو معنى شود يكى ترتب آثار بر عمل در دنيا چنان كه گويند روزه صحيح است يا مسقط ذمه است ديگر ترتب آثار در آخرت و اصطلاح خاص آن در عبادات صحت به معناى تماميت اركان و اجزاء و شرائط است كه مسقط قضاء و موافق با قواعد شريعت است .\r\nصحت مقابل فساد هم آمده است و در صرف مقابل فساد هم آمده است و در صرف مقابل معتل هم به كار رود .\r\n( از كشاف ص 896 - 897 كفايه ج 1 ص 35 - موافقات ج 1 ص 291 )\r\n\r\nصِحَّتِ سَلب\r\n- ( اصطلاح اصولى ) اصوليان در مبحث حقيقت و مجاز يكى از طرقى كه براى تشخيص حقيقت از مجاز ذكر كنند صحت سلب باشد بدين معنى كه گويند هر گاه بتوان معناى\r\n\r\n","description":"","footnote":"","page_name":" 1095 ","page_number":427},
  {"content":"\r\n\r\nمستعمل فيه لفظى را از آن سلب كرد علامت اين است كه اين لفظ مجازا در آن به كار برده شده است .\r\nو عدم صحت سلب علامت حقيقة است چنان كه به شخص كودن بگويند حمار نيست علامت اين است كه استعمال حمار در كودن مجاز است و يا «\r\nلا صلاة الا بطهور\r\n-\r\nلا صلاة الا بفاتحة الكتاب\r\n» ( از قوانين ص 17 و 338 ) . يا و بالجمله يكى از راه‌هاى شناختن حقايق از مجازات صحت سلب است بدين معنى كه صحت سلب دليل مجاز و عدم صحت سلب امارت حقيقة است توضيح آنكه الفاظى در معانى خاص استعمال شده‌اند با قرينه يا بدون آن و اگر خوب بنگريم در ميابيم كه اين نوع استعمالات در به دو امر چگونه بوده است و آيا قرينهء در كار بوده است كه از الفاظ اين معانى خاص استفاده شده است و بمناسباتى از الفاظ خاص معانى مخصوص را اداره كرده‌اند يا آنكه در اصل وضع واضعان لغت اين معانى را از اين الفاظ خواسته‌اند و براى تشخيص اين امر طرقى نهاده‌اند از جمله صحت سلب و آن اگر درست باشد سلب معنى خاص را از لفظ چنان كه گفته شود « البليد ليس بحمار » دليل است كه استعمال بليد در حمار مجاز است كه مراد صحت سلب معانى حقيقة از مورد استعمال است و چنان كه درست نباشد سلب معنائى از لفظ دليل است كه استعمال آن در اين معنى حقيقى است چنان كه نتوان گفت « الانسان ليس برجل » يا « البليد ليس برجل » .\r\nو الذى يختلج بالبال فى حل الاشكال و جهان ، الاول ان يقال ان المراد بكون صحة السلب علامة المجازان صحة سلب كل واحد من المعانى الحقيقة عن المعنى المبحوث عنه علامة المجاز بالنسبة الى ذلك المعنى المسلوب فان كان المسلوب الحقيقى واحدا فى نفس الامر فيكون ذلك المبحوث عنه مجازا مطلقا و فى نفس الامر فيكون مجازا بالنسبة الى ما علم سلبه عنه مطلقا فاذا استعمل العين بمنى النابعة فى الباصرة الباكية بعلاقه جريان الماء فيصح سلب النابعة عنها و يكون ذلك علامة كون الباكية معنى مجاز پا مجاز بالنسبة الى العين بمعنى النابعة ( از قوانين ج 1 ص 21 )\r\n\r\nصِحة و فَساد\r\n- اين اصطلاح اصولى است .\r\nصحت و فساد در عبادات موافقت داشتن امتثال است با شريعت و عدم آن و يا اسقاط قضاء است و بعبارت ديگر مراد از صحت نزد متكلمان اين است كه عبادتى مطابق با قواعد و اصول شريعت انجام شود و معنى فساد عبادت اين است كه بر خلاف شريعت باشد و فقيهان گويند :\r\nصحت عبارت از انجام مأمور به است به نحوى كه موجب سقوط قضا شود . بنا بر قول فقها اگر مثلا كسى فعلى را انجام داد مطابق با علم خود و شرائط موجود در آن حال و بعد معلوم شد كه شرائط لازم موجود نبوده است بايد مجددا انجام دهد و بنا بر قول متكلمان چون در آن حال تكليف او همان بوده است ظهور خلاف اثرى نخواهد داشت .\r\nو در اين مورد بحث زياد است و در اين مسأله كه آيا نهى دلالت بر فساد كند\r\n\r\n","description":"","footnote":"","page_name":" 1096 ","page_number":428},
  {"content":"\r\n\r\nيا نه اقوالى است .\r\n1 - آنكه نهى بطور مطلق دلالت بر فساد كند .\r\n2 - آنكه بطور مطلق دلالت بر فساد نكند 3 - آنكه نهى اگر وارد بر عبادات باشد دلالت بر فساد كند و اگر وارد بر معاملات باشد دلالت بر فساد نكند .\r\n4 - آنكه شرعا هم در عبادات و هم در معاملات دلالت بر فساد كند و لكن لغة دلالت بر فساد نكند .\r\n5 - آنكه نهى در عبادات شرعا دلالت بر فساد كند نه لغة و قول تحقيق اين است كه نهى در عبادات دال بر فساد آن عبادات منهيه است نه در معاملات زيرا منهى عنه نتواند مأمور به باشد و عبادات توقيفى است و معنى صحت آنها موافق بودن آنها است با مفاد اوامر و موقعى كه امر نباشد امتثالى نخواهد بود بنا بر اين نماز در خانه مغصوب باطل و فاسد است چون منهى عنه است و لكن در معاملات حرمت مفاد از نهى مانع از ترتب اثر بر معامله نمىباشد زيرا نهى در معاملات در حكم نفى اثر از معامله نمىباشد لكن در عبادات در حكم نفى اثر مرادف با بطلان است .\r\nتوضيح آنكه معاملات از مخترعات شرعيه نمىباشند بلكه از امور جاريه و ساريه بوده‌اند كه شارع آنها را امضاء و تأييد كرده است در اين صورت اگر گفته شود معنى نهى شارع از بعضى معاملات منوط به بيان حالى است كه از نظر شارع ناپسند است و وارد بر نفى اثر نيست قهرا گويند موجب فساد و بطلان معامله نمىباشد و اگر نهى به اين معنى باشد كه اين گونه معاملات را شارع قبول ندارد و آثارى بر آنها مترتب نمىداند مسلما موجب بطلان و فساد شود و بالجمله قول محقق اين است كه حرمت معامله منافات با ترتيب اثر بر آن ندارد و ممكن است گفته شود كه نهى در معاملات تنها مثوبت‌هاى عبادى آنها كه در اينجا كه مفروض است از بين ميبرد يا آنكه گفته شود حصول عقاب منافى با ترتيب اثر نمىباشد پس نهى در معاملات بنفس نهى موجب فساد و بطلان آنها نيست و فساد آنها نياز بدلائل ديگرى دارد از قبيل نص و اجماع و دليل ديگر رجوع شود به ( قوانين ص 160 - 162 ) .\r\n\r\nصَحراء\r\n- ( اصطلاح عرفانى ) مراد از صحرا ، عالم روحانى است كه صحراى روحانى هم گويند .\r\nسنائى گويد :\r\n باش تا حسن نگارم خيمه بر صحرا زند * شورها بينى كه اندر جنة المأوى زند\r\nهمه صحراى روحانى پر از مردان حق بين * ز صوت و ذوق داودى همه جانها حرم بين \r\nمولوى گويد :\r\n حلقه كردند او چو شمعى در ميان * سجده كردنش همه صحرائيان \r\nو جهان امكان را نيز گويند :\r\nعراقى گويد :\r\n عشق شورى در نهاد ما نهاد * جان ما در بوتهء سودا نهاد\r\nداستان دلبران آغاز كرد * آرزويى در دل شيدا نهاد\r\nرمزى از اسرار باده كشف كرد * راز مستان جمله بر صحرا نهاد \r\n\r\n","description":"","footnote":"","page_name":" 1097 ","page_number":429},
  {"content":"\r\n\r\n قصهء خوبان بنوعى باز گفت * كاتشى در پير و در برنا نهاد\r\nتا كمال علم او ظاهر شود * اين همه اسرار بر صحرا نهاد\r\nشور و غوغايى برآمد از جهان * حسن او چون دست در يغما نهاد \r\nهان كه در صحراى ازل نور ، نور صفت به نعمت شوق متبرز است و به وصف عشق متفرز « يحبهم » صفت آمد ، آنگاه از جان به كار درآمد .\r\nچون حلاوت خطاب عشق بجان رسيد ، هستى عشق پديد آمد ، گم‌كرده را متحرز بازيافتند ، گفتند بلى  « قالُوا بَلى »  گويان شدند و عروس قدم را جويان ، از سرمستى بنور خطاب قناعت نكردند ، موسىوار شهود عين كل خواستند  « أَرِنِي أَنْظُرْ إِلَيْكَ »  گفتند ( شطحيات ص 19 ) .\r\n\r\nصَحراىِ عَرَصات\r\n- ( اصطلاح عرفانى ) مراد صحراى محشر است .\r\n( تفسير حدايق ص 453 ) .\r\n\r\nصَحراىِ حَيرت\r\n- ( اصطلاح عرفانى ) مقام تحير است ( تفسير حدايق ص 346 ) .\r\n\r\nصَحو\r\n- ( اصطلاح عرفانى ) صحو يعنى هوشيارى ، در اصطلاح رجوع باحساس است بعد از غيبت ، و صحو بر حسب سكر است ، كسى را كه سكر به حق است صحو او به حق است و كسى را كه سكر او مشوب با حظ باشد صحو او مصحوب بحظ است و صحو فوق سكر است و مناسب مقام بسط است سكر در حق است و صحو به حق است و صحو و سكر دو صفتند در بنده و پيوسته بنده از خداى خود محجوب است تا اوصاف وى فانى شود .\r\n( دستور العلماء ص 232 ) .\r\nجنيد گويد : صحو عبارت از صحت حال عبدست با حق .\r\n( رساله قشيريه ص 38 ) .\r\nابو يزيد گويد صحو حجاب اعظم است .\r\n( كشف المحجوب ص 335 ) در لمع است كه صحو و سكر با غيبت و حضور قريب المعنىاند .\r\n( شرح ص منازل 203 ) .\r\nمظفر كرمانى :\r\n سكر چيست آن فنا اندر فنا * صحو چيست آن بقاء اندر بقا\r\nففى الصحو بعد المحو لم اك غيرها * و ذاتى بذاتى اذ تخلت [ تحت 
  ] تجلت\r\nو عانقت ما شاهدت فى محو شاهدى * بمشهده للصحو من بعد سكرتى . \r\n\r\nصَحوِ بعد از مَحو\r\n- ( اصطلاح عرفانى ) صحو بعد المحو و جمع الجمع شهود خلق است قائم به حق يعنى حق را در جميع موجودات و مخلوقات مشاهده نمايد و مقام فرق بعد از جمع است و فرق ثانى و « صحو بعد المحو » هم ميخوانند چون بعد از وحدت صرف كه جمع و محو است بمقام فرق و صحو تنزل نموده ( شرح گلشن ص 27 ) .\r\n\r\nصَحو المَعلوم\r\n- ( اصطلاح عرفانى ) اول مرتبت حقيقت صحو المعلوم است يعنى شهود مراتبى از مراتب معلوم ( از شرح كلمات بابا ص 134 )\r\n\r\nصَحيح\r\n- ( اصطلاح حديث ) خبر صحيح خبرى است كه سند آن متصل به معصوم شود - و عادل ضابط نقل كرده باشد از مثل خود در تمام طبقات ( از معالم ص 215 )\r\n\r\n","description":"","footnote":"","page_name":" 1098 ","page_number":430},
  {"content":"\r\n\r\n\r\nصَحيح و اعَمّ\r\n- يكى از مباحث الفاظ اصول اين است كه الفاظ عبادات نام براى عبادات صحيح تام العيار است يا اعم از صحيح و فاسد است مثلا صلاة نام براى عبادت مخصوص با تمام اركان و شرائط است و يا نماز بدون وضوء و يا شرطى از شرائط ديگر را نيز نماز گويند در اين مسأله اختلاف است محققان اصوليان گويند ابتداء اين الفاظ وضع شده است براى عبادات تام العيار و درست نهايت از باب تسامح به عبادات غير صحيحه هم اين اسامى اطلاق شده است مثلا اطلاق نماز بر نماز بدون وضوء يا در زمين غصبى يك نوع تسامح است و گر نه شارع از اطلاق صلاة نماز درست و واجد شرائط را خواسته است .\r\n( از قوانين ص 17 - كفايه ج 1 ص 35 - 47 ) و بالجمله يكى از مباحث مهم اصولى اين بحث است كه آيا عبادات اسامى براى معانى صحيحه‌اند يا اعم از صحيح و ناصحيح‌اند مثلا « صلاة » نام براى نماز با تمام اركان و شرائط صحت است يا نماز در زمين غصبى يا بدون طهارت را هم نماز گويند و بعبارت ديگر اطلاق الفاظ خاص شرعى منصرف به عبادات درست تام - اركان شود يا اعم از فاسد و نتيجهء امر در موردى ظاهر شود كه فساد عبادتى معلوم نباشد در اين صورت است كه گفته مىشود آيا به مجرد عدم علم بفساد ، امتثال حاصل مىشود از جهت صدق ماهيت عبادت و مثلا صلاة غير معلوم الصحة ، يا نه بلكه حتما بايد علم به صحت آن حاصل شود كه در صورت شك در دخالت امرى در آن ماهيت اعم از جزء يا شرط به مجرد فقدان آنها حكم به بطلان نمىشود بنا بر قول دوم كه عبادات وضع براى اعم باشد و حكم به بطلان شود . بنا بر قول به آنكه نام براى صحيح تام اجزاء ، و الاركان است ، عدهء گويند جاى انكار نيست كه شارع اين الفاظ را براى عبادات سليمهء صحيحيه نهاده است و نام براى ماهيات است نهايت ممكن است شرائط خارجى كه مدخليتى در اطلاق نام ماهيت نداشته و ندارد خارج از حدود ماهوى آنها باشد و بنا بر اين مانعى نيست كه اين الفاظ وضع براى ماهيات شده باشد با قطع نظر از شرائط . عدهء ديگر گويند اين الفاظ وضع براى ماهيات شده‌اند با شرط اجتماع شرائط و جز آنها و بنا بر اين اطلاق بر صحيح شود نه اعم از صحيح و اخلال به جزئى از اجزاء يا شرطى از شروط موجب سلب نام عبادت از او شود .\r\nرجوع به ( قوانين الاصول ج 1 ص 43 ) شود .\r\n\r\nصَحيفَه\r\n- ( اصطلاح كلامى ) يعنى كتاب كوچك و در عرف و در بعضى از كتب احاديث منقول است كه ابو ذر از حضرت رسول ( ص ) سؤال كرد چند كتاب نازل شده است فرمودند يكصد و چهار كتاب بر حضرت شيث پنجاه صحيفه بر حضرت ادريس و سى صحيفه بر حضرت ابراهيم و . . .\r\n( از كشاف ص 920 )\r\n\r\nصَداء\r\n- ( اصطلاح عرفانى ) صداء در اصطلاح صوفيان اندك پوششى است كه از ظلمت هيبت نفس بروجه دل باشد و\r\n\r\n","description":"","footnote":"","page_name":" 1099 ","page_number":431},
  {"content":"\r\n\r\nمحجوب گرداند دل را از قبول حقايق و تجليات انوار ( كشاف ص 402 )\r\n\r\nصَدا\r\n- ( اصطلاح فلسفى ) صدا عبارت از صوتى است كه از اصطكاك دو شىء حاصل مىشود و بالاخره از راه قلع يا قرع و خرق و قمع حاصل مىگردد رجوع به صوت شود .\r\n\r\nصِداق\r\n- ( اصطلاح فقهى ) مهر المسمى را در عقد نكاح صداق گويند كه مرد از روى ميل و رغبت دهد و آن در مقابل استمتاع باشد . ذكر صداق در نكاح دائم لازم نيست و اگر ذكر نشود منصرف به مهر المثل شود و هر چه قابل تملك باشد توان صداق كرد .\r\n« الصداق يملك باجمعه للزوجة بالعقد و لها التصرف فيه قبل القبض فلو نما كان النماء لها فان تعقبه طلاق قبل الدخول ملك الزوج النصف و يستحب لها العفو عن جميعه و لوليها الاجبارى العفو عن البعض لا الجميع . لو دخل قبل المهر كان دينا عليه و ان طالت المدة و الدخول الموجب للمهر هو الوطى قبلا او دبرا لا مجردة الخلوة . . .\r\nلو أبرأته من الصداق تم طلقها قبل الدخول رجع عليها بنصفه . . .\r\n( از شرح لمعه ج 2 ص 94 )\r\n\r\nصَداقَت\r\n- ( اصطلاح اخلاقى و عرفانى ) صداقت يعنى راستى و درستى و اصطلاح اخلاقى است و محبى صادق بود كه باعث شود بر اهتمام جملگى اسباب فراغت صديق و ايثار هر چيزى كه ممكن باشد بر او .\r\n( از اخلاق ناصرى ص 79 ) صداقت نزد اهل سلوك استواء قلب است در وفا و جفا و منع و عطا و آن از مراتب محبت است و آن را پنج درجت است 1 صفا ، علامت آن مخالفت مراد و ترك شهوات است 2 - غيرت 3 - اشتياق 4 - ذكر محبوب 5 - تحير ( كشاف ص 850 )\r\n\r\nصدر\r\n- روح انسان را باعتبار وجه « يلى البدنى » و از آن جهت كه مصدر انوار آن است و از آن انوار بر بدن صادر مىشود ، صدر گويند  « قالَ رَبِّ اشْرَحْ لِي صَدْرِي »  ( از شرح قيصرى ص 31 ) محمد ترمذى گويد : « اصل غلبة الهوى مقارنة الشهوات فاذا غلب الهوى اظلم القلب و اذا اظلم القلب ضاق الصدر و اذا ضاق الصدر ، ساء الخلق و اذا ساء الخلق ابغضه الخلق » ( طبقات ص 226 ) .\r\nانصارى گويد : گفت « اشرح لى صدرى » و نه گفت « قلبى » از آنكه حرج و ضيق به صدر رسد و بقلب نرسد .\r\nصدر ديگر است و قلب ديگر .\r\nصدر در خبر است و قلب در نظر ، صدر در هيبت است و قلب در سرور مشاهدت ، بادوام انس و لذت نظر و حصول مشاهدت ، حرج و ضيق در قلب كجا كند ، موسى در مقام مناجات مست شراب شوق گشته بود ، درياى مهر در باطن وى به موج آمد ، همىترسيد كه مناجات بسر آيد ، و سخن بريده گردد ، همى در سخن و سؤال آويخته بود از پس هر سؤالى ، سؤالى ديگر ميكرد ، ( از عده ج 6 ص 147 ) در عروض ركن اول از مصراع اول را صدر گويند و ركن آخر مصرع اول را عروض گويند و يا جزء اول از مصراع اول را صدر خوانند ( از دره نجفى ص 15 - المعجم ص 27 )\r\n\r\nصِدق\r\n- ( اصطلاح منطقى و فلسفى و\r\n\r\n","description":"","footnote":"","page_name":" 1100 ","page_number":432},
  {"content":"\r\n\r\nعرفانى ) صدق درستى و راستى و مطابقت واقع و مقابل با كذب است و خبر صادق يعنى خبر درست و مطابق با واقع و كاذب يعنى غير مطابق با واقع و از نظر اخلاقى فضيلتى است راسخ در نفس آدمى كه اقتضاى توافق ظاهر و باطن و تطابق سر و علانيت او كند اقوالش موافق نيات باشد و افعال او مطابق احوال آن چنان كه نمايد باشد و آن چنان كه باشد نمايد .\r\n( از مصباح الهداية ص 341 - كشاف ص 847 - دستور ج 2 ص 234 - تفسير ص 741 ) عرفا گويند : صدق حالتى است در عبد كه او را وادار مىكند بر ايقاع فعل بر وجه خود با كوشش و عدم فتور و آنچه در قلب است از اعتقاد به حقايق نيز صدق گويند .\r\n( از شرح منازل ص 57 ) .\r\nو گفته‌اند « علامة الصدق فى التوحيد قطع العلاقات و مفارقة العادات و هجران - المعارف » ( از عده ج 4 ص 125 ) .\r\nهر كه حلقهء انقياد شرع در گوش فرمان كند به بهشت رسد ، هر كه ديدهء حرص بناوك فقر و فاقه بدوزد ، از دوزخ برهد ، هر كه صفات خود قربان مهر ازل كند ، اسرار علوم حقيقت از دل سر برزند ، هر كه يعقوب وار در بيت الاحزان عشق نشيند و از علايق و خلايق ببرد ، بصحبت مولى رسد ، از خداوندان همت يكى خليل بود ، در بدايت كار دنيا را بر مثال ستارهء پيش ديدهء وى در آوردند ، پس عقبى اندر صورت حال جمال خود بر ديدهء خلت جلوه كرد ، پس نفس اماره و مهر اسماعيل بر صفت آفتاب خود را به دو نمود ، خليل در نگريست ، بر هيچ چيز از موجودات آثار عز فقر و نشان ازل نديد ، گفت : نخواهم  « لا أُحِبُّ الْآفِلِينَ »  همى يك بار از كل كون اعراض كرد ، دنيا بداد و دل از فرزند برداشت و نفس خود را به آتش نمرود سپرد ، هر كه خواهد كه در كوى موافقت بر بساط محبت منزل كند ، مركب علاقت را يكبارگى پى كند ، پير طريقت گفت : دست علاقت از دامن حقيقت كى رها شود تا خورشيد وصال ز مشرق يافت تابان شود ، و زيادت بيكران شود و جان و دل بدوست نگران شو ، الهى نزديك نفس‌هاى دوستانى ، حاضر دلهاى ذاكرانى ، از نزديك نشانت ميدهند و برتر از آنى ، و از دورت ميجويند و نزديكتر از جانى ، ندانم در جانى ، يا جان را جانى ، يا نه اين و نه آنى ، جان را زندگى ميبايد ، تو آنى .\r\nالهى : دعوى صادقان ، فروزندهء نفسهاى دوستان ، آرام دل غريبان : چون در ميان جان حاضرى ، از بىدلى ميگويم كه كجايى و آئين زبانى ، به خود از خود ترجمانى به حق تو بر تو كه ما را در سايهء غرور نه نشانى و بوصال خود رسانى ، ( از عده ج 4 ص 120 ) .\r\nكاشانى گويد : مراد از صدق فضيلتى است راسخ در نفس آدمى كه اقتضاى توافق ظاهر و باطن و تطابق سر و علانيت او كند ، اقوالش موافق نيات باشد\r\n\r\n","description":"","footnote":"","page_name":" 1101 ","page_number":433},
  {"content":"\r\n\r\nو افعال او مطابق احوال ، آن چنان كه نمايد باشد و لازم نباشد آن چنان كه باشد نمايد ، ( از مصباح الهدايه ص 134 - كشاف ص 847 ) .\r\nو فرموده‌اند الصدق سيف الله فى - ارضه ما وضع على شىء إلا قطعه مولانا گويد :\r\n صدق عاشق بر حمارى مىتند * چه عجب گر بر دل دانا زند\r\nصدق موسى بر عصا و كوه زد * بلكه بر درياى پر اشكوه زد\r\nصدق احمد بر جمال ماه زد * بلكه بر خورشيد رخشان راه زد\r\nصدق و گرمى خود شعار اوليا است * باز بىشرمى شعار هر دغاست\r\nكالتفات خلق سوى خود كشند * كه سرخوشند و از درون بس ناخوشند \r\n\r\nصِدقِ خَبَر\r\n- ( اصطلاح اهل معانى ) و صدق خبر مطابقت آنست با واقع يعنى نسب خارجيه و كذب آن عدم تطابق آنست .\r\n( از مختصر المعانى ص 17 - مطول ص 36 ) .\r\n\r\nصِدقِ نور\r\n- ( اصطلاح ذوقى ) كشفى كه بعد از ظهور مستور نگردد و بمقام جمع رسد « صدق النور » خوانند زيرا كه استتار و اختفاء بعد از آن نباشد .\r\n( اصطلاحات شاه نعمت الله ص 57 ) .\r\n\r\nصَدَقَه\r\n- ( اصطلاح عرفانى ، فقهى ) عبارت از مقدار مالى است كه از جمع مال خارج شود و به فقراء و صاحبان استحقاق داده شود و آن يا واجب است يا مندوب . واجب زكات مال و زكات بدن باشد كه زكات فطر است . در معنى عرفانى انصارى گويد : صدقه بر سه قسم است ، يكى بمال و يكى بتن و يكى بدل ، صدقه بمال مواسات درويشانست بانفاق نعمت ، صدقهء به تن قيام كردنست از بهر ايشان به حق خدمت ، صدقهء بدل ، وفادارى است بحسن نيت و توكيد همت .\r\nاين است كه صدقه كردن بر درويشان و صدقهء ديگر است بر توانگران و آن اين است كه بر ايشان جود نمايى ، و نياز خود بر ايشان عرضه نكنى و اميد از مبرات ايشان بازگيرى و طمع در ايشان نبندى ، چون اين صدقه و آن معروف و آن اصلاح در يكى مجتمع شود : سر تا پاى وى عين حرمت گردد ، در صدف اسرار ربوبيت و مقبول شواهد الهيت شود . نامش بصديقى بيرون دهند و فردا با صديقانش حشر كنند ( از عده ج 2 ص 695 ) .\r\nدر معنى فقهى عطيه را هم صدقه گويند زيرا بواسطه آن صدق گفتار و اعتقادش در عبوديت روشن شود اعم از زكات و جز آن و شامل هبه ، صلح ، زكات فطره نيز مىشود .\r\n( الفقه على . . ج 3973 - كشاف ص 935 )\r\n\r\nصُدور\r\n- ( اصطلاح فلسفى ) رجوع شود به اول صادر و اول ما خلق و ( تهافت التهافت ص 178 - مجموعه دوم مصنفات ص 316 )\r\n\r\nصُدورِ بَسيطِ از مُرَكَّب\r\n- ( از اصطلاحات فلسفى ) .\r\nشيخ اشراق گويد :\r\nجايز است كه براى چيزى بسيط\r\n\r\n","description":"","footnote":"","page_name":" 1102 ","page_number":434},
  {"content":"\r\n\r\nوحدانى علتى بوده مركب از اجزاء و كسى كه جايز ندانسته است كه علت شىء بسيطى مركب از دو جزء بوده خطا كرده است برهان و استناد وى اين بود كه اگر امر وحدانى بوده يا بنحو مستقل و يا كليت خود بهر يك از آن دو نسبت داده شود كه محال بود زيرا چيزى كه بيك امر استوار شده و ثبات يابد در اثبات و ثبات خود نيازى به چيزى ديگر ندارد و يا اينكه يكى از آن دو جزء علت را در آن امر وحدانى اثرى نمود . و در اين صورت جزء علت نبود و يا اينكه هيچ يك از آن دو را اثرى در آن معلول بسيط وحدانى نبود در اين صورت علت چيزى ديگر بود بجز مجموع آن دو يا اينكه هر يك از آن دو در مقدارى از معلول اثر كنند و براى هر يك مقدارى از معلول اثر كنند و براى هر يك مقدارى از اثر بود لازم آيد كه معلول وحدانى بسيط نبود و بلكه مركب بود .\r\nو اين مغالطه و غلط از اين ناشى شده است كه اينان گمان كرده‌اند كه اگر براى هر يك از آن دو در معلول بسيط مقدارى از اثر نبود لازم آيد كه هر يك از آن دو جزء علت نبوند و بطلان اين گمان روشن است زيرا جزء علت يك امر وحدانى به تنهائى و به خودىخود در معلولى كه متعلق و مربوط به آن بود بنفسه اثر نكند و بلكه مجموع آن اجزا را با قيد مجموعى اثرى بود وحدانى و آن اثر وحدانى عبارت از همان معلول وحدانى بود و همانطور كه اجزاء علت امرى كه داراى اجزاء مختلفة الحقيقه بود نه هر يك مستقل باقتضاء معلول بوند و نه لازم بود كه مقتضى جزء معلول بودند پس همچنين بود اجزاء علتى كه از يك نوع بود زيرا مثلا هر گاه هزار نفر انسان چيز سنگينى را حركت دهند با يك نوع حركتى كه مربوط به زمان و مكان آن بود از اين امر لازم نيايد كه يكى از آنان هم بطور انفراد بتواند آن چيز سنگين را حركت دهد باندازهء جزئى از آن حركت كل و بلكه گاه بود كه اصلا نتواند حركت دهد .\r\nو اما آنچه گفته شده است كه هر گاه جسمى بدون ميل بود حركت قسر نپذيرد زيرا اگر چنين جسمى قبول حركت كند يعنى حركت قسر بايد فرض شود كه نيرويى خاص آن را در مسافتى و زمانى به حركت آورده و در اين صورت جسم ديگرى كه داراى ميل طبيعى است در مثل همين مسافت حركت كند و بناچار بايد تحريك جسمى كه عديم الميل بود در زمانى كوتاهتر از زمان جسمى بود كه داراى ميل است و فرض ميكنيم به آن اندازهء كه زمان جسم متحرك بىميل ناقص‌تر است از زمان تحريك جسم با ميل جسم ديگر بود كه ميلش از ذى ميل مذكور همان اندازه ناقص‌تر بود پس آن جسم سوم حركت .\r\nكند با مثل همين قوت در مثل همين مسافت و شكى نيست كه زمان حركت آن به اندازه ميلش كمتر بود و در نتيجه حركت آن با حركت عديم الميل مساوى خواهد بود و اين امرى محال بود .\r\n( رجوع شود به شرح حكمة الاشراق ص 257 ، 255 )\r\n\r\nصَدوقيَّه\r\n- ( اصطلاح كلامى ) فرقهء از فرق مذهبى يهودند منسوب به مردى بوند بنام صدوق اينان عزيز را فرزند خدا دانند اينان در نواحى يمن زندگى كنند .\r\n( رجوع شود به ملل و نحل ابن حزم\r\n\r\n","description":"","footnote":"","page_name":" 1103 ","page_number":435},
  {"content":"\r\n\r\nج 1 ص 99 )\r\n\r\nصَدِيق\r\n- ( اصطلاح عرفانى ) مبالغه است در صادق و آن كسى است كه در گفتار و كردار و دانش‌ها و احوال و روش و نيات و خوى و اخلاق خود راست باشد و راستى و درستى او در مجاورين او تأثير كند و صديق بودن در درجهء اعلاى ولايت و ادناى نبوت است و صديقان و اصلان بدرجهء اعلا و متحقق به حق را گويند كه در رديف انبياء و صالحين‌اند كه فرمود  « وَ حَسُنَ أُولئِكَ رَفِيقاً »  ( از تفسير بيان السعادة سورهء مريم ص 5 ) .\r\nرازى گويد « الوحدة منية الصديقين و الانس بالناس وحشتهم » . ( طبقات ص 112 ) .\r\n\r\nصُراحى\r\n- ( اصطلاح عرفانى ) شراب زلال را گويند و ظرف شراب را گويند و در اصطلاح مقام انس را گويند :\r\nفروغى گويد :\r\n من و صراحى مى بعد از اين و نغمهء نى * كه همنشينى صافى دلان صفا دارد\r\nدر اين زمانه رفيقى كه خالى از خلل است * صراحى مى صاف و سفينهء غزلست - \r\nعطار گويد :\r\n وان دم كه تهى شود صراحى * به فروش بجرعهء جهان را\r\nدر فصل بهار و موسم گل * بىعيش مدار عاشقان را\r\nاى آنكه نخواندهء تو هرگز * از لوح درون خط قران را ( آن را )\r\nفردا چه بپرس اندر آرند * در مجلس حشر صوفيان را\r\nما مست شراب جام ساقى * گوييم حديث اين بيان را \r\nمولوى گويد :\r\n امروز سماعست و شرابست و صراحى * يك ساقى بدمست يكى جام مباحى\r\nدوش رفتم در ميان مجلس سلطان خويش * بر كف ساقى بديدم در صراحى جان خويش\r\nگفتمش اى جان جانان ساقيا بهر خدا * پر كنى پيمانه‌اى و نشكنى پيمان خويش \r\n\r\nصِراط\r\n- ( اصطلاح كلامى ، عرفانى ) صراط يعنى راه و طريق صراط حق يعنى راه حق و صراط مستقيم يعنى راه راست اين اصطلاح كلامى و عرفانى است و در خبر است كه صراط عبارت از معرفة الله است صدر الدين گويد : هر نفسى صراط بآخرت است بوجهى و بوجهى ديگر صراط مستقيم طريقهء توحيد و صورت هدايت است .\r\n( از اسفار ج 4 ص 175 ، 184 - دستور ج 2 ص 241 و رجوع شود به مجموعه دوم مصنفات ص 288 )\r\n\r\nصِراطِ مُستَقيم\r\n- ( اصطلاح عرفانى ) اقامت عبوديت است با تحقق ربوبيت ، فرقى است مؤيد بجمع ، جمعى است مقيد بشرع ، فرق بىجمع جهل معتزليان است ، از راه بيفتاده و به منزل حقيقت نرسيده ، جمع بىفرق طريق اباحيان است ، از شريعت دست بداشته و حقيقتى كه نيست پنداشته .\r\nو گفته‌اند كه فرق بجاى شريعت است و جمع بجاى حقيقت ، هر شريعت كه از حقيقت خالى است حرمانست ، و هر حقيقت كه از شريعت خالى است خذلانست ،\r\n\r\n","description":"","footnote":"","page_name":" 1104 ","page_number":436},
  {"content":"\r\n\r\nشريعت بيان است و حقيقت عيان ، مصطفى هم صاحب بيان است و هم صاحب عيان ، تا حقيقت و شريعت در بنده مجتمع نشود ، دار السلام وى را جاى و منزل نشود ،  « لَهُمْ دارُ السَّلامِ عِنْدَ رَبِّهِمْ »  .\r\nبهر حال كه باشند و بهر صفت كه روند سلام قرين حال ايشان و رفيق روزگار ايشان باد .\r\nصراط ، مستقيم را بدايتى است و نهايتى است ، بدايت سنت و جماعتست و نهايت ، انس يافت و دوام مشاهدت .\r\nسنت و جماعت آنست كه آيات و اخبار صفات ، نادر يافته بجان و دل قبول كنى و به تصديق و تسليم پيش آيى ، هر كه از در تسليم و تصديق درآيد ، وى را از سه شربت يكى دهند : يا شربتى دهند از معرفت ، تا دل وى به حق زنده گردد ، يا زهرى دهند كه نفس اماره در زير قهر او كشته گردد ، يا شرابى دهند كه جان از وجود او مست و سر گشته شود .\r\nو از اينجا يافت حقيقت و انس صحبت آغاز كند ، لذت خدمت و حلاوت طاعت بيابد ، سرور معرفت در پيوندد ، بر اوج مناجات رسد .\r\n اى دوست بجملگى ترا گشتم من * حقا كه درين سخن نه زرق است و نه فن\r\nگر تو ز خودىخود برون جستى پاك * شايد صنما بجاى تو منستم من \r\n( از عده ج 5 ص 543 ، 486 ) .\r\n\r\nصَرف\r\n- ( اصطلاح فقهى و ادبى ) بفتح صاد بيع صرف بيع طلا به طلا و نقره به نقره يا بيع يكى از آنها بديگر است و بالجمله صرف را دو معنى باشد يكى فضل و زيادى و از آن جهت است كه تطوع در عبادات را صرف گويند زيرا زيادتر است بر فرائض دوم نقل و نزد فقهاء عبارت از بيع ثمن بثمن است يا بيع طلا به طلا و نقره به نقره يا طلا به نقره و بالعكس از جهت آنكه در آن زيادتى طلب شود و شرط است در بيع صرف كه بدلين متساوى باشند چه آنكه مضروب باشند يا نه مصوغ باشند يا نه و اگر از حالت متساوى بودن در وزن خارج شود باطل است و تقابض در مجلس نيز لازم است .\r\n( از الفقه على . . ج معاملات ص 270 كشاف ص 920 ) .\r\nو هو بيع الاثمان و هى الذهب و الفضة بمثلها و يشترط فيه زيادة على غيره من افراد البيع و التقابض فى المجلس الذى وقع فيه العقد و اصطحابهما فى المشى الى الى حين القبض و نو قبض القبض خاصة را گويند و در اصطلاح « فناء عند التجلى » .\r\nقبل التفرق صح فيه و بطل فى الباقى و تخيرا فى اجازة ما صح فيه و فسخه لتبعض الصفقة اذا لم يكن من احدهما تفريط فى تأخير القبض و لا بدن من قبض الوكيل فى مجلس العقد قبل تفرق المتعاقدين و لو كان وكيلا فى الصرف فالمعتبر مفارقته و لا يجوز التفاضل فى الجنس الواحد و ان كان احدهما مكسورا او رديا و الاخر صحيحا ( از شرح لمعه ج 1 ص 272 - 274 ) علم صرف يكى از علوم عربيت است .\r\n\r\nصِرف\r\n- ( بكسر صاد اصطلاح فلسفى ) كلمهء صرف بكسر صاد يعنى خالص و « صرف الحقيقة » يعنى شىء بدون ضمائم و عوارض متكثره و مشخصه و « صرف - الوجود » يعنى وجود محض بدون مشوب با ماهيت و گاه مراد همان وجود است\r\n\r\n","description":"","footnote":"","page_name":" 1105 ","page_number":437},
  {"content":"\r\n\r\nبدون لحاظ و توجه بر جنبه‌هاى ديگر آن يعنى وجود از آن جهت كه وجود است نه وجود با لحاظ تركيب آن با ماهيت و نه با لحاظ تشخص و تعين خاص آن به محل معين يا شخص معين و يا وجود ممكن و واجب و اجسام و اجرام و غيره .\r\n( از اسفار ج 1 ص 11 )\r\n\r\nصَرفَه\r\n- ( اصطلاح هيوى و نجومى ) و عبارت از دوازدهمين منزل از منازل قمر بود و علامت آن ستاره‌ايست روشن از اوسط قدر اول و آن را منجمان ذنب الاسد گويند چون بنزد آنها بمنزلهء ذنب اسد است و قضيب الاسد هم گويند چون بعضى آن را بمنزلهء قضيب دانند و صرفه بدان جهت گويند كه در وقت طلوع آن هواء از گرم شدن منصرف شده ببرودت ( از بيست باب ملا مظفر ) صرفه بفتح صاد و سكون راء\r\n\r\nصَريح\r\n- اين اصطلاح ادبى و اصولى است و لفظى است كه مقصود از آن هويدا باشد بسبب كثرت استعمال . ( از كشاف ص 900 ) .\r\n\r\nصَعق\r\n- ( اصطلاح عرفانى ) صعق رعد شديد و بىهوشى را گويند و صوت شديد را گويند و در اصطلاح « فناء عند التجلى » ربانى است و بالجمله فناء در حق است .\r\nدر مقام تجلى ذاتى كه فرمودند « و خر موسى صعقا » .\r\nچون هستى موسى در آن « صعقه » از ميان برخاست و بشريت وى با كوه دادند ، نقطهء حقيقى را تجلى افتاد ، اينك ماييم ، چون تو از ميان برخاستى ، ما ديده‌وريم .\r\nالهى : يافته ميجويم ، با ديده‌ور ميگويم ، كه دارم ؟ چه جويم ؟ كه مىبينم ؟ چه گويم ؟ شيفتهء آن جستجويم .\r\nالهى بهاى عزت تو جاى اشارت نگذاشت ، با قدم وحدانيت تو ، راه اضافت برداشت ، تا گم گردد ، آنچه راهى در دست داشت ، ناچيز شود هر چه مىپنداشت ( از عده ج 3 ص 733 ) .\r\n( رجوع به كشاف ص 850 شود ) .\r\n\r\nصُغرى\r\n- ( اصطلاح منطقى ) مقدمه اول را در قياس اقترانى صغرى و دوم را كبرى گويند .\r\nرجوع شود باصغر و اكبر و قياس اقترانى و . . .\r\n( از اساس الاقتباس ص 191 )\r\n\r\nصَفا\r\n- ( اصطلاح عرفانى ) صفا پاكى و در مقابل كدر است و در اصطلاح خلوص از ممازجت طبع است و دورى از مذمومات است و صفا از صفات انسان است و آن را اصلى است و فرعى ، اصلش انقطاع دل است از اغيار و فرعش خلوت است از دنياى غدار ( كشاف ص 895 ) ( لمع ص 338 - شرح منازل ص 174 ) :\r\nشاعر گويد :\r\n در بند صفا باش كه بسيار بد است * با مردم درويش مكدر بودن \r\n\r\nصَفاءُ الذِّهن\r\n- ( اصطلاح عرفانى ) صفاى ذهن عبارت از استعداد نفس است براى استخراج مطلوب بدون زحمت ( كشاف 89 - كشف المحجوب ص 35 ، 37 ) .\r\nهر كه صفا و محبت حق در دل او منزل كرد كدورت طبيعت دنيا و قبول خلق از دل وى رخت برداشت .\r\n( از عده ج 9 ص 88 )\r\n\r\n","description":"","footnote":"","page_name":" 1106 ","page_number":438},
  {"content":"\r\n\r\n\r\nصِفات\r\n- ( اصطلاح كلامى و عرفانى ) در محل خود بيان شده است كه صفت چيزى است كه قائم به خود نباشد و از موصوف خود منفصل نشود و بيان گرديد كه صفات دو قسم‌اند يكى صفات ذات كه عبارت از صفات ثابته حق‌اند و اتفاقى است كه قديم و ازلىاند و آنها سه صفت‌اند ، موجود ، قديم و واحد بودن و ديگر صفات فعل كه مورد اختلاف است و صفات حق بعضى مشروط بديگرند مثلا علم مشروط به حيات است و حق را اسماء و صفات بىنهايت است بر حسب آنكه هر موجودى در هر آنى « هو فى شأن » و شئونات و تجلياتى است در مراتب ، و صفات يا ايجابىاند يا سلبى و صفات ايجابى هم يا حقيقى بدون اضافه‌اند مانند ، حيوة وجوب و قيوميت يا اضافه‌اند محضه‌اند مانند اوليت آخريت و يا ذو اضافه‌اند مانند ربوبيت و علم و اراده و صفات سلبيه مانند قدوسيت و سبوحيت و هر يك از آنها نوعى از وجودست كه جامع آن مرتبت - الوهيت است و اول كثرتى است كه در وجود واقع شده است و برزخ ميان حضرت احديت ذاتى و مظاهر خليفه است و بىنهايت - است ( از لمع ص 451 - شرح قيصرى ص 12 - 13 - شرح تعرف ص 111 ) .\r\nشاعر گويد :\r\n من كه باشم كه بود سرح جمالش هوسم * كيستم من كه در اوصاف جمالش برسم\r\nمن كيم در چه حسابم كه صفاتش شمرم * كيستم من كه كنم عد خصالش چه كنم \r\nتركيبات ديگر : صفات اماره ، صفات ذميمه ، نقاب صفات .\r\nو بالجمله صفات حق از نظر متكلمان بر چند دسته‌اند :\r\n\r\nالف - صفات حقيقيهء\r\nكماليه مانند وجود ، قدرت و علم كه زائد بر ذات او نبوده و عين ذات‌اند .\r\n\r\nب - صفات اضافيه محضه\r\nمانند مبدئيت و مبدعيت و خالقيت كه زائد بر ذات و متأخر از ذات‌اند .\r\n\r\nج - صفات سليه محضه\r\nمانند قدوسيت ، فرديت و ازليت كه بازگشت آنها بسلب اتصاف است .\r\nو بطور كلى موصوف يا داراى ذات مستقر بالفعل است يا نه و بنا بر شق اول يا صفتى كه ملحق به آن مىشود خارج از آنست و الحاق آن از باب الحاق عارض لازم و يا مفارق است و يا جزئى از قوام آنست .\r\n( تهافت التهافت ص 520 ) و بنا بر شق دوم كه موصوف را ذات مستقر بالفعل نباشد يا صفتى كه ملحق بدان مىشود مقوم موصوف است و يا مقوم موصوف نيست بلكه بعد از تقرر موصوف ملحق بدان شود مثال اول عروض بياض بر جسم و ضحك بر انسان مثال دوم وجود نفس براى حيوان مثال سوم وجود صور طبيعيه براى جسم مطلق و چهارم وجود صورت براى هيولى و پنجم تحيز براى هيولى .\r\nو بالجمله صفات يا ايجابى ثبوتى هستند كه صفات كمال و جمال‌اند و يا صفات سلبى قدوسىاند كه صفات جلال‌اند .\r\nصفات سلبى كلا بازگشت مىكند بسلب امكان و صفات ثبوتى بر دو قسم‌اند يكى صفات ثبوتيهء حقيقيه مانند علم ،\r\n\r\n","description":"","footnote":"","page_name":" 1107 ","page_number":439},
  {"content":"\r\n\r\nحيوة و غيره و ديگر صفات ثبوتيهء اضافيه مانند خالقيت ، رازقيت و عليت و تمام صفات حقيقيه بازگشت مىكند بوجود متأكد و تمام صفات اضافى رجوع مىكند بيك اضافه كه قيوميت باشد .\r\n( از اسفار ج 3 ص 24 - 25 ، 91 ، 155 - ش ص 313 - دستور ج 2 ص 243 )\r\n\r\nصفات اجسام\r\n- ( اصطلاح عقلى ) اخوان صفات اجساد را بشرح زير شمرده‌اند طعم ، رنگ ، بوى سنگينى ، سبكى ، سكون ، نرمى ، زبرى ، سختى سستى ، و متكون از اخلاط اربعه است كه دم ، بلغم صفراء و سوداء است .\r\nو مركب از اركان اربعه و طبايع اربعه . . .\r\n( رجوع شود به رساله پنجم از رسائل اخوان ص 197 )\r\n\r\nپارهء از اصطلاحات تركيبى :\r\n\r\nصِفاتِ إضافيّه\r\n- رجوع شود به صفات .\r\n\r\nصِفاتِ إيجابيّه\r\n- رجوع شود به صفات .\r\n\r\nصِفاتِ ثبوتيّه\r\n- رجوع شود به صفات .\r\n\r\nصِفاتِ جَلاليَّه\r\n- رجوع شود به صفات .\r\n\r\nصِفاتِ جَماليَّه\r\n- رجوع شود به صفات .\r\n\r\nصِفاتِ حقيقيَّه\r\n- رجوع شود به صفات .\r\n\r\nصِفاتِ ذاتيَّه\r\n- رجوع شود به صفات .\r\n\r\nصِفاتِ فِعليَّه\r\n- صفات فعليه مانند رضى و رحمت صفاتى است كه روا باشد ذات حق باضداد آن متصف شود چنان كه متصف بسخط و غضب نيز شود .\r\n( از دستور ج 2 ص 246 )\r\n\r\nصِفاتِ نَفسيَّه\r\n- صفاتى كه روا نباشد ارتفاع آنها با بقاء ذات مانند جوهريت و موجوديت و گاه از اين اصطلاحات ملكات نفسانى را اراده كنند .\r\n( از دستور ج 2 ص 244 )\r\n\r\nصِفاتِ جَلال\r\n- صفات جلال عبارت از صفاتى است كه متعلق به قهر و عظمت و عزت باشد .\r\n\r\nصِفاتِ جَمال\r\n- ( اصطلاح عرفانى ) صفات جمال عبارت از : صفاتى است كه متعلق بلطف و رحمت باشد .\r\n\r\nصِفاتِ فِعل\r\n- ( اصطلاح عرفانى ) صفات فعل عبارت از صفاتى است مانند رضا و رحمت و سخط و غضب كه ممكن است خداوند بضد آنها نيز وصف شود .\r\n\r\nصِفاتِ نَفس\r\n- ( اصطلاح عقلى ) اخوان صفاتى چند براى نفس برشمرده‌اند بدين شرح ، جوهر ، روحانى ، سماوى ، نورانى ، حى بالذات ، علامهء بالقوه ، فعال بالطبع ، قابل تعليمات ، فعال در اجسام ، اجسام را به كار گيرد و در آنها تدبير كند ، متمم اجسام حيوانى نباتى است .\r\n( رجوع برساله پنجم از رسائل اخوان ص 197 )\r\n\r\nالصِفاتيَّه\r\n- ( اصطلاح كلامى ) گروهى مىباشند كه قائل به صفات ازلى از قبيل علم و قدرت و اراده و حيات و السمع و بصر و كلام و غيره مىباشند و بين صفات ذات و صفات فعل فرقى قائل نيستند .\r\nو اين گروه خود بر چند فرقه منقسم‌اند . . .\r\n( از ملل و نحل شهرستانى ص 40 )\r\n\r\nصَفا و مَروَة\r\n- ( اصطلاح فقهى ) دو كوه باشند در سرزمين مكهء معظمه كه حاجيان بايد هفت مرتبه فاصله ما بين آن\r\n\r\n","description":"","footnote":"","page_name":" 1108 ","page_number":440},
  {"content":"\r\n\r\nدو را طى كنند  « إِنَّ الصَّفا وَ الْمَرْوَةَ مِنْ شَعائِرِ اللَّهِ فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما »  رجوع به سعى شود .\r\n\r\nصَفاىِ ذِهن\r\n- ( اصطلاح اخلاقى ) و صفا پاكى در مقابل كدر است و خلوص از ممازجت طبع است و دورى از مذمومات است و صفاى ذهن استعداد نفس است براى استخراج مطلوب بدون زحمت و وسط بود ميان التهاب كه نفس را از مطلوب باز دارد و ظلمت نفس كه در استنباط نتائج تأخير افتد .\r\n( از اخلاق ناصرى ص 85 ، 59 - لمع 338 ) رجوع صفاء\r\n\r\nصِفَت\r\n- ( اصطلاح كلامى و ادبى ) در اصطلاح نحو كلمه‌ايست كه بيان وصف موصوف را كند مانند « زيد الظريف و عمرو العاقل » رجوع به نعت شود .\r\nصفت مقابل ذات است و اسم معنى است و مستقل بمفهوميت نيست و در پارسى هم كلمه‌ايست كه حالت و چگونگى اسمى را بيان نمايد مانند « مرد بزرگ ، اسب راهوار ، سنگ سفيد » كه كلمهء اول را موصوف و دوم را صفت نامند در فارسى در مورد مذكر و مؤنث بودن لفظ صفت تغييرى حاصل نمىشود مانند « مرد خوب ، زن خوب » و صفت غالبا بعد از موصوف آيد و گاهى موصوف بعد از صفت آيد مانند « بزرگ منش » و صفت هميشه مفرد است .\r\nصفت از لحاظ درجه سه قسم است صفت ساده ، صفت تفصيلى و صفت عالى ( از دستورنامه ص 26 - 32 - كشاف ج 2 ص 1496 ) .\r\nدر فلسفه رجوع به صفات شود .\r\n\r\nصِفَتِ حاليَّه\r\n- آنست كه بيشتر معنى حال يا حالت را رساند و علامت آن - ( آن ) است مانند خندان ، گريان و روان و پرسان .\r\n\r\nصِفَتِ عَينيَّه\r\n- ( اصطلاح فلسفى ) يعنى صفتى كه او را در خارج وجود باشد در مقابل صفت ذهنى « فان الصفات كلها تنقسم الى قسمين صفة عينيه و لها صورة فى العقل كالسواد و البياض و الحركة و صفة وجودها فى العين لبس الانفس وجودها فى الذهن و ليس لها فى غير الذهن وجود » .\r\n( از ش ص 61 )\r\n\r\nصِفَتِ فاعِلى\r\n- ( اصطلاح ادبى ) صفت فاعلى آنست كه بر كنندهء كار يا دارندهء چيزى دلالت كند مانند « آتش سوزنده » و « مرد زننده » رجوع شود به ( دستورنامه ص 27 ) .\r\n\r\nصِفَتِ مشَبَّهه\r\n- صفات مشبهه را اوزان خاصى ميباشند كه از افعال ثلاثى مجرد لازم آيند .\r\nو اوزان آن عبارت‌اند : از « فعل » مكسور العين اگر دلالت بر اعراض كند فعل بفتحتين آيد مانند « فرح » و اگر دلالت بر خلقت و الوان كند « افعل » بفتح همزه آيد مانند « احمر ، احول ، اعور » ، و اگر دال بر امتلاء و حرارت باطن باشد فعلان مانند « صيدان ، عطشان و شبعان » و اوزان ديگر « فعل » سكون عين و « فعيل » مانند جميل و « فعال » ماند جبان و « فعال » مانند شجاع و فعل بضم فاء و عين مانند « جنب » آيد . اين صفات عمل كنند در ما بعد خود اعم از آنكه وزن آنها وزن اسم فاعلى باشد مانند « طاهر » يا جز آن\r\n\r\n","description":"","footnote":"","page_name":" 1109 ","page_number":441},
  {"content":"\r\n\r\nو عمل آنها عمل اسم فاعل متعدى است به شرط اعتماد بر مبتداء .\r\n\r\nصَفراء\r\n- ( اصطلاح فلسفى ) و در فلسفهء طبيعى به كار دارند و يكى از اخلاط اربعه است رجوع باخلاط اربعه و ترجمهء آراء اهل مدينه ص 232\r\n\r\nصَفوَت\r\n- ( اصطلاح عرفانى ) اهل صفوت صوفيان متحقق بصفااند كه از تكدر رهائى يافته باشند رجوع شود به صوفى ( اصطلاحات شاه نعمت الله ص 57 ) .\r\n\r\nالصَفَريَّة الزياديه\r\n- ( اصطلاح كلامى ) از فرق خوارج از اصطلاحات كلامى است اصحاب زياد بن الاصغر را گويند كه در بسيارى امور با ازارقه و النجدات و الاباضيه بمخالفت برخاستند از عقايدشان آنكه : تكفير شسته از جنگ ( دست كشيده از جنگ ) جايز نيست . و نيز حكم بقتل و تكفير اطفال مشركين را تحريم كردند . . .\r\n( از ملل و نحل شهرستانى ص 63 )\r\n\r\nصَفقَه\r\n- ( اصطلاح فقهى ) زدن دست بر دست باشد در موقع خريد و فروش و اين عادت در مردم جاهليت بوده است و در شرع به معنى نفس عقد است و گويند تبعض يا تفرق صفقه جايز نباشد يعنى عقد واحد را نتوان جزء جزء كرد ، بدين معنى كه اگر دو متاع در يك عقد معامله شود چنان كه دو حيوان را در يك عقد معامله كنند اگر يكى از آن دو معيوب درآمد نتوان يكى را كه معيوب است برگرداند و خريدار از اختيارات خود كه خيار عيب باشد استفاده كند و سالم را نگه دارد و معيوب را پس دهد زيرا تبعض صفقه جايز نيست . ( از كشاف ص 939 ) رجوع شود به خيار تبعض صفقه . . .\r\n\r\nصَفَويَّه\r\n- فرقهء از صوفيه‌اند منسوب به قطب المشايخ صفى الدين اسحاق مريد شيخ تاج الدين ابراهيم زاهد گيلانى است .\r\n( از طرائق الحقائق - ج 2 - ص 144 )\r\n\r\nصَفيرَه\r\n- اين ( اصطلاح نجومى ) و نام يكى از ثوابت بوده و ستارهء بود در نهايت كوچكى و بطليموس آن را داخل در ستاره‌هاى مرصوده نياورده است شكل كلمه را بعضى صفيره با حرف ص . ف آورده‌اند و بعضى صغير با حرف ص و غ .\r\nو بعضى ضفيره با ضاد و فا ذكر كرده‌اند كه ظاهرا اولى است .\r\n\r\nصُقع\r\n- ( اصطلاح فلسفى ) كلمهء صقع به معناى مرتبت و ناحيه و منطقه آمده است صقع ربوبى و الهى يعنى مرتبت ذات و صفات و اسماء الهى چنان كه صقع ذات يعنى مرتبت وجود محض و حقيقت الهى .\r\nو در هر حال كلمهء صقع در كلمات فلاسفهء اخير مشاهده مىشود و مرتبت اسماء و صفات الهى را صقع الهى و مرتبهء ربوبى ناميده‌اند و گاه عالم عقول و مفارقات نوريه را صقع ربوبى مينامند .\r\n( از ش ص 389 ، 498 - شفا ج 2 ص 594 )\r\n\r\nصُقعِ إلهى\r\n- رجوع به صقع شود .\r\n\r\nصُقع رُبُوبى\r\n- رجوع به صقع شود .\r\n\r\nصَلاح\r\n- ( اصطلاح عرفانى ) صلاح عبارت از سلوك طريق هدايت باشد .\r\n( از كشاف ص 821 ) و بعضى گويند استقامت حال است بر آنچه عقل و شرع بدان بخواند\r\n\r\n","description":"","footnote":"","page_name":" 1110 ","page_number":442},
  {"content":"\r\n\r\n( كشاف ص 851 ) .\r\nمحمد ترمذى گويد : الصلاح خمسة اصناف فى خمسة مواطن ، صلاح الصبيان فى الكتاب ، و صلاح القطاع فى السجن ، و صلاح النساء فى البيوت و صلاح الفتيان فى العلم و صلاح الكهول فى المساجد ( طبقات ص 219 ) .\r\n\r\nصَلب\r\n- ( اصطلاح فلسفى ) صلب ضد رخوت است و از كيفيات ملموسهء محسوسه است .\r\n( از دستور ج 2 ص 251 )\r\n\r\nالصَّلتِيَّة\r\n- ( اصطلاح كلامى ) : از فرق خوارج از اصطلاحات كلامى است اين فرقه منسوب است به صلت بن عثمان كه خود از عجاردة است و در مسأله‌اى با آنان به مخالفت برخاست و گفت : اگر فردى بسوى ما آيد و تسليم ما شود او مورد پذيرش ما است ولى فرزندانش را مقبول نمىدانيم زيرا آنان مسلمان نيستند و درك نمىكنند . . . .\r\n( از مختصر فرق بين الفرق ص 83 )\r\n\r\nصُلح\r\n- ( اصطلاح فقهى و عرفانى ) و اسم است از مصالحه و خلاف مخاصمه است و مأخوذ از صلاح است يعنى استقامت و در شرع عقدى باشد كه ثمرهء آن رفع نزاع باشد و عقدى است لازم از طرفين و آن روا باشد با اقرار متنازعين و انكار آنها « الا ما احل حراما و حرم حلالا » و آن در اعيان و منافع روا باشد به مثل جنس يا عير آن و در تمام اختلافات مالى و غيره رواست از اين جهت گمان كرده‌اند كه صلح خود يك عقد جداگانه نيست بلكه تابع معاملات ديگر است . ( از شرح لمعه ج 1 ص 330 - صيغ العقود ص 118 - كشاف ص 901 ) و هو جايز مع الاقرار و الانكار الا ما احل حراما او حرم حلالا فيلزم بالايجاب و القبول الصادرين من الكامل و هو امل فى نفسه و لا يكون طلبه إقرار الصحته لو اصطلاح الشريكان بل اخذ احدهما رأس المال و الباقى الاخر ربع او خمس صح عند انقضاء الشركة و لو شرط بقائهما على ذلك . . . و يصح الصلح على كل من العين و المنفعة بمثله و جنسه و مخالفه و لو ظهر استحقاق العوض المعين بطل الصلح و لا يعتبر فى الصلح على النقدين القبض فى - المجلس و لو تلف عليه ثوبا يساوى در - همين فصالح على اكثر او اقل فالمشهور الصحة . . . ( از شرح لمعه ج 1 ص 332 - 336 ) .\r\nدر معتقد الإمامية آمده است :\r\nصلح جائز است ميان مسلمانان ، مادام كه ادا نكند بحلال گردانيدن حرام .\r\nو به حرام گردانيدن حلال ، كه آنگه روا نباشد .\r\nو شارعها و رههاى عام مباح است جملهء مسلمانان را ، روا بود در آن تصرف كردن مادام كه ضررى نباشد ، بگذارند را . پس اگر كسى بر شارع بالانه‌اى برآرد كه از آن ضرورى نباشد ، بگذارند مادام كه كسى مانع نشود ، از براى آنكه راه جملهء مسلمانان است ، چون يكى از ايشان انكار كند . جايز نباشد حق وى غصب كردن . و اگر بر كسى افتد و هلاك شود ضامن باشد ، بىخلاف . و اگر وى مالك آن بودى ، به روى لازم نبودى .\r\nو كوچه‌اى كه پيشانى وى بسته باشد ، ملك خداوندان سراها باشد ، كه راههاى\r\n\r\n","description":"","footnote":"","page_name":" 1111 ","page_number":443},
  {"content":"\r\n\r\nسراهاى ايشان بر آن باشد ، هيچ يكى را ازيشان در آن تصرف روا نباشد ، مگر بدستورى ايشان . و هرگه كه دستورى دهند ، روا بود ايشان از آن رجوع كردن .\r\nو روا نبود ايشان را كه يكديگر را منع كنند ، از آنكه سوراخ در حائط خود كنند ، از براى آنكه وى تصرف در ملك خود مىكند .\r\nاگر ايشان همه در چيزى تصرف كنند ، و هيچ يكى را بينت نباشد حكم كنند بشركت ، از براى آنكه تصرف دلالت ملك است .\r\nو اگر يكى را تصرف خاص بود ، چنان كه چوبى مثلا بر حايطى مينهد ، و گواهى نباشد ، سوگند برو بود ، كه آن حق وى است .\r\nو چون ديوار مشترك خراب شود ، شريك را بر عمارت جبار نكنند بر اعادت آن از براى خداوند خانهء بالا ، زيرا كه اصل برائت ذمت است . و هر كس كه اجبار واجب گرداند ، دليل برو بود .\r\nو اگر يكى خواهد كه عمارت كند ، شريكش را نرسد كه وى را منع كند .\r\nو اگر متبرعا بآلات قديم عمارت كند وى را مطالبت نتواند كرد به نيمهء آنچه به آن خرج كرده بود و از انتفاع وى منعش نتواند كرد و اگر بآلات نو عمارت كرده بود ، بنا از آن وى بود ، تواند كه آن را نقض كند ، و شريك را از آن انتفاع منع كند .\r\nو او را نباشد كه در خانه زيرين ساكن شود ، و نه آنكه خداوندش را از سكنى منع كند ، از براى آنكه انتفاع به زمين است نه انتفاع به بنا .\r\nو اگر شريك دستورى دهد تا چوبى بر ديوار نهد ، چون آن خراب شود ، باز ديگر نتواند مگر بدستورى ، براى آنكه دستورى اول دستورى دوم نيست .\r\nو اگر بر كسى مال مجهولى دعوى كند ، و اقرار آرد مدعى عليه به آن ، و صلح كند ، بر مال معلوم ، صلح صحيح بود ، لقوله تعالى :  « وَ الصُّلْحُ خَيْرٌ »  ، و اين عام است .\r\n( از معتقد الاماميه 372 ، 378 ) در كليات حقوقى آمده است :\r\nصلح الزام بتسالم و تعهد برفع خصومت است خواه خصومت موجود محقق باشد يا فرضى و تقديرى .\r\nعلاوه بر شرائط عمومى در متصالحين چيز ديگرى معتبر نيست .\r\nصلح اگر چه مفيد فائده بيع يا اجاره يا هبه يا ابراء است و لكن عقدى است مستقل و وقتى عقدى مفيد فايده ديگرى شد لازمهء آن وحدت آن دو عقد نيفتاده زيرا وحدت مسبب ، مستلزم وحدت سبب نيست .\r\nفقط شيخ طوسى رحمه الله آن را تابع عقود ديگر قرار داده به اين معنى كه اگر مفيد فائده بيع باشد ، بيع است و اگر مفيد فائده هبه باشد ، هبه است و هكذا .\r\nاما ثمرهء بين دو قول اين است كه بقول مشهور احكام و آثار خاصه هر عقدى از قبيل خيار مجلس در بيع و لزوم قبض در هبه و امثال آنها اختصاص به همان عقد داشته و در صلح جارى نيست . بر عكس بقول شيخ كه صلح را عقد مستقلى ندانسته و آن را تابع عقود ديگر قرار داده بجاى هر عقدى واقع شود خاصيت همان\r\n\r\n","description":"","footnote":"","page_name":" 1112 ","page_number":444},
  {"content":"\r\n\r\nعقد را داشته و احكام و آثار آن عقد بر آن مترتب خواهد شد .\r\nدر صلح ايجاب اختصاص به يك طرف نداشته و قبول به طرف ديگر ، بلكه ايجاب از يكى و قبول از ديگرى صحيح است .\r\nوضع صلح براى فصل خصومت و حصول سازش است و بجاى بيع و اجاره نيز آن را به كار مىبرند و باختلاف موارد استعمال مختلف مىشود .\r\nدر اصطلاح عارفان صلح از اركان تصوف است كه صوفى صلح كل است همه چيز از نظر عارف جمال و زيبا و زيبائى است تا آنجا كه جهان و جهانيان بر اساس صلح و آشتى استوارند تا اضداد سازش نكنند موجودى تقرر خارجى نيابد مولانا گويد :\r\n زندگى آشتى ضدها است * مرگ آن كاندر ميانشان جنگ خاست\r\nصلح اضداد است عمر اين جهان * جنگ اضداد است عمر جاودان\r\nزندگى چيست ؟ آشتى دشمنان * مرگ وارفتن باصل خويش دان\r\nصلح دشمن دار باشد عاريت * دل بسوى جنگ دارد عاقبت\r\nروزكى چند از براى مصلحت * باهمند اندر وفا و مرحمت\r\nعاقبت هر يك بجوهر بازگشت * هر يكى با جنس خود انباز گشت\r\nلطف بارى اين پلنگ و رنگ را * الف داد و برد ز ايشان جنگ را\r\nلطف حق اين شير را و گور را * الف داد است اين دو ضد دور را \r\n\r\nصُلحِ فُضُولى\r\n- ( اصطلاح فقهى ) ممكن است صلح بطور فضولى واقع شود و نفوذ آن موقوف به اجازه است .\r\nبنا بر اين اگر دعوائى بين دو نفر باشد و ديگرى بدون درخواستى از مدعى عليه صلح كند پس اگر تصريح كرده باشد كه عوض صلح بعهدهء خود او است متبرع محسوب است .\r\nو اگر آن را بعهدهء مدعى عليه قرار داد و يا باطلاق واگذارده صلح فضولى خواهد بود .\r\nصلح عقدى است لازم و لو اينكه مفيد عقدى از عقود جائزه باشد مثل عاريه و مضاربه و هبه . بنا بر اين هيچ يك از طرفين حق فسخ آن را نخواهد داشت و دعوائى كه به صلح خاتمه يافته باشد نمىشود آن را بهم زد و دوباره آن را از سر گرفت .\r\nبلى همانطور كه اقاله به رضايت طرفين در بيع صحيح است در مورد صلح نيز درست است .\r\n( از كليات حقوقى ص 225 )\r\n\r\nصلصلة الجرس\r\n( اصطلاح عرفانى ) صلصلة الجرس عبارت از بروز هيبت قاهريت حق است براى عبد كه در مبادى سلوك و تحقق بصفت قادريت در مقام الهيت و قهاريت حق مقهور شود و اين علامت جواز دخول در حال است .\r\n\r\nصَلاة\r\n- ( اصطلاح فقهى و عرفانى ) صلاة يعنى دعا و در اصطلاح شرع بمعنى نماز است با شرائط معين و اركان مخصوص ، اهل الله گويند نماز آلت حضور است و گروهى گويند آلت غيبت و بعضى گويند صلاة مشتق از صلى است و صلى در آتش رفتن است يعنى وجود مصلى در\r\n\r\n","description":"","footnote":"","page_name":" 1113 ","page_number":445},
  {"content":"\r\n\r\nصلاة بقبول انوار تجلى صفات از غايت خضوع و خشوع و حرقت و ذوبان گوئيا در عين آتش بود . كه فرمودند\r\n« الصلاة معراج المؤمن »\r\nهجويرى گويد بدان كه نماز عبادتى است كه از ابتداء تا انتها مريدان از راه حق اندر آن يابند و مقامشان اندر آن كشف گردد چنان كه طهارت مريدان را بجاى توبت بود و تعلق به پيرى بجاى قبله و قيام بمجاهدت نفس بجاى قيام و ذكر دائم بجاى قرائت و تواضع بجاى ركوع و معرفت نفس بجاى سجود و تشهد بجاى انس و سلام بجاى تفريد از دنيا و بيرون آمدن از بند مقامات ( از كشف المحبوب ص 387 مصباح ص 385 ) .\r\nو صلات خدمت و قربت و وصلت است ، از سر هر دو « كون » برخيز و به آب طهور بحضور دل طهارت كن و سجادهء عبوديت باز كن و قدم بندگى عارفانه بر آن نه در شرع آن عبادت مخصوصى است كه مجموع افعال و هيآت مخصوصه است با نيت و از اهم وظائف\r\n« الصلاة عمود الدين »\r\nو آن بر دو قسم است يكى صلاة واجب و ديگر مستحب نمازهاى واجبه عبارتند از نمازهاى يوميه و نماز ميت ، طواف ، قضاء ، يوميه و نماز جمعه . . .\r\nاز كشاف ج 1 ص 944 - شرح لمعه ص 79 - فخريه ص 91 - عروة ص 193 )\r\n\r\nصَلاة آيات\r\n- ( اصطلاح فقهى ) آيات جمع آيت است يعنى علامت و اين نماز واجب مىشود در موقع حدوث علاماتى مانند كسوف شمس ، خسوف قمر ، زلزله ، باد سياه و بطور كلى هر امرى كه موجب خوف و ترس مردم عادى شود از حوادث سماوى . در نماز آيات نيت ، تكبيرة الاحرام و قرائت حمد و سوره واجب است در دو ركعت در هر ركعت پنج ركوع و دو سجده است به اين طريق كه ابتداء تكبيرة الاحرام گفته و بعد از حمد و سوره ركوع كند و بعد سر بلند كند و مجددا حمد و سوره خواند و ركوع كند تا پنج دفعه و در ركعت دوم هم همين عمل را تكرار كند و تواند كه يك سورهء را پنج قسمت كند بر پنج ركوع .\r\n( از شرح لمعه ج 1 ص ص 79 - 94 - عروة ص 290 )\r\n\r\nصَلَواتِ احتياط\r\n- ( اصطلاح فقهى ) نمازهاى احتياط نيز مانند ساير نمازها است در شرائط كه بعد از احراز آن شرائط نيت مىكند و تكبيرة الاحرام گويد . و بعد فاتحة الكتاب خواند و دو سجده انجام دهد و سلام و تشهد او نيز مانند ساير نمازهاست و آن يك وقت يك ركعتى است و يك وقت دو ركعتى است اذان ، اقامه ، قنوت و سوره در نماز .\r\nاحتياط نيست . و بايد آن را با خفات خواند نه جهر .\r\n\r\nصَلاة استِخاره\r\n- ( اصطلاح فقهى ) نمازى است كه براى استخارهء ذات الرقاء گذارند بدين ترتيب كه ابتدا دو ركعت نماز بخواند و بعد بگويد « اللهم انى أستخير بعلمك و أستقدرك بقدرتك و اسألك من فضلك العظيم فانك تقدر و انا لا اقدر و تعلم و انا لا اعلم و انت علام الغيوب »\r\n\r\n","description":"","footnote":"","page_name":" 1114 ","page_number":446},
  {"content":"\r\n\r\n( از كشاف ص 951 - شرح لمعه ج 1 ص 82 ) .\r\n\r\nصَلاةِ استِسقاء\r\n- ( اصطلاح فقهى ) استسقا يعنى طلب سقى و آب و باران آمدن كردن و آن نمازى باشد كه در موقع خشك سالى با ترتيب و شرائط خاص خوانند و آن مانند صلاة عيدين باشد در وقت و ردا را وارونه بپوشند .\r\nو دعاهاى مخصوص هم دارد .\r\n( از شرح لمعه ج 1 ص 81 - عروة ص 307 ) رجوع به صلاة عيدين شود .\r\n\r\nصَلاةِ اضطِرارى\r\n- ( اصطلاح فقهى ) رجوع به صلاة شود .\r\n\r\nصَلاةِ جَماعَت\r\n- ( اصطلاح فقهى ) رجوع به صلاة شود\r\n\r\nصَلاةِ تَحيَّت\r\n- ( اصطلاح فقهى ) نمازى است كه آنكه وارد مسجد شود ميخواند و مستحب است و اقل آن دو ركعت است كه بايد قبل از جلوس در مسجد بخواند .\r\n( از شرح لمعه ج 1 ص 54 ) .\r\n\r\nصَلاةِ تَسبيح\r\n- ( اصطلاح فقهى ) نمازى است مشتمل بر چهار ركعت در هر ركعتى فاتحة الكتاب و سوره است و پس از قرائت ركعت اول گويد « سبحان الله و الحمد لله و لا إله الا الله ، الله اكبر » 15 مرتبه و ركوع كند و در حال ركوع ده مرتبه بگويد و بعد از ركوع در حال قيام ده مرتبه بگويد و بعد از سجده و در حال سجده ده مرتبه بگويد بعد از آن ده مرتبه در سجده دوم ده مرتبه و بعد از آن ده مرتبه مىشود در هر ركعتى 75 مرتبه ( كشاف ص 950 ) .\r\n\r\nصَلاةِ تَهَجُّد\r\n- ( اصطلاح فقهى ) و آن را نماز شب گويند و از دو ركعت كمتر نيست و از ده ركعت زيادتر نيست اين نماز بر حضرت رسول واجب بود .\r\n\r\nصَلاةِ جَعفَرِ طَيّار\r\n- ( اصطلاح فقهى ) اين نماز را نماز تسبيح نيز خوانند و نماز حبوة هم نامند و از مستحبات اكيده است و بين عامه و خاصه مشهور است اين نماز را ابتدا حضرت رسول به جعفر طيار آموخت و آن را هر روز يا هر ماه يا هر سال ميتوان خواند ( از عروة ص 366 ) رجوع به صلاة تسبيح شود\r\n\r\nصَلاةِ جُمعَه\r\n- ( اصطلاح فقهى ) نماز جمعه مانند نماز صبح دو ركعت است و بجاى نماز ظهر خوانند و جمع ما بين آن دو جائز نيست و وقت آن همان وقت ظهر است و واجب است قبل از شروع دو خطبه خاص مشتمل بر حمد خدا و ثنا و درود بر نبى و آل او و آياتى از قرآن و سورهء كوچكى از آن خوانده شود و آن دو خطبه مشتمل باشد بر وعظ و نصيحت و امر به تقوى و بالاخره وعد و وعيد و غير آن و نماز جمعه منعقد نمىشود مگر با امام عادل يا نايب آن در اين مسأله اختلاف است كه در حال غيبت آيا نماز جمعه واجب است يا حرام و نماز جمعه را شرايط ديگر است .\r\n( شرح لمعه ج 1 ص 74 ) .\r\n\r\nصلاة حاجت\r\n- ( اصطلاح فقهى ) نمازى است كه براى اداء و انجام حاجت‌هاى مشروع گذارند و از خدا خواهند كه حاجت آنها بر آورده شود پس از وضو و طهارت دو ركعت نماز گذارد و دعاى مخصوص خواند و حاجت خواهد .\r\n\r\n","description":"","footnote":"","page_name":" 1115 ","page_number":447},
  {"content":"\r\n\r\n( كشاف ص 952 ) .\r\n\r\nصَلاةِ خَمس\r\n- ( اصطلاح فقهى ) نمازهاى يوميه است .\r\n\r\nصَلاةِ خَوف\r\n- ( اصطلاح فقهى ) اين نماز را مقصور خوانند در سفر و حضر رجوع شود به ( شرح لمعه ج 1 ص 94 ) رجوع به نماز مضطر شود بهر حال يكى از موارد خوف نماز در جنگ است بدين ترتيب كه امام جماعت شروع مىكند به نماز خواندن يك دسته بوى اقتدا كنند و يك ركعت خوانند و بعد ميروند به جنگ و عدهء ديگر مىآيند يك ركعت ميخوانند و اين نماز قصر است رجوع شود به ( شرح لمعه ج 1 ص 94 ) .\r\n\r\nصَلاةِ شُكر\r\n- ( اصطلاح فقهى ) نمازى است كه موقعى كه خدا نعمتى به كسى ارزانى داشت و يا نقمتى از و دفع كرد ميخواند و آن دو ركعت است .\r\n( از شرح لمعه ج 1 ص 82 ) .\r\n\r\nصَلاةِ ضُحى\r\n- ( اصطلاح فقهى ) نماز چاشت است و متداول ميان مردم در اول نهار از نوافل دو نماز است يكى در اول روز بعد از طلوع آفتاب و بلند شدن به اندازه يكى دو نيزه و آن را صلاة اشراق گويند و دگر بعد از بلند شدن آفتاب به اندازه ربع آسمان تا ظهر و اين را صلاة ضحى خوانند .\r\n( كشاف ص 949 )\r\n\r\nصَلاةِ عيدَين\r\n- ( اصطلاح فقهى ) مراد صلاة فطر واضحى است صلاة عيدين در زمان حضور اما واجب است و در زمان غيبت مستحب است بطور جماعت و فرادى در هر دو عيد ( عيد فطر و قربان ) وقت اين دو نماز از طلوع شمس است تا زوال و قضا هم ندارند اگر فوت شد و مستحب است تا ارتفاع آفتاب تأخير شود و هر يك از اين دو نماز دو ركعت‌اند در ركعت اول قرائت حمد و سوره و بعد پنج مرتبه تكبير و بدنبال هر تكبيرى قنوت لازم است و در مرتبهء ششم ، تكبير ركوع گويد و ركوع كند و بعد سجود ، و در ركعت دوم چهار تكبير گويد بعد از هر تكبير قنوت انجام دهد و تكبير پنجم براى ركوع گويد و هر نوع ذكر در قنوتات روا باشد و افضل آنها دعاى مأثور است كه در هر يك « اللهم اهل الكبرياء و العظمة و اهل الجود و الجبروت و اهل العفو و الرحمة و اهل التقوى و المغفرة أسألك به حق هذا اليوم الذى جعلته للمسلمين عيدا » و بعد از نماز دو خطبه خوانده شود مثل خطبهء نماز جمعه و بعد از نماز است بر خلاف جمعه و در اين نماز سورهء مخصوص و معينى نيست ( از عروة ص 313 - شرح لمعه ج 1 ص 77 ) .\r\nرجوع به نماز عيدين شود .\r\n\r\nصَلاةِ غُفَيلَه\r\n- ( اصطلاح فقهى ) و آن دو ركعت باشد و محل آن بعد از مغرب و عشاء است ، در ركعت اول بعد از حمد آيه  وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْهِ فَنادى فِي الظُّلُماتِ  خوانده شود و در ركعت دوم بعد از حمد آيه  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ . . »  خوانده شود و در قنوت گويد « اللهم انى اسألك بمفاتيح الغيب التى لا يعلمها الا انت ان تصلى على محمد و آل محمد و ان تفعل بى كذا و كذا » حاجت خود را ذكر\r\n\r\n","description":"","footnote":"","page_name":" 1116 ","page_number":448},
  {"content":"\r\n\r\nكند و گويد « اللهم انت ولى نعمتى و القادر على طلبتى تعلم حاجتى و اسألك به حق محمد و آله » ( از عروه ص 368 ) .\r\n\r\nصَلاةِ فَريضه\r\n- ( اصطلاح فقهى ) رجوع به نمازها شود\r\n\r\nصَلاةِ قَصر\r\n- ( اصطلاح فقهى ) نماز قصر همان نماز شكسته است و بر مسافر در سفر مشروع واجب است نماز خود را به قصر خواند و آن در نمازهاى چهار ركعتى دو ركعت باشد بجز دائم السفر كه نماز را تمام خواند و نماز خوف هم قصر باشد .\r\n( از الفقه على . . . ص 358 ) .\r\n\r\nصَلاةِ قَضاء\r\n- ( اصطلاح فقهى ) مراد نماز قضاء يوميه است در صورتى كه فوت شود عمدا يا سهوا يا جهلا يا از جهت خواب يا مرض يا غير آن چنان كه باطلا در وقت انجام داده باشد ( از عروة ص 294 ) . رجوع به نماز قضا شود\r\n\r\nصَلاةِ لَيلَةُ الدَّفن\r\n- ( اصطلاح فقهى ) كه نماز شب قدر گويند و آن دو ركعت است در ركعت اول بعد از حمد آية الكرسى تا  هُمْ فِيها خالِدُونَ  خوانده شود و در ركعت دوم بعد از حمد سوره قدر ، ده مرتبه خوانده شود و بعد از سلام بگويد ثواب آن را بقبر فلان ميفرستم و بهتر است كه صدقه داده شود و در درجهء دوم نماز بايد خوانده شود و اولى جمع بين آن دو است و ظاهر اين است و يك نماز دو ركعتى هم گفته‌اند و اين نماز را ناچار باستيجار توان خواند يك نفر يا چند نفر ( از عروة ص 364 ) .\r\n\r\nصَلاةِ مَريض\r\n- ( اصطلاح فقهى ) مريض اگر قادر نباشد كه نماز يوميه خود را قائما بخواند تواند كه قاعدا بخواند و اگر نتواند خوابيده با ايماء و اشاره ، براى هر ركنى و جزئى اشارتى كند .\r\n( از الفقه على . . . . ص 382 ) .\r\n\r\nصَلاةِ مُسافِر\r\n- ( اصطلاح فقهى ) مسافر كسى است كه با قصد 8 فرسخ طى مسافت از حد ترخص بگذرد و يا چهار فرسخ رفتن و چهار فرسخ برگشتن و در منزل گاهى ، قصد اقامت نكند و در طول مسافت در محلى علاقهء ملكى نداشته باشد و يا 30 روز بدون قصد اقامت در محلى نماند و يا دائم السفر نباشد و سفر او حرام نباشد و حد اقل در شهرى نباشد كه 6 ماه در آن اقامت كرده باشد و در اين صورت نماز او قصر است يعنى نمازهاى چهار ركعتى را دو ركعت خواند ( از شرح لمعه ج 1 ص 95 ) .\r\n\r\nصَلاةِ مَندوب\r\n- ( اصطلاح فقهى ) رجوع شود به صلاة نافله و رجوع به نمازهاى واجبه شود\r\n\r\nصَلاةِ مَنذور\r\n- اين نماز تابع نذر باشد هرطور كه تعهد شده است بايد انجام شود ، نهايد بايد نذر مشروع باشد\r\n\r\nصَلاةِ مَيِّت\r\n- ( اصطلاح فقهى ) نمازى را گويند كه بر ميت خوانند در موقع دفن پس از تغسيل و ترتيب آن اين است كه سر ميت را به طرف راست نمازگزار قرار دهند و بر پشت رو به قبله بخوابانند جلو نمازگزار و نمازگزار رو به قبله ايستاده و نمازگزار نيت كند متقربا الى اللّه مقارن با تكبير و پنج تكبير بگويد اول تكبيرة الاحرام و بعد\r\n\r\n","description":"","footnote":"","page_name":" 1117 ","page_number":449},
  {"content":"\r\n\r\nاز تكبير اول شهادتين و صلاة بر نبى بعد از تكبير دوم و بعد از تكبير سوم دعا بر مؤمنين و مؤمنات و بعد از تكبير چهارم دعا بر مؤمن مكلف و بالجمله نماز ميت بعد از تكبيرة الاحرام مشتمل بر چهار تكبير است و اجزاء واجبهء آن هفت است نيت ، قيام ، تكبيرات اربع و تكبيرة الاحرام و در آن هيچ نوع طهارتى شرط نيست ( از شرح لمعه ج 1 ص 34 - الفقه على . . . ص 401 عروه 147 ) .\r\nو يحب الصلاة على كل من بلغ ممن له حكم الاسلام و واجبها القيام و استقبال المصلى القبلة و جعل رأس الميت الى يمين المصلى مستعليا و النية مقارنة متقربا للتكبير و تكبيرات خمس احديها تكبيرة الاحرام يتشهد الشهادتين عقيب الاولى و يصلى على النبى و إله عقيب الثانى و يدعو للمؤمنين و المؤمنات عقيب الثالثة و يدعوا للميت عقيب الرابعة و لا يشترط فيها الطهارة من الحدث و لا التسليم . .\r\n( از شرح لمعه ج 1 ص 34 - 35 ) رجوع به نماز ميت شود .\r\n\r\nصَلاةِ نافِله\r\n- ( اصطلاح فقهى ) نمازهاى مستحبى بسيارند و به حكم « الصلاة خير موضوع » هر اندازه توانند مىتوانند بخوانند و افضل همان رواتب يوميه است و نمازهاى زيارت و تحيت است .\r\n\r\nصَلاةِ نيابَت\r\n- نماز استيجارى است كه به نيابت از غير يعنى ميت خوانند .\r\n\r\nصَلاة نَذر\r\n- رجوع به نماز نذر شود .\r\n\r\nصَلَواتِ واجِبَه\r\n- ( اصطلاح فقهى ) نمازهاى واجبه عبارتند از 1 نمازهاى يوميه 2 نماز جمعه با شرائط 3 نماز عيدين با شرائط 4 نماز اموات 5 نماز طواف براى حاج 6 نمازهاى ملزم به نذر و عهد و قسم . ( از عروة ص 194 - شرح لمعه ج 1 ص 42 )\r\n\r\nصَلاةِ وُسطى\r\n- ( اصطلاح فقهى ) ظاهرا نماز ظهر باشد كه نماز ميانه است كه ما بين نماز ليل و عشا است است برخى نماز صبح را دانند كه بين دو نماز روز و دو نماز شب است ابو حنيفه نماز عصر را داند  « حافِظُوا عَلَى الصَّلَواتِ وَ الصَّلاةِ الْوُسْطى »  ( از كشاف ص 950 )\r\n\r\nصَلاةِ وَصيَّة\r\n- ( اصطلاح فقهى ) يكى از نمازهاى مستحبه است كه بين مغرب و عشا خوانند دو ركعت است در ركعت اول بعد از حمد 12 مرتبه سورهء اذا زلزلة و در ركعت دوم بعد از حمد 15 مرتبه سوره توحيد خوانده شود ( از عروة ص 159 ، 369 )\r\n\r\nصَلاةِ يَومُ الغَدير\r\n- ( اصطلاح فقهى ) اين نماز را در 18 ذى الحجة خوانند و دو ركعت باشد كه در هر ركعتى بعد از حمد ده مرتبه سورهء توحيد و ده مرتبه آية الكرسى و ده مرتبه سوره قدر را خوانند .\r\n\r\nصِلَه\r\n- اداء مال باشد بدون مقابلت بعوض و حروف زوائد را اديبان حروف صله گويند و جملهء خبريهء كه بعد از موصولات واقع شوند ، صله گويند و صله بايد مشتمل باشد بر ضميرى كه بموصول برگردد . و در افراد و تثنيه و جمع مطابق با موصول باشد و در صله « من » جائز است رعايت لفظ شود و معنى مانند «  إِنَّ الَّذِينَ آمَنُوا ثُمَّ كَفَرُوا  . .  الَّذِينَ هُمْ عَنْ صَلاتِهِمْ ساهُونَ  .  الَّذِينَ هُمْ عَنِ اللَّغْوِ مُعْرِضُونَ   فَمِنْهُمْ مَنْ يَمْشِي عَلى بَطْنِهِ  » .\r\n\r\n","description":"","footnote":"","page_name":" 1118 ","page_number":450},
  {"content":"\r\n\r\n( از سيوطى ص 38 - كشاف ص 1504 )\r\n\r\nصِلَهء رَحِم\r\n- ( اصطلاح اخلاقى ) و آن بود كه خويشان و پيوستگان را با خود در خيرات دنياوى شركت دهد .\r\n( از اخلاق ناصرى ص 80 )\r\n\r\nصَليبِ طايِر\r\n- ( اصطلاح نجومى ) و عبارت از چهار ستاره از دلفين است .\r\n\r\nصَليبِ واقِع\r\n- ( اصطلاح نجومى ) و عبارت از چهار ستارهء بود واقع بر سر اژدرها كه عوايد نيز نامند و عرش قيصر هم نامند .\r\n( از التفهيم ص 101 )\r\n\r\nصَمت\r\n- ( اصطلاح عرفانى ) صمت يعنى سكوت و يكى از آداب مريد است و ديگر بمعنى نگه‌دارى سر است .\r\nدر حديث است كه\r\nالصمت اول العبادة\r\n نگهبان سرت گشت اسرار * اگر سر بايدت رو سر نگه‌دار \r\nمولوى گويد :\r\n موسيا بسيار گوئى درگذر * چند گوئى رو وصال آمد بسر \r\n\r\nصَمَد\r\n- ( اصطلاح عرفانى ) صمد ميان پر و در اصطلاح مقصود و منظور اليه است . كه حق تعالى باشد و گفته شده است .\r\n« الصمد الذى لا جوف له » و گفته‌اند : حق جل و علا صمد است بر معنى آنكه بندگان حاجت‌ها به دو بردارند و شغلها يكسر به دو تفويض كنند و خويشتن را به دو سپارند و او جل جلاله با بىنيازى خود به نياز همه نظر كند و شغل همه كفايت كند .\r\nبندهء مؤمن موحد چون اين اعتقاد كند ، جز درگاه او پناه نسازد و آب روى خود بر درگاه او تباه نسازد و داند كه « استغاثة المخلوق من المخلوق كاستغاثة المسجون من المسجون » .\r\nپير طريقت گفت : آه از دوستى كه همه گرد بلا انگيزد ، آب از چشمهء چشم ريزد ، آتشى است كه جان و دل بسوزد ، معلمى است كه جور و بلا آموزد ، كشتى عاشقان همواره دست در خون دارد . از براى آنكه حجره از گوى عافيت بيرون دارد ، هر جا كه نزول كند . جان خواهد ، تا عافيت در سر باشد و فراغت در شغل .\r\n( از عده ج 8 ص 327 ) .\r\n\r\nصَنايِعِ سَبعه\r\n- ( اصطلاح فلسفى ، اخلاقى ) مراد از اصطلاح صناع سبعه قواى جاذبه ، ماسكه ، هاضمه ، دافعه ، ناميه ، غاذيه و مصوره است .\r\n\r\nصَناعَت\r\n- ( اصطلاح فلسفى ) ملكهء نفسانى است كه مبدأ صدور افعال اختيارى است بدون رويت و فكر و يا ملكه‌ايست كه موجب اقتدار شخص است بر استعمال امور بروجه بصيرت تا آنكه غرض و هدف لازم بوجه احسن حاصل شود مانند صنعت خياطت و كتابت و غيره و از علوم عمليه است .\r\n( از دستور ج 2 ص 252 و رجوع شود به تفسير ص 1118 - اخوان ج 4 ص 13 ) اخوان الصفا صنايع را چند قسم ميداند بعضى جزء ضروريات و حوائج است و بعضى تابع ضروريات است و خادم آنها است و بعضى متمم و مكمل آنها است بعضى جمال و زينت است .\r\nآنچه در درجهء اول و از ضروريات است عبارت است از : برزگرى ، بافندگى ، ساختمان و آنچه تابع و خادم آنها است : تهيه مواد خام مانند پشم و مو و . . براى بافندگى\r\n\r\n","description":"","footnote":"","page_name":" 1119 ","page_number":451},
  {"content":"\r\n\r\nو يا ريسندگى براى بافندگى و آنچه مكمل است مانند دوزندگى و برندگى و رفوگرى . . .\r\n( رجوع شود برسالهء هفتم از رسائل اخوان ص 216 - 220 ) اخوان الصفا گويند : مصنوعات بر چهار قسم بوند : بشرى ، طبيعى ، نفسانى و الهى .\r\nبشرى مانند صنعتهاى انسانها و اقسام كارهائى كه انجام ميدهند .\r\nطبيعى مانند انواع صور حيوانات و نباتات نفسانى مانند نظام مراكز اركان اربعه و تركيب افلاك و نظام صورت و شكل عالم .\r\nالهى مانند صور مجردات از مبدعات و مخترعات . . .\r\n( رجوع شود به ص 211 )\r\n\r\nصَناعَتِ بُرهان\r\n- ( اصطلاح منطقى ) مراد منطق است .\r\n\r\nصِناعَةُ التَّاليف\r\n- ( فلسفى ) عم موسيقى است ( از رساله آراء و ديانات ص 401 )\r\n\r\nصَناعَةُ الطَّبيعة\r\n- ( اصطلاح فلسفى ) مراد فن طبيعى از فلسفه است .\r\n\r\nصَنَم\r\n- صنم نام بت است و نزد صوفيان آنچه انسان را از خدا باز دارد زيرا آنچه تو در بند آنى بندهء آنى و در اصطلاح اشراق عبارت از اجسام و انواع جسميه است كه هر نوع صاحبى دارد كه جمع آن را ارباب اصنام نامند ( از اسفار ج 1 ص 124 و رجوع شود به مجموعه دوم مصنفات ص 199 )\r\n\r\nصَواب\r\n- ( اصطلاح منطقى ، فلسفى ) صواب مقابل خطاء است و امر ثابتى است كه قابل انكار نباشد .\r\n( از دستور ج 2 ص 254 )\r\n\r\nصَواعِق\r\n- ( اصطلاح عرفانى ) جمع صاعقه است و بروز تجليات الهى است و انوار ازلى است كه همه عالم و آدم را پديدار كرد .\r\nانصارى گويد : اى خداوند كريم ، اى كردگار نامدار ، اى در وعد راست و در عدل پاك و در فضل تمام ، در مهر قديم آنچه ميخواهى مينمايى و چنان كه خواهى مىآرايى ، هر يك را نامى و در دل هر يك از تو نشانى رقم شايستگى بر قومى و داغ ببايستگى بر قومى ، شايستهء از راه فضل در آورده ، بر مركب رضا ببدرقهء لطف در نوبت تقريب و در هنگام اكرام و ناشايسته در كوى عدل رانده بر مركب غضب ببدرقهء خذلان در نوبت حرمان ، اين حرمان و آن تقريب نه از آب آمد و نه از خاك كه آن روز كه اين هر دو رقم زد ، نه آب بود و نه خاك ، فضل و لطف ازلى بود و قهر و عدل سرمدى ، بهرهء آن يكى نصيب مخلصان و اين يكى بهرهء منافقان ( از عده ج 1 ص 92 ، 93 )\r\n\r\nصَوامِت\r\n- ( اصطلاح فلسفى ) مراد از حيوانات صامت يعنى غير ناطق و صوامت حيوانات غير انسانند .\r\n( از مجموعه دوم مصنفات ص 219 )\r\n\r\nصَوامِع\r\n- ( اصطلاح عرفانى ) صومعه عبادتگاه را گويند و مقام توجه دل را گويند و قطع علاقه از ما سوى الله را گويند .\r\nصوامع علوى مقام لاهوت است .\r\nو صوامع افلاك جهان افلاك سماوى است كه بارگاه الهىاند رجوع بصومعه شود .\r\n\r\n","description":"","footnote":"","page_name":" 1120 ","page_number":452},
  {"content":"\r\n\r\n\r\nصَوامِعِ مَلَكوت\r\n- ( اصطلاحات عرفانى ) عالم ملكوت است .\r\n( رجوع بعالم ملكوت و اسفار ج 3 ص 84 شود . )\r\n\r\nصَوت\r\n- ( اصطلاح فلسفى ) صوت يكى از كيفيات محسوسهء مسموعه است و سبب قريب آن تموج هوا است و سبب تموج هوا امساس عنيف يا تفريق عنيف است و تموج هوا در اثر قرع و قلع و خرق و غيره حاصل مىشود و پيش ميرود تا آنكه بهوائى كه در صماخ است رسيده و موجب حدوث صوت شود .\r\nو بعضى گمان كرده‌اند كه صوت عبارت نفس تموج هوا است و بعضى ديگر گويند :\r\nنفس قلع و قرع و قمع و خرق است .\r\nصدر الدين اين اقوال را مردود ميداند و گويد : صوت از امورى است كه در خارج موجود است زيرا ما علاوه بر ادراك صوت جهت و فواصل آن را در مىيابيم و اگر اصوات در خارج موجود نبودند جهت و فواصل آنها را ادراك نمىكرديم .\r\n( از اسفار ج 2 ص 32 - 33 كشاف ص 811 - اخوان ج 3 ص 146 - مجموعه دوم مصنفات ص 104 - 241 )\r\n\r\nصُورَت\r\n- ( اصطلاح فلسفى و عرفانى ) كلمهء صورت بر امورى چند اطلاق شده است :\r\n1 ماهيت نوعيه 2 هر نوع ماهيتى 3 حقيقتى كه قوام محل بدانست 4 طبيعتى از قوام محل باعتبار حصول نوع طبيعى از آن 5 كمال چيزى كه مفارق از آنست 6 نفس 7 عرفا بر اسماء و صفات خدا باعتبار مظهريت آنها از ذات او صورت اطلاق كرده‌اند 8 هر امرى كه صفت براى موصوفى باشد 9 شكل 10 آنچه فعليت اشياء به آنست 11 بر ماهيت باعتبار حضور علمى صورت علميه گفته‌اند چنان كه اين اصطلاح يعنى صورت علميه گاه اطلاق بر موجودات ذهنى نيز مىشود يعنى صور اشياء كه در ذهن حاصل ميشوند و وجود ذهنى به خود ميگيرند صور علميه و صور عقليه گويند در مقابل صورت حسيه كه شكل و رنگ اشياء خارجى است كه بواسطهء حواس ديده مىشود كه صور شكليه هم گويند .\r\nبر نفس انسان صورت بدن اطلاق شده است از جهت آنكه كمال بدن انسان بدانست كه صور انسانى هم نامند . و بر نفس نباتى كه كمال نبات به آنست صورت نباتى اطلاق شده است .\r\nبر نفس حيوانى كه كمال حيوان به آنست صورت حيوانى اطلاق كرده‌اند و به اين جهت كمال هر چيزى را صورت آن چيز ناميده‌اند .\r\nو جسميت اجسام و آنچه جوهريت جسم به آنست و بالاخره جوهريت قابل ابعاد كه محل يعنى هيولى بدون او تقرر و وجودى ندارد و مشترك در تمام اجسام است صورت جسميه گويند كه همان امتداد جسمانى و شكل است كه مشترك در تمام اجسام است در مقابل صورت نوعيه كه منشأيت صدور افعال مختلفه و مختصه بهر نوعى است زير انواع مختلف را هر يك آثار مخصوص بدانست و آن ناشى از صورت جسميه و صورت مقوم جسميت اشياء نيست و الا تمام اشياء و انواع را خاصيت و آثار يكسان ميبود زيرا صورت جسميه كه مقوم جسميت و حال در هيولى است در تمام اجسام يكسان است پس آنچه منشأ\r\n\r\n","description":"","footnote":"","page_name":" 1121 ","page_number":453},
  {"content":"\r\n\r\nاختلاف انواع و آثار و خواص آنها است امرى ديگر است كه مقوم نوعيت است نه جسميت و آن صورت نوعيه است .\r\nصورت نوعيه را صورت خاص هم ميگويند از جهت آنكه هر نوعى از انواع را صورت نوعيه خاصى است غير از صورت نوعيه ديگر بر حسب اختلاف آثار و عوارض و خصوصيات .\r\nفصل را نيز صورت فصليه گويند كه بازاء صورت خارجى است چنان كه جنس بازاء مادهء خارجى است .\r\nصورت جسميه را صورت عام هم ميگويند چنان كه صورت نوعيه را صورت خاص گويند .\r\nو اصالت وجوديان وجود را صورت ماهيت ميدانند .\r\nو صورت كماليه اطلاق بر صورت نوعيه شود كه كمال هر نوعى بدانست .\r\nمثل افلاطونى را صور مفارقه الهى گويند .\r\nمثل معلقه را صور مثاليه ناميده‌اند و صور شبحيه ناميده‌اند كه اشباح و سايهء از موجودات طبيعى است .\r\nو صورت هر يك از عناصر خاص را صورت بسيطه ناميده‌اند .\r\n« الصورة هى المعنى الذى بها صار الموجود موجودا و هى المدلول عليها بالاسم و الحد و عنها يصدر الفعل الخاص بموجود موجود » ( تهافت التهافت ص 432 ) و بالجمله صورت اطلاقاتى دارد يعنى در موارد مختلف اطلاق خاصى دارد از جمله :\r\n1 - آنچه موجب امتياز اشياء است اعم از اشياء خارجى يا ذهنى ( صورت خارجى يا ذهنى ) .\r\n2 - صورت ذهنيه و معلومات را صورت ذهنى و علمى گويند .\r\n3 - آنچه شيئيت شىء بدانست .\r\n4 - هر هيأتى كه در قابل باشد مانند بياض در جسم .\r\n( از كشاف ص 829 ) 5 - و بر كيفيت و كميت خاص حاصلهء از امتزاج نيز صورت امتزاجى گويند .\r\nصدر الدين گويد : تمام معانى و اطلاقاتى كه براى صورت هست در اين معنى كه « ما به يكون الشيء هو بالفعل » مشترك است و اين معنى جامع همه است .\r\nوى گويد : صورت جهت فعليت اشياء است و در بسائط نفس طبيعت است بحسب ذات و غير طبيعت است باعتبار ديگر .\r\nگاه از صورت طبيعى معانى را خواهند كه مقابل صورت صناعى باشد كه اشكال و صورى است كه در اشياء بواسطهء قسرى ايجاد مىشود . در صورت مفيد و هيولى مستفيد است و از اين جهت صورت متقدم بر هيولى است .\r\nصورت گاه بسيط است مانند صورت هر يك از عناصر به تنهائى و گاه مركب است مانند صورت انسان كه از مجموع حاصل از عدهء امور است .\r\nو گاه خاص است مانند صورت نوعيه و حد و فصل و خاصهء شىء و گاه عام است مانند صورت نوعيه و اجناس .\r\nوى گويد : صورت نوعيه نزد معلم اول و اتباع او جوهر است و نزد رواقيان عرض است و نزد ما عين وجود است ، صور نوعيه را صور نوعيه ماديه و طبيعيه هم گويند در مقابل صور نوعيه مجرده كه\r\n\r\n","description":"","footnote":"","page_name":" 1122 ","page_number":454},
  {"content":"\r\n\r\nهمان مثل نوريه باشند و صور نوعيه طبيعيه و جسمانيه اصنام صور مجرده نوريه‌اند و ظل و شبح آنهايند و در مورد صورت جسميه گويد : صورت جسميه عبارت از مقدار و هيأت اتصالى اجسام است و عبارت از جوهر ممتد ذو ابعاد است و مشترك در تمام اجسام است .\r\n( تفسير ص 33 ، 665 ، 655 ، 1603 1054 ، 1043 - تهافت التهافت ص 432 - اخوان ج 1 ص 260 - اسفار ج 1 ص 74 ، 172 ، 157 - رسائل صدرا ص 156 - اسفار ج 2 ص 148 ، 125 ، 102 184 ، 144 ، 145 ، 190 ، 149 ، 143 ، 155 - ش ص 439 ، 298 - شفا ج 1 ص 22 ، 278 ، 305 - ج 2 ص 529 ، 578 ، 416 ، 410 ، 538 - شرح منظومه ص 23 ) .\r\nانصارى گويد : خداوندان دل را ، بيان روشن است و برهان صادق كه آفريدگار را صورت است و وجه و خلق از دريافت كيفيت و كنه آن عاجز ، چنان كه خود گويد ، صورت و وجه وى ، به صورت و وجه خلق نماند .\r\nصورت خلق ريزد و ناچيز شود و فانى گردد و صورت خداوند با جلال و اكرامت و با سبحات نور و برقهاى درخشان اگر حجاب از آن بردارد ، سبحات و روشنائى و درخشانى وى آسمان و زمين بسوزد و بريزد .\r\n گر يك نظرت چنان كه هستى نگرى * نى بت ماند و نه بت پرست و نى پرى \r\nعراقى گويد :\r\n در جلوه‌گاه معنى معشوق رخ نموده * در بارگاه صورت تختش عيان نهاده\r\nاز نيست هست كرده از بهر جلوهء خود * وانگه نشان هستى بر بىنشان نهاده\r\nروحى بدين لطيفى ، در چاه تن فكنده * سرى بدين عزيزى در قعر چا نهاده\r\nخود كرده رهنمايى آدم بسوى گندم * ابليس بهر تأديب اندر ميان نهاده \r\n« ان اللّه خلق آدم على صورته » و « رأيت ربى فى احسن صورة » اشارت به تجلى عين جمع و عين تفرقه است تا تخلق يابد ، آنگاه از سر ذات بر جانش تجلى كرد .\r\n( شطحيات ص 62 - اشعة اللمعات ص 171 ) .\r\nبرخى از تركيبات ، صور اسماء ، صور بديعه ، صورتخانه ، صورتخانهء اشباح ، صورتخانهء الست ، صورتخانهء زرنگار ، صورتخانهء قالب .\r\nمولانا گويد :\r\n صورت از بىصورت آمد در پديد * همچنان كز آتشى از دست دود\r\nكمترين غيبى مصور در خيال * چون پياپى بينيش آرد ملال\r\nحيرت محض آردت بىصورتى * زاده صد گون آلت از بىآلتى\r\nصنع بىصورت نمايد صورتى * تن نگارد با حواس و آلتى\r\nتا چه صورت باشد آن بر وفق خود * اندر آرد جسم را در نيك و بد\r\nصورت نعمت بود شاكر شود * صورت مهلت بود صابر شود\r\nصورت زخمى بود نالان شود * صورت رحمى بود بالان شود\r\nصورت سيرى بود گيرد سفر * صورت تيرى بود گيرد سپر\r\nصورت خوبى بود عشرت شود * صورت غيبى بود خلوت كند \r\n\r\n","description":"","footnote":"","page_name":" 1123 ","page_number":455},
  {"content":"\r\n\r\n صورت خوبى بود ناز آورد * صورت چنگى بود ساز آورد\r\nصورت محتاجى آرد سوى كسب * صورت بازو ورا آرد غضب\r\nاين ز حد و اندازه‌ها باشد برون * داعى فعل از خيال گونه‌گون\r\nبىنهايت كيشها و پيشه‌ها * جمله ظل صورت انديشه‌ها\r\nبر لب بام ايستاده قوم خوش * هر يكى را بر زمين بين سايه‌وش\r\nصورت فكر است بر بام مشيد * وان عمل چون سايه بر اركان پديد\r\nفعل بر اركان و فكرت مكتتم * ليك در تأثير و وصلت دو بهم\r\nآن صور در بزم كز جام خوشيست * فايده آن بىخودى و بىهشيست\r\nصورت مرد و زن و لعب و جماع * فايده‌اش بىهوشى وقت وقاع\r\nصورت نان و نمك كان نعمت است * فايده آن صورت بىصورت است .\r\nدر مصاف آن صورت تيغ و سپر * فايده‌اش بىصورتى يعنى ظفر\r\nمدرسه تعليم صورتهاى وى * چون بدانش متصل شد گشت طى\r\nاين صور چون صورت بىصورتند * پس چرا در نفى صاحب نعمت‌اند\r\nاين صور دارد ز بىصورت وجود * چيست پس بر موجد خويشش جحود\r\nخود از او يابد ظهور انكار او * نيست غير عكس خود اين كار او\r\nصورت ديوار و سقف هر مكان * سايهء انديشهء معمار دان\r\nفاعل مطلق يقين بىصورت است * صورت اندر دست او چون آلت است\r\nگه‌گه آن بىصورت از كتم عدم * مر صور را رو نمايد از كرم\r\nتا مدد گيرد از و هر صورتى * از كمال و از جمال و قدرتى\r\nباز بىصورت چو پنهان كرد رو * آمدند از بهر كد ، در رنگ و بو\r\nصورتى از صورت ديگر كمال * گر بجويد باشد آن عين ضلال \r\n( كد گدائى ) در اصطلاح علوم غريبه كلمهء صورت به معنى اشكال و صور منقوش بر سنگ و يا فلزات است كه طلسمات باشد كه براى آنها خاصيت‌هائى قائل شده‌اند و گويند نسبت شكلى به شكلى مانند نسبت طبع بود به طبع ديگر ( از مختار رسائل جابر ص 85 ) تركيبات در معنى فلسفى و عرفانى .\r\n\r\nصُورَتِ إبداعى\r\n- مراد صورت اولين موجود است .\r\nناصر خسرو گويد : نخست از هر نوعى جفتى نر و ماده بوده است از مردم و جز مردم جفتان ابداعى بىزايش از آن صورت ابداعى اندر آمده است بعالم .\r\n( از جامع الحكمتين ص 83 )\r\n\r\nصُورَتِ إلهى\r\n- صورت الهى صورتى است كه واهب الصور بموجودات داده است و آن غير از صورت صناعى است .\r\n( زاد المسافرين ص 33 )\r\n\r\nصُورَتِ امْتِزاجى\r\n- مراد صورت حاصله از كيفيات امتزاجى اشياء ممتزج است رجوع به صورت شود .\r\n\r\nصُورَتِ إنسان\r\n- گاه از صورت انسان نفس ناطقه اراده مىشود و گاه هيأت تركيبى از جمله اعضاء او رجوع شود\r\n\r\n","description":"","footnote":"","page_name":" 1124 ","page_number":456},
  {"content":"\r\n\r\nبه صورت و ( تهافت التهافت ص 540 ) .\r\nعقل اول و نفس كليه را نيز صورت نامند .\r\n( از مصباح الانس ص 34 )\r\n\r\nصُورَتِ اولى\r\n- مراد از صورت اولى صورت الصور است .\r\n( تفسير ص 1686 )\r\n\r\nصُورَتِ بَدَن\r\n- مراد نفس است كه كمال بدن به آنست رجوع به صورت شود .\r\n\r\nصُورَتِ بَرزَخى\r\n- مراد صورت جسمانيه است .\r\n( مجموعه دوم مصنفات ص 204 )\r\n\r\nصُورَتِ بالذّات\r\n- صورت بالذات در مقابل صورت بالعرض است مانند شكل براى كرسى كه صورت بالذات است .\r\n( اسفار 1 ص 157 )\r\n\r\nصورتِ بالعَرَض\r\n- صورت بالعرض مانند سواد و بياض براى جسم .\r\n( از اسفار ج 1 ص 157 )\r\n\r\nصُورَتِ اوَّل و مادَّهء اوَّل\r\n- ( اصطلاح فلسفى ) . فلاسفه گويند از ناحيه طبيعت مشتركهء افلاك مادهء اولى كه مشترك بين همه اجسام ارضى است پديد مىآيد و از ناحيه اختلاف جوهرى كه افلاك با يكديگر دارند اسجام كثيرهء كه مختلف الجوهرند پديد مىآيد و از ناحيه تضاد نسبت‌ها و اضافات آنها صور متضادهء كائنات پديد مىآيد و از ناحيه تبدل نسبت‌هاى متضاده و تعاقب حركات و اوضاع فلكيه تبدل صورتها حاصل مىشود يعنى صور متضاده مادهء اولى و همين طور همهء حركات و اوضاع متناسبه و متضادهء فلكى منشأ نظيرى بود در كائنات فاسدات .\r\n( رجوع شود به آراء اهل مدينه ص 59 )\r\n\r\nصُوَرِ بَسيطَهء مَعقُول\r\n- ( اصطلاح فلسفى ) منظور هويت ، كميت و كيفيت بود كيفيت صورتى بود براى كميت و كميت هيولاى آن بود چنان كه پيراهن صورت ثوب بود و ثوب صورت نخ بود و نخ هيولاى آن بود و نخ صورت پنبه بود و پنبه هيولاى آن بود ، پنبه صورت نبات بود و نبات هيولاى آن بود نبات صورت اركان بود و اركان هيولاى آن بود ، اركان صورت جسم بود و جسم هيولاى آن بود جسم صورت جوهر بود و جوهر هيولاى آن بود و بالاخره تا منتهى شده به هيولاى اولى .\r\n( رجوع باخوان رساله در صورت و هيولى ص 5 شود )\r\n\r\nصُورَتِ بِالفِعل\r\n- ( اصطلاح فلسفى ) صورت موجوده در هر شىء صورت بالفعل است در مقابل صورت بالقوه كه صورتى است كه ممكن است جسم بدان متلبس شود .\r\n( از اسفار ج 1 ص 158 )\r\n\r\nصُورَتِ بِالقُوَّه\r\n- ( اصطلاح فلسفى ) صورت بالقوه صورتى است كه جسم ممكن است بدان متلبس شود مثلا صورت انسانى براى نطفه بالقوة است .\r\n( از اسفار ج 1 ص 158 )\r\n\r\nصُوَر تَجَليَّات\r\n- ( اصطلاح فلسفى ) تمام موجودات صور تجليات اسماء الهيه‌اند و مظاهر شئون اصليه و نسب علميه اويند .\r\n\r\nصُورَتِ تَمام\r\n- ( اصطلاح فلسفى ) مراد از صورت تمام و تمامى ، صورت نوعيه است .\r\n( از مصنفات ج 1 ص 14 )\r\n\r\nصُورَتِ تَوليدى\r\n- مراد صورتهاى\r\n\r\n","description":"","footnote":"","page_name":" 1125 ","page_number":457},
  {"content":"\r\n\r\nموجودات متولد از موجودات ديگر است نه صورتهاى ابداعى و طبيعى .\r\n( از جامع الحكمتين ص 38 )\r\n\r\nصُورَتِ جِرميَّه\r\n- ( اصطلاح فلسفى ) مراد صورت جسميه است كه گاه از آن تعبير به صورت جرميهء شخصيه ميكنند .\r\n( ش ص 225 - اسفار ج 2 ص 144 ، 242 )\r\n\r\nصُورَتِ جِسميَّه\r\n- ( اصطلاح فلسفى ) رجوع شود به صورت .\r\n\r\nصُورَتِ جامِعَه\r\n- ( اصطلاح عرفانى ) رجوع شود به وجه .\r\n\r\nصُورَتِ جوهَريَّه\r\n- ( اصطلاح فلسفى ) مراد از صورت جوهريه طبيعت ساريهء در تمام اشياء است كه جوهر صورى هم ناميده‌اند و فصول يا مبادى فصول را نيز صورت جوهريه گويند رجوع به صورت نوعيه شود .\r\n( از اسفار ج 2 ص 135 - شفا ج 1 ص 204 ، 217 - تفسير ص 1068 )\r\n\r\nصُورَتِ حِسيَّه\r\n- ( اصطلاح فلسفى ) صور حسيه مقابل صورت شبحيه و هم مقابل صورت عقليه و هم صورت نوعيه است يعنى گاه مراد از صورت حسيه همان شكل است .\r\n( از اسفار ج 1 ص 74 ) و رجوع شود به صورت .\r\n« الصورة الحسية من طبيعة المضاف » .\r\n( تهافت التهافت ص 238 )\r\n\r\nصُورَتِ تَجَليّات\r\n- ( اصطلاح فلسفى ) تمام موجودات صور تجليات اسماء الهيه‌اند و مظاهر شئون اصليه و نسب اويند ( اصطلاحات خطى ث 856 ) .\r\n\r\nصُورَتِ إراده\r\n- صورت اراده عبارت از انقطاع نفس است از رؤيت وقوع شىء بارادهء غير حق و شهود وقوع جميع اشياء بارادهء حق تعالى و تقدس ( مصباح الانس ص 34 ) .\r\n\r\nصُورَتِ إلهى\r\n- مراد انسان كامل است .\r\n\r\nصُورَتِ حَيوانيَّه\r\n- ( اصطلاح فلسفى ) مراد نفس حيوانى است رجوع شود به صورت .\r\n\r\nصُورَتِ خارِجيَّه\r\n- ( اصطلاح فلسفى ) صورت خارجى مقابل صورت ذهنى است رجوع به صورت شود .\r\n\r\nصُورَتِ خاصّ\r\n- ( اصطلاح فلسفى ) مراد صورت نوعيه است و گاه حد و فصل شىء را گويند .\r\n( اسفار ج 1 ص 157 ) و رجوع به صورت شود .\r\n\r\nصُورَتِ خِياليَّه\r\n- ( اصطلاح فلسفى ) مراد صور محسوسات است كه بوسيلهء حواس ظاهرى مرتسم در خزانه خيال شوند و گاه مراد خيال منفصل است .\r\n( از مجموعه دوم مصنفات ص 159 ، 92 ) و رجوع به صورت شود .\r\n\r\nصور ذهنيه\r\n- ( اصطلاح فلسفى ) مراد موجودات ذهنىاند كه صور علميه هم گويند .\r\n( از مجموعه دوم مصنفات ص 159 ، 92 ) و رجوع به صورت شود .\r\n\r\nصُوَرِ شَبَحيَّه\r\n- ( اصطلاح فلسفى ) صدرا گويد : غير از مثل افلاطونى صور شبحيهء معلقهء هستند كه در عالم اشباح‌اند و مثل افلاطونى ثابت بوده و در عالم انوار عقليه‌اند .\r\n( از اسفار ج 1 ص 74 )\r\n\r\nصُوَرِ شَكليَّه\r\n- ( اصطلاح فلسفى ) گاه از صورت شكليه صورت جسميه اراده شود و گاه مراد شكل محسوس است كه\r\n\r\n","description":"","footnote":"","page_name":" 1126 ","page_number":458},
  {"content":"\r\n\r\nهيأت خاصه اجسام ست و بعبارت ديگر ابعاد و الوان است .\r\n( از اسفار ج 1 ص 207 ) و رجوع به صورت شود\r\n\r\nصُوَرِ صَناعى\r\n- ( اصطلاح فلسفى ) صورت صناعى در مقابل صورت طبيعى است .\r\nناصر خسرو گويد : اما صورتهاى صناعى چون صورت شمشير و صورت انگشترى است كه اندر آهن و سيم بصنعت مردم آمده است .\r\n( از زاد المسافرين ص 32 - تفسير ص 1596 )\r\n\r\nصُورة الصُّوَر\r\n- ( اصطلاح فلسفى ) مراد از صورة الصور ذات حق است باصطلاح ارسطو . ( از اسفار ج 3 ص 124 )\r\n\r\nصُورَتِ طَبيعى\r\n- ( اصطلاح فلسفى ) صورت طبيعى در مقابل صورت تعليمى است و آن صورتى است كه بصنعت مردم نباشد و گاه از صورت طبيعى صورت نوعيه را ميخواهند .\r\n( از اسفار ج 2 ص 149 ، 155 - شفا ج 2 ص 454 - ج 1 ص 209 - تفسير ص 1483 )\r\n\r\nصُورَتِ عامّه\r\n- ( اصطلاح فلسفى ) مراد از صورت عامه صور جسميه است رجوع به صورت شود .\r\n\r\nصُورَتِ عِلميَّه نوريه\r\n- ( اصطلاح فلسفى ) مراد صور ذهنى علمى اشياء است .\r\n( از مجموعه دوم مصنفات ص 204 )\r\n\r\nصُورَتِ عَقلِ اوَّل\r\n- ( اصطلاح ذوقى ) و منظور نبى است كه فرموده‌اند ان الله خلق آدم على صورته يعنى على صورة آدم . عقل اول اول موجودات است و آدم مخلوقات است و آدم خاكى اول آدميان و آدم فرزندان است اين آدم را بر صورت آن آدم آفريد : چون آن آدم گويا است و اين آدم هم گويا است آن معلم است و اين هم معلم است . آن خليفه است و اين هم خليفه است . پس نه تنها آدم صورت عقل اول است بلكه تمام انبياء صورت عقل اولند و از اين جهت است كه فرمود اول ما خلق الله روحى و اول ما خلق الله نورى .\r\n( از انسان ص 401 - 402 )\r\n\r\nصُورَتِ عَقليَّه\r\n- ( اصطلاح فلسفى ) مراد از صور عقليه موجودات عقلى و ذهنىاند كه صور علمى هم گويند .\r\n( از شفا ج 1 ص 260 ) و رجوع به صورت شود .\r\n\r\nصُورَتِ عَقليَّه إلهيَّه\r\n- ( اصطلاح فلسفى ) گاه از اين اصطلاح صور علميه حق را اراده كنند و گاه عقول را و گاه مثل افلاطونى را اراده كنند كه صور معقوله و صور عقليه هم گويند .\r\n\r\nصُوَرِ عِلميَّه\r\n- ( اصطلاح فلسفى ) مراد صور ذهنيه‌اند و گاه مراد صور علميه الهيه است كه همان مثل نوريه افلاطونيه باشد .\r\nرجوع به صورت شود .\r\n\r\nصُورَتِ فَصليَّه\r\n- ( اصطلاح فلسفى ) مراد فصل است رجوع به صورت شود .\r\n\r\nصُورَتِ كَماليَّه\r\n- ( اصطلاح فلسفى ) هر صورتى كمال شىء است و گاه مراد از اين اصطلاح نفس است .\r\n( اسفار ج 2 ص 162 )\r\n\r\nصُورَتِ ماهيَّت\r\n- ( اصطلاح فلسفى ) بنا بر قول اصالت وجوديان وجود صورت\r\n\r\n","description":"","footnote":"","page_name":" 1127 ","page_number":459},
  {"content":"\r\n\r\nماهيت است رجوع به صورت شود .\r\n\r\nصُورَتِ مُرَكَّبَه\r\n- ( اصطلاح فلسفى ) صورت مركبه در مقابل صورت بسيطيه است رجوع به صورت شود .\r\n\r\nصُورَتِ مَعقوله\r\n- ( اصطلاح فلسفى ) مراد معقولات است .\r\n( از اخوان ج 3 ص 35 )\r\n\r\nصُورَتِ مَعنوى\r\n- ( اصطلاح فلسفى ) مراد نفس حيوانى انسان است در مقابل قلب معنوى كه نفس ناطقه انسان است .\r\n( از اسفار ج 3 ص 100 )\r\n\r\nصُوَرِ مُفارَقَه\r\n- ( اصطلاح فلسفى ) گاه از صور مفارقه بطور مطلق صور علمى موجودات را ميخواهند در مقابل صور طبيعيه محسوسه و گاه مثل افلاطونى را خواهند .\r\n( تهافت التهافت ص 166 - تفسير ص 829 )\r\n\r\nصُوَرِ مُفارَقَهء أفلاطُونى ، صُوَرِ مُفارَقَهء إلهيَّه\r\n- ( اصطلاحات فلسفى ) مراد مثل افلاطونى است .\r\n( از اسفار ج 3 ص 41 ، 38 ، 134 )\r\n\r\nصُورتِ مِقداريّه\r\n- ( اصطلاح فلسفى ) مراد از صورت مقداريه صورت جسميه و مقادير است .\r\n( از مشاعر ص 146 )\r\n\r\nصُورَتِ مُقَوِّمَه\r\n- ( اصطلاح فلسفى ) مراد از صورت مقومه صورت جسميه است كه تقوم هيولى بدان و جسميت جسم به آنست .\r\n( از مصنفات ج 1 رساله 5 ص 13 - 14 )\r\n\r\nصُورَتِ مُنطَبِعَه\r\n- ( اصطلاح فلسفى ) مراد صورت نوعيه است . ( از ش ص 257 )\r\n\r\nصُورَتِ نَباتى\r\n- ( اصطلاح فلسفى ) مراد نفس نباتى است رجوع به صورت شود\r\n\r\nصُورَتِ نُطقى\r\n- ( اصطلاح فلسفى ) مراد نفس ناطقه است .\r\n( از زاد المسافرين ص 69 )\r\n\r\nصُورَتِ نوعيَّه\r\n- ( اصطلاح فلسفى ) صورت نوعيه منشأيت آثار هر نوعى است كه كمال آن نوع به آنست رجوع به صورت شود .\r\n\r\nصُورَتِ هَيولانيَّه\r\n- ( اصطلاح فلسفى ) مراد صورت جسمانيه است .\r\n( از مجموعه دوم مصنفات ص 92 خ - تفسير ص 1075 )\r\n\r\nصُورَةُ الحَمَل\r\n- ( اصطلاح نجومى ) صورة الحمل يكى از صور بروج دوازده‌گانه است .\r\nهر يك از بروج عربى كه عبارتند از حمل ، ثور ، جوزاء ، سرطان ، اسد ، سنبله ميزان ، عقرب قوس جدى ، دلو ، حوت صورتى بود مطابق مسماى نامى كه بر آنها نهاده‌اند . و مثلا برج ثور به شكل گاو بوده و برج سرطان به شكل خرچنگ . . .\r\n( از صور الكواكب ص 138 )\r\n\r\nصُورَةُ الفَرَس الكامِل\r\n- ( اصطلاح نجومى ) و يكى از صورتهاى كواكب بود و از لحاظ اندام تمام اندام بود .\r\n( از صور الكواكب ص 135 )\r\n\r\nصُوَرِ كَواكِب\r\n- ( نجومى ) اهل نجوم ستارگان را طبقه بندى كرده‌اند و براى هر دسته از آنها نامى نهاده‌اند بر حسب صورت و شكلى كه از هيأت تركيبى آنها بوجود آيد و اين صورتها\r\n\r\n","description":"","footnote":"","page_name":" 1128 ","page_number":460},
  {"content":"\r\n\r\nبسيار است .\r\n\r\nابو ريحان گويد :\r\nهر يكى از ستارگان را نامى توانست بودن جداگانه ، اگر كار دراز نشدى و ياد داشتن آن دشوار نبودى و هر يكى از امتهاى بزرگ بستارگان همىانديشند . و آن را خبرها و افسانه‌ها همىنهند ، و خاصه عرب و هندوان و ترك . و اما يونانيان بر ستارگان خطها انديشيدند ، و زآنجا صورتها كردند تا اشارت كردن بدان آسان بود ، و خاصه بغايبى و بكتابها اندر تا ستارها را توانند گفتن آنك بر چشم صورت فلان و به همان است ، يا بدست و بپاى او . تا معلوم شود ميان آن دو كس كه يك با ديگر سخن همىگويند ، هر گه كه جملهء آن صورت هر دو را معلوم بود .\r\nو از آن صورتها دوازده بر منطقة البروج افتاد . و بيست و يك از او بر شمال . و پانزده از او بجنوب .\r\nاين آنست كه بروج را بدان نام كردند . و نام نخستين صورت از آن ، هر گاه كه ابتدا از اعتدال بهارى كنى حمل است . همچون صورت گوسپندى است نيم خفته ، وز پس همىنگرد تا دهان او بر پشت شده است . و دوم صورت ثور .\r\nبر صورت نيمهء پيشين از گاوى ، زيرا ك بر ناف جاى بريدن اوست ، و نيمهء پسين بر جاى نيست ، و سر فرازير كرده دارد زخم را . و سوم صورت توأمان . همچون دو كودك بر پاى ايستاده ، هر يكى يك دست بر ديگر پيچيده دارد ، تا بازوى او بر گردن ديگر نهاده شد . و چهارم صورت سرطان همچون خرچنگ . و پنجم صورت اسد ، همچون شير . و ششم صورت عذراء اى جوان زن ، همچون كنيزك با دو پر و دامن فرو هشته . و هفتم صورت ميزان ، همچون ترازو . و هشتم صورت عقرب ، همچون كژدم . و نهم صورت رامى اى تيرانداز ، همچون اسبى تا بگرد نگاه ، آنگاه از آنجا نيمهء زيرينش بر شبه آدمى .\r\nشود و گيسويها فرو هشته از پس ، و تير در كمان نهاده و تير كشيده . و دهم صورت جدى اى بزغاله . و اين تابرو شكم چون نيمهء پيشين از بزى است ، و باقى چون نيمه پسين از ماهى دنبال . و يازدهم صورت ساكب الماء اى ريزندهء آب ، همچون مردى ايستاده است و هر دو دست دراز كرده ، و بيك دست كوزه‌اى دارد نكو سار كرده ، تا آب از آنجا همىريزد و بر پايش همىرود .\r\nو دوازدهم صورت سمكه ، همچون دو ماهى ، دنبال يكى از دنبال ديگرى آويخته برشتهء دراز ، او را خيط الكتّان خوانند ، يعنى رشتهء كتان . و حمل را نيز كبش نام كنند اى گشن . و اين صوابتر ، زيرا كه سرو دارد و بقياس اين اسم بايستى كه جدى را نيز تيس نام كردندى ، كه سر و دارد .\r\nو هندوان او را مكر خوانند و اين جانوريست دريائى ، بر آن صورت كه از جدى حكايت كرديم . و در ميان عام برج توأمين به جواز مشهور است ، و برج عذرا به سنبله . و برج رامى به قوس . و برج ساكب الماء به دلو و برج سمكه به حوت . و صواب آنست كه نخست گفتيم .\r\nصورت نخستين دب اصغر ، اى خرس خرد . و صورت دوم دب اكبر ، اى خرس بزرگ . و هر دو بر پاىاند ايستاده و دنبال كشيده . و صورت سوم تنين ، بمار بزرگ و دراز ببسيار پيچش و گره\r\n\r\n","description":"","footnote":"","page_name":" 1129 ","page_number":461},
  {"content":"\r\n\r\nماننده و گرد بر گرد قطب شمالى در آمده از قطبهاى فلك البروج . و چهارم قيفاوس چون مردى با كلاه و بر يك زانو نشسته و دو دست دراز كرده . و پنجم صورت عوا اى بانگ‌كننده چون مردى بر پاى و هر دو دست دراز كرده . و ششم صورت فكّه ، او را إكليل خوانند ، اى افسر . و عامهء مردمان او را بكاسهء يتيمان و مسكينان مانند كنند . و هفتم جاثى على ركبتيه اى زانو زده و صورت او همچون نام اوست . و هشتم لورا و آن چنگ رو مىباشد . و گاه‌گاه او را كشف نام كنند .\r\nو نهم صورت دجاجه اى ماكيان ، چون بطى است گردن دراز كرده و هر دو پر بگشاده بر كردار پرندگان . و دهم صورت ذات الكرسى اى خداوند كرسى ، چون زنى نشسته بر تختى بر كردار منبر . و يازدهم صورت بر وساوس . و او را نيز حامل رأس الغول خوانند ، اى برنده سر غول كه در بيابان مردم را بيراه كند . و چون مردست ايستاده بر پاى و بدست او سرى است بريده سخت زشت و دوازدهم صورت ممسك العنان اى دارندهء عنان . چون مردى بيك دست عنان گرفته دارد و بديگر دست تازيانه . و سيزدهم صورت حوّا اى مار افساى ، مردى بر پاى ايستاده . و چهاردهم صورت حيّة الحوا اى مار مار افساى ، همچون ماريست و مارفساى ميان او به دو جاى بهر دو دست گرفته دارد . و مار سر و دنبال بر آورده دارد از سر مار افساى بلندتر . و پانزدهم صورت سهم اى تير . و تير او را نوك خوانند ، از جهت آنك چيزيست دراز بىصورت .\r\nپس هر نام احتمال كند كه بر مانند اين افتاده باشد . و صورت شانزدهم عقاب .\r\nو او بر تير نشسته است . و صورت هفدهم دلفين و اين جانورى است دريائى همچون خيك ، مر مردم را دوست دارد . و بكشتيها انس يابد . و غرقه‌شدگان را برهاند ، اگر مرده باشد يا زنده . و صورت هژدهم فرس اوّل اى اسب نخستين ، همچون سر اسبى تا گرد نگاه او . و از بهر اين او را گه‌گاه پارهء اسب خوانند . و نوزدهم صورت فرس ثانى اى اسب دوم . و آن چون نيمهء پيشين است با دو پر . و پاى ندارد ، زيرا كه نيمهء زيرينش بريده است چون گاو كه بصورتهاى بروج گفتيم . و بيستم صورت اندروميدا . و نيز او را المرأة الّتى لم تر بعلا خوانند ، اى آن زن كه شوى نديده است . و نيز او را مسلسله خوانند اى بزنجير بسته . و او چون زنى است ايستاده و اين زنجير بو الحسين پسر صوفى ميان دو پاى او همىكند . و اما اراطس آنك اين صورتها را كرده است .\r\nاين زنجير به دو دست او همىدركند ، تا چون آويخته‌اى باشد بدان . و صورت بيست و يكم مثلث اى سه سو . و صورت او همچون نام اوست .\r\nصورتهاى جنوبى كدامند نخستين صورت قيطس . و اين جانورى است در درياى و دو دست دارد و دنبالش چون آن مرغ . و دوم صورت جبار اى بزرگ منش . چون مردى است كمر شمشير بسته . و سوم صورت نهر ، اى جوى . و در او پيچهاست . و چهارم صورت ارنب اى خرگوش . و پنجم صورت كلب اكبر اى سگ بزرگ . و ششم صورت كلب مقدّم ، اى سگ پيشين . و هفتم صورت\r\n\r\n","description":"","footnote":"","page_name":" 1130 ","page_number":462},
  {"content":"\r\n\r\nشجاع ، اى مار باريك دراز . و هشتم صورت سفينه ، اى كشتى . و نهم صورت كاس ، اى جام . و نيز او را باطيه خوانند و دهم صورت غراب ، اى كلاغ و صورتهاى اينان چون نامهاى ايشانست . و يازدهم صورت قنطورس . و اين نيم مرد است و نيم اسب همچون رامى . و قنطورس بر چنين صورتهاى مركب افتد به زبان يونانى و صورت دوازدهم سبع است ، اى شير .\r\nو مرد قنطورس دستهاى او را گرفته دارد و از جاى برداشته و سيزدهم صورت مجمره ، چون عودسوزى است . و چهاردهم إكليل جنوبى ، اى افسر . و پانزدهم صورت حوت ، اى ماهى . و همچون خويشتن است .\r\nو هر گه كه بصورتهاى شمالى فكه گوئى و او را اكليل نخوانى ، بدين اكليل از ياد كردن جنوبى مستغنى شوى .\r\nو نيز چون بصورتها بروج سمكه گوئى ، اين را حوت بس بود . چون او را حوت نام كنى اينجا حوت جنوبى بايد گفتن ، تا اين از آن پيدا شود .\r\nاين بعدد و اندازه يكسان نيست . و گاه از صورت ستارهء چند بيرون بماند ، و بدان صورت منسوب كنند . و نام ايشان بيرون از فلان صورت باشد . و بدين جدول عدد ستارهاى اين صورتهاست ، تا اندر يافته آيد و ياد داشته .\r\nو جملهء ستارگان كه اندر صورتهاى جنوبىاند سيصد و شانزده ستاره است .\r\nاز اندازهء نخستين هفت ، و ز دوم هجده ، و ز سوم شصت و دو ، و ز چهارم صد و شصت و پنج ، و ز پنجم پنجاه و چهار ، و ز ششم نه ، و ابرى يكى .\r\nگروهى از مردمان خاصه از دشتيان نامهاى دارنه مر ستارگان را چنانك ايشان را تصوير و تشبيه اوفتد . و اندر روزگار ما آنچ تازيان نام كردند معروفتر است . پس ما آنچ از آن پيداتر و مشهورتر است ياد كنيم . نخست اندر خرس كوچك ، پس بر سر دنبال او ستاره‌ايست روشن از اندازهء سوم ، او را جدى خوانند ، و تفسير او بزك . و او را بجاى قطب شمال دارند .\r\nزيرا كه بزمانه ما هيچ كوكبى روشن بقطب از وى نزديكتر نيست . و ز بهر آنك بحس همچون ايستاده است او را بطلب قبلهء نماز و راست كردن او به كار دارند .\r\nو فرقدان دو ستارهء روشنند بر سينهء خرس كوچك . و ز دنبال او با ديگر ستارگان سخت خرد شكلى همىآيد همچون هليله و گروهى او را ماهى نام كنند . و آنك چنين داند كه قطب اندر ميان اوست ، او را تير آسيا نام كند ، زيرا كه بر خويش همىگردد . و جملهء ستارگان خرس كوچك را بنات النّعش خرد خوانند ، زيرا كه نهادشان مانند نهاد آن هفت روشن است كه ايشان را بپارسى هفت اورنگ و بتازى بنات النّعش بزرگ و قطب را بايشان قطب بنات النعش خوانند . اما نعش آن چهاراند كه بر مانند كى تخت چهار سواند .\r\nو بنات آن سه‌اند كه بر درازا ، نه راست نهاده است . و آنكه بر سر دنباله است از اين سه وز نعش دور تر او را قائد خوانند .\r\nو آنك بر ميانست نام او عناق . و به پهلوى او بر ستارككى است خرد نام او سها ، و هر چند خرد است چشم را پيداست . و آنكه بر اين دنبال است او را جون خوانند . و زير بنات النعش بر پايهاء خرس بزرگ ستارگان خرداند دوگان\r\n\r\n","description":"","footnote":"","page_name":" 1131 ","page_number":463},
  {"content":"\r\n\r\nدوگان ، ايشان را جستن آهوان خوانند .\r\nزيرا كه هر دوى را از آن به آهوى تشبيه كردند . و پيش بنات النعش بزرگ ستارگانند بر كردار نيمدايره ، آن را حوض خوانند . و آن چهار ستاره كه بر سر اژدهاست نامشان عوايد و ايشان را نيز صليب واقع خوانند . و ميانشان و ميان فرقدين دو ستارهء روشن است عوهقين نام كرده و نيز دو گرگ . و بر پاى قيفاوس ستاره‌اى است او را شبان خوانند .\r\nو سگ او ستاره‌ايست ميان دو پاى قيفاوس . و گوسپندان آن ستارگانند كه بر تن اوست . و بيرون از صورت عوا ستاره‌ايست بزرگ برابر بنات النعش ، او را سماك رامح خوانند . و رمح او دو ستاره است از صورت جاثى ، آنك بر زانو نشسته است . و او را از بهر بلندى سماك خوانند . و گروهى او را نگهبان شمال نام كنند . و برابر او سوى جنوب ، ديگر ستاره‌ايست بزرگ و روشن او را سماك اعزل خوانند ، اى بىسليح كه نزديك او هيچ ستاره نيست . و آن ستارگان كه بر برو بازوى جاثىاند ايشان را نسق شامى خوانند ، معلى آن رده كه سوى شام است .\r\nفاما نسق يمانى آنك سوى يمن است ، آن ستارگان كه بر نيمهء پيشين از مار مارفساى است . و ميان هر دو نسق را روضه خوانند اى باغچه . و آن ستارهء روشن كه اندر چنگ رامى است او را نسر واقع خوانند اى كركس نشسته ، زيرا ك آن دو ستارهء خرد كه باوىاند مانندهء دو پر اواند بخويشتن كشيده ، و هر سه همچون ديگ پايه . و اين واقع را با قلب عقرب هر دو جمله هزاران خوانند زيرا ك بوقت سرماى سخت پديد آيند . و آن ستارگان را كه بر پر ماكيان‌اند و هر دو پر اواند فوارس خوانند اى سواران . و آن يكى روشن كه بر دمچهء اوست ردف خوانند ، زيرا ك از پس سواران همىروند و اما روشن كه بر منبر خداوند كرسى است او را كفّ خضيب خوانند اى دست حنا بسته از دو دست پروين . و آن ستاره ابرى كه بر دست برندهء سر غول است ساعد دست پروين است . و گروهى مر كف الخضيب را كوهان اشتر خوانند ، زيرا ك تازيان از كواكب خداوند كرسى اشترى تصور كردند . و آن روشن كه بر بازوى گيرندهء عنان‌ست عيّوق خوانند . و آن خردتر كه از پس اوست بز ، و آن دو كه از پس بزاند بزغالگان . و زين جهت عيوق را بزيان خوانند . و آن روشن كه بر پر عقاب است نسر طاير خوانند . و آن چهار ستارهء بزرگ كه بر تن اسب بزرگ‌اند ايشان را دول خوانند . و ميانشان جايگاهى است تهى ، او را بلدة الثّعلب گويند اى بيابان روباه . و نزديك او ماهى است . و اين ماهى نه آنست كه منجمان دارند ، و لكن تازيان او را از ستارگان زن با زنجير شمردند و از ديگر ستارگان تصور كردند .\r\nو از جملهء كواكب مثلث دو كوكب است كه آن را نيسين خوانند .\r\nو مر تازيان را اندر صورتها ، بروج سخنى نيافتيم مگر بسه جاى يكى حمل ، و دليل بر اين آنست كه آن ستارگان را كه بر پيشانى اواند نطح و ناطح نام كردند ، و اين نبود مگر از سرو زدن . و دوم كژدم است ، و ورا همچنان دانستند كه يونانيان دارند . و سيم آنست كه چون\r\n\r\n","description":"","footnote":"","page_name":" 1132 ","page_number":464},
  {"content":"\r\n\r\nنام شير شنيدند او را از چند صورت ديگر بساختند ، چونانك يكى بازوى او از دو سر دو پيكر آمد و بازوى ديگر از سگ پيشين و بينى او از سرطان . وز آن صورت كه شير است بحقيقت دو چشم و پيشانى و كتف و كسيهء نر او و بر سر دنبال او ضفيره‌اى نهادند كه او را گيسو گويند ، و ساقهاى او از دو سماك رامح و اعزل ، تا آن صورت كه كردند قريب پنج برج بگرفت .\r\nو ايشان پروين را چنان نهادند چون سرى با دو دست ، يكى از آنكه گفتيم ، و سر انگشتان حنا بر بسته ستارگان‌اند پيش او . و ميان كف الخضيب و ميان پروين ساعد و آرنج و با هو و ديگر دوش كواكب‌اند اندرين بر خطى . و ديگر دستش را كفّ جذما خوانند اى گسسته ، زيرا ك از آن دست خضيب كوتاهتر است . و اين كف از آن كواكب است كه بر سر قيطس‌اند - . و ميان آن و ميان و ميان پروين ستارگانند بر سطرى .\r\nو دبر ان را فنيق نام كردند اى اشتر بزرگ و گشن . و خردگان كه با وىاند قلايص‌اند ، اى اشتران ماده . و دو سگ او دو ستاره‌اند خرد ، يك بديگر نزديك ميان او و ميان پروين . و اين ميانه را ضيقه خوانند اى تنگى ، و شوم ميدارند . و هر دو سر دو پيكر را ذراع مبسوطه نام كردند اى بازوى راست كرده . و هر دو ستارهء سگ پيشين را ذراع مقبوضه خوانند ، اى بازوى بهم آورده . و بزرگترين اين دو ستاره را شعرى شامى خوانند . و خردترين را مرزم خوانند . و هر كوكبى خرد كه با ديگرى بزرگ بود مرزمش نام كنند . و اين شعرى را نيز غميصا خوانند اى نخله چشم . و آن ستارگان كه برترين قيطس‌اند ايشان را نعامات و بقر خوانند اى اشتر مرغان و گاوان . و آن يكى كه بر دنبال است با آن يكى كه بر دهان حوت جنوبى است ضفدعين خوانند اى دو چغز . و صورت جبار را جوزا نام كردند .\r\nو كمر او را نطاق و نظام و نيز جوارى زيرا ك بر رده‌اند . و پاره‌اى از ستارگان جوى را تخت نهادند مر جوزا را ، و پاره‌اى از ستارگان خريگوش كرسى او . و آن بزرگ روشن كه بر دهان كلب الجبار است او را شعرى يمانى خوانند ، كه گردش او سوى يمن است . و نيز عبور خوانند اى گذرنده ، زيرا ك گفتند اين هر دو شعرى خواهران سهيل‌اند ، و يمانى مجره را سوى او گذشت ، و شامى ز آنسو بماند ، همىگريست تا چشم او تباه شد . و اندر ستارگان سگ بزرگ كه جبار است دو ستاره است ، نام ايشان محلّفين و محنّثين اى سوگنددهنده و سوگند شكننده ، ازيراك آن كس كه سهيل را نيك نداند چون ايشان برآيند پندارد كه سهيل و مرزم اواند و بر آن سوگند خورد ، باز چون سهيل پديد آيد وى حانث گردد .\r\nو ستاره بر گردن مار باريك ، او را فرد خوانند . و ستارگان كلاغ را خبا خوانند اى عرابيان ، و نيز تخت سماك خوانند . و آنچ اندر تن مار باريك است نامشان شراسيف اى سر پهلوان . و از جمله آن هشت كه ايشان را أسپان خوانند و گرگان با ايشانند . و ستارگان قنطورس و شيرين را شماريخ خوانند اى خوشه‌هاى خرما . و افسر جنوبى را قبّه خوانند ، و\r\n\r\n","description":"","footnote":"","page_name":" 1133 ","page_number":465},
  {"content":"\r\n\r\nگروهى او را أدحى النّعام خوانند اى جايگاه خايه نهادن اشتر مرغ .\r\nو بميان آنچ ياد كرديم نامهاى ستارگان هست ديگر . و آن را نياورديم كه ايشان را اندر آن خلافها بود ، و نيز ما را بدان سماع نيفتاد تا درست شدى .\r\nچنان كه منطقة البروج قسمت كنند به دوازده بخش راست ، نام هر يكى برج ، همچنان نيز قسمت كرده آمد باندازهء رفتن ماه هر روزى چنانك هر روزى بمنزلى از آن فرود آيد . و عدد اين منزلها بنزديك هندوان بيست و هفت است و نزديك تازيان بيست و هشت .\r\nو چنانك برجها را از ستارگان ثابته صورتها كردند ، همچنان از كواكب ثابته منازل قمر را نشانها كردند . و چنانك از پس نقطهء اعتدال ربيعى نخستين برج حمل است ، همچنان نخستين منزل شرطين است . و نشان او دو ستارهء روشن بر پهنا نهاده از شمال سوى جنوب ، ميان ايشان دورى چند بازى است . و با آنكه سوى جنوب گراينده‌تر است ستاره‌ايست سيم خردترين . و اين شرطين بر سر و گاه حمل است ، و زين جهت او را نطح نام كردند .\r\nو نام منزل دوم بطّين ، و سه ستاره است خرد بر نهاد مثلثى . و جايگاهشان از صورت حمل دنبه است . و معنى بطين شكمك بود ، زيرا ك چون او را به شكم ماهى قياس كردند آن بزرگ بود و اين خرد .\r\nنام سوم منزل ثريّا اى پروين ، و آن شش ستاره است يك بديگر اندر خزيده مانندهء خوشهء انگور ، و بر كوهان گاو است ، و عامهء مردمان و خاصه شاعران ايشان بر آنند كه پروين هفت ستاره است ، و آن گمانى است نه راست . و هر چند كه نام نجم بر هر يكى از همه ستارگان افتد و ليكن پروين را خاصه است .\r\nو منزل چهارم دبران ، و او - ستاره‌ايست بزرگ و روشن و سرخ گون بر آن چشم گاو كه سوى مشرق است نهاده .\r\nو سر گاو بر كردار قدحى است ، لبش سوى شمال و تنش كه دهان گاو است سوى جنوب . و دبران را نيز تابع النجم خوانند ، اى پس روندهء پروين .\r\nو نام پنجم منزل هقعه ، و او سه ستاره است خرد بر نهاد يك پايه و جايگاهشان سر جوز است . و از قبل خرديشان و يك بديگر اندر آمده بطلميوس هر سه را يك ستارهء ابرى بنگاشت .\r\nو نام منزل ششم هنعه ، دو ستاره است يكى خرد و ديگر پاره‌اى روشنتر . و هر دو بر پايهاى دو پيكرند .\r\nو منزل هفتم ذراع اى بازوى شير نزديك تازيان . و اين بازو مبسوط است ، زيرا ك مقبوض شعرى شامى است با مرزمش . و اين مبسوط دو ستاره است روشن بر سر هر و پيكر . و دورى ميانشان مانندهء دورى شرطين است .\r\nو نام هشتم منزل نثره ، اى بينى شير و جاى خلمش ، دو كوكب است خرد از جملهء صورت سرطان ، و ايشان را دو سولاخ بينى خوانند . و ميانشان آن ستارهء ابرى است كه بر سرطان است . و گروهى آن را ملازمهء شير نام كنند . و اما يونانيان آن دو ستارهء خرد را دوخر خوانند ، و آن ابرى ميان ايشان معلف اى علفگاه .\r\n\r\n","description":"","footnote":"","page_name":" 1134 ","page_number":466},
  {"content":"\r\n\r\nو نام منزل نهم طرف اى چشم شير و دو ستاره‌اند ميان ايشان چند ارش بديدار ، يكى از صورت اسد است و ديگر بيرون از وى .\r\nو نام منزل دهم جبهه اى پيشانى شير ، و چهار ستاره‌اند روشن ، پيچيده ، نهاده از شمال سوى جنوب ، و زيشان روشنتر آنست كه سوى جنوب است ، و او را قلب الأسد الملكى خوانند .\r\nو منزل يازدهم زبره و نيز خرانين خوانند ، و دو ستاره است پيدا ، يك از ديگر دورى افزون از ارشى دارند و بر تن شيرند .\r\nو منزل دوازدهم صرفه ، يكى ستارهء روشن بر سر دنب شير نزديك منجمان . و تازيان بر كيسهء نر او دارند . و بر سر دنب او آن گيسو كه مانندهء پروين است از استارگان تاريك گردآمده ، وز بهر اين او را هلبه نام كردند ، اى مويهاى سر دنب .\r\nو نام سيزدهم منزل عوا ، چهار ستاره‌اند از شمال سوى جنوب رفته ، و به آخر پيچش دارند چون صورت حرف لام ، و به زير و زبر عذرااند . و تازيان گويند كه سگان‌اند و از پس شير بانگ همىكنند .\r\nو نام چهاردهم منزل سماك اعزل ، و گفتيم كه اين دو سماك نزديك تازيان بر دو ساق شيراند . فاما اين اعزل نزديك يونانيان بر دست عذر است . و همه مترجمان مجسطى از آن زمان او را سنبله نام كردند ، و آن سنبله كه برج ششم به دو معروف شده ضفيره ، اى آن گيسو كه برابر عذراء است . و نام پانزدهم منزل غفر ، دو ستارهء خرد بر دامن عذرا ناپيدا . وز بهر اين نام منزل از پوشيدگى بيرون آوردند .\r\nو منزل شانزدهم زبانى اى سروى كژدم ، و دو ستاره‌اند از دو كفهء ترازو بر پهناى نهاده ، يك از ديگر دورى چند نيزه دارند .\r\nو نام منزل هفدهم اكليل اى افسر ، و سه ستاره است روشن بر پيشانى كژدم و بر پهنا نهاده ، و اندر آن لختكى خم است .\r\nو نام منزل هژدهم قلب اى دل كژدم ، ستاره‌ايست سرخ و جنبان . و منجمان او را سرشت مريخ اندر عقرب نام كنند . و پيش از وى ستاره‌ايست خردتر ، و سپس نيز همچنان ، و هر سه بر خم نهاده .\r\nو منزل نوزدهم شوله اى نيش كژ - دم بر آورده زير بندهاء دنبال ، و آن دو ستارهء است روشن و نه بزرگ . و دورى ميان ايشان مقدار بدستى است چربتر .\r\nو بيستم منزل نعايم اى اشتر مرغان ، و چهار ستاره‌اند روشن بر چهار سو نهاده از جملهء كمان و تير و اسب رامى .\r\nو تازيان مجره را بجوى تشبيه كردند ، و اين ستارگان را باشتر مرغانى كه آمدند به آب خوردن . و زين قبل نعام وارد نام كردند اى آمده زيرا ك برابر اينان چهار ديگر هست هم بر چهار سو نهاده ، ايشان را نعام صادر خوانند اى بازگشته از آب خوردن .\r\nو نام منزل بيست و يك بلده ، و او جائى است بر آسمان خالى از ستارگان .\r\n\r\n","description":"","footnote":"","page_name":" 1135 ","page_number":467},
  {"content":"\r\n\r\nوز اين قبل او را ببيابان تشبيه كردند و بدان گشاد كه ميان دو ابرو بود . و آن ستارگان كه بر كنارهء اواند از جهت مغرب قلّاده خوانند .\r\nو نام بيست و دوم منزل سعد ذابح ، و اين دو ستاره است نه روشن ، و بر پهنا نهاده . و ميان ايشان فزون از ارشى هست . و نزديك ايشان سوم ستاره‌ايست ، تازيان گويند كه آن گوسپندى است كه سعد او را همىكشد . و جمله بر سر وى جدىاند .\r\nو نام بيست و سيم منزل سعد بلع ، دو ستاره است بر دست چپ آبريز . و ميانشان سيمينى است ، گويند اين آنست كه سعد او را فرو برد .\r\nو منزل بيست و چهارم سعد السّعود ، سه ستاره است خرد ، بر پهنا نهاده . و جايگاه ايشان دنب جدى و بازوى آبريز .\r\nو منزل بيست و پنجم سعد الأخبيه ، چهار ستاره است بر دست راست آبريز همچون پاى بط ، سه از آن بر كردار مثلث و چهارم كه واقع است ميان او ، و اين مثلث خباش اى خانه . و سعدها بنزديك تازيان نه اين‌اند ، و ليكن بسيارند و از منازل قمر بيرون .\r\nو منزل بيست و ششم فرغ نخستين .\r\nو نام منزل بيست و هفتم فرغ دوم ، و نيز پيشين و پسين گويند . و هر يكى ازين دو فرغ ستاره است روشن ، و يك از ديگر به چند نيزه دور شده [ و 
  ] بر پهنا . و همه از صورت اسب بزرگ‌اند . و فرغ بيرون آمدن آب بود از دول ، زيرا ك تازيان اين چهار ستاره را بدول تشبيه كردند ، و برج يازدهم بدلو معروف شد . و نيز هر دو فرغ را دو عرقوه خوانند ، برين و فرودين .\r\nو نام منزل بيست و هشتم بطن الحوت و اين كوكبى است روشن بر سر آن زن با زنجير ، و نزديك وى ستارگان خرداند و بر خم كشيده . و تازيان ماهى را از آن ساختند ، وين ستاره به شكم ماهى همىافتد ، و ز فراخى اين شكم ، بطين را شكمك نام كردند . و گروهى اين منزل بيست و هشتم را رشا نام كردند ، زيرا ك آن ستارگان را كه ماهى از آن آمد بر سن تشبيه كنند ، تا دول بىرسن نباشد .\r\n\r\nصُوَر\r\n- ( اصطلاح عرفانى ) صور « بضم صاده » و نفخ صور : كنايت از نفحهء الهى است كه جهان وجود مرة بعد اخرى از تجليات او وجود گيرند . و احياء و افاضهء روح و انشاء حيات مىباشد ، انشاء حيات نشئات عاليه كه مستلزم موت است از نشئات سافله كه در نشأة اول و به نفحهء اول اجساد مىميرند و ارواح زنده ميشوند و در نفحهء دوم « تقوم الارواح قياما بالحق لا بذاتها » ( از اسفار ج 4 ص 172 ) .\r\nكه فرمودند  « يَوْمَ يُنْفَخُ فِي الصُّورِ »  نفخ در صور اسرافيل نشان قيامتست و اظهار سياست و هيبت الهيت يك بار بدمد ، همه زندگان مرده شوند .\r\nبار ديگر بدمد همه مردگان زنده شوند ، صور يكى و دمنده يكى و آواز يكى ، گاه زنده مرده شود و گاه مرده زنده شود .\r\nتا بدانى كه احياء و افناء خلق بقدرت اوست نه به نفخ ملك . آن صيحهء اسرافيل بمشرق همچنان رسد كه به مغرب و به مغرب همچنان رسد كه بمشرق ، شرقيان همچنان شوند كه غربيان خلق را در سماع آن نفخه\r\n\r\n","description":"","footnote":"","page_name":" 1136 ","page_number":468},
  {"content":"\r\n\r\nتفاوت نه ، يكى را دور تر نه و يكى را نزديكتر نه ( از عده ج 6 ص 185 )\r\n\r\nصُوفى\r\n- ( اصطلاح عرفانى ) در معنى صوفى اختلاف است و اقوال و عقايدى چند هم از لحاظ لغوى و هم اصطلاحى ابراز شده است .\r\nگروهى گويند صوفى را از آن جهت صوفى خوانند كه جامهء صوف دارد و پوشد .\r\nگروهى گفته‌اند بدان جهت صوفى گويند كه اندر صف اول باشد .\r\nگروهى گويند از آن جهت صوفى گويند كه تولى باصحاب صفه كنند .\r\nبعضى گويند صوفى از صفا مشتق است .\r\nبعضى گويند صوفى مشتق از صوفه است و آن بمعنى چيز دور افتاده است كه هيچ كس بدان رغبت نداشته باشد و چون صوفيه از خلق دورى نمايند مثل آن هستند كه دور افتاده‌اند .\r\n( اصطلاحات شاه نعمت اللّه ص 57 ) .\r\nبعضى گويند صوفى مشتق از « سوفيا » بمعنى دانش است كه بعدا بصاد نوشته شده است .\r\nعطار گويد :\r\n ور صوفى صافى دل رويش بخال آرد * زنار كمر سازد ، خرقه بدر اندازد\r\nگر تر بكند دريا از چشمهء خضريش لب * دايم به نثار آن را موج گهر اندازد \r\nپاك بازان بساط مردى ، صدرنشينان صفهء دردمندى بحر آشامان تشنه جگر دست افشانان بىپا و سر ، سرگشتگان جادهء سلامت ، و منزويان كنج ملامت ، زنده پيلان ژنده‌پوش و زنده دلان صاحب هوش ، خرقه پوشان خانقاه قدس و باده نوشان بزمگاه انس .\r\n( طرائق ص 80 ) .\r\nبعضى گويند صوفى را از آن جهت صوفى گويند كه اسرار آنها صاف و آثار آنان پاك است .\r\nو از اين جهت است كه گويند صوفى كسى است كه دل خود را با خدا صاف كرده باشد و يا صوفى كسى است كه معاملت او با خدا صاف باشد .\r\nبعضى گويند از آن جهت كه لباس صوف پوشند .\r\nبعضى گويند صوفى كسى است كه صوف بر صفا پوشد .\r\nبعضى گويند صوفى كسى است كه چهار صفت را دارا است .\r\n1 - از تيره‌گيها صاف شدن ، دائم الفكر بودن ، از خلق بريدن و به خدا پيوستن .\r\n2 - جدا شدن از اخلاق طبيعت .\r\n3 - با روحانيان صحبت داشتن .\r\n4 - دورى كردن از هواهاى نفسانى .\r\nو بعضى گفته‌اند صوفيان كسانىاند كه بهره‌هاى دنيا را ترك كرده باشند و از وطن خود خارج گرديد و از دوستان بريده و بسياحت پرداخته و فقر را بر غنى ترجيح داده و ذل را بر عز برگزيده باشند و اوصاف صوفيه عبارت از : علم ، وجد ، مقام و حال است .\r\n( مقدمهء نفحات ص 14 - شرح تعرف ص 48 - 73 ) .\r\nبعضى گويند : صوفى كسى است كه نه مالك باشد و نه مملوك .\r\nبعضى گويند صوفيان برگزيدگان امت آخر الزمانند\r\n\r\n","description":"","footnote":"","page_name":" 1137 ","page_number":469},
  {"content":"\r\n\r\n( از كشف المحجوب ص 39 - 41 ) .\r\nهجويرى گويد : صوفى آن بود كه از خود فانى بود و به حق باقى از قبضهء طبايع رسته و بحقيقت پيوسته اهل كمال را صوفى خوانند و متعلقات و طالبان را متصوف سهل تسترى گويد : « الذى يلزم الصوفى ثلاثة اشياء ، حفظ سره و اداء فرضه و صيانة فقره » ( طبقات ص 258 ) بعضى گويند : صوفى كسى است كه فانى بنفسه و باقى باللّه است و منفصل از طبايع است و متصل به « حقيقة الحقائق » است و متصوف كسى است كه مجاهده كند براى نيل به آن درجه و متصوف كسى است كه شبيه كند خود را بصوفى و متصوف براى طلب جاه و مقام .\r\nذو النون گويد صوفى چون بگويد ، نطق وى بيان حقايق حال وى بود و چون خاموش باشد معاملت او معبر حال وى بود .\r\nبعضى گويند صوفى صاحب وصول بود و متصوف صاحب اصول و مستصوف صاحب فضول .\r\nبعضى گفته‌اند صوفى كسى است كه خارج از نعوت و رسوم بود و گويند فقر بدايت تصوف است .\r\n( از كشف المحجوب ص 42 - 25 - رياض السياحة ص 122 ) .\r\nنورى گويد صوفيه كسانىاند كه ارواح آنها مصفا باشد و در صف اول باشند .\r\nشاعر گويد :\r\n هر كس كه حريف جام و ساغر نشود * آئينه طبع او منور نشود\r\nخواهى كه چو آئينه صفائى يا بى * بايد كه كسى از تو مكدر نشود \r\nبعضى گويند صوفى كسى است كه حجاب خلق و انانيت خود برداشته .\r\nو بعضى گويند صوفى كسى است كه همتش با قدمش برابر باشد .\r\nشبلى گويد : صوفى نه بيند در دو دنيا با خدا غير از خدا را جامى گويد :\r\n شيوهء صوفى چه بود نيستى * چند تو بر هستى خود ايستى \r\nشاه نعمت الله گويد :\r\n صوفى صافى است در عين صفا * مينمايد نور او او را بما\r\nذرهء از آفتاب نور او * نيست خالى در همه ارض و سما\r\nنقطهء نقطه دايره پيموده است * جمع كرده ابتداء و انتها \r\nشيخ را پرسيدند كه صوفى چيست ؟\r\nگفت آنچه در سر دارى بنهى و آنچه در كف دارى بدهى و آنچه بر تو آيد نجهى .\r\n( و رجوع كشاف ص 839 ) و گفته‌اند « الصوفى هو الخارج عن النعوت و الرسوم و الفقير هو الفاقد بلا اسباب » ( طبقات ص 422 ) .\r\nگويند ظهور تصوف در اسلام مربوط به قرن دوم هجرى است و اولين كسى كه بدين نام خوانده شد ابو هاشم صوفى است كه كوفى الاصل است و اول كسى است كه خانقاه بنا كرد .\r\n( مصباح الهدايه ص 86 - لمع ص 25 - نفحات 31 ) .\r\nو گفته‌اند « الصمت عن الباطل صوم و اليأس عن المخلوقين صلاة و حفظ الجوارح عبادة و ترك الهوى جهاد و الكف عن السر صدقة . »\r\n\r\n","description":"","footnote":"","page_name":" 1138 ","page_number":470},
  {"content":"\r\n\r\n( از اشعه ص 162 ) .\r\nبعضى گويند اول كسى را كه صوفى خواندند افريدون پادشاه است و بعضى گويند عزيز پيغمبر است ( از طرائق ص 80 - هفت اقليم ص 125 اسرار التوحيد ص 31 ) .\r\nدر كلمات مشايخ نيز آمده است :\r\nالصوفى اذا نطق بان نطقه من الحقائق و اذا سكت نطقت عنه الجوارح بقطع العلائق .\r\n( ذو النون مصرى ) الصوفى لا يرى فى الدارين مع اللّه غير اللّه . ( شبلى ) الصوفى لا يسبق همته خطوته الصوفى لا يوجد بعد عدمه و لا يعدم بعد وجوده ( حصرى ) الصوفيه هم الذين صفت ارواحهم فصاروا فى الصف الاول بين يدى الحق ( ابو الحسن نورى ) مولانا بين صوفيان حيله‌گر و صوفيان اهل تفاوت گذارده است و اكثر صوفيان را حيله‌گر ميداند .\r\n صوفى بر ميخ روزى سفره ديد * چرخ مىزد جامه‌ها را مىدريد\r\nبانك مىزد نك نواى بىنوا * قحطها و دردها را نك دوا\r\nچونكه درد و شور او بسيار شد * هر كه صوفى بود با او يار شد\r\nكخكخى و هاى و هويى مىزدند * تا كه چندان مست و بىهش مىشدند\r\nبو الفضولى گفت صوفى را كه چيست * سفرهء آويخته از نان تهى است\r\nگفت رو ، رو نقش بىمعنى استى * بىخبر از خويش و عاشق نيستى\r\nعشق نان بىنان غذاى عاشق است * بند هستى نيست هر كه صادق است .\r\nدير يابد صوفى آز از روزگار * زان سبب صوفى بود بسيار خوار\r\nجز مگر آن صوفى كز نور حق * سير خورد او فارغست از ننگ و دق\r\nصوفيان بر صوفيان شنعت زدند * پيش شيخ خانقاهى آمدند\r\nگفت آخر چه گله اى صوفيان * گفت اين صوفى سه خود دارد گران\r\nدر سخن بسيار گو همچون جرس * در خورش افزون خورد از بيست كس\r\nور بجنبد هست چون اصحاب كهف * صوفيان كردند پيش شيخ زحف \r\n\r\nصَول\r\n- ( اصطلاح عرفانى ) صول عبارت از اطالهء كلام و زبان است و بيان حالات است يعنى مريدان و متوسطان احوال خود را براى ابناء جنس خود بيان كنند و اين صول مذموم است .\r\n\r\nصَوم\r\n- ( اصطلاح فقهى و عرفانى ) لفظ صوم در لغت امساك است بطور مطلق و در عرف شريعت امساك مخصوص است از طعام و شراب و غيره از طلوع فجر تا مغرب و آن را فلسفه زياد است و حسن بسيار كه از جمله دل را صفا دهد و هواها را طرد كند و سبب تابش نور علم در دل‌ها شود و اين صوم عام است و صوم خاص آنست كه مجموع قوى و اعضا را سالم نگه دارند و صوم خاص الخاص مخصوص مقربان درگاه است كه علاوه بر آنها توجه دل است\r\n\r\n","description":"","footnote":"","page_name":" 1139 ","page_number":471},
  {"content":"\r\n\r\nبه حق و غير را فراموش كردن ( از مصباح الهدايه ص 86 - لمع ص 25 ) و گفته‌اند « الصوم ثلاثة : صوم الروح و صوم العقل و صوم النفس » ( طبقات ص 396 ) .\r\n از غير تو دارم همه روز روزه * هر شب كنم از عطاى تو دريوزه\r\nتا روزهء من ترا قبول افتاده * جان و دل من به روزه اندر هر روزه \r\nو گفته‌اند كه صوم يا عام است و آن امساك از طعام و شراب است و يا خاص است كه حفظ تمام قوى و اعضاء و جوارح است از تمتعات و بهره‌هاى دنيا وى و ارتكاب ترك اولى .\r\nدر حديث است كه\r\nالصوم لى و انا أجزي به\r\n. نزد فقهاء صوم يعنى روزه و آن امساك است از مفطرات يك روز كامل از طلوع فجر تا غروب آفتاب با شرائط خاص و آن چهار قسم است 1 - روزهاى واجبه و آن روزهاى ماه رمضان است « اداء و قضاء » روزه كفارات ، روزه منذور 2 - روزه حرام كه روزهء عيدين فطر واضحى و ايام تشريق باشد 3 - روزهاى مستحب كه تمام سال بجز روزهاى حرام و واجب بقيه مستحب است 4 - روزهاى مكروه كه روزهء روز عاشورا و روزهء مهمان بدون اذن مضيف و روزه در عرفه است .\r\nاز جمله روزهاى واجب روزهء بدل هدى است در حج و روزهء روز سوم اعتكاف است و روزهء پسر بزرگ است از طرف پدر خود و روزه پسر بزرگ است از طرف پدر خود و روزه استيجارى است ، آياتى در مورد احكام روزه آمده است از آن جمله است «  ثُمَّ أَتِمُّوا الصِّيامَ إِلَى اللَّيْلِ  -  كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ  » ( از كشاف ص 942 درهء ص 395 ، 427 الفقه على . . ص 426 ) روزهء ماه رمضان مدت آن سى روز تمام است از روز اول رمضان تا آخر آن كه حد آن سى روز است يا رؤيت هلال شعبان چه ممكن است ماه 29 روز باشد ، و واجبات روزه نيت و قصد قربت و تعيين نوع روزه و امساك از مفطرات است رجوع به مفطرات شود .\r\nروزهاى كفارات چند قسم‌اند 1 - كفارهء قتل عمد 2 - كفاره افطار در ماه رمضان با امر حرام كه خصال ثلث است 3 - كفاره عجز از صوم كه كفاره آن كفاره ظهارست و كفاره قتل خطا است . كفارهء يمين كه عتق رقبه يا سه روز روزه يا ده مسكين طعام دادن است 4 - كفاره صيد در حرم . .\r\n( از الفقه على . ص 453 . عروة ص 426 ) و هو يوم الثلثين من شعبان اذا تحدث الناس مطلقا و الجماع كله و الاستمناء و ايصال الغبار المتعدى الى الحق و البقاء على الجنابة و معاودة النوم جنبا بعد انتباهتين فيكفر من لم يكف عن هذه السبعة اختيارا فى صوم واجب معين او فى صوم شهر رمضان و يقضى الصوم . مع الكفارة لو تعمد فى صوم واجب معين او فى صوم شهر رمضان و تعين الصوم . مع الكفارة لو تعمد الاخلال ( از شرح لمعه ج 1 ص 118 ) .\r\nو يعتبر فى الوجوب البلوغ و العقل و الخلو من الحيض النفاس و السفر فى الصحه و من الكفر و يصح من المستحاضة\r\n\r\n","description":"","footnote":"","page_name":" 1140 ","page_number":472},
  {"content":"\r\n\r\nاذا فعلت الواجب من الغسل النهار .\r\nو يحرم صوم العيدين مطلقا و ايام التشريق لمن كان بمنى و صوم يوم الشك بروية الهلال بنية الفرض ( از شرح لمعه ج 1 ص 131 ) و هو الكف نهار عن الاكل و الشرب در معتقد الاماميه آمده است :\r\nبدان كه روزه به دو ضرب است : روزهء واجب است ، و روزهء سنت .\r\nروزهء واجب دو گونه است : روزه‌اى كه بسببى واجب است . و روزه‌اى كه بىسببى واجب است ، و اين روزهء ماه رمضان است .\r\nو شرائط او دو گونه است : يكى آنست كه مشترك است در وجوب و صحت ادا ، دوم آنست كه خاص است به صحت ادا .\r\nآنچه مشترك است : بلوغ است ، و كمال ، عقل ، و سلامت از مرض ، و پيرى ، و سفر ، و در آمدن وقت .\r\nو آنچه خاص است به صحت ادا :\r\nاسلام ، و نيت ، و طهارت از جنابت بر وجهى كه گفته شود . و حيض ، و استحاضهء مخصوصه ، و نفاس .\r\nو علامت در آمدن ماه رمضان ديدن ماه نو است ، و درين خلافى نيست .\r\nدليل برين قول خداست :  « يَسْئَلُونَكَ عَنِ الْأَهِلَّةِ . قُلْ هِيَ مَواقِيتُ لِلنَّاسِ وَ الْحَجِّ »  ، يعنى : مىپرسند از تو ، از ماه‌هاى نو بگوى ايشان را كه اين ماه‌هاى نو وقتهاست مردم را . و اين نصى صريح است بر آنكه ماه‌هاى نو را دلالت است بر اوائل ماهها .\r\nو رسول فرموده است :\r\n« صوموا لرؤيته ، و افطروا لرؤيته »\r\n، يعنى : روزه داريد ، از براى ديدن هلال ماه رمضان ، و بگشاييد روزه از براى ديدن هلال ماه شوال ! آنكه گفت :\r\n« فان غم عليكم فعدوا ثلاثين يوما »\r\n، يعنى اگر بر شما پوشيده شود و نتوانيد ديدن سى روز بشمريد ! يعنى : از ماه شعبان اگر پيش از زوال يا پس از زوال ماه بيند آن ماه شب آينده باشد ، نه شب گذشته .\r\nدليلش قول رسول است :\r\n« اذا رأيتم الهلال فصوموا »\r\n، يعنى : چون ماه نو بينيد ، روزه داريد ! و اين دلالت مىكند بر آنكه روزه پس از ديدن ماه است نه پيش از ديدن .\r\nو اگر دو مرد عدل گواهى دهند ، واجب بود روزه داشتن ، و روزه گشادن .\r\nو اما روزهء سيم شعبان كه آن را روز شك ميگويند سنت است روزه داشتن به نيت شعبان ، از براى آنكه اين روزه در حكم ماه شعبان است لقوله ص :\r\n« فان غم عليكم فعدوا شعبان ثلاثين يوما »\r\nاگر بر شما پوشيده شود ، شعبان سى روز بشمريد ! پس روا بود روزهء اين روز به نيت شعبان .\r\nپس اگر رمضان بوده باشد ، از فرض مجزى بود ، قضاى آن نبايد داشت . و اگر شعبان بوده باشد ، ثواب آن وى را حاصل شد .\r\nدليل ديگر بر آنكه اين روز روزه داشتن رواست ، قول خداست :  « وَ أَنْ تَصُومُوا خَيْرٌ لَكُمْ »  ، يعنى ، روزه داشتن بهتر است شما را و از عموم بيرون نرود مگر آنچه دليلى قاطع بود بر آن ، چون روز عيد و ايام تشريق كسى را كه به منا باشد .\r\nو امير المؤمنين على ع فرموده است :\r\n\r\n","description":"","footnote":"","page_name":" 1141 ","page_number":473},
  {"content":"\r\n\r\n« لان اصوم من شعبان احب على من ان افطر يوما من رمضان »\r\n، يعنى روزى از ماه شعبان روزه داشتن ، بر من دوست‌تر است از روزى از ماه رمضان ، روزه گشادن . و اين از براى آن گفت كه اين روز يا از شعبان است يا از رمضان اگر رمضان باشد و روزه ندارد ، روزى از رمضان خورده باشد ، و اگر از شعبان باشد و روزه دارد ، روزى از ماه شعبان داشته باشد ، و درين مستحق مدح باشد و ثواب ، و در آن مستحق مذمت و ملامت باشد و عقاب ، از براى آنكه فرمود كه :\r\nروزى از شعبان روزه دارم ، مرا بهتر آن كه روزى از ماه رمضان بگشايم .\r\nو اما خبرى كه روايت است در نهى از روزهء اين روز ، محمول است بر آنكه اين روزه به نيت ماه رمضان دارد .\r\nچنان كه شافعى اين نهى را حمل كرده است بروزهء اين منفرد از ما قبلش ، كه اگر كسى پيش ازين روز روزه دارد ، وى را رواست كه اين روز روزه دارد .\r\nو ابو حنيفه حمل بر آن كرده است كه به نيت فرض ندارد ، كه اگر به نيت تطوع دارد روا باشد و حرام نباشد . پس معلوم شد كه روزهء اين روز مطلقا حرام نيست .\r\nو وقت نيت روزه اول شب بود تا بر آمدن صبح . و مقارنت نيت با روزه شرط نيست ، رفعا للحرج . از آنكه دشوار باشد نيت روزه مقارن داشتن .\r\nو قول خداى تعالى :  « فَمَنْ شَهِدَ مِنْكُمُ الشَّهْرَ فَلْيَصُمْهُ »  يعنى : هر كس كه از شما ماه بيند ، بايد كه روزه دارد ، و درين ذكر مقارنت نيت نكرد . و اگر نيت كردن بسب فائت گردد ، روا بود تجديد كردن او تا نزديك زوال .\r\nو اينكه رسول ص فرموده است :\r\n« لا صيام لمن لا يبيت الصيام »\r\n، روزه نيست كسى را كه بشب نيت نكرد ، خبر واحد است ، موجب علم و عمل نباشد ، و روا بود حمل كردن او بىنفى فضيلت ، چنان كه فرمود :\r\n« لا صلاة لجار المسجد الا فى المسجد »\r\nيعنى نماز نيست همسايهء مسجد را مگر در مسجد . و مراد ازين نفى فضيلت نماز است در غير مسجد ، نه نفى جواز .\r\nروزهء سنت را روا بود پس از زوال نيت كردن .\r\nدليلش ظاهر قول خدايست :  « وَ أَنْ تَصُومُوا خَيْرٌ لَكُمْ »  و اين متناول است پيش از زوال و پس از زوال را ، تا آنگه كه چندان مانده باشد از روز كه صحيح بود واقع آمدن روزه اندر وى .\r\nو نيت قربت در ماه رمضان كفايت است . و نيت قربت آن بود كه گويد « اصوم قربة الى الله » ، يعنى : تقرب بخداى .\r\nو دليل برين آنست كه خداى تعالى فرموده است :  « فَمَنْ شَهِدَ مِنْكُمُ الشَّهْرَ ، فَلْيَصُمْهُ ! »  و روزه امساك است ، و هر كه با نيت قربت از مفطرات امساك كرد امتثال كرد فرمان خداى را ، پس واجب بود كه مجزى باشد ، و چون هر روزه كه در ماه رمضان واقع آيد ، آن از روزهء ماه رمضان است ، تا اگر كسى روزهء ديگر نيت كند ، قضا يا سنت آن غير از روزهء ماه رمضان واقع\r\n\r\n","description":"","footnote":"","page_name":" 1142 ","page_number":474},
  {"content":"\r\n\r\nنيايد ، و چون چنين باشد ، به نيت تعيين محتاج نباشد .\r\nو يك نيت در اول ماه كفايت بود ، و تجديد كردن هر روزى فاضلتر بود ، زيرا كه حرمت ماه يك حرمت است ، نيتى كه واقع بود در ابتدا در همهء ماه اثر كند .\r\n\r\nصَومِ قَضا\r\n- رجوع به صوم شود\r\n\r\nصَومِ إيليَا\r\n- ( اصطلاح مذهبى ، گاه‌شمارى ) و از ايام مسيحيان است .\r\nدوشنبه بعد از عيد مزمارى بود و اين صوم چهل و هشت روز باشد پس يكشنبه چهل و نهم فطر ايليا باشد مسيحيان را .\r\n( معتقد الاماميه ص 279 ، 282 )\r\n\r\nصَومِ شَليحين\r\n- ( اصطلاح مذهبى ) ويژهء مسيحيان بود اين صوم هفت هفته است و شليح پيامبر بود و اعتقاد ترسايان اندر عيسى چنانست كه رسولان خود واجب كرد كه در جهان پراكنده شوند از بهر دعوت . ( بكسر شين و لام ) ( از التفهيم ص 251 )\r\n\r\nصَومِ كَفّارَه\r\n- ( اصطلاح فقهى ) روزهء كه به عنوان كفاره روزه‌خوارى و جز آن واجب شده است .\r\nدر معتقد الاماميه آمده است :\r\nهر چيزى كه اندرون شكم رساند متعمدا در روز ، اگر خوردنى باشد و آشاميدنى و اگر نباشد ، قضا و كفارت واجب شود . و همچنين اگر در روز خود را بعمد جنب گرداند ، يا در شب جنب شده باشد و غسل نكند متعمدا تا روز در آيد ، يا بر عزم آنكه چون بيدار شود غسل كند بخسبد و بيدار شود بار ديگر بخسبد تا سوّم بار كه بيدار شود روز باشد ، قضا و كفارت واجب شود .\r\nدليل بر فساد روزهء كسى كه جنب در روز آيد متعمدا اجماع طائفه است .\r\nو چون به جماع كردن در روز ماه رمضان باتفاق جملهء مسلمانان قضا و كفارت لازم است ، بايد كه چون بعمد جنب در روز آرد ، همين لازم باشد ، زيرا كه همان معنى كه در آنست و آن هتك حرمت ماه رمضان است درين موجود است ، بايد كه درين نيز قضا و كفارت لازم باشد .\r\nديگر آنست كه ابو هريره روايت كرد از رسول ص :\r\n« من اصبح جنبا فلا صوم له »\r\nيعنى هر كه جنب در روز آيد وى را روزه نيست .\r\nآنگه ابو هريره گفت : « ما انا قلته ، قاله محمد و رب الكعبه » يعنى : من نمىگويم ، اين محمد گفته است بحرمت خداى كعبه پس هر كه جنب متعمدا در روز آيد ، روزهء خود را تباه كرده است .\r\nو هر كه بعمد روزهء خود را تباه كند ، قضا و كفارتش لازم آيد . باتفاق و دروغ گفتن بر خداى و بر رسول و ائمه عليهم السلام .\r\nو سر به زير آب فرو بردن مرد را ، و تا سينه در آب نشستن زن را ، بنزد اكثر اصحاب موجب قضا و كفارت است .\r\nو طريقهء احتياط اين اقتضا مىكند .\r\nو كفارت آزاد كردن بنده‌ايست ، يا دو ماه پيوسته روزه داشتن ، يا شصت مسكين را طعام دادن .\r\nو دليل بر كفارت بطعام و شراب اجماع طايفه است .\r\nديگر آنكه رسول ص فرموده :\r\n« من\r\n\r\n","description":"","footnote":"","page_name":" 1143 ","page_number":475},
  {"content":"\r\n\r\nافطر فى رمضان ، فعليه ما على المظاهر »\r\nيعنى : هر كه در ماه رمضان افطار كند برو بود آنچه بر آن كس بود كه با زن خود ظهار كند . گفت :\r\nهر كه افطار كند ، و اين عام است ، و شامل جملهء مفطرات . پس چنانك جماع در روز مفطر است ، و موجب كفاره ، جملهء مفطرات موجب كفارت باشند .\r\nو دليل بر آنكه كفارت يكى از آن سه چيز است اجماع است ، دوم آنست كه روايت كرده‌اند كه رسول ص فرمود :\r\n« من افطر فى شهر رمضان ، ان يكفر بعتق رقبة او صيام شهرين متتابعين او اطعام ستين مسكينا »\r\n، يعنى : كسى را كه در ماه رمضان افطار كرده باشد ، به آنكه بنده‌اى آزاد كند ، يا دو ماه پيوسته روزه دارد ، يا شصت مسكين را طعام دهد . و لفظ « او » تخيير باشد ، و حمل كردن « او » بر واو محتاج دليل است .\r\nو آنچه قضا واجب كند بىكفارت ، دريافتن جنب است صبح را پس يك بيدارى ، و ختنه كردن ، و دارو در بينى چكاندن در رنجورى . و قى كردن به عمد ، و فرو بردن آنچه حاصل شود در دهن و حلق از قى چون غلبه كرده باشد . و رسيدن آب باندرون بسبب مضمضه و استنشاق كردن براى خنكى را ، و تناول كردن آنچه افطار كند با وجود شك در بر آمدن صبح و صبح بر آمده باشد .\r\nدليلش آنكه خداى تعالى فرمود :  ثُمَّ أَتِمُّوا الصِّيامَ إِلَى اللَّيْلِ  ، يعنى : روزه را تمام گردانيد تا شب . و آن كس كه شك كند در آنكه شب در آمده است يا نه ، و روزه بگشايد ، و تا شب روزه نداشته باشد ، و فرمود :  « كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ »  ، يعنى : طعام و شراب خوريد در شب تا آنگه كه صبح برآيد ، و آن كس كه به شك اندر صبح افطار كند ، و صبح بر آمده باشد ، واجب بود بر وى قضاى آن روز .\r\nو سفر شرعى ، و رنجورى كه به آن روزه نتواند داشتن ، يا اگر بدارد و رنجورى زياد گردد ، واجب بود كه روزه گشايد ، آنگه قضا بدارد .\r\nدليلش قول خداى است :  فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ  » ، يعنى هر كه از شما رنجور شود ، بر وى بود بعدد ايام كه رنجور بوده باشد ، يا سفر بوده باشد ، روزه داشتن .\r\nقضاى روزه معلق گردانيده است به نفس سفر و مرض ، و مطلق سفر و مرض را موجب قضا گردانيده است ، پس واجب بود بر هر كه مسافر بود و رنجور ، قضاى روزه داشتن ، بعدد آن روزها كه در سفر بوده باشد و رنجور بود .\r\nو اگر كسى اضمار كند در آيت ، « فافطر » ، يعنى كه : در سفر باشد و رنجور و روزه بگشايد ، محتاج دليل بود ، زيرا كه اصل عدم اضمار است .\r\nديگر آنست كه رسول ص فرموده است :\r\n« الصائم فى السفر كالمفطر فى الحضر »\r\n، يعنى : آن كس كه در سفر روزه دارد همچنان است كه در حضر روزه گشاده باشد .\r\n( از معتقد الاماميه ) و اما روزه‌اى كه بسببى واجب است ، آن روزهء قضاست . و او بر وفور واجب است و محتاج نيت تعيين است .\r\n\r\n","description":"","footnote":"","page_name":" 1144 ","page_number":476},
  {"content":"\r\n\r\nو كسى را كه قضاى روزه بر ذمت باشد ، و قضاى آن نتواند داشتن تا كه رمضان ديگر درآيد ، روزهء رمضان بدارد ، آنگه قضا كند آن را كه بر وى بود . و اگر توانست كه قضا بدارد ، و نداشت ، روزهء ماه رمضان بدارد ، و هر روز را از گذشته كفارت دهد به آنكه مسكينى را طعام دهد ، آنگه آن را قضا كند .\r\nو اگر روزهء قضا را پيش از زوال بگشايد ، بزه‌مند شود . و اگر پس از زوال بگشايد ، كفارت آن را سه روز روزه ببايد داشت ، يا ده مسكين را طعام بايد داد . و روايت كرده‌اند كه كفارت اين كفارت ماه رمضان است .\r\nو روزهء كفارت واجب بود پياپى داشتن ، و اگر بضرورت بگشايد بر آنكه داشته باشد بنا كند ، و اگر به اختيار گشاده باشد باسر بايد گرفت اگر در ماه اول باشد . و اگر در ماه دوم باشد ، و ازين ماه چيزى داشته ، بزه‌مند شود ، اما بنا تواند كرد ، بدليل قول خداى تعالى :\r\n وَ ما جَعَلَ عَلَيْكُمْ فِي الدِّينِ مِنْ حَرَجٍ  ، يعنى : بر شما در دين حرجى نكرده است .\r\nو با سر گرفتن روزه در دوم ماه حرج است ، بايد كه مرتفع بود .\r\nو روزهء نذر و عهد واجب بود بسبب عهد و نذر .\r\nدليل وجوبش قول خداى تعالى :   يا أَيُّهَا الَّذِينَ آمَنُوا أَوْفُوا بِالْعُقُودِ   . و نذر عقد واجب است ، پس وفا كردن به آن واجب بود .\r\nو جايى ديگر فرمود :  وَ أَوْفُوا بِعَهْدِ اللَّهِ إِذا عاهَدْتُمْ  ، يعنى : وفا كنيد بعهد خدا چون عهد كرده باشيد و امر مطلق وجوب را باشد .\r\nپس اگر نذر مقيد باشد بزمانى كه آن را مثلى نباشد ، چنان كه گفته باشد : اين آدينه كه مىآيد يا هر آدينه‌اى ، لازم باشد آن روز معين و زمان معين روزه داشتن .\r\nو اگر وى را مثل بود ، چنان كه گفته باشد آدينه‌اى ، لازم باشد وى را آدينه‌اى از آدينه‌ها . و اگر معين نباشد مخير باشد هر روز كه اختيار كند .\r\nپس اگر روزهء نذر معين بگشايد ، كفارت ماه رمضانش لازم باشد ، و اگر پياپى شرط كرده باشد ، واجب بود پياپى داشتن .\r\nاگر باضطرار بگشايد ، بنا كند . و اگر به اختيار بگشايد ، استيناف كند ، اگر از نيمه نگذشته باشد . و اگر گذشته باشد ، بنا كند .\r\nو اگر نذر معين موافق رمضان افتد ، يا موافق روزى كه حرام باشد روزهء وى ، نذر منعقد نشود ، براى آنكه روزهء نذر در ماه رمضان نرود ، و روزهء روزى كه حرام بود روزه داشتن معصيت باشد .\r\nو روزهء كفارت جزاء الصيد واجب است ، و دليلش قول خداى تعالى :  يا أَيُّهَا الَّذِينَ آمَنُوا لا تَقْتُلُوا الصَّيْدَ وَ أَنْتُمْ حُرُمٌ  ، يعنى : اى مؤمنان صيد مكشيد ، و حال آنكه شما محرم باشيد .  وَ مَنْ قَتَلَهُ مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً  ، يعنى : و هر كه از شما متعمدا صيدى بكشد برو بود جزاء مثل آن كه كشته باشد از صيد ، و آن هدى باشد رسيده بكعبه ، يعنى : آن را آنجا كشند ، يا\r\n\r\n","description":"","footnote":"","page_name":" 1145 ","page_number":477},
  {"content":"\r\n\r\nكفارت طعام دادن مسكينان ، يا در مقابلهء آن روزه داشتن ، پس هر كس كه صيدى كشد در حل ، و او محرم باشد ، و عاجز باشد از فديه دادن ، يا از طعام دادن ، برو بود كه روزه دارد .\r\nاگر شتر مرغ بود شصت روز ، و اگر نتواند هژده روز .\r\nو اگر خر دشتى باشد ، يا گاو دشتى سى روز . و اگر نتواند ، نه روز . و اگر آهو بود ، سه روز .\r\nو اگر محرم باشد در حرم ، كفارت وى دو چندين باشد .\r\nو اين كفارت به ترتيب باشد ، يعنى :\r\nتا از اول عاجز نشود ، دوم روا نبود ، اگر چه لفظ « او » اقتضاى تخيير مىكند .\r\nزيرا كه ما از آن بدليل عدول كرديم ، چنان كه از ظاهر ، « واو » در قول خداى تعالى :  فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  ، عدول كرديم باتفاق ، و بر « او » حمل كرديم كه فايدت تخيير ميدهد .\r\nو از جملهء آن روزه‌اى كه بسبب واجب است ، روزهء دوم متعه است . دليل بر وجوب اين گفتار قول خداست :  فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ تِلْكَ عَشَرَةٌ كامِلَةٌ  ، يعنى : هر كه تمتع كند بعمره يا حج ، برو بود آنچه او را آسان بود از هدى ، و اگر نيابد ، سه روز در حج روزه بدارد ، و هفت روز چون بازگردد ، آن ده روز تمام باشد .\r\nو اين در حج تمتع بود ، اول احرام بعمره گيرد ، و چون در مكه رود طواف كند ، و سعى كند ، و تقصير . آنگه حلال شود بر وى هر چه حرام بوده است مگر صيد كردن ، زيرا كه در حرم است . و از اين سبب اين را حج تمتع خوانند ، از براى آنكه وى را بود تمتع گرفتن از آنچه بر وى حرام بود .\r\nو آن سه روز كه در حج بايد داشت روز هفتم و هشتم و نهم است از ذو الحجه .\r\nو اين سه روز پياپى بايد داشت . اگر به اختيار پراكنده دارد ، با سر گيرد . و اگر باضطرار باشد ، بنا كند . اگر دو روز داشته باشد پيش از عيد ، يك روز ديگر پس از ايام تشريق بدارد . و اگر نه ، هر سه روز پس از ايام تشريق بدارد . اگر ميسر نگردد ، در راه بدارد . و اگر برين هم قادر نبود ، چون با خانهء خود آيد بر آن هفت روز پياپى دارد .\r\nو از جملهء اين روزه‌ايست روزهء كفارت اذى حلق الرس .\r\nو اين چنان است كه محرم را روا نيست ، در حال احرام ، سر تراشيدن . پس اگر وى را رنجى بود از سبب دردى ، يا ريشى ، يا غير آن ، كه از براى آن سر ببايد تراشيدن ، سر بتراشد . و آن را كفارت كند بيكى از سه چيز : به روزه يا به صدقه يا بنسك .\r\nو از ائمه هدى روايت كرده‌اند كه روزه سه روز است ، و صدقه شش مسكين را طعام دادن ، و نسك گوسفندى بود .\r\nو دليل برين قول خداست :  فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ ، فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ  .\r\n\r\n","description":"","footnote":"","page_name":" 1146 ","page_number":478},
  {"content":"\r\n\r\nاز آنكه ده مسكين را طعام دهد يا جامه كند ، يا بنده‌اى آزاد كند . و اين سه روز پياپى داشتن واجب بود .\r\nدليل اين آنست كه خداى تعالى فرمود :\r\n لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما عَقَّدْتُمُ الْأَيْمانَ فَكَفَّارَتُهُ إِطْعامُ عَشَرَةِ مَساكِينَ مِنْ أَوْسَطِ ما تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ فَمَنْ لَمْ يَجِدْ فَصِيامُ ثَلاثَةِ أَيَّامٍ  ، يعنى : خداى شما را مواخذه نكند بسوگندهائى كه بر سر زبانهاى شما رود بىقصد ، و ليكن شما را مواخذه كند به آن سوگندها كه به قصد خورده باشيد و خلاف كرده ، كفارت آن ده مسكين اطعام دادن است ، يا ده مسكن را جامه كردن ، يا بنده‌اى آزاد كردن . پس اگر نتواند ، سه روز روزه بايد داشتن .\r\n( معتقد الاماميه ص 284 ، 293 )\r\n\r\nصَومِ مارت مَريم\r\n- ( ملل و نحل ) و آن را صوم سيده نيز گويند و آن روز اول آب بود و مارت سيده را گويند از روزهاى مسيحيان است .\r\n\r\nصوم المستحب\r\n- ( فقهى ) رجوع بروز سنت شود\r\n\r\nصَومِ نَينوا\r\n- ( ملل و نحل ، گاه‌شمارى ) و نينواى نام شهر است بشام و اين شهر يونس پيامبر است و نام يونس يونان است و نزد ترسا چنان بود كه يونس سه شبانه‌روز در شكم ماهى ببود و اين علامتى بود ببودن عيسى زير زمين سه شبانه‌روز و صوم نينوى نيز سه روز باشد پيش از روزهء بزرگ و اول او روز دوشنبه و فطرش روز پنجشنبه است .\r\nو روزهء بزرگ ترسايان هفت روز باشد و آغاز روزهء از دوشنبه كنند كه هميشه آخرش روز شنبه و . . .\r\n( از التفهيم ص 248 ) دربارهء نينوى بحث است .\r\n\r\nصَومِ وَصال\r\n- ( اصطلاح فقهى ) عبارت از روزه دو روز يا سه روز متوالى بدون افطار است باستناد عمل حضرت رسول كه در بعضى از روزهاى ماه رمضان سه روز متوالى بدون افطار روزه ميگرفتند ( از كشاف ص 943 )\r\n\r\nصَومَعَه\r\n- ( اصطلاح عرفانى ) صومعه عبادتگاه و در اصطلاح مقام توجه دل را گويند و قطع علاقه از ما سوى اللّه را گويند .\r\n( سير و سلوك ص 2 - مصباح الهدايه ص 324 ) .\r\nامير قاسمى گويد :\r\n در صومعه و دير مغان هيچ سرى نيست * كز آتش عشق تو در آن سر شررى نيست\r\nذرات جهان آينه سر الهند * در كوچهء ما عاشق صاحب نظرى نيست \r\nعطار گويد :\r\n پير ما از صومعه بگريخت در ميخانه شد * در صف دردىكشان دردى كش مردانه شد \r\nحافظ گويد :\r\n چنين كه صومعه آلوده شد به خون دلم * گرم بباده بشوييد حق بدست شما است\r\nاز آن بدير مغانم عزيز ميدارند * كه آتشى كه نميرد مدام در دل ماست \r\nبرخى از تركيبات : صومعهء طاعت .\r\nصومعهء افلاك ، صومعه عصمت ، و گفته‌اند :\r\nعالم علوى صومعه و خلوتگاه خانهء پاكانست جاى ملائكه و اهل تقوى است ( انسان كامل ص 59 ) .\r\nمولانا گويد\r\n\r\n","description":"","footnote":"","page_name":" 1147 ","page_number":479},
  {"content":"\r\n\r\n صومعهء عيسى است خوان اهل دل * هان و هان اى مبتلا اى دردمند\r\nجمع گشتندى ز هر اطراف خلق * از ضرير و شل و لنگ و اهل دلق\r\nبر در آن صومعه عيسى صباح * تا بدم ايشان رهاند از جناح\r\nجوق جوق مبتلا ديدى نزار * شسته بر در بر اميد انتظار\r\nپس دعا كردى و گفتى از خدا * حاجت و مقصود جمله شد روا \r\n\r\nصَيّاح\r\n- ( اصطلاح نجومى ) و نام ديگر كوكب عوا بود و آن را نامهاى ديگرى بود مانند نقار و حارس السماء و ستارگان اين شكل 22 بود در صورت و يكى خارج صورت .\r\n\r\nصَهر\r\n- بكسر ( اصطلاح فقهى ) هر رحمى محرم را گويند كه از جانب عروس باشد و شامل هر ذى رحمى از زن پدر و زن پسر شود و بالجمله اصطلاح خاص آن داماد است و مصاهرت يعنى پيوندى .\r\n( از كشاف ص 914 )\r\n\r\nصَيَاصى إنسيَّه\r\n- ( اصطلاح فلسفى ) مراد از صياصى انسيه ابدان است و اصولا از صياصى عالم اجساد را خواهند .\r\n( ش ص 483 - مجموعه دوم مصنفات ص 201 )\r\n\r\nصَيَاصى البَرزَخيَّه\r\n- ( اصطلاحات فلسفى ) مراد اجسام است .\r\n\r\nصَياصى الصّامِتَه\r\n- ( اصطلاح فلسفى ) مراد حيوانات و اجساد صامته است .\r\n\r\nصياصى الغاسِقَه\r\n- ( اصطلاح فلسفى ) مراد ابدان و اجساد است .\r\n( از ش ص 458 )\r\n\r\nصياصى الغاسِقَه\r\n- ( اصطلاح فلسفى ) مراد انسان است كه حيوان ناطق است .\r\n( از ش ص 483 )\r\n\r\nصَيحَة\r\n- ( كلامى ) اين اصطلاح مأخوذ از قرآن مجيد است كه فرمودند :\r\n وَ أَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ،  و  ما يَنْظُرُونَ إِلَّا صَيْحَةً واحِدَةً تَأْخُذُهُمْ وَ هُمْ يَخِصِّمُونَ .   إِنْ كانَتْ إِلَّا صَيْحَةً واحِدَةً فَإِذا هُمْ خامِدُونَ  .\r\nو آن صيحه‌ايست كه در روز حشر زنند بر بندگان خدا و در نزد اهل ذوق كنايت از عودت حق باشد .\r\n\r\nصَيد\r\n- ( اصطلاح فقهى و عرفانى ) صيد يعنى شكار و صياد شكارچى است و اطلاق شود بر مصيد و آنچه صيد شود و هر حيوان وحشى فرار است طبعا كه ممكن نباشد گرفتن آن مگر بحيل خاص و اين عمل مباح است در حيواناتى كه حلال گوشت‌اند براى خوردن ، و آنچه حرام گوشت است براى اغراض ديگر .\r\n« يجوز الاصطياد بجميع آلاته التى يمكن تحصيله بها و لا يؤكل منها ما لم يذك فلو ادركه ميتا او مات قبل تذكيته لم يحل الا ما قتله الكلب المعلم بحيث يسترسل اذا ارسل و ينزجر اذا زجر عنه و لا يعتاد اكل ما يمسكه و يتحقق ذلك الوصف بالتكرار على هذا الصفات الثلث و يجب التسمية عند ارساله . . . و ان يكون المرسل مسلما او بحكمه و ان يرسله للاصطياد و ان لا يغيب - الصيد مستقرة و يؤكل ايضا ما قتله السيف و الرمح و السهم و كلما فيه فصل . . . كل ذالك مع التسوية و القصد و الاسلام » ( از شرح لمعه ج 2 ص 22 ) رجوع به ذباحه شود و استفاده از پوست\r\n\r\n","description":"","footnote":"","page_name":" 1148 ","page_number":480},
  {"content":"\r\n\r\nيا موى آن در هر حال توان كرد و آن بوسيله تمام آلات ممكن باشد مانند شمشير ، تير ، سنگ ، باز ، عقاب و جز آن و هر گاه صياد قبل از آنكه به مصيد خود برسد مرده باشد حلال است و نيازى به سر بريدن آن نيست .\r\n( از الفقه على . . . ج معاملات ص 19 - شرح لمعه ج 2 ص 219 كشاف 904 ) .\r\nدر عرفان صيد مقام جذبه را گويند و مقام هجران را گويند .\r\nخاقانى گويد :\r\n صيد توام فكندى و در خون گذاشتى * صيدت چرا ز خاك و خون بر نداشتى\r\nوصلت چو دست سوخته ميداشت مرا * در پاى سوخته دل چون پا گذاشتى \r\nدر معتقد الاماميه آمده است :\r\nروا نباشد صيد مگر بسگ معلم ، يعنى : آموخته ، لقوله تعالى :  « وَ ما عَلَّمْتُمْ مِنَ الْجَوارِحِ مُكَلِّبِينَ »  ، يعنى : و آنچه شما تعليم كرديد آن را از جوارح : سگان شكارى را ، صيد او شما را حلال كرده شد . و لفظ « مكلبين » خاص است بكلاب ، و مشتق از كلب . پس بايد كه غير از سگ جائز نباشد .\r\nو سگ معلم آن باشد كه خداوندش چون وى را رها كند برود ، و چون باز دارد وى را بايستد ، و آنچه بگيرد وى را نخورد .\r\nو اين از وى متكرر شود تا در عادت گويند كه اين سگ آموخته است . و آن سگ كه چنين باشد ، خوردن آن صيد روا باشد كه وى كشته باشد ، چون خداوند مسلمان در وقت رها كردن وى بصيد نام خداى برده باشد .\r\nو نام خداى بردن شرط است نزديك رها كردن [ سگ 
  ] صيد از دست ، و تير از كمان ، و نزديك گلو بريدن حيوان .\r\nدليلش قوله تعالى :  وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ  ! ، يعنى : مخوريد از آنچه نام خداى بر وى نبرده باشند ! اما سهو و نسيان ازين خارج است ، بدليل آيت ، و لقوله ص :\r\n« اذا ارسلت كلبك المعلم و ذكرت اسم اللّه عليه فكل ، و الا فلا »\r\n، يعنى : چون سگ معلم را بصيد فرستادى ، و نام خداى كردى ، بخور ، و گر نه مخور .\r\nو اگر سگ خوردن صيد عادت كرده باشد ، از معلمى خارج باشد ، لقوله تعالى  فَكُلُوا مِمَّا أَمْسَكْنَ عَلَيْكُمْ  ، يعنى : بخوريد آنچه سگان آن را براى شما نگه دارند .\r\nو آن سگ كه صيد خود را امساك بر خود كرده باشد ، نه بر خداوند خود ، اما خوردن وى را نادر بود ، از معلمى بيرون نرود .\r\nو ذبائح كافران حلال نيست . و روا نباشد از شيب حلق بر بالا بريدن يعنى :\r\nكارد در زير حلق كردن ، و برگردانيده بريدن ، پيش از آن كه سرد شود سر از تن جدا كردن . و نزد بعضى از اصحاب مكروه است ، نه حرم ، زيرا كه شرايط آن : تسميه ، و استقبال قبله ، و بريدن حلق ، و اودجين و مرى ، و اسلام ذابح ، همه حاصل است ، بايد كه حرام نباشد .\r\nو حكم آنكه اگر پوست باز كنند ، پيش از سرد شدن ، همين حكم باشد .\r\nو اگر چون بكشند ، نجنبد ، يا بجنبد و خونش نرود ، حلال نباشد .\r\nو كشتن آنچه در شكم بود ، چون موى و پشم برآورده باشد ، كشتن مادرش باشد . و اگر زنده بيرون آيد و نكشندش ، حرام بود .\r\n\r\n","description":"","footnote":"","page_name":" 1149 ","page_number":481},
  {"content":"\r\n\r\nو كشتن ماهى و ملخ گرفتن ايشان است . چون مسلمانى بگيرد حلال باشد خوردن وى .\r\nو حلال نباشد از ماهى الا آنچه او را فلس بود ، و ملخ پياده حلال نباشد .\r\nو سگ ، و خوك ، و روباه ، و خرگوش ، و كفتار ، و موش دشتى ، و كشف ، و خارپشت .\r\nو موش ، و گربه ، و بوزنه ، و خرس ، و پيل ، و هر صيد كه وى را زنده گيرند و نكشند حلال نباشد .\r\nو چون سگ رها كند ، و نام خداى ببرد ، و سگ غايب گردد ، و صيد را كشته يابد ، حلال نباشد ، زيرا كه احتمال آن دارد كه از چيزى ديگر كشته شده باشد .\r\nو هر چه عاصى شود از شتر و گاو ، و دست ندهد ، حكم او حكم . وحش باشد در صحت كشتن وى بهر چه دست دهد .\r\nو همچنين اگر در چاه افتد ، و دشوار باشد ، وى را بر آوردن ، يا هم در آن در چاه بروجه مامور كشتن دشوار باشد ، بهر وجه كه توان كشتن روا بود كشتن وى .\r\nو اشتر را نحر كردن واجب است .\r\nو هر چه غير از اشتر است ، ذبح بايد كرد .\r\nو چون خواهد كه نحر كند ، هر دو دست شتر با ببندد ، و طعن در پيش سينهء وى زند به حربه‌اى يا كاردى و غير آن . و اشتر بايد كه بر سينه خفته ببندند ، و گاو را دو دست و پاى .\r\nبود . و گوسفند را دو دست و يك پاى و ذبح صحيح نباشد الا ببريدن حلقوم ، و هر دو رگ گردن ، و راه كذر آب و علف وى بآهن و بايد كه ذابح مسلمان بود ، و نام خداى برد ، و روى به قبله آرد آن را كه ذبح مىكند . و اگر آهن نيابد ، آبگينه و سنگ و نى روا بود چون ببرد . و بدندان و ناخن روا نباشد .\r\nهر حيوانى كه دندان نيش دارد ، و مرغى كه چنگال دارد ، و جملهء سباع ، و آنچه او را حوصله [ و قانصه 
  ] نباشد ، يعنى : علف‌دان ، و سنگدانش نباشد ، حشرات زمين . اين همه حرام است ، و روا نباشد خوردن او .\r\nو مردار حرام است ، و خون ، و سپرز ، و پى زرد ، و خايه ، و غدد ، و آن پوست كه بچه درو بود ، و جاى بول ، و گل ، الا اندكى از تربت حسين ع ، و خايهء هر مرغى كه گوشت او حرام بود ، و شير او ، و خايهء هر مرغى كه هر دو طرف وى يكسان بود ، چون ندانند كه آن مرغ حلال است يا حرام ، و آنچه از حيوان باز برند و او زنده باشد ، حرام است .\r\nو هر چهارپايى كه آدمى با وى و طى كرده باشد ، و آنچه سرگين‌خواره باشد ، و اين آنست كه غذاى او همه سرگين آدمى باشد ، حرام باشد ، تا آنگه كه وى را استبرا دهند ، آنگه حلال شود .\r\nپس اشتر را چهل روز ببندند ، و علف دهند . و گاو را بيست روز ، و گوسفند را ده روز ، و بط و ماكيان را پنج روز ، و بروايتى ماكيان را سه روز ، و ماهى را روزى .\r\nو طعام پليد حرام است ، و آنچه غصب كرده باشند .\r\nو طعام و شراب خوردن در جايگاهى كه از زر و نقره ساخته باشند حرام است ، و هر چه مست كند اندك و بسيار آن حرام\r\n\r\n","description":"","footnote":"","page_name":" 1150 ","page_number":482},
  {"content":"\r\n\r\nبود ، و فقاع حرام است ، و اجرت بر كارهاى حرام حرام است . و بر عبادتى كه بدان تكليف كرده باشند اجرت گرفتن حرام است .\r\nو حجت بر كسى كه [ خوردن 
  ] روباه و كفتار را [ روا 
  ] ميدارد بعد از اجماع اين طائفه آنست كه روايت كرده است ابو هريره از رسول ص :\r\n« كل ذى ناب من - السباع حرام »\r\n، يعنى : هر چه خداوند دندان نيش است از سباع حرام است .\r\nو در سوسمار حجت بر وى آنست كه بزمينى فرود آمدند كه در آنجا سوسمار بسيار بود . ايشان سوسمار بگرفتند و روايت كرده‌اند كه اصحاب رسول ص مىپختند . رسول ص فرمود :\r\n« ما هذا ؟ »\r\nچيست اينكه ميپزيد ؟ گفتند : « ضباب اصبناها » ، سوسمار است كه گرفتيم .\r\nرسول ص فرمود :\r\n« ان امة بنى اسرائيل مسخت فى هذه الارض دوابا و انى لاخشى ان يكون هذه فاكفئوا القدور »\r\n، يعنى :\r\nگروهى را از بنى اسرائيل در [ اين 
  ] زمين مسخ كرده‌اند با دواب ، و من ميترسم كه ايشان اين سوسماران باشند . ديكها را بريزيد ! ايشان چون اين سخن را از رسول بشنيدند ، ديكها همه بريختند .\r\nو در نبيذ حجت اينست كه :\r\n« كل مسكر حرام »\r\n، يعنى : هر چه مست‌كننده است حرام است . و در روايتى ديگر :\r\n« ما اسكر كثيره فقليله حرام »\r\n، يعنى : هر چه بسيار او مست كند ، اندك او حرام بود .\r\nو در فقاع حجت بر تحريم وى آنست كه روايت كرده‌اند كه جمعى از [ مردم 
  ] يمن گفتند : « يا رسول الله ان لنا شرابا نتخذوه من القمح و الشعير » ، يعنى ما را شرابيست كه از گندم و جو ميسازيم . رسول ص فرمود :\r\n« غبيراء »\r\nگفتند : « نعم يا رسول الله » ، رسول فرمود سه بار :\r\n« لا تطعموها »\r\n، مخوريد آن را ، [ مخوريد آن را ! 
  ] .\r\nو در حديث ديگر فرمود :\r\n« من لم يتركها فاضربوا عنقه ! »\r\nيعنى : هر كه دست از خوردن آن برندارد ، گردن وى بزنيد .\r\nابو عبيده از زيد اسلم روايت كرد كه سكر كه غبيراء است و سكر كه در لغت عرب خاص است به فقاع .\r\nو ابن حنبل از حمزه روايت كرده است كه غبيراء كه رسول ص از آن نهى فرموده است فقاع است .\r\nو گوشت خر ، و گوشت اشتر ، حرام نيست ، اما در غايت كراهت است ، براى آنكه اصل اباحت است ، و منع محتاج دليل است .\r\nو آنچه در تحريم وى روايت كرده‌اند اخبار آحاد است ، عمل بدان در شريعت جائز نيست . و درين كه خداى تعالى فرموده است :  « وَ الْخَيْلَ وَ الْبِغالَ وَ الْحَمِيرَ لِتَرْكَبُوها وَ زِينَةً »  ، يعنى : اسب و استر و درازگوش از براى آن آفريد تا بر نشينند ، و شما را زينتى باشد بر نشستن . و زينت مانع نباشد از انتقاع خوردن و غير آن ، بدليل آنكه رواست بار بر نهادن ، و اگر چه ذكر اين نكرده است .\r\nو در حديثى ديگر فرموده : « من لم » و روا بود انتقاع گرفتن به پشم مردار ، و دندان و ظلف وى .\r\nو گوشت كشتار چون بر آتش نهند با هم جهد ، و گوشت مردار پهن شود و ماهى مرده در آب اندازند بر سر آيد ، و ماهى گرفته به زير آب فرو رود .\r\n\r\n","description":"","footnote":"","page_name":" 1151 ","page_number":483},
  {"content":"\r\n\r\n( معتقد الاماميه ص 472 ، 479 )\r\n\r\nصِيَغُ العُموم\r\n- ( اصطلاح ادبى ) و عبارت از كلمات كافه ، قاطبه ، كل ، است .\r\n\r\nصيغَهء طَلاق\r\n- ( اصطلاح فقهى ) رجوع به طلاق شود .\r\nدر خصوص طلاق شارع صيغه مخصوص آن را باسم فاعل قرار داده مثل هى طالق و اين از جهت دلالت دليل است و نبايد از غير مورد وجود دليل تجاوز نمود .\r\n\r\nصِيغَه\r\n- ( اصطلاح ادبى ) و هيأت حاصله از ترتيب حروف و حركات و سكنات آنها است و در بعضى از كتب صرف است كه صيغه اسم است بمعنى مصوغ و مشتق است از صياغ يا از صوغ و صياغ بحسب لغت زرد ربوته انداختن است و اطلاق شده است بر هر چه ريخته شود و بر افعال نيز اطلاق شود .\r\n( از كشاف 119 )\r\n\r\nصيغَه‌هاى مُبالَغَه\r\n- ( اصطلاح ادبى ) و اوزان صيغ مبالغه فعال ( بفتح فا و تشديد عين و مفعال بكسر ميم و فعول‌اند ) كه با شرائطى كه در اسم فاعل گفته شد عمل اسم فاعل كنند . ( از سيوطى ص 143 ) .\r\n\r\n","description":"","footnote":"","page_name":" 1152 ","page_number":484},
  {"content":"\r\n\r\n\r\nض\r\n\r\nضائِن\r\n- ( اصطلاح عرفانى ) « ضن » بمعنى بخل و « ضن بالمكان » يعنى ترك نگرد مكان را ، و بمعنى اختصاص چيزى به چيزى و كسى است و نفيسان را از جهت نفاست خصائص ايشان ضائن گويند كه عارفان بالله‌اند .\r\n( اصطلاحات شاه نعمت الله ص 68 ) .\r\nشاه نعمت الله گويد :\r\n ديده بگشا خداى را ميبين * عين او را به عين ما مىبين\r\nهر چه بينى به عين حق بنگر * بلكه حق عين چيزها مىبين \r\n\r\nضابِطَة\r\n- ( اصطلاح منطقى و اصولى ) ضابطه عبارت از حكم كلى است كه منطبق بر جزئيات باشد و در تحت قاعدهء كلى در آيد قاعده فروع را از ابواب پراكنده جمع كند و ضابطه فروع يك باب را جمع كند ( از كشاف ص 1186 ) .\r\n\r\nضاله\r\n- اين اصطلاح فقهى است و مملوكى را كه راه گم‌كرده باشد گويند بر خلاف آبق . و بالاخره اطلاق بر حيوانى شود كه از دست صاحب آن گريخته و يا به نحوى از آنها ناپديد شده باشد كه در فقه احكامى دارد و نزد اهل ذوق كنايت از حريت و هم نامعلوم بودن حقايق است و سرگردانى است :\r\nمولانا :\r\n ضاله چبود ناقهء كم كردهء * از كفت بگريخته در پردهء\r\nكاروان دربار كردن آمده * اشتر تو از ميانه گم‌شده\r\nميدوى اين سو و آن سو خشك لب * كاروان شد دور و نزديك است شب\r\nرخت مانده بر زمين در راه خوف * تو پى اشتر روان گشته بطوف\r\nكاى مسلمانان كه ديد است اشترى * جسته بيرون بامداد از آخورى\r\nهر كه بر گويد نشان از اشترم \r\n\r\n","description":"","footnote":"","page_name":" 1153 ","page_number":485},
  {"content":"\r\n\r\n مژدگانى مىدهم چندين درم * باز ميجوئى نشان از هر كسى\r\nريش خندت مىكند زين هر خسى * كاشترى مىديد رفت اين طرف\r\nاشترى سرخى بسوى اين علف * آن يكى گويد بريده گوش بود\r\nو آن دگر گويد جلش منقوش بود * از براى مژدگانى صد نشان\r\nاز گزافه هر خسى كرده بيان * اى دل اين اسرار در گوش كن\r\nقسم تو گر هست زين خوش نوش كن * همچنانكه هر كسى در معرفت\r\nمىكند موصوف غيبتى را صفت * باحثى مر گفت او را كرده جرح\r\nفلسفى از نوع ديگر كرده شرح * و آن دگر در هر دو طعنه مىزند\r\nو آن دگر از زرق جانى مىكند * هر يكى زين ره نشانها زان دهند\r\nتا گمان آيد كه ايشان زان دهند * اين حقيقت دان نه حقند اين همه\r\nنى بباطل گمرهانند اين رمه . \r\n\r\nضامِن\r\n- ( اصطلاح فقهى ) و آنكه ضمانت كسى را در اموال كند ضامن نامند و در ابدان كفيل رجوع به ضمانت و كفالت شود .\r\n\r\nضامِنِ جَريرَه\r\n- ( اصطلاح فقهى ) رجوع به ارث و فرائض ،\r\n\r\nضَياع\r\n- ( اصطلاح نجومى ) و عبارت از چهار ستاره است واقع در عواء .\r\n\r\nضَبط\r\n- ( اصطلاح فلسفى ) يعنى قوهء حافظه و گويند در قاضى علاوه بر شرائط ديگر از نظر نگه‌دارى وقايع قوت ضبط هم لازم است چنان كه در محدث ( از شرح لمعه ج 1 ص 204 ) و آن خوب شنيدن سخن باشد و بدنبال آن خوب نگاه‌داشتن ( از كشاف ص 886 ) .\r\n\r\nضِحك\r\n- ( اصطلاح عرفانى ) ضحك در صفات كنايت از اظهار رضوان اكبر است به وصف بشر در جمال قدم مشاهدت قدم را . ( از شطحيات ص 64 ) .\r\n( بابا طاهر ص 191 ) .\r\n\r\nضِدّ\r\n- ( اصطلاح فلسفى ) در زير عنوان كلمهء تقابل بيان شد كه ضد هر چيزى عبارت از چيزى است كه با آن در محل واحد جمع نشوند و لكن ارتفاع هر دو ممكن باشد و از شأن ضد آنست كه با ضد خود منافات داشته باشد و هر يك يافت نشود مگر بفقد ديگرى « من شأن الضدان ينافى ضده و لا يوجد احدهما الا بفقد الاخر » .\r\n( از راحة العقل ص 47 )\r\n\r\nضِدّان\r\n- ( اصطلاح فلسفى ) ضدان دو امر وجودى هستند كه با هم جمع نمىشوند و لكن مرتفع ميشوند « الضدان امران وجوديان لا يجتمعان و لكن يرتفعان » و مراد از اينكه در محل ، واحد جمع نشوند خارج از ذهن است و الا ذهن مجمع متضادات است .\r\n( از تفسير ص 1303 و رجوع شود به درة التاج بخش اول ص 117 - شرح منظومه ص 111 )\r\n\r\nضِدّ خاصّ\r\n- ( اصطلاح اصولى ) و در مبحث « امر بشيء مقتضى نهى از ضد » گفته‌اند كه ضد شىء بر دو قسم است يكى ضد خاص كه هر امر وجودى باشد كه مخالف مأمور به باشد عقلا يا شرعا و عام اطلاق بر ترك مأمور به شود .\r\nو يا يكى از اضداد وجودى لا بعينه است\r\n\r\n","description":"","footnote":"","page_name":" 1154 ","page_number":486},
  {"content":"\r\n\r\n( از قوانين ص 108 ) رجوع به امر . . . . شود ،\r\n\r\nضِرابُ الفَحل\r\n- ( اصطلاح فقهى ) راندن حيوانى نر بر حيوان ماده است كه معمول است و اين عمل بعنوان كسب مكروه است ( از شرح لمعه ج 1 ص 237 ) .\r\n\r\nضِراريَّه\r\n- ( اصطلاح فقهى ) فرقهء از معتزله‌اند كه ياران ضرار بن عمرواند ( از ملل و نحل ص 105 ) .\r\n\r\nضَربُ المَثَل\r\n- ( اصطلاح فقهى ) عبارت از ذكر چيزى است براى آنكه اثر آن در غير ظاهر شود و در ضرب المثل لازم است مماثلث بين مثل و ممثل گويند مناقشهء در مثل نيست يعنى مطابقت آن با واقع يا عدم مطابقت آن مهم نيست در قرآن ضرب المثل‌هاى بسيار آمده است از جهت تذكر و انذار و بصور و اشكال مختلف  وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ  ( از كشاف 872 ) .\r\n\r\nضَرُورَت\r\n- ( اصطلاح منطقى ) امتناع انفكاك چيزى را از چيزى ديگر بر حسب حكم عقلى ضرورت مينامند و كلمهء ضرورت در لغت به معناى ناچارى و الزام و اضطرار است و بالجمله هر گاه گويند نسبت حيوانيت به انسان ضرورى است مراد اين است كه عقل حاكم است كه انفكاك انسانيت از حيوان و بالعكس محال است .\r\nضرورت در فلسفه به معناى وجوب و مقابل امكان آمده است و بر حسب معنى منطقى به اين معنى است كه هر گاه مقدمات برهان مفيد علمى يقينى بود و دائم باشد كه متغير نشود بايد كه ضرورى باشد .\r\n( از اساس الاقتباس ص 130 ، 136 ، 389 ) و ضرورت بر چند نوع است :\r\nالف - آنكه مصداق حكم نفس ذات موضوع باشد بدون اعتبار امرى ديگر بطور مطلق كه آن را ضرورت ازلى دائم گويند چنان كه گويند خداى متعال عالم است يعنى ازلا و ابدا متصف به صف علم است و علم او هم ازلى و ابدى است و يا گويند ذات خدا موجود ازلى است يعنى اول و آخر ندارد .\r\nب - آنكه مصداق حكم نفس موضوع باشد بدون علت و شرط و لكن مادام اتصاف ذات موضوع بر حيثيت مذكور « مادام اتصاف » بر نحو ظرفيت بحته باشد .\r\nج - آنكه مصداق حكم ذات موضوع باشد باعتبار حيثيت تعليليهء خارجيه كه خارج از مصداق حكم باشد و گاه با حيثيت ديگرى كه غير ذات باشد اعم از آنكه حيثيت تقييديه سلبيه باشد مانند « زيد - اعمى » يا اضافيه باشد مانند « السماء - فوقنا » يا اعتباريه باشد مانند « زيد ممكن » يا انضماميه باشد مانند « زيد ابيض » صدق موجوديت بر واجب الوجود از قبيل ضرورت ازليه است و بالجمله مفهوم واجب الوجود لذاته شامل اقسامى چند است . رجوع بواجب شود .\r\nدر فقه حال ضرورت حالى را گويند كه انسان در وضع غير عادى قرار گيرد و قهرا بسيارى از محرمات حلال و محللات حرام شود كه گفته‌اند :\r\nدر موقع ضرورت هر محذورى مباح مىشود جز در مورد دماء چنان كه در بعضى اخبار است\r\nلا تَقيَّة فى الدّماء\r\nو سر آن اينست كه تشريع تقيه براى حفظ دماء\r\n\r\n","description":"","footnote":"","page_name":" 1155 ","page_number":487},
  {"content":"\r\n\r\nاست و جريان آن در مورد دماء نقض غرض خواهد بود .\r\nپس اگر شخصى از طرف صاحب قدرتى مجبور بقتل كسى كه مستحق قتل نيست بشود نبايد زيرا اين بار برود و لو منجر بكشتن خود او بشود زيرا اجبار و اكراه اثرى در نفوس محترمه ندارد . بلى اگر كسى به او حمله كرده و قصد قتل او را داشته باشد بايد از خود دفاع نمايد و لو منتهى بقتل حمله‌كننده شود .\r\n( كليات ص 45 ، 46 )\r\n\r\nضَرورَتِ ازَليَّه\r\n- ( اصطلاح منطقى ) ضرورت ازليه عبارت از نسبت ضرورى ازلى حكم است ابدا و ازلا چنان كه گويند خداى عالم است يعنى ازلا و ابدا متصف بعلم است و علم او ازلى و ابدى بوده و عين ذات او است و يا گويند ذات خدا موجود ازلى است يعنى بدون قيد و حيثيت مصداق موجوديت است . ( دستور ج 2 ص 264 )\r\n\r\nضَرورَتِ ذاتى\r\n- ( اصطلاح منطقى ) ضرورت ذاتى كه ضرورت مطلقه هم گويند عبارت از ضرورت مادام الذات است يعنى مادام كه ذات موجود است بدون آنكه ذات علت اتصاف و حكم باشد مثال « انسان انسان است ، انسان حيوان است » كه ضرورت ذاتى در ظرف وجود است نه به شرط وجود و بقيد ذات نه به علت خارجى .\r\n( اسفار ج 1 ص 21 - دستور ج 2 ص 265 )\r\n\r\nضَرورَتِ ذاتى بِشَرطِ وُجود\r\n- ( اصطلاح منطقى ) ضرورت به شرط وجود در موردى است كه حكم بر مبناى به شرط وجود موضوع باشد چنان كه گويند : « انسان عالم يا قادر و يا كاتب است » و بديهى است كه كتاب و علم و قدرت براى انسان مادام و به شرط وجود است و از حالات و اوصاف ذات نيست .\r\nپس اگر مقتضى آن ضرورت ذات نباشد بلكه باعتبار امر مغايرى با ذات باشد اگر آن غير وجود باشد ضرورت به شرط وجود است .\r\n( از دستور ج 2 ص 266 - اساس - الاقتباس ص 132 )\r\n\r\nضَرورَت بِشَرطِ مَحمول\r\n- ( اصطلاح منطقى ) ضرورت به شرط محمول در صورتى است كه نسبت حكم ضرورى مادام وجود وصفى از اوصاف باشد كه اين قضيه را مشروطهء به وصف موضوع نامند مانند « كل اسود قابض للبصر مادام اسودا » .\r\n( از اساس الاقتباس ص 132 ، 134 )\r\n\r\nضَرورَتِ وَقتيَّه\r\n- ( اصطلاح منطقى ) ضرورت وقتيه در صورتى است كه ثبوت محمول براى موضوع بضرورت باشد و مقتضى آن ضرورت ذات نباشد و معلق بموضوع و محمول هم نباشد و بلكه حصولش خاص بود بوقتى معين مثال « ماه منخسف شود در وقت معين » و اگر خاص نبوده منتشره خوانند مانند « هر انسانى متنفس است در وقتى از اوقات » .\r\n( از اساس الاقتباس ص 132 ، 134 )\r\n\r\nضَرورى\r\n- ( اصطلاح منطقى ) كلمهء ضرورى گاه مقابل اكتسابى است و مرادف با بديهى است تصورات ضرورى يعنى تصوراتى كه در حصول آنها نيازى بتأمل و فكر نيست و گاه مقابل امكان است چنان كه گويند حوانيت انسان را ضرورى است .\r\n\r\n","description":"","footnote":"","page_name":" 1156 ","page_number":488},
  {"content":"\r\n\r\n( از تهافت التهافت ص 246 - دستور ج 2 ص 267 ) رجوع به تصور و تصديق شود .\r\n\r\nضَروريّاتِ خَمس\r\n- ( اصطلاح فقهى و اصولى ) و آنها عبارتند از حفظ نفس بواسطهء قصاص و ديه و دفاع و حفظ دين بواسطهء جهاد و قتل مرتد و حفظ عقل بواسطهء تحريم مسكرات و حفظ نسبت بواسطهء تحريم زنا و لواط و اتيان بهائم و تحريم قذف و حفظ مال بواسطهء تحريم غصب و سرقت و خيانت و قطع طريق و حد و تعزيز بر آنها ( از قواعد شهيد ص 6 )\r\n\r\nضَروريّاتِ دين\r\n- ( اصطلاح فقهى ) و عبارتند از امورى كه انكار آنها موجب خروج از دين باشد مانند اعتقاد به صوم و صلاة ، حج ، جهاد ، معاد ، ( از قوانين ص 212 - كشاف ص 880 - خزائى ص 6 )\r\n\r\nضِفدِعُ الأوَّل\r\n- ( اصطلاح نجومى ) ضفدع اول يا فم الحوت عبارت از ستارهء بود در حوت جنوبى و ضفدع الثانى در ذنب قيطس جنوبى است .\r\nضفدع به كسر ضاد و دال\r\n\r\nضِفدِعُ الثّانى\r\n- ( اصطلاح نجومى ) يا ذنب قيطس جنوبى رجوع به قيطس شود .\r\nعرب دو ستارهء كه واقع در ذنب قيطس است ضفدع دوم و آنكه واقع بر فم حوت جنوبى است ضفدع اول نامند .\r\n\r\nضَفيرَه\r\n- ( اصطلاح نجومى ) و نام ديگر گيسو است كه ستاره يا ستارگانى بود واقع بر ذنب اسد .\r\nرجوع به كواكب سحابى شود . صفير نيز آمده است .\r\n\r\nضِفدِعَين\r\n- ( اصطلاح نجومى ) نام ديگر دو ستارهء بود يكى بر دهان حوت جنوبى و ديگر بدنبال دبران .\r\n\r\nضَلالَت\r\n- ( اصطلاح اخلاقى ) يعنى گمراهى ، انحراف از حق و حقيقت ، در حديث است كه\r\nلا تجتمع امتى على الضلالة عليكم بالسواد الاعظم\r\n. در قرآن است .  أُولئِكَ الَّذِينَ اشْتَرَوُا الضَّلالَةَ بِالْهُدى فَما رَبِحَتْ تِجارَتُهُمْ  .\r\nدر مقابل هدايت .\r\n\r\nضَعيف\r\n- ( اصطلاح درايه ) خبر واحدى است كه واجد شرايط حديث صحيح موثق و حسن نباشد و مشتمل بر مجروح باشد بدون فساد مذهب و يا مجهول المذهب و حال باشد .\r\n( از معالم ص 261 ) .\r\n\r\nضَمان\r\n- ( اصطلاح فقهى ) و عقدى است كه فايدهء و ثمرهء آن نقل مال است از ذمهء مضمون عنه به ذمهء ضامن و بالجمله التزام است به آنچه در عهدهء غير است و بدين معنى است كفالت و در تعريف كفالت گويند ضم ذمه است بذمهء در اصل دين يا در نفس كه كفالت و در مال يا نفس باشد لكن به معنى خاص كفالت در ابدان است و ضمانت در اموال است در ضمانت شخص براى الذمه ضمانت شخصى ديگر را كند در تعهدات مالى .\r\nضمانت‌كننده را ضامن و آنكه از او ضمانت شده است مضمون عنه و مال مورد ضمانت را مضمون به نامند ، ضامن بايد شخصى آزاد ، عاقل و بالغ باشد و پس از ضمانت و اجراى صيغهء آن عهدهء مضمون عنه برى مىشود و ضامن متعهد\r\n\r\n","description":"","footnote":"","page_name":" 1157 ","page_number":489},
  {"content":"\r\n\r\nاست .\r\n( از شرح لمعه ج 1 ص 321 - الفقه على . . ج 3 ص 299 ) و هو التعهد بالمال اى الالتزام به من البرى من مال مماثل لما ضمنه للمضمون عنه و يشترط كماله و حريته الا يأذن المولى فيثبت فى ذمة العبد . . . و لا يشترط علمه بالعزيم . . . و لا بدله من ايجاب و قبول و الايجاب ضمنت و تكفلت و تقبلت و شبهه . . . فيقبل المستحق و يكفى رضاه بالضمان فلا يشترط فورية القبول و لا عبرة بالعزيم و هو المضمون عنه نعم لا يرجع عليه مع عدم اذنه و يشترط فيه اى فى الضامن من الملاءة او علم المستحق باعساره و يحوز الضمان حالا و مؤجلا عن حال و مؤجل و المال المضمون ما جاز اخذ الرهن عليه . . .\r\n( از شرح لمعه ج 2 ص 221 ، 323 ) در معتقد الاماميه است :\r\nضامن بايد كه مختار بوده و كسى را بر وى ولايتى نباشد ، و در حال ضمان ملى بود . و اگر نباشد ، و مضمون له را ، يعنى آن كس كه ضمان براى وى باشد ، راضى بود ، روا باشد .\r\nو بايد كه مؤجل بود ، و مضمون له قبول كند ضمان را ، و مضمون به ، يعنى :\r\nمال مثلا ، حقى لازم بود در ذمت ، يا لازم گردد همچون بهاى مبيع در مدت خيار ،\r\nلقوله ص « الزعيم غارم »\r\nو رضاى مضمون ، يعنى : آنكه ازو ضمان كنند ، حق را شرط نيست ، و نه معرفت او ، و نه معرفت مضمون له ، براى آنكه دليلى نيست برين .\r\nو روايت كرده‌اند كه امير المؤمنين ع و ابو قتاده ، چون ضمان دين كردند از شخصى كه متوفى شده بود ، پيغمبر ص ضمان ايشان را اجازت كرد ، و از ايشان نپرسيد كه وى را مىشناسد يا نه ، و رضاى وى نيز حاصل نبود ، از براى آنكه مرده بود .\r\nو معرفت صاحب دين هم شرط نيست .\r\nو بايد كه مضمون به معلوم باشد .\r\nو چون ضمان صحيح شد ، حق با ذمت ضامن نقل كند ، و مضمون عنه برى شود ، از براى آنكه رسول ص ابو قتاده را گفت ، چون ضمان كرد از آن ميت آن دو دينار را\r\n« هما عليك و الميت منهما برى »\r\n، يعنى : آن دو دينار بر تست ، و ذمت ميت از آن برى است .\r\nو چون بىدستورى مضمون عنه ضمان كرده باشد ، با وى رجوع نتوان كرد به آنچه ضمان كرده باشد ، چنانچه امير المؤمنين ع را و ابو قتاده را رجوع نبود ، چون ضمان ايشان بىدستورى بود . كه اگر رجوع بودى ضمان را فائده نبودى ، و دين همچنان باقى بودى .\r\n( معتقد الاماميه ص 375 ، 376 ) در كليات حقوقى آمده است :\r\nضمان در لسان شرع يا متشرعه در دو معنى استعمال شده . اول بمعنى غرامت تالف است و به اين معنى است\r\nمن اتلف مال غيره فهو له ضمان\r\nو نيز به اين معنى است .\r\nقول حنفى الاجرة و الضّمان لا يجتمعان يعنى اجرت و غرامت با هم جمع نمىشوند كه لازمه آن اينست كه اگر كسى مال ديگرى را غصب كند چون غرامت مال به عهده اوست اجرة المثل زمان غصب به او تعلق نگيرد .\r\n\r\n","description":"","footnote":"","page_name":" 1158 ","page_number":490},
  {"content":"\r\n\r\nدوم ذمه‌ايست بذمه به اين معنى كه ذمه شخصى مشغول شود به آنچه شخص ديگرى به آن اشتغال ذمه دارد بطورى كه صاحب حق بتواند از هر كدام بخواهد مطالبه نمايد و بتأديه يكى ، ديگرى برائت ذمه حاصل خواهند نمود . ضمان به اين معنى نزد فقهاء مذاهب متداول است .\r\nاما نزد اماميه ضمان نقل مال است از ذمهء شخصى بذمهء شخص ديگر بطورى كه اولى بريء الذمه شود چون ذمهء ديگرى مشغول شود .\r\nهمه اين معانى را جمله‌ايست بمعنى واحد و اصل فاردى و آن عبارت است از عهده تعهد .\r\nپس غرامت تالف عبارت است از اينكه بدل مال در عهده متلف قرار گرفته و به آن اشتغال ذمه پيدا كند كه آن را ضمان عهده گويند .\r\nو ضم ذمه بذمه ديگر با نقل مال از ذمه بذمه بقرار دادن حق است در عهدهء ضامن يا بطور بدليت بر مسلك عامه يا بطور نقل و تحويل بنا بر مسلك اماميه كفالت نفس كه عبارت است از اينكه شخص متعهد شود كه ديگرى را در وقت معين يا هر وقت صاحب حق بخواهد احضار كند آن هم راجع بضمان عهده است قوام ضمان به چهار چيز است :\r\n1 - ضامن متعهد .\r\n2 - مضمون عنه يا مضمون معه .\r\n3 - مضمون له يعنى صاحب حق .\r\n4 - حق مضمون كه عبارت از مال است در ضمان و نفس است در كفالت .\r\nدر ضمان و همچنين در ساير عقود لازمه ، تنجز شرط است پس ضمان تعليقى مثل اينكه شخص بگويد من ضامنم اگر پدرم رضايت دهد يا اگر مديون ندهد صحيح نيست .\r\nضمان محتاج است بايجاب ضامن و قبول مضمون له كه صاحب حق باشد اما مضمون عنه يعنى كسى كه حق بذمه او است بعضى قبول او را نيز براى اينكه شايد نخواهد زير بار منت رود معتبر دانسته‌اند . بنا بر اين قوام ضمان بايجاب و دو قبول خواهد بود و بعضى قبول او را معتبر نمىدانند .\r\nبهر حال رضايت مضمون له يعنى صاحب حق شرط است . پس اگر قبل از احراز رضايت او فوت شود ضمان بىاثر و ضامن اشتغال ذمه نخواهد داشت .\r\n( كليات حقوقى ص 151 ، 152 )\r\n\r\nضَمانِ عَين\r\n- ( اصطلاح فقهى ) در كليات حقوقى آمده است :\r\nضمان عين به عهده كسى است كه از منافع آن بهرمند مىشود . و اين قاعده متخذ از اين حديث نبوى است .\r\nالخراج بالضمان\r\nيعنى تعلق خراج كه عبارت از غله و منافع مستخرج از عين باشد به مالك ، سبب آن ضمان مالك است نسبت به عين ، به اين معنى اگر عين تلف شود ضرر و زيان آن دامنگير او شده و از كيسهء او خواهد رفت .\r\nحنفى به اين حديث استدلال كرده است بر اينكه استيفاء منافع عين مستقل بوده و بعهدهء غاصب نيست زيرا غاصب ، ضامن عين است و ضمان عين با ضمان منافع جمع نمىشود .\r\nو چون اخبار متظافره دلالت دارند بر اينكه غاصب ضامن عين با منفعت\r\n\r\n","description":"","footnote":"","page_name":" 1159 ","page_number":491},
  {"content":"\r\n\r\nاست كه از آن جمله است صحيحه ابى ولاد فقهاء اماميه ملتزم شده‌اند بتأويل حديث و آن را حمل كرده‌اند بر اينكه مراد از ضمان ، ضمان جعلى اختيارى است زيرا هر آدم عاقلى ضامن ملك ديگرى شود و غرامت تلف آن را به عهده گيرد لا محاله غرض او استيفاء منافع است پس خراج يعنى استيفاء منافع بسبب ضمان اختيارى است نه ضمان قهرى كه از قبل شارع جعل شده باشد و نه ضمان تبعى ، مثل ضمان بايع نسبت بدرك مبيع و ضمان مشترى نسبت بدرك ثمن ، زيرا در چنين جائى با اينكه بايع ضامن مبيع است ، ضامن منافع آن نيست ، بلكه منافع آن متعلق به مشترى است و همچنين است مشترى ، نسبت به ثمن .\r\nبر عكس خراج ثمن ، يعنى منافع آن بسبب ضامن اختصاص ببايع دارد از جهت آنكه اگر ثمن تلف شود از مال او رفته و زيان به او وارد گرديده پس نمىشود حديث را دليل عدم ضمان غصب نسبت بمنافع قرار داد .\r\nو بالجمله همان طورى كه منافع مال ، به مالك تعلق داشته و مورد استفاده او است تلف مال نيز پايگير او خواهد شد چنان كه معروف است من له الغنم فعليه الغرم يعنى كسى كه غنيمت ميبرد و فائده بر ميدارد غرامت و زيان نيز به عهده او است .\r\n( كليات حقوقى ص 21 ، 22 )\r\n\r\nضَمانِ قَهرى\r\n- ( اصطلاح فقهى ) در موردى ضمان قهرى است كه موجب آن با اراده و اختيار ضامن نباشد چنان كه شخص بر حسب عقد معاوضه فاسدى مال ديگرى را بدست آورده باشد و عبارت فقهاء در مقام بيان اين قاعده به اين نحو است :\r\nما يضمن بصحيحه ، يضمن بفاسده و ما لا يضمن بصحيحه لا يضمن بفاسده .\r\nهر معامله كه صحيح آن ضمان داشته باشد ، فاسد آن نيز ضمان خواهد داشت .\r\nو هر آنچه در صحيح آن ضمانى نباشد در فاسد آن نيز ضمانى نخواهد بود ، مثلا اگر در مورد بيع چون ثمن به عهده مشترى است در مورد بيع فاسد نيز ثمن به عهده او خواهد بود نهايت آنكه در صورت اول مشترى عهده‌دار تسليم ثمن مسمى است يعنى ثمنى كه در ضمن معامله نام برده شده و در صورت دوم عهده‌دار مثل يا قيمت است .\r\nپس اگر مشترى مبيع را به بيع فاسد تحويل گرفته و در يد او تلف شده باشد در حالتى كه بايع علم بفساد آن نداشته باشد ضمان تلف به عهده مشترى است .\r\nو همان طورى كه مبيع به بيع صحيح اگر در دست مشترى تلف شود ضمان آن يعنى ضرر و زيان دامنگير او مىشود همين طور در مورد بيع فاسد نيز ضمان به او توجه خواهد يافت به اين كه مثل يا قيمت آن را ببايع تسليم نمايد .\r\nاما در عقود مجانى مانند هبه و امثال آن چون در صحيح آنها ضمانى نيست وقتى هم فاسد باشند ضمانى توجه نخواهد يافت . و اين حكم در وقف و صدقات و امثال آنها نيز جارى خواهد بود .\r\nو لكن حق اين است كه ضمان در بيع فاسد و نظاير آن مبنى بر قاعده يد است و سبب عدم ضمان در هبه و نظاير\r\n\r\n","description":"","footnote":"","page_name":" 1160 ","page_number":492},
  {"content":"\r\n\r\nآن تسليط مجانى است .\r\n( كليات ص 39 ، 40 )\r\n\r\nضَمانِ مَنفَعَت\r\n- رجوع به ضمان عين شود .\r\n\r\nضَمان يَد\r\n- ( اصطلاح فقهى ) قاعده ضمان يد « على اليد ما اخذت حتى تؤديه » مىباشد .\r\nدر كليات حقوقى آمده است :\r\nوقتى مالى در دست غير تلف شود حصولى ما در دست او يا بأذن مالك بوده يا بأذن شارع يا بدون اذن .\r\nآنجائى كه مال در دست شخص باذن مالك يا شارع نباشد اگر تلف شود آن شخص ضامن خواهد بود و لو اينكه در حفظ آن تعدى ننمايد .\r\nو آنجائى كه بودن مال در دست او باذن مالك باشد يا اذن معاوضه‌ايست يا اذن مجرد .\r\nاذن معاوضه بموجب قاعده ما يضمن بصحيحه يضمن بفاسده بطور مطلق مقتضى ضمان است به مثل با قيمت .\r\nو لكن اذن مجرد از معاوضه در غير صورت تعدى يا تفريط موجب ضمان نيست پس استيلاء بر مال غير سه نوع است :\r\nاول آنكه مجرد از اذن باشد مثل غصب و سرقت و امثال آنها و حكم اين نوع مطلقا ضمان است .\r\nو از فروع اين اصل است اگر كسى مال ديگري را بتصور اينكه مال خود او است تحت استيلاء خود در آورد و در دست او تلف شود بموجب قاعده يد ضامن خواهد بود .\r\nدوم آنكه با اذن باشد و لكن بعنوان معاوضهء بر عين .\r\nو معاوضهء بر عين يا باعتبار ذات آن مىباشد و از اين قبيل است مقبوض به عقد فاسد و مقبوض بسوم .\r\nاين قسم از معاوضه بمقتضاى قاعده ما يضمن بصحيحه موجب ضمان است مطلقا .\r\nو يا معاوضه شىء باعتبار شئون آن مىباشد و از اين قبيل است اجاره و مزارعه و مساقات و امثال اينها .\r\nاين قسم از معاوضه ملحق بامانات بوده و در غير مورد تعدى يا تفريط ، ضمانى در آنها نيست .\r\nسوم - اذن عارى از هر معاوضه باشد و از اين قبيل است مالكى مثل وديعه و عاريه و امانات شرعى مثل لقطه و مجهول المالك و باب حسبه مثل تصدى وقفى كه متولى خاصى نداشته باشد و حفظ مال يتيم بلا قيم و غائبى كه وكيلى نداشته باشد كه در اين موارد وقتى بولى عام يعنى حاكم دست رسى نباشد ميتوان تا زمان امكان مراجعهء به حاكم تصرف كرد و در اين نوع بدون تعدى يا تفريط ضمانى نخواهد بود .\r\n( كليات حقوق اسلامى ص 160 )\r\n\r\nضَمير\r\n- ( اصطلاح ادبى ) و اسمى است كه نهاده شده است براى دلالت بر متكلم يا مخاطب يا مغايبى كه قبلا مذكور افتاده باشد و يا اسمى كه بواسطهء آن از ذكر صريح آن بىنياز شويم ، ضمير غايب مانند « ضربه - هو هى » مخاطب مانند « انت . انتم - ضربك » متكلم مانند « انا - نحن - ضربنى »\r\n\r\n","description":"","footnote":"","page_name":" 1161 ","page_number":493},
  {"content":"\r\n\r\nضمير بر دو قسم است يا متصل است و يا منفصل ضمائر منفصل يا براى غايب‌اند مانند « هو - هم - هى ، هما هن .\r\nاياها - اياهم . اياهما - اياهن » يا براى مخاطب مانند « انت انتما انتم - انت .\r\nانتما - انتن » يا براى تكلم مانند « انا نحن » و ضماير متصل يا متصل به فعل‌اند مانند « ضربه . . » يا متصل باسم مانند « كتابه ، كتابك » يا متصل به حرف مانند « له لهما » .\r\nرجوع شود به ( سيوطى ص 23 ) در فارسى ضمير كلمه‌ايست كه بجاى اسم نشيند و براى رفع تكرار باشد مانند « فرهاد بدبستان ميرود و او شاگرد درس‌خوانى است » رجوع شود به ( دستورنامه ص 37 )\r\n\r\nضَمير فَصل\r\n- ( اصطلاح ادبى ) ضميرى است كه ميان مبتدا و خبر واقع شود مانند  « إِنَّ هذا لَهُوَ الْقَصَصُ »  و يا بين صفت و موصوف واقع شود و بين فعل و فاعل رجوع به فصل و عماد شود .\r\n\r\nضَنَّت\r\n- ( اصطلاح اخلاقى ) ضنت و « ضن » بكسر چيزى كه مخصوص بخواص باشد و « اضن بمودته » يعنى تنها او را دوست داشت و در اصطلاح ضنت بر حق تجريد اراده است و ضنت از حق اظهار اراده است ( از شرح كلمات بابا طاهر )\r\n\r\nضَوء\r\n- ( اصطلاح فلسفى ) ضوء يعنى روشنائى و نور هر جسمى اگر مكتسب از غير نباشد ضياء مينامند مانند نور آفتاب كه متعلق و از خواص جرم آفتاب است اين معنى نيز از قرآن مجيد دانسته مىشود  « هُوَ الَّذِي جَعَلَ الشَّمْسَ ضِياءً وَ الْقَمَرَ نُوراً »  شيخ الرئيس گويد : ضياء و نور و شعاع متقارب المعنى ميباشند و اختلاف چندانى از لحاظ وضع لغوى ندارند و لكن موارد استعمال آنها متفاوت است و ناچار بايد فرق و امتياز آنها را از يكديگر بيان كنيم .\r\nرجوع شود به ( شفا ج 1 ص 307 371 - مصنفات ج 2 ص 31 )\r\n\r\nضِياء\r\n- ( اصطلاح عرفانى ) ضياء بكسر روشنائى و در اصطلاح رؤيت اشياء است به عين حق ( كشاف ص 871 ) .\r\n\r\nضَيق\r\n- ( اصطلاح عرفانى ) ضيق يعنى تنگى و تنگنائى « ضيق وسعت » دو اعتبار ذاتند بحسب تنزيه از هر چه در فهم آيد و آن اعتبار وحدت و حقيقت است .\r\n( اصطلاحات صوفيه خطى ص 875 ) .\r\n\r\nضَيِّقَه\r\n- اين اصطلاح نجومى است و نام حد فاصل بين دو ستارهء بود از ستارگان دبران .\r\n( از التفهيم ص 104 )\r\n\r\n","description":"","footnote":"","page_name":" 1162 ","page_number":494},
  {"content":"\r\n\r\n\r\nط\r\n\r\nطائِرُ الفِردوس\r\n- ( اصطلاح نجومى ) و يكى از صور كواكب جنوبى است\r\n\r\nطاعَت\r\n- ( اصطلاح فقهى و عرفانى ) و نزد معتزله عبارت از موافقت اراده است و نزد اهل سنت و جماعت موافقت امر است نه موافقت اراده و آن اعم از عبادت است زيرا عبادت اغلب در بزرگ داشتن خداست و در غايت تعظيم الهى به كار رود و طاعت در مورد موافقت اوامر الهى به كار رود و گاه در مورد اوامر غير خداست و عبوديت اظهار خودى است و عبادت ابلغ از آنست كه غايت تذلل باشد و طاعت انجام مأمور به است و لو آنكه كذب باشد و ترك منهيات است و گر چه مكروه باشد و طاعت ممكن است براى غير خدا باشد و عبادت آن خداست ( از كشاف ج 1 ص 924 ) نزد عرفا عبارت از موافقت اراده است و يا موافقت امر است و آن اعم از عبادت است ، زيرا طاعت گاه در مورد موافقت امر الهى است و گاه غير امر الهى ، لكن عبادت تنها در اطاعت از احكام و قوانين الهى است . رجوع بفرهنگ علوم نقلى تأليف نگارنده شود .\r\nابا بكر رازى گويد : « فطاعة اهل السماء الدنيا على الخوف و الرجاء » « و طاعة اهل السماء الثانية على الحب و الحزن » « و طاعة اهل السماء الثالثة على المنة و الحياء » « و طاعة اهل السماء الرابعة على الشوق و الهيبة » « و طاعة اهل السماء الخامسة على المناجاة و الاجلال » « و طاعة اهل السماء السادسة على الابانة و التعظيم » « و طاعة اهل السماء السابعة على المنة\r\n\r\n","description":"","footnote":"","page_name":" 1163 ","page_number":495},
  {"content":"\r\n\r\nو القربة » ( طبقات ص 293 ) .\r\nحاتم اصم گويد « اصل الطاعة ثلاثة اشياء الخوف و الرجاء و الحب » و اصل المعصية ثلاثة اشياء : الكبر و الحرص و الحسد » و نيز گويد : « اطلب نفسك فى اربعة اشياء : العمل الصالح به غير رياء و الاخذ به غير طمع و العطاء به غير منة و الامساك به غير بخل » ( طبقات ص 95 ) بعضى از تركيبات : محراب طاعت ، بوستان طاعت ، كوى طاعت ، صومعهء طاعت ، سرمايهء طاعت ، پيراهن طاعت ابواب طاعات و عبادات .\r\n\r\nطاغُوت\r\n( كلامى ) نام بت است ؟\r\nدر قرآن مجيد آمده است :\r\n فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ  .\r\nكنايت از دنياداران و جباران و خود خواهان است جبت و طاغوت اطلاق بر هر نوع بتى شده و هر نوع مختال و فخورى را شامل است . حضرت امير فرمودند هر چه كه تو را از حق باز دارد طاغوت تو است .\r\n\r\nطاق ابرو\r\n- ( عرفانى ) طاق ابرو كنايت از اهمال سالك است كه بواسطهء آن سقوط كند در درجه و مقام خود بواسطهء تقصير خود .\r\n\r\nطالب\r\n- طالب يعنى خواستار و جوينده و در اصطلاح جويندهء راه عبوديت را گويند و محمدت كمال را گويند نه از روى دوستى .\r\nعطار گويد :\r\n طالب آن باشد كه جانش هر نفس * تشنه تر باشد و ليكن بىسبب\r\nنى سبب ، نى علتش باشد پديد * نه بود از خود نه از غيرش نسب \r\nبعضى از تركيبات :\r\nطالب مال .\r\nطالب جان .\r\nطالب علم .\r\nطالب دين .\r\nطالب دنيا .\r\nطالب حكمت .\r\nطالب گنج طالب حق طالب باطل .\r\nطالب خدا .\r\nطالب دل .\r\nمولانا گويد :\r\n علم دريائيست بىحد و كنار * طالب علم است غواص بحار\r\nگر هزاران سال باشد عمر او * مىنگردد سير او از جستجو\r\nكان رسول حق بگفت اندر بيان * اينكه منهومان هما لا يشبعان \r\nطالب الدنيا و توفيراتها طالب العلم و تدبيراتها\r\n پس درين قسمت چو بگشادى نظر * غير اين دنيا بود علم اى پدر\r\nآب عذب دين همىجوشد ازو * طالب راز آن حياتست و نمو\r\nغير مرد حق چو ريگ خشك دان * كاب عمرت خورد او هر زمان\r\nطالب حكمت شود مرد حكيم * تا ازو گردى تو بينا و عليم\r\nلوح حافظ لوح محفوظى شود * عقل او از روح محظوظى شود \r\n\r\n","description":"","footnote":"","page_name":" 1164 ","page_number":496},
  {"content":"\r\n\r\n طالب دل باش تا باشى چو مل * تا شوى شادان و خندان همچو گل\r\nدل نباشد آنكه مطلوب گل است * اين سخن را روى با صاحب دل است \r\n\r\nطالِبِ عِلم\r\n- ( اخلاقى ) در رسائل اخوان الصفا براى طالبان علم شرايط و آدابى معين شده است از جمله : پرسش و سكوت ، گوش فرا دادن به حد كافى ، تفكر و انديشه ، عمل بعلم خود ، صدق در كردار و گفتار ، كثرت ذكر خدا ، ترك اعجاب به نفس و خضوع و فروتنى ( از رسائل اخوان ، رساله نهم )\r\n\r\nطالِع\r\n- ( اصطلاح هيوى و نجومى ) و آن جز وى بود از منطقهء البروج كه در هنگام مفروض بر افق شرقى بود يعنى بر طرف شرقى افق حقيقى نه حسى و اگر آن وقت زمان ولادت شخصى بود آن را طالع آن شخص گويند و اگر در اول سال شمسى بود آن را طالع سال گويند و اگر وقتى ديگر بود آن را به آن وقت اضافه كنند و آنچه بر افق غربى باشد در اين وقت كه از منطقة البروج بر دايرهء نصف النهار بود از طرف فوق الارض عاشر گويند و از طرف تحت الارض رابع گويند و هر خانهء كه دور از طالع بود بر توالى آن را ثانى گويند و آنچه بعد از ثانى بود ثالث و همچنين تا آخر . كه ثانى عشر است بر حسب دوازده برج و ثانى عشر متصل بود به طالع ( رجوع به بيست باب ملا مظفر و رجوع به تسوية البروج شود ) طالع آن بود كه اندر وقت بافق مشرق آمده باشد از منطقة البروج برج را برج طالع خوانند و درجه را درجهء طالع خوانند و درجه را درجهء طالع ( التفهيم ص 205 )\r\n\r\nطالع اجتماع طالع استقبال\r\nاز اصطلاحات نجومى است رجوع به اجتماع و استقبال شود .\r\n\r\nطامات\r\n- ( اصطلاح عرفانى ) طامات در اصطلاح معارف را گويند كه در اول سلوك بر زبان سالك گذرد .\r\nدر رسائل خواجه است كه طامات سخنى باشد نامفهوم يا كنايتى نامعلوم و عبارت از داشتن يا نشان از پنداشتن است ، كه خلق از آن عاجز باشد و عقل در آن معجز باشد و فؤاد در آن متحير گردد ، يا سخنى باشد از عيان ، بىشرح و بيان ، بشناسد آنكه با راه باشد ، و سخنى باشد كه از وجدى صادر شود و گوينده نه حاضر باشد .\r\n( رسائل خواجه ص 140 - 139 ) .\r\nلاهيجى گويد طامات عبارت از خودنمائى و خودفروشى است .\r\n( شرح گلشن راز ص 623 ) عطار گويد :\r\n طاماتيان ز دورى ما توبه ميكنند * ما بىنفاق توبه بطامات ميكنيم \r\nسنائى گويد :\r\n« خانهء طامات عمارت مكن » و نيز طامه ، به تشديد ميم روز قيامت را گويند ، طامات نزد صوفيه معارف را گويند كه در اول سلوك بر زبان سالك گذرد و خرق عادت و كرامت را نيز گويند ( كشاف ص 927 )\r\n سحر گاهى شدم سوى خرابات \r\n\r\n","description":"","footnote":"","page_name":" 1165 ","page_number":497},
  {"content":"\r\n\r\n كه رندان را كنم دعوت به طامات * عصا اندر كف و سجاده بر دوش\r\nكه هستم زاهدى صاحب كرامات * خراباتى مرا گفتا كه اى شيخ\r\nبياور تا چه دارى از مهمات * به دو گفتم كه كارم توبهء تست\r\nو گر توبه كنى ، يا بىمكافات * مرا گفتا برو اى زاهد خشك\r\nكه تر گردى ز دردى خرابات * اگر يك قطره دردى بر تو ريزد\r\nز مسجد با زمانى ، و ز مناجات * برو مفروش زهد و خودنمايى\r\nكه نه زرقت خرند اينجا نه طامات * بيا كه قبلهء ما گوشهء خراباتست\r\nبيار درد كه عاشق نه مرد طاماتست * پيالهء دو به من ده كه صبح پرده دريد\r\nپيالهء دو فروكش كه جاى شهماتست * در آن مقام كه جانهاى عاشقان خون شد\r\nچه جاى درد فروشان دير آفاتست \r\n\r\nطامَّه\r\n- ( اصطلاح كلامى ) طامه بتشديد ميم روز قيامت را گويند .\r\n( از كشاف ص 927 )\r\n\r\nطاوُس\r\n- اين كلمه بنزد عارفان كنايت از شهوت است كه رنگارنگ است و به نظر رنگ‌آميز زيبا نمايد .\r\n( رجوع شود به انسان ص 149 )\r\n\r\nطاهِر\r\n- ( اصطلاح عرفانى ) طاهر يعنى پاك و در اصطلاح كسى را گويند كه خدا او را از ادناس و مخالفات محافظت كند .\r\n\r\nطاهِرُ الباطِن\r\n- ( اصطلاح عرفانى ) طاهر الباطن كسى را گويند كه خداى متعال او را از وسواس و هواجس شيطانى و تعلق باغيار حفظ كند .\r\n\r\nطاهِرُ السِّر\r\n- ( اصطلاح عرفانى ) طاهر السر كسى كه هيچ آنى از خدا غافل نباشد و دائما اداء حقوق كند و طاهر السر و علانيت ، كسى است كه حقوق جانبين صورت و معنى را رعايت كند بواسطهء توفيق حق ( اصطلاحات خطى ث 854 ) .\r\n\r\nطاهِرُ الظّاهر\r\n- ( اصطلاح عرفانى ) طاهر الظاهر كسى را گويند كه خداى متعال او را از معاصى حفظ كند .\r\n\r\nطِبّ روحانى\r\n- طب روحانى عبارت از علم بكمالات علوى و آفات و امراض و ادوات آنهاست .\r\n( از اصطلاحات صوفيه خطى ث ص 854 ) و مراد از طبيب دل حضرت رسول است ( از عده ج 4 ص 369 ) .\r\nعطار گويد :\r\n گفتم به طبيب ، درد خود را * دردم چو طبيب ديد ، در دم\r\nبنوشت به خون دل جوابى * و آن نيز بصبر كرد مرهم\r\nبنشين كه اگر مجال دارى * بر خاك درش شبى چو شبنم\r\nخواهى كه پيش ميرمت اى بيوفا طبيب * بيمار بازپرس كه در انتظارمست \r\n\r\nطائِفَةُ اللّه\r\n- ( اصطلاح ذوقى ) شيخ اشراق در بارهء از فصول كتابهاى خود و هم در بسيارى از رسائل فارسى خود كلماتى به كار برده است كه بطور قطع همه رموز و كنايات است و استعارات بهر حال منظور او از طائفة اللّه سالكين الى الله است وى گويد : ان طائفة الله تألهت و تعظمت و تقاطعت و تواصلت و جاوزت غير ان جبلى\r\n\r\n","description":"","footnote":"","page_name":" 1166 ","page_number":498},
  {"content":"\r\n\r\nبنى الاخياف الى جبلى شرق اصغر و شرق اكبر و ثم باب الابواب أى نسمة نسمت اليه أخذتها اعين الله و اتقدت فيها شمله جذابة فشبتها و هنالك انمحق المستغرقون لله كلمة هذا شأنها فى المتزعزعين .\r\n( تلويحات ص 110 ) .\r\nبطورى كه ملاحظه مىشود عبارت فوق كاملا به صورت احجيه و معمى و بلكه رموز است و حتى از حد شطحيات عارفان و عشاق هم گنگ تر و مبهم‌تر است ، حل اين گونه رموز و معماها كه متأسفانه در ادبيات ما بسيار است ضمن اينكه بسيار دشوار است بلا فائده است و بهر حال تا آنجا كه از قرائن و سخنان ديگرش برمىآيد و فضلاء در صدد حل آنها بوده‌اند عبارت فوق را بدين صورت ميتوان حل كرد .\r\nاخياف ، شرق اصغر و اكبر رمزى است از تخليه انسان از قواى مدركه و محركهء مادى و پيوند دادن آن را بعالم نفوس و عقول و انوار ، غيران يعنى بطون دماغ كه محل قواى مدركه و محركه و باعثه است .\r\nدو جبل يعنى جبل شرق اصغر و اكبر كه جبل شرق اصغر يعنى عالم نفوس و جبل شرق اكبر يعنى عالم عقول . و دو جبل بنى اخياف ميتواند كنايت از محل قواى محركه و مدركه باشد .\r\nباب الابواب ميتواند عقل فعال باشد يا عقل اول در مرتبت صعود چون اولين اتصال سالكان به عقل فعال است و بهر حال سير در نفوس و مجردات از عقل فعال شروع مىشود .\r\nنسمه مساوى با نفس است .\r\nاعين الله ، مجردات است يعنى جواهر عقليه و نفسيه .\r\nخدايا همهء ديوانگان را هدايت كن واقعا كه اين كلمات ناشى از صرع و صداع است .\r\n\r\nطباع\r\n- ( اصطلاح فلسفى ) طباع بكسر طاء مبدأ اول براى حركت است و اطلاق بر صورت نوعيه نيز مىشود و گويند طباع اعم است از صورت .\r\n( از كشاف )\r\n\r\nطِباعِ بُرُوج\r\n- ( اصطلاح نجومى ) هر گاه بروج را در دو سطر نويسى قهرا سطر اول بالا و سطر دوم زير قرار خواهد گرفت در اين صورت گفته‌اند كه بروجى كه در سطر اول و يا سطر بالا قرار گيرند بروج گرم بود و آنچه در سطر زير قرار گيرد سرد بود پس از آن هر برجى از بروج بالا را با برج زيرين همان مقايسه كنند يا هر دو خشك باشد و يا هر دو تر همچنين تا آخر » و چون برجى را به صفت قوهء منفعله يعنى خشك يا تر در اين صورت در ميابى كه هر برجى منطبق با كدام برج از بروج است و با كدام خلط و اخلاط اربعه و از اين جهت است كه منجمان هر برجى كه گرم و خشك است به آتش منسوب كنند و مزاج آن را صفراوى دانند و هر برجى كه سرد و خشك است منسوب به زمين كنند .\r\nو مزاج آن سوداوى بوده و هر برجى كه گرم و تر است منسوب به هوا كنند و مزاج آن را دموى دانند و هر برجى كه سرد و تر است منسوب به آب كنند و مزاج او را بلغمى دانند و برين قاعده بروج بدين صورت در آيند .\r\nسطر اول : برجهاى گرم حمل ، جوزا ، اسد ، ميزان ، قوس ، دلو\r\n\r\n","description":"","footnote":"","page_name":" 1167 ","page_number":499},
  {"content":"\r\n\r\nسطر دوم :\r\nثور ، سرطان ، سنبله ، عقرب ، جدى حمل ثور خشك و تر .\r\nجوزا سرطان سرد و تر .\r\nاسد سنبله هر دو خشك .\r\nميزان عقرب هر دو تر قوس جدى هر دو خشك .\r\nدلو حوت هر دو تر بنا بر اين از حمل شروع كنند و بلا فاصله ثور كه برج دوم است زير آن نويسند و جوزا كه برج سوم است بالا و سرطان كه چهارم است زير آن تا دو سطر تمام شود .\r\n( رجوع به التفهيم ص 317 شود )\r\n\r\nطِباق\r\n- ( اصطلاح اهل بديع ) و نوعى از تحسين معنوى است كه جمع ميان متقابلان باشد و خود بر دو قسم است يكى طباق ايجاب چنان كه گذشت ديگر طباق سلب كه جمع ميان دو فعل مصدر واحد باشد كه يكى مثبت و ديگرى منفى باشد يكى امر و ديگرى نهى مانند  « وَ لكِنَّ أَكْثَرَ النَّاسِ لا يَعْلَمُونَ »  و  « فَلا تَخْشَوْهُمْ وَ اخْشَوْنِي »  و  « أَشِدَّاءُ عَلَى الْكُفَّارِ رُحَماءُ بَيْنَهُمْ »  ( از تلخيص ص 176 ) در ابداع آرد : طباق آنست كه در كلام دو چيز متقابل آورند .\r\nربانى گرگانى گويد :\r\n عالمى شادان كه دوش از دوريت غم داشتم * شام قدرى بود و من حياى عالم داشتم \r\nسعدى گويد :\r\n دو دوست قدر شناسند حق صحبت را * كه مدتى ببريدند و باز پيوستند\r\nبرون نمىرود از خانقه يكى هشيار * كه پيش شحنه بگويد كه صوفيان مستند \r\n( از ابداع ص 303 )\r\n\r\nطَبايِع أربَعَه\r\n- ( اصطلاح فلسفى ) مراد از طبايع اربعه برودت ، حرارت ، يبوست و رطوبت است .\r\n( از اخوان ج 3 ص 205 ، 110 )\r\n\r\nطَبايِع اسطُقُسيَّه\r\n- مراد از طبايع اسطقسيه طبايع عنصريه است و مقابل طبايع فلكيه است .\r\n( از اسفار ج 2 ص 171 )\r\n\r\nطَبايِع جِرميَّه\r\n- ( اصطلاح فلسفى ) مراد از طبايع جرميه هويات متجدده و صور نوعيهء طبيعيه است « ان هذه الهويات المتجددة المسماة بالصور النوعية و الطبايع الجرمية » .\r\n( اسفار ج 1 ص 237 )\r\n\r\nطَبايعِ حُروف\r\n- ( از اصطلاحات علوم غريبه و جفر است . ) ارباب اين فن گويند هر دسته از حروف 28 گانه را خواصى بود به شرح زير :\r\n1 - ابجد آن زحل بوده و بارد و يابس است .\r\nهوز و ، ح آن مشترى بوده و بارد و رطب بود .\r\nط ، ى ك ، ل آن مريخ بود و حار و يابس است .\r\nم ، ن ، س ، ع آن شمس بود و حار و رطب بود .\r\nف ، ص ، ق ، ر . آن زهره بود و رطب\r\n\r\n","description":"","footnote":"","page_name":" 1168 ","page_number":500},
  {"content":"\r\n\r\nبود .\r\nش ، ت ، ث ، خ : آن عطارد بود .\r\nذ ، ض ، ظ ، غ . آن قمر و بارد رطب بود .\r\n\r\nطَبايِع خَمسَه\r\n- ( اصطلاح فلسفى ) مراد از طبايع خمسه همان طبايع اربعهء مذكور در فوق باضافه طبيعت غير از طبيعت عناصر است .\r\n( اخوان ج 3 ص 203 )\r\n\r\nطَبايِع عامَّة مُتَكَرّره\r\n- ( اصطلاح فلسفى ) مراد از طبايع عامهء متكرره معانى و امور عامه است مانند وحدت ، شيئيت و غيره و بطور كلى معانى مصدرى اشيائى كه بر حسب اعتبار معتبر متكرر در عقل و ذهن ميشوند طبايع عامهء متكرره مينامند و طبايع عقليه و كليه هم گويند .\r\n( از اسفار ج 1 ص 33 ، 49 ، 133 )\r\n\r\nطَبايعِ غَيرِ قارَّه\r\n- مراد از موجودات غير قارة الوجود است مانند زمان و حركت .\r\n( از اسفار ج 1 ص 49 )\r\n\r\nطَبايعِ كَواكِب\r\n- ( اصطلاحات نجومى و علوم غربيه ) .\r\nارباب اين فن گويند كواكب را اثر و فعلى بود در اجسام زمينى و هر يك را خاصيتى و اثرى بود نسبت باجسام و از اين جهت گويند مثلا طبع زحل سرد و خشك است و طبع مشترى گرم و نرم و معتدل و طبع مريخ گرم و خشك مفرط و طبع آفتاب گرم و كمى خشك است و طبع زهره سرد و تر معتدل است و طبع عطارد سرد و خشك نسبى است و طبع ماه سردتر است .\r\n\r\nطباعيه و طباعيان\r\n- ( اصطلاح فلسفى ) كسانى كه مؤثر در وجود ، طبيعت را دانند طباعيه و دهريه گويند و كسانى كه گويند موجودات از فعل و انفعال طبايع اربعه پديد آيند طباعيه گويند .\r\n( از اسفار ج 4 ص 14 . 138 - زاد المسافرين ص 31 )\r\n\r\nطَبع\r\n- طبع بفتح طاء و سكون آن گاه مرادف طباع است و گاه مرادف طبيعت است و صفتى است مركوز در اجسام و حال در آنها .\r\n( از كشاف ص 911 - تهافت التهافت ص 450 ) و بدين معنى است  طَبَعَ اللَّهُ عَلى قُلُوبِهِمْ  و باز به همين معنى است ،  خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ  و بدين معنى اشارت كند .\r\nمولانا\r\n طبع تيز و دوربين و محترف * چون خر پيرش به بين آخر خرف\r\nطبع خواهد تا كشد از خصم كين * عقل بر نفس است بند آهنين\r\nطبع طاوس است و وسواست كند * دم زند تا از مقامات بر كند \r\n\r\nطَبَقاتِ إرث\r\n- ( اصطلاح فقهى ) و طبقات ارث يا نسبى هستند يا سببى - طبقات نسبى سه‌اند 1 - آباء و اولاد 2 - اخوة و اجداد هر چه بالا روند و اولاد اخوه هر چه پائين روند 3 - اعمام و اخوال پدر و مادرى يا پدرى و يا مادرى تنها و اولاد آنها و وارث سببى عبارتند از 1 - ضامن جريره 2 - زن و شوى از يكديگر 3 - ولى عتق 4 - امام .\r\n( از شرح لمعه ج 2 ص 245 ) رجوع\r\n\r\n","description":"","footnote":"","page_name":" 1169 ","page_number":501},
  {"content":"\r\n\r\nبه ارث و هر يك از اين اصطلاحات شود .\r\nاشخاصى كه بموجب نسب ارث برند در كليات حقوقى آمده است :\r\nاشخاصى كه بموجب نسب ارث مىبرند سه طبقه‌اند 1 - پدر و مادر و اولاد ، و اولاد اولاد .\r\n2 - اجداد و برادر و خواهر و اولاد آنها .\r\n3 - اعمام و عمات و اخوال و خالات و اولاد آنها .\r\nطبقهء اول از ولادت بلا واسطه مىشود و آن پدر و مادر و فرزند است و با نبودن فرزند ، فرزند فرزند قائم مقام او خواهد بود .\r\nپس والدين پدر و مادر و هر چه بالا روند داخل در اين طبقه نبوده و با كسانى كه در اين طبقه هستند شركتى در ارث نخواهند داشت .\r\nاما هر يك از ابوين و اولاد وقتى با هم باشند ارث مىبرند . و همچنين است وقتى كه ابوين با اولاد اولاد باشند همه آنها ارث خواهند برد هر چند اولاد اولاد با اولاد ارث نمىبرند .\r\nطبقهء دوم 1 - كلاله است و كلاله عبارت است از برادر و خواهر خواه پدرى باشند يا مادرى يا پدرى و مادرى .\r\n2 - جد و جده است خواه ابى باشند يا امى و يا ابوينى .\r\nو با نبودن جد و جده پدر و مادرشان كه جد و جدهء اعلاى ميت باشند قائم مقام آنها مىشوند . چنان كه با نبودن برادر و خواهر ، فرزندانشان قائم مقام آنها خواهند بود . طبقهء سوم عمو و عمه و دائى و خاله است . و در اين طبقه نيز اولادشان قائم - مقام آنها هستند .\r\n( كليات حقوق ص 359 ، 360 ) همان طورى كه بين طبقات سه‌گانه ترتيب وجود دارد بين افراد هر طبقه يعنى كسانى كه در يك مرتبه قرار گرفته‌اند نيز ترتيب برقرار خواهد بود . پس مادامى كه در هر صنفى ، نزديكتر به ميت موجود است آن كه دور تر است ارث نخواهد برد .\r\nتوضيح مطلب آنكه طبقات باستثناء طبقهء سوم باقسامى تقسيم مىشوند كه آن اقسام را اصناف مىنامند .\r\nپس در هر طبقه دو صنف موجود است : در طبقه اول والدين است و اولاد .\r\nدر طبقهء دوم اخوه است و اجداد . اما طبقهء سوم صنف واحدى است كه آنها را اولو الارحام گويند و عبارتند از اعمام و اخوال و اولاد آنها .\r\nو اقرب از هر صنفى مانع ابعد از آن صنف است و مانع ابعد از صنف ديگر نيست .\r\nبنا بر اين ولد صلبى مانع نواده است از ارث در حالتى كه پدر با مادر حاجب نواده نمىشود . و نيز جد ادنى حاجب جد اعلى است و لكن حاجب اولاد اخوه نيست .\r\nو همچنين اخوه حاجب اولاد اخوه است در صورتى كه حاجب جد اعلى نيست .\r\nاما اعمام و اخوال و اولاد آنها از آنجائى كه صنف واحدى هستند هر قريبى از آنها حاجب بعيد است مثلا اعمام و اخوال ميت حاجب از ارث اعمام و اخوال پدر يا جد ميت و اولاد آنها خواهند بود .\r\n\r\n","description":"","footnote":"","page_name":" 1170 ","page_number":502},
  {"content":"\r\n\r\nو از غرائب اين است كه صاحب كفايه و مجمع البرهان بطورى كه از آنها نقل شده است اعمام قريب ميت را با اخوال بعيد او و همچنين بالعكس ، شريك الارث قرار داده‌اند .\r\n( كليات حقوقى ص 361 )\r\n\r\nطبقه\r\n- ( اصطلاح اهل حديث ) و عبارت از جماعتى ميباشند كه در سن مشترك باشند و در برخورد و مصاحبت با مشايخ هم عصر و يكى باشند كه آنها يك طبقه‌اند .\r\n( از درايه ص 158 )\r\n\r\nطَبَقه‌بَندىِ عُلُوم\r\n- ( اصطلاح منطقى فلسفى ) بطور كلى علوم در دوران تاريخى و سير تكاملى خود بدسته‌هاى مختلف تقسيم و طبقه‌بندى شده است چه در يونان باستان و چه در حوزه‌هاى علمى و فلسفى اسكندريه و جز آن و سپس در نزد فلاسفهء اسلامى مانند فارابى و شيخ الرئيس و جز آنها و اكنون طبقه‌بندى علوم را از نظر علماى اسلامى از متن كتاب درة التاج كه اثر مهم فلسفى قطب الدين شيرازى است بشرح زير نقل مينمايد :\r\nدر بيان علمى كى مورد قسمت خواهد بود .\r\nاول بدان - كه لفظ علم اطلاق كنند و به آن تصور واحد خواهند چون علم بماهيت انسان . و در اكثر علم بأين معنى مرادف معرفت باشد - و از اين جاست كه نحاة گويند : كه علم چون بمعنى معرفت باشذ تعديه بيك مفعول كند . و اطلاق كنند و به آن تصديق واحد خواهند جنانك علم به آنكه : السماء فوقنا . و حد او بأين گويند كه : عقد فى شىء انه كذا - و انه لا يكون كذا - و يلزم ان يقع مطابقا للوجود - و حاصلش آنست كه علم اعتقاد حكمى باشذ - به شرط جزم ، و مطابقه ، و ثبات . چنان كه در يقين گفته شذ . و اطلاق كنند و به آن صناعت خواهند - چنان كه گويند علم الصب ، و علم الفلاحة . - و گويند صناعة الطب ، و صناعة الفلاحة . - و گويند صناعة الطب ، و صناعة الفلاحة .\r\nو صناعت را حد به آن گويند - كه :\r\nصناعت ملكهء باشذ نفسانى - كه بواسطهء آن قادر باشد بر استعمال موضوعاتى - سوى غرضى از اغراض - بر سبيل ارادت - كه آن استعمال صادر باشد از بصيرتى بحسب آنچه ممكن باشد در آن موضوعات .\r\nو صناعت مغاير خلق است ، - چه خلق را برين وجه حد مىگويند كه : ملكه‌ايست كه از نفس بواسطهء آن افعالى به سهولت حاصل شو - بىآنكه محتاج شود در آن برويتى و فكرى . پس صناعت مشارك خلق است در آنكه هر يكى ملكهء نفسانىاند - و مخالف اوست در آنكه در صناعت احتياج برويت باشد در صدور افعال ازو - و در خلق نباشد . و در صناعت استعمال موضوعاتى نحو غرض من الاغراض - لازم است - در خلق چنين نيست . - الى [ غير 
  ] ذلك من الفروق .\r\nو العلم المرادف لليقين - اگر چه - يا حالت باشد - يا ملكه ، - لكن اين علم مورد تقسيم ما نيست ، بل آنچ مورد تقسيم خواهد بود علم است بمعنى صناعت .\r\nو بدان كه صناعت . يا بسيط بود - يا مركب ، بسيط آن بود كه مركب نباشد از صنايع ديگر ، چون : قصارت - و مساحت ، و مركب آن باشد - كه از اجزائى متألف\r\n\r\n","description":"","footnote":"","page_name":" 1171 ","page_number":503},
  {"content":"\r\n\r\nشده كه آن اجزاء [ ( يا ) 
  ] بعضى از آن صناعاتى باشند يا اجزاء صناعاتى - چون صناعت شعر ، چه علم عروض جزوى ازوست ، و او صناعتيست ، و علم قوافى [ ( هم ) 
  ] جزوى ازوست . - و او نيز صناعتى است . و علم مقائيس شعرى جزوى ازوست - و او جزو صناعت منطق است ، و به اجتماع اين اجزا - و غير آن صناعت شعر متألف شد ، پس او در ذات خود مركب باشد .\r\nاصل دوم از فصل سوم در تقسيم علم بمعنى صناعت بعلوم حكمى و غير حكمى و تقسيم غير حكمى بعلوم دينى و غير دينى مىگوئيم [ ( علم ) 
  ] - اعنى ، صناعاتى كه لابد باشد در آن از مزاولت نظرى منقسم است به دو قسم :\r\nيكى آنكه نسبت او با جميع از منه - و جملهء ام نسبتى واحد باشد ، و بتغيير امكنه - و ازمنه ، و تبدل ملل و دول متبدل نشود ، چون : علم هيأت افلاك ، و علم حساب ، و علم اخلاق .\r\nو يكى آنكه نسبت او با جميع ازمنه - و جملهء امم يك نسبت نباشد ، چون :\r\nعلم فقه شريعتى از شرايع - كه زمانى محفوظ ماند به نسبت با اشخاصى معين ، وانگاه متبدل شود . و چون علم بلغتى از لغات ، - چه آن علم باشد بقياس با اصحاب آن لغت دون غيرهم . - اين قسم را حكمت نخوانند . و اولين را حكمت خوانند . و او افضل قسمى العلومست ، و احكم آن ، و مشهود له است از قبل حق تعالى بفضل ، چنان كه فرمود :  وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  . - و از اين جهت با كتاب - كه ذكر منزل است مقترن آمده است به چند موضع - كه :\r\nالكتاب و الحكمه . و علوم غير حكمى - اگر بر مقتضى نظر شارع است دينى گويند و الا غير دينى - و ما را با حكمى و دينى كار است .\r\nاما حكمى به جهت آنكه كتاب مقصور است بر آن . و أما دينى به جهت آنكه چون ملك اسلام [ ( سلطان ) 
  ] سلاطين مازندران بلغه الله ما تمناه و جعل الجنة منقلبه و مثواه ، در علوم عقلى و نقلى يگانهء عصر خويش است ، و در مكارم اخلاق شهرهء آفاق - و در تجريد - و تفريد ، و سلوك طريق توحيد انگشت نماى احرار ، و مغبوط اخيار ، خواستم كه بموجب نص در ختامه مسك خاتمهء اين كتاب - كه فاتحهء ابواب سعادات - و زايجهء اصناف كرامات خواهد بود بر نبذى - از اصول - و فروع [ ( علوم ) 
  ] دينى ، و نتفى از علوم اخلاق :\r\nمنزلى و مدنى - كه بيشتر خلق را بدان احتياج است مشتمل باشد تا چه ديباچه هم بدرر جواهر خواطر اصحاب يقين آراسته باشد ، و هم بغرر زواهر نوادر ارباب دين بيراسته . - تا اصناف خلق - على اختلاف طبقاتهم ، و تفاوت درجاتهم از اين كتاب بهره‌مند مىگردند . - و ثواب آن بأيام همايون - و دولت روز افزون عايد مىگردد .\r\nاصل سوم از فصل سوم در تقسيم علوم حكمى و دينى بأقسام ايشان اما تقسيم حكمى - اول بدان كه حكمت در عرف اهل معرفت عبارت بود از :\r\nدانستن چيزها چنان كه باشد ، و قيام\r\n\r\n","description":"","footnote":"","page_name":" 1172 ","page_number":504},
  {"content":"\r\n\r\nنمودن بكارها چنان كه بايد - به قدر استطاعت ، - تا نفس انسانى بكمالى كه متوجه آنست برسد ، و چون چنين بود ، حكمت منقسم شود به دو قسم : يكى علم ، و ديگر عمل .\r\nعلم تصور حقايق موجودات بود ، و تصديق بأحكام - و لواحق آن - چنان كه فى نفس الامر باشد ، به قدر قوت انسانى .\r\n[ ( و ) 
  ] عمل ممارست حركات و مزاولت صناعات - از جهت اخراج آنچه در حيز قوت باشد - به حد فعل ، به شرط آنكه مؤدى بود از نقصان بكمال - بر حسب طاقت بشرى ، و هر كه اين دو معنى درو حاصل شود ، حكيمى كامل - و انسانى فاضل بود ، [ ( و ) 
  ] مرتبهء او بلندترين مراتب نوع انسان باشد ، چنان كه فرموده است عز من قائل :  يُؤْتِي الْحِكْمَةَ مَنْ يَشاءُ  چون علم حكمت دانستن همه چيزهاست .\r\n وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  .\r\nچنان كه هست ، پس باعتبار انقسام موجودات منقسم شود بحسب آن انقسام . و موجودات دو قسم‌اند : يكى آنچه وجود آن موقوف بر حركات ارادى اشخاص بشرى نباشد ، [ ( و ) 
  ] دوم آنچه وجود آن منوط به تصرف و تدبير اين جماعت بود ، پس علم بموجودات نيز دو قسم بود :\r\nيكى علم به قسم اول - و آن را حكمت نظرى خوانند ، - و ديگر علم به قسم دوم - و آن را حكمت نظرى خوانند ، - و ديگر علم به قسم دوم - و آن را حكمت عملى خوانند . و حكمت نظرى منقسم شود به دو قسم :\r\nيكى علم به آنچه مخالطت ماده شرط وجود او نبود ، چون : الله تبارك و تعالى ، و عقول و نفوس ، و وحدت ، و كثرت ، و امثال ايشان - از امور عامه . و ديگر علم به آنچه تا مخالط ماده نبود موجود نتواند بود ، و اين قسم آخر باز به دو قسم شود : يكى اينك « اعتبار » مخالطت ماده شرط نبود در تعقل - و تصور آن ، چون زوج - و فرد ، و مربع - مثلث - و كره - و دايره ، و امثال آن . و دوم آنچه باعتبار مخالطت ماده معلوم باشد ، چون معادن - و نبات - و حيوان . - پس ازين روى حكمت نظرى بسه قسم شود : اول را علم ما بعد الطبيعه خوانند . ( و ) دوم را علم اوسط و سوم را علم اسفل . و هر يكى ازين علوم : مشتمل بود بر چند جزو - كى بعضى از آن بمثابت اصول باشند . و بعضى بمنزلت فروع .\r\nاما اصول علم اول دو فن بود يكى معرفت آله سبحانه [ و تعالى 
  ] و مقربان حضرت او - كه بفرمان او عز و علا مبادى - و اسباب ديگر موجودات شده‌اند ، چون : عقول - و نفوس - و احكام افعال ايشان . و آن را علم الهى خوانند .\r\n[ و 
  ] دوم معرفت امور كلى - كه احوال موجودات باشند از آن روى كه موجودند چون : وحدت - و كثرت ، و وجوب - و امكان ، و حدوث - و قدم ، و غير آن . و آن را فلسفهء اولى خوانند . و فروع آن چند نوع بود ، چون : معرفت نبوت ، و امامت ، و احوال معاد ، و آنچه بدان ماند ، و اما اصول علم رياضى چهار نوع بود : اول معرفت مقادير - و احكام لواحق آن ، - و آن را علم هندسه خوانند .\r\nو دوم معرفت اعداد - و خواص آن ، و آن را علم عدد خوانند . و سوم معرفت اختلاف اوضاعى اجرام علوى به نسبت با\r\n\r\n","description":"","footnote":"","page_name":" 1173 ","page_number":505},
  {"content":"\r\n\r\nيكديگر . و با اجرام سفلى ، و مقادير حركات ، و اجرام و ابعاد ايشان - و آن را علم هيأت - و علم نجوم خوانند . و احكام نجوم خارج افتد ازين نوع . و چهارم معرفت نسب مؤلفه - و احوال آن ، و آن را علم تأليف خوانند . و چون در آوازها به كار دارند - باعتبار تناسب با يكديگر - و كميت زمان سكنات كه در ميان آوازها افتد [ آن را 
  ] علم موسيقى خوانند .\r\nو فروع « علم » رياضى چند نوع بود ، چون : علم مناظر - و مرايا ، و علم جبر و مقابله و علم جر اثقال و علم مساحت - و غير آن چون : علم جمع - و تفريق .\r\nبهندى و علم حيل چون : صندوق ساعت و امثال آن . و علم اگر متحركه [ و علم تقاويم و علم نقل مياه ، و اما اصول علم هشت صنف بود :\r\nاوزان 
  ] - و موازين و علم زيجات - و اول معرفت مبادى متغيرات ، چون :\r\nزمان - و مكان ، و حركت - و سكون ، و نهايت و لا نهايت ، - و غير آن . و آن را سماع طبيعى گويند . و دوم معرفت اجسام بسيطه و مركبه ، و احكام بسايط علوى و سفلى و آن را سما و عالم گويند .\r\nو سيم معرفت اركان - و عناصر و تبدل صور بر مادهء مشتركه و آن را علم كون و فساد گويند .\r\nو چهارم معرفت اسباب - و علل حدوث حوادث هوائى - و ارضى مانند :\r\nرعد و برق ، و صاعقه - و باران - و برف - و زلزله - و آنچه بدان [ ماند 
  ] و آن را آثار علوى خوانند .\r\nو پنجم معرفت مركبات - و كيفيت تركيب آن و آن را علم معادن خوانند . و ششم معرفت اجسام ناميه ، و نفوس - و قوى آن ، و آن را علم نبات خوانند .\r\nو هفتم معرفت احوال اجسام متحركه به حركت ارادى ، و مبادى حركات ، و احكام نفوس - و قوى آن و آن را علم حيوان خوانند .\r\nو هشتم معرفت احوال نفس ناطقهء ( انسانى ) و چگونگى تدبير - و تصرف او در بدن - و غير بدن ، و آن را علم نفس خوانند .\r\nو فروع علم طبيعى نيز بسيار بود مانند : علم طب و علم احكام نجوم و علم فلاحت و غير آن ، چون : علم فراست - كه استدلال است از خلق بر خلق ، و علم تعبير و علم كيميا و علم طلمسات - كه عبارتست از تمزيج قوى سماوى ، بقوى بعضى اجرام ارضى - تا از آن قوتى حاصل شود - كه مبدأ فعلى غريب شود درين عالم . و علم نيرنجات يعنى تمزيج قوى ارضى - بعضى با بعضى - تا از آنجا قوتى با ديد آيد كه ازو فعلى غريب صادر شود .\r\nو اما علم منطق - كه حكيم ارسطاطاليس آن را مدون كرده است - و از قوت بفعل آورده ، مقصودست بر دانستن كيفيت دانستن چيزها ، و طريق اكتساب مجهولات ، بس بحقيقت آن علم است - بعلم ، و بمنزلت ادات « تحصيل » ديگر علوم را ، و او نه قسم است :\r\nقسم اول ايساغوجى - يعنى مدخل منطق مشتمل بر اقسام الفاظ - و كليات خمسهء مفرده : جنس ، و نوع ، و فصل ، و خاصه ، و عرض عام .\r\nقسم دوم قاطيغورياس - يعنى\r\n\r\n","description":"","footnote":"","page_name":" 1174 ","page_number":506},
  {"content":"\r\n\r\nمقولات عشر .\r\nقسم سوم باريرمينياس - يعنى عبارت - مشتمل بر ابحاث قضايا .\r\nقسم چهارم - قياس .\r\nقسم پنجم - برهان - و حد با آن ياد كنند .\r\nقسم ششم - جدل .\r\nقسم هفتم - مغالطه .\r\nقسم هشتم - خطابت .\r\nقسم نهم - شعر .\r\nو سبب انحصار اقسام در نه آن است - كه چون قياسانى كه به آن استعلام مجهولات توان كرد ، در پنج قسم منحصر بود - كه آن را صناعات خمسه گويند ، اعنى : برهان و جدل و خطابت و شعر و مغالطه . - چه قياس : يا مفيد تصديق بود يا مفيد تخييل ، و تصديق : يا جازم باشد - يا غير جازم - و جازم : يا اعتبار مطابقهء او كنند مر نفس امر را - يا نه ، - و آنچه اعتبار مطابقه كنند : يا مطابق باشد ، يا نه ، پس قياس كى مفيد تصديق جازم مطابق باشد كى درو اعتبار مطابقهء خارج نكنند - بل اعتبار عموم اعتراف به آن كنند جدل باشد - اگر چنين باشد ، و الا آن را شغب خوانند - و اگر مفيد تصديق جازم غير مطابق باشد سفسطه بود ، و او با شغب هر دو از قسم مغالطه‌اند .\r\n- و اگر مفيد تصديق غير جازم باشد خطابت بود . و اگر مفيد تخييل باشد دون التصديق ، شعر بود .\r\nو بوجهى ديگر - اقاويلى كه به آن توصل كنند بتصحيح رايى ، يا تحقيق مطلوبى يا همه صادق و يقينى باشند - چنان كه در آن هيچ شبهت نباشد ، يا همه كاذب و مشكوك ، يا بعضى صادق - و بعضى كاذب ، و اين قسم بسه قسم مىشود - به جهت آنكه : يا صادق بيش از كاذب باشد ، يا كاذب بيش از صادق ، يا هر دو متساوى باشند . پس آنكه همه صادق باشد قياس برهانى بود ، و آنكه غالب - الصدق « باشد » جدلى « بود » و آنكه متساوى الصدق و الكذب باشد خطابى بود ، و آنكه غالب الكذب باشد مغالطى بود ، و آنكه همه كاذب باشد شعرى بود .\r\nو بر اذكيا پوشيده نباشد كه : اين تقسيم ثانى چندان نيست ، پس چون انواع قياس درين پنج منحصر بود و مباحث قياس بعضى مشترك بود ميان انواع خمسه ، و بعضى مخصوص بهر يكى ، قياس مطلق را بابى مفرد ساختند ، و ابحاث مشتركهء بين الخمسه را در آن ياد كردند .\r\nپس ابواب قياس شش شد .\r\nو چون اقاويل قياسى تركب آن « از » كمتر از دو مقدمه ممكن نبود و تركب مقدمات « از » كمتر از دو مفرد ممكن نه ، دو باب ديگر برين شش زيادت كردند « و » در يكى از آن بحث كنند از معانى مفرده ، و در يكى از قضايا ، پس ابواب منطق هشت شد ، و اين ترتيب ارسطاطاليس - است .\r\nو فرفويوس - كه از متابعان او بود ، بحث الفاظ - و كليات خمسه - كه ارسطو در باب معانى مفرده آورده بود يعنى مقولات جدا كرد ، و در بابى مفرد آورد - و آن را « ا » يساغوجى نام كرد ، و اين افراز بغايت نيكو كرد ، - چه كليات خمسه - و دلالات الفاظ ، در ذهن توانند\r\n\r\n","description":"","footnote":"","page_name":" 1175 ","page_number":507},
  {"content":"\r\n\r\nبود ، - و مقولات عشر طبايع موجودات خارجىاند ، پس افراز ايشان از يكديگر بهتر از فرج ايشان ( است ) . بهم و ازين جهت ابواب منطق نه آمد - اينست تمامى اقسام حكمت نظرى .\r\nو اما حكمت عملى - و آن دانستن مصالح حركات ارادى - و افعال صناعى نوع انسانى بود بر وجهى كه مؤدى بود نظام احوال معاش - و معاد ايشان و مقتضى رسيدن بكمالى - كه متوجه‌اند سوى آن ، هم منقسم ( مى ) شود به دو قسم :\r\nيكى آنچه راجعى بود بهر نفسى بانفراد .\r\nو ديگر آنچه راجع بود با جماعتى بمشاركت . - و قسم دوم نيز به دو قسم شود :\r\nيكى آنچه راجع بود با جماعتى - كه ميان ايشان مشاركت بود در منزل - و خانه .\r\nو دوم آنچه راجع بود باجتماعى - كه ميان ايشان مشاركت بود در شهر - و ولايت - بل اقليم - و مملكت ، پس حكمت عملى نيز سه قسم بود : اول را تهذيب اخلاق خوانند . و دوم را تدبير منازل .\r\nو سيم را سياست مدن .\r\nو فايدهء حكمت خلقى آنست كه فضايل را بشناسد و كيفيت اقتناء آن ، تا زكاء نفس به آن حاصل شود ، و رذائل بدانند - و كيفيت توقى از آن تا نفس از آن پاك شود .\r\nو فايدهء حكمت منزلى آنست - كه بدانند مشاركتى كى واجب بود - كه منتظم شود مصلحت منزلى - كه تمام شود باشد ميان اصل يك منزل - تا به او ( بزوجى - و زوجهء ، و والدى و مولودى ، و مالكى - و مملوكى ) .\r\nو فايدهء حكمت مدنى آنست - كه بدانند كيفيت مشاركتى - كه ميان اصناف - و اشخاص ايشان واقع شود تا تعاون يكديگر كنند بر مصالح با بدان ، و بقاء نوع انسان و بدان بعضى حكمت مدنى را به دو قسم كرده‌اند :\r\nيكى آنچه تعلق بملك دارد ، - و آن را علم سياست خوانند . - و دوم آنچه تعلق بنبوت و شريعت دارد ، - و آن را علم نواميس خوانند . و از اين جهت .\r\nبعضى اقسام حكمت عملى چهار نهاده‌اند ، و اين مناقض آن نيست كه سه نهاده بسبب دخول دو قسم از اين در تحت يك قسم از آن و همچنين بعضى اقسام حكمت نظرى چهار نهاده‌اند - بحسب انقسام معلومات ، - چه معلوم : يا مفتقر بود بمقارنهء مادهء جسمانى - در وجود عينى - يا نه ، و اول اگر متجرد نشود از ماده در ذهن طبيعى باشد - و الا رياضى بود . و دوم اگر مقارن ماده نشود البته ، چون : ذات حق تعالى و عقول ، و نفوس ، الهى باشد . و الا علم كلى و فلسفهء اولى - چون علم بهويت ، و وحدت و كثرت ، و علت - و معلول ، و امثال آن - از آنها - كه بارى عارض مجردات مىشوند - و بارى عارض اجسام ، و لكن بعرض - نه بذات ، چه اگر بذات مفتتر بودى بمادهء جسمى - از آن منفك نشدى ، و مجردات را به آن وصف نشايستى كرد . و منافاة ميان اين دو تقسيم نيست - چنان كه دانستى .\r\nو ببايد دانست - كه -\r\n\r\n","description":"","footnote":"","page_name":" 1176 ","page_number":508},
  {"content":"\r\n\r\nمبادى مصالح اعمال - و محاسن افعال نوع بشركى مقتضى نظام امور - و احوال ايشان بود در اصل : يا طبع باشد - يا وضع .\r\nاما آنچه مبدأ آن طبع بود آنست - كه تفاصيل آن مقتضاء عقول اهل بصارت - و تجارب ارباب كياست بود ، باختلاف ادوار - و تقلب سير و آثار ، مختلف - و متبدل نشود ، و آن اقسام حكمت عملى است - كه ياد كرده‌اند .\r\nو اما آنچه مبدأ آن وضع بود اگر سبب وضع اتفاق راى جماعتى بود بر آن آن را آداب - و رسوم خوانند . و اگر « سبب » اقتضاء راى بزرگى بود مانند بيغامبرى - يا امامى آن را نواميس الهى خوانند . و آن نيز سه صنف باشد : يكى آنچه راجع با هر نفسى بود بانفراد - مانند : عبادات - و احكام آن - و دوم آنچه راجع با اهل منازل بود بمشاركت - مانند : مناكحات - و ديگر معاملات . و سيم آنچه راجع با اهل شهرها - و اقليم‌ها بود مانند : حدود و سياسات و اين علم را علم فقه خوانند و چون مبدأ اين جنس اعمال وضع است ، بتقلب احوال - و تغلب رجال و تطاول روزگار - و تفاوت ادوار و تبدل ملل - و دول ، در بدل افتد .\r\nو اين باب - از روى تفصيل خارج افتد از اقسام حكمت ، - چه نظر حكيم مقصور است بر تتبع قضاياء عقول ، و تفحص از كليات امور ، - كه زوال - و انتقال بدان متطرق نشود ، و باندراس ملل - و انصرام دول ، مندرس - و متبدل نگردد ، و از روى اجمال داخل مسائل حكمت عملى باشد . و بدان كه امهات علوم حكمت اين شش قسم است . سه نظرى - و سه عملى و هر عملى جزوى - منتسب باشد بيكى از اينها .\r\nو علم منطق از فروع علم الهى باشد - از آن روى - كه نظر او در معانى كلى است - مجرد از ماده .\r\nو بعضى منطق را در اصل قسمت در مىآورند برين وجه - كه علم : يا آلت ما سواه من العلوم باشد ، يا نه . - اگر باشد منطق بود ، و الا نظرى - يا عملى - بر آن وجه كه از بيش گرفت .\r\nو بعضى برين وجه در مىآورند - كه معقولات اولى كه صور ماهيات موجودات خارجىاند - و احكام بر آن ، - چون در ذهن حاضر شوند - ايشان را عوارضى لاحق مىشود « كه » آن را معقولات ثوانى خوانند - از آن جهت كه در درجهء دوم مىافتد از تعقل . و اين معقولات ثوانى منقسم مىشود به دو قسم : يكى عوارضى كه عارض معقولات اولى مىشوند از آن روى كه متألف شوند بتأليفاتى كه مفيد باشد « در عبارت - چون : فاعليت و و مفعوليت ، و ظرفيت ، و اضافت ، و حال و تميز ، - و امثال آن .\r\nو ديگر عوارضى كه عارض معقولات اولى مىشوند از آن روى كه متألف شوند بتأليفاتى كه مفيد باشند » در اكتساب مجهول از معلوم - چون : محمول - و موضوع ، و كلى - و جزوى و قياس - و نتيجه ، و امثال آن . بس علمى كه مبحوث فيه از آن قسم دوم بود ازين معقولات ثوانى - منطق است مطلقا - من غير نظر الى شىء من اللغات و ازين جهت از حكمت باشد - چه نسبت او با جميع لغات ، و\r\n\r\n","description":"","footnote":"","page_name":" 1177 ","page_number":509},
  {"content":"\r\n\r\nازمنه - و امكنه و ملل - و نحل يكيست ، و علمى كه مبحوث فيه از آن قسم اول بود از معقولات ثوانى نحو است ، و او را بوجهى مىتوان گرفت كه از حكمت باشد ، و بوجهى مىتوان گرفت كه نباشد ، - چه اگر اعتبار نحو از آن روى كنند كى درو مراعات نسب مختلفه كنند ميان اجزاء متألفه - در جمل مفيده - بىآنكه التفات كنند بأواخر مفردات آن - كه مختلف شد به عامل يا نشد ، - ازين جهت نسبت او با تمامى لغات - نسبت واحده باشد و او از حكمت بود ، [ و 
  ] و قريب المرتبه من المنطق . - و اگر اعتبار او بالتفات - باختلاف ، اواخر كلمات معربهء او كنند - در درج - و اين اختلاف نباشد - الا آنكه او را مضاف با لغت گيرند ، پس نسبت او با جميع لغات يكى نباشد و نه او از حكمت ، - چنان كه تصريف - كه از آن هر لغتى - بوجهى ديگرست لا جرم از حكمت نيست . اينست اقسام علوم حكمى بر وجه اقتصار .\r\nو اما تقسيم علوم دينى بر همين سياقت - اول بدان كه علوم مطلقا بر سه قسم است :\r\nاول آنكه بعقل توان دانستن و بنقل نتوان دانستن ، - و اين قسم را علوم عقلى خوانند .\r\nقسم دوم آنكه بنقل توان دانستن و بعقل نتوان دانستن ، و اين قسم را علم نقلى خوانند .\r\nقسم سوم آنكه هم بعقل توان دانستن و هم بنقل ، و بسبب تركب اين قسم از عقل و نقل - و تقدم عقل بر نقل ، اين قسم [ را 
  ] نيز از قسم عقلى مىگيرند . و ضابط درين سه قسم آنست - كه هر چيزى كه صحت - نبوت پيغمبر عليه السلم بر آن موقف باشد آن را جز بعقل - و برهان عقلى ، معلوم نتوان كرد - چنان كه : وجود بارى تعالى ، و اثبات علم - و قدرت او ، و امثال اين ، - چه هر چه چنين باشد بقول رسول ثابت نتوان كرد ، زيرا كى قول نبى گاهى حجت باشد - كه معلوم شود او صادق است ، و صدق او وقتى معلوم گردد - كه نبوت او معلوم شود ، و نبوت او وقتى معلوم شود - كه معلوم باشد كه خدائى هست - عالم - قادر ، پس چنين مسائل اگر بقول او اثبات كنيم دور لازم شود ، و آن محالست - پس اثبات چنين مسائل جز ببرهان عقلى ممكن نگردد . و هر چيز كه جايز بود عقلا كه باشد - و نباشد چون : حس بدان محيط نگردد ، و عقل را بر اثبات يا نفى او دليلى نيست ، چه تقدير آنست كه هر دو طرف به نسبت با او متساوى است .\r\nاثبات آن جز بدليل نقلى نتوان كرد ، چون اثبات وجوب عبادات ، و اقسام موجودات :\r\nاز عرش ، و كرسى و مقادير ثواب عبادات و عقاب معاصى ، و امثال اين . و هر چيز كى مغاير اين دو قسم بود - آن را هم بدليل عقلى - و هم بدليل نقلى اثبات توان كردن چون : وحدانيت حق عز و علا ، زيرا كى صحت نبوت بر وحدانيت صانع موقوف نيست ، پس اثبات اين مسأله بقول رسول عليه السلام توان كرد ، و عقل جائز نمىدارد وحدانيت صانع ، و عدم وحدانيتش ، بلكه عقل حكم مىكند كه وحدانيت صانع واجبست ، و كثرت عددش ممتنع . پس مسأله وحدت صانع و امثال\r\n\r\n","description":"","footnote":"","page_name":" 1178 ","page_number":510},
  {"content":"\r\n\r\nآن - اعنى از آنها كه [ نه 
  ] نبوت بر آن موقوف باشد و نه عقل در آن متردد ، هم بعقل - و هم بنقل اثبات توان كرد . و چون اين مقدمه معلوم شد گوئيم : هر چه آن را بدلايل عقلى اثبات توان كرد [ خواه بنقل نيز اثبات توان كرد 
  ] ( و ) خواه نه ( آن را علم اصول دين گويند و هر چيز كه جز بدليل سمعى اثبات نتوان كرد آن را علم ) فروع دين خوانند . - و علم اصول چهار قسم است :\r\n[ اول 
  ] - در معرفت ذات آفريدگار ، بدانك تماميت موجودات در وجود محتاج اواند - چه غير او واجب الوجود نيست [ و 
  ] باقى ممكن الوجوداند ، و ممكن در وجود بواجب محتاج شود .\r\nقسم دوم - در ( معرفت ) صفات او ، و آن دو نوع است : نوع اول صفات تنزيه و آن را صفات جلال گويند . چنانك حق را بدان بشناسند - كى او منزه است از آنچه محدث [ باشد 
  ] يا ممكن ، يا جوهر ، يا عرض ، يا متحيز ، با حال در محل ، يا متكيف - يا شبيه به چيزى . -  لَيْسَ كَمِثْلِهِ شَيْءٌ وَ هُوَ السَّمِيعُ الْبَصِيرُ  . نوع دوم :\r\nصفات كمال و آن را صفات اكرام خوانند ( چنان كه فرمود )  تَبارَكَ اسْمُ رَبِّكَ ذِي الْجَلالِ وَ الْإِكْرامِ  . - و آن صفاتى باشد كه واجب باشد كه ذات حق بدان موصوف باشد ، و اين صفات : حياة ، و علم ، و قدرت ، و ارادت ، و سمع ، و بصر ، و كلام ، و رحمت ، و كرم ، مغفرت است - كه در قرآن مجيد ، و اخبار نبوى آمده است .\r\nقسم سوم - معرفت افعال - و احوال او ، و دقايق مصنوعات ، و رقايق مبدعات .\r\nو بدانك هر كس كه وقوف و اطلاع او بر دقايق اسرار مخلوقات بيشتر بود ، علم او بكمال قدرت - و حكمت او بيشتر بود - و كاملتر باشد ، و هر كه در عجايب - و غرايب ، و بدايع صناعى مخلوقات : از آسمان - و زمين ، و عرش و كرسى ، و طبقات افلاك - و اجرام ثوابت و سيارات ، و لطايف مواليد سه‌گانه : از معادن - و نبات - و حيوان ، بيشتر نظر كند ، وقوف او بدانها بيشتر بود ، و همچنين علم او بكمال قدرت و حكمت او بيشتر [ و 
  ] چون اين معلوم شد گوئيم : تأمل بايد كرد در برگ درخت مثلا - كه در هر يكى : خواه كوچك و خواه بزرگ - رگى رفته باشد از اول برگ تا آخر برگ ، و از آن يك رگ شاخها متفرع شده - در يمين - و يسار ، و از هر فرعى فرعها متفرع شده هر فرعى از اصل خود كوچك‌تر - تا به جائى رسد كه آن فر [ و 
  ] ع در چشم نيايد از باريكى و كوچكى . و حكمت در آن رگها آنست كه غذا زين - درخت بر بالا ميرود و بشاخهاء درخت منقسم مىشود - از شاخ بشاخ ، آنگه ببرگها برسد - و در آن رگها در شود ، و در آن برگ شايع گردد - چنان كه هر جزوى از اجزاء برگ - به قدر مصلحت و اندازهء حاجت - غذاء خود حاصل كند ، تا بدان بقا و نماش باشد  ذلِكَ تَقْدِيرُ الْعَزِيزِ الْعَلِيمِ  و جون در يك برگ چندين حكمت و صنعت است ، ازينجا قياس توان كرد كه در باقى مخلوقات از آسمان - و زمين و ما بينهما : من المعادن و النبات - و الحيوان باشد .\r\nو الانسان ، چه حكمتهاء بديع گوناگون باشد .\r\n\r\n","description":"","footnote":"","page_name":" 1179 ","page_number":511},
  {"content":"\r\n\r\nقسم چهارم - معرفت نبوت و رسالت و حكمت در آن . اول ، بدان كه قوت عقل نه چنانست كه همه چيزها را دريابد ، خاصه امور دينيات ، - چه روزهء روز آخرين رمضان واجب است و روزهء روز اول شوال حرام . و اين دو روز به يكديگر متصل‌اند - و اجزاء زمان از روى ظاهر متساوى ، و امثال اين احوال جز از اقوال پيغمبران ( عليهم السلام ) معلوم نتوان كرد ، پس حكمت الهى چنين اقتضا كرد - كه پيغمبران را بعالميان فرستد - بانواع طاعات - و عبادات ، كه مقصودست از آفرينش جن و انس ( چنان كه فرمود ) - كى :\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  - و كيفيت اداء آن بديشان آموزند چنان كه فرمود :  رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ  . اينست اقسام علم اصول .\r\nو اما علم فروع بر دو قسم است يكى مقصود و دوم تبع اما قسم مقصود چهار ركن است .\r\nاول علم كتاب « عزيز » و آن دوازده نوع است .\r\nنوع اول - علم قرائت و آن دو قسمست : يكى قراآت قرآن سبع و آن همه از پيغمبر عليه السلام مروى است بروايات مشهور - و متواتر شده و نماز كردن بدان درست بود - و ديگر شواذ « و » آن بروايات آحاد آمده است - و نماز كردن بدان درست نباشد .\r\nنوع دوم - علم وقوف است كه آيات كجا تمام ( مى ) شود - و در اثناء [ آيات 
  ] كجا وقف توان كرد و اين نقليست چه باشد كه كلمات قرآن مجيد به حكم قياس يك آيت باشد ، و به حكم روايت آيات بود ، چنان كه :    الْحَمْدُ لِلَّهِ رَبِّ الْعالَمِينَ الرَّحْمنِ الرَّحِيمِ مالِكِ يَوْمِ الدِّينِ    . كه به حكم قياس يك سخنست ، زيرا كه همه صفت يك موصوفست پس بايستى كه يك آيت بودى ، لكن به حكم روايت سه آيت است . و باشد كه به عكس اين باشد ، چنان كه آيت آخر سورة البقره . و بدان كه بسبب وقف ، معانى مختلف شود ، چنان كه درين آيت كه :  وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ  .\r\nچه اگر وقف اينجا كنيم ، لازم آيد - كى تأويل متشابهات خداى داند و راسخان در علم نيز دانند . و اگر بر الله - وقف كنيم ، لازم آيد - كه تأويل متشابهات جز خداى نداند .\r\nنوع سوم - علم اللغات قرآن است .\r\nنوع چهارم - علم اعراب است كه بىآن در تفسير قرآن شروع كردن حرام بود ، زيرا - كه معانى قرآن - بواسطة معرفت لغت و اعراب توان دانست .\r\nنوع پنجم - علم اسباب نزولست :\r\nزيرا - كه خداى تعالى قرآن را در مدت بيست و سه سال بمحمد عليه السلام « فرستاد » در وقايع مختلف . سؤال - اگر كسى گويد [ كه 
  ] در معرفت اسباب نزول هيچ فايده نيست ، زيرا - كه در اصول فقه ثابت شده است - كه عبرت بعموم لفظ است ، نه بخصوص سبب .\r\nجواب - فايدهء معرفت اسباب نزول قرآن مجيد آنست - كه هر گاه كه عمومى را تخصيص كرده شود ، به غير سبب نزول جايز باشد ، و بسبب نزول جائز نباشد [ و 
  ] اما بنزد آن كس - كه گويد : عبرت بخصوص سبب است ، حكم آن عام بيش\r\n\r\n","description":"","footnote":"","page_name":" 1180 ","page_number":512},
  {"content":"\r\n\r\nاو همچو حكم خاصى باشد ، پس در معرفت اسباب نزول فوايد بسيار بود .\r\nنوع ششم - معرفت ناسخ و منسوخ ، چه مكلف را عمل بناسخ شايد كردن ، و بمنسوخ نه .\r\nنوع هفتم - علم تأويلست ، چنان كه لفظ نفى باشد - و مراد اثبات چنان كه فرمود :   لا أُقْسِمُ بِيَوْمِ الْقِيامَةِ   . اى اقسم . و همچنين :  ما مَنَعَكَ أَلَّا تَسْجُدَ  ( اى تسجده ) و امثال اين بسيارست ، و گاه لفظ عام باشد ، و مراد يك شخص بود ، چنان كه :\r\n قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ  ، چه مراد از ناس اول نعيم بن مسعودست .\r\nو گاه باشد كى به عكس اين بود ، چنانك :\r\n فَاعْلَمْ أَنَّهُ لا إِلهَ إِلَّا اللَّهُ  . چه مأمور اگر چه معين است - اما مراد جمله مكلفان‌اند . و چنان كه : لفظى در جائى بيايد كه در ظاهر تناقض باشد بر دو وقت حمل كنند ، و چنان كه :  فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ  . و جاى ديگر فرمود :  لَنَسْئَلَنَّهُمْ أَجْمَعِينَ  نوع هشتم - علم قصص است و در آن حكمتهاء بسيارست . اول - آنكه ( از ) قصص اوائل معلوم شود كه عاقبت مطيعان در دنيا و آخرت ثنا و ثواب بود ، و عاقبت عاصيان و بال و نكال ، و اين سبب آن بود - كه مردم بطاعت ميل كنند و از معصيت اجتناب نمايند . دوم - آنكه :\r\nمحمد عليه السلام امى بود - و هيچ كس را شاگردى نكرده بود ، پس چون از قصصهاء اوايل حكايت كند چنان كه درو « ى » هيچ خطا و خلل نباشد معلوم شود كه از وحى معلوم كرده « است » . سيم - آنكه تا محمد را عليه السلام معلوم شود كه رسولان متقدم از قوم - و امت خويش زحمتهاء [ بسيار 
  ] كشيده‌اند ، و او نيز برنجهائى كه از قوم خود مىديد راضى شود .\r\nنوع نهم - علم استنباط معانى قرآن چنان كه علماء اصوليين - [ وفقه 
  ] و غير هما مسائل اصولى و فقهى از قرآن بيرون آورده‌اند .\r\nنوع دهم - علم ارشاد ، و نصيحت « و » مواعظ و امثال ، اين قدر از علوم قرآن آنست كه عقول بشر به آن مىرسد ، و الا او بحريست كه ساحل ندارد .\r\nنوع يازدهم - علم معانى و آن معرفت خواص تراكيب باشد در افادت - و آنچه خواص تراكيب باشد در افادت - و آنچه متصل شود بتراكيب : از استحسان - و غيره ، تا متحرز شوند - بسبب وقوف بر آن خواص ، از خطا در تطبيق كلام ، بر آن وجه - كه حال مقتضى آن باشد .\r\nنوع دوازدهم - علم بيان - و آن معرفت ايراد معنى واحدست در طرق مختلف بزيادت وضوح ، و خفا در دلالت بر آن - و نقصان آن ، - تا احتراز كنند بوقوف بر آن از خطا در مطابقه ، كلام ، مر تمام مراد ازو .\r\nركن دوم علم اخبار رسول عليه السلام و آن نيز انواع است . چون دانستن اسماء محدثين و مدلسين و كنى - و القاب ، و قبايل - و انساب و مذاهب و اعمار - و بلدان و اوطان ايشان - و چون معرفت صحابه - و تابعين - ( و تبع تابعين ) و اولاد ايشان . و چون معرفت غريب حديث و فقه آن ، و تصحيفاتى كى در متون و اسانيدست و چون معرفت جرح - و\r\n\r\n","description":"","footnote":"","page_name":" 1181 ","page_number":513},
  {"content":"\r\n\r\nتعديل ، و صدق محدث و امارت آن و خلاف آن . و چون معرفت آنكه حديث عالى الاسنادست يا نازل الاسناد يا مسند . يا موقوف يا مرسل . يا منقطع يا مسلسل يا معنعن يا معضل يا مدرج . يا صحيح « يا ( سقيم ) » - يا ناسخ - يا منسوخ . يا مشهور يا غريب يا معلول الى غير ذلك مما تكفل ( ببيانه ) المحدثون رحمهم الله .\r\nركن سيم علم اصول فقه و آن : علم است باصولى كه به آن توصل كنند - باستنباط احكام شرعى [ فرعى 
  ] از ادله تفصيلى ، چون استنباط قتل جميع مشركين الا آنچه سنت مخصوص كرده است از نساء و اطفال و اهل ذمت ، - ازين آيت كه :  فَاقْتُلُوا الْمُشْرِكِينَ  . بواسطهء اين « اصول » كه : امر اقتضاء وجوب كند ، و جمع معرف بلام اقتضاء عموم ، و عام را تخصيص عارض مىشود - تا بغايتى كه گفته‌اند كه : ما من عام الا و قد خص و اگر چه اين عام نيز بحقيقت مخصوص است - لقوله تعالى :  وَ اللَّهُ بِكُلِّ شَيْءٍ عَلِيمٌ  و تخصيص كتاب بسنت جايز باشد .\r\nركن چهارم علم فقه : و آن علم باشد به احكام شرعى فرعى از ادله تفصيلى بسبيل استدلال . و اين [ علم 
  ] بحريست [ كه 
  ] ساحل ندارد .\r\nو اما قسم تبع علم ادب است . چه :\r\nقرآن و احاديث - كه دانستن آن لازم و واجب است ، بلغت عربست . پس معرفت لغت عرب لازم بود ، كه : ما لا يتم الواجب الا به - و كان مقدورا فهو واجب ، علم ادب چنان كه زمخشرى ( رحمه الله ) در قسطاس عروض بر نمرده است - دوازده نوعست . نوع اول علم متن لغت . نوع دوم علم ابنيه - يعنى علم تصريف ، و آن : علم باشد باصولى كه به آن بشناسند احوال ابنيهء كلم و كيفيت تصرف در آن به اين علم دانند . نوع سيم [ علم 
  ] اشتقاق و آن علم باشد برد الفاظ و معانى مختلف با اصلى واحد - پس اگر ترتيب حروف نگاه دارند - چنان كه تقديم ضاد بر را - و را بر با در جميع تراكيب ضارب - و مضروب [ و ضراب 
  ] و مضراب - الى آخره . - آن را اشتقاق صغير خوانند . و اگر ترتيب حروف را نگاه ندارند ، ، بل [ كه 
  ] يك معنى مشترك ، ميان معانى مختلف تقاليب ششگانهء ثلاثى ، و بيست و چهارگانهء رباعى و صد و بيست و پنج‌گانه خماسى پيدا كنند و آن را مشتق منه اين تقاليب نهند . آن را اشتقاق كبير خوانند ، چنان كه تراكيب شش‌گانهء كاف لام ميم همه در معنى شدت - و قوت مشترك‌اند .\r\nاول : ك ل م - و منه الكلم - يعنى جراحت كردن . و الكلام - لانه يقرع السمع دوم : ك م ل - و منه الكامل لانه اقوى من الناقص .\r\nسوم ل ك م - و منه الكم و شدت - و قوت « او » از شرح مستغنى است .\r\nچهارم : م ك ل - و منه بئر مكول اذا قل ماؤها . پس در ورود آن شدتى باشد .\r\nپنجم : م ل ك و منه ملكت العجين اذا [ أ 
  ] نعمت عجنه فاشتد و قوى .\r\nو قسم ششم كه : ل م ك است مهمل است .\r\nو اگر « اين » حروف را نيز نگاه ندارند ، بل كه تجاوز كنند - بمعانى - كه\r\n\r\n","description":"","footnote":"","page_name":" 1182 ","page_number":514},
  {"content":"\r\n\r\nاخوات آن طايفه از حروف من حيث النوع او المخرج متحمل آن باشد . آن را اشتقاق اكبر گويند چنان كه : ثلم بميم - كى حروفى ما بين است به جهت خلل است - در جدار ، و ثلب ببا - كه حرفى شديدست به جهت خلل در عرض . و چنان كه : زفير بفا - به جهت آواز خر ، و زئير بهمزه - كه حرفى شديدست به جهت آواز شير ، و چنان كه : فصم بفا - به جهت شكستن چيزها بىآنكه از يكديگر جدا شوند . و قصم بقاف به جهت شكستن - به شرط آنكه جدا شود ، و ازينجاست كه : آورده‌اند كه لغوى را برادر نمانده بود . و در عزا مىگفت : فصمت ظهرى و ان شئت قصمت ظهرى - لانه بالقاف اولى و احرى - لانه اشق و انكى .\r\nنوع چهارم - علم اعراب - و آن علم نحوست ، و حد او آنكه او علمى است باحوالى و هيئاتى - كه عارض الفاظ عربى شود - كه آن الفاظ بواسطهء آن احوال - و هيآت بر آن وجه باشد - كه بايد ، و دلالات آن الفاظ بر معانى كه قاصد آنند به آن احوال و هيآت حاصل - يا تمام شود . و بعضى گفته‌اند كه : نحو علمست بقوانينى - كه از آن احوال كلام عرب بشناسند - احوالى كه موقوفه النوع باشد - على - التركيب .\r\nنوع پنجم - علم معانى - و حد او از پيش گفته شد .\r\nنوع ششم - علم بيان - و حد او گفته آمد .\r\nنوع هفتم - علم عروض .\r\nنوع هشتم - علم قوافى - كه :\r\nعبارتست از معرفت اواخر ابيات . نوع نهم - انشاء نثر - و آن علم ترسل است .\r\nنوع دهم - قرض شعر - يعنى علم نظم .\r\nنوع يازدهم - علم خط - و آن دو قسم است : يكى متبع و يكى مخترع . متبع خط مصاحف قديمه است ، و خط عروض .\r\nو مخترع آنست كه كتاب بر آن مواضعه كرده‌اند .\r\nنوع دوازدهم - علم محاضرات - و هو ما تحاضر به صاحبك - از حديثى يا شعرى . يا نادرهء يا بمثلى ساير - اينست انواع اصول و فروع علوم دينى .\r\n\r\nطَبيعَت\r\n- ( اصطلاح فلسفى و علوم غريبه ) كلمهء طبيعت يكى از كلماتى است كه در ادوار مختلف تاريخى معانى مختلف به خود گرفته است و ملاك كار صدر الدين شيرازى در حركت جوهريه همان طبيعت ساريه است .\r\nطبع در لغت به معناى ختم است و « طبع الشيء » يعنى او را ختم كرد و « طابع » چيزى كه بدان امرى ختم شود و به معناى سجيت و خلق نيز آمده است « طبع الله » يعنى « خلق الله » طبايع اربعه حرارت و برودت و رطوبت و يبوست را گويند . ( از كنز العلوم و اللغة ) و طبيعت يعنى سجيت و جمع آن طبايع است . و علم طبيعت يعنى علمى كه در آن بحث از اشياء عالم حسى و ظواهر موجودات مىشود .\r\nابن رشد گويد : طبيعت اطلاق مىشود بر تغييرات چهارگانه كه عبارت از كون و فساد و نقله و نمو و استحاله باشد و بر صورتى كه مبدأ آن حركات است و نيز\r\n\r\n","description":"","footnote":"","page_name":" 1183 ","page_number":515},
  {"content":"\r\n\r\nاطلاق مىشود و شايسته‌تر همين اطلاق است و بر قوتى كه مدبر اجسام است نيز اطلاق مىشود و بر اسطقساتى كه مبدأ تركيب اشياء است نيز اطلاق مىشود و بر هيولى و صورت و مواد و تغييرات بطور مطلق اطلاق مىشود .\r\n( از رسائل ابن رشد ص 34 - 35 و رجوع شود به تفسير ص 413 ) و اطلاق بر هر امرى كه فاعل بواسطهء آن بدون فراگرفتن راهنمائى شود مىشود چنان كه گويند پستان گرفتن طفل بالطبع يا امر طبيعى است و بر مبدأ صدور افعال ذاتى و غير قسرى نيز اطلاق مىشود چنان كه سنگ بدون علت و محرك خارجى فرود آيد . و بر حركاتى كه مستند بعلم و شعور نباشد نيز اطلاق مىشود .\r\n( از المعتبر ج 2 ص 5 ، 8 ) شيخ الرئيس گويد : قوتى كه مبدأ افعال و آثار خاصى است برو تيرهء واحده بدون شعور و اراده طبيعت ميگويند و در تعريف آن گويد : « قوة سارية فى الاجسام يفيد الصورة و الخلقة » و باز گويد : « و طبيعته هى القوة التى تصدر عنها تحركه ( جسم ) او تغيره الذى يتكون عن ذاته » .\r\nو گويد : بر معانى ديگرى نيز اطلاق مىشود از جمله بر مبدأ حركت و سكون ، آنچه مقوم جوهر است ، ذات هر چيزى و مزاج . ( از شفا ج 1 ص 16 - 17 ) در علوم غريبه كلمهء طبيعت بدين سان تعريف شده است : طبيعت از ناحيهء تضاعيف كيفيات بواسطهء حركت و سكون حاصل مىشود و ابتداى تضاعيف آن امتزاج كميت بود با آن بنا بر اين طبيعت چهار چيز بود حركت ، سكون ، كيفيت و كميت .\r\nو چون طبيعت بدين‌سان بود چهار چيز از آن جوشش كند ، حرارت ، برودت ، يبوست و رطوبت كه آنها را اوائل امهات بسائط گويند و سپس حركت و سكون و كيفيت بدين چهار احاطت يابد و پس از اجتماع آنها كميت بر آنها احاطت كند .\r\nو مواليد حاصل شود .\r\n( از رسائل جابر ص 16 )\r\n\r\nطَبيعَتِ اولى\r\n- ( اصطلاح فلسفى ) مراد عقل اول است .\r\n( مصنفات ج 1 ص 8 از رساله 3 ) رجوع بعقل اول شود .\r\n\r\nطَبيعَتِ خامِسَه\r\n- ( اصطلاح فلسفى ) فلاسفه گويند طبيعت افلاك غير از طبيعت هر يك از عناصر است و طبيعت پنجمى است و طبيعت آنها مقتضى خرق و التيام و كون و فساد نيست .\r\n( رجوع شود به رساله دوم از بخش طبيعيات ص 39 افوان )\r\n\r\nطَبيعَتِ ساريَه\r\n- ( اصطلاح فلسفى ) مراد قواى نفس كليه ما فوق است كه سارى در اجسام مادون و محاط است « ان للنفس الكلية التى هو فوق الفلك المحيط قوة مختصة سارية فى جميع الاجسام التى دون فلك القمر مدبرة لها متصرفة فيها » .\r\n( اخوان ج 2 ص 193 ) « و منها افعالها و يسميها الفلاسفة و الاطباء طبيعة الكون و الفساد و يسميها الناموس ملكا من الملائكة و هى نفس واحدة و لها قوى الكثيرة » ( از رسائل ج 2 ص 193 )\r\n\r\nطَبيعَتِ كُلّى\r\n- ( اصطلاح فلسفى ) ناصر خسرو در مقام بيان اطلاقات طبيعت\r\n\r\n","description":"","footnote":"","page_name":" 1184 ","page_number":516},
  {"content":"\r\n\r\nگويد : ارسطو گويد : طبيعت آغاز حركت و سكون است و گروهى ديگر گويند قوتى است الهى گماشته بر حفظ عالم و گروهى گويند خلاء است كه نگاه دارنده است و طبيعت كلى است و بعضى گفته‌اند رطوبت است و نگاه دارنده اشياء است و گروهى گفتند ارادت بارى است و بعضى گفتند حرارت است و بعضى گفتند نفس است .\r\nو گويد : حافظ اقسام جسم كلى را طبيعت كلى گفتند كه مساوى با مثال افلاطونى است كه آنها نيز براى حفظ اشخاص جسمانىاند .\r\n( جامع الحكمتين ص 123 ، 125 و رجوع شود به اسفار ج 4 ص 59 )\r\n\r\nطَبيعَتِ مُرسَلَه\r\n- ( اصطلاح فلسفى ) مراد از طبيعت مرسله وجود لا به شرط است . ( از شفا ج 2 ص 562 )\r\n\r\nطَبيعَتِ مُشتَرَكه\r\n- ( اصطلاح فلسفى ) و منظور طبيعت اجرام آسمانى است كه گويند چون همه را طبيعت يكى است . در يك حركت متحرك به حركت فلك الافلاك‌اند .\r\n( رجوع شود به آراء اهل مدينه ص 58 )\r\n\r\nطَبيعَتِ مُطلَق\r\n- ( اصطلاح فلسفى ) كلى هرگاه من حيث هو و بدون لحاظ اطلاق مأخوذ شود « مطلق الطبيعة » ناميده شده و به اين اعتبار به تحقق فردى از افراد محقق مىشود و بانتفاء فردى نيز منتفى مىشود اين نوع كلى موضوع قضيهء مهمله است و هر گاه با آن لحاظ اطلاق شود نه به آن نحو كه اطلاق قيد آن باشد بلكه بدان نحو كه اطلاق عنوان لحاظ آن باشد اين نوع كلى را طبيعت مطلقه نامند و به تحقق يك فرد محقق مىشود و لكن بانتفاء يك فرد منتفى نمىشود و اين نوع كلى موضوع قضيه كليه است .\r\n( دستور ج 2 ص 274 )\r\n\r\nطَبيعىّ\r\n- ( اصطلاح فلسفى ) طبيعى يعنى امرى كه مقتضاى طبع باشد و چيزى كه مستند بذات شىء باشد فن طبيعى يعنى علم باحوال امورى كه در وجود خارجى و ذهنى نياز بماده داشته باشد و امور طبيعى بآثار و حركات و زمانيات و مكان و كليهء امورى كه مربوط بماده و ماديات است ميگويند و نيز طبيعى به كسى ميگويند كه حوادث جهان را منسوب به طبيعت ميداند و قائل بنيروى ما فوق طبيعت نمىباشد .\r\n( از تفسير ص 1513 - كشاف ص 911 - شفا ج 1 ص 16 )\r\n\r\nطَبيعيّات\r\n- ( اصطلاح فلسفه ) رجوع بطبيعت و ( شفا ج 1 ص 83 ) شود .\r\n\r\nطَرَب\r\n- اين اصطلاح عرفانى است و انس با حق است .\r\n( از كشاف ص 899 )\r\n\r\nطَرد\r\n- ( اصطلاح عرفانى و اصولى ) حرمان از ادراك روحانيات است بواسطه تخلفاتى كه سالك كرده باشد طرد گويند .\r\nدر اصطلاح معقول جامعيت « حد » را گويند با محدود ، در مقابل عكس چنان كه نزد اصوليان و نزد اهل معانى از انواع اطناب زيادت بود و آن باشد كه دو كلام آورند كه منطوق اول مفهوم دوم را تقرير كند و بالعكس مانند «  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ   لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ  » تا  « لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ »  كه منطوق امر\r\n\r\n","description":"","footnote":"","page_name":" 1185 ","page_number":517},
  {"content":"\r\n\r\nباستيذان در اوقات خاصه تقرير كند مفهوم عدم جناح را در سواى آن و بالعكس .\r\n( از كشاف ص 904 - 905 )\r\n\r\nطَرز\r\n- ( اصطلاح فلسفى ) در لغت شكل و هيأت بود و در بديع و نزد بلغا مقصدى را گويند از مقاصد نظم كه به صفتى از اوصاف نظم مخصوص گردانيده باشد كه طريق هم گويند و هر شاعرى طرزى دارد مانند طرز حكيمانه كه آن سنائى است و نديمانه كه آن فردوسى است . ( از كشاف ص 907 )\r\n\r\nطَرَف\r\n- ( اصطلاح فلسفى ) نهايت هر چيز را طرف آن گويند و طرف زمان « آن » است . در اصطلاح نجوم و هيئت منزل نهم از منازل قمر را گويند .\r\n( از شفا ج 1 ص 85 )\r\n\r\nطَرَفِ اقصاىِ وُجود\r\n- ( اصطلاح فلسفى ) و هم از اصطلاحات ذوقى است .\r\nگويند وجود را دو طرف بود يكى طرف ادنى كه هيولى است و يكى طرف اقصى كه بعد از مبدأ المبادى است .\r\n( رجوع شود به ترجمهء اراء اهل مدينه ص 104 )\r\n\r\nطُرفَه\r\n- ( اصطلاح ادبى ) بضم طا در لغت شگفت باشد و نزد بلغا آنست كه خارق عادت يا اخلاق معتاد را ذكر كنند بر وجهى كه متضمن حسن و لطافت باشد و لفظ طرفه عجب و آنچه بمعنى اوست آوردن باشد مانند « قبه‌ها آراسته ديوارها در جزو كل مفرش از ديبا بساط از پرنيان آورده‌اند ( از كشاف ص 916 ) .\r\n\r\nطَرفَه\r\n- ( اصطلاح هيوى و نجومى ) و آن يكى از منازل قمر بود يعنى منزل نهم بود و علامت آن دو ستاره است از قدر رابع كه دورى ميان آن دو به مقدار يك بازو بود ، يكى ندر شمال بود بر سر صورت اسد و آن ديگر از كواكب خارج صورت سرطان بود بر اين صورت : اما به گمان عرب اين دو ستاره به منزلهء چشم اسدند . ( از بيست باب ملا مظفر ) اين ظاهرا غير از صرفه است و بعيد نيست كه تحريف باشد و همان صرفه باشد از لحاظ شرح مشابه‌اند .\r\n\r\nطُرَّه\r\n- ( اصطلاح عرفانى ) كنايت از تجليات جمالى است سنائى گويد :\r\n تا هلاك عاشق از طرهء شبرنگ تست * و اى مسكين عاشقى كو را دل اندر چنگ تست \r\n عاشقى مسكين چه داند كرد با نيرنگ تو * جادوى بابل اسير چشم پر نيرنگ تست \r\n\r\nطَريق\r\n- ( اصطلاح عرفانى و فقهى ) طريق عبارت از مراسم الله و احكام تكليفى است و « طريق الى الله » راه وصول الى الحق است .\r\nدر شرح كلمات باباطاهر است كه در « طريق الى الله » حاجب و مكرى باشد و در هر طريق هزار دريا باشد و براى هر دريا هزار كشتى باشد و در هر كشتى حاجبى و مكرى باشد و ماكرى ، اهل حقيقت و سالكان طريق محاضرت بسوى حق روند ، در خفاء و صفاء آب ، در حالى كه غرقند در بحر توحيد و از دريا عبور كنند بدون آنكه دريا را بينند و كشتى بينند و مراد از دريا رذائل نفس است و خفا ، حائل عقل است و مراد از حاجب علم است و گر چه پرده‌دارست زيرا حجاب سالك است از شهود حق و مراد ماكر ، شيطان نفس است و بالجمله كسى\r\n\r\n","description":"","footnote":"","page_name":" 1186 ","page_number":518},
  {"content":"\r\n\r\nكه بخواهد با علم خود برود كار او دشوار است و بايد فريب شيطان را نخورد و حجابها را بردارد .\r\n( از شرح كلمات بابا طاهر ص 432 ) و بالاخره كسى كه بعلم خود مغرور شده باشد فريب خورد و راه به مقصود نبرد ، كسى كه فقط حق را و حقيقت را ببيند ره يك ساله بيك آن رود .\r\nو نزد فقها بر دو قسم است يكى طريق عام كه طريق نافذ گويند و ديگر طريق خاص كه طريق غير نافذ نامند و نزد اصوليان راه رسيدن به مطلوب است و نزد عرفا مراسم الله و احكام تكليفى مشروع بود .\r\n( از كشاف ص 542 و 919 )\r\n\r\nطَريقِ استِلزام\r\n- ( اصطلاح فلسفى ) توصل از معلومات به مجهولات كه مطلوب باشد يا بطريق استلزام باشد و يا بطريق اشتمال و طريق استلزام انتقال بود از ملزوم بلازم و طريق اشتمال انتقال بود از امرى بامرى كه ميان هر دو اشتمال مناسبى باشد .\r\n( از اساس الاقتباس ص 330 ) طريق در اصطلاح عرفا عبارت از مراسم و احكام خد است و طريق الله وصول به حق است .\r\nرجوع بفرهنگ مصطلحات عرفا شود .\r\n\r\nطَريقَت\r\n- ( اصطلاح عرفانى ) از طريقت سير خاص مراد است كه مخصوص سالكان راه حق است مانند ترك دنيا و دوام ذكر و توجه بمبدإ و تبتل و انزواء و دوام طهارت و وضوء و صدق و اخلاص و غير آن . ( از شرح گلشن راز ص 564 ) و شريعت احكام ظاهر است و بمنزلت پوست است و طريقت لب او و طريقت رفتن از حادث بقديم است كه بعد از آنكه از مقام فنا بمرتبت بقاء رسيد گويند از راه طريقت بحقيقت رسيده است .\r\n( شرح گلشن راز ص 295 ، 297 - كشاف ص 919 ) حافظ گويد :\r\n چيست ياران طريقت بعد از اين تدبير ما * دوش از مسجد سوى ميخانه آمد پير ما\r\nما مريدان رو سوى قبله چون آريم چون * روى سوى خانهء خمار دارد پير ما\r\nدر خرابات طريقت ما بهم منزل شويم * كاين چنين رفتست در عهد ازل تقدير ما \r\nفرصت گويد :\r\nز\r\n من تعليم گير اى دل مكن زين پس بمدرس جا * برين منزل فشان دست و ازين مأوى برون نه پا\r\nطريقت گر كه ميجويى حقيقت گر كه ميخواهى * بجو از سالك كامل بخواه از عارف دانا\r\nطريق معرفت خواهى بخواه از عارف سالك * نه از شيخ رياكار و حكيم از خرد يكتا \r\nدر مجمع السلوت است كه : شريعت نگاه‌داشتن معاملات است و طريقت تزكيه باطن ، شريعت راه نفس است و طريقت راه دل و حقيقت راه روح .\r\nابو القاسم قشيرى گويد : شريعت التزام بعبوديت است و حقيقت مشاهدهء ربوبيت .\r\nخواجه گويد : اگر طالبى راه پاك كن ، و پشت به آب و خاك كن ، مرد اين كار مرد بايد و فرد بايد و يك درد بايد تا ره بحقيقت برد .\r\n\r\n","description":"","footnote":"","page_name":" 1187 ","page_number":519},
  {"content":"\r\n\r\n چند جستم تا بيابم من از آن دلبر نشان * تا گمان اندر يقين گم گشت گم شد يقين اندر گمان\r\nچند گاهى عشق پيمودم يقين پنداشتم * خويشتن را شهره كردم گه چنين و گه چنان\r\nچون حقيقت بنگريدم ذو خيالى هم نبود * عاشق و معشوق من بودم ببين اين داستان \r\n\r\nطَعُوم\r\n- ( اصطلاح فلسفى ) طعوم از كيفيات محسوسه مذوقه است صدر الدين گويد : اجسام يا ذوات طعم‌اند يا نه قسم دو را « تفه » گويند و اجسامى كه داراى طعم‌اند نه قسم‌اند : ملاحت ، مرارت ، دسومت و غيره .\r\n( از اسفار ج 2 ص 34 )\r\n\r\nطَعام\r\n- ( اصطلاح فقهى ) در عرف گذشته عبارت از گندم بوده است و گويند « التوكيل بشراء الطعام يقع على البر و دقيقه « و در عرف حال نام باشد براى خوردنى و گاه اطلاق شود بر كليهء حبوب .\r\n( از كشاف ص 927 )\r\n\r\nطَفرَه\r\n- ( اصطلاح فلسفى ) طفره به معناى جستن در ارتفاع است و بمعنى مطلق جستن است و در اصطلاح معقول انتقال جسم است از جزء مسافتى بجز مسافت ديگر بدون آنكه از اجزاء ما بين عبور كند و محاذى آنها قرار گيرد و بعبارت ديگر انتقال از مسافتى بمسافت ديگر بدون گذشتن از مسافت متوسط .\r\n( از اسفار ج 2 ص 107 ، 111 - شفا ج 1 ص 87 )\r\n\r\nطِفلِ رَه\r\n- ( ذوقى ) مبتديان در سير و سلوك . مولانا :\r\n طفل راه فقر چون پيرى گرفت * پيروان را غول ادبيرى گرفت\r\nكه بيا تا ماه بنمايم تو را * ماه هرگز نديد آن مفترى\r\nچون نمائى چون نديدستى به عمر * عكس مه در اب هم اى خام عمر\r\nطفل را با بالغان نبود جدال * طفل را كى حق نشاند با رجال\r\nميوه گر كهنه شود تا هست خام * پخته نبود غوره خوانندش بنام\r\nگر شود صد ساله آن خام ترش * طفل و غورست او بر هر تيزهش\r\nگر چه باشد ريش و موى او سپيد * هم در آن طفلى خوفست و اميد\r\nطفل ره را فكرت مردان كجا است * كو خيال او و كو تحقيق راست\r\nطفل را چه فكرت آيد در ضمير * يا چه انديشه كند همچون كه پير\r\nفكر طفلان دايه باشد يا كه شير * يا مويز و جوز يا گريه نفير\r\nآن مقلد هست چون طفل عليل * گر چه دارد بحث باريك و دليل\r\nآن تعمق در دليل و در شكيل * از بصيرت مىكند او را گسيل\r\nاز بليس او پيرتر خود كى بود * چونكه عقلش نيست اولا شىء بود\r\nطفل گيرش چون بود صاحب كمال * پير باشد در هنر آن خوش خصال\r\nطفل گيرش چون بود عيسى نفس * پاك باشد از غرور و از هوس \r\n\r\nطَلاق\r\n- ( اصطلاح فقهى ) و در لغت\r\n\r\n","description":"","footnote":"","page_name":" 1188 ","page_number":520},
  {"content":"\r\n\r\nرفع قيد باشد و در شرع رفع قيدى است كه بواسطه نكاح ثابت و برقرار شده است و يا ازالهء نكاح باشد يا رفع حليت تمتع زوج از زوجه باشد و آن از ايقاعات است كه يك طرفى است و آن طرف مرد يا وكيل آن مىباشد و بايد صيغهء طلاق بلفظ صريح باشد و مطلق بايد كه سكران و مكروه و مجنون نباشد و طلاق معلق هم نباشد و طلاق بر اقسامى است 1 - طلاق بائن كه موجب حرمت و طى جديد است و علاقه زوجيت مطلقا و بطور كلى قطع مىشود و اگر شوى زن را بخواهد بايد مجددا نكاح كند و آن در زنان يائسه است يا غير مدخول بها يا صغيره يا مطلقه بطلاق خلع و مبارات و يا مطلقه به سه طلاق كه سه طلاق را طلاق مغلظ هم گويند .\r\nدر سه طلاق اگر شوهرى بخواهد مراجعه كند نتواند و اگر بخواهد مجددا ازدواج كند بايد ديگرى محلل واقع شود .\r\n2 - طلاق رجعى و آن طلاقى است كه مرد پس از آن تواند رجوع كند ( در عده ) حق رجوع با مرد است .\r\nو نيازى به عقد جديد نباشد ، در طلاق رجعى 3 - طلاق بدعى و آن سه طلاق باشد در طهر واحد بدون رجعت كه در مذهب شيعه حرام است .\r\nدر مقابل طلاق سنى كه در زمان معينى باشد بعدد معينى و موافق با سنت باشد و طلاق در حال حيض را نيز بدعى گويند . و هو ازالة قيد النكاح به غير عوض بصيغة طالق و فيه فصول الاول فى اركانه و هى اربعة الصيغة و المطلق و المطلقة و الاشهاد على الصيغة و اللفظ الصريح . انت او هذه او فلانة او زوجتى مثلا طالق فلا يكفى انت طالق و لا من - المطلقات و لا مطلقة و لا طلقت و لا عبرة بالسراح و الفراق .\r\nو طلاق الاخرس بالاشارة و القاء القناع و لا يقع بالكتابة ممن يحسنه حاضرا كان او غايبا و يعتبر فى المطلق البلوغ و العقل و يطلق الولى عن المجنون لا عن الصبى و لا يطلق عن السكران و الاختيار فلا يقع طلاق المكره و القصد فلا عبرة بعبارة السّاهى و النائم و الغالط و يجوز توكيل الزوجة فى طلاق نفسها و غيرها و يعتبر فى المطلقة الزوجية و الدوام و الطهر من الحيض و النفاس اذا كانت مدخولا بها حائلا حاضرا زوجها معها . . . و هو ينقسم اربعة اقسام اما حرام و هو طلاق الحائض . . . و كذا النفساء و فى طهر واقعها فيه و الثلاث من غير رجعة و لا يقع بل يبطل لكن يقع فى الطلقات الثلث من غير رجعة واحدة و اما مكروه و هو الطلاق مع التيام الاخلاق و اما واجب و هو طلاق المولى و المظاهر و اما سنة و هو الطلاق مع اشتقاق و عدم رجاء الاجتماع و الخوف من الوقوع فى المعصية و يطلق الطلاق السنى على كل طلاق جائزة شرعا . و هو ما قابل الحرام . . . و هو ( طلاق ) ثلاثة اقسام به اين و هو ستة طلاق الغير المدخول بها و اليائسة . و الصغيرة و المختلعة و المباراة ما لم ترجعا فى البذل و المطلقه ثلاثة بعد رجعتين و رجعى و هو ما للمطلق فيه الرجعة رجع او لا و الثالث طلاق العده .\r\n( از شرح لمعه ج 2 ص 1121 - 123 ) در هر حال از نظر اسلام بدترين مباحات طلاق است و روايات و اخبارى درباره بد بودن آن آمده است و حتى\r\n\r\n","description":"","footnote":"","page_name":" 1189 ","page_number":521},
  {"content":"\r\n\r\nالامكان بايد زن و شوى اختلافات خود را مرتفع و با يكديگر سازش كنند و اگر نشد بهترين آن طلاق رجعى است كه مرد حق و حقوق زن را داده و او را طلاق دهد در اين طلاق تا سه طهر مرد تواند رجوع كند بر خلاف طلاق خلعى كه زن رضايت مرد را جلب مىكند و از او طلاق ميگيرد كه حق رجوع با زن است نه مرد و رجوع زن در طلاق خلع به رجوع به بذلى است كه كرده است ، در مسألهء طلاق شيعه و دستهء از اهل سنت و جماعت گويند بايد دو مرتبه بين آنها رجوع واقع شود در يك طهر يا اصولا سه طلاق در . سه طهر واقع شود .\r\nدر هر حال پس از وقوع سه طلاق مرد ديگر نتواند با زن ازدواج كند مگر بعد از محلل كه مردى ديگر آن زن را بگيرد و با او مواقعه كند و اگر او را طلاق داد بعد از عده شوى اول تواند با او ازدواج كند هر گاه سه مرتبه اين وضع پيش آمد و نه طلاق داده شد ديگر حرام مؤبد است .\r\nو طلاق در حال حيض واقع نمىشود و در آبستن عدهء مطلقه وضع حمل باشد رجوع شود به ( كشاف 290 . ص 921 - الفقه . . . ج 4 ص 297 - شرح لمعه ج 2 ص 123 - 122 - قواعد شيد ص 24 - 182 ) رجوع به عده ، خلع ، مبارات و محلل شود در كليات حقوقى آمده است :\r\nطلاق واقع نمىشود مگر بصيغهء مخصوصى و آن عبارت است از انت طالق يا زوجتى فلانه طالق . يا زوجة موكّلى طالق . و روا نيست . اشاره با قدرت بر تلفظ و همچنين كتابت و الفاظ ديگرى غير از الفاظ مذكوره حتى مشتقات از لفظ طلاق كافى در وقوع آن نخواهد بود .\r\nتعليق طلاق به شرط يا صفتى موجب بطلان آن خواهد بود .\r\nتقييد طلاق بقيد ثلاث كه مقصود از آن وقوع سه طلاق باشد بطلاق واحدى لغو است و فقط يك طلاق واقع مىشود .\r\nو نزد عامه به اين قيد سه طلاق واقع مىشود و محتاج به محلل خواهد بود .\r\nشرائط صحت طلاق بقرار ذيل است :\r\n1 - عقل - طلاق مجنون و لو ادوارى باشد در غير حال افاقه صحيح نيست .\r\n2 - اختيار - پس طلاقى كه از روى اكراه و اجبار واقع شده باشد صحيح نخواهد بود .\r\n3 - قصد - بايد در حال طبيعى و از روى فكر باشد و الا خلل بسيار در شروط وارد خواهد ساخت . پس صحت طلاق در حال خشم و هيجان خالى از اشكال نخواهد بود .\r\n4 - تعيين مطلقه - پس اگر شخصى بدون تعيين ، يكى از زنهاى خود را طلاق گويد طلاق صحيح نخواهد بود .\r\n5 - پاكى از حيض و نفاس مگر اينكه زن غير مدخول بها بوده و يا حملى داشته باشد ( در صورتى كه حيض با حمل جمع شود ) كه در اين صورت وقوع طلاق در حيض باطل نخواهد بود .\r\nو همچنين است وقتى كه مرد در سفر يا در حبس زنش را طلاق دهد در اين صورت نيز وقوع طلاق در حيض موجب بطلان نيست اما به شرط اينكه مرد در طهر غير\r\n\r\n","description":"","footnote":"","page_name":" 1190 ","page_number":522},
  {"content":"\r\n\r\nمواقعه از زن جدا شده و غيبت كرده باشد و يا اگر در مواقعه بوده يقين داشته باشد كه از آن طهر بطهر ديگرى انتقال يافته .\r\n6 - وقوع طلاق در طهر غير مواقعه - اما نسبت به مسترابه يعنى زنى كه حائض نمىشود و در سنى است كه قابليت آن را دارد و يك چنين زنى را نمىشود طلاق داد مگر بعد از تربص سه ماه كه با او مواقعه صورت نگيرد .\r\nو لكن اگر در اثناء اين مدت حملى ظاهر شد طلاق آن مانعى نخواهد داشت و الا موكول بانقضاء مدت سه ماه خواهد بود .\r\n7 - در موقع انشاء طلاق بايد دو شاهد عادل حضور داشته و صيغه طلاق را بشنوند و عدالت واقعى آنها شرط است .\r\nپس اگر عدالت دو شاهد نزد مطلق محرز نبوده يا آنها خود را عادل ندانند طلاق اثرى نخواهد داشت .\r\n( كليات حقوقى ص 303 ، 305 ) در معتقد الاماميه آمده است :\r\nشرائط صحت طلاق مانند شرائط صحت ظهار است : بايد كه عاقل ، و مختار بود ، و قصد او بطلاق تحريم باشد ، و طلاق سوگند او نباشد ، و بسهو نباشد ، و نه بحكايت ، و نه ببازى .\r\nصريح لفظ طلاق بگويد ، و بكنايات طلاق واقع نشود و اگر چه نيت با آن باشد . و بايد كه از شرط عارى باشد ، و قصد زنى معين كرده باشد كه او را به عقد دوام خواسته باشد . و بايد كه طلاق معلق باشد بجملهء او ، نه بابعاض و جوارح ، بحضور دو گواه عادل ، در طهرى كه با وى در آن طهر نزديكى نكرده باشد ، الا در حق كسى كه گفته شد .\r\nاما اعتبار لفظ از براى آنست كه قرآن به او وارد ، و احكام به دو معلق است ، واجب باشد كه به غير او تعلق نگيرد .\r\nاما معلق گردانيدن طلاق به شرط صحيح نيست ، براى آنكه مشروع نيست .\r\nو چون مشروع نباشد ، احكام شرعى بوى تعق نگيرد .\r\nاما بطلان معلق گردانيدن با بابعاض لقوله :   « يا أَيُّهَا النَّبِيُّ إِذا طَلَّقْتُمُ النِّساءَ »   ، و بدان كه خداى تعالى طلاق را معلق گردانيده است به آنچه اسم « نساء » يعنى : « زنان » بر آن متناول است . و بعضى را از زن ، زن نخوانند . پس نشايد كه طلاق متناول آن باشد .\r\nو اما آنكه دو گواه عدل بايد كه حاضر باشد ، براى آنكه خداى تعالى فرموده است :   « فَطَلِّقُوهُنَّ لِعِدَّتِهِنَّ »   ، تا آنجا كه فرمود :  « وَ أَشْهِدُوا ذَوَيْ عَدْلٍ مِنْكُمْ »  ، يعنى :\r\nگواه گيريد دو مرد عدل را از شما ! و ظاهر امر اقتضاى وجوب كند . و واجب است كه اشهاد راجع باشد باطلاق ، نه با رجعت ، زيرا كه خلاف نيست در آنكه اشهاد برجعت واجب نيست . و حمل كردن امر را بر استحباب تا راجع باشد با رجعت عدول است از ظاهر در عرف شرع بىدليل .\r\nاما اعتبار طهارت از حيض ، از براى آنست كه هيچ خلاف نيست در آنكه طلاق در حيض بدعت است و معصيت .\r\nو تفسير قول خداى :   « فَطَلِّقُوهُنَّ لِعِدَّتِهِنَّ »   ، بطهرى كرده‌اند كه در آن طهر جماع نبوده باشد . و چون طلاق حيض بدعت باشد ، و خلاف آنچه خداى فرموده ، واقع نباشد .\r\n\r\n","description":"","footnote":"","page_name":" 1191 ","page_number":523},
  {"content":"\r\n\r\nو طلاق بر انواع است : طلاق واجب و طلاق محظور ، و طلاق مكروه ، و طلاق مستحب .\r\nطلاق واجب ، طلاق كسى است كه سوگند خورده باشد بعد از آن كه چهار ماهش مهلت داده باشند .\r\nو طلاق خلع ، چنان كه گفته آيد ، انشاء الله .\r\nو طلاق محظور ، يعنى حرام ، طلاق زنى است كه با او دخول كرده باشد در حيض يا طهرى كه در آن طهر با او مقاربت كرده باشد ، و حمل ظاهر نگشته باشد .\r\nو طلاق مستحب آنست كه ميان شوهر و زن مخالفت و خصومت باشد ، مستحب است كه شوهر وى را طلاق دهد .\r\nو طلاق مكروه آنست كه حال ميان ايشان نيكو باشد ، و در ميان ايشان خصومتى نه . مكروهست در چنين حال طلاق دادن .\r\nو از زنان كس باشد كه طلاق وى نه سنت باشد ، و نه بدعت ، چون طلاق زنى كه از حيض مأيوس باشد ، و طلاق حامله ، و طلاق زنى كه شوهر با وى دخول كرده باشد ، و زنى كه شوهر وى غايب باشد از وى .\r\nو باشد كه طلاق وى سنت بود ، چون طلاق زنى كه با وى دخول كرده باشد ، و حامله نباشد ، و طلاقش در طهرى باشد كه در آن طهر با وى مقاربت نكرده باشد .\r\nو باشد كه طلاق وى بدعت باشد ، چون طلاق زنى كه حائض باشد ، و شوهرش حاضر . و طلاق رجعى باشد . و طلاق به اين :\r\nزنى بود كه با وى دخول نكرده باشد ، و زنى كه حيضش بيفتاده باشد ، و زنى كه از حيض نوميد باشد . و طلاق خلع و مبارات .\r\nو طلاق رجعى آن باشد كه زنى را كه با وى دخول كرده باشد ، يك طلاق دهد ، و بگذارد تا در خانهء وى عدت بدارد ، و نفقت وى ميدهد . روا بود وى را كه رجوع كند با وى ، مادام كه در عدت باشد ، بىآنكه گواه هدم مىكند ، چون طلاق سنت .\r\nو اگر پس از يك طلاق يا دو طلاق ، شوهر كند ، از اصحاب ما كس هست كه ميگويد : اين نيز هدم طلاق مىكند ، و كس هست كه ميگويد : نمىكند . و ظاهر قرآن با اين كس است كه :  « الطَّلاقُ مَرَّتانِ - فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  ، يعنى : طلاق دو بار است ، پس از بار دوم امساك است بنيكويى ، يعنى : نگاه‌داشتن و طلاق نادادن ، يا رها كردن بنيكويى ، يعنى : طلاق . آنگه فرمود :  « فَإِنْ طَلَّقَها »  ، پس اگر نگاه ندارد ، و طلاق دهد ،  « فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  ، يعنى : وى را حلال نباشد تا آنگاه كه شوهرى كند غير او .\r\nاما زنى كه شوهرش با وى دخول نكرده باشد ، چون شوهرش وى را يك طلاق دهد ، از وى جدا شود ، و مالك نفس خويش گردد .\r\nاگر پس ازين وى را به عقد نو و مهرى بخواهد ، آنگه پيش از دخول وى را طلاق دهد ، همچنين تمامى سه مرتبه وى را حلال نباشد ، تا آنگه كه شوهرى ديگر كند .\r\n\r\n","description":"","footnote":"","page_name":" 1192 ","page_number":524},
  {"content":"\r\n\r\nو طلاق عدت آن باشد كه وى را طلاق دهد در طهرى كه در آن طهر با وى مقاربت نكرده باشد بحضور دو گواه عادل ، آنكه رجوع كند پيش از آنكه عدت برود ، و با وى مقاربت كند ، پس آنگه چون حائض شود برگيرد ، و اگر چه گواه بر گرفتن اولىتر باشد .\r\nو رجوع آن بود كه گويد : « راجعتك » يعنى : با تو رجوع كردم ، يا بشهوت وى را بوسه دهد ، يا و طى كند .\r\nدليلش قول خداى تعالى :  « وَ بُعُولَتُهُنَّ أَحَقُّ بِرَدِّهِنَّ »  ، يعنى : شوهر ايشان سزاوارترند برجوع كردن ايشان . مردى كه زن خود را طلاق داده است ، خداى تعالى وى را شوهر خوانده است . و چون مرد شوهر باشد ، هرآينه كه وى نيز [ زن 
  ] بود . و درين آيت شهادت شرط نكرده است ، و لفظ مراجعت نفرموده است . بىگواه و بىلفظ مراجعت بايد كه رجوع جايز باشد .\r\nو اگر در عدت رجوع نكرد ، و زن از عدت بيرون رفت ، مالك نفس خود گشت ، دو طلاق ديگر بماند .\r\nاگر سه طلاق را در سه پاكى تمام گرداند ، و او در هر عدتى با وى رجوع كرده باشد ، وى را حلال نباشد ، تا آنگاه كه شوهر ديگر كند بنكاح دوام ، و آن شوهر بالغ باشد ، و با وى مقاربت كند ، آنگه وى را طلاق دهد ، و عدت بدارد ازين شوهر ، اولين را روا بود كه وى را نكاح كند ، چونكه شوهر دوم آن سه طلاق اولين را هدم كرد ، و باطل گردانيد .\r\nو همچنين بود هميشه چون طلاق مكرر مىشود ، شوهر دوم آن را پاك گردد ، دوم با روى را طلاق دهد ، آنگه رجوع كند ، و وطى كند ، چون حائض شود و پاك گردد ، سوم بار طلاق دهد ، بر وى حرام گردد ، تا آنگه كه شوهرى ديگر كند ، و شوهر دوم آن سه طلاق را هدم نكند ، بلكه چون طلاق بر نه رسد ، و او در ميانه دو شوهر كرده باشد ، ابدا بر وى حرام باشد .\r\nو شرط طلاق سنت نيست چون خواهد كه دوم بار وى را طلاق دادن ، و وطى كردن ، و نه رجوع كردن در عدت ، روا باشد كه در يك مجلس طلاق دهد ، و رجوع كند ، دوم بار وى را در آن مجلس طلاق دهد ، و رجوع كند ، چون سوم بار طلاق دهد : بر وى حرام گردد .\r\nو طلاق خلع بكراهت زن باشد . و شوهر مخير است در طلاق ، مگر كه گويد مرا طلاق ده ، كه اگر طلاق ندهى ، در خداى عاصى شوم به آن ، و طاعت تو ندارم ، و ديگري را بر فراش تو بخوابانم ، آنگه واجب شود بر وى طلاق دادن .\r\nو حلال بود وى را بر آن عوض گرفتن مثل آنچه بوى داده باشد و زيادت بر آن .\r\nدليلش قول تعالى :  « فَإِنْ خِفْتُمْ أَلَّا يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ »  ، يعنى : اگر ترسيد كه ايشان ، يعنى : زن و شوهر ، بحدهاى خداى قيام ننمايند ، بريشان حرج نيست در آنچه زن خود را باز خرد و فديه دهد .\r\nو با اين لفظ طلاق چاره نباشد ، ببايد گفت : « خالعتك على كذا و كذا فانت طالق » ، يعنى : خلع كردم ترا بر چندين و چندين ، و تو از من طالقى .\r\nو دليل برين آنست كه چون طلاق دهد ،\r\n\r\n","description":"","footnote":"","page_name":" 1193 ","page_number":525},
  {"content":"\r\n\r\nميان امت خلاف نباشد ، در حصول فرقت [ با لفظ تنها 
  ] خلافست ، و دليلى نيست برو ، و اصل بقاى عقد است ، پس واجب است كه با خلع طلاق باشد .\r\nو طلاق مبارات بكراهت شوهر و زن باشد . و درين طلاق زيادت بر آنچه باشد روا نباشد . و صورتش آنست كه گويد :\r\n« باراتك على كذا و كذا فانت طالق » ، يعنى ، مبارات كردم با تو بر چندين و چندين ، پس تو از من طالقى .\r\nو در خلع و مبارات بيك طلاق بينونت حاصل شود ، و مالك رجعت نباشد الا كه زن رجوع كند در اندرون عدت با آنچه بذل كرده باشد . و چون از عدت برود وى را در رجوع اختبارى ندانند .\r\nو در طلاق به اين ، زن را نفقت و كسوت نباشد و نه سكنى ، براى آنكه اصل برائت ذمت است .\r\nو اگر بيك لفظ سه طلاق دهد اين طائفه را دو قول است :\r\nيكى آنكه هيچ طلاق واقع نشود ، زيرا كه مخالف سنت است .\r\nديگر آنكه يك طلاق واقع شود ، از براى آنكه يك طلاق واقع شود ، از براى آنكه چون گفت : « انت طالق ثلثا » ، طلاق در لفظ آورده است با تمامى شرايط آن ، پس واجب باشد كه واقع بود . و آنكه گفت : « ثلاثا » ، آن را حكمى نباشد ، زيرا كه مخالف سنت است ، او را هيچ تأثيرى نباشد در افساد آن چيزى كه شرايط صحت وى بتمامى حاصل باشد .\r\nو دليل ديگر بر صحت اين قول آنست كه روايت كرده‌اند كه مردى زن خود را سه طلاق داد ، آنگه پشيمان شد ، و سخت اندوهگين گشت ، پيغمبر ص سؤال كرد كه چگونه طلاق دادى ؟ گفت سه طلاق دادم در يك مجلس . رسول ص فرمود : آن يك طلاق است ، گر خواهى رجوع كن .\r\n( معتقد الاماميه ص 450 ، 458 )\r\n\r\nطَلاقِ بائِن\r\n- ( اصطلاح فقهى ) و منظور طلاقى است كه در آن رجوع ممكن نيست مگر پس از محلل .\r\n1 - طلاق غير مدخول بها يعنى زنى كه عمل مواقعه اعم از قبل يا دبر با او صورت نگرفته باشد .\r\n2 - زن يائسه و آن زنى كه بواسطهء رسيدن بسن پنجاه يا شصت طبيعة خون حيض نبيند .\r\n3 - مختلعه و مبارات در صورتى كه زوج رجوع ببذل نكرده باشد .\r\n4 - مطلقه ثلاث . پس زنى كه شوهرش او را سه نوبت طلاق داده باشد در نوبت سوم طلاقش بائن خواهد بود .\r\n( كليات حقوق ص 307 )\r\n\r\nطَلاقِ بِدعى\r\n- ( اصطلاح فقهى ) در كليات حقوقى آمده است :\r\n- طلاق بدعى طلاقى است كه فاقد يكى از شروط صحت طلاق باشد مثل طلاق در حال حيض و سه طلاقه كردن زن بدون تخلل رجوعى بين آنها .\r\n( كليات حقوق ص 305 رجوع به طلاق شود . )\r\n\r\nطَلاقِ خُلع و مُبارات\r\n- ( اصطلاح فقهى ) - رجوع به طلاق شود .\r\n\r\nطَلاقِ رِجعى\r\n- ( اصطلاح فقهى ) رجوع به طلاق شود\r\n\r\nطَلاقِ سُنَّت\r\n- ( اصطلاح فقهى ) رجوع به طلاق شود .\r\n\r\n","description":"","footnote":"","page_name":" 1194 ","page_number":526},
  {"content":"\r\n\r\n\r\nطَلاقِ عِدّى\r\n- ( اصطلاح فقهى ) رجوع به طلاق شود .\r\nدر كليات حقوقى آمده است :\r\n- طلاق عدى قسمتى است از طلاق رجعى و آن عبارت است از اينكه طلاق طبق شرائط واقع شده باشد و مرد پس از رجوع و مواقعه در طهر ديگرى زن را طلاق دهد .\r\n( كليات حقوق 305 )\r\n\r\nطَلَب\r\n- ( اصطلاح عرفانى ) يعنى خواستن و طلب كردن چيزى بعد از وجود آن چيز است و بايد نمونهء از آن موجود باشد و در اصطلاح طلب ، جستجو كردن از مراد است و مطلوب و مطلوب در وجود طالب هست و ميخواهد تمام مطلوب را بيابد و تمام مطلوب را هم بايد در وجود بطلبد و اگر از خارج بطلبد نيابد .\r\nو حقيقت طلب در هر دلى گروست ، مرد اين كار مردى عظيم است ، و درد اين درد ، دردى اليم است ، مرد دردش در ميان بايد و وى را ديده ده بيگمان بايد .\r\nحافظ گويد :\r\n سالها دل طلب جام جم از ما ميكرد * آنچه خود داشت ز بيگانه تمنا ميكرد \r\nو بالجمله طلب عبارت از معرفت خداست بدليل و وجدان .\r\n( شرح كلمات بابا طاهر ص 159 ) .\r\n طلب اى عاشقان خوش رفتار * طرب اى نيكوان شيرين كار\r\nتا كى از خانه هين ره صحرا * تا كى از كعبه هى در خمار \r\nو گفته‌اند « الطلب حجاب المطلوب و المطلوب حجاب الطالب » و طلب كردن دليل نايابى مطلوبست در وجود خود و بعد از بيدار شدن ، مطلوب خود حجابى است براى طالب ، زيرا هر گاه مطلوب خود حاصل شود ، طالب و طلب او گم شود .\r\n( از شرح كلمات باباطاهر س 159 ) .\r\n ماها بكدام آسمانت جويم * سرو بكدام بوستانت جويم\r\nحورا بكدام خان و مانت جويم * سر گشته منم كه من نشانت جويم \r\nانصارى گويد : هر چه بطلب يافتنى بود فرومايه است ، يافت حق رهى را پيش از طلب اما طلب او را پيشين پايه است .\r\nعارف طلب از يافتن يافت ، نه يافتن از طلب ، چنان كه مطيع ، طاعت از اخلاص يافت ، نه اخلاص از يافت ، نه اخلاص از يافت ، نه اخلاص از طاعت و سبب از معنى يافت ، نه پيش از طلب و طالب است ، پس رهى از آن در طلب است كه بىقرارى برو غالب است ، طالب در طلب ، و مطلوب حاصل پيش از طلب ، اينت كارى است بس عجب و عجب‌تر آنست كه يافت نقد شد و طلب برنخاست ، حق ديده و رشد و پردهء عزت بجاست .\r\n درياى ملاحتى و موجب حسنات * قانون مكرماتى و ذات صفات\r\nاندر طلب تو عاشقان در حسرات * چون ذو القرنينى و جستى آب حيات \r\nحال بزرگان خواهى و راه بزرگان نارفتهء ، كعبه مواصلت جويى ، باديه مجاهدت نابريده ، نهايت دولت دوستان بينى ، محنت ايشان ناديده ، تو پندارى قلم عهد بر جان عاشقان آسان كشيدند ، يا رقم دوستى بر دل ايشان رايگان زدند ، ايشان بهر چشم\r\n\r\n","description":"","footnote":"","page_name":" 1195 ","page_number":527},
  {"content":"\r\n\r\nزخم زدن ، زخمى بر جان و دل خورده‌اند و شربتى زهر آلود چشيده‌اند :\r\n اى بسا شب كز براى ديدن ديدار تو * از سگ كوى تو بر سر زخم و سيلى خورده‌ايم\r\nگر بود غم خوردنت شايستهء جان رهى * اين نصيب از دولت عشق تو بس باشد مرا \r\n( از عده ج 3 ص 495 - 496 ) .\r\nو نزد اهل عربيت قسمتى از كلام انشائى است كه دال بر طلب حصول چيزى كند و گاه اطلاق شود بر القاء كلام انشائى و انواع طلب پنج است تمنى ، استفهام ، امر ، نهى و ندا ، طلب اگر بطريق علو باشد اعم از آنكه گوينده عالى باشد يا نه امر است و الا دعا يا التماس .\r\n( از كشاف ص 900 - مختصر المعانى ص 84 ) . رجوع بامر شود .\r\n\r\nطَلَبُ الإشهاد\r\n- اين اصطلاح فقهى است و عبارت از اشهاد شفيع است بر طلب خود در شفعه و طلب خصومت آن باشد كه شفيع نزد قاضى مطالبهء حق شفعه كند و بگويد فلان خانه را خريده است و من شفيع اويم .\r\n( از كشاف ص 901 ) رجوع به شفعه شود .\r\n\r\nطَلَبُ الحاصل\r\n- ( اصطلاح ادبى و فلسفى ) اهل عقل و ادب گويند طلب حاصل يا تحصيل حاصل درست نيست و يا قبيح است و يا محال است چنان كه تحصيل حاصل .\r\n\r\nطَلَبى\r\n- ( اصطلاح ادبى ) منسوب است به طلب يعنى كلامى كه القا شده باشد با تردد و ترديد حكم چنان كه به شخصى متردد و شاك گفته شود « زيد قائم » و براى تأكيد حكم باشد . و مقابل خبرى هم آمده است .\r\n( از كشاف ص 901 )\r\n\r\nطلِسْم\r\n- ( اصطلاح فلسفى و عرفانى و علوم غريبه . ) علم طلسم علمى است كه شناخته مىشود به آن كيفيت تمزيج قواى عاليه فعاله با امور سافلهء منفعله كه در اثر آن امتزاج ، امور غريبهء حادث شود در عالم كون و فساد و بعبارت ديگر معرفت كيفيت امتزاج قواى فعالهء آسمانى با قواى منفعلهء زمينى كه منشأ حدوث آثار غريبه و افعال عجيبه است كه علم سيميا هم ميگويند چنان كه علم به تبديل قواى اجسام معدنى را بعضى با بعضى ديگر كيميا نامند و علم به تصرف در خيال انسان را به منظور حدوث امورى كه وجود خارجى ندارند سيما ناميده‌اند و علم باحوال سيارات هفت‌گانه را از جهت تصرف آنها در فلكيات و تسخير آنها و آنچه مربوط به آنها است هيميا گويند .\r\nبعضى در توجيه و بيان طلسم گويند :\r\nطلب بمعنى اثر است و اسم به معناى لفظ و نام است و معناى آن اثر اسم و نام مىشود و بعضى گويند لغت يونانى است و معنى آن گرهء لا ينحل است بعضى گويند مقلوب مسلط است . در هر حال معنى اصطلاحى آن همان علم بآثار و احوال تمزيج قواى آسمانى است با قواى منفعلهء زمينى كه موجب ظهور افعال غير عادى شود و علم سحر بحث از معرفت احوال افلاك و اوضاع آن و كواكب و ارتباط هر يك با امور زمينى و مواليد ثلث بروجه خاص است به منظور حدوث اسرار عجيبهء خفيه ، و كهانت عبارت از مناسبت ارواح بشريه با ارواح مجرده يعنى جن و شياطين\r\n\r\n","description":"","footnote":"","page_name":" 1196 ","page_number":528},
  {"content":"\r\n\r\nبه منظور استعلام احوال حادثه در عالم كون و فساد است كه مربوط بآينده است و علم عزائم تهديد جن و شياطين به منظور حفظ اشخاصى كه در تحت تسلط آنهااند مىباشد .\r\n( از دستور ج 2 ص 279 ) شيخ اشراق انواع جسميه را طلسمات و اصنام ناميده است و آنها را اظلال انوار مجرده و ارباب و اصحاب طلسمات ناميده است كه همان ارباب انواع باشد چنان كه گويد : صاحب طلسم نوع ناطق جبرئيل و روانبخش است .\r\n( از ش ص 498 و رجوع شود به ص 348 ، 441 ، 498 ، 248 )\r\n\r\nطلسماتِ بَسائط\r\n- ( اصطلاح فلسفى ) شيخ اشراق بسائط جسمانى را طلسمات بسائط ميداند رجوع شود به طلسمات .\r\nدر نزد عرفا طلسم كنه ذات حق است :\r\n اى روى در كشيده ببازار آمده * خلقى بدين طلسم گرفتار آمده\r\nغير تو هر چه هست سراب و نمايش است * كاينجا نه اندكست و نه بسيار آمده\r\nآنجا حلول كفر بود و اتحادهم * كاين وحدتيست ليك بتكرار آمده \r\n\r\nطُلوعِ مَنازِلِ قَمَر\r\n- ( اصطلاح نجومى و هيوى ) .\r\nابو ريحان در بيان آن گويد :\r\nمعنى اين طلوع نه بر آمدن است از افق ، كه اين او را هر روزى بود يك بار .\r\nو لكن مر كواكب منازل را پيدا شدن است همچون تشريق هر سه علوى كه پيشتر ياد كرديم ، زيرا كچون آفتاب بكوكبى از ثابتات نزديك آيد او را بشعاع خويش بپوشاند . و بر آمدن او بروز گردد و فرو شدن او بشب پيش از فرو شدن شفق .\r\nو اين حال او را غيبت خوانند و ناپديد شدن به مغرب . و همچنين باشد تا آفتاب از او بگذرد چندانك چون پيش از آفتاب برآيد روشنايى سپيده او را غلبه نكند .\r\nپس اول اين پديد آمدن طلوع او بود و او را نوء خوانند . و هر گاه كه منزلى بدين كردار پديد آيد نظير او چهاردهم است ، فروشود . و اين را تازيان رقيب خوانند و فرو شدن او وقت بامدادان سقوط گويند . و ميان طلوع منزلى و طلوع ديگر كه به پهلوى اوست سيزده روز بود بتقريب نه بحقيقت ، زيرا ك ستارگان منازل همه از يك عظم نىاند و عرض ايشان يكسان نيست ، و بيكى از دو ناحيت شمال و جنوب . و نام انواء بر بارانها افتد . و بوقت خويش ، بسقوط منازل بامدادان به مغرب منسوب دارند . و نام بوارح بر بادها افتد . و منسوب كرده آيد نه بوقتهاى باران ، بطلوع منازل بامدادان از زير شعاع آفتاب . و اين همه كه تقدير كردند مر زمين عرب راست ، زيرا ك اندر بقعتهاى يك ديگر نزديك اوقات باران و باد و سرما و گرما ، و هر چه اندر هوا پديد آيد مختلف است پس بدان بقعتهاى كه يك از ديگر دور باشند بسيار مختلف‌تر ، و خاصه كه يكى به بالا بود و يكى فرو ، يا نهاد ايشان از كوهها و ريگها و شوره‌ها و درياها و مانندهء اين مختلف بشد .\r\n\r\nطُمَأنينَه\r\n- ( اصطلاح عرفانى ) طمأنينت عبارت از سكون و رجا و امن و سرور است و مكث آن در قلب مدام است بخلاف سكينت كه مكث مدام ندارد و بالجمله طمأنينت يا بذكر خداست كه طمأنينت\r\n\r\n","description":"","footnote":"","page_name":" 1197 ","page_number":529},
  {"content":"\r\n\r\nدل است و ديگر طمأنينت روح است در قصد بكشف كه تعلق بروح دارد و عامل صحة قصد است سوم طمأنينت شهود حضرت است بلطف كه بدوام مشاهده باشد .\r\n\r\nطَمس\r\n- ( اصطلاح عرفانى ) طمس در لغت محو شدن است و در اصطلاح نيست گشتن رسوم و آثار صفات سالك است در نور الانوار .\r\n چو موجى برزند گردد جهان طمس * يقين گردد كان لم تغن بالامس \r\nطمس مقام فناء صفات است و عبارت از ذهاب صفات بشرى است در صفات انوار ربوبيت و نفى عين باشد كه اثر آن نماند و فناى صفات بنده است در صفات حق .\r\n( از لمع ص 358 - كشف المحجوب ص 500 - كشاف ص 958 - شرح گلشن ص 261 ) .\r\n\r\nطَوارِق\r\n- ( اصطلاح عرفانى ) آنچه وارد شود بر دل به بشارت يا بزجر اندر مناجات در شب و آنچه وارد بر قلوب اهل حقايق شود از طريق سمع ، طوارق گويند .\r\n( از كشف المحجوب ص 500 - لمع ص 346 ) .\r\n\r\nطَواف\r\n- ( اصطلاح فقهى و عرفانى ) مقام تحير است :\r\nحافظ گويد :\r\n مردم ديدهء ما جز برخت ناظر نيست * دل سرگشتهء ما غير ترا ذاكر نيست\r\nاشكم احرام طواف حرمت مىبندد * گر چه از خون دل خويش دمى طاهر نيست\r\nبستهء دام قفس باد چو مرغ وحشى * طاير سدره اگر در طلب طاير نيست \r\nو در شرع عبارت از دوران حول بيت الحرام است و طواف زيارت ركنى از اركان حج است . بدين طريق كه هفت مرتبه بايد بدور خانه خدا بگردد با شرائط و ترتيب خاصى 1 - طاهر باشد 2 - عورت خود را بپوشاند 3 - نيت با تعيين نوع حج و عمره و استحباب يا وجوب آن 4 - ابتدا از حجر شروع كند 5 - خانه خدا در طرف چپ او باشد در حال طواف 6 - ما بين خانه و مقام حركت كند .\r\n( از كشاف 916 - شرح لمعه ج 1 ص 155 ) « و يشترط فيه دفع الحدث و رفع - الخبث و ستر العورة و الختان فى الرجل و واجبه النية المشتمل على قصده فى النسك المعين من حج او عمرة . . . و البدأة بالحجر الاسود و جعل البيت على يساره و الطواف بينه و بين المقام و ادخال الحجر فى الطواف للتاسى و خروجه بجميع بدنه عن البيت و اكمال السبع من الحجر و عدم الزيادة عليها فيبطل ان تعمده و الركعتان خلف المقام و تواصل اربعة اشواط فلو قطع الطواف لدونها بطل مطلقا و ان كان لضرورة و صلاة و فريضة » .\r\n( از شرح لمعه ج 1 ص 157 ) .\r\nكل طواف واجب ركن يبطل النسك بتركه إلا طواف النساء و الجاهل عامد . . .\r\nدر معتقد الاماميه آمده است :\r\nطواف فريضه سه است : طواف متعه ، و طواف زيارت ، و طواف نسا .\r\nو سنت است كه در مدت مقام مكه ، سيصد و شصت شوط طواف كند .\r\n\r\n","description":"","footnote":"","page_name":" 1198 ","page_number":530},
  {"content":"\r\n\r\nو وقت طواف متعه از آن وقت باشد كه در مكه شود ، تا آنگه كه آفتاب فرو شود از روز هشتم ذو الحجه مختار را . و مضطر را تا آنگه كه از فروشدن آفتاب آن مقدار بماند كه در مثل ن عرفه را دريابد در آخر وقتش .\r\nو هر كه به اختيار فائت گرداند ، حج او باطل باشد ، قضاى آن بايد كردن در سال آينده ، اگر فريضه بوده باشد . و آنچه درو بود حجى مفرد گردد ، و طواف حج از آن مجزى نباشد .\r\nدليلش قوله تعالى :  وَ أَتِمُّوا الْحَجَّ وَ الْعُمْرَةَ لِلَّهِ  ، خداى تعالى با تمام حج و عمره فرموده است ، و هر يكى را افعالى مخصوصه هست ، واجب باشد تمام كردن آن .\r\nو از رسول ص روايت كرده‌اند كه او گفت :\r\n« من جمع الحج الى العمرة فعليه طوافان »\r\n، يعنى هر كه حج را با عمره جمع كند برو دو طواف باشد .\r\nو از امير المؤمنين على ع روايت كرده‌اند كه او گفت : من با رسول خداى حج كردم\r\n« فطاف طوافين و سعى سعيين »\r\n، رسول ص دو طواف و دو سعى كرده .\r\nاگر اين طواف از وى فوت شود بىاختيار - ، قضا كند آن را ، پس از آنكه از مناسك فارغ شود ، و بر وى چيزى لازم نيايد بدليل نفى الحرج .\r\nو اما طواف زيارت ، هر كه بعمد بگذارد ، وى را حج نباشد بىخلاف . و اگر بنسيان گذاشته باشد ، قضا كند چون با يادش آيد . و اگر با يادش نيايد تا كه با شهر خود رود ، سال آيند آن را قضا كند .\r\nو اگر نتواند ، كسى را فرمايد تا از براى وى طواف كند .\r\nو وقت طواف متمتع از آن وقت است كه سر بتراشد از روز عيد تا آخر ايام - التشريق . و اگر عذرى بود از رنجورى ، يا پيرى ، يا از حيض ، روا بود مقدم داشتن .\r\nو اول وقتش قارن را و مفرد را از آن وقت است كه در مكه رفته باشد ، و اگر چه پيش از وقوف باشد بموقفين .\r\nو وقت طواف نسا از آن وقت است كه از سعى حج فارغ شود تا آخر ايام تشريق .\r\nهر كه بعمد يا بنسيان بگذارد تا كه به شهر خود رود ، حج او باطل نشود ، اما زن بر وى حلال نباشد ، تا آنگه كه طواف كند ، يا از براى وى طواف كنند .\r\nدليلش آنست كه رسول ص اين طواف كرده و فرموده :\r\n« خذوا عنى مناسككم »\r\nيعنى : مناسك خود را از من فراگيريد ! و امر وجوب را بود .\r\nو در روايتى ديگر است :\r\n« من حج هذا البيت فليكن آخر عهده الطواف »\r\n. يعنى : هر كس كه حج اين خانه كند ، بايد كه آخر عهد او طواف بود .\r\nو واجب در طواف نيت است ، و پيوسته داشتن نيت ، و بر حكم نيت بودن ، و طهارت از حدث ، و طهارت از نجس ، و عورت پوشيدن ، و ابتدا بحجر الاسود كردن ، و ختم بوى و آنگه هفت شوط باشد ، و خانه از دست چپش ، و بيرون حجر باشد ، و ميانهء خانه و مقام ابراهيم .\r\nهر كه چيزى ازين شمه دست بدارد ، طواف مجزى نباشد ، از براى آن كه رسول ص طواف چنين كرده است ، و فرموده :\r\n« خذوا عنى مناسككم »\r\n، بايد كه بر خلاف\r\n\r\n","description":"","footnote":"","page_name":" 1199 ","page_number":531},
  {"content":"\r\n\r\nاين روا نبود .\r\nو چون خواهد كه طواف كند : سنت است استلام كردن حجر ، و خواندن دعايى كه معروفست ، در مناسك مذكور ، و استلام كردن ركن شامى ، و آنكه دعا خواند روى بوى آورده بود و چون روى بناودان خانه آورده باشد : ركن غربى را استلام كند ، و دعا خواند ، و ميان ركن غربى و ركن يمانى دعا خواندن و چون بمستجار رسد ، آنگه ركن يمانى را استلام كند ، و حجر الاسود را چون بوى باز گردد ، و دعا كند . و در شوط هفتم بر مستجار باستد ، و شكم و هر دو رخ خود بر مستجار نهد ، و هر دو دست خود بر خانه بگستراند ، و دعا خواند ، و چنگ در پرده‌هاى كعبه زند .\r\nو روا نباشد كه طواف را قطع كند ، مگر از براى نماز فريضه يا ضرورتى ديگر . اگر براى نماز قطع كند بنا نهد بر آنچه كرده باشد ، و اگر چه يك شوط باشد . و اگر از براى غير نماز قطع كند ، و اگر از نيمه در گذشته باشد ، بنا كند ، و اگر نه با سر گيرد .\r\nو اگر شك كند و نداند كه چند طواف كرده است ، يا شك كند ميان شش و هفت ، با سر گيرد احتياط را . و اگر ميان هفت و هشت شك كند ، و او در طواف باشد ، قطع كند . و اگر با يادش آيد كه هفت كرده است ، و او در هشتم باشد قطع كند . و اگر بعد از آن با يادش آيد كه تمام كرده است شش شوط ديگر بكند ، و براى هر طوافى دو ركعت نماز بكند .\r\nو روا نيست طواف كردن بر پشت دابه مگر از براى ضرورت . ( معتقد الاماميه ص 315 ، 319 )\r\n\r\nطَوافِ نِساء\r\n- ( اصطلاح فقهى ) .\r\nدر معتقد الاماميه آمده است :\r\nآنگه در مكه رود آن روز يا ديگر روز ، از براى طواف و سعى و طواف نساء و آنچه از اول كرده باشد بكند ، آنگه همان روز به منا رود ، و شب آنجا گذارد ، و سنگ اندازد . و مستحب است كه چون از منا برود ، به « مسجد خيف » آيد ، و شش ركعت نماز كند نزديك مناره ، و تسبيح بگويد ، و دعائى كه خواهد بخواند .\r\nو چون از جمرهء عقبه درگذرد ، روى به منى آرد ، وداعش كند ، و « در مسجد حصبه » رود و نماز كند ، و به پشت باز خسبد . و چون خواهد كه برود ، مستحب است كه طواف وداع كند ، و در خانه رود ، و در گوشه‌هاى خانه نماز كند ، و بر « رخامهء حمراء » ، و بزمزم آيد ، و آب بخورد ، و نزديك مقام دو ركعت نماز كند ، و دعاى وداع بخواند .\r\n( معتقد الاماميه ص 331 )\r\n\r\nطُوبى\r\n- ( اصطلاح عرفانى ) مقام انس به حق است كه در جنب جبروت ذات او مطمئن و آرام زيد :\r\nامروز طوبى و زلفى در دل ايشانست و فردا طوبى و حسنى منزل ايشانست ، امروز ذوق معرفت و انس محبت بهرهء ايشانست و فردا سماع و شراب ديدار حاصل ايشانست طوباى ايشان وقت است بهشت ايشان نقد است ، راحت ايشان درد است ، اى جوانمرد ، هفت كشور آراسته به طلعت خداوندان در دست . اگر يك ذره از آن درد و اندوه كه در دلهاى صديقان و عارفانست بر كل كائنات آشكارا گردد ،\r\n\r\n","description":"","footnote":"","page_name":" 1200 ","page_number":532},
  {"content":"\r\n\r\nاهل آفرينش از نشاط آن ذره عين طرب شوند ، خارستان همه بوستان گردد ( از عده ج 5 ص 257 ) .\r\n تو و طوبى و ما و قامت يار * فكر هر كس به قدر همت اوست \r\n\r\nطَوالِع\r\n- ( اصطلاح عرفانى ) طوالع اول چيزى است كه پيدا مىشود از تجليات اسماء الهيه بر باطن بنده و آراسته ميگرداند اخلاق او را بنور باطن ، و انوار توحيد است كه تابش كند بر دلهاى اهل معرفت و موجب اطمينان دلهاى آنان شود ( از لمع ص 345 - كشاف ص 914 ) .\r\nخواجه گويد : طوالع ، ابتداى آفتاب توحيد است كه از مشرق غيب برآيد و بر اهل سعادت تابد و ولايت ظلمت و بناى پندار بردارد ، و دولت كواكب و ضياء برقرار بگذارد ، خورشيد دو است يكى بر جهان تابد و يكى بر جان ، آنكه بر جهان تابد ظلمت نگذارد و آن دگر كه بر جان تابد وحشت خلق نگذارد ، آن يكى برآيد نجوم نماند و آن دگر بر آيد رسوم نماند .\r\n( از رسائل خواجه عبد الله ص 133 ) .\r\nخواجه عبد الله گويد :\r\n هر غم كه ز گيتى طالع گردد * در دم به من سوخته راجع گردد\r\nصبح فرج از مطلع اميد مگر * در طالع من نيست كه طالع گردد \r\n\r\nطَود\r\n- ( اصطلاح عرفانى ) اين كلمه را شيخ اشراق رمزى از انسان كامل داند ( تلويحات ص 106 )\r\n\r\nطُورِ أيمَن\r\n- ( اصطلاح عرفانى ) مراد از طور سينهء منشرح است باسلام و مراد از ايمن جانب و جهت عقل و غيب است .\r\n« و ناديناه من جانب الطور الايمن » ( بيان السعادة ص 6 ) .\r\n\r\nطولِ أَوسط\r\n- اين اصطلاح هيوى است و دورى مركز تدوير را از اوج اوسط نامند .\r\n\r\nطولِ بَلَد\r\n- ( اصطلاح هيئت ) ( رجوع به عرض بلد و التفهيم ص 172 شود )\r\n\r\nطَهارَت\r\n- ( اصطلاح فقهى و عرفانى ) در لغت پاكى و پاكيزگى است و نظافت و نزاهت است و در اصطلاح فقها .\r\nنام است مر وضوء و غسل را و تيمم بدل از غسل و وضوء را و استعمال طهور است مشروط به نيت و طهور يعنى مطهر اول ، آب است   « وَ أَنْزَلْنا مِنَ السَّماءِ ماءً طَهُوراً لِنُحْيِيَ بِهِ بَلْدَةً مَيْتاً »   و  « يُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِهِ وَ يُذْهِبَ عَنْكُمْ رِجْزَ الشَّيْطانِ وَ لِيَرْبِطَ عَلى قُلُوبِكُمْ »  و از قواعد است كه « كل الاجسام على الطهارة » مگر ، ده امر كه استثنا شده است و « كل الحيوان على الطهارة » مگر كلب و خنزير و كافر و « كل الميتات على النجاسة مگر آنچه ذا نفس سائله نباشد مانند مار - ماهى و ملخ .\r\n( از شرح لمعه ص 98 قواعد ص 365 ) . رجوع به مطهرات شود در معتقد الاماميه آمده است :\r\nطهارت دو گونه است : وضو است ، و اين را طهارت صغرى گويند . و غسل .\r\nو اين را طهارت كبرى گويند .\r\nآنچه وضو را بشكند و وضو بواجب كند ، شش چيز است : بول و غائط و باد\r\n\r\n","description":"","footnote":"","page_name":" 1201 ","page_number":533},
  {"content":"\r\n\r\nو خواب كه بر گوش و چشم غلبه كند ، و هر چه عقل را زايل گرداند ، و خون استحاضهء مخصوص ، و اين آن باشد كه بر پنبه و راكو پيدا شود و آغشته نگردد و بيرون نرود .\r\nآنچه وضو را بشكند و غسل بواجب كند ، پنج چيز است : جنابت و حيض و استحاضهء مخصوص ، و اين بخلاف آن باشد كه وضو واجب كند ، و نفاس ، و دست بآدمى مردهء سردشدهء ناشسته كردن ، و برين اجماع است است ، الا آخرين كه برو اجماع اماميه است ، و اجماع اماميه حجت است ، چنان كه در فصل اجماع گفته شد .\r\nو ديگر قول رسول ص است :\r\n« من لمس ميتا ، فليغتسل »\r\nو امر در شرع اقتضاء وجوب كند ، پس غسل كردن واجب باشد بر آن كس كه دست به آدمى مردهء سردشدهء ناشسته كرده باشد .\r\nاما خواب بىاعتبار باحوال خفته بنزد اين طائفه حدث است ، و قول مزنى همچنين است . شافعى گفت چون بر پهلو يا بر پشت افتاده يا پشت باز گذاشته بخسبد وضوى وى باطل شود . ابو حنيفه و اصحابش گفتند : اگر افتاده يا بر سرون نشسته بخسبد باطل شود . و اگر پاى در ركوع يا در سجود و يا نشسته در نماز يا در غير نماز بود باطل نشود .\r\nدليل اين طائفه طريقهء احتياط است ، و آن آنست كه هر كه در خواب شود چون وضو كند و نماز كند باتفاق جملهء مسلمانان ذمت وى برى گرد . ديگر قول خداى تالى :  « يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ »  و اتفاق مفسران است كه مراد آنست كه چون برخيزيد از خواب  « فَاغْسِلُوا وُجُوهَكُمْ »  رويهاى خود بشوييد ، يعنى وضو سازيد از براى نماز .\r\nو سبب نزول آيت آن بود كه صحابه در مسجد در خواب بودندى ، چون رسول ص در آمدى برخاستندى ، و با وى نماز كردندى . آيت آمد ، و ايشان را به طهارت فرمود . پس آيت را دلالت است بر آنكه مطلق خواب حدث است .\r\nو رسول ص فرموده است :\r\n« العينان وكاء السبة\r\n( از سبات )\r\nفمن نام فليتوضأ »\r\n، يعنى : هر كه بخسبد بايد كه وضو سازد .\r\nو مطلق در شرع وجوب را باشد .\r\nهر چه جز اين است موجب وضو نيست زيرا كه اصل برائت ذمت است از وجوب . پس هر كس به غير آنچه ياد كرديم گويد كه وضو واجب است ، محتاج دليل قطعى و يقينى باشد . و اخبار آحاد كه روايت كنند ، و قياس دليل نباشد ، و به اين هر دو اثبات حكم شرع نتوان كرد .\r\nپيش از وضو چهار چيز فريضه است : دو كردنى و دو ناكردنى . آنچه كردنى است استبرا و استنجا كردن ، و آنچه ناكردنى است آنست كه روى به قبله نكند و پشت به قبله نكند در حال بول و غائط به هيچ حال چه در صحرا و چه در پوشش .\r\nشافعى موافق است در اين مسأله الا آنست كه كه ميگويد : در پوششها و بناها روا باشد روى و پشت به قبله آوردن .\r\nچون در صحرا موافق است ، در بناها وى را دليل بايد . و دليل احتياط به اين طائفه است .\r\nو از رسول ص روايت است :\r\n« اذا اتى احدكم الغائط فلا يستقبل القبلة و لا\r\n\r\n","description":"","footnote":"","page_name":" 1202 ","page_number":534},
  {"content":"\r\n\r\nيستدبرها به بول و لا غائط »\r\n، يعنى : چون يكى از شما را غايط آيد بايد كه روى با قبله نكند ، و پشت با قبله نكند .\r\nو اين مطلق است ، پس بايد كه مطلق روا نباشد در حال بول و غايط روى و پشت با قبله كردن . و ابو حنيفه و اصحابش و احمد و ابو ثور و نخمى با اين موافق‌اند .\r\nاما نزد ابو حنيفه استنجا واجب نيست ، بىآنكه مخرج بول و غايط شويند نماز روا ميدارد ، و استنجا را سنت ميگويند .\r\nو استبرا آنست كه از مخرج غايط تا اصل قضيب سه بار بمالد ، و از اصل قضيب تا سر قضيب سه بار ديگر در ميان دو انگشت بمالد ، و بند سر قضيب را سه بار ديگر ، آنگه به آب بشويد . و از الت بول از قضيب جز به آب روا نيست در حال اختيار .\r\nو استنجا از الت غايط است از مخرج وى . اگر تعدى كرده باشد جز به آب پاك نشود ، و اگر تعدى نكرده باشد به سنگ يا بكلوخ پاك گردد ، و اگر بيكى پاك گردد دو ديگر سنت بود ، و اگر به سه پاك نگردد ديگر به كار دارد تا پاك گردد .\r\nو سنت است جمع كردن ميان سنگ و آب . و دليل برين آنست كه هر كه برين وجه استنجا و استبرا كرد و نماز كرد ، ذمت ى بيقين برى شد ، اگر بخلاف اين كند يا خود نكند ذمت وى بيقين برى نشود .\r\nو سنت است كه در حال بول و غايط روى بآفتاب و ماه و باد نكند ، در آب روان و آب ايستاده حدث نكند ، در راهها و زير درختان ميوه و پيرامن سراها و بر كنارهء آبها و حوضها و جايگاهى كه مردمان را از آن رنج رسد ننشيند ، و بر زمين سخت و سوراخهاى حيوانات بول نكند . و چون در مستراح رود پاى چپ پيش نهند ، و چون بيرون آيد پاى راست پيش نهد .\r\nآنچه بدان طهارت كنند دو چيز است :\r\nآب و خاك چون آب نيابند و يا استعمالش نتوانند بوجهى از وجوه . و آب دو گونه است : روان است و ايستاده .\r\nآب روان پاك است و پاك‌كننده . و به هيچ نجاست پليد نگردد ، تا آنگه كه رنگ يا بوى يا طعم از سبب نجاست بگرداند .\r\nو آب ايستاده دو گونه است : آب چاه و آب غير چاه . آب غير چاه دو گونه است :\r\nاندك و بسيار . اندك بهر نجاست كه بوى رسد پليد گردد .\r\nو آب بسيار آنست كه كرى بود . و كرى آب هزار و دويست رطل باشد . و مساحت جاى وى ، سه بدشت و نيم بالا ، و سه بدشت و نيم پهنا ، و سه بدشت و نيم درازا . و اين به نجاست پليد نگردد ، تا رنگ يا بوى يا طعم بگرداند . دليلش قول خداى تعالى :  « وَ أَنْزَلْنا مِنَ السَّماءِ ماءً طَهُوراً »  ، از آسمان آب پاك فرستاديم .\r\nو اين آب را آب مطلق گويند ، پس بايد كه پاك بود و پاك‌كننده . و قول رسول ص :\r\n« اذا بلغ الماء كرا لم يحمل خبثا »\r\n، و اين آب چون بكرى رسيده است پليدى نباشد ، و هر آب كه چنين باشد پاك بود .\r\n\r\n","description":"","footnote":"","page_name":" 1203 ","page_number":535},
  {"content":"\r\n\r\n( رجوع شود به معتقد الاماميه ص 173 ، 178 ) عارفان گويند طهارت دو گونه است طهارت ظاهر و ديگرى طهارت دل و چنان كه بىطهارت بدن نماز درست نيايد بىطهارت دل معرفت درست نيايد ، پس طهارت دل را توحيد محض و بايد طهارت باطن موافق طهارت ظاهر بود .\r\nطهارت مؤمنان و عوام صوفيان عبارت باشد از تزكيهء نفس از اخلاق ذميمه و تصفيهء دل از لوث محبت دنيا ( از كشف المحبوب ص 375 - مصباح الهدايه ص 290 ) .\r\nانصارى گويد : طهارت يا ظاهر است يا باطن ، طهارت ظاهر از ادناس و نجاسات باشد و طهارت باطن سه است : اول طهارت جوارح از معصيت چون غيبت و دروغ و حرام خوردن و خيانت كردن . و در نامحرم نگريستن ، چون اين طهارت حاصل شود ، بنده آراستهء فرمان‌بردارى و حرمت دارى گردد و اين درجهء ايمان پارسايانست ، دوم طهارت دلست از اخلاق ناپسنديده چون عجب ، حسد ، كبر ، رياء ، حرص و عداوت .\r\nسوم طهارت سر است از هر چه دون حق است .\r\nاين طهارت امروز حليت ايشانست كه فردا جام شراب طهور در دست انسانست ، امروز نور اميد در دلشان مىتابد و فردا نور عيان در جان ، امروز از شوق ، آب جگر در ديده روان فردا آب مشاهده در جوى ملاطفت روان ، امروز صبح شادى از مطلع آزادى برآمده ، فردا آفتاب عنايت ازلى در آسمان معاينت ترقى گرفته ؟ نشان اين طهارت است كه مهر اين دنيا بشويد .\r\nو رسوم انسانيت محو كند و حجاب تفرق بسوزد ، تا دل بروضهء انس بنازد و جان در خلوت عيان با حق پردازد .\r\nنكو گفت آن جوانمرد كه : آخر روزى ازين طبل برآيد آوازى ( از عده ج 5 ص 46 ) .\r\nغزالى گويد : پاكى بر چهار طبقه است : اول پاكى سر است از هر چه جز حق است .\r\nدوم پاكى ظاهر دلست از اخلاق ناپسنديده چون حسد و كبر و رياء و حرص و عداوت ، سوم پاكى جوارح است اندامهاى تن را از معصيتها ، چون غيبت و دروغ و حرام خوردن و خيانت كردن و . . . . چهارم پاك داشتن تن و جامه است ، از نجاستها تا جملهء تن آراسته شود به ركوع ( رجوع شود به كيمياى سعادت ) .\r\n\r\nطُهرِ غَيرُ مُواقعَه\r\n- يعنى طهرى كه در آن با زن مواقعه نشده باشد كه از شرائط وقوع طلاق است .\r\nرجوع به طلاق و ( شرح لمعه ج 2 ص 122 ) شود .\r\n\r\nطَى\r\n- ( اصطلاح عروضى ) اسقاط حرف چهارم ساكن است از دو سبب خفيف كه بىفاصله در اول ركن واقع شود .\r\n( از دره نجفى ص 20 )\r\n\r\nطَيِّب\r\n- ( اصطلاح اخلاقى ) ضد خبيث است و چيزى كه منزه از رذائل اخلاق و قبائح اعمال باشد .\r\n\r\nطيره\r\n- ( اصطلاح ادبى ) بكسر طاء و سكون ياء و فتح را ، فال عام است\r\n\r\n","description":"","footnote":"","page_name":" 1204 ","page_number":536},
  {"content":"\r\n\r\nآنچه را سرور آورد يا حزن و طيره آنچه را حزن و بدى آورد و در سوانح به كار برد و آن تفال باسماء طير و اصوات و الحان آنها است چنان كه بر غراب و عقاب و هدهد ( از كشاف ص 907 )\r\n\r\nطَيش\r\n- ( اصطلاح عرفانى ) كلمهء طيش در مقابل عيش است و مراد حالتى است كه براى خواص . فقرا در مقام تجلى حق ظاهر مىشود زيرا هر گاه حق تجلى كند بر آنان در طيش‌اند و هر گاه مستور شود برمىگردند به حظ و عيش خود ( رساله قشريه ص 39 ) .\r\n\r\nطَيفُوريان\r\n- طيفوريه كسانىاند كه پيرو ابو يزيد طيفور بن عيسى البسطامىاند كه از رؤساى متصوفه بوده است ( كشف المحبوب ص 228 ) .\r\n\r\nطيفوريه\r\n- ( عرفانى ) در طرائق آمده است كه :\r\nاين سلسله از حضرت امام جعفر صادق بواسطهء بو يزيد طيفور بسطامى قدس سره جارى شده . و شعبه‌اى ازين سلسله را شطاريه گويند و بعضى شطاريهء طبسيه خوانند و بعضى عشقيه دانند .\r\nدر كتاب اصول الفصول اين سلسله را شطارى گفته‌اند و صورت مشايخ آن را ذكر كرده‌اند . . . .\r\nبايزيد با جنيد و ذو النون مصرى هم عصر بوده و گويند مريدى از مريدان ذو النون برسالت بنزد بايزيد رفت و او به قاصد فرمود : مرد تمام آن باشد كه همه شب خفته بود و بامداد پيش از نزول قافله به منزل فرو آمده باشد . ذا النون چون اين بشنيد بسيار گريست ، و گفت :\r\nمباركش باد كه حال ما بدين درجت نرسيده و بدين بايده طريقت ميخواهد . . .\r\n( از طرائق الحقائق - جزء دوم . ص 68 - 69 )\r\n\r\nطِينَت\r\n- ( اصطلاح اخلاقى و فلسفى ) طينت يعنى سرشت و به معناى ركن و عنصر هم به كار رفته است .\r\n( از اخلاق ناصرى ص 52 )\r\n\r\n","description":"","footnote":"","page_name":" 1205 ","page_number":537},
  {"content":"\r\n . \r\n","description":"","footnote":"","page_name":" 1206 ","page_number":538},
  {"content":"\r\n\r\n\r\nظ\r\n\r\nظالِم\r\n- ( اخلاقى ، عرفانى ) ستم‌گر و جفاكار و آنكه به ديگران و يا به نفس خود ستم كند ، كسى كه به خدا شرك ورزد و كنايت از نفس اماره است كه ستمگر است :\r\nمولانا گويد :\r\n ظالمان مردند و ماند آن ظلمها * و اى جانى كو كند مكر و دغا\r\nظالم آن قومى كه چشمان دوختند * وز سخنها عالمى را سوختند\r\nعالمى را يك سخن ويران كند * روبهان مرده را شيران كند\r\nظالم از مظلوم كى داند كسى * كه بود سخره هوا همچون خسى\r\nظالم از مظلوم آن كس پى برد * كه سر نفس ظلومى خود برد\r\nور نه آن ظالم كه نفس است اندرون * خصم بر مظلوم باشد از جنون \r\n\r\nظاهِر\r\n- ( اصولى ، ادبى ) ظاهر در برابر باطن است ، روى آشكار چيزى را گويند ، ظاهر قرآن يعنى آنچه از مدلول مطابقى الفاظ آن طبق قواعد لغت و ادب دانسته مىشود بدون تأويل . پاره از تركيبات . ظاهر گفتار ، ظاهر امر ، ظاهر قرآن ، ظاهر اخبار ، ظاهر و باطن ، ظاهر خوب ، ظاهر بد ، ظاهر مردم ، ظاهر الفاظ مولانا .\r\n حرف قرآن را مدان كه ظاهر است * زير ظاهر باطنى هم قاهر است\r\nزير آن باطن يكى بطن دگر * خيره گردد اندرو فكر و نظر\r\nزير آن باطن يكى بطن سوم * كه درو گردد خردها جمله گم\r\nتو ز قرآن اى پسر ظاهر مبين * ديو آدم را نبيند غير طين\r\nظاهر قرآن چو شخص آدمى است . * كه نقوشش ظاهر و جانش خفى است \r\n\r\n","description":"","footnote":"","page_name":" 1207 ","page_number":539},
  {"content":"\r\n\r\n ظاهر الفاظ شان توحيد و شرع * باطن آن همچو در جان تخم صرع \r\nگفته شده است ظاهر عبارت از امرى است كه دلالت كند بر معنى به نحو دلالت ظنى راجح با وجود احتمال غير آن ، مانند آن الفاظى كه آنها را معنى حقيقى باشد در موقعى كه بدون قرينه استعمال شوند بنحو مجاز چه آنكه مجاز لغوى باشد يا شرعى يا جز آنها و از اين قبيل است مجازى كه مقترن بقرينه واضحه باشد لكن مأول باشد و در اصطلاح لفظى است كه محمول بر معناى مرجوح آن شود بقرينهء كه مقتضى آن باشد ، قرينهء عقليه باشد مانند  « يَدُ اللَّهِ فَوْقَ أَيْدِيهِمْ »  و  « مَنْ يُضْلِلِ اللَّهُ فَلا هادِيَ لَهُ »  و  « يُضِلُّ مَنْ يَشاءُ وَ يَهْدِي مَنْ يَشاءُ »  كه مأول ميباشند و يا لفظى است مثل حمل آيهء صدقه بر بيان مصرف ، نه استحقاق و ملك بقرينه آيه قبل  « وَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَ إِنْ لَمْ يُعْطَوْا مِنْها إِذا هُمْ يَسْخَطُونَ »  و بالجمله ممكن است مجازات را كلا از باب مؤول دانست به نسبت به لفظ با قطع نظر از قرينه در هر حال كلمهء « يد » در آيه مجازيست و ظهور در معنى خود دارد در نزد عرب و محمول بر خلاف ظاهر خود مىباشد كه قدرت باشد و ممكن است گفته شود كه همه مجملاتى كه آنها را ظاهرى است و بيان آنها از وقت خطاب مؤخر شده است مؤولات باشند و همين طور عمومات مخصصه در اينجا بحث مفصل است .\r\nو بالجمله اين اصطلاح ادبى و اصولى است و در اصول آنچه در معنى ظهور داشته باشد و راجح باشد يعنى مراد از لفظ آشكار باشد به نص لفظ و اعم از نص است « الظاهر ما دل على معنى دلالة ظنية ، راجحة . مع احتمال غيره » مانند الفاظى كه داراى معانى حقيقى باشند و بدون قرينه استعمال شوند اعم از حقيقت لغوى يا شرعى و يا استعمال مجاز بقرينهء واضحه ( از قوانين ص 345 ) .\r\nدر اصطلاح اهل حديث هر روايتى است كه بدلالت ظنى راجح دال بر معنائى باشد و تحمل معناى ديگر هم كند .\r\n( از كشاف ص 773 درايه ص 57 ) الظاهر ما دل على معنى دلالة ظنية راجحة مع احتمال غيره كالألفاظ التى لها معان حقيقة اذا استعملت بلا قرينة تجوزا سواء كانت لغوية او شرعية او غير هما و منه المجاز المقترن بالقرينة الواضحة .\r\n( از قوانين ج 1 ص 345 )\r\n\r\nظاهِرُ العِلم\r\n- ( اصطلاح عرفانى ) ظاهر علم در اصطلاح صوفيان عبارت است از اعيان ممكنات ( از دستور العلماء ج 2 ص 286 ) .\r\n\r\nظاهِرُ الوُجود\r\n- ( اصطلاح عرفانى ) ظاهر وجود عبارت از تجليات اسماء است ( كشاف ص 930 ) .\r\n\r\nظاهِرُ المُمكِنات\r\n- ( اصطلاح عرفانى ) ظاهر الممكنات عبارت از تجلى حق است بصور اعيان و صفات او كه بنام وجود الهى خوانده مىشود و گاه ظاهر الوجود بر آن اطلاق مىشود\r\n\r\nالضِّراريَّة\r\n- ( اصطلاح كلامى ) .\r\nپيروان ضرار بن عمرو و حفص الفرد\r\n\r\n","description":"","footnote":"","page_name":" 1208 ","page_number":540},
  {"content":"\r\n\r\nرا گويند .\r\nاينان عقيده دارند كه خداى تعالى عالم و قادر است به اين معنى كه جاهل و عاجز نيست و خدا داراى ماهيتى است كه جز خودش كسى آن را نمىيابد .\r\nو نيز گويند اين مقال ابتدا بوسيله ابو حنيفه مطرح شد ولى درك اين مسأله براى او از طريق كشف و شهود بود نه دليل و برهان ولى براى ما اين مسأله مستدل و مبرهن است . . .\r\n( از ملل و نحل شهرستانى ص 40 )\r\n\r\nظَرافَت\r\n- ( اصطلاح ادبى ) بفتح ظاء زيرك شدن ، زيبا . خوش طبع و اطلاق بر ملكهء شود كه مبدأ صدور الفاظ ظريف باشد .\r\n\r\nظَرف\r\n- ( اصطلاح ادبى و فلسفى ) اصطلاح اهل عربيت آنچه در او فعل واقع شود از زمان و مكان ظرف گويند بنا بر اين ظروف بر دو قسم است ظرف زمان و مكان و هر يك بر دو قسم‌اند مبهم و معين ، معين را محدود و موقت هم گويند ، ظرف رمان محدد مانند « جمعه ، قبل و بعد » و نامعين مانند « يوم ، ليل ، » ، مكان معين مانند « مسجد ، محراب » و نامعين - مثل « امام ، يمين و يسار » .\r\n( از كشاف ص 933 ) . رجوع به شبه جمله شود .\r\nظرف مستقر ، ظرف و جار و مجرورى را گويند كه متعلق ( بفتح ) آنها از افعال عموم باشد ( كان ، وجد ، ثبت ، حصل و مشتقات آنها ) و در تقدير باشد ( از كشاف ص 935 ) .\r\nبنزد فلاسفه هر چيزى كه محل و محيط به چيزى ديگر باشد مانند مكان و زمان ظرف ناميده‌اند و آن يا زمانست و يا مكان كليهء حادثات و طبايع و اجسام و جسمانيات جهان كون و فساد ناچار در زمانى بود و نياز به زمان دارند زيرا يكى از لوازم كون و فساد عالم وجود زمان است كه مقدار حركت است و بالاخره ظرف عبارت از چيزى است كه محيط به چيزى ديگر و محل براى آن باشد مانند زمان و مكان .\r\n( از دستور ج 2 ص 286 )\r\n\r\nظِلّ\r\n- ( اصطلاح عرفانى و اشراقى ) صوفيه موجودات عالم را همه موجودات ظلى و غير حقيقى ميدانند و آنها را ظل حق تعالى ميدانند و گويند موجود حقيقى كه مبدأ و مال همهء موجودات است يكى و آن ذات احديت است كه موجود حقيقى است .\r\n( از دستور ج 2 ص 286 ) در اصطلاح فلسفهء اشراق ظل عبارت از موجودى مادى است و موجودات مادى اظلال انوار و روحانيات‌اند و موجودات ذهنى نيز ظل موجودات عينىاند .\r\n( از ش ص 393 ) و بالاخره در اصطلاح اهل إله موجود اضافى است كه ظاهر به تعينات اعيان ممكنه و احكام آنها است كه آن احكام عبارت از معدوماتى است كه ظاهر شده است « باسمه النور الذى هو الوجود الخارجى » ( دستور العلماء ج 2 ص 286 - كشاف ص 931 ) .\r\nو كفر را از آن جهت ظلمت گويند كه از نور ايمان خالى است و هر ظلمتى عبارت از عدم نور است و نور مطلق وجود است كه در تمام جهان سريان دارد\r\n\r\n","description":"","footnote":"","page_name":" 1209 ","page_number":541},
  {"content":"\r\n\r\n « أَ لَمْ تَرَ إِلى رَبِّكَ كَيْفَ مَدَّ الظِّلَّ وَ لَوْ شاءَ لَجَعَلَهُ ساكِناً »  كه ظل ، وجود اضافى و فيضان حق است .\r\nشاه نعمت الله گويد :\r\n چيست عالم با وجود حضرتش * سايه و خورشيد باشد فى المثل\r\nجملهء اشياء ظلالات ويند * بىتعين جمله اعيان كيند\r\nهر تعين زان تعين حاصل است * با همه آن يك تعين و اصل است \r\nمغربى گويد :\r\n هيچ دانى كيستيم ما و شما * سايهء آفتاب نور خدا\r\nسايهء آفتاب ، تابش اوست * تابش مهر هست عين ضياء\r\nنيست خورشيد از شعاع بعيد * نيست سايهء ز آفتاب جدا\r\nسايه و آفتاب يك چيزند * هست او واحد كثير نما\r\nچون يكى بود سايه و خورشيد * يا رب اين كثرت از چه شد پيدا\r\nظل او اندر زمين چون كوه قاف * روح او سيمرغ بس عالى طواف\r\nدستگير و بندهء خاص إله * طالبان را مىبرد تا پيشگاه\r\nگر بگويم تا قيامت نعمت او * هيچ آن را غايت و مقطع مجو\r\nسايهء طوبى به بين و خوش بخسب * سر بنه در سايهء سركش بخسب\r\nظل ذلت نفسه خوش مضجعى است * مستعدان صفا را مهجعى است\r\nگر ازين سايه روى سوى منى * زود طاغى گردى و ره گم كنى\r\nپس برو خاموش باش از انقياد * زير سايهء شيخ و امر اوستاد \r\n أَ لَمْ تَرَ إِلى رَبِّكَ كَيْفَ مَدَّ الظِّلَّ  تركيبات در معنى ذوقى و عرفانى :\r\n\r\nظِلُّ الاستِواء\r\n- ( اصطلاح هيوى ) رجوع شود به دوائر ارتفاع .\r\n\r\nظِلُّ الاعتِدال\r\n- ( اصطلاح هيئت ) رجوع شود به دوائر ارتفاع .\r\n\r\nظِلِّ اوَّل\r\n- عقل اول باعتبار آنكه اول عينى است كه « ظهرت بنور الحق و قبلت صورة الذاتيه » ظل اول است ( كشاف ص 938 - اصطلاحات شاه نعمت الله ص 69 ) .\r\n\r\nظِلُّ اللّه\r\n- ظل الله عبارت از انسان كامل است كه متحقق به حضرت ذات است ( كشاف ص 938 ) .\r\n\r\nظِلُّ الظِّلالات\r\n- ظل ظلالات عبارت از اسماء الهى است و ظل در اصطلاح صوفيه عبارت از وجود اضافى است ظاهر به تعينات ممكنات و ظل الظلالات اسماء الهى است .\r\n\r\nظِلالِ أنوار\r\n- مراد افلاك و كليات عناصر است .\r\n( ش ص 393 ) حد فاصل ميان ضوء و نور را نيز ظل گويند .\r\n( رجوع شود به ضوء ) .\r\n\r\nظِلالِ نُورِ قَيّومى\r\n- مراد موجودات ممكنه‌اند كه ظل نور قيومىاند .\r\n\r\nظَلَفُ الفَرَس\r\n- ( اصطلاح نجومى ) ستارهء بود در صورت دجاجه و بدان جهت ظلف الفرس گويند كه گمان برده‌اند كه\r\n\r\n","description":"","footnote":"","page_name":" 1210 ","page_number":542},
  {"content":"\r\n\r\nدست فرس به دو منتهى شده است .\r\n( از معجم الفلكى )\r\n\r\nظِلِّ نِصفُ النَّهار\r\n- ( اصطلاح هيوى ) رجوع شود به دوائر الارتفاع .\r\nدر بيست باب ملا مظفر آمده است كه ظل نصف النهار عبارت از سايهء مقياسى است كه قائم بر سطح افق بوده در هنگامى كه آفتاب در غايت ارتفاع بوده يعنى در وقتى كه بر دائره نصف النهار بود نه بر سمت الرأس ، زيرا اگر به سمت بود آن روز ظل نصف النهار معدوم بود و البته منظور از افق در اينجا افق حسى است نه حقيقى .\r\n( از بيست باب ملا مظفر )\r\n\r\nظُلم\r\n- ( اصطلاح عرفانى ) ظلم عبارت از نهادن چيزى است در غير محل خود و ظلمات بمعنى تاريكى است و در اصطلاح صوفيه كفر است كه پوشش از حق است و هواهاى نفسانى است كه موجب ستر عبد است از حق و گفته‌اند « الظلم هو التصرف فى ملك غيره به غير اذن مالكه و الجور انما يكون جورا لانه عدول عن الطريق الذى بين له » ( از تعرف ج 1 ص 222 ) .\r\nو بالجمله ستم كردن بر ديگران و ستم بر نفس ، خروج از عدل و خروج از حق و به معنى شرك هم آمده است كه ميفرمايد : « سبحانك لا إله الا انت رب علمت سوء و ظلمت نفسى فاغفر لى و انت خير الغافرين » مولانا\r\n ظلم چبود وضع غير موضعش * هين مكن در غير موضع ضايعش \r\n.\r\nدر حديث است كه :\r\n« الملك يبقى مع الكفر و لا يبقى مع الظلم »\r\nمولانا گويد :\r\n كژروى جف القلم كژ آيدت * راستى آرى سعادت زايدت\r\nچون بدزدى دست شد جف القلم * باده‌نوشى مست شد جف القلم\r\nظلم آرى مدبرى حف القلم * عدل آرى بر خورى جف القلم \r\n\r\nظُلمَت\r\n- ( اصطلاح عرفانى ) رمزى است از قواى بدنيه ( از تلويحات ص 112 ) در حديث است :\r\nخلق الله الخلق فى ظلمة ثم القى عليه نورا\r\n. كه منظور اين است كه خداى كالبد بندگان را بيافريد و سپس بدانها نور عقل و خرد بخشيد و بالاخره جهان مادى و تعلقات آن ظلمت است ، پارهء از موجودات طالب ظلمت‌اند چون خوى آنها ظلمت است .\r\n گر به صورت وانمايد عقل رو * تيره باشد روز پيش نور او\r\nور مثال احمقى پيدا شده * ظلمت شب پيش او روشن بده\r\nظلمت اشكال از آن جويد دلش * تا كه افزون تر نمايد حاصلش . \r\n\r\nظلمت‌آباد\r\n- ( اصطلاح عرفانى ) مراد از ظلمت‌آباد عالم سفلى و جهان طبيعت است .\r\nعراقى گويد :\r\n تاب انوار جمالت بهر اظهار كمال * پرتوى بر ظلمت‌آباد جهان انداخته\r\nنور خود را جلوه داده در لباس اين و آن * در جهان آوازهء كون و مكان انداخته\r\nنام هستى گه برين و گه بر آن انداخته \r\n\r\n","description":"","footnote":"","page_name":" 1211 ","page_number":543},
  {"content":"\r\n\r\nبعضى از تركيبات : ظلمت‌آباد جهان ، ظلمت‌آباد خاك ، غلاف ظلمت ، ظلمات حيات .\r\n\r\nظُلُمات\r\n- ( اصطلاح عرفانى ) تاريكى ، مأخوذ از قرآن مجيد كه فرمود :  فَنادى فِي الظُّلُماتِ أَنْ لا إِلهَ إِلَّا أَنْتَ سُبْحانَكَ إِنِّي كُنْتُ مِنَ الظَّالِمِينَ  گويند ظلمات محل آب زندگانى است كه اسكندر بدان راه يافت و نتوانست از آن آب نوشد و يا نخواست .\r\nكلمهء ظلمات و ظلمت در عبارات شيخ اشراق اطلاق بر ماهيات و ماهيت شود و گاه از ظلمت اجسام را اراده كرده است و گويد : اجسام مظلمه و گاه مراد از ظلمت عدم نور است .\r\n( از ش ص 388 )\r\n\r\nظُلمَتَين\r\n- ( اصطلاح هيوى و نجومى ) و منظور از دو ظلمت يكى ظل و سايهء زمين بود و ديگر سايهء قمر كه هر دو در مواردى عارض بر كواكب شوند .\r\n( رجوع شود به رساله سوم از بخش طبيعيات ص 37 )\r\n\r\nظن\r\n- ( اصطلاح فلسفى و اصولى و فقهى ) ظن يعنى گمان و آن عبارت از اعتقاد راجح است با احتمال نقيض و گاه در يقين و شك نيز استعمال مىشود و بالاخره ظن اعتقاد راجح است و متفاوت الدرجات است از لحاظ قوت و ضعف و در طرف قوت حدى از آن را علم گويند و در نتيجه بعضى از انواع و مراتب ظن را علم گويند و بالعكس .\r\n( از دستور ج 2 ص 289 - تفسير ص 397 ، 415 - اسفار ج 1 ص 326 ) و بالاخره در اصطلاح فقها تردد بين دو امر است بطور تساوى الطرفين كه هيچ يك را بر ديگرى ترجيح نباشد و نزد متكلمات شك ، تجويز دو امر است كه يك طرف بر ديگرى رجحان دارد كه راجح را ظن و مرجوح را وهم نامند و يا ترجيح يكى از دو طرف باشد بدون جزم و قابل شدت و ضعف است و دو طرف آن علم و جهل است و گاه ظن اطلاق بر وهم شود و گاه بر علم چنان كه در حديث قدسى است\r\n« انا عند ظن عبدى »\r\nيكى از مسائل مهم اصولى اين است كه آيا عمل به ظن در مقام فقد علم روا باشد يا نه و ميتوان به احكام ظن تعبد كرد يا نه عده گويند عقلا ممكن است تعبد به ظن و در عمل هم در مقام فقد دليل بايد بدان عمل كرد زيرا قطعيات ما كه از راه اخبار متواتره و محفوف به قرائن بدست ميآيد وافى به تمام احكام در موضوعات مختلف نيست و مانند ، بهائم و حيوانات و مجانين بدون حكم نمىباشيم و از طرفى ميدانيم كه احكام الهى در تمام موارد بيان شده است و هر امرى را حكمى است از وجوب يا حرمت يا . . .\r\nپس ما مكلف مىباشيم و قطعيات ما هم وافى نيست پس بايد در موارد فقد علم عمل به گمان نمائيم كه اقرب بر علم است ( از رسائل ص 234 كشاف ص 939 940 ) . رجوع باصول عمليه و انسداد شود .\r\nدر اصول رشاد آمده است :\r\nظن كه طرف راجح احتمالين است چون طبيعة همراه با احتمال مرجوح است لذا نمىتواند بوجه قاطعى واقع را ارائه نموده كه مفيد علم گردد و به همين\r\n\r\n","description":"","footnote":"","page_name":" 1212 ","page_number":544},
  {"content":"\r\n\r\nجهت بنفسه حجت نمىباشد مگر آنكه عقل و يا شرع اعتبارا آن را حجت بدانند .\r\nظن اگر از طريقى كه حجيت آن طريق بالاخص مورد تصديق شارع گرديده است حاصل شود آن را ظن خاص و اگر از طريق ديگر بدست آيد آن را ظن مطلق گويند .\r\nمثلا ظن حاصل از خبر واحد و ظواهر كتاب و اجماع منقول و امثال آنها ظن خاص مىباشد چه آنكه حجيت آنها بشرح دلائل مذكوره در فصول گذشته از طرف شارع تأييد گرديده است يعنى شارع خبر واحد و ظواهر كتاب و اجماع منقول را حجت دانسته بنا بر اين ظن ناشى از آنها ظن خاص خواهد بود . ولى ظن ناشى از قياس و غلبه شهرت و امثال آنها ظن مطلق مىباشد چه آنكه شارع حجيت آنها را تأييد نفرموده است .\r\nظن خاص چون بر حسب جعل شارع حجت و قائم مقام قطع تلقى گرديده لذا در همه جا و در همه حالات حجت مىباشد خواه مكلف براى كشف واقع طريق ديگرى در دسترس داشته باى خير ؟\r\nلكن ظن مطلق چون از طرف شارع حجت فرض نشده لذا متابعت از آن فقط در صورتى جائز است كه مكلف از ادراك واقع مأيوس گرديده و چارهء جز از تعبد به ظن نداشته باشد - زيرا اگر بطريقى از طرق متمكن از ادراك واقع باشد در اين صورت متابعتش از ظن مطلق كه نه كاملا كاشف از واقع و نه از طرف شارع حجت فرض شده است بر خلاف منطق و ضرورت عقل خواهد بود .\r\nپس فقط در هنگام غيبت امام و انسداد باب علم و يأس از ادراك واقع است كه ظن مطلق اعتبارا جانشين قطع شده و به حكم عقل حجت ميگردد چه آنكه اگر در اين هنگام ظن مطلق واجب الاتباع نشود لازم مىآيد كه احكام الهيه كه اكثرا مبتنى بر ادلهء ظنيه و أمارات غير علميه ميباشند متروك گرديده و در بارهء كليهء آنها اصالة العدم جارى شود - و بديهى است در اين صورت اساس دين منهدم و شيرازهء آن متلاشى مىشود .\r\nو بعلاوه چون ترك واجب و ارتكاب به حرام بطور قطع متضمن مفسدهء دنيوى و عقوبت اخروى ميباشند لذا چنانچه مكلف از يك طرف به ثبوت حكم ايجابى و يا تحريمى ظن حاصل نمايد و از طرفى ديگر قادر بكشف واقع نباشد - در اين صورت عقلا ملزم ميگردد كه به ظن خود عمل نموده و آن واجب را انجام و آن حرام را ترك بگويد - زيرا دفع ضرر مظنون به حكم عقل لازم است - پس در مواردى كه مكلف بوجود حكمى گمان پيدا كرد و ضمنا متمكن از ادراك واقع نگرديد بناچار بضرورت عقل بايد به ظن مزبور عمل كند .\r\nخلاصهء كلام آنكه حجيت ظن خاص بر حسب جعل شارع و حجيت ظن مطلق بضرورت عقل است - و نيز ظن خاص در همه جا لازم الاتباع است ولى ظن مطلق فقط در مواقع انسداد باب علم لازم العمل مىباشد .\r\nراجع به ظن در ضمن فصول آينده نيز بحث خواهيم كرد .\r\n( اصول رشاد 237 )\r\n\r\nظَنّ و اخَواتُها\r\n- ( اصطلاح ادبى ) افعال قلوب را گويند كه « ظن ، علم ، راى ،\r\n\r\n","description":"","footnote":"","page_name":" 1213 ","page_number":545},
  {"content":"\r\n\r\nوجد ، خال ، و حسب » و غيره است كه افعال دو مفعولى مىباشد .\r\nرجوع شود به ( سيوطى ص 73 ) و رجوع بافعال قلوب شود .\r\n\r\nظِهار\r\n- ( اصطلاح فقهى ) و ظهار صيغه‌ايست كه مرد در ظهار زن به كار برد و بالجمله ظهار آن باشد كه مرد از روى شعور و اراده و عقل زن خود را تشبيه كنه به پشت كسى كه بر او حرام مؤبد است از راه نسب يا رضاع يا مصاهره مانند آنكه بگويد « ظهرك كظهر أمي - يا انت علي كظهر أمي يا اختى ، يا بنتى » و اين عمل حرام است و موجب كفاره است و با شرايط خاصى در حكم طلاق است و احكامى دارد .\r\nرجوع شود به ( كشاف ص 913 - شرح لمعه ج 2 ص 138 - قواعد ص 24 ) و المراد به هنا تشبيه المكلف من يملك نكاحها به ظهر محرمة عليه ابدا بنسب او رضاع و صيغته هى او انت او هذه او فلانة علي كظهر أمي او اختى او بنتى و لو من الرضاع و لا بد من حضور عدلين طاهرا من الحيض و النفاس و ان لا يكون قد قربها فى ذلك الطهر و ان يكون المظاهر كاملا .\r\nقاصدا و تجب الكفارة بالعود . ( از شرح لمعه ج 2 ص 141 - 142 ) و در صورتى كه بخواهد مراجعه كند و از گفتار و اراده‌اش عدول كند بايد كفارهء بدهد چنان كه در كتب فقهى مسطور است .\r\nدر معتقد الاماميه آمده است :\r\nظهار آنست كه زن خود را گويد : « انت على كظهر امى » يعنى : تو بر من همچو پشت مادر منى .\r\nو ظهار صحيح نباشد الا از كسى كه بالغ باشد ، و كامل عقل ، مختار باشد ، نه باكراه ، و از سر خشم نباشد ، و قصد آن دارد كه بر خود حرام گرداند وى را ، و اين لفظ بگويد : « انت على كظهر امى » ، يا يكى از زنان كه بر وى حرام‌اند . و اگر به ظهر كه پشت است معلق نگرداند .\r\nصحيح نباشد . و بايد كه بىشرط بود ، و با زنى باشد كه عقد كرده باشد بر وى بنكاح دوام ، يا بنكاح متعه ، و آن زن معين باشد . كه اگر گويد : زن بر من همچو پشت مادر من است ، و وى را چند زن باشد ، صحيح نباشد . و بايد كه پاك باشد با پاكى كه در آن پاكى با وى مقاربت نكرده باشد ، الا كه حامله باشد ، يا وى را حيض نباشد ، و نه كسى را كه همزاد وى باشد ، يا با وى دخول نرفته باشد ، و اگر رفته باشد و زن از وى غايب باشد ، [ و 
  ] بحضور او [ دو 
  ] گواه عادل باشد .\r\nو كس هست كه ميگويد كه ظهار با شرط و معلق به غير ظهر واقع است ، دليل بر آن كه معلق باشد به ظهر ، آنست كه ظهار از لفظ ظهر مشتق است . پس بايد كه اگر به غير ظهر معلق باشد ظهار نباشد .\r\nو چون شرايط ظهار تمام باشد ، زن حرام شود . و اگر خواهد باز گردد به آنكه اباحت وطى كند ، لازم بود وى را كه پيش از و طى بنده‌اى آزاد كند . و اگر نيابد ، دو ماه پيوسته روزه دارد . و اگر نتواند ، شصت مسكين را طعام دهد .\r\nدليل بر آن كه عود شرط است در وجوب كفارت ظهار ، قرآنست :  « ثُمَّ يَعُودُونَ لِما قالُوا فَتَحْرِيرُ رَقَبَةٍ مِنْ قَبْلِ أَنْ يَتَمَاسَّا »  .\r\nو دليل بر آن كه عود استباحت و طى است ، آنست كه چون ظهار اقتضاى تحريم\r\n\r\n","description":"","footnote":"","page_name":" 1214 ","page_number":546},
  {"content":"\r\n\r\nكند ، و اظهاركننده ، استباحت خواهد .\r\nهرآينه وى عايد باشد از براى آنچه گفته شد .\r\nو گفته‌اند : «  لِما قالُوا  اى لمثل ما قالوا » ، يعنى : مثل آنچه گفته باشند . و گفته‌اند : «  ثُمَّ يَعُودُونَ  ، اى يتداركون » ، يعنى : دريابند مر آن را كه گفته باشند .\r\nتدارك و تلافى آن كنند بآزاد كردن بنده .\r\nو نشايد كه مراد به آن و طى باشد ، زيرا كه گفت :  مِنْ قَبْلِ أَنْ يَتَمَاسَّا  » ، كفارت بعد از عود واجب گردانيد ، و پيش از وطى .\r\nو روا نباشد كه عود نگاه داشتن زن باشد بعد از ظهار با قدرت طلاق . زيرا كه عود واجب است كه رجوع باشد به آنچه مخالف مقتضى ظهار است . و چون مقتضى ظهار اقتضاى فسخ نكاح نكند ، عود امساك نباشد .\r\nو اگر پيش از كفارت مقاربت كند ، دو كفارت لازم آيد : يكى از براى عود ، و ديگر عقوبت و طى پيش از تكفير ، از براى آنكه به اين دو كفارت يقين مر برائت را حاصل مىشود .\r\nو اگر اظهاركننده هم برين تحريم بماند ، زن او كه بنكاح دوامش خواسته باشد ، مخير باشد ميان آنكه صبر كند ، و آنكه به حاكم رود . و حاكم را بود كه او را مخير گرداند ميان كفارت دادن . و وطى مباح گردانيدن ، و ميان طلاق دادن .\r\nو اگر اجابت نكند ، طعام و شراب بر وى تنگ گردانند تا بازگردد .\r\nو الزامش نكند بطلاق دادن ، الا كه قادر باشد بر كفارت ، و كفارت ندهد مظاهرت زن خود را . و چون پيش از كفارت طلاقش دهد ، كفارت ازو نيفتد ، و اگر رجوع كند در عدت ، و طى نتواند كرد تا آنگاه كه كفارت بدهد .\r\nو فرض بنده در كفارت روزه است .\r\nو فرض او درين هم چون فرض آزاد است ، لظاهر القرآن . و گفته‌اند كه يك ماه روزه‌اش لازم باشد .\r\n( معتقد الاماميه ص 447 ، 450 ) در كليات حقوقى آمده است :\r\nظهار عبارت است از اينكه شخصى زنش را بيكى از محارم خود تشبيه نمايد .\r\nظهار فعلى است حرام و چندين حكم وضعى بشرح آتى بر آن مترتب خواهد شد .\r\nاجراء صيغه ظهار به اين است كه مرد بزنش بگويد انت كظهر امّى يا بجاى كلمه على لفظ منى گذارد و يا بجاى كلمه امى اختى و بنتى و يا يكى ديگر از ساير محارم را قرار دهد و خلاصه معنى ، آن است كه تو بمنزلهء مادر يا خواهر يا دختر من هستى .\r\nظهار اختصاص بزوج داشته و از طرف زوجه اثرى بر آن مترتب نيست .\r\nمىشود ظهار را تحديد بوقت معينى نمود مثل يك ماه يا يك سال . در اين صورت حرمت مواقعه اختصاص به همان مدت خواهد داشت .\r\nو همچنين ممكن است ابتداء آن را از زمان معينى در آينده قرار داد .\r\nو در اين صورت تا آن زمان نيايد حرمت ظهار شروع نشده و زن حلال خواهد بود .\r\nو نيز ممكن است آن را معلق به شرطى\r\n\r\n","description":"","footnote":"","page_name":" 1215 ","page_number":547},
  {"content":"\r\n\r\nنمود و در اين صورت تا شرط حاصل نشده ظهار اثرى نخواهد داشت .\r\n1 - مظاهر كه عبارت از زوج باشد بايد داراى كمال عقل بوده و صدور عمل از او از روى قصد و اختيار باشد و در حال مستى و اغماء يا در حال غضب اين عمل از او سر نزده باشد .\r\n2 - شرائط مطلقه در مظاهر يعنى زنى كه مورد ظهار قرار ميگيرد معتبر است بنا بر اين ظهار نسبت بزن مدخول بها يعنى زنى كه از طرف شوهر با او مواقعه صورت گرفته باشد وقتى مؤثر در حرمت است كه وقوع آن در حال پاكى زن و در طهر غير مواقعه واقع شده باشد و اختصاص بزوجهء دائمى داشته و در متعه جارى نيست .\r\n3 - ايقاع آن بايد در حضور دو شاهد عادل باشد .\r\n4 - شوهر در ايقاع ظهار قصد اضرار نداشته باشد و ظهار را بنحو يمين و قسم واقع نسازد .\r\nوقتى ظهار بطور صحيح واقع شد تا مرد كفاره ندهد مواقعه با زنى كه او را ظهار نموه بر او حرام است .\r\nو مواقعه با او قبل از كفاره موجب تعلق دو كفاره به عهده او خواهد بود يكى براى ظهار و ديگرى براى عمل وقاع .\r\nو در صورت تكرار كفاره تكرار خواهد شد .\r\nصدور مواقعه از روى جهل يا نسيان موجب كفاره نيست .\r\nاگر مرد زنى را كه ظهار نموده طلاق داد و پس از خروج از عده او را به عقد جديدى تزويج كرد كفاره نخواهد داشت . بعد از ظهار زوج مكلف است بيكى از دو امر مبادرت نمايد : دادن كفاره و برگشت به حال اول يا طلاق و با خوددارى از مبادرت به آن و مراجعه زن به حاكم حاكم بمرد سه ماه مهلت خواهد داد كه تكليف خود را در ظرف اين مدت انجام دهد و در صورت امتناع او را مجبور بانجام خواهد نمود . و بهر حال نفقه زن به عهده مرد خواهد بود .\r\nكفاره ظهار چنان كه در قرآن مجيد در سوره مجادله تنصيص به آن شده عبارت است از خصال سه‌گانه بطور ترتب : عتق رقبه - روزه گرفتن دو ماه پى در پى اطعام شصت مسكين و با عجز از كفاره استغفار مجزى است .\r\n( كليات حقوقى ص 309 ، 312 )\r\n\r\nظُهرِ نجُومى\r\n- ( اصطلاحات هيوى ) و منظور در اول برج حمل بود .\r\n\r\nظُهور\r\n- ( اصطلاح عرفانى ) ظهور چيزى عبارت از وجود و نمود آن چيز است و نمودارى است و ظهور حق عبارت از تجلى در اسماء و صفات و تعينات است .\r\nو بالجمله موجودات مظاهر اويند و او در آنها خود را نموده است و آن را مراتبى سنت :\r\n1 - ظهور اول كه علم اجمالى است 2 - ظهور دوم كه علم تفصيلى است 3 - ظهور سوم كه ظهور صور روحانى است 4 - ظهور چهارم كه ظهور صور مثالى است 5 - ظهور پنجم كه ظهور صور جسمانى است كه تمام مظاهر حق‌اند .\r\n( از مصباح الانس ص 36 - اصطلاحات خطى - دستور العلماء ج 2 ص 388 ) .\r\nجامى گويد\r\n\r\n","description":"","footnote":"","page_name":" 1216 ","page_number":548},
  {"content":"\r\n\r\nاى ظهور تو با بطون دمساز وى بروز تو با كمون همراز\r\n احدى ليك مرجع اعداد * واحدى ليك مجمع اضداد \r\nتركيبات در معناى ذوقى :\r\n\r\nظُهورِ اوَّل\r\n- ( اصطلاح عرفانى ) مراد علم اجمالى حق است .\r\n\r\nظُهورِ ثانى\r\n- ( اصطلاح عرفانى ) مراد علم تفصيلى است .\r\n\r\nظُهورِ ظِلىّ\r\n- ( اصطلاح عرفانى ) مراد از ظهور ظلى وجوه ذهنى است كه بنا بر قول اصح وجود شبحى است .\r\n( از اسفار ج 1 ص 65 )\r\n\r\nظُهورِ ثالِث\r\n- ( اصطلاح عرفانى ) ظهور مثالى است .\r\n\r\nظُهورِ خامِس\r\n- ( اصطلاح عرفانى ) ظهور صور جسمانى است .\r\n( از دستور ج 2 ص 288 - مصباح الهداية ص 36 - اصطلاحات صوفيه خطى )\r\n\r\nظُهُور و خَفا\r\n- ( اصطلاح هيوى و نجومى ) ظهور و خفاء سيارات بدين معنى بود كه ظهور عبارت از نمودارى آنها بود در يكى از دو طرف شب بعد از آنكه در تحت الشعاع آفتاب مختفى بوده است و مراد از خفاى كوكب واقع بودن اوست در تحت الشعاع آفتاب از به دو طلوع به نحوى كه اصلا مرئى نبود در يكى از دو طرف شب ، يعنى مطلقا نه در اول و نه در آخر شب ديده نشود و البته ظهور و خفاى كواكب مختلف بود بسبب بعد و قرب و كثرت و قلت بعد آنها از زمين و بسبب اختلاف عرض شمالى و جنوبى و بسبب سرعت و بطوء حركت و امورى ديگر و در هر حال هر يك از كواكب علويه پيش از احتراق چند روز در مغرب مختفى ميشوند و پس از چند روز در مشرق ظاهر ميشوند .\r\n( از بيست باب ملا مظفر )\r\n\r\n","description":"","footnote":"","page_name":" 1217 ","page_number":549},
  {"content":"\r\n . \r\n","description":"","footnote":"","page_name":" 1218 ","page_number":550},
  {"content":"\r\n\r\n\r\nع\r\n\r\nعابِد\r\n- ( اصطلاح عرفانى ) عابد كسى است كه پيوسته بر فرائض و نوافل و وظائف مداومت كند از براى ثواب اخروى و جمع آن عبادست .\r\n( از كشاف ص 949 - عده ج 4 ص 231 ) .\r\n\r\nعاتِقُ الثُّريا\r\n- ( اصطلاحات نجومى ) يكى از ستارگان داخل در صورت ثريا بود .\r\n( از مجمع الفلكى )\r\n\r\nعاد\r\n- ( عرفانى ) كنايت از تكبر و خودبينى است مأخوذ از قرآن مجيد است .\r\nقوم عاد آنانند كه در اثر نفرين پيامبر آنها هلاك شدند .\r\nدر قرآن مجيد آمده است :\r\n وَ أَمَّا عادٌ فَأُهْلِكُوا بِرِيحٍ صَرْصَرٍ عاتِيَةٍ  .\r\n  أَ لَمْ تَرَ كَيْفَ فَعَلَ رَبُّكَ بِعادٍ ، إِرَمَ ذاتِ الْعِمادِ   .\r\n فَأَمَّا عادٌ فَاسْتَكْبَرُوا فِي الْأَرْضِ بِغَيْرِ الْحَقِّ  . و  كَذَّبَتْ عادٌ الْمُرْسَلِينَ  .\r\nنزد اهل حق و ذوق كنايت از كبر و غرور است .\r\nمولانا گويد :\r\n عاد را با دست و حمال و خذول * همچو بره در كف مرد اكول\r\nعاديان را باد ز استكبار بود * يار مىپنداشتند اغيار بود\r\nچون بگردانيد ناگه پوستين * خردشان بشكست آن بئس القرين\r\nباد را بشكن كه بس فتنه است باد * پيش از ان كت بشكند او همچو عاد \r\n\r\nعادات\r\n- در اصطلاح فقها عادات امورى ميباشند كه بازگشت آنها به حفظ نفس و عقل است از جانب وجود ، مانند مأكولات ، مشروبات ، ملبوسات و مساكن و انكحه و بيوع و اجارات .\r\n( از الموافقات ج 3 ص 17 - ج 4 ص 9 ) .\r\n\r\n","description":"","footnote":"","page_name":" 1219 ","page_number":551},
  {"content":"\r\n\r\n\r\nعادت\r\n- اين اصطلاح اخلاقى و فلسفى و روان‌شناسى است و آن چنان بود كه در اول برويت و فكر اختيارى كارى كرده باشد و بتكلف در آن شروع نموده تا بممارست متواتر و فرسودگى در آن با آن كار الفت گيرد و بعد از الفت تمام به سهولت بىرويت از او صادر شود تا خلق شود ورا .\r\n( اخلاق ناصرى ص 15 ) در فقه قاعده‌گى زن را عادت گويند و ايام عادت هم گويند و عادت زنانه هم گويند رجوع بذات عادت شود .\r\n\r\nعادِل\r\n- ( اصطلاح اخلاقى ) رجوع به عدالت شود .\r\n\r\nعادىّ\r\n- منسوب به عادت ، و امر متعارف و معمول و مشتق از عدو و عداوت يعنى متجاوز است و قاطع طريق را گويند .\r\n( از شرح لمعه ج 2 ص 242 )\r\n\r\nعارِض\r\n- ( اصطلاح فلسفى و عرفانى ) عارض عبارت از امرى است كه خارج از ذات اشياء و موجودات باشد « عرض له عارض » يعنى او را كسالت عارض شد « عرض له الحمى » يعنى او را تب عارض شد .\r\nعارض بر دو قسم است عارض وجود و عارض ماهيت اول مانند عروض بياض بر جسم و فوقيت بر سما در خارج و مانند عروض كليت و نوعيت بر انسان و جنسيت بر حيوان در ذهن دوم مانند عروض فصل بر جنس و تشخص بر نوع .\r\nرجوع به عرض ( و مشاعر ص 15 ) شود .\r\n\r\nعارِ عَظيم\r\n- ( اصطلاح عرفانى ) و عار عظيم عبارت از نقض عهد است كه مقت كبير است به حكم  « كَبُرَ مَقْتاً عِنْدَ اللَّهِ أَنْ تَقُولُوا ما لا تَفْعَلُونَ »  .\r\n( از اصطلاحات شاه نعمت الله ص 39 )\r\n\r\nعارِف\r\n- ( اصطلاح عرفانى ) عارف كسى است كه حضرت الهى او را بمرتبت شهود ذات و اسماء و صفات خود رسانيده باشد و اين مقام بطريق حال و مكاشفه بر او ظاهر گشته باشد نه بطريق مجرد علم و معرفت .\r\n( از شرح گلشن ص 29 ، 59 - لمع 35 ، 39 مصباح الهداية ص 80 - شرح تعريف ج 3 ص 136 ) .\r\nبعضى گويند : عارف كسى است كه فناى در حق يافته و هنوز بمقام بقاء بالله نرسيده باشد و از مقام تقيد بمقام اطلاق سير ننموده و « معروف » حق مطلق است كه مبدأ و معاد همه است . « العارفون يقوون بمعروفهم و ساير الناس يقوون بالاكل و الشرب » .\r\nاين مقام بطريق حال و مكاشفه بر او ظاهر گشته باشد نه بطريق مجرد علم و معرفت حال .\r\n( طبقات ص 506 ) .\r\n« خلق الانبياء للمجالسة و العارفين للمواصلة و الصالحين للملازمة و المؤمنين للعبادة و المجاهدة » .\r\n( طبقات ص 514 ) .\r\n« العارف قلبه لمولاه و جسده لخلقه ( طبقات ص 396 ) .\r\nحافظ گويد :\r\n عارف از پرتو مى راز نهانى دانست * گوهر هر كس از اين لعل توانى دانست\r\nشرح مجموعهء گل مرغ سحر داند و بس * كه نه هر كو ورقى خواند معانى دانست \r\n\r\n","description":"","footnote":"","page_name":" 1220 ","page_number":552},
  {"content":"\r\n\r\n عرضه كردم دو جهان بر دل و بر كار افتاد * بجز از عشق تو باقى همه فانى دانست \r\nپير طريقت گفت : بهرهء عارف در بهشت سه چيز است ، سماع و شرب و ديدار ، سماع را گفت  « فَهُمْ فِي رَوْضَةٍ يُحْبَرُونَ »  شراب را گفت :  « وَ سَقاهُمْ رَبُّهُمْ شَراباً طَهُوراً »  ديدار را گفت :   « وُجُوهٌ يَوْمَئِذٍ ناضِرَةٌ إِلى رَبِّها ناظِرَةٌ »   ، سماع بهرهء گوش ، شراب بهرهء لب ، ديدار بهرهء ديد ، سماع واجدان را ، شراب عاشقان را ، ديدار محبان را ، سماع طرب فزايد ، شراب زبان گشايد ، ديدار صفت ربايد .\r\nسماع مطلوب نقد كند ، شراب ، راز جلوه كند ، ديدار عارف را فرد كند .\r\n( از عده ج 1 ص 311 ) .\r\nاز بايزيد بسطامى پرسيدند : علامت عارف چيست ؟ گفت : « الا يفتر من ذكره و لا يمل من حقه و لا يستأنس بغيره » .\r\nباز گويد : « العارف همه ما يأمله و الزاهد همه ما يأكله » باز گويد : « من عرف الله فانه يزهد فى كل شىء يشغله عنه » .\r\n( طبقات ص 72 ) .\r\n« العارف كل يوم اخشع لانه كل ساعة اقرب » ( طبقات ص 26 ) .\r\n« ان العارف لا يلزم حالة واحدة انما يلزم ربه فى الحالات كلها » ( طبقات ص 72 ) .\r\nنهرجورى گويد : « لا يصل العارف الى ربه الا بقطع القلب عن ثلاثة اشياء : العلم و العمل و الخلق » ( طبقات ص 381 ) .\r\nو گفته‌اند : « العارفون بين ذائق و شائق ( طبقات ص 435 ) .\r\nبو عمرو الدمشقى گويد : « خواص خصال العارفين اربعة : السياسة و الرياضة و الحراسة و الرعاية فالسياسة و الرياضة ظاهران و الحراسة و الرعاية باطنان فبالسياسة يصل العبد الى التطهير و بالرياضة يصل الى التحقيق .\r\nو السياسة حفظ النفس و معرفتها و الرياضة مخالفة النفس و معاداتها و الحراسة معاينة بر الله بالضمائر و الرعاية مراعاة حقوق لمولى بالسرائر . » ( طبقات ص 277 ) .\r\nشاعر گويد :\r\n اى دل از طريق اهل صورت بگذر * آئينه شو و زهر كدورت بگذر\r\nگر نور صفاى عارفان ميخواهى * از هر چه ترا نيست ضرورت بگذر \r\nابو تراب نخشى گويد : عارف كسى است كه چيزى او را مكدر نگرداند .\r\nو بعضى گويند : عارف كسى است كه از وجود مجازى خود محو و فانى گشته است .\r\n( از شرح گلشن ص 29 - 59 - شرح كلمات بابا ص 50 - لمع ص 35 - 39 ) .\r\nبعضى گويند : عارف كسى است كه عبادت حق را از آن جهت انجام ميدهد كه او را مستحق عبادت ميداند نه از جهت اميد ثواب و خوف عقاب در مقابل اهل معامله كه عبادات حق را جهت ثواب اخروى انجام ميدهند .\r\n( مصباح الهدايه ص 80 - طرائق ص 234 ) .\r\nو بعضى گويند : عارف كسى است كه مراتب تزكيه و تصفيهء نفس را طى كرده و اسرار حقيقت را دريافته باشد .\r\n( رجوع شود به شرح تعرف ج 3 ص\r\n\r\n","description":"","footnote":"","page_name":" 1221 ","page_number":553},
  {"content":"\r\n\r\n136 و حاشيه بر شرح قشيريه ) .\r\nاوحدى گويد :\r\n عارفان كه جام حق نوشيده‌اند * رازها دانسته و پوشيده‌اند\r\nگفتى كه عارفم ، ز كجا دانى اين سخن * عارف كسى بود كه بداند از كجاست \r\nعارف كسى است كه ز هستى خود محو و فانى شده باشد و عارف حقيقى بجز انسان كامل نيست .\r\n دلى كز معرفت نور صفا ديد * بهر چيزى كه ديد اول خدا ديد \r\nو گفته‌اند كه « العارف من اشهده الله صفاته و اسمائه » .\r\nوظيفهء عارف رضا بقضاء است و وظيفهء متعرف صبر بر آن و وظيفهء غافل كراهت و اضطراب است .\r\nو گويند كه عارف كسى است كه همواره در ياد خدا باشد و گفته شده است :\r\n« الذكر طعام العارفين » .\r\n( از شرح گلشن ص 403 - مصباح - الهدايه ص 58 ) .\r\n\r\nعارِيَه\r\n- ( اصطلاح فقهى و عرفانى ) به تشديد يا و تخفيف آن يعنى آنچه متداول باشد بين مردم داد و ستد آن و آنچه بمرور رود و آيد و عطيه ، و در شرع تملك منافع است بدون عوض چون عارى از عوض است . اين عمل يعنى عاريه دادن فى نفسه مباح و خوب است و گاه بواسطهء ضرورتى واجب مىشود و در غير مورد نياز كه احتمال قوى هم باشد كه منجر بفوت و تلف آن شود حرام است و از عقود جائزه است كه فائدهء آن جواز تصرف است در عينى براى خاطر انتفاع از آن با بقاء اصلش و در امورى رواست كه با بقاء عين آن توان از آن بهره برد و مالك هر گاه خواهد تواند برگرداند ، مال مورد عاريه را عين معاره و عاريه دهند را معير و گيرنده را مستعير نامند .\r\n( از الفقه على ج 3 ص 366 ، 368 كشاف ص 1080 - شرح لمعه ج 1 ص 347 ) .\r\n« و لا حصر أيضا في الفاظها ايجابا و قبولا و يشترط كون المعير كاملا جائز التصرف و يجوز اعارة الصبى باذن الولى و كون العين مما يصح الانتفاع بها مع بقائها و للمالك الرجوع فيها متى شاء الا فى الاعارة للدفن اى دفن الميت المسلم و من بحكمه و هى امانة فى يد المستعير لا يضمن الا بالتعدى او التفريط فاذا استعار ارضا لزرع و غرس او زرع و بنى مخيرا فيها مع الاطلاق . . . و لو بين له جهة لم يتجاوزها . .\r\nو لو نقصت العين المعارة بالاستعمال لم يضمن و يضمن العادية باشتراط الضمان و بكونها ذهبا او فضة و لو ادعى المستعير التلف حلف و لو ادعى الرد حلف المالك . . .\r\nو لا يجوز اعارة العين المستعارة الا باذن المالك . . . و لو شرط سقوط الضمان فى الذهب و الفضة صح و لو شرط سقوطه مع التعدى او التفريط احتمل الجواز » ( از شرح لمعه ج 1 ص 347 - 351 ) .\r\nدر كليات حقوقى آمده است :\r\nعاريه آيا تمليك منافع است تا احتياج بايجاب و قبول داشته و عقد باشد يا اباحه و رخصت در انتفاع است تا احراز رضاى مالك در جواز تصرف و انتفاع از آن كافى بوده و بر اين تقدير ايقاع باشد ؟\r\n\r\n","description":"","footnote":"","page_name":" 1222 ","page_number":554},
  {"content":"\r\n\r\nآنچه متداول بين مردم است و عرف از لفظ عاريه ميفهمد اين است كه مالك عين مال خود را تحت اختيار ديگرى قرار داده كه از آن منتفع شود نه اينكه منافع عين را به او تمليك كرده باشد .\r\nچنان كه محقق ، عدم جواز عاريه دادن عين مستعار را معلل كرده به اين كه منافع مملوك مستعير نيست و فقط ذى حق در استيفاء منافع است .\r\nپس عاريه اگر چه صورة عقدى است مشتمل بر ايجاب و قبول و لكن در حقيقت ايقاع است .\r\nسيد رحمه الله در عروه با اينكه ضمان و حواله و وكالت را داخل در ايقاعات قرار داده نامى از عاريه نبرده و حال آنكه عاريه اولى و احق بذكر بوده .\r\nو بالجمله احراز رضاى مالك كافى است در اينكه شخصى از مال او منتفع شود و همين معنى عاريه است و احكام عاريه بر آن جارى است خواه عقد باشد يا ايقاع .\r\n( كليات حقوقى ص 166 ) در معتقد الاماميه آمده است :\r\nعاريتى كه مضمون باشد زر است و نقره ، و آنچه غير ازين است اگر شرط كنند ، مضمون باشد ، و اگر نكنند ، بتعدى ضمان لازم باشد .\r\nاگر معير و مستعير ، يعنى : عاريت‌دهنده و عاريت‌گيرنده ، با يكديگر خلاف كنند و بينه نباشد ، سوگند بر مستعير باشد .\r\nو اگر درازگوشى بعاريت گيرد ، تا بارى بوزنى معين بر وى نهد ، بيشتر از آنكه گفته باشد بار كند ، ضامن باشد . و همچنين بود اگر از موضعى معين كه تعيين كرده باشد بگذارند ، و اگرچه با همان موضع آرد .\r\nو اگر زمين بعاريت گرفت تا درخت نشاند ، زراعت كند ، روا باشد ، براى آنكه ضرر وى كمترست .\r\nو اگر در زراعت دستورى دهد ، روا نباشد كه درخت نشاند ، زيرا كه ضرر وى بيشترست .\r\nو همچنين اگر دستورى در گندم دهد ، ارزن و گاورس نتواند كشتن ، از براى آنكه ضرر وى بيشتر است ، اما جو تواند كشتن ، زيرا كه ضرر اين كمتر است .\r\nو اگر خواهد آنچه نشانده باشد در زمين عاريتى ، بركند ، تواند ، زيرا كه آن عين مال اوست . و اگر معير وى را مطالبت كند ببر كشيدن آنچه نشانده باشد در زمين او ، به شرط آنكه ضمان ارش نقصانش كنند بر آن . و اگر - بىضمان مطالبت كند ، اجبارش نكنند ، زيرا كه برين دليلى نيست .\r\nو رسول فرموده است : « من بنى فى رباع قوم باذنهم فله قيمته » ، يعنى هر كه در منزل قومى بنا كند قيمت آن بر وى باشد .\r\n( معتقد الاماميه ص 385 ، 386 ) و نزد اهل ذوق كنايت از بهره‌هاى دنياوى است و كنايت از زندگانى دنياوى است .\r\nمولانا گويد :\r\n تن ز اجزاى زمين دزديدهء * پايه پايه زين و آن ببريدهء\r\nاز زمين و آسمان و آفتاب * پا رها بردوختى بر جسم و جان\r\nيا تو پندارى كه بردى رايگان \r\n\r\n","description":"","footnote":"","page_name":" 1223 ","page_number":555},
  {"content":"\r\n\r\n باز نستانند از تو اين و آن * كالهء دزديده نبوده پايدار\r\nليك آرد دزد دانا پاى دار * عاريه است اين كم همىبايد فشارد\r\nكانچه بگرفتى همه بايد گزارد * جز نفخت كان ز وهاب آمده است\r\nروح را باش آن دگرها بيهود است \r\n\r\nعاذريه\r\n- ( اصطلاح عرفانى ) فرقه از نجداتند كه مردم را به جهالت خود معذور دارند در فروع .\r\n( از كشاف ص 960 )\r\n\r\nعاشِق\r\n- ( اصطلاح عرفانى ) عاشق جوينده حق تعالى را گويند با وجود طلب وجد تمام و غيره محبوب حقيقى خود كسى را نخواهد و نجويد .\r\nمولوى گويد :\r\n در دل معشوق جمله عاشق است * در دل عذرا هميشه وامق است\r\nدر دل عاشق بجز معشوق نيست * در ميانشان فارق و مفروق نيست\r\nزانكه عاشق در دم نقدست مست * لاجرم از كفر و ايمان برتر است\r\nكفر و ايمان هر دو خود دربان اوست * كوست مغز و كفر و دين او را دو پوست \r\nكه او را نه كفر و نه دين است و شعار عاشقان اينست .\r\nحافظ گويد :\r\n عاشق زارم مرا با كفر و با ايمان چه كار * مفلس عورم مرا با وصل و با هجران چه كار \r\n\r\nعاشورا\r\n- ( اصطلاح گاه‌شمارى ) و آن روز دهم محرم الحرام بود و سال اول هجرت روزه داشتن در آن روز واجب شد و پس از آن به ماه رمضان نقل شد و . . .\r\n\r\nعافيَة\r\n- ( اصطلاح عرفانى ) صحت و سلامت كه نتيجهء انقطاع از خلق است كه فرمودند « العافية كلها اسقاط التكلف » ( طبقات ص 428 ) .\r\n\r\nعاقل\r\n- ( اصطلاح فلسفى و عرفانى ) خردمند و در سير و سلوك ، كسى است كه در بند خواطر رديهء دنيا نباشد « العاقل يتكلم على قدر الحاجة و يدع ما فضل عنه » ( طبقات ص 474 ) .\r\nثقفى گويد : « اربعة اشياء لا بد للعاقل من حفظهن : الامانة ، الصدق و الاخ الصالح و السريرة » ( طبقات ص 265 ) .\r\nو گفته‌اند : « العاقل من تبرم بعشرة المخالفين و زهد فى صحبة ابناء الدنيا فانهم ان لم يشتغلوه بها شغلوه عما هو فيه » ( از طبقات ص 416 ) .\r\nدر معنى فلسفى رجوع به عقل شود .\r\n\r\nعاقِلَه\r\n- ( اصطلاح فلسفى ) قوة عاقله رجوع به فرهنگ علوم عقلى شود و در فقه كسانى را گويند كه خويشى و بستگى نزديك داشته باشند و بالجمله كسى است كه ديه قتل خطا به او تحميل شود مانند اخوه و اعمام .\r\n( از شرح لمعه ج 2 ص 374 ) .\r\n\r\nعالَم\r\n- ( اصطلاح عرفانى و فلسفى ) عالم بفتح يعنى ما سوى الله و مشتق از علامت است و جهان وجود را از آن جهت عالم گويند كه علامت و نشانهء وجود خدا است قطب الدين در شرح خود بر حكمت اشراق گويد : بدان كه مراد از عالم ما سوى الله مىباشد و آن منقسم به دو قسم مىشود يكى قديم كه عقول و افلاك و نفوس ناطقهء فلكيه و كليات عناصر باشد و ديگرى\r\n\r\n","description":"","footnote":"","page_name":" 1224 ","page_number":556},
  {"content":"\r\n\r\nمحدث كه سواى آنها است مانند زمان و كليهء حوادث زمانى .\r\n( از ش ص 391 - شرح قيصرى ص 12 - تفسير ص 1123 - مصنفات ج 1 رساله 2 ص 8 - تهافت التهافت ص 478 ، 231 ) و گويند : هيجده هزار عالم ( تا پنجاه هزار گفته‌اند ) موجود است .\r\nو فلاسفه گويند : دو عالم علوى و سفلى است و علماء اصول گويند : از عرش تا فرش هر چه هست عالم است .\r\nدر فتوحات است : كه عوالم چهار است : عالم اعلى كه عالم بقا است ، عالم استحالت كه عالم فنا است ، عالم تغيير و تعبير كه عالم بقاء و فناست ، عالم نسب كه جمعا در عالم اكبرند .\r\nدر اصطلاحات صوفيه است : كه عالم علم حق است كه بتحلى ذات كه الف اشارت است بدان ، ظهور نموده و علم عين ذاتست .\r\nدر زبدة الحقائق است : بدان كه عالم من الاجمال چهار است : لاهوت ، جبروت ، ملكوت و ناسوت و اين عالم اربعه ظل چهار صفتند ، الوهيت ، رحمانيت ، رحيميت و ربوبيت و در هر عالمى ده حجابست ، حجب عالم ناسوت ( كفر ، شرك ظلم ، جهل ، حقد ، حسد ، بخل ، غضب ، شهوت و تكبر است ) .\r\nحجب عالم ملكوت ( تسبيح ، تهليل ، صوم ، زكات ، جهاد ، حج ، استغفار ، محبت و عبادت است ) .\r\nحجب عالم جبروت ، ( حيات ، سمع ، بصر ، نطق ، علم ، ارادت ، قدرت ، حكمت ، مهر و لطف است ) حجب عالم لاهوت ( بقاء ، فردانيت ، سلطنت ، عزت ، احديت ، سرمديت ، كبرياء ، عظمت و رحمت است ) اسرار اين چهار عالم را كه مذكور شد با اين حجابها ، چهار سر است :\r\nو گفته شده است كه عالم حق است كه متجلى بصفات خودست ( از كشاف 1052 ) .\r\nمتكلمان در تفسير عالم گويند هر چه بجز خداست از موجودات جهان كه دليل و علامت وجود صانع است عالم گويند و آن يا عالم اجسام است و يا عالم اعراض ، عالم نبات ، عالم حيوان و بالاخره عالم شامل همهء موجودات آسمانى و زمينى شود .\r\nو آن حادث است يعنى نبوده است و بود شده است .\r\nلكن پارهء از فلاسفه گويند مواد و صور و اشكال عالم قديم است .\r\n( رجوع شود به شرح عقايد نسفيه تأليف عمر بن محمد نسفى به شرح عمر بن سعد الدين تفتازانى چاپ بغداد ص 46 ، 47 ) تركيبات در معانى فلسفى و عرفانى :\r\n\r\nعالَمِ إجمال\r\n- رجوع بوجه شود\r\n\r\nعالَمِ آخِرَت\r\n- ( اصطلاح فلسفى ) عالم آخرت در مقابل عالم دنيا است كه صدر الدين از آن تعبير بعالم باطن و عالم غيب هم نموده است .\r\n( مبدأ و معاد ص 337 )\r\n\r\nعالَمِ آفاق\r\n- ( اصطلاح فلسفى ) عالم آفاق در مقابل عالم انفس است و به معناى جهان خارج از انسان و عالم شهادت و طبيعت است .\r\n( از رسائل صدر الدين ص 288 -\r\n\r\n","description":"","footnote":"","page_name":" 1225 ","page_number":557},
  {"content":"\r\n\r\n289 )\r\n\r\nعالَمِ اثير\r\n- ( اصطلاح فلسفى ) عالم اثير عبارت از اجسام و اجرام فلكى و سماوى بوده كه عالم آنها را عالم اثيريات گويند رجوع باثير و ( رسائل ص 245 ، 237 - مجموعه دوم مصنفات ص 149 ) شود .\r\n\r\nعالَمِ اتِّفاقات\r\n- ( اصطلاح فلسفى ) مراد از عالم اتفاقات عالم جسمانى و حوادث است و استعمال اتفاق از باب مسامحه است و الا چنان كه بيان شد تحقيق آنست كه كلييه حوادث و موجودات عالم تابع علل و قوانين منظم است و قول به بخت و اتفاق ناشى از جهل و عدم شعور است .\r\n( از مجموعه دوم مصنفات ص 55 خ )\r\n\r\nعالَمِ اجرام\r\n- ( اصطلاح فلسفى ) گاه مراد از اين اصطلاح مطلق عالم جسمانى است و گاه عالم فلكيات و سماويات است .\r\n( از مجموعه دوم مصنفات ص 197 خ )\r\n\r\nعالَمِ اجسام\r\n- مراد از عالم اجسام حوادث كون و فساد و جهان طبيعت است .\r\n( از رسائل صدر ص 352 - مجموعه دوم مصنفات ص 266 - 267 )\r\n\r\nعالَمِ اجسامِ مُجَرَّد\r\n- ( اصطلاح فلسفى ) عالم حس و طبيعت و عالم عقل را صدرا عالم اجسام مجرده ناميده است كه موجودات در مراتب سير تكاملى خود ابتدا بدان عالم اتصال يابند كه آن را عالم حيوانى ادراكى ناميده‌اند و در آن عالم ماده نيست و مقدار هست .\r\n( از رسائل 352 ) .\r\n\r\nعالَمِ ارواح\r\n- ( اصطلاح فلسفى ) مراد عالم عقول و نفوس مجرده است كه عالم جبروت و ملكوت مينامند ( از مجموعه دوم مصنفات ص 280 ، 197 رجوع به ارواح مجرده شود )\r\n\r\nعالَمِ اشباح\r\n- ( اصطلاح فلسفى ) رجوع باشباح شود .\r\n\r\nعالَمِ اعراض\r\n- ( اصطلاح فلسفى ) عالم اعراض در مقابل عالم حقايق و ذوات است و مراد عالم ماده و ماديات است كه قشر و عرض است و عالم عقول و ارواح لب و حقيقت آنها است عالم ماده و ماديات متقوم بعالم ارواح و مجردات بوده و خود پايدار به خود نمىباشند و قائم بعالم عقول‌اند بقيام صدورى چنان كه عالم عقول و نفوس كليه نسبت بعالم ربوى عالم اعراض‌اند و بالاخره هر يك از عوالم نسبت بعالم ما فوق خود عالم اعراضند .\r\n\r\nعالَمِ افلاك\r\n- ( اصطلاح فلسفى ) مراد فلك و فلكيات است رجوع بافلاك و ( مجموعه دوم مصنفات ص 197 ) شود\r\n\r\nعالَمِ إلهى\r\n- ( اصطلاح فلسفى ) مراد عالم اسماء و صفات الهى است كه عالم قدس و سرمد و ازل هم ناميده‌اند ( از اسفار ج 3 ص 103 )\r\n\r\nعالَمِ امر\r\n- ( اصطلاح فلسفى ) عالم مجردات را عالم امر هم مينامند كه بامر تكوينى الهى از كتم عدم بوجود آمده‌اند و بر حسب امر تكوينى دفعة واحده پديدار گشته‌اند صدر الدين گويد : بدان كه جميع صور جزئيه جسمانيه نمونهء حقايق كليه‌اند كه موجود در عالم امر الهى و قضاى اويند و بنا بر اين مراد از عالم امر عالم قضا و عالم قدر و بالاخره عالم مجردات هم هست .\r\n( از اسفار ج 3 ص 98 ، 99 ، 100 -\r\n\r\n","description":"","footnote":"","page_name":" 1226 ","page_number":558},
  {"content":"\r\n\r\nشرح منظومه ص 78 )\r\n\r\nعالَمِ انفُس\r\n- ( اصطلاح فلسفى ) عالم انفس در مقابل آفاق است و مراد جهان نفس و نفسانيات است ( از رسائل صدرا ص 288 ) .\r\n\r\nعالَمِ انوار\r\n- ( اصطلاح فلسفى ) مراد عالم انوار طوليه و عرضيه است ( از مجموعه دوم مصنفات ص 159 و رجوع بانوار مجرده شود ) .\r\n\r\nعالَمِ انوارِ مُجَرَّده\r\n- ( اصطلاح فلسفى ) رجوع بانوار مجرده و ( مجموعه دوم مصنفات ص 249 ) شود .\r\n\r\nعالَمِ انوارِ عَقليَّه\r\n- ( اصطلاح فلسفى ) رجوع بانوار عقليه و مجرده و ( مجموعه دوم مصنفات ص 232 ) شود\r\n\r\nعالَمِ انوارِ مُدَبِّره اسفهبديه\r\n- ( اصطلاح فلسفى ) مراد عالم نفوس ناطقه است رجوع بانوار مدبره و انوار اسفهبديه و ( مجموعه دوم مصنفات ص 232 ) شود .\r\n\r\nعالَمِ بَرزَخ\r\n- ( اصطلاح فلسفى ) مراد از عالم برزخ گاهى عالم بعد از مرگ و قبل از حشر و قيامت است و گاه مراد عالم مثل معلقه است و بالاخره عالمى كه حد فاصل و واسطه ميان مجردات محضه و جسمانيات بحث است عالم برزخ گويند ( از اسفار ج 4 ص 189 ) و رجوع شود به برزخ و مثل معلقه .\r\n\r\nعالَمِ بَوار\r\n- ( اصطلاح فلسفى ) مراد عالم جسمانى است كه در معرض كون و فساد و زوال است ( از رسائل صدرا ص 261 ) .\r\n\r\nعالَمِ تغييرات و استِحالات\r\n- ( اصطلاح فلسفى ) عالم تغييرات و استحالات در مقابل عالم ثابتات است كه عالم مجردات باشد ( از اسفار ج 2 ص 102 )\r\n\r\nعالَمِ تَكوين\r\n- ( اصطلاح فلسفى ) مراد عالم وجود است بطور مطلق و گاه عالم جسمانى را بطور اخص اراده كنند بابا افضل گويد : و حيز مخلوقات را تكوين گويند .\r\n( از مصنفات ج 1 رساله 5 ص 47 ) .\r\n\r\nعالَمِ جَبَروت\r\n- ( اصطلاح فلسفى ) رجوع به جبروت و آباء سبعه و ( مجموعه دوم مصنفات ص 156 ) شود .\r\n\r\nعالَمِ جِسمانى\r\n- ( اصطلاح فلسفى ) مراد عالم طبيعت و اجسام است اخوان الصفا آرند : عالم يا جسمانى است يا روحانى عالم جسمانى عبارت از فلك محيط و ما - فيها است از افلاك و عناصر و عالم روحانى عالم عقل و نفس و صور است ، عالم روحانى محيط بعالم افلاك است و عالم افلاك محيط بعالم اركان است ( از اخوان ج 3 ص 339 - كشاف ص 1052 ) و رجوع بعالم اجسام شود .\r\n\r\nعالَمِ حَرَكات\r\n- ( اصطلاح فلسفى ) عالم حركات و متحركات در مقابل عالم ثابتات است و مراد عالم جسمانى و اجسام است ( مجموعه دوم مصنفات ص 202 ) و رجوع بعالم كون و فساد شود .\r\n\r\nعالَمِ حِسّ\r\n- ( اصطلاح فلسفى ) رجوع بعالم شهادت و ( مجموعه دوم مصنفات ص 145 ، 195 خ ) شود\r\n\r\nعالَمِ خَلق\r\n- ( اصطلاح فلسفى ) مراد از عالم خلق كائنات و موجودات عالم جسمانى است كه عالم ملك و ناسوت هم\r\n\r\n","description":"","footnote":"","page_name":" 1227 ","page_number":559},
  {"content":"\r\n\r\nگويند و گاه مراد مطلق عالم آفرينش است در مقابل عالم لاهوت و بالاخره عالم خلق مقابل عالم امر است ( از اسفار ج 3 ص 98 ، 100 ، 106 103 )\r\n\r\nعالَمِ خَيال\r\n- ( اصطلاح فلسفى ) جهان طبيعت را عالم خيال گويند .\r\n\r\nعالَمِ دنيا\r\n- ( اصطلاح فلسفى ) مراد زمانيات است ( از مصباح الانس ص 34 )\r\n\r\nعالَم رُبُوبى\r\n- ( اصطلاح فلسفى ) فلاسفه گويند عالم مجردات منقسم ميشوند بعالم ربوى و عالم عقول و نفوس عالم عقول و نفوس در مرتبت بعد از ربوى و صقع الهىاند ( از اسفار ج 1 ص 74 - ج 2 ص 168 - رسائل صدرا ص 299 شفا ج 2 ص 594 - مجموعه دوم مصنفات ص 231 ) .\r\n\r\nعالَمِ شَهادت\r\n- ( اصطلاح فلسفى ) مراد از عالم شهادت جهان جسمانى و اجسام و ماده و ماديات و بالاخره حوادث و زمانيات است كه گاه عالم ملك و ديگر بار عالم ناسوت مينامند صدر الدين گويد :\r\nعالم شهادت مانند پوست است نسبت بعالم ملكوت يعنى قشر عالم ملكوت است « و اعلم ان الشهادة كالقشر بالاضافة الى عالم الملكوت و كالقالب بالقياس الى عالم الروح » ( اسفار ج 3 ص 65 - ج 4 ص 102 ) . و از آن جهت عالم شهادت گويند كه مشهود بحس و حواس ظاهرى است .\r\n\r\nعالَمِ صَغير\r\n- ( اصطلاح فلسفى ) فلاسفه انسان را از جهت جامعيت خاصى كه دارد عالم كوچك و صغيرش خوانند چنان كه جهان وجود را از جهت ارتباط خاصى كه ميان موجودات آن بر قرار است و نظم و قاعده معينى كه دارند انسان كبيرش نامند و گويند . موجودات جهان شهادت كلا و طرا با يكديگر ارتباط داشته و بعضى از بعضى ديگر منتفع ميشوند و در يكديگر مؤثر و از يكديگر متأثرند و ارتباط و همبستگى ايشان آنها را مانند موجود واحدى كرده و چون هر موجودى بجاى خود لازم و نيكو است همانطور كه اعضاء انسان همه با هم بستگى دارند و اعضاء و جوارح و حواس ظاهره را معادلى است در عالم شهادت و عالم غيب معادل با مشاعر و قواى باطنه انسان .\r\nخلاصه كلام آنكه گويند تمام آنچه در عالم وجود و جهان هستى هست نمونهء از آن در انسانيت است و از اين جهت انسان عالم صغير است ( از اخوان ج 2 ص 321 - 322 ، 25 ) .\r\n\r\nعالَمِ صَغيرِ ادنى\r\n- مراد عالم خيال است ( از رسائل صدرا ص 242 ) .\r\n\r\nعَالَمِ صُوَر\r\n- ( اصطلاح فلسفى ) مراد از عالم صور هم عالم صور مقدارى است و هم عالم صور حسى است كه يكى را عالم عقلى و ديگري را عالم حسى خوانند .\r\n( از اسفار ج 1 ص 292 ، 74 - ج 4 ص 150 و مجموعهء دو مصنفات ص 231 ) .\r\n\r\nعالَمِ صُورِ طَبيعيَّه\r\n- ( اصطلاح فلسفى ) مراد عالم طبيعت است ( از اسفار ج 4 ص 150 )\r\n\r\nعالَمِ صُوَرِ مِقدارى\r\n- ( اصطلاح فلسفى ) مراد عالم مثالات است رجوع به مثل و عالم مثال و ( اسفار ج 2 ص 159 ) شود .\r\n\r\n","description":"","footnote":"","page_name":" 1228 ","page_number":560},
  {"content":"\r\n\r\n\r\nعالَمِ ضِياء إلهى\r\n- ( اصطلاح فلسفى ) مراد عالم امر است ( اسفار ج 2 ص 125 ) .\r\n\r\nعالَمِ طَبايِعِ و شَهَوات\r\n- ( اصطلاح كلامى و مذهبى و عرفانى ) منظور عالم ماده و عالم كون و فساد است .\r\n\r\nعالَمِ سِفلى\r\n- ( اصطلاح فلسفى طبايع و عناصر .\r\n( انسان ص 352 )\r\n\r\nعالَم طَبيعى يا طبيعت\r\n- ( اصطلاح فلسفى ) مراد از عالم طبيعى گاه عالم مقابل عالم الهى است و گاه مقابل مجردات و عقول است كه عالم حوادث و زمانيات باشد رجوع به عالم شهادت و ( مبدأ و معاد ص 302 - اسفار ج 2 ص 177 ) شود .\r\n\r\nعالَمِ ظُلُمات يا ظُلمانى\r\n- ( اصطلاح فلسفى ) مراد عالم جسام مظلمه است .\r\nاين اصطلاح اشراقى است ( اسفار ج 3 ص 140 - مجموعه دوم مصنفات ص 155 ) .\r\n\r\nعالَمِ عَقلى\r\n- مراد از عالم عقلى گاه‌گاه عالم ذهن است كه مقابل عالم خارج از ذهن است و گاه عالم عقول است مقابل عالم اجسام ( اسفار ج 2 ص 172 )\r\n\r\nعالَمِ عُقول . عالَمِ عُقولِ مُقَدَّسَه\r\nمراد عالم عقول طوليه است كه عالم قضاء الهى است « و محل القضاء هو المسمى بام الكتاب و اللوح المحفوظ عن النسخ و التغيير لكونه من عالم الجبروت و عالم العقول المقدسة عن التغيير و الزمان » ( رسائل ص 282 و رجوع شود به اسفار ج 2 ص 172 - مجموعه دوم مصنفات ص 186 ) .\r\n\r\nعالَمِ غَيب\r\n- ( اصطلاح فلسفى ) مراد جهان معقول و مجردات نوريه است كه غايب از عالم شهادت ميباشند و بالاخره عالم غيب هم اطلاق بر عالم ذهن و معقولات ذهنى و صور مدركه عقلى شود و هم اطلاق بر عالم عقول و نفوس مجرده شود و هم اطلاق بر عالم برزخ شود و هم بر عالم آخرت و غيب مطلق كه صقع ربوبى است ( از اسفار ج 4 ص 102 ) . رجوع بعالم شهادت شود .\r\n\r\nعالَمِ عِلوى\r\n- ( اصطلاح فلسفى ) مراد از عالم علوى عالم بالا از فلكيات و كواكب است و گاه اطلاق ديگرى دارد كه خواجه طوسى گويد : و مراد آنها از عالم علو و - سفل مكانى است بحسب حس بلكه هر چه محسوس بود اسفل بود بدين اعتبار اگر چه در مكان اعلى بود و هر چه معقول بود گر چه در مكانى اسفل بود علوى بود .\r\n( اخلاق ناصرى ص 41 ) .\r\n\r\nعالَمِ عَناصِر\r\n- مراد جهان عنصريات و مواليد است ( از مجموعه دوم مصنفات 197 ) .\r\n\r\nعالَمِ كَبير\r\n- ( اصطلاح فلسفى ) مراد از عالم كبير جهان وجود با نظام كلى و جملى خود مىباشد كه انسان كبير هم گفته‌اند چنان كه انسان « به معناى حيوان ناطق » را عالم صغير هم ناميده‌اند و در هر حال رواقيان براى نخستين بار\r\n\r\n","description":"","footnote":"","page_name":" 1229 ","page_number":561},
  {"content":"\r\n\r\nانسان را عالم صغير و جهان وجود را عالم كبير و انسان كبير ناميده‌اند .\r\n( از اخوان ج 2 ص 123 )\r\n\r\nعالَمِ قُدس\r\n- ( اصطلاح فلسفى ) عالم قدس عبارت از عالم الهى است و عالم اسماء و صفات حق است .\r\n\r\nعالَمِ كَثيف\r\n- ( اصطلاح عرفانى ) منظور جهان طبيعى است كه عين نقصانست كه نفس كل بدان از عقل كل كمتر است و اين عالم هر نفس كل را بدان سرمايه است تا بدان مر نقصان خويش را راست كند و دليل بر درستى اين سخن يافته شود اندر نفسهاى جزوى كه اندر اين عالم است كه هر يكى از مردم كوشنده‌اند مر بيرون بردن نقصان را از كار خويش اندر اين عالم از بهر آنكه هنوز غرض نفس كل ازين عالم پديد نيامده است هيچ نفس جزوى اندرين عالم بىنياز همىنشود . . .\r\n( از وجه دين - حكيم ناصر خسرو ص 37 ) .\r\n\r\nعالَمِ ماهيّات\r\n- ( اصطلاح عرفانى ) براى وجود سه مرتبهء اصلى قائلند محسوسات كه آن را عالم ملك نامند ، معقولات كه عالم ملكوت نامند ، ماهيات را بعضى اعيان ثابته ناميده‌اند و بعضى حقايق ثابته گفته‌اند . خود نسفى اشياء ثابته ناميده است كه در حديث نبوى است\r\n« اللهم ارنا الأشياء كما هى »\r\n\r\nعالَمِ كون و فَساد\r\n- ( اصطلاح فلسفى ) مراد عالم طبيعت و عناصر و مواليد است ( اسفار ج 3 ص 114 ) .\r\n\r\nعالَمِ لاهوت\r\n- ( اصطلاح فلسفى ) مراد از عالم لاهوت عالم سرمد و صقع ربوبى و مرتبت احديت و واحديت است .\r\n\r\nعالَمِ مِثال\r\n- ( اصطلاح فلسفى ) مراد عالَمِ مُثلِ مُعَلَّقَه - و برزخ و گاه عالم مثل نوريه است ( مجموعه دوم مصنفات ص 246 ) .\r\n\r\nعالَمِ مُثُلِ مُعَلَّقَه\r\n- ( اصطلاح فلسفى ) رجوع به مثل معلقه و ( مجموعه دوم مصنفات ص 250 ) شود .\r\n\r\nعالَمِ مُثُلِ مُعَلَّقَهء نوريَّه\r\n- ( اصطلاح فلسفى ) رجوع به مثل معلقه نوريه و ( مجموعه دوم مصنفات 23 ) شود .\r\n\r\nعالَمِ مُفارِقات\r\n- ( اصطلاح فلسفى ) مراد عالم انوار و عقول و نفوس است رجوع به ( مجموعه دوم مصنفات ص 226 ) شود .\r\n\r\nعالَمِ مَحسوس عالَم مَعقول عالَمِ مَلائكه\r\n( اصطلاحات فلسفى ) رجوع بعالم و عقل و كلمهء ملائكه و محسوس و معقول و نفوس و طبيعت شود .\r\n\r\nعلم مفارقات\r\n- ( اصطلاح فلسفى ) مراد عالم مجردات است ( از مبدأ و معاد ص 320 ) و رجوع بمفارقات شود .\r\n\r\nعالَم مِقدار\r\n- ( اصطلاح فلسفى ) مراد از عالم مقدار عالم صور مقدارى شبحى است كه عالم صور و اشباح گويند « و اعلم ان العالم المثالى هو عالم روحانى و جوهر نورانى شبيه بالجواهر الجسمانى فى كونه محسوسا مقداريا و بالجواهر المجردة العقلية فى كونه نورانيا و ليس بجسم مركب مادى و لا جوهر مجرد عقلى لانه برزخ و حد فاصل بينهما و كل ما هو برزخ بين الشيئين لا بد و ان يكون غيرهما »\r\n\r\n","description":"","footnote":"","page_name":" 1230 ","page_number":562},
  {"content":"\r\n\r\n( اسفار ج 3 ص 63 - ج 1 ص 74 - مبدأ و معاد ص 343 ) و رجوع شود باشباح و اشباح برزخيه و مثل معلقه .\r\n\r\nعالَمِ مُلك\r\n- ( اصطلاح فلسفى ) مراد از عالم ملك عالم شهادت و طبيعت است و گاه از عالم ملك جهان وجود بطور مطلق و كلى اراده شود و در هر حال معنى خاص عالم ملك عالم شهادت و ناسوت است كه جهان جسمانى و عالم اجسام و ماده و ماديات باشد و مقابل عالم ملكوت كه ظل و پرتوى از آن مىباشد ( از اسفار ج 4 ص 133 ) . و رجوع به ملك شود .\r\n\r\nعالَمِ مُفَصَّل\r\n- ( اصطلاح فلسفى ) عالم مفصل كه انسان كبير هم ناميده‌اند مراد همان جهان وجود است\r\n\r\nعالَمِ مَلَكوت\r\n- ( اصطلاح فلسفى ) عالم ملكوت عالم باطن را گويند و عالم ملك عالم ظاهر را .\r\nبرخى از تركيبات ديگر : عالم اسرار ، عالم مجردات ، عالم معقولات ، عالم ملك ، و ملكوت ، عالم ناپايدار ، عالم فتوح و الارواح عالم باطن ، عالم بقاء ، عالم پاك ، عالم جسم ، عالم خاك ، عالم راز ، عالم صورت ، عالم اجسام ، عالم وحدت ، عالم عبارت ، عالم تفصيل ، مربيان عالم غيب ، منهيان عالم غيب و . . . . .\r\n\r\nعالَمِ نَفسى\r\n- ( اصطلاح فلسفى ) مراد از عالم نفسى عالم ذهنى است و مقابل عالم حسى است ( از رسائل صدرا ص 151 ) .\r\n\r\nعالَمِ نُفُوس\r\n- ( اصطلاح فلسفى ) مراد عالم نفوس مجرده است ( از مجموعه دوم مصنفات ص 270 ) .\r\n\r\nعالَمِ نُفوسِ سَماويَّه\r\n- ( اصطلاح فلسفى ) مراد عالم نفوس ناطقهء مدبر فلكيه است ( از رسائل صدرا ص 283 ) .\r\n\r\nعالَمِ نور\r\n- ( اصطلاح فلسفى ) مراد عالم مجردات است ( مجموعه دوم مصنفات ص 144 ) و رجوع بانوار مجرده شود .\r\n\r\nعالى\r\n- ( اصطلاح حديث ) نزد محدثين خبرى است كه در آن علو باشد و مقابل نازل است و بالجمله حديثى است كه قليل الواسطه باشد و متصل به معصوم شود و نزد بلغاء آنست كه شاعر الفاظ فصيح را در تركيب چنان به جزالت ربط دهد كه پنداشته آيد ، كلمه كلمه و درجه درجه لطافت و ارتقاء يافته است ( از كشاف ص 77 . درايه ص 43 ) .\r\n\r\nعامّ\r\n- ( اصطلاح اصولى ) و عبارت از لفظ موضوع است براى دلالت كردن بر استغراق اجزاء يا جزئيات آن و بنا بر اين عام بر دو قسم است يا كلى است كه شامل افرادش مىباشد و يا كل است كه شامل اجزاء خود سود و بالجمله كليهء كلمات و صيغى كه وضعا مفيد عموم باشند صيغ عامند مانند الفاظ « كل - نكرده در سياق نفى ، جمع محلى بالف و لام ، اسم جنس ، الف و لام استغراق و اسم جمع و جمع منكر » در الفاظى كه بيان مسائل شرعى را كند عمومات بسيارى هست و اين عمومات اغلب تخصيص خورده‌اند بطورى كه گويند « ما من عام الا و قد خص » و ناچار بايد گفت كه هر گاه عامى بواسطهء مخصص تخصيص خورد در تمام افراد\r\n\r\n","description":"","footnote":"","page_name":" 1231 ","page_number":563},
  {"content":"\r\n\r\nعام از حجيت خارج مىشود لكن بحث است كه آيا در باقى مانده از آن افراد حجت است يا نه عدهء گويند چون عامى كه تخصيص خورد در تمام افراد از حجيت ساقط مىشود و چون افرادى كه ميمانند معلوم و مشخص نيستند حجت نمىباشد لكن محققان اصوليان گويند مخصص دايرهء عام را تنگ تر كرده و منظور واقعى حاكم و شارع را مىرساند كه مراد او تمام افراد نيست پس در باقى ماند حجت است عدهء گويند اگر مخصص متصل باشد در ما بقى حجت است و اگر منفصل باشد حجت نيست رجوع به خاص و مخصص شود و رجوع به ( قوانين ص 99 - 192 كفايه ص 339 تلويح ص 85 ) شود .\r\nدر اصول رشاد آمده است :\r\nعلماى سلف كه احكام شرعيه را از عمومات كتاب و سنت استنباط مينمودند پس از فراغ از افتاء - غالبا با نص ديگرى كه عمومات مزبوره را تخصيص و آنها را از حجيت ساقط ميكرد مواجه ميگرديدند و از اين جهت ناچار ميشدند كه از عقيدهء اوليه عدول نموده و فتواى مناقضى بدهند .\r\nاين جريان طبعا اين بحث را بميان آورد كه آيا ميتوان بعمومات كتاب و سنت مطلقا و قبل از فحص در طلب مخصص استناد جست يا خير ! و در صورت اول اين فحص و تجسس تا چه حدى لازم است ؟ آيا بايد آن قدر ادامه يابد تا اينكه مجتهد به نبودن مخصوص قطع حاصل كند ؟\r\nيا اينكه مجرد حصول ظن در اين مقام كافى است ؟\r\nگروهى جانب تفريط و گروهى جانب افراط را اختيار نموده‌اند يعنى بعضى تفحص را اصلا ضرور ندانسته و بعضى ديگر ، آن را تا حصول قطع بعدم مخصص لازم شمرده‌اند ولى اكثر اصحاب ما در ميان اين تفريط و افراط نظريه ثالثى اتخاذ نموده و گفته‌اند كه : فحص لازم است ولى نه تا حصول قطع و بلكه تا حصول ظن متعارف اما لزوم فحص به اين علت است كه مجتهد در مقام استنباط احكام همان طورى كه قبل از فحص و تفتيش دربارهء ساير دلائل و احراز حجيت آنها نمىتواند بر آنها استناد جويد ، همين طور قبل از استقصاء بحث در طلب مخصص نيز نمىتواند بر عمومات استناد كند - زيرا معلوم نيست كه عموماتى كه در حال حاضر مفيد عموم هستند آيا واقعا هم مفيد عموم ميباشند يا آنكه وجود يك مخصصى كه اكنون از نظر ما پنهان است آنها را تخصيص و از حجيت انداخته است - پس براى دانستن اين مطلب و تحصيل اطمينان بر حجيت آنها فحص قبلى در طلب مخصص لازم مىباشد .\r\nو اما كافى بودن حصول ظن از اين جهت است كه تحصيل قطع در اين مقام تقريبا غير مقدور است زيرا نتيجهء كه از فحص و تفتيش ممكن است حاصل شود فقط عدم وجدان مخصص است نه عدم وجود آن و عدم الوجدان لا يدلّ على عدم الوجود .\r\n( اصول رشاد ص 161 - 160 ) اشهر اقسام عبارت است از :\r\n1 - عام افرادى 2 - عام مجموعى\r\n\r\n","description":"","footnote":"","page_name":" 1232 ","page_number":564},
  {"content":"\r\n\r\n3 - عام ابدالى الف -\r\n\r\nعام افرادى :\r\nهر گاه عام بعموم افراد مفهوم خود يگان يگان و بالانفراد شامل گردد بطورى كه هر يك از آنها مستقلا و منفكا از ديگرى مشمول آن شود - در اين صورت عام را عام افرادى گويند مانند اطعم المساكين كه مفاد آن وجوب اطعام بر فرد فرد مساكين است بطورى كه هر يك از افراد مساكين مستقلا و فى حد نفسه واجب الاطعام مىباشد بديهى است در اين صورت حكم وجوب اطعام كه در ظاهر حكم واحد است در تحليل عقلى به چندين حكم مستقل و مجزى از يكديگر منحل شده و به نسبت تعداد نفرات مساكين تعدد مييابد - و در حقيقت بدان ميماند كه آمر در حين توجيه خطاب بمكلف ، فرد فرد مساكين را بوى نشان داده و بگويد اطعم هذا - اطعم هذا . . . و هذا . . . .\r\nالى آخر .\r\nبنا بر اين اگر مكلف مثلا بيك مسكين اطعام نمايند در حقيقت فقط يك تكليف از تكاليف متعدده را بجا آورده است و به همين جهت فقط نسبت بانجام آن يك تكليف مصاب و نسبت به ترك بقيه تكاليف عقاب‌هاى - متعد خواهد ديد به نسبت تعداد بقيه تكاليف عقوبت‌هاى متعدد مىبيند .\r\nب -\r\n\r\nعامّ مَجموعى\r\n- هر گاه عام بجمع افراد مفهوم خود ( با قيد اجتماع آنها در گرد يكديگر ) شامل شود - بطورى كه آن افراد من حيث المجموع و با هيئت اجتماعيه مشمول آن شوند در اين صورت عام را عام مجموعى گويند - مانند ( اطعم ستين مسكينا ) كه مفاد آن وجوب اطعام بر مجموعهء ستين مساكين است نه بر فرد فرد آنها - يعنى مادامى كه آن افراد از حيث عدد مكمل ، و به صورت يك هيئت شصت نفرى در نيامده‌اند مشمول آن عنوان نشده . و واجب الاطعام نمىگردند .\r\nپس در اين مورد حكم وجوب اطعام ، حكم واحد و بسيطى مىباشد كه فقط با اطعام بيك هيئت كامله شصت نفرى قابل انجام است . بنا بر اين اگر مكلف تمام شصت نفر را اطعام نمايد تنها يك واجب را اداء نموده و تنها بيك ثواب نائل ميگردد . و اگر به هيچ يك از آنها اطعام نكند تنها يك گناه مرتكب شده و فقط يك عقاب مىبيند - و نيز اگر پنجاه و نه نفر از آن شصت نفر را اطعام و تنها يك نفر را منها كند عملش كان لم يكن و بمثابهء ترك كل خواهد بود .\r\nج - عامل ابدالى : هر گاه عام بر يكايك افراد مفهوم خود شامل شود لكن نه بر سبيل احاطه و استغراق كه بر سبيل بدليت - بطورى كه فقط يكى از افراد بوجه لا على التعيين مشمول آن شود - در اين صورت عام را عام ابدالى گويند مانند أطعم مسكينا كه مفاد آن وجوب اطعام فقط بر يك مسكين است ليكن بطور لا على التعيين .\r\nدر اين مورد نيز حكم وجوب اطعام ، حكم واحد و بسيطى است كه فقط با اطعام بيك فرد از مساكين قابل انجام مىباشد - بنا بر اين اگر مكلف بيك مسكين اطعام نمايد ، تمام تكليف را انجام داده و به ثواب آن ( كه فقط يك ثواب است ) نائل مىشود و اگر به هيچ يك اطعام نكند يعنى اطعام همه را ترك گويد فقط يك عقوبت خواهد ديد .\r\n\r\n","description":"","footnote":"","page_name":" 1233 ","page_number":565},
  {"content":"\r\n\r\n\r\nعامّ و خاصّ\r\n- ( اصطلاح اصولى ) در اصول رشاد آمده است :\r\nهر گاه شارع در پاسخ سؤال سائل لفظ عامى را اداء فرمايد آن لفظ افادهء عموم خواهد كرد و لو اينكه سؤال سائل راجع بموضوع خاصى باشد و همچنين اگر آن لفظ را شارع بمناسبت وقوع واقعهء خاصى اداء فرمايد باز افادهء عموم خواهد كرد - و خلاصه اينكه خاص بودن موضوع سؤال و يا اداء شدن لفظ عام بمناسبت واقعهء خاصه موجب تخصيص آن نخواهد شد .\r\nمثلا هر گاه سائل در خصوص آب حوض خانهء خود كه تغيير طعم و لون و رائحه داده است سؤالى از معصوم بكند و معصوم ( ع ) جواب آن را بصيغهء عام اداء فرمايد و فى المثل بگويد خلق الله الماء طهورا لا ينجسه شىء الا ما غير لونه او طعمه او رائحته اين كلام با آنكه فقط در خصوص آب حوض خانه سائل اداء شده ولى چون بلفظ عموم است لذا شامل كليه مياه موجودهء در عالم خواهد شد .\r\nو همچنين اگر معصوم بمناسبت مشاهدهء آب تغيير يافتهء آن حوض بأداى كلام مزبور مبادرت فرمايد در اين صورت نيز كلام مفيد عموم است و بهر حال :\r\nهر گاه كلام بر حسب وضع بجميع افراد مفهوم خود دلالت نمايد و همه را يك جا فرا گيرد عام و هر گاه فقط بگروه خاصى از افراد آن ، شامل شود خاص ناميده مىشود .\r\nمثلا جملهء اكرم العلماء بر حسب وضع بجميع افراد مفهوم دلالت نموده و همهء دانشمندان روى زمين را از علماى فقه - اصول - كلام - و غيره يك جا و بر سبيل استغراق فرا ميگيرد ولى جملهء اكرم العلماء الفقهاء مثلا فقط بگروه خاصى از افراد مفهوم علماء را شامل مىشود .\r\nپس جملهء اوليه عام و دومى خاص مىباشد كه مطالب مربوط از آنها در ضمن ابواب ذيل توضيح ميگردد .\r\n( اصول رشاد ص 142 )\r\n\r\nعامِّ مُخَصِّصِ بِمُجمَل\r\n- ( اصطلاح اصولى ) يكى از مباحث اصولى است و بحث است كه آيا عام مخصص بمجمل حجت است يا نه مانند   « أُحِلَّتْ لَكُمْ بَهِيمَةُ الْأَنْعامِ إِلَّا ما يُتْلى عَلَيْكُمْ »   و « اقتلوا المشركين الا بعضهم » قول تحقيق اين است كه در اين گونه موارد حجيت آن خالى از اشكال نيست چون مجملى كه خارج شده است مشخص و معين نمىباشد و قابل انطباق با هر مرتبهء و بعض مىشود . لكن اگر به امورى معلوم و معين تخصيص خورد در حجيت آن اشكالى نمىتوان فرض كرد البته حجيت در باقى مانده .\r\n\r\nعامِر\r\n- ( اصطلاح اصولى ) يعنى زمين معموره رجوع به احياء موات شود .\r\n\r\nعامِرِ باصالت\r\n- ( اصطلاح فقهى ) اراضى است كه باصالت معموره باشد .\r\nدر مقابل عامر بالعرض .\r\n\r\nعامّ مَجموعى\r\n- ( اصطلاح اصولى ) هر گاه عامى بدين گونه موضوع حكمى قرار گيرد كه به هيچ وجه در ناحيه حكم تعدد و تكثرى نباشد آن را مجموعى گويند و اگر هر يك از افرادش جداگانه موضوع حكم باشند لكن نه بطور استقلال بلكه بطريق\r\n\r\n","description":"","footnote":"","page_name":" 1234 ","page_number":566},
  {"content":"\r\n\r\nاستبدال آن را عام بدلى گويند بدين گونه كه مكلف هر يك را بخواهد بتواند انجام دهد مثلا اگر گفته شود دانشمندان را گرامى داريد اگر منظور اين باشد كه همه را جمعا ، عام مجموعى است و اگر هر يك را بطور جدا ، استبدالى است .\r\n( از تقريرات ص 86 ) - رجوع به عموم شود .\r\n\r\nعامُ الغَد\r\n- ( اصطلاح گاه‌شمارى ) و سالى را گويند كه بنو يربوع همهء آثار پادشاهان حمير را از كعبه زدودند و ويران كردند .\r\n( از آثار الباقيه ص 34 )\r\n\r\nعامُ الفيل\r\n- ( اصطلاح گاه‌شمارى ) رجوع شود به تاريخ و سال حمله پادشاه حبشه را به خانهء كعبه گويند .\r\n( از آثار الباقيه ص 34 )\r\n\r\nعامِل\r\n- ( اصطلاح نجومى و فقهى ) در نحو امرى است كه بدان رفع و نصب و جر حاصل مىشود و گويند عامل جر ، نصب و رفع .\r\n( از الهدايه ص 183 ) در فقه كسى است كه براى پيدا كردن امر مورد جعاله اقدام كند و ديگر كسى است كه در مضاربه عمل از او است و ديگر هر يك از مأمورين ضبط ماليات و زكات را عامل گفته‌اند .\r\n( از شرح لمعه ج 2 ص 30 - ج 1 ص 341 - كشاف ص 1045 ) - كه عامل الصدقات هم گويند .\r\n\r\nعامَّه\r\n- ( اصطلاح عرفانى ) و كسانى را گويند كه علم آنها منحصر بر علوم شريعت است كه آنها را علماء رسوم هم گويند .\r\n\r\nعامى\r\n- ( اصطلاح فقهى ) منسوب به عامه و اهل تسنن را گويند و غير مجتهد و بىسواد را هم عامى گويند .\r\n\r\nعايد\r\n- ( اصطلاح ادبى ) و ضميرى كه بازگشت كند به موصول گويند .\r\n( از سيوطى ص 40 )\r\n\r\nعايِق\r\n- ( اصطلاح فلسفى ) عايق يعنى مانع و آنچه مانع حركت طبيعى با قسرى اشياء گردد عايق گويند و آنچه مانع فعل و انفعالات طبيعى باشد عايق خوانند .\r\n( از شفا ج 2 ص 476 - اسفار ج 4 ص 136 ) .\r\n\r\nعُبّاد\r\n- ( اصطلاح فلسفى و عرفانى ) عباد طائفهء باشند كه همواره عبادات و انواع نوافل را مواظبت و ملازمت نمايند از براى نيل به ثواب آخرت .\r\n( رياض السياحة ص 123 - مصباح - الهدايه ص 119 )\r\n\r\nعِبادات\r\n- ( اصطلاح فقهى و عرفانى ) و عبادات آنها ميباشند كه راجع بحفظ دين بوند از جانب وجود مانند ايمان و نطق بشهادتين و نماز و روزه و غايت از آن آخرت باشد و منقسم شوند به مستحبات ، واجبات ، مكروهات ، محرمات .\r\n( از قواعد شهيد ص 4 - موافقات ص 8 ) المراد بالعبادات هنا ما احتاج صحتها الى النية و بعبارة اخرى ما لم يعلم انحصار المصلحة فيها فى شىء سواء لم يعلم المصلحة فيها اصلا او علمت فى الجملة و احتياجها الى النية و هو قصد امتثال و التقرب من جهة ذلك فان امتثال الامر لا يحصل الا به قصد الاطاعة فى العرف و العادة\r\n\r\n","description":"","footnote":"","page_name":" 1235 ","page_number":567},
  {"content":"\r\n\r\nو الموافقه الاتفاقية لا تكفى .\r\n( از قوانين ج 1 ص 155 ) .\r\nالاصل فى العبادات و المعاملات هو الفساد لان الاحكام الشرعية كلها توقيفية و منها الصحة و الاصل عدمها و عدمها يكفى فى ثبوت الفساد و . . .\r\n( از قوانين ج 1 ص 155 )\r\n\r\nعِباداتِ ماليّه\r\n- ( اصطلاح فقهى ) مانند زكات ، خمس ، صدقه . .\r\n( از تلويح 731 )\r\n\r\nعِباداتِ مُوَقَّتَه\r\n- ( اصطلاح فقهى ) و عباداتى است كه آنها را بايد در وقت معين انجام داد مانند نماز و روزه .\r\n( از تلويح ص 305 )\r\n\r\nعِبادَت\r\n- ( اصطلاح فقهى ) بكسر عين عبارت از نهايت تعظيم است و آن فقط شايستهء خداست زيرا نهايت تعظيم در مورد كسى رواست كه نهايت انعام كند و آن خداست و احكام شرعى كه متعلق بآخرت باشد عباداتند و گاه براى ثواب آخرت و خوف از عقاب است و گاه براى شرف عبوديت و محبة الله است .\r\n( از كشاف ص 947 ) . و افضل عبادات آنست كه نه براى خوف از عقاب باشد و نه جلب ثواب .\r\nخواجه نصير گويد : عبادت عبارت از آن بود كه تعظيم و تمجيد خالق خويش و مقربان حضرت او چون ملائكه و انبياء و ائمه و اولياء و طاعت و متابعت ايشان و انقياد اوامر و نواهى صاحب شريعت را ملكه كند و تقوى را كه متمم و مكمل اين معنى بود شعار و دثار خود سازد .\r\n( اخلاق ناصرى ص 80 و رجوع شود به تفسير ص 10 - مجموعه دوم مصنفات ص 197 ) .\r\nعبادت را سه مرحله است بعضى خدا را عبادت كنند باميد ثواب آخرت و خوف از عقاب كه عامهء مؤمنانند و بعضى خدا را عبادت كنند كه شرف عبوديت يابند و خدا آنها را بندهء خود خواند و بعضى ديگر خدا را عبادت كنند از جهت هيبت و جلال او و محبت به دو كه مرتبت اعلاى عبوديت است .\r\n( از كشاف ص 947 )\r\n\r\nعَبادِلَه\r\n- ( اصطلاح عرفانى ) عبادله عبارت از ارباب تجليات اسمائيه‌اند ، موقعى كه متحقق شوند به حقيقت اسمى از اسماء او و متصف شوند بصفتى از اوصاف او .\r\n( اصطلاحات خطى ث 854 ) .\r\n\r\nعُبّادِيَه\r\n- ( اصطلاح كلامى ) عباديه طائفه‌اى باشند كه همواره عبادات و فنون نوافل را مواظبت و ملازمت نمايند از براى نيل به ثواب اخروى .\r\n( رياض السياحه ص 123 - مصباح - الهدايه ص 119 ) .\r\n\r\nعِبارت\r\n- ( اصطلاح ادبى ) در لغت تفسير رؤيا باشد و الفاظى كه دال بر معانى است عبارات گويند كه مفسر عما فى الضميراند و نزد بلغاء آنست كه الفاظى را بتركيبى آرند كه فصحا و بلغا در منشآت خود آورده‌اند و مترسلان در مراسلات خود آورند و نزد اصوليان عبارت از نص است .\r\n( از كشاف ص 995 ) .\r\n\r\nعِبارةُ النَّص\r\n- ( اصطلاح اصولى ) و از دلالات الفاظ است و دلالت صريح الفاظ باشد بر معانى مقصوده . و آن معنى عين\r\n\r\n","description":"","footnote":"","page_name":" 1236 ","page_number":568},
  {"content":"\r\n\r\nموضوع له باشد يا جزء او يا لازم او .\r\n( از توضيح ص 247 - كشاف )\r\n\r\nعَبَث\r\n- ( اصطلاح فلسفى ) عبث يعنى بيهوده و مهمل و ارتكاب و انجام عملى كه فائدهء آن معلوم نباشد و يا اصولا فائدهء بر آن مترتب نباشد و يا فعلى است كه فائدهء مهمى نداشته باشد و از نظر فلسفى هم فعلى كه مبدأ بعد و اول او تخيل باشد بدون فكر و انديشه و قوت شوقيه كه مبدأ بعيد و متوسط است با قوت عامله كه مبدأ اقرب فعل است متطابق در غايت باشد يعنى غايت شوقيه ما اليه الحركة باشد همانطور كه غايت قوت عامله هميشه ما اليه الحركة است اين نوع فعل را عبث ناميده‌اند .\r\nبعضى گويند فعل عبث فعلى است كه غايتى نداشته باشد در صورتى كه هيچ فعلى بدون غايت نيست نهايت غايت فعل يك وقت ما اليه الحركة است كه در تمام افعال موجود است و يك وقت ما لاجله الحركة است كه ممكن است فعلى به آن منتهى شود و در هر حال اگر مبدأ اول فعل تخيل باشد بدون ضميمهء فكر و رويت و با انضمام ملكه نفسانى يا خلقى كه داعى بر فعل باشد آن فعل را عادت مينامند و بر خلاف ذيمقراطيس و پيروان او كه قائل به بخت و اتفاق‌اند و منكر غايت‌اند تمام افعال و حركات عالم را غايت خاصى است .\r\n( از اسفار ج 1 ص 174 - كشاف ص 947 - شفا ج 2 ص 541 ، 539 - شرح منظور ص 121 )\r\n\r\nعَبد\r\n- ( اصطلاح فقهى ) يعنى برده ، خلاف حراست .\r\n\r\nعَبدِ آبِق\r\n- ( اصطلاح فقهى ) بندهء فرارى .\r\n( از شرح لمعه ج 1 ص 245 )\r\n\r\nعَبدِ قنِّ\r\n- ( اصطلاح فقهى ) بندهء خالص در مقابل مدبر و مكاتب .\r\n\r\nعَبدِ مُكاتَب\r\n- ( اصطلاح فقهى ) رجوع به عتق .\r\n\r\nعِبادُ الرَّحمن\r\n- ( اصطلاح عرفانى ) مأخوذ از قرآن مجيد است كه فرمودند  وَ عِبادُ الرَّحْمنِ الَّذِينَ يَمْشُونَ عَلَى الْأَرْضِ هَوْناً وَ إِذا خاطَبَهُمُ الْجاهِلُونَ قالُوا سَلاماً  .\r\nآنان كه تنها خدا را خواهند و او را شناسند بين مردم ناشناسند . و خامل الذكر .\r\n\r\nعَبدُ اللّه\r\n- ( اصطلاح عرفانى ) عبد الله عبارت از بنده‌ايست كه تجلى كرده است بر او حق تعالى بجميع اسماء و اين بالا - ترين مقام عبوديت است زيرا او متصف به تمام اوصاف حق است و از اين جهت است كه حضرت رسول را عبد الله گفتند .\r\nبايد توجه داشت كه بعدد 99 اسم خدا با اضافهء عبد به اول آنها عرفا عبادله شمرده‌اند مثلا عبد القادر و عبد البارى و غيره كه هر يك مظهرى از مظاهر حق‌اند و چون مهم‌تر از همه از لحاظ مظهريت و جامعيت عبد الله بود و ما بذكر همان يكى اكتفا كرديم .\r\n( از كشاف ص 938 )\r\n\r\nعبدة الاصنام\r\n- ( اصطلاح ملل و نحل ) و كسانى را گويند كه بت‌ها پرستند و تاريخ اين امر يعنى بت‌پرستى طولى دارد .\r\nو بهر حال اين گونه مذاهب يعنى عبادت اشياء هم در يونان باستان و هم در هند سابقهء تاريخى درازى دارد ، بويژه در در سرزمين هند كه هر طايفه چيزى را پرستند پارهء ماه را ، پارهء خور را ، پارهء\r\n\r\n","description":"","footnote":"","page_name":" 1237 ","page_number":569},
  {"content":"\r\n\r\nكواكب سيارات را ، پارهء حيوانات را .\r\n( رجوع شود به ملل و نحل شهرستانى ص 254 و تحقيق ما للهند ابو ريحان بيرونى )\r\n\r\nعَبديَّه\r\n- ( اصطلاح كلامى و ملل و نحل ) اين فرقه يكى از فرق عجارده است اينان گويند بجز شرك به خدا همه چيز قابل بخشش است .\r\n( از ملل و نحل ص 64 )\r\n\r\nعِبرَت\r\n- ( اصطلاح عرفانى ) آنچه تعبير مىشود بدان از ظواهر احوال مردم در كارهاى خوب و بد و آنچه جارى مىشود بر آنها در دنيا و آخرت و آنچه عبور كند بر آنها از ظواهر احوال مردم در خير و شر و آنچه جارى است بر مردم از ضر و نفع در دنيا و عقبى و بر ثواب و عقاب كه بمردم رسد از ظواهر احوال و عقاب كه در دار جزا و بر بواطن و خفيات كارها تا ظاهر گردد بر آنها عواقب امور ، عبرت گويند .\r\n( اصطلاحات شاه نعمت الله ص 53 ) ابو عبد الله سجزى گويد « العبرة ان تجعل كل حاضر غائبا و الفكرة ان تجعل كل غائب حاضرا » ( طبقات ص 255 ) .\r\nمأخوذ از قرآن مجيد است كه فرمود  إِنَّ فِي ذلِكَ لَعِبْرَةً لِأُولِي الْأَبْصارِ  .\r\n\r\nعبرت‌آباد\r\n- منظور دنيا است .\r\n\r\nعُبوديَّت\r\n- ( اصطلاح عرفانى ) عبوديت يعنى بندگى كردن و در اصطلاح عبوديت خروج از اختيار است از جهت موافقت امر و ارادهء حق تعالى و نهايت عبوديت حريت است .\r\nمحمد ترمذى گويد « من جهل اوصاف العبودية فهو بنعوت الربانية اجهل » .\r\nثقفى گويد « كمال العبودية هو العجز و القصور عن تدارك معرفة علل الأشياء بالكلية » ( طبقات ص 219 ، 536 ) .\r\nشيخ گفت : « العبودية شيئان » يكى حسن افتقار الى الله كه منشأ آن باطن احوال است و ديگر حسن قدرت برسول خدا و انجام اوامر او را آن طور كه فرمايد كه در اين نوع عبوديت حظ نفس نباشد ( اسرار التوحيد - كشاف ص 938 شرح كلمات بابا ص 171 ) و گفته‌اند « العبودية الرجوع فى كل شىء الى الله على حد الاضطرار » ( طبقات ص 369 ) .\r\n\r\nعبَور\r\n- لا ( اصطلاح نجومى ) نام ديگرى از شعراى يمانى است و سال كبيسه يهوديان را عبور بكسر عين و فتح باء و تشديد آن گويند .\r\nيهوديان تفاوت ميان سالهاى قمرى و شمسى را كه در هر سال تقريبا يازده روز است جمع كرده و از آن يك ماه درست ميكنند و آن سال را عبور گويند يعنى آبستن كه يك ماه زائيده است و چون يهوديان در يثرب همسايهء اعراب بودند عربان خواستند كه حج آنها هم در ذى حجه باشد ازين جهت كبيسهء يهوديان را بياموختند و گروهى از مردم امى بدون دقت محاسبه كردند و رسومى بر آن مترتب كردند تا آن گاه كه اسلام ظهور كرد و بسيارى ازين رسوم را منسوخ گردانيد يعنى در سال نهم هجرى كه سال حجة الوداع است .\r\n( رجوع شود به التفهيم ص 126 )\r\n\r\nعِتاب\r\n- ( اصطلاح اصولى و عرفانى ) عبارت از خطاب است با پرخاش و درشتى\r\n\r\n","description":"","footnote":"","page_name":" 1238 ","page_number":570},
  {"content":"\r\n\r\nو آمريت و موليت .\r\nنزد عرفا عتاب ملامت كردن را گويند .\r\nخواجه گويد : مقصود تو از دوست عتاب او با تست نه خطاب تو با اوست ، تا قصة عشق دراز كند و زمانى با دوست راز كند ، حكايت از گذشته خطاست و شكايت از دوست نه سزاست .\r\nو بعضى گويند مراد از عتاب ، عتاب با نفس است در كارهاى بد كه او را باز دارد و ملامت كند از آنها .\r\n( كشاف ص 951 - رسائل خواجه ص 116 ) .\r\n\r\nعِتق\r\n- ( اصطلاح فقهى ) مقابل حراست و آزاد كردن برده باشد كه يكى از مستحبات مؤكده است .\r\n( از قواعد شهيد ص 24 ) و فى عبارات التحرير مثل :\r\nانت عتيق او عتق خلاف و لا عبرة به غير ذلك من الا الفاظ صريحا كان مثل ازلت عنك الرق او فككت رقبتك او كناية مثل انت سايبه و كذا لا عبرة بالنداء مثل يا حر و يا عتيق و ان قصد التحرير بذلك كله و فى اعتبار التعين للمعتق و يشترط بلوغ المولى و رشده و قصده التقرب به الى الله و كونه غير محجور عليه بفلس او مرض فيما زاد على الثلث و الاقرب صحة مباشرة الكافر و كونه محلا بالنذر لا غيره و لا يقف العتق على اجازة المالك بل يبطل عتق الفضولى و لا يجوز تعليقه على شرط . . .\r\n( از شرح لمعه ج 2 ص 156 ، 158 ) ! در معتقد الاماميه آمده است :\r\nعتق صحيح نباشد الا از كسى كه تمام عقل باشد ، و كسى را برو ولايتى نباشد كسى وى را بر آن اجبار نكرده باشد . و به آن كه حجرش كرده باشند ، و مختار باشد ، قصد آن كرده باشد كه آزاد كند ، و لفظى كه صريح باشد آن را بگويد ، و از شرط دور باشد ، الا در نذر كه به آن شرط باشد ، و آزاد كردن مسلمانى باشد [ يا كسى 
  ] كه در حكم اسلام باشد .\r\nو چون اين شرائط حاصل باشد ، بىخلافى عتق صحيح باشد .\r\nو اگر بر خلل باشد ، در صحت وى خلاف است . اگر كسى دعوى صحتش كند ، دليل برو بود .\r\nو چون نيمى از بندهء خود آزاد كند ، يا بيشتر ، يا كمتر ، تمام آزاد شود و اگر مشترك باشد ، و نصيب خود آزاد كند ، پس اگر توانگر باشد ، بفرمايند وى را تا باقى را بخرد . و چون بخرد ، آزاد شود .\r\nو اگر درويش باشد ، در باقى قيمتش كار فرمايند .\r\nو آزاد كردن در مرض موت از اصل تركه باشد ، اگر واجب باشد ، و اگر نه ، از ثلث تركه باشد . و اگر تبرعا آزاد كرده باشد ، و غير از وى مالى ديگر ندارد ، ثلثش آزاد باشد . و باقى را كار فرمايند .\r\nو روا نباشد در كفارت نابينا و گنگ آزاد كردن .\r\nو تدبير آزاد كردن بنده است بعد از وفات . و شروط او شروط عتق است .\r\nروا بود فروختن وى بعد از آنكه نقص تدبيرش كند .\r\nو مكاتبت : بنده را با بهاى معلوم با خود فروختن است ، و آن دو گونه است :\r\nمشروط ، و غير مشروط .\r\nمشروط آنست كه شرط كند در بيع كه هر وقت كه از اداى ثمن عاجز شود ، در\r\n\r\n","description":"","footnote":"","page_name":" 1239 ","page_number":571},
  {"content":"\r\n\r\nمدتى كه نهاده باشد ، بنده باشد .\r\nو غير مشروط آزاد گردد به حساب آنچه مىرساند از مال كتابت ، زيرا كه رقبهء وى در مقابل مال است ، لازم بود كه به مقدار آنچه ادا مىكند آزاد مىشود .\r\nو كنيزك مكاتبه را روا نباشد و طى كردن ، اگر مكاتبت مطلق باشد ، و اگر مشروط بود بلا خلاف . و اگر مشروطه را و طى كند ، حدش نزنند ، زيرا كه اينجا شبهه‌ها است ، و رسول ص فرموده است :\r\n« ادرءوا الحدود بالشبهات »\r\n، بشبهه حدها را دفع كنيد ! يعنى : چون شبهه باشد حد مزنيد .\r\nو بندهء كافر را روا نباشد ، مكاتبت كردن ، زيرا كه خداى تعالى فرمود :  « فَكاتِبُوهُمْ إِنْ عَلِمْتُمْ فِيهِمْ خَيْراً »  ، يعنى : اگر دريشان خيرى بينيد باز فروشيد ! و خير را بر ايمان حمل كردن اولاتر باشد از مال ، و كسب كردن . و كافر را نگويند كه درو خير است چنان كه مؤمن را .\r\n( معتقد الاماميه ص 467 ، 469 )\r\n\r\nعجاردة\r\n- ( اصطلاح كلامى ) فرقهء از خوارج‌اند ياران عبد الرحمن بن عجردند كه اعتقاد دارند كه طفل از به دو بلوغ اگر مدعى اسلام شد احكام اسلام بر او است و واجب است بعد از بلوغ او را باسلام خوانند و آنان ده فرقه‌اند .\r\n( از كشاف ص 499 ) .\r\n\r\nعجب\r\n- ( اصطلاح عرفانى ) عجب عبارت از نظر كردن بنفس و عمل خود باشد به آنكه عبد خود را بزرگ شمرد و اين امر ناپسند است و اصل آن دو چيز است يكى جاه خلق و مدح ايشان ، ديگر آنكه كردار كسى بر كسى پسنده افتد و او را مدح كند تا فاعل به عمل خود معجب شود ( كشف المحبوب ص 69 ) .\r\nمصطفى گفت : سه چيز است كه هلاك مرد در آنست ، يكى بخل كه مرد او را فرمان‌بردار شود . ديگرى هواى نفس كه مرد فرا پى آن نشيند ، سوم آن مرد كه بخويشتن معجب بود ، يكى از جمله بزرگان دين گفته‌اند :\r\nاگر همه شب خواب كنم و بامداد شكسته و ترسان باشم ، دوست‌تر از آن دارم كه همه شب نماز كنم و بامداد بخويشتن معجب باشم .\r\nعبد الله مسعود گفت : هلاك دين مرد در دو چيز است : يكى عجب ، ديگرى نوميدى ، اين از آن گفت كه هر كه نوميد شد ، از طلب فرو ايستاد ، و فترت در وى آمد ، نيز عبادت نكند ، همچنين معجب در خود مىپندارد كه از طلب بىنياز است ( از عده ج 5 ص 434 ) .\r\nابو عثمان نيشابورى گويد : « العجب يتولد من رؤية النفس و ذكرها و رؤية الخلق و ذكرهم » و نيز گويد « الخوف من الله يوصلك الى الله و الاكبر و العجب فى نفسك يقطعك عن الله » و نيز گويد « من صحت نفسه صحبه العجب و من صحب اولياء الله وفق للوصول الى الطريق الى الله » ( طبقات 172 ) .\r\nشاه كرمانى گويد « ما اعجب عبد نفسه حتى يكون محجوبا عن ربه » ( طبقات ص 194 ) .\r\n\r\nعُجبُ الذَّنب\r\n- ( اصطلاح فلسفى ) در محل خود بيان شده است كه بعد از تلاشى و انحلال بدن چيزى از آن باقى ميماند كه\r\n\r\n","description":"","footnote":"","page_name":" 1240 ","page_number":572},
  {"content":"\r\n\r\nبعضى اجزاء اصليه گويند و اشكال حشر اجساد را از آن طريق حل كرده‌اند از آن امر باقى در حديث عجب الذنب تعبير شده است و در اينكه آن امر باقى چيست اختلاف اقوال زياد است بعضى گويند اجزاء اصليه است بعضى گويند هيولى است بعضى گويند نفس است بعضى گويند جوهر فرد است بعضى گويند اعيان جواهر ثابته است صدرا گويند : آن امر باقى قوت خياليه است كه منفصلة الذات است از بدن و آخرين نشأت آن اول و ابتداء نشأت ديگر است ( از رسالهء عرشيه ضميمهء مشاعر ص 16 ) .\r\n\r\nعَجز\r\n- ( اصطلاح كلامى و فلسفى ) عجز عبارت از عدم قدرت بر انجام امرى است با لذات كه با لذات ممكن باشد بنا بر اين نسبت بامور غير ممكنه عجز صادق و درست نيست زيرا عاجز به كسى ميگويند كه قادر به انجام فعلى كه ممكن است وقوع آن نباشد ( از اخلاق ناصرى ص 63 ) .\r\n\r\nعَجزُ الأسَد\r\n- ( اصطلاح نجومى ) و از ستارگان واقع بين غراب و شجاع بود ( از صور كواكب ص 331 ) .\r\n\r\nعَجُز\r\n- بفتح عين و ضم جيم ( اصطلاح ادبى ) رجوع به صدر شود .\r\n\r\nعُجمَه\r\n- ( اصطلاح ادبى ) و كلمه‌ايست كه وضع آن عربى نباشد مانند ابراهيم و يوسف .\r\nو يكى از اسباب منع صرف باشد .\r\n\r\nعَدالت\r\n- ( اصطلاح فقهى ) ملكهء نفسانى است كه باعث بر ملازمهء تقوى شود و موجب شود كه مكلف قيام بر واجبات و ترك كبائر و ترك اصرار بر صغائر و ملازمه مروة و پيروى از محاسن اخلاق كند پس عادل كسى است كه او را ملكهء كارهاى خوب و اجتناب از كارهاى بد باشد .\r\nو گفته شده لفظ عدالت را از روى دلالت معنائى است از معنى مساوات و بالاخره عدالت يعنى مساوات و انصاف و ميانه روى و رعايت حد اعتدال و اينكه در هر امرى حد وسط آن را رعايت كند و عادل كسى است كه نسبت بمردم از روى انصاف عمل كند و با نفس خود نيز انصاف كند و عدل نهادن هر چيز است بجاى خود و اعطاء حق هر كس را آن طور كه بايد ( اخلاق ناصر ص 96 ، 57 ) رجوع به عدل شود .\r\nدر بسيارى از عبادات و معاملات و عقود عدالت شرط است :\r\nدر كليات حقوقى آمده است :\r\nشرط مهم در باب شهادت ، عدالت شاهد است .\r\nو عدالت را به اين طور تعريف كرده‌اند :\r\nو عدالت عبارت از ملكه‌ئى است نفسانى كه مانع از ارتكاب كبائر و اصرار بر صغائر باشد » .\r\nو كشف عدالت به اين معنى حاصل نمىشود مگر به طول معاشرت و آميزش تا از آثار پى به آن برند . چنان كه استكشاف ساير ملكات نفسانى نيز از قبيل شجاعت و كرم و امثال آنها از آثار آنها است .\r\nو چون وقوف بر ملكات نفسانى از روى آثار ، كار سهل و آسانى نبوده و كشف آن سخت و دشوار است بعضى از اين\r\n\r\n","description":"","footnote":"","page_name":" 1241 ","page_number":573},
  {"content":"\r\n\r\nتعريف عدول كرده و آن را بحسن ظاهر تعريف كرده‌اند پس عادل كسى است كه ظاهر الصلاح باشد يعنى در ظاهر مرتكب معصيتى نشده حال داراى اين ملكه نفسانيه باشد يا نه .\r\nدر بعض احاديث نبوى و اخبار ائمه طاهرين صلوات الله عليهم اجمعين روايت است قريب به اين مضمون : وقتى كسى به شما خبرى دهد و دروغ نگويد و عده‌ئى بشما دهد خلف وعده نكند ، در معامله با شما ظلم نكند ، به او امانتى سپرديد بشما خيانت نكند چنين كسى مروتش ظاهر و غيبتش حرام و بايست او را عادل دانست .\r\nبهر حال كسانى كه عادات و حركاتشان مخل بناموس اجتماع و مروت باشد بدروغ گوئى و پشت هم اندازى معروف باشند شهادتشان قبول نمىشود زيرا داراى حسن ظاهرى نبوده و معلوم الحالند . اشكالى كه هست در اشخاص مجهول الحال است كه با آنها چه معامله بايد كرد .\r\nاينجا است كه با اين مسأله مواجه خواهيم شد كه آيا عدالت و فسق دو ضد وجودى هستند يا دو نقيض متقابل بايجاب و سلب ؟\r\nاين مشكلات هم ناشى است از تعريفات و ناگزيرم از اينكه اين نكته را تذكر دهم :\r\nتعريفات فنى و صناعات علمى نه فقط راه را دور مىكند بلكه سد شديدى است براى درك موضوعات .\r\nپس بهتر اين است كه معرفت آن بعرف واگذار گردد زيرا عرف ، اعرف بحقائق اين قبيل از موضوعات است .\r\nاهالى هر شهرى اهل صلاح و تقوى را در آن شهر به خوبى ميشناسند .\r\nو در مورد مجهول الحال حاكم لا محاله تفتيش و كاوش از حال شاهد خواهد نمود تا بدرستكارى و راستگوئى او اطمينان كامل حاصل نمايد و الا از دادن حكم خوددارى خواهد نمود .\r\n( كليات حقوقى 248 ، 249 ) .\r\nفارابى در مورد عدالت از نظر مردم مدينه‌هاى جاهله و فاسقه گويد :\r\nو گفته‌اند هر گاه طايفه‌هاى بيكى از اين وجوه ارتباطات بعضى از بعضى متمايز بوند ، حال يك قبيله از قبيلهء ديگر يا مدينهء از مدينهء ديگر يا هم‌پيمانهائى از هم‌پيمانهاى ديگر يا امتى از امتى ديگر در اين تمايز [ قبائل از قبائل يا . . . . . 
  ] بمانند تمايز هر فردى است از آن فرد ديگر ، زيرا فرقى نيست بين آنكه يك فرد از فردى ديگر متمايز بود و يا طايفهء از طايفهء ديگر متمايز بود ، و بنا بر اين بايد پس ازين [ پس از ويژگى يافتن به ما به الارتباطات 
  ] طوايف [ يا قبائل و . . . 
  ] متغالب و مطارد يكديگر بوند . و امورى كه بخاطر آنها [ و براى نيل بدانها 
  ] تغالب حاصل مىشود عبارت بود از سلامت ، كرامت ، توانگرى ، لذات ، و هر چيزى كه بواسطهء آن ميتوان به اين گونه امور رسيد . و بنا بر اين هر طايفهء بايد در اين صدد باشد و قصد كند كه همهء اين گونه منافعى كه آن ديگران است بر بايد [ از او سلب كرده ويژهء خود كند 
  ] و ويژهء خود قرار دهد .\r\nو حال هر طايفهء نسبت بهر طايفهء ديگر بدين سان بود . پس آن طايفهء كه در جهت وصول و رسيدن به اين امور بر طايفهء ديگر غالب بود و او را مقهور خود\r\n\r\n","description":"","footnote":"","page_name":" 1242 ","page_number":574},
  {"content":"\r\n\r\nگرداند پيروز بود و او است كه مورد غبطهء طوايف ديگر واقع مىشود و سعادتمند واقعى او است و اينها است آن چيزهائى كه در سرشت و طبع آدمى بود حال يا در سرشت و طبع هر انسانى است و يا در سرشت و طبع هر طايفهء است و در هر حال اين امور كه تابع سرشت و طبيعت موجودات است همان عدل بود پس در اين صورت عدل عبارت از تغالب بود و عبارت از اين بود كه هر طايفهء و هر فردى هر آنچه پيش آيد مقهور و مغلوب خود گرداند ، و فرد و طايفهء مقهور يا مغلوبيت او در جهت سلامتى بدنش بود در اين صورت محو و نابود شده از بين ميرود و تنها فرد يا طايفهء غالب موجود ميماند و يا مغلوب و مقهوريت او در جهت كرامت او بود در اين صورت خوار و بردهء قاهر مىگردد و طايفه قاهر او را در جهت بدست آوردن امورى كه براى وى سودمندتر است و در جهت وصول به خيراتى كه بخاطر آنها غلبه يافته است و حفظ و استدامت آنها او را به كار گيرد و بردهء خود كند پس اين عمل قاهر كه مقهور را بردهء خود مىكند نيز عدل بود و كارهائى كه مقهور در جهت منافع و آنچه سودمندتر است براى قاهر انجام ميدهد نيز عدل بود پس همهء اين امور عبارت از عدل طبيعى بود و فضيلت عبارت از اين چيزها بود و افعال فاضله اين گونه افعال بود .\r\nپس هنگامى كه خيرات براى طايفهء قاهر و غالب حاصل و مسجل شد بايد به آن كسى كه در راه تسلط و غلبهء بر اين خيرات رنج زيادترى برده است مقدار بيشترى اعطاء شود و به آن كسى كه كمتر متحمل زحمت شده است كمتر داده شود و هر گاه آن خيراتى كه بر آنها غلبه يافته و بدست آمده باشد [ امور مالى نباشد 
  ] اگر كرامت بود در اين صورت بايد به آنكه در بدست آمدن آن بيشتر رنج برده است كرامتى افزونتر اعطا شود و اگر امور مالى بود بايد به او مال زيادتر اعطاء گردد و همين طور است وضع در ساير چيزها به نسبت خود و اين امر نيز عدل طبيعى بود اينان گفته‌اند اما ساير امورى كه عدل ناميده شده است مانند آنچه در خريد و فروش ، رد وديعه‌ها و عدم غصب اموال ديگران و عدم جواز آن و نظائر اين امور كسى كه اين امور را مورد توجه قرار داده و به كار گيرد اولا بخاطر ترس و ناتوانى بود و در هنگام ضرورتى بود كه از خارج وارد بر آن مىشود بيان آن اين است كه مثلا هر يك از آن دو ، حال دو فرد باشند يا دو طائفه در قوت و زور مساوى با آن دگر باشد و يا در قهر و غلبهء بر يكديگر همواره متداول بوند و اين وضع بين آنها ادامه يافته باشد و در نتيجه هر يك از ناحيه آن ديگر مزهء هر دو امر را چشيده‌اند [ هم مزهء مغلوب بودن را چشيده‌اند و هم مزهء غالب بودن را 
  ] و سرانجام كار آنها به دشوارى و ناكامى كه قهرا براى هيچ يك از آنها قابل تحمل نيست كشيده باشد . پس در اين هنگام هر دو طايفه با يكديگر توافق و اجتماع كنند و در خيرات مناصفت و عدالت كنند و هر طايفه سهمى از آنچه بر آن تغالب كرده‌اند براى آن ديگر رها مىكند ، پس اثر اين تعاهد باقى مىماند و هر يك از دو طايفه با آن دگر شرط مىكند كه در\r\n\r\n","description":"","footnote":"","page_name":" 1243 ","page_number":575},
  {"content":"\r\n\r\nصدد ربودن آنچه در تصرف و يد اوست بر نيايد مگر با رعايت شرايطى كه بموجب آن با يكديگر صلح و سازشى ميكنند [ بدين ترتيب هر دو طايفه بر آن صلح و سازش ميكنند 
  ] و از راه همين صلح و سازشها است كه شرايط موضوعهء در خريد و فروش پديد ميآيد و كرامات و سپس مواسات و جز آنها از امورى كه مشابه و مجانس آنها است پديد مىآيد و اين وضع در هنگامى بود كه هر يك نسبت بهر يك ضعيف و ناتوان بود و در هنگام خوف و ترس هر يك از هر يك مىباشد .\r\nپس تا مادام كه هر يك از آن طايفه‌ها نسبت به آن ديگر در اين وضع و حال‌اند بايد [ در امور مطلوب و خيرات 
  ] متشارك و مناصف بوند و هنگامى كه يكى بر ديگر قوىتر شد بايد شرايط و عهود را نقض كرده فورا در صدد قهر و غلبهء بر آن برآيد .\r\nمورد ديگر آنكه بر دو طايفه از خارج چيزى [ حادثه 
  ] وارد شود و اندر يابند كه راهى براى دفع آن نيست مگر به كمك و تشارك يكديگر و ترك تغالب و تخاصم كه لاجرم تا آن گاه كه اين وضع باشد بايد ترك تغالب كرده در دفع آن تشارك نمايند . و مورد ديگر آنكه براى هر يك از آن دو طايفه نسبت بامرى خاص توجهى باشد و بخواهد بر آن غلبه يابد و مىبيند كه دست رسى بدان پيدا نخواهد كرد مگر بواسطهء مشاركت و معاونت آن ديگرى با وى در اين صورت نيز تا آن گاه كه اين وضع موجود است در تغالب بر آن مشاركت نمايند و سپس مجددا بناى معاندت را بايد بگذارند . چون اين گونه تكافوها [ هم شأنى و هم زورى و تسالم‌ها 
  ] بواسطهء اين گونه اسباب [ كه برشمرده شد 
  ] بين گروه‌ها واقع شد [ و خواهد شد 
  ] و مدت زمانى بر آن بگذشت ، كسانى كه از مبدأ و آغاز آن ناآگاه بودند و چگونگى آن را از آغاز كار ندانسته‌اند و بر اين وضع موجود نشو و نما نيافته‌اند گمان كنند كه عدل عبارت از وضع موجود كنونى است و نمىدانند كه اين امر نتيجه ضعف و ترس بود نه عدل پس در به كار بردن آن مغرور شوند و بهر تقدير كسى كه اين گونه امور را به كار گيرد و مورد عمل قرار دهد يا ضعيف و ناتوان بود و يا ترسان بود كه از ناحيه طايفهء ديگر نيز به او همان رسد يعنى مثل آنچه وى در نفس خود از شوق به انجام آن در ميابد در آن غير نيز باشد و يا اصولا مغرور است .\r\n( رجوع شود به ترجمه اراء اهل مدينه فارابى ترجمه نگارنده اين سطور )\r\n\r\nعدد\r\n- ( اصطلاح فلسفى و فقهى ) در تعريف عدد گويند عدد عبارت از كثيرى است كه مركب از آحاد باشد و از شأن آن اين است كه بشمارد بعضى از آن بعضى ديگر را ( تفسير ص 1346 ، 1369 ) .\r\n\r\nعَدَدى\r\n- ( اصطلاح فقهى ) مقابل مثلى و قيمى است .\r\n\r\nعَدل\r\n- ( اصطلاح كلامى ) عدل مقابل ظلم است و به معناى احقاق حق و اخراج حق از باطل است و امر متوسط ميان افراط و تفريط را نيز عدل گويند ميبدى گويد : قوت غضبيه انسان در مرتبت افراط تهور و در مرتبت تفريط جبن و در مرتبت\r\n\r\n","description":"","footnote":"","page_name":" 1244 ","page_number":576},
  {"content":"\r\n\r\nمتوسط شجاعت است و قوت شهوانيه در مرتبت متوسط عفت است و قوت عقليه در مرتبت افراط جربزه و در مرتبت تفريط بلادت و در مرتبت متوسط حكمت است و حد متوسط اين قوى عدالت است .\r\n( از دستور ج 2 ص 298 ) جلال الدين گويند « العدل للنفس قوة بها تسوس الغضب و الشهوة و تحملها على مقتضى الحكمة و تضبطها فى الاسترسال و الانقباض على حسب مقتضاها » ( از اخلاق جلالى ص 53 ) .\r\nدر كتاب معتقد الاماميه در باب عدل آمده است :\r\nو مراد اين طايفهء اماميه از عدل آنست كه خداى تعالى فعل قبيح نكند و اخلاق بواجب نكند .\r\nو قبيح آن فعل را گويند كه منافر عقل بود ، و فاعل آن اگر در آن اختيار دارد مستحق مذمت باشد .\r\nو واجب آن بود كه تارك آن مستحق عقاب و مذمت باشد و فاعلش مستحق مدح و ثواب .\r\nو فعل دو گونه است : قبيح و حسن .\r\nو حسن دو گونه بود : اگر ترك آن منافر عقلست واجب بود ، و اگر ترك آن منافر عقل نيست اگر بر فعل آن مستحق مدح است سنت ، و اگر مستحق مدح نيست اگر فعل آن اولاتر است حسن مطلق ، يعنى : نه واجب و نه سنت . و اگر فعل آن اولاتر نيست اگر تركش اولاتر است مكروه . و اگر اولاتر نيست مباح .\r\n( رجوع شود به معتقد الاماميه ص 23 )\r\n\r\nعدلين\r\n- اصطلاح فقهى است .\r\nمنظور دو عادل است در مواردى كه در اداء شهادت دو عادل لازم است .\r\nدر هيچ يك از عقود و ايقاعات شهادت معتبر نيست جز در طلاق كه صحت آن مشروط است به اين كه با حضور دو نفر شاهد عادل باشد .\r\nو در غير طلاق لازم نيست بلكه مستحب است و مخصوصا در نكاح و رجوع ، گرفتن شاهد تأكيد اكيد شده است .\r\n( كليات حقوقى ص 245 )\r\n\r\nعَدَم\r\n- ( اصطلاح فلسفى ) عدم يعنى نيستى و مقابل وجود است . براى وجود دو اعتبار است يكى وجود مطلق و ديگرى مطلق وجود هر گاه عدم مقابل مطلق وجود باشد مطلق عدم است و اگر مقابلهء آن باعتبار اول سلب وجود مطلق است و مفاد دوم سلب مطلق وجود است و فرق ميان وجود مطلق و مطلق الوجود آنست كه مطلق الوجود بتحقق يك فرد محقق مىشود و لكن انتفاء آن بانتفاء تمام افراد است اعم از ذهنى و خارجى و وجود مطلق بوجود فردى محقق مىشود و بانتفاء فردى نيز منتفى ميگردد .\r\n( از دستور ج 2 ص 312 - اسفار ج 3 ص 116 ش ص 309 اسفار ج 1 ص 85 - شرح منظومه ص 78 ) .\r\nالعدم يضاد الوجود و كل منهما يخالف صاحبه » ( تهافت التهافت ص 1105 رجوع شود به تفسير ص 391 ، 1310 ) .\r\n عدم آئينه هستى است مطلق * كزو پيداست عكس تابش حق\r\nعدم چون گشت هستى را مقابل * درو عكسى شد اندر حال حاصل \r\n\r\nعَدَمِ ازَلى\r\n- ( اصطلاح اصولى ) و\r\n\r\n","description":"","footnote":"","page_name":" 1245 ","page_number":577},
  {"content":"\r\n\r\nمورد استناد اهل برائت است يعنى تقدم عدم حادث است بر زمانى كه علم بوجود آن هست .\r\n( از كشاف ص 47 ) .\r\n\r\nعَدَمِ زَمانى\r\n- ( اصطلاح فلسفى ) مراد امرى است كه در زمانى معدوم بوده است مانند كليهء موجودات طبيعى كه مسبوق الوجودند بعدم زمان رجوع به زمان و دهر شود .\r\n\r\nعَدَمِ صَريح\r\n- ( اصطلاح فلسفى ) مراد عدم در كبد واقع است كه عدم صريح است ( شرح منظومه ص 147 ) .\r\n\r\nعَدَمِ مُجامِع\r\n- ( اصطلاح فلسفى ) مراد از عدم مجامع مسبوقيت وجود بعدم ذاتى است و بعبارت ديگر امكان ذاتى مىباشد كه از جهت ذاتش ليس محض است و از جهت علتش و بواسطهء آن ايس است و در نتيجه حدوث ذاتى مسبوق بعدم مجامع است و يا عدم مجامع آنست كه مرتبت عدمش مجامع با وجودش باشد كه عبارت ديگرى از امكان استعدادى باشد كه در عين آنكه بالقوة است مجامع با مرتبت خاصى از وجود است لكن حاجى گويد :\r\nعدم مجامع عبارت از امكان ذاتى است كه از لوازم ماهيات يعنى لا اقتضائى محض است بالذات « بالعدم المجامع يعنى الحدوث الذاتى مسبوقية وجود الشيء بالليسية الذاتية او المسبوقية بالعدم المجامع و هما الامكان الذاتى الذى هو لازم الماهيات اعنى لا اقتضاء الوجود و العدم من ذاتهما كما قال الشيخ الممكن من ذاته ان يكون ليس و له من علته ان يكون ايس كما يكون سبق ليس واقع اى العدم المقابل الذى يقال له العدم الزمانى منصرم اى منقطع ينعت بالزمانى » ( شرح منظومه 8 ص 75 - اسفار ج 2 ص 527 ) ما حصل اينكه مراد از عدم مجامع ممكنات است يا معدومات ممكنه . يا استعدادات ممكنه كه در عين اينكه معدوم است مجامع با وجوداند يا اعدام مضاف بوجود و نه اعدام مطلقه .\r\n\r\nعَدَمِ مُطلَق\r\n- ( اصطلاح فلسفى ) عدم مطلق مقابل عدم ملكه است كه شأنيت وجود دارد .\r\n( از شفا ج 2 ص 527 ) رجوع بعدم شود .\r\n\r\nعَدَمِ مُقابِل\r\n- ( اصطلاح فلسفى ) مسبوقيت زمانيات را بعدم زمانى عدم مقابل ميگويند در مقابل عدم مجامع و بالجمله مراد از عدم مقابل عدم زمانى است زيرا هيچ يك از مراتب وجودى حوادث زمانى با يكديگر جمع نمىشوند و ازين جهت عدم فكى در سلسلهء عرضيه ناميده‌اند چنانچه بيان شده ظرف سيالات مانند حركات و متحركات زمان است و ظرف مفارقات بسيطه دهر است و ظرف « يا جارى مجراى آن » اسماء و صفات خدا سرمد است و براى وجود دو سلسله است يكى سلسلهء طوليه و ديگرى سلسلهء عرضيه مراد از سلسلهء طوليه بعد از ذات حق تعالى لاهوت و جبروت و ملكوت و ناسوت است و مراد از سلسلهء عرضيه عالم اجسام است و بيان شد كه عدم در كليهء احكام تابع وجود است و بنا بر اين همانطور كه وجود بزمانى و دهرى و سرمدى تقسيم مىشود عدم هم به زمانى و دهرى و سرمدى\r\n\r\n","description":"","footnote":"","page_name":" 1246 ","page_number":578},
  {"content":"\r\n\r\nتقسيم ميگردد و در نتيجه مراد از حدوث دهرى اين است كه عالم ملك مسبوق الوجود بعدم دهرى است زيرا موجودات در مرتبهء خود هر يك راسم عدم ديگرى است و هر وعاء و ظرفى براى وجودى وعاء عدم تالى خود است . « كذلك اى مثل الحدوث الزمانى سبق العدم المقابل على وجود الشيء سابقية له اى للعدم فكية لكن مقابلة العدم و سبقه الانفكاكى فى السلسلة الطولية بخلافها فى الحدوث الزمانى فانها فى السلسلة العرضية » ( از شرح منظومه ص 76 ) .\r\nميرداماد گويد : عالم ملك مسبوق بعدم دهرى است بنحو عدم مقابل يعنى غير مجامع و نام اين نوع عدم را عدم انفكاكى نهاده است در سلسلة طوليه و مسبوقيت حوادث را بعدم مجامع در سلسلهء عرضيه عدم مجامع ناميده است ( شرح منظومه ص 77 - اسفار ج 3 ص 94 - شفا ج 2 526 - 527 ) .\r\n« ان العالم عنده ( داماد ) مسبوق الوجود بالعدم الواقعى الدهرى لا الزمانى الموهوم كما يقول المتكلم و لا المجامع التى فى مرتبة الماهية فقط كما نبست الى الفلاسفة » ( از شرح منظومه ص 77 ) .\r\n\r\nعَدَمِ مَلَكه\r\n- ( اصطلاح فلسفى ) در زير عنوان كلمهء تقابل بيان شد كه يكى از اقسام تقابل عدم ملكه است يعنى عدم آنچه از شأنش وجود است يعنى از شأن شخص يا نوع يا جنس آن باشد كه متصف به وجود باشد مثلا به سنگ نمىتوان گفت آن اعمى زيرا از شأن شخص يا نوع يا جنس آن داشتن بصر نيست و بعبارت ديگر بايد در نوع و يا جنس آن امر متصف بعدم ، ملكه آن شىء وجود داشته باشد ( شفا ج 1 ص 22 ) رجوع شود به تقابل .\r\n\r\nعَدَميّات\r\n- ( اصطلاح فلسفى ) مراد از عدميات سكون و امثال آنست « و العدميات كالسكون ايضا امر عقلى » ( مجموعه دوم مصنفات ص 70 ) .\r\n\r\nعَدَمُ الدَّليل دَليلُ العَدَم\r\n- اين اصطلاح اصولى است و يكى از مستندات اصالت برائت است يعنى استصحاب برائت اصليه و همين طور اصل قبح تكليف ما لا يطاق .\r\n( از قوانين ج 2 ص 14 ) .\r\n\r\nعُدُول\r\n- ( اصطلاح فقهى ) يعنى رجوع كردن و نزد فقها عدول از مجتهد به مجتهد ديگر ، آن باشد كه از مجتهدى كه قبلا فتواى ميگرفته است عدول كند به مجتهد اعلم از او و عدول از حى به ميت روا نباشد و ديگر عدول از قضاء فوائت باشد از لاحقه به سابقه و عدول از فرض به فضل باشد و عدول از قصر باتمام و از اتمام به قصر و عدول مجتهد باشد از رأى خود بواسطهء برخورد به دلائل فقهى ديگر .\r\n( از عروه ص 5 - 5 ، 241 ) و عدول از شهادت اين است كه اگر دو نفر شاهد از شهادت خود عدول نمايند اگر مورد حكمى كه مأخذ شهادت آنها بوده مال يا حق مالى باشد حكم نقض مىشود و بايد شهادت‌دهندگان غرامت بدهند .\r\nاما اگر حاكم ، حكم بقصاص داده ولى قصاص كرده باشد سپس دو نفر شاهد از شهادت خود عدول كرده باشند اگر عدولشان به اين طور باشد كه بگويند اشتباه كرده‌ايم بايد غرامت ديه بدهند و\r\n\r\n","description":"","footnote":"","page_name":" 1247 ","page_number":579},
  {"content":"\r\n\r\nاگر بگويند شهادت كذب داده‌ايم ولى دم حق دارد با دادن نصف ديه هر يك ، هر دو را بقتل رساند .\r\n\r\nعُدولِ مُوصى\r\n- ( اصطلاح فقهى ) بازگشت وصيت‌كننده از وصيت خود .\r\nدر كليات حقوقى آمده است :\r\nهمان طورى كه وصيت برزخى است بين عقد و ايقاع همين طور برزخى است بين جواز و لزوم .\r\nپس موصى حق دارد از وصيت خود عدول كند و وصى نيز حق دارد مادامى كه موصى زنده است وصيت را قبول نكرده و يا اگر قبول كرده آن را رد نمايد .\r\nپس اگر آن را رد كرده و خبر رد بموصى رسيد ديگر وصيتى باقى نخواهد بود اما اگر دوباره آن را قبول نمود و خبر قبول ثانوى بموصى رسيد و از وصيت سابق خود عدول نكرد تا وفات يافت وصيت لازم است .\r\nو اما اگر وصى از وصيت موصى اطلاع بهم نرسانيد تا موصى وفات يافت وصيت لازم است و لو اينكه اگر در حال حيات موصى مطلع ميشد آن را رد مىكرد و چنين فرض شود كه موصى هم علم به اين امر داشته و به همين لحاظ وصيت را به او اعلام ننموده .\r\nو در صورتى كه وصى وصيت را رد كرده و خبر رد بموصى ابلاغ نشده باشد باز هم وصيت لازم است .\r\nحكم وصيت از حيث جواز و لزوم بشرح مذكور در مورد وصيت تمليكى نيز جارى خواهد بود .\r\n( كليات حقوق ص 347 )\r\n\r\nعِدَّة\r\n- ( اصطلاح فقهى ) مأخوذ از عدد باشد و آن مصدر سماعى است و عبارت از تربص محدود است شرعا كه لازم است زن بعد از طلاق و زوال نكاح مدتى درنگ كند و بعد شوى ديگر اختيار كند و عده در طلاق سه قرء يا طهر است و غير - مدخول بها را عدهء نباشد و تواند پس از طلاق شوى كند مگر در وفات كه مطلقا عده لازم است و عدهء وفات چهار ماه و ده روز باشد و كسى كه عادت نشود در طلاق 3 ماه عده دارد .\r\nو عدهء حامل وضع حمل اوست .\r\n( از شرح لمعه ج 2 ص 130 و - كشاف ص 952 ) .\r\n  يا أَيُّهَا النَّبِيُّ إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ وَ أَحْصُوا الْعِدَّةَ وَ اتَّقُوا اللَّهَ رَبَّكُمْ    وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ وَ لا يَحِلُّ لَهُنَّ . . .   وَ الَّذِينَ يُتَوَفَّوْنَ مِنْكُمْ  . و جماعتى از اصحاب را عده گويند .\r\n( از درايه ص 158 ) .\r\nو لا عدة على من لم يدخل بها الزوج الا فى الوفاة فيجب على الزوجة الاعتداد اربعة اشهر و عشرة ايام ان كانت حرة او نصفها ان كانت امة . . . و تعتد ذات الاقراء المستقيمة الحيض مع الدخول بها بثلاثة اشهر هلالية . . . و عدة الحامل وضع الحمل . . . فى غير الوفاة . . . و المفقود اذا جهل خبره وجب عليها التربص . . . و ان لم يكن له ولى ينفق عليها و رفعت امرها الى الحاكم و طلب اربع سنين من حين رفع امرها اليه . . . ثم يطلقها بعدها و تعتد بعده عدة الوفاة و تباح للازواج . . . فلا سبيل له عليها .\r\n( از شرح لمعه ج 2 ص 129 - 131 ) .\r\nدر معتقد الاماميه آمده است :\r\n\r\n","description":"","footnote":"","page_name":" 1248 ","page_number":580},
  {"content":"\r\n\r\nبر زنى كه با وى دخول نرفته باشد ، عدت نيست . و اگر دخول رفته باشد . اگر حامله باشد ، عدت او وضع حمل او باشد ، لقوله تعالى :  « وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ »  ، يعنى زنان آبستن را حد عدت ، نهادن حمل است .\r\nو اين آيت  « وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ »  . يعنى : زنان طلاق داده چشم دارند سه پاكى ميان دو حيض [ با آن معارض نيست 
  ] . دليلش قول رسول ص است :\r\n« صل ايام اقرائك »\r\n، يعنى : نماز كن در ايام اقراء خويش ! و در حيض نماز نباشد ، پس معلوم شد كه قروء پاكى در ميان دو حيض بود .\r\nو اگر وى را حيض نباشد و امثال وى را باشد ، عدت او سه ماه بود . و بنده را چهل و پنج روز . و اگر وى را حيض نباشد و نه امثال وى را از خردى يا بزرگى ، كس هست كه ميگويد كه بر وى عدتى نيست ، و كس هست كه ميگويد :\r\nعدت وى سه ماه باشد .\r\nطريقهء احتياط اين اقتضا مىكند .\r\nو قول خداى :  « وَ اللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ وَ اللَّائِي لَمْ يَحِضْنَ »  ، يعنى :\r\nآنان كه از حيض نااميد باشند از زنان شما ، اگر شما را شك هست در عدت ايشان و مقدار عدت ، پس عدت ايشان سه ماه است . و آنان كه ايشان را حيض نيفتاده باشد ، هم عدت ايشان سه ماه باشد . و اين نص است .\r\nو اما آنچه قائم مقام طلاق است ، به آخر آمدن اجل زنيست كه با وى متعه كرده باشند . عدت او دو پاكى بود . يا چهل و پنج روز .\r\nو زنى كه شوهرش بمرده باشد ، عدت او چهار ماه و ده روز است . و حكم زنى كه در عدت رجعى شوهرش مرده باشد همين . و همچنين بود عدت كنيزكى كه شوهرش بميرد ، و متمتع بها لعموم الاية :\r\n « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  ، يعنى : آنان كه متوفى شوند از شما و زنان بگذارند ، ايشان چهار ماه و ده روز را چشم دارند . شامل است كنيزك را كه شوهرش مرده باشد ، و متمتع بها را .\r\nو اگر حامله بود : عدت او ابعد الاجلين است ، يعنى : اجل و وضع حمل ، هر كدام كه دور تر باشد ، عدت او آن باشد ، براى آنكه عدت عبادتى است كه به آن مستحق ثواب شوند . آنچه درو مشقت بيشتر باشد ، ثوابش بيشتر بود ، و طريقهء احتياط همين اقتضا مىكند .\r\nو قوله تعالى :  « وَ أُولاتُ الْأَحْمالِ أَجَلُهُنَّ أَنْ يَضَعْنَ حَمْلَهُنَّ »  ، معارض لقوله تعالى :  « وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  .\r\nو زنى كه شوهرش غائب باشد . و خبرش ندانند ، اگر پيش امام رود ، و حال بوى گويد ، بفرمايد تا در آفاق چهار سال وى را طلب دارند . اگر هيچ خبر نيابند ، عدت متوفى عنها زوجها بدارد .\r\nو بر شوهر چون طلاق رجعى داده باشد ، نفقت و سكنى واجب بود ، و روا نبود كه از خانهء وى بدر رود ، مگر بدستورى وى رود .\r\nو روا نباشد شوهرش را كه وى را از\r\n\r\n","description":"","footnote":"","page_name":" 1249 ","page_number":581},
  {"content":"\r\n\r\nخانه بدر كند . الا وقتى كه وى را برنجاند ، و بخصومت كردن با كسان وى .\r\nدر عدت به اين نفقت و سكنى واجب نيست ، زيرا كه اصل برائت ذمت است .\r\nاما اگر حامله باشد ، نفقت وى بر وى بود ، لقوله تعالى :  « وَ إِنْ كُنَّ أُولاتِ حَمْلٍ فَأَنْفِقُوا عَلَيْهِنَّ حَتَّى يَضَعْنَ حَمْلَهُنَّ »  ، يعنى :\r\nاگر زنان خداوندان حمل باشند ، بر ايشان نفقت كنيد تا آنگه كه وضع حمل كنند .\r\nو زن حامله كه شوهرش مرده باشد ، از مال فرزند وى بر وى نفقت كنند تا آنگه كه وضع حمل كند .\r\nو سوگ داشتن لازم بود زن را كه در عدت وفات از زينت اجتناب كند ، و بوى خوش به كار ندارد ، و جامهء زينت نپوشد .\r\nو زنى كه شوهرش در غيبت مرده باشد ، عدت وى از آن روز باشد كه خبر وفات بوى رسيده باشد ، از براى آنكه عدت آن عبادت است ، زيرا كه بدان مستحق ثواب ميشوند ، پس صحيح نباشد الا به نيت در ابتداى آن .\r\nو حكم عدت از طلاق همچنين است بر خلافى كه ميان اصحاب است .\r\n( معتقد الاماميه ص 462 ، 465 ) در كليات حقوقى آمده است :\r\nعده طلاق و فسخ نسبت بزنى كه مسبوق بمواقعه بوده و حيضش بطور مستقيم باشد يعنى بيك‌نواخت خون حيض ميبيند سه طهر است كه يكى از آنها همان طهرى است كه طلاق در آن واقع شده و لو يك لحظه باشد .\r\nپس كمترين مدتى كه ممكن است عده زن به آن منقضى گردد بيست و شش روز و دو لحظه است . و لحظه جزء عده نبوده بلكه كاشف از انقضاء عده است .\r\nبنا بر اين رجوع به آن زن در آن لحظه صحيح بوده و ديگرى هم ميتواند او را در آن لحظه عقد نمايد .\r\nو عده طلاق و فسخ با سبق بمواقعه نسبت بزنى كه حيضش بطور مستقيم نبوده و از حيث مدت و عده ايام حيض بيك نهج نيست و يا در سنى است كه با داشتن شأنيت و قابليت ديدن خون حيض ، حائض نمىشود عده يك چنين زنى سه ماه است .\r\nو مُستَرابَه يعنى زنى كه چنين بوده و در مظان حملى باشد ممكن است عده او به نه ماه رسيده بلكه از آن هم تجاوز كند .\r\n( كليات حقوق ص 307 ، 308 ) ابتداء عده مطلقه از حين وقوع صيغه طلاق است و ابتداء عده وفات از حين بلوغ خبر است بزن .\r\nپس اگر بعد از عده طلاق زن شوهر كرده باشد و بعد معلوم شود كه شوهرش در عده وفات كرده بايد عده وفات نگاه‌دارد و الا به شوهر دوم حلال نخواهد بود .\r\n( كليات حقوق ص 308 )\r\n\r\nعِدّهء وَفات\r\n- ( اصطلاحات فقهى ) .\r\nدر كليات حقوقى آمده است :\r\nعده وفات زوج چهار ماه و ده روز است و زن در ايام عده استحقاق نفقه و كسوه ندارد .\r\nزنى كه شوهرش مفقود الاثر شده يعنى خبرى از حيات و ممات او نداشته باشد وقتى علم يا ظن متاخم بعلم بفوت او حاصل نمود عده وفات نگاه خواهد داشت .\r\n( كليات حقوق ص 307 )\r\n\r\n","description":"","footnote":"","page_name":" 1250 ","page_number":582},
  {"content":"\r\n\r\n\r\nعَذرا\r\n- ( نجومى ) نام ديگر سنبله است كه يكى از صور كواكب است ، اين صورت شامل 28 ستارهء داخل صورت و شش ستارهء خارج صورت است و اصل آن به صورت زنى بود كه سر آن بسوى جنوب صرفه است و جلو آن عينا جلوى زبانين است يعنى دو ستارهء كه بر دو كفه ميزان است .\r\n( از صور كواكب عذراء بفتح عين )\r\n\r\nعذارَى\r\n- ( اصطلاح نجومى ) و پنج ستارهء را گويند كه واقع بر كتف كلب اكبر و دنب و ران آن بود .\r\n( عذارا بضم عين )\r\n\r\nعَرابا\r\n- ( اصطلاحات گاه‌شمارى ) آخرين روز از هفتهء عيد مظال بود و بيست و يكم ماه تشرى و حجى بود از حجهاى جهودان .\r\n( عرابا بفتح عين ) از التفهيم ص 245\r\n\r\nعَرش\r\n- ( اصطلاح عرفانى ) عرش محل استقرار اسماء مقيد الهى است و آسمان را عرش گويند و فلك الافلاك را نيز عرش گويند و نفس كليه را كه محيط است بر اشياء بروجه تفصيل عرش كريم و لوح قدر و لوح محفوظ و كتاب مبين و و رقاء و زمرد و ياقوت حمراء نامند .\r\nدر قرآن كريم آمده است :\r\n رَفِيعُ الدَّرَجاتِ ذُو الْعَرْشِ يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ  .  اسْتَوى عَلَى الْعَرْشِ يُدَبِّرُ الْأَمْرَ  .\r\n\r\nعَرشِ جِسمانى\r\n- ( اصطلاح عرفانى ) مراد فلك اعلى است . ( از مجموعه دوم مصنفات ص 164 ) .\r\n\r\nعَرشِ عَقلى\r\n- ( اصطلاح عرفانى ) مراد عقل اول است ( از مجموعه دوم مصنفات ص 164 ) .\r\n\r\nعَرشِ نَفسى\r\n- ( اصطلاح فلسفى ) مراد نفس فلك اول است و العرش ثلاثة العرش العقلى و هو العقل الاول و العرش النفسى و هو نفس فلك الاول و لا يخفى انهما نوران فائضان من نور الانوار المقدس و العرش الجسمانى و هو الفلك الاعلى ( مجموعه دوم مصنفات 146 ) .\r\nو بالاخره جسم محيط بعالم را كه فلك الافلاك باشد عرش ميگويند و فلك ثوابت را كرسى نامند .\r\n\r\nعَرصَةُ القَد\r\n- ( اصطلاح فلسفى و كلامى ) مراد از اين اصطلاح عالم عقلى است ( از مجموعهء دوم مصنفات ص 259 ) .\r\n\r\nعَرَض\r\n- ( اصطلاح فلسفى و فقهى ) عرض عبارت از موجودى بوده كه وجود آن فى نفسه عين وجودش براى غير و در غير باشد و گفته شده است كه « العرض هو موجود فى شىء غير متقوم به لا كجزء منه و لا يصح قوامه دون ما هو فيه » مانند بياض و سواد و غيره كه وجود انها فى نفسه عين وجود آنها است براى غير و در غير خود .\r\nو يا چيزى است كه حال در غير و شايع در آن باشد و يا ماهيتى است .\r\nكه وجودش فى نفسه عبارت از وجودش در موضوع باشد شيخ الرئيس گويد :\r\nعرض آن بود كه هستى وى اندر چيزى ديگر ايستاده بود كه آن چيز بىوى هستيش خود تمام بود ( دانشنامه - الهيات ص 9 ) و بالاخره عرض موجودى است كه هر گاه در خارج موجود شود ناچار وجودش در موضوعى از موضوعات خواهد\r\n\r\n","description":"","footnote":"","page_name":" 1251 ","page_number":583},
  {"content":"\r\n\r\nبود و مقولات عرضى نه مقوله‌اند فعل ، انفعال ، اين ، متى ، كيف ، كم ، وضع ملك و اضافه رجوع شود به مقولات عشر و هر يك از اقسام مقولات عرضى و ( تهافت التهافت ص 135 ، 395 ، 589 ، تفسير ص 754 ، 376 ، 722 ، 736 ، 275 ش ص 263 كشاف ص 1095 اسفار ج 2 ص 78 ، 89 - درة التاج بخش سوم ص 50 ) .\r\nدر فقه سواى نقدين را عرض و عرض گويند .\r\n\r\nعَرضِ بَلَد\r\n- ( هيوى ) بفتح عين و سكون راء كوتاه ترين بعد و فاصلهء بين بلد را گويند از خط استواء سوى شمال زيرا همهء بلاد در ناحيه شمال‌اند كه ربع مسكونى است . و برابر آن از آسمان قوسى است از فلك نصف النهار شبيه به دو ميان سمت الرأس و ميان معدل النهار و هميشه ارتفاع قطب شمال بهر شهرى همچند عرض آن بود و از اين جهت ارتفاع قطب را بجاى عرض بلد ياد كنند .\r\nو طول بلد بعد او است از نهايت آبادانى نسبت به معدل النهار يا خط استواء يا از نهايت آبادانى به مغرب .\r\n( از التفهيم ص 172 )\r\n\r\nعَرضِ كَواكِب\r\n- ( اصطلاح هيوى ) براى شناختن عرض كواكب و ميل آفتاب و عرض جوز هرات معدل النهار را مدار و ملاك كار قرار داده‌اند و دايرهء موهومى بر سطح فلك الافلاك در جهت مخالف معدل رسم كرده بطورى كه از قطبين معدل بگذرد قهرا معدل النهار را در دو نقطهء متقابل قطع مىكند پس در اين صورت كره چهار بخش متساوى شود . در اين صورت ما ميتوانيم موهوما دواير متعدد فرض كنيم كه از قطبين معدل عبور كند با توجه به اين كه در هر نقطهء كه كوكب واقع در آنست كه دايرهء رسم شود كه از آن نقطه و از قطبين بگذرد ، ناچار قوسى ايجاد مىشود ميان نقطهء مفروضه و معدل و آن بر حسب حساب درجات فاصلهء عرض بود پس آن را بعد آن نقطه گويند از معدل ، و بعد اجزاء منطقه را از معدل ميل آن جزو گويند و چون آفتاب دائما بر منطقهء البروج است ، ميل آن جزو را ميل آفتاب نيز گويند .\r\n( از بيست باب ملا مظفر ) عرض بفتح عين و سكون راء عرض خاصّ عرض ذاتى عرض عام عرض لازم\r\n\r\nعَرضِ مُفَارِق\r\n- ( اصطلاحات فلسفى ) عرض يا لازم است يا مفارق يا عام است يا خاص يا ذاتى يا غير ذاتى .\r\nعرض لازم عرضى است كه انفكاك آن از معروض خود ممكن نباشد مانند كتابت بالقوة براى انسان كه انفكاك آن از معروض خود ممكن نباشد چه آنكه بالفعل زائل شود و يا نه . زوال آن بسرعت باشد و يا بطور كندى و بطوء و عوارض لازمه را عوارض محموله هم گويند مانند سفيدى و سياهى براى جسم و عوارض مفارق مانند زردى و سرخى براى خجول و ترسان .\r\nپس عرض لازم غير قابل زوال است و مفارق قابل زوال .\r\nعرض ذاتى عرضى است كه منشأ آن\r\n\r\n","description":"","footnote":"","page_name":" 1252 ","page_number":584},
  {"content":"\r\n\r\nذات باشد و از ملحقات و عوارض ذاتى اشياء باشد مانند تعجب كه عارض و لا حق ذات انسان است و عرض خاص هم هست اعم از آنكه لحوقش بلا واسطه باشد مانند همان تعجب و يا با واسطه باشد مانند ضحك كه با واسطهء تعجب عارض بر انسان مىشود و حركت ارادى كه لحوق آن بر انسان بواسطهء جزء ذاتى آن كه حيوانيت است مىباشد .\r\nعرض عام عرضى است كه شامل و حمل بر چند نوع و حقيقت شود .\r\nدر كلمهء ذات و ذاتى فرق ميان ذاتى در باب برهان و ايساغوجى بيان شد اكنون گوئيم كه عرضى در باب كليات خمس ذاتى در باب برهان است كه مثلا حس و حركت بالارادة در باب ايساغوجى و از نظر آن عرضى است لكن در باب برهان ذاتى است يعنى منتزع از ذات است .\r\n( از اسفار ج 3 ص 17 ، 44 - اساس الاقتباس ص 28 شفا ج 2 ص 528 - درة التاج بخش سوم ص 40 - دستور ج 2 ص 328 - اسفار ج 1 ص 173 ) .\r\n\r\nعرضى\r\n- ( اصطلاح فلسفى ) عرضى اخص از عرض است زيرا بياض مثلا عرض است و حال آنكه عرضى نيست و ابيض عرض و عرضى است چنان كه شيخ - الرئيس گويد عرض مقابل جوهر است و غير از عرضى است كه مقابل ذاتى است وجود اعراض غير از وجود موضوعات است و متأخر از آنها است و عرضيت از صفات عقليه است ( دستور ج 2 ص 315 - ش ص 72 - مجموعه دوم مصنفات ص 73 ) .\r\n\r\nعرف\r\n- ( اصطلاح ادبى و اصولى ) و عبارت از عادت باشد و معتاد و متعارف ، و شامل عرف عام و خاص شود و اغلب از آن عرف عام را خواهند و گاه اطلاق بر اقوال كنند و عادت را اطلاق بر افعال نمايند ، عرف خاص مانند عرف اهل ادب و اهل منطق . . .\r\n( از كشاف ص 994 )\r\n\r\nعِرفان\r\n- عرفان يعنى شناسائى و مراد شناسائى حق است و نام علمى است از علوم الهى كه موضوع شناخت آن حق و اسماء و صفات اوست .\r\nو بالجمله راه و روشى كه اهل الله براى شناسائى حق انتخاب كرده‌اند عرفان مينامند و عرفان و شناسائى حق به دو طريق ميسر است يكى بطريق استدلال از اثر بمؤثر و از فعل به صفت و از صفات بذات و اين مخصوص علماء است و دوم طريق تصفيهء باطن و تخليهء سر از غير و تحليهء روح و آن طريق معرفت خاصه انبياء و اولياء و عرفا است و اين معرفت كشفى و شهودى را غير از مجذوب مطلق هيچ كس را ميسر نيست مگر بسبب طاعت و عبادت قالبى و نفسى و قلبى و روحى و سرى و خفى و غرض از ايجاد عالم ، معرفت شهودى است .\r\n( شرح گلشن راز ص 7 ) .\r\nو عرفا عقيده دارند كه براى رسيدن به حق و حقيقت بايستى مراحلى را طى كرد تا نفس بتواند از حق و حقيقت بر طبق استعداد خود آگاهى حاصل كند و تفاوت آنها با حكما اينست كه تنها گرد استدلال عقلى نمىگردند و بلكه مبناى كار آنها بر شهود و كشف است .\r\nدر حديث است :\r\nمن عرف نفسه فقد عرف ربه\r\n.\r\n\r\n","description":"","footnote":"","page_name":" 1253 ","page_number":585},
  {"content":"\r\n\r\nيا :\r\nاعرف نفسك تعرف ربك\r\n. \r\nعُرفُ الأسد\r\n- ( اصطلاحات نجومى ) نام ديگر ان زبرة الاسد . ظهر الاسد و ان منزل يازدهم از منازل قمر است . بضم عين و سكون راء .\r\n( زبرة بضم زاء و سكون باء )\r\n\r\nعَرَفَه\r\n- ( اصطلاح گاه‌شمارى ) روز نهم ذى الحجه بود كه حاجيان به عرفات باشند . ( بفتح عين و راء و فاء )\r\n\r\nعُرفيَّهء دائِمَه\r\n- ( اصطلاح منطقى ) قضيه كه محمول آن هم بحسب ذات و هم بحسب وصف دائم بود عرفيه دائمه است ( از اساس الاقتباس 149 ) .\r\n\r\nعُرفيَّه دائمه لا ضَروريَّه\r\n- ( اصطلاح منطقى ) و عبارت از قضيه‌ايست كه محمول در آن بحسب ذات دائم لا ضرورى باشد مانند « كل فلك متحرك دائما لا ضرورة » .\r\n( از اساس الاقتباس ص 145 ) .\r\n\r\nعُرفيَّهء ضَروريَّه\r\n- ( اصطلاح منطقى ) و قضيه‌ايست كه بحسب ذات ضرورى باشد يعنى مادام كه ذات آن موجود باشد نسبت محمول بدان ضرورى باشد ( كل ج ب مادام ذات بالضرورة ) .\r\n( از اساس الاقتباس ص 144 ) .\r\n\r\nعُرفيَّهء عامَّه\r\n- ( اصطلاح منطقى ) قضيهء عرفيه عامه عبارت از قضيه - موجبه‌ايست كه حكم در آن بدوام ثبوت محمول براى موضوع باشد مادام كه ذات موضوع متصف به وصف عنوانى است .\r\n( از اساس الاقتباس ص 134 ) .\r\n\r\nعُرفيَّهء لا دائِمَه\r\n- ( اصطلاح منطقى ) و قضيه‌ايست كه بحسب وصف دائم بوده و بحسب ذات لا دائم .\r\n( از اساس الاقتباس ص 145 ) .\r\n\r\nعُرفيَّه لا ضَروريَّه\r\n- ( اصطلاح منطقى ) و آن قضيه كه محمول در آن بحسب وصف دائم بوده و بحسب ذات لا ضرورى .\r\n( از اساس الاقتباس ص 145 ) .\r\n\r\nعُرُوج\r\n- ( اصطلاح عرفانى ) عزيز الدين نسفى گويد : جسم و روح هر دو در ترقى و عروجند و بمراتب بر مىآيند تا به حد خود رسند ، اگر آفتى بايشان نرسد و چون به حد خود رسيدند باز هر دو روى در نقصان مىنهند و هر چيز كه در زير فلك قمر است عروجى دارد و آن عروج را حدى بود معلوم و نزولى دارد و آن نزول را حدى و مقدارى است معلوم و در ميان عروج و نزول استوائى دارد و آن استواء را هم حدى و مقدارى است معلوم ، گوئيا صراط اين است و بر اين صراط چندين گاه به بالا مىبايد رفت و چندين گاه راست مىبايد رفت و چندين گاه به زير مىبايد رفت و اين صراط بر روى دوزخ كشيده است و دوزخ را درهاى بسيار بود و جملهء خلق را گذر بر اين دوزخ است از نبى و ولى و پادشاه و رعيت و بعضى كسان بر اين صراط خوش آسان بگذرند از جهت آنكه سخن دانايان قبول كنند و به دنيا مشغول نشوند و حريص و طامع نباشند و بعضى كس بغايت در زحمت باشند . . .\r\nو هر كه ازين صراط گذشت از دوزخ گذشت به بهشت رسيد همان بهشت كه اول در آن ببوده است .\r\n( از انسان كامل ص 32 ) عروج بضم عين و سكون راء\r\n\r\nعُروجِ اهلِ تَصَوُّف\r\n- ( اصطلاح عرفانى ) عزيز الدين نسفى گويد : عروج اهل تصوف عبارت از آنست كه روح سالك در\r\n\r\n","description":"","footnote":"","page_name":" 1254 ","page_number":586},
  {"content":"\r\n\r\nحال صحت و بيدارى از بدن سالك بيرون آيد و احوالى كه بعد از مرگ بر وى مكشوف خواهد گشت اكنون پيش از مرگ بر وى مكشوف گردد . و بهشت و دوزخ را مطالعه كند و احوال بهشتيان و دوزخيان را مشاهده كند .\r\n( رجوع شود به انسان كامل ص 108 )\r\n\r\nعَرُوض\r\n- ( اصطلاح ادبى ) عروض ميزان كلام منظوم است ( از المعجم ص 23 ) . چنان كه نحو ميزان كلام منثور است و عروضش خوانند كه معروض عليه شعر است يعنى شعر را بر آن عرض كنند تا موزون از ناموزون پديد آيد .\r\n( عروض بفتح عين و ضم راء )\r\n\r\nعَرُوض تجارت\r\n- ( اصطلاح ادبى ) بجز نقدينه را در فقه در باب معاملات عروض گويند .\r\n( از الفقه على : ص 486 )\r\n\r\nعَزائِم\r\n- ( اصطلاح فقهى ) عزيمت و سوره‌هائى كه در آنها آيهء سجدهء واجب است و آنها چهار سوره باشند .\r\n( از شرح لمعه ج 1 ص 23 )\r\n\r\nعَزاقِرَه\r\n- ( كلامى ) پيروان ابو العزاقر ( از مختصر الفرق ص 136 ) ضبط دقيق نيست .\r\n\r\nعزرائيل\r\n- ( علوم غريبه ) اين اصطلاح مربوط به طلسمات و اوراد است و هم در كلمات و عبارات مذهبى آمده است و ملكى بود موكل بر قبض ارواح و مأمور قلع و قمع ستمكاران و ترفيه و آسايش مؤمنان و طلسم نماينده آن مثلث بود ، در علوم غريبه آمده است كه روز او روز شنبه است كه رطب و بارد است و طبع آن ترابى و موت و فنا است . ( از شمس المعارف الكبرى ص 33 )\r\n\r\nعَزل\r\n- ( اصطلاح فقهى و ادبى ) و در لغت بيكار كردن كسى را و جدا كردن است و انزال كردن خارج فرج را گويند و عزل وكيل ، بر كنارى او است از وكالت از جهت خلاف و جز آن ، و نزد بلغا آن باشد كه كلام در خواندن به زبان نرسد مانند « هان اى امام امين هان اى همام مهين ، مائيم آن مه با ما بيا و ببين . » ( از كشاف ص 1025 - الفقه على ج 3 ص 278 )\r\n\r\nعَزلِ وَكيل\r\n- ( اصطلاح فقهى ) در كليات حقوقى آمده است :\r\nوكالت عقدى است جائز ، هم موكل ميتواند وكيل خود را عزل كند و هم وكيل ميتواند از كار كناره‌جوئى نمايد .\r\nبلى اثر وكالت تا وقتى خبر عزل به وكيل نرسيده باقى خواهد بود .\r\nپس كسى كه وكيل در فروش مالى بوده اگر قبل از رسيدن خبر عزل به او ، مال را فروخته باشد بيعش نافذ بوده و موكل حق رد آن را نخواهد داشت . و اين من باب وجود دليل خاصى است و الا حكم با قاعده وفق نمىدهد . در خبر معتبر است :\r\n« قال سلام الله عليه و من و كل رجلا على امر من الامور فالوكالة ثابتة ابدا حتى يعلمه بالخروج عنها كما اعلمه بالدخول فيها »\r\n. كسى كه شخصى را براى انجام امرى از امور وكيل كرد همانطور كه وكالتش را به او اعلام كرد همين طور تا وقتى اعلام عزل به او نرسد بوكالت باقى خواهد بود .\r\nاما اگر وكيل از كار كناره گرفت و استعفاء داد تا اعلام بموكل بوكالت باقى نخواهد بود بلكه به مجرد استعفاء ديگر حق\r\n\r\n","description":"","footnote":"","page_name":" 1255 ","page_number":587},
  {"content":"\r\n\r\nمداخله در كار ندارد . زيرا دليلى بر بقاء او بوكالت تا حين اعلام وجود ندارد .\r\n( كليات حقوقى ص 223 )\r\n\r\nعُزلَت\r\n- ( اصطلاح عرفانى ) عزلت گوشه‌گيرى و كناره‌گيرى و بر كنار شدن و منفصل شدن و مشايخ طريقت عزلت و خلوت و انقطاع و انزوا را از آن جهت اختيار كرده‌اند تا حواس ظاهر بسته شود و از اعمال خود معزول گردند كه هر حجابى كه بر روح انسانى رسد او را از مشاهدهء جمال مولى محجوب گرداند .\r\n عزلت سالكان بود بجسد * عزلت عارفان به هوش و خرد\r\nآن بود عزلت جسد كه مدام * بگسلى از همه چه خاص و چه عام\r\nدر ، بر اهل زمانه در بندى * جا بجز كنج خانه نپسندى\r\nتا نفرسايى از دخول و خروج * لب بياسايى از كلام فضول\r\nبمقالات خلق دم نزنى * بملاقاتشان قدم نزنى\r\nخسرشان عين سود انگارى * بخلشان محض جود پندارى\r\nكل من كان يؤثر العزلة * حصل العزلة بلا مهلة\r\nچون بود عزلتت ز صحبت به * پا ز صحبت به كنج عزلت نه\r\nعزلت آمد كليد گنج شهود * عزلت آمد علاج رنج وجود \r\nو گفته‌اند « من أراد أن بسلم دينه و يستريح قلبه و بدنه و يقل غمه فليعتزل الناس لان هذا زمان عزلة و وحدة » ( طبقات ص 50 ) . شاه نعمت الله گويد : « اصل پنجم عزلت است و عزلت آنست كه بيرون باشى از « مخالطة الخلائق بانقطاع العلائق و العوائق »\r\n چون مردمك ديدهء ما گوشه‌نشين شو * در زاويهء چشم در آ و همه بين شو \r\nو بواسطه عزلت امداد نفسانى كم شود و حجاب مرتفع گردد و بمقام شهود جمال او برسد و سالك را قبل از وصول بمقام توحيد كه مقصود اصلى تمام عبادات و سلوك و رياضيات است انواع حالات دست دهد ( شرح گلشن راز ص 629 - مقدمهء نفحات ص 20 ) .\r\nشاعر گويد :\r\n تو عزلت كن ز غير او بغيرت * كه تا عالى شود هر لحظه سيرت \r\n( از سير و سلوك ص 15 )\r\n\r\nعَزم\r\n- ( اصطلاح عرفانى ) عزم بمعنى ارادهء جازم و تصميم است و در اصطلاح بناء حال و تحقيق قصد است در انجام عبادات و رياضات و حمل نفس بر آنها و تحمل سختيهاى سلوك راه حق و استغراق در لوائح مشاهدات و استجماع قواى استقامت به حكم « فاذا عزمت فى الامور فتوكل على الله » .\r\nو بالجمله تا سالك راه را در كارها و رياضات و اعمال عزم نباشد ره به مقصود نبرد و بايد توجه خود را از كل مخلوق قطع كند و تمام قواى خود را متوجه محبوب كند .\r\n\r\nعزيز\r\n- ( اصطلاح حديث و عرفان ) عزيز نزد محدثان حديثى است كه دو يا سه نفر روايت كرده‌اند\r\n\r\n","description":"","footnote":"","page_name":" 1256 ","page_number":588},
  {"content":"\r\n\r\n( از كشاف ص 977 ) اين كلمه در عرف عرفا اطلاق بر عارفان كامل شده .\r\nدر كلمات مشايخ آمده است :\r\nمن أراد أن يكون عزيزا فى الدنيا شريفا فى الآخرة قليجتنب ثلثا لا يسئل احدا حاجة و لا يذكر احدا بسوء و لا يجيب احدا الى طعامه .\r\n\r\nعَزيمَت\r\n- ( اصطلاح فلسفى و اصولى ) عزيمت نزد اصوليان مقابل رخصت است و شامل فرض و واجب و سنت و ندب و مباح و حرام و مكروه شود و عدهء از اصوليان گويند تنها واجب و حرام است و در موافقات است كه عزيمت احكام كلى است كه ابتداء مشروع شده است و مخصوص به بعضى از مكلفان دون بعضى ديگر با حالى دون حالى نمىباشد مانند نماز و روزه .\r\n( از كشاف ص 1047 - موافقات ج 1 ص 300 ) .\r\nدر فلسفه عزيمت عبارت از اراده مؤكده است كه اجماع ناميده‌اند رجوع باجماع شود\r\n\r\nعَساكِرِ رَحمانى\r\n- ( اصطلاح عرفانى ) مراد قوتهاى روحانى است در مقابل قوتهاى ظلمانى كه عساكر شيطانند : درو چون جمع گشته هر دو عالم ، گهى ابليس گردد گاه آدم ، به بين عالم بهم در هم سرشته ، ملك در ديو و شيطان در فرشته .\r\n\r\nعُسر و حَرَج\r\n- ( اصطلاح فقهى ) و در لغت يعنى سختى و دشوارى و در احكام اسلام به موجب قاعدهء نفى عسر و حرج در مواردى رفع احكام اوليه شود چنان كه اگر كسى نتواند نماز قائما بخواند ميتواند قاعدا بخواند و يا نتواند روزه بگيرد ميتواند در ماه ديگر بگيرد و يا اصولا روزه نگيرد ، و مستند اين قاعده آيه شريفه است كه  « وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ »  .\r\nدر كليات حقوقى آمده است :\r\nدر شريعت اسلام عسر و حرج منفى است چنان كه آيه كريمهء  « ما جَعَلَ عَلَيْكُمْ فِي الدِّينِ مِنْ حَرَجٍ  و  يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ »  بر آن دلالت دارد مثلا در وضوء شستن بشره لازم است اما اگر روى بعض اعضاء وضوء جبيره‌ايست كه كندنش دشوار باشد بنا بر قاعدهء نفى عسر و حرج جائز است بجاى شستن بشره مسح جبيره نمود - و از اين باب است قبول شهادت زنها در امر نسب و ولادت و قبول شهادت اهل خبره اگر چه داراى عدالت نباشند .\r\n( كليات ص 3 ) .\r\n\r\nعَسَى\r\n- اين اصطلاح ادبى است و كلمهء « عسى » در زبان عرب از افعال مقاربه است و معناى آن ترجى است در امر محبوب و اشفاق است در امرى مكروه مانند  « عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ »  كه هر دو معنى در اين آيه جمع شده است و اكثر بعد از عسى فعل مضارع واقع مىشود كه مقرون به أن و مجرد از سين و سوف باشد و گاه مفرد آيد مانند « عَسى زيد يَقُوم - و عسى زيد سيقوم و عسى زيد قائما » و گاه مجرد از سين و سوف و ان آيد مانند « عَسى زيد يَقُوم »\r\n\r\n","description":"","footnote":"","page_name":" 1257 ","page_number":589},
  {"content":"\r\n\r\n( از مغنى ص 78 ) .\r\n\r\nعِشْرَت\r\n- ( اصطلاح عرفانى ) لذت انس و سرور با حق است\r\n\r\nعِشق\r\n- ( اصطلاح عرفانى ) عشق ميل مفرط است و اشتياق عاشق و معشوق از عشق است و بمعنى فرط حب و دوستى است و نيز مشتق از عشقه است و آن گياهى است كه بدور درخت پيچد و آب آن را بخورد و رنگ آن را زرد كند و برگ آن را بريزد و بعد از مدتى خود درخت نيز خشك شود ، عشق نيز چون بكمال خود رسد قوا را ساقط گرداند و حواس را از كار بيندازد و طبع را از غذا باز دارد و ميان محب و خلق ملال افكند و از صحبت غير دوست ملول شود يا بيمار گردد و با ديوانه شود و يا هلاك گردد .\r\nگويند عشق آتشى است كه در قلب واقع شود و محبوب را بسوزد ، عشق درياى بلا است و جنون الهى است و قيام قلب است با معشوق بلا واسطه .\r\nمولوى گويد :\r\n عشق جوشد بحر را مانند ديگ * عشق سايد كوه را مانند ريگ\r\nعشق بشكافد فلك راصد شكاف * عشق لرزاند زمين را از گزاف\r\nگر نبودى بحر عشق پاك را * كى وجودى دادمى افلاك را \r\nعشق مهمترين ركن طريقت است و اين مقام را تنها انسان كامل كه مراتب ترقى و تكامل را پيموده درك كند .\r\nعاشق را در مرحلهء كمال عشق حالتى دست ميدهد كه از خود بيگانه و ناآگاه مىشود و از زمان و مكان فارغ و از فراق محبوب ميسوزد و ميسازد . شاعر گويد :\r\n تا نسوزد كى خنك گردد دلش * اى دل ما خاندان و منزلش\r\nخوش بسوز اين خانه را اى شير مست * خانهء عاشق چنين اولىتر است\r\nبعد از اين من سوز را قبله كنم * زانكه شمعم من بسوزش روشنم\r\nخواب خود بگذار امشب اى پسر * يك شبى در كوى بيخوابان گذر\r\nبنگر آنها را كه مجنون گشته‌اند * همچو پروانه بوصلش كشته‌اند \r\nو در آن هنگام مست عشق شده و ميان خود و معشوق واسطهء نمىبيند و اين همان عشق حقيقى است و منيت از ميان برداشته شود .\r\nو اگر بسته عشقى خلاص مجوى و اگر كشتهء عشقى قصاص مجوى كه عشق آتشى سوزانست و بحرى بىپايانست .\r\nعطار گويد :\r\n گر جام عشق دم زند آتش درين عالم زند * اين عالم بىاصل را چون ذره‌ها بر هم زند\r\nعالم همه دريا شود دريا ز هيبت لا شود * آدم نماند و آدمى گر خويش بر آدم زند\r\nبشكافد آنگه آسمان نه كون ماند ، نه مكان * شورى در افتد در جهان اين شور در ماتم زند\r\nهم جانست و هم جان را جان است * و قصهء بىپايانست و درد بىدرمانست ، \r\nاى مسكين تو پندارى كه شربت عشق ازل خود تو نوشيدهء ، يا عاشق گرم رو در اين راه خود تو ساختهء اگر تو پندارى كه خداى را در اين ميدان قدرت چون تو بندهء نيست كه وى را به پاكى بستايد ، گمانت غلط است و انديشهء خطا ، اگر پردهء قهر از باطن اصنام بىجان بردارند و\r\n\r\n","description":"","footnote":"","page_name":" 1258 ","page_number":590},
  {"content":"\r\n\r\nلگام گنگى از سر اين در و ديوار و درختان فرو كشند ، چندان عجايب تسبيح و آواز تهليل شنوى كه از غيرت سر در نقاب خجلت خويش كشى و به زبان عجز گوئى .\r\n پنداشتمت كه تو مرا يك تنهء * كى دانستم كه آشناى همه \r\n( از عده ج 5 ص 194 ) .\r\nحافظ گويد :\r\n ز عشق ناتمام ما جمال يا مستغنى است * به آب و رنگ و خط چه حاجت روى زيبا را\r\nمن از آن حسن روز افزون كه يوسف داشت دانستم * كه عشق از پردهء عصمت برون آرد زليخا را \r\nاى درويش : عشق براق سالكان و مركب روندگان است ، هر چه عقل به پنجاه سال اندوخته باشد ، عشق در يك دم آن جمله را بسوزاند و عاشق را پاك و صافى گرداند ، سالك به صد حيله آن مقدار سير نتواند كرد ، كه عاشق در يك طرفة العين ، عاقل در دنياست و عاشق در آخرت .\r\nعطار گويد :\r\n تا جهان باشد نخواهم در جهان هجران عشق * تا حديث عاشقى و عشق باشد در جهان\r\nنام من بادا نوشته بر سر ديوان عشق * و عقل در ادراك وى حيرانست و دل \r\nاز دريافت وى ناتوان و عاشق قربانست ، نهان‌كننده عيان است .\r\nعطار گويد :\r\n عاشقان را با خود و با هيچ كس تدبير نيست * عين و شين و قاف را اندر كتب تفسير نيست \r\nعشق حيات فؤاد است اگر خاموش باشد دل را چاك كند و از غير خودش پاك كند . حافظ گويد :\r\n مطرب عشق عجب ساز و نوائى دارد * نقش هر پرده كه زد راه به جائى دارد\r\nعالم از نالهء عشاق مبادا خالى * كه خوش آهنگ و فرح بخش صدائى دارد \r\nو اگر بخروشد وى را زير و زبر كند و از قصهء او شهر و كوى را خبر كند .\r\nمولوى گويد :\r\n اى عاشقان من عاشق فرزانه‌ام * با شمع وصلش در جهان پروانه‌ام پروانه‌ام\r\nجانانه را گم كرده‌ام تا چند زين سرگشتگى * از ما مشو غافل چنين فرزانه‌ام فرزانه‌ام\r\nدادم صلائى ناگهان اندر زمين و آسمان * اينك منادى ميزنم ميخاره‌ام ميخاره‌ام \r\nعشق درد نيست ولى به درد ، آرد ، بلا نيست و ليكن بلا آرد .\r\nسلمان گويد :\r\n چشم مخمور تو مستان را بهم برمىزند * سوز عشقت عاشقان را حلقه بر در مىزند\r\nدل همىنالد چو چنگ و عشق نيز آهنگ او * در دل مشتاق هر يك راز ديگر مىزند \r\nو چنان كه علت حياتست همچنان سبب ممات است ، هر چند مايهء راحت است ، پيرايهء آفت است .\r\nنشاط گويد :\r\n زنده بىعشق كسى در همه عالم نيست * وانكه بىعشق بماند نفسى آدم نيست\r\nمحبت محب را سوزد نه محبوب را و * عشق طالب را سوزد نه مطلوب را . \r\nخواجه عبد الله گويد :\r\n هر دل كه طواف كرد گرد در عشق * هم خسته شود در آخر از خنجر عشق\r\nاين نكته نوشته‌ايم بر دفتر عشق * سر دوست ندارد آنكه دارد سر عشق \r\n\r\n","description":"","footnote":"","page_name":" 1259 ","page_number":591},
  {"content":"\r\n\r\nعشق مصيبت و بلا و هجران ثمر آرد\r\n اى آمده براى وصال نگار خويش * نشنودهء كه عشق سراسر بلا بود\r\nپروانهء ضعيف كند جان و دل نثار * تا پيش شمع يك نفس او را بقا بود \r\nعشق را به حقيقى و مجازى تقسيم كرده‌اند عشق مجازى كه ابتداء ، محبت و هوى و بعد علاقه و بعد وجد و عشق است كه منشأ آن هوى و حب مجازى است و پس از مرتبت عشق شغف است كه سوزاننده قلب است ( از مقدمهء شرح گلشن راز ص 53 رسائل خواجه عبد الله ص 125 - 125 - مقدمهء نفحات ص 124 اسرار التوحيد ص 224 ) و عشق حقيقى الفت رحمانى و الهام شوقى است « و العشق شبكة الحق » و ذات حق كه واجد تمام كمالات است و عاقل و معقول بالذات است عاشق و معشوق است و بالجمله عشق حقيقى عشق بلقاء محبوب حقيقى است كه ذات احديت باشد و ما بقى عشقها مجازى است و در محل خود بيان شده است كه عشقهاى مجازى هم يا محبوب و ممدوح است و يا مذموم و ناپسند بر حسب منشأ و مبدأ و اساس آن كه عشق حيوانى است و يا غير حيوانى و عشق يا عشق پست حيوانى است و يا محبت پاك است به زيبارويان و مظاهر جمال حق از جهت آنكه مظهر حق‌اند .\r\nو بالاخره در اينكه محبت و عشق و علاقه پايه و اساس زندگى و بقاء و موجوديت عالم است شكى نيست زيرا تمام حركات و سكنات و جوش و خروش جهانيان بر اساس محبت و علاقه و عشق است و بس .\r\nو عرفا گويند حتى وجود افلاك و حركات آنها بواسطه عشق و محبت است .\r\nو گويند سلطان عشق خواست كه خيمه به صحرا زند ، در خزائن بگشود ، گنج عشق بر عالم پاشيد . ور نه عالم با بود و نابود خود آرميده بود و در خلوتخانهء شهود آسوده\r\n« كان الله و لم يكن معه شىء »\r\n( لمعات ص 374 - كشاف ص 1022 طرائق ص 106 - شرح تعرف ج 4 ص 35 - مقدمهء نفحات ص 126 - - محبت‌نامه ص 40 ) .\r\nبرخى از تركيبات : جام عشق ، شوق عشق ، نفحهء عشق ، بوى عشق ، بلاهاى عشق ، آواز عشق ، سوختهء آتش عشق ، راز عشق ، دست بيداد عشق ، سوختهء عشق ، نيران عشق ، غم عشق ، زنگار عشق ، بوتهء عشق ، قرعهء عشق ، سوختگان آتش عشق ، شكار عشق ، بازار عشق ، آتشكدهء عشق الهى ، غيرت عشق ، جاذبهء عشق ، دلالان عشق ، بزم عشق ، شراب عشق ، نداى عشق ، دولت عشق ، افسانهء عشق ، نداى عشق ، دولت عشق افسانه عشق ، گلشن سراى عشق ، لالى عشق ، ريحان عشق ، عشق جمال يار ، كمال عشق ، لالهء عشق ، سلطان عشق ، اسرار عشق ، بادهء عشق .\r\n( از اخوان ج 3 ص 267 - 272 - اسفار ج 3 ص 139 ، 147 ، ج 1 ص 127 ج 2 ص 161 - مبدأ و معاد ص 110 - رسائل فلسفيه رازى ص 39 - 40 ) .\r\nعِشقِ اصغَر عِشقِ اكبَر عِشقِ أوسَط عِشقِ حَقيقى\r\n\r\n","description":"","footnote":"","page_name":" 1260 ","page_number":592},
  {"content":"\r\n\r\nعِشقِ حَيوانى عِشقِ عَفيف عِشقِ عَقلى عِشقِ غَريزى عِشقِ نَفسانى عِشقِ مَجازى عِشقِ وَضيع\r\n\r\nعُضوِ بارِد\r\n- مراد از عضو بارد . دماغ است .\r\nرجوع بعشق شود .\r\n( اسفار ج 2 ص 206 ، ج 3 ص 140 147 - شفا ج 1 ص 436 - 443 )\r\n\r\nعِشوَه\r\n- ( اصطلاح عرفانى ) كرشمه و در اصطلاح عاشقان تجلى جمال را گويند .\r\nرجوع بفرهنگ مصطلحات عرفا تأليف نگارنده شود .\r\n\r\nعُصبَه\r\n- ( اصطلاح فقهى ) و بفتح عين اقربا و خويشاوندان را گويند .\r\nاز طرف پدر و در شرع هر كسى كه از تركهء ميت سهمى برد يعنى آنچه از سهام ذوى الفروض باقى ماند و آنها يا نسبى ميباشند يا سببى و در نزد شيعه ميراثى ازين باب به عصبه نخواهد رسيد بنا بر فرض زيادى از سهم ذوى الفرض .\r\nص 949 ) رجوع بأول وارث شود .\r\nص 949 ) رجوع به اول وارث شود .\r\n\r\nعِصمَت\r\n- ( اصطلاح كلامى و عرفانى ) يعنى حفاظت از ارتكاب گناه و بىگناهى و عصمت را در انبيا و اولياء لازم دانند و در ماهيت آن اختلاف است اشاعره گويند عصمت شخص به اين است كه خداى گناهى در شخصى نيافريده باشد و نزد حكماء ملكه‌ايست كه صاحب آن را از فجور باز دارد ( از كشاف ص 1407 ) بعضى از تركيبات ، كنف عصمت ، دست عصمت ، عصمت انبيا ، دودمان عصمت ، پيراهن عصمت ، عصمت الهى ، پردهء عصمت ، خانوادهء عصمت ، عصمت كبرى .\r\n\r\nعَصيرِ عِنَبى\r\n- ( اصطلاح فقهى ) يعنى آب انگور و فشرده آن ، در شرع اسلام قبل از ذهاب ثلثين حرام است يعنى هر گاه آب انگور را در ديك ريزند و بجوشانند قبل از آنكه دو سوم آن كسر شود حرام است و نجس و بعد از ذهاب ثلثين طاهر شود و شيره گردد و اگر قبل از آنكه دو سوم آن تبخير شود بماند تا سركه شود باز طاهر مىشود ( از شرح لمعه ج 2 ص 236 - الفقه على : ج 1 ص 18 - عروه ص 23 )\r\n\r\nعُضوِ بَسيط\r\n- ( اصطلاح فلسفى ) هر يك از دماغ و قلب و كبد را عضو بسيط نامند .\r\n( از اسفار ج 2 ص 206 - ج 3 ص 140 ، 147 ) .\r\nشيخ الرئيس در بيان اعضاء حاره و بارده گويد : نزديكى بتوازن و اعتدال مزاج بواسطهء تكافؤ اعضاء حاره مانند قلب و بارده مانند دماغ و رطبه مانند كبد و يا بسه مانند استخوان حاصل مىشود ( شفا ج 1 ص 436 ) .\r\n\r\nعُضوِ حارّ\r\n- مراد از عضو حار قلب است ( اسفار ج 2 ص 206 - ج 3 ص 140 ، 147 - شفا ج 1 ص 436 ، 443 ) .\r\n\r\nعُضوِ رَئيسَه\r\n- ( اصطلاح اجتماعى ) .\r\nو منظور از عضو رئيسه بدن . قلب بود و عضو رئيسهء مدينه و مدبر مدينه\r\n\r\n","description":"","footnote":"","page_name":" 1261 ","page_number":593},
  {"content":"\r\n\r\nبود .\r\nفارابى گويد : همانطور كه عضو رئيس كالبد آدمى بالطبع اكمل اعضاء وى بود و اعضاء ديگر بطور متنازل يا افضل‌اند و يا غير افضل و هر يك رئيس مادون و مرءوس ما فوق خود است ، همين طور است مدينه و نسبت او بافراد ديگر و نسبت افراد به يكديگر و همانطور كه نخستين عضو متكون در انسان قلب بود و ساير اعضاء بسبب و بكمك وى پديد آيند و قواى لازم هر يك از اعضاءى ديگر از ناحيهء او آيد همين طور است وضع رئيس مدينه و اعضاء ديگر و تمام ملكات و فضائل اخلاقى بايد از رئيس مدينه به سايرين برسد و همانطور كه هر گاه عضوى از اعضاء بدن فاسد شود و كار خود را انجام ندهد كار كالبد بطور كلى ناقص مىماند و انسان كلا از انجام وظائف طبيعى خود باز ميماند همين طور است هر گاه عضوى از اعضاء مدينه وظيفهء خود را انجام ندهد و يا تباه شود و البته اين وضع در ساير موجودات نيز جريان دارد و مثلا نسبت سبب اول به ساير موجودات بمانند نسبت ملك بود بمدينه و قلب بود به بدن انسانى و آنچه مجرد از ماده بود نزديك‌تر بسبب اول است و پس از آن در رتبه اجسام سماوى بود و پس از ان اجسام هيولائى بود و بنا بر اين همهء موجودات عالم پيرو سبب اول بوند بواسطه و بدون واسطه و اعضاء انسانى نيز همه تابع و پيرو قلب بوند و اعضاء مدينه نيز همه بواسطه و بىواسطه بايد پيرو رئيس مدينه بوند تا هماهنگ با نظام طبيعت باشد و البته هر كس نتواند رئيس مدينه شود زيرا رياست متحقق به دو امر شود يكى فطرى و طبيعى و ديگر به ملكه ارادى و هيآت مكسب و بديهى است كه هر جنسى به جنس خود رياست فطرى دارد و وى بايد كسى بود كه ديگرى نتواند بر او رياست كند و بمرتبه كمال بود و از لحاظ عقل در مرتبه بالفعل بود و قوت متخيله وى كامل بود .\r\nپس هر انسانى كه عقل منفعل وى بسبب معقولات كمال يافته باشد و به صورت عقل بالفعل و معقول بالفعل در آمده باشد رتبت وى فوق رتبت مردم ديگر بود فارابى در اينجا بطور تفصيل جنبه‌هاى عقلانى و اخلاقى رئيس مدينه را بر وفق نظام طبيعت شرح داده است و خصال رئيس مدينهء فاضله را بدين شرح برشمرده است و گويد چنين كس رئيس اول و امام مدينهء فاضله و رئيس امت فاضله بود :\r\n1 - تام الاعضاء بود و هر عضوى از اعضاء وى كار لازم خود را بتواند انجام دهد 2 - بالطبع خوش فهم بوده و هر مطلبى كه به دو گفته شود و يا پيش آيد با سرعت و بدرستى دريابد 3 - نيروى حفظ وى قوى بود 4 - ذكى و زيرك بود 5 - بيان وى نيكو بود و زبان وى روان بود 6 - دوستدار تعليم و استفادات علمى بود ، سهل القبول بود تعليم وى رنج ندهد 7 - آزمند بر مأكولات و مشروبات و منكوحات نبود بالطبع از لهو و لعب و لذات آن بيزار بود .\r\n8 - دوستدار راستى بود و مبغض\r\n\r\n","description":"","footnote":"","page_name":" 1262 ","page_number":594},
  {"content":"\r\n\r\nدروغ و دروغگوئى 9 - ورا نفسى كريم و بزرگ بود دوستدار كرامت بود 10 - پول و اموال دنيا در نظر وى خوار بود .\r\n11 - طبعا دوستدار عدالت بود و جور و ستم را ناخوش دارد .\r\n12 - قوى الاراده و صاحب عزم راسخ بود و البته اجتماع همهء اين خصائل در يك انسان بسى دشوار بود و بدين جهت است كه كم و تك تك افراد بدين صفات يافت شوند .\r\nپس از شرح مفصلى شرايط رئيس دوم را بشرح زير بيان كرده است و البته رئيس دوم كسى است كه ميتواند بعنوان جانشين رئيس اول رياست كند و خود مستقل نبود و سنن و شرايع رئيس قبل را اجرا مىكند .\r\n1 - دانا بود و حافظ شرايع و سنن و سيره‌هائى كه پيشينيان از خود نهاده‌اند 2 - حكيم بود .\r\n3 - داراى استنباطى قوى باشد نسبت به سنن گذشته 4 - وجودت فكر و قوت استنباط داشته باشد نسبت بدان چه پيش آيد 5 - نيروى ارشاد وى بشرايع گذشته قوى بود 6 - نيروى بدنى وى در جهت ثبات در امور جنگى و غيره قوى بود .\r\n\r\nعُضوِ رَطب\r\n- ( اصطلاح فلسفى ) مراد از عضو رطب كبد است ( از اسفار ج 2 ص 206 - ج 3 ص 140 ، 147 - شفا ج 1 ص 443 ، 436 ) .\r\n\r\nعُضوِ يابِس\r\n- ( اصطلاح فلسفى ) مراد از عضو يا بس استخوان است ( از اسفار ج 2 ص 206 - ج 3 ص 140 ، 147 - شفا ج 1 ص 436 - 443 ) .\r\n\r\nعَطا\r\n- ( اصطلاح فقهى و عرفانى و اخلاقى ) يعنى بخشش و متقارب با رزق است ، فقهاء گويند رزق عبارت از چيزى است كه از بيت المال براى سربازان اسلامى در هر ماه خارج شود و عطا عبارت از چيزى است كه براى جنديان در هر سال يك مرتبه خارج شود و برخى گويند سهم مقاتلين را عطا گويند و رزق آن فقراء و مساكين بود ( از كشاف ص 1076 ) .\r\nدر عرفان : عطاء و عطايا و عطيه يعنى بخشش كردن و اعطاء بلا عوض باشد و در اصطلاح عبارت از چيزى است كه از ناحيه حق بر بندگان فائض شود و آن يا ارزاق عباد است و يا امورى ديگر مادى و معنوى و قريب المعنى با رزق است .\r\nو عطاء پيش از خوف و رجاست ، اما آدم بسبب ديدن مبتلا است خاصه آن كس كه از سبب ديدن رهاست اگر اشياء را احوال‌گر دانست ، قطب مشيت بجاست ، الهى : اى بخشندهء عطا و پوشندهء جفا ، كار پيش از آدم و حواست ، حكم آنست كه در ازل راندند ، رقم آنست كه در ازل كشيدند يكى را رقم سعادت كشيد ، يكى را حكم به شقاوت كرد .\r\n( از عده ج 4 ص 152 ) از مظفر سؤال شد : « ما خير ما اعطى العبد ؟ قال : فراغ القلب عما لا يعنيه » ( طبقات ص 298 ) .\r\n\r\n","description":"","footnote":"","page_name":" 1263 ","page_number":595},
  {"content":"\r\n\r\nابو بكر كنانى گويد « وجود العطاء من الحق شهود الحق بالحق لان الحق دليل على كل شىء و لا يكون شىء دونه دليلا » ( طبقات ص 274 ) .\r\nبهر حال عطا عبارت است از آنچه از ناحيه حق بر عبد فائض گردد رجوع به فرهنگ مصطلحات عرفا تأليف نگارنده شود .\r\n\r\nعَطف\r\n- ( اصطلاح ادبى ) و هر گاه كلمه يا جملهء بما قبل خود ربط داده شود اين را عطف گويند و معطوف تابعى است كه در حكم معطوف عليه است از لحاظ حكم و جز آن ، ادات عطف كه بوسيلهء آنها كلمات يا جملات به يكديگر مربوط شوند عبارتند از « و - فا - حتى - بل ثم - لا ، لكن و واو » مانند  « وَ لَقَدْ أَرْسَلْنا نُوحاً وَ إِبْراهِيمَ »  كه عطف لا حق بر سابق است و  « كَذلِكَ يُوحِي إِلَيْكَ وَ إِلَى الَّذِينَ مِنْ قَبْلِكَ »  كه عطف سابق بر لاحق است و  « فَأَنْجَيْناهُ وَ أَصْحابَ السَّفِينَةِ »  كه عطف مصاحب است بر مصاحب و « تخاصم زيد و عمرو » فاء براى ترتيب است و تعقيب مانند  « الَّذِي خَلَقَكَ فَسَوَّاكَ »  و ثم براى ترتيب و اتصال است مانند   « فَأَقْبَرَهُ ثُمَّ إِذا شاءَ أَنْشَرَهُ »   حتى براى مطلق عطف است مانند « اكلت السمكة حتى راسها » وام براى اتصال است و بعد از همزهء تسويه واقع شود مانند  « سَواءٌ عَلَيْنا أَ جَزِعْنا أَمْ صَبَرْنا »  اين گونه عطف‌هاى به حروف را عطف نسق گويند و براى فوائدى است از جمله تفصيل مسند اليه با رعايت اختصار مانند « جاءني زيد و عمرو » و يا تفصيل مسند مانند « جاءني زيد فعمرو و يا ثم عمرو - جاءني القوم حتى خالد - جاءني زيد لا عمرو » و گاه براى ايضاح مسند اليه باشد باسم خاص و براى در شك انداختن شنونده مانند « جاء زيد او عمرو » و  « إِنَّا أَوْ إِيَّاكُمْ لَعَلى هُدىً أَوْ فِي ضَلالٍ مُبِينٍ »  يا براى تخيير و اباحه است .\r\nبايد دانست كه در ضمير منفصل و ضمير منصوب متصل مانند اسم ظاهر عطف جايز است يعنى مىتوانند معطوف شوند و لكن اگر خواسته باشند به ضمير متصل مرفوع بارز يا مستتر عطف نمايند بايد ميان آنها فاصله اندازد بيك ضمير منفصلى مانند « كنتم انتم و آباءكم » و  « اسْكُنْ أَنْتَ وَ زَوْجُكَ الْجَنَّةَ »  يا فاصله ديگرى غير از ضمير مانند  « يَدْخُلُونَها وَ مَنْ صَلَحَ  » و  « ما أَشْرَكْنا وَ لا آباؤُنا »  و عطف بيان چيزى است كه متبوع را واضح و روشن كند و فرقش با صفت آنست كه صفت مشتق باشد و عطف بيان مشتق و مأول به مشتق نباشد و در امورى كه نعت با منعوت خود مطابقه مىكند مطابقت كند از تذكير و افراد و جز آن مانند « اسقنى شرابا طيبا » و حق عطف بيان اين است كه زيادتى توضيح را براى متبوع خود افاده كند مانند « ذكرت الله فى الواد المقدس طوى » و آنچه صالح است كه بدل شود تواند كه عطف بيان شود مانند « قدم صديقك خالد » و  « جَعَلَ اللَّهُ الْكَعْبَةَ الْبَيْتَ الْحَرامَ »  و فرق آن با بدل بأمورى است 1 - عطف بيان نه ضمير مىشود نه تابع ضمير 2 - عطف بيان در تعريف و تنكير موافق با متبوع خود است بر خلاف بدل 3 - عطف بيان نتواند\r\n\r\n","description":"","footnote":"","page_name":" 1264 ","page_number":596},
  {"content":"\r\n\r\nجمله باشد بخلاف بدل 4 - تابع جمله نتواند باشد بخلاف بدل 5 - عطف بيان فعلى كه تابع فعلى ديگر باشد نتواند شود بخلاف بدل 6 - عطف بيان نتواند بتكرار لفظ اول باشد بر خلاف بدل و فروق ديگر و بالجمله عطف بيان تابعى است غير از صفت كه متبوع خود را توضيح ميدهد و آن مشهورترين دو اسم شىء مىباشد مانند « قام ابو حفص عمرو » و گاه با بدل در لفظ اشتباه شود .\r\n( از هدايه ص 194 سيوطى 168 ص 174 - مغنى ص 235 كشاف ص 1007 مختصر المعانى ص 37 ) .\r\n\r\nعَطَش\r\n- ( اصطلاح عرفانى ) يعنى تشنگى و عطشان يعنى تشنه و در اصطلاح كنايت از غلبهء ولع بآرزوى خود و لقاء محبوب است و آن را سه درجت است .\r\n1 - عطش مريد بسوى شاهدى كه او را سيراب كند .\r\n2 - عطش سالك براى قطع صفتى از صفات نفس كه او را از توجه به خدا محجوب كرده است و عطش او به روزى كه در آن روز سيراب شود بواسطهء نيل بمطلوب و محبوب .\r\n3 - عطش سالك به آنچه در محب است و محب عطشانست به آنچه بالاتر از آنست و در حقيقت عطش او بكشف حجاب و جلوهء از محبوب است .\r\n( شرح منازل ص 159 ) .\r\nو گفته‌اند « من عطش الى حالة اتم ممن دهش بها و من دهش بها اتم ممن عطش اليها و هذا شأن قبض الحق بالفناء و بسطه بالبقاء » ( طبقات ص 499 ) .\r\n\r\nعَطيَّه\r\n- ( اصطلاح فقهى ) و عطيه باعتبار جنس چهار نوع است 1 - صدقه و آن عقدى است كه نياز بايجاب و قبول و قبض دارد باذن موجب و از عقود لازمه است 2 - هبه كه محتاج بايجاب و قبول و قبض است باذن واهب و در آن قصد قربت شرط نيست و بعد از اقباض در هبه رجوع جايز است البته قبل از تصرف 3 - سكنى و توابع آن كه عمرى باشد و در سكنى نيز ايجاب و قبول و قبض الزامى است و اگر مادام العمر باشد عمرى است و اگر مالك در يك مدت معينى اجازهء سكونت دهد سكنى و يا رقبى است 4 - تحبيس و حكم آن حكم سكنى است در اعتبار قبض و تقيد به مدت و جز آن ( از شرح لمعه ج 1 ص 230 ) .\r\nرجوع به عمرى ، سكنى ، رقبى شود .\r\nهى باعتبار الجنس اربعة الاول الصدقة و هى عقد يفتقر الى ايجاب و قبول و قبض باذن الموجب و من شرطها القربة فلا يجوز الرجوع فيها بعد القبض لتمام الملك و مفروضها محرم على بنى هاشم من غير هم الا مع قصور خمسهم و تجوز الصدقة على الذمى لا الحربى و صدقة السر افضل الا ان يتهم بالترك . الثانى الهبة و تسمى نحلة و عطية و يفتقر الى الايجاب و القبول و القبض باذن الواهب . . .\r\nو لا يشترط فى الابراء القبول . كذا لا يشترط فى الهبة القربة .\r\n( از شرح لمعه ج 1 ص 332 ) .\r\n\r\nعِفَّت\r\n- ( اصطلاح اخلاقى ) عفت يكى از كيفيات نفسانيه است و از اقسام خلقيات مىباشد « هى الخلق الذى يصدر\r\n\r\n","description":"","footnote":"","page_name":" 1265 ","page_number":597},
  {"content":"\r\n\r\nعنه الافعال المتوسطة بين الفجور و الخموده و خمود و فجور دو طرف عفت‌اند و از رذائل‌اند . ( اسفار ج 2 ص 38 ) .\r\nخواجهء طوسى گويد : عفت آنست كه قوت شهوت مطيع نفس ناطقه باشد تا تصرف او باقتضاى رأى او بود و اثر خيريت در او ظاهر شود و از تعبد هواى نفس و استخدام لذات فارغ .\r\n( اخلاق ناصرى ص 74 ) .\r\n\r\nعَفو\r\n- ( اصطلاح اخلاقى ) و آن بود كه بر نفس آسان بود ترك مجازات ببدى يا طلب مكافات به نيكى با حصول تمكن از آن و قدرت بر آن .\r\n( از اخلاق ناصرى ص 79 ) .\r\n\r\nعَفيفَه\r\n- زنى كه مبرى باشد از و طى حرام .\r\n\r\nعِقاب\r\n- ( اصطلاح عرفانى ) و كنايت از عقل اول است و گاه از طبيعت كليه تعبير به عقاب مىشود .\r\n( اصطلاحات شاه نعمت الله ص 54 ) .\r\n\r\nعُقاب\r\n- ( بضم عين اصطلاح نجومى ) نام حيوانى بود و در نجوم و هيئت نام صورتى از صور كواكب است كه شامل 9 ستاره است و آن را نسر طائر هم نامند .\r\n( از صور كواكب ص 116 )\r\n\r\nعَقد\r\n- ( اصطلاح فلسفى ) عقد در اصل جمع است بين اطراف جسم و گره زدن و بستن و خلاف حل است در اصطلاح فقها در باب معاملات و انكحه ، عبارت از ايجاب و قبول است يا ارتباط مخصوص است كه شرعا معتبر شده است .\r\nو نزد بلغا عبارت است از آنكه نثرى را بنظم آورند اعم از آنكه حديث باشد يا قرآن يا مثل و يا جز آنها . ( از كشاف ص 953 - مطول ص 398 ) .\r\nعقد وضع ، در اصطلاح منطقيان اتصاف ذات موضوع است به عنوان رجوع بفرهنگ علوم عقلى شود . عقد فضولى در اصطلاح فقها به اين معنى است كه شخص كه خود مالك متاعى نيست از طرف صاحبش بفروشد و همين طور نكاح كند دخترى را بدون اذن او ، حرفى نيست در اينكه عقد فضولى بنفسه منشأ اثر نيست به اين معنى كه نفس عقد فضولى را اثرى نيست چون يكى از اركان معامله ، مالك بودن متاع است لكن اگر پس از وقوع عقد مالك آن امضا كرد گويند معامله صحيح است و آثار لازم بر آن مترتب است بويژه در نكاح كه اتفاقى است كه پس از تنفيذ و امضاء ، عقد كامل و درست مىشود ، آنان كه گويند عقد كامل و درست مىشود ، آنان كه گويند عقد فضولى پس از اجازه و امضاء درست است اختلاف كرده‌اند كه آيا اجازه مالك كاشف است يا ناقل يعنى كاشف از سبق ملك است يا همان اجازه ناقل ملك است البته فوائدى چند بر هر يك از دو قول مترتب است . بايد دانست كه روايت اصلى در مورد نكاح است و به تنقيح مناط به معاملات ديگر جريان دهند .\r\n( رجوع به عقود شود ) .\r\nدر كليات حقوقى آمده است :\r\nبعضى عقد را بالتزام متعاقدين و تعهد آنها در مقابل امرى تفسير نموده و آن را عبارت از ارتباط ايجاب به قبول قرار داده‌اند و حال آنكه عقد از مقوله فعل است و التزام از مقوله نسب و اضافات ، پس بين اين مفاهيم تغاير موجود و تفسير بعضى ببعض ديگر بىوجه است .\r\nبنا بر اين عقد التزام و ربط و\r\n\r\n","description":"","footnote":"","page_name":" 1266 ","page_number":598},
  {"content":"\r\n\r\nارتباط نبوده بلكه عبارت است از ايجاب مرتبط بقبول ، يعنى جائى كه ايجاب مقرون به قبول باشد . آنچه به ايجاب انشاء مىشود التزام نبوده بلكه تمليك يا مبادله است و لازمه آن تعهد و التزام افتاده و هيچ يك از اين دو امر ، مدلول ايجاب نيست نه بدلالت تضمنى و نه بدلالت التزام چه رسد بدلالت مطابقه . پس التزام حكمى است از احكام عقد ، نه آنكه خود عقد و يا جزء عقد باشد . بلكه مىشود گفت از لوازم آن نيز نبوده بلكه از عوارض مفارقه است ، يعنى ممكن است از آن منفك شود .\r\n( از كليات ص 60 )\r\n\r\nعَقدِ انقِطاع\r\n- در كليات حقوقى آمده است :\r\nقوام عقد متعه به مهر است و اجل .\r\nپس اگر در متن عقد تعيين مهر نشود عقد باطل است و از اين حيث شباهت بعقود معاوضى دارد .\r\nچنان كه در متن عقد ذكر اجل نشود بقول بعضى عقد باطل است و بقول بعض ديگر عقد منقطع به عقد دائم منقلب مىشود اين قول مستند است بروايت ضعيفى كه عمل به آن مشكل و تطبيق آن با قواعد مشكلتر است و احتياط در طلاق و تجديد عقد خواهد بود .\r\nعلاوه بر لزوم ذكر مهر ضمن عقد و ذكر اجل كه از اركان آن محسوب است مختصات ديگرى براى آن ذيلا ذكر مىشود :\r\n1 - طلاق و لعان و خلع و ظهار در عقد منقطع جارى نيست .\r\n2 - عدم توارث و لو شرط توارث شده باشد .\r\n3 - عده غير حامل بعد از دخول و انقضاء اجل يا بذل به مدت دو حيض است .\r\n4 - عدم استحقاق نفقه و قسم .\r\nو اگر حيض نشود و حائض‌شدنش غير ممكن نباشد عده او چهل و پنج روز كه نصف عده دائم باشد خواهد بود .\r\nعده حامل پس از انقضاء اجل يا بذل مدت وضع حمل است .\r\nعدهء وفات مثل دائم چهار ماه و ده روز است و در صورتى كه داراى حملى باشد عدة او ابعد الأجلين است يعنى هر يك از وضع حمل يا اجل دور تر و عقب تر باشد عده به آن تمام خواهد شد .\r\n5 - بر خلاف عقد دائم كه بدون اجازه زن عزل جايز نيست در مورد متعه جايز است\r\n\r\nعَقدِ حَمَل\r\n- ( اصطلاح منطقى ) و عبارت از ثبوت محمول براى موضوع است توضيح آنكه ميان مصاديق موضوع ، مفهوم آن ارتباطى است و ميان موضوع و مصاديق موضوع با محمول نيز ارتباط است مثلا در قضيه « انسان كاتب است » اولا اين قضيه منحل به دو جزء مىشود يكى كلمهء انسان و ديگر كلمهء كاتب كلمات انسان و كاتب دو لفظاند كه دال بر دو معنى ميباشند و از نظر منطق غير از مقصود دلالتى خود آن دو لفظ چيزى مورد نظر نمىباشد و آنچه مورد نظر است مفهوم انسان و مفهوم كاتب است و ميدانيم كه مفهوم انسان و كاتب را نيز مصاديقى است كه هر يك از دو مفهوم با مصاديق خود ارتباط دارند نوع ارتباط كلى با افراد خود . و ميدانيم كه مصاديق انسان در قضيهء فوق همان مصاديق كاتب است پس افرادى مانند زيد و عمرو و بكر را در قضيه فوق دو ارتباط است يكى\r\n\r\n","description":"","footnote":"","page_name":" 1267 ","page_number":599},
  {"content":"\r\n\r\nارتباط آنها با مفهوم انسان و يكى ديگر ارتباط آنها با مفهوم كاتب و كتابت .\r\nارتباط ميان مصاديق را با انسان عقد وضع گويند و ارتباط آنها را با مفهوم كاتب عقد حمل گويند .\r\n( از كشاف ص 953 - دستور ج 2 ص 332 ) .\r\n\r\nعُقدَتان\r\n- ( اصطلاح نجومى ) عقدة - الرأس و عقدة الذنب رأس دلالت بر سعود كند و ذنب دلالت بر نحوس يكى از آن دو رأس التنين و ديگرى رأس الذنب است و آنها را حركاتى بود و بر حوادث و امورى دلالت نمايند .\r\n( از رسالهء نجوميه رساله سوم اخوان ص 93 چاپ مصر 1347 و رجوع به مدار ماه شود ) .\r\nدر رسالهء دوازدهم اخوان آمده است كه نام دو ستاره بود كه يكى را راقص و آن دگر را ذنب نامند . سعادات و نحوسات كواكب از ناحيهء آنها است .\r\nاز رسائل اخوان رساله 12 از جسمانيات ص 11\r\n\r\nالعُقدَةُ الجُنوبيَّه\r\n- ( نجومى ) مجاز - الجنوب را گويند ( عقده بضم عين ) رجوع به جو زهر شود .\r\n\r\nالعُقدَةُ الشَّماليَّه\r\n- ( نجومى ) رجوع به جو زهر و رجوع به رأس شود .\r\n\r\nعُقدَةُ النّازِلَه\r\n- ( نجومى ) صورتى بود كه سيارهء فلك البروج در آن واقع است و هر گاه سيارهء در عقدة النازله باشد غارب گويند .\r\n\r\nعَقدِ فاسِد\r\n- ( اصطلاح فقهى ) .\r\nعقدى كه فاسد بوده قابل تصحيح نيست بلكه محتاج است به عقد جديدى بنا بر اين وقتى عقد اجاره بسبب عدم تعيين اجرت يا منافع فاسد باشد تعيين بعدى بدون عقد جديدى آن را صحيح نخواهد نمود .\r\n( كليات حقوقى ص 139 )\r\n\r\nعَقد و إيقاع\r\n- ( اصطلاح فقهى ) .\r\nاگر ترتب اثر بر جملهء انشائى منوط بصدور جمله ديگرى از شخص ديگر باشد آن را عقد گويند و الا ايقاع يا اذن خواهد بود .\r\nاين ضابطه براى تميز بين عقد و ايقاع اگر چه غالبا مطرد است مع الوصف در عقد يا ايقاع بودن بعضى موضوعات مثل جعاله و وديعه و وصيت اختلاف شده است . و شايد منشأ اختلاف اين باشد كه قبول لفظى در اين موضوعات معتبر است يا اينكه قبول فعلى و هر امرى كه دلالت بر رضايت كند در آنها كافى است .\r\nچنان كه در همه موضوعات به همين منوال است .\r\nعقد يا ايقاع بودن معامله ندرة مثمر ثمر است مثلا وديعه امانت مالكى است پس اگر عقد باشد عقد جائزى خواهد بود و به اين لحاظ ودعى يعنى شخصى كه امانت به او سپرده شده ميتواند آن را حال كند در اين صورت امانت مالكى بامانت شرعى منقلب مىشود اما اگر ايقاع باشد مجرد اذنى بوده و ودعى حق حال آن را نخواهد داشت بلكه بامانت مالكى باقى ميماند تا وقتى كه مالك آن را مسترد كرده يا ودعى آن را رد نمايد بهر حال بحث در آن بيفايده است .\r\n( كليات حقوقى ص 26 )\r\n\r\nعَقرَب\r\n- ( اصطلاح هيوى و نجومى )\r\n\r\n","description":"","footnote":"","page_name":" 1268 ","page_number":600},
  {"content":"\r\n\r\nو يكى از صور بروج دوازده‌گانه بود شامل 21 ستارهء داخل در صورت و سه ستاره 21 ستاره داخل در صورت و سه ستاره خارج از صورت .\r\n( از صور الكواكب ص 207 و رسالهء سوم از رسائل اخوان ص 90 )\r\n\r\nعَقل\r\n- ( اصطلاح فلسفى و عرفانى ) يكى از مسائل مهم فلسفى كه انظار و آراء فلاسفه را به خود متوجه كرده است مسأله عقل ، روح و نفس و چگونگى وجود و ماهيت آنها است .\r\nكلمهء عقل از لحاظ لغوى معانى متعدد دارد از جمله « فهم » الشيء يعقله عقلا .\r\nيعنى فهميد او را و ادراك كرد و تدبر كرد و « قيد » . عقل البعير يعنى شتر را مقيد كرده و به دو قيد زد « العقلة » يعنى عقال و قيد . و « ضد جهل » و « ضد حمق » و اطلاقات و تعبيراتى كه براى مشتقات آن شده است بشرح زير است :\r\n« تعقل » يعنى « تكلف العقل » كه با سختى و دشوارى امرى را دريابد .\r\n« عاقول » گياهى است كه شتر خورد « عقال » آنچه شتر را به آن بندند . « عقل » آنچه را با او سر حيوان را بندند و عقل را از آن جهت عقل گويند كه دارنده خود را از زلات نگاه دارد معقول هم بمعنى عقل آمده است .\r\n« اعتقل لسانه » يعنى قادر بر سخن گفتن نيست و بالجمله .\r\n\r\nعَقيلَة\r\n- زنان مخدره را گويند .\r\n\r\nعَقيلَةُ القَوم\r\n- رئيس و بزرگ قوم را گويند .\r\n\r\nعَقائِلِ إنسان\r\n- كرائم مال و ثروت او را گويند .\r\n\r\nعاقولُ البَحر\r\n- موج دريا را گويند .\r\n\r\nعَقَلَ الدَّواءُ بطنه\r\n- يعنى دارو شكم او را بند آورد .\r\n\r\nالغلام يَعقِلُ عَقلا\r\n- يعنى پسر به حد كمال و عقل رسيده و اكنون عاقل شده است .\r\n\r\nالوَعل عَقَل عَقُولا\r\n- يعنى قوچ كوهى بر بالاى كوه رفت .\r\n\r\nعَقَلَ له دَم\r\n- يعنى صاحب دم ديه آن را ترك كرد .\r\n\r\nاعقَلَ الرَّجُل\r\n- يعنى بر مرد زكات سال واجب شد .\r\n\r\nتَعاقَلَ الرّجل\r\n- مردي را گويند كه خود را خردمند ميداند .\r\n\r\nاعتَقَلَ لِسانَه عَلَى المَجهول\r\n- يعنى زبان خود را از گفتن آنچه نمىداند نگه‌داشت .\r\n\r\nعَقُول\r\n- كسى را گويند كه امور را دريافته و ادراك كند و دوائى كه شكم را بند آورد .\r\n\r\nعَقيل\r\n- يعنى معقول .\r\n\r\nأعقل\r\n- يعنى كسى كه او را عقل زياد باشد .\r\n\r\nعُقّال\r\n- مرضى است كه عارض بر پاى اسب شود و موجب انقباض آن گردد .\r\n\r\nعِقال\r\n- گياهى است بنام سعدانه .\r\n\r\nعاقِلَه\r\n- يعنى ماشطه . زن دانا .\r\n\r\nعَقَلتِ المَرأةُ شَعرَها\r\n- يعنى زن موهاى خود را شانه كرد .\r\n\r\nوَ هُم عَلى مَعاقِلِهم الأولى\r\n- يعنى آنان بر ديه‌هاى زمان جاهليت ميباشند .\r\n\r\nعاقِلَةُ الرَّجل\r\n- خويشان و نزديكان مرد را گويند .\r\n( رجوع شود به كنز اللغة و العلوم و تهذيب الاسماء و اللغات و جمهرة اللغة\r\n\r\n","description":"","footnote":"","page_name":" 1269 ","page_number":601},
  {"content":"\r\n\r\nو البستان )\r\n\r\nعقل\r\nكلمه عقل و مشتقات آن در قرآن بمعنى فهم و ادراك آمده است چنان كه فرمايد :\r\n ثُمَّ يُحَرِّفُونَهُ مِنْ بَعْدِ ما عَقَلُوهُ  ( بقره آيه 74 ) .  أَ فَلا تَعْقِلُونَ  ( بقره آيه 75 ) .\r\n لَعَلَّكُمْ تَعْقِلُونَ  ( بقره 141 - مؤمن 66 ) .\r\n وَ لَقَدْ تَرَكْنا مِنْها آيَةً بَيِّنَةً لِقَوْمٍ يَعْقِلُونَ  .\r\n( عنكبوت : 34 ) .  وَ ما يَعْقِلُها إِلَّا الْعالِمُونَ  ( عنكبوت : 42 )  بَلْ أَكْثَرُهُمْ لا يَعْقِلُونَ  ( عنكبوت : 62 ) .  أَ فَلا يَعْقِلُونَ  ( آل عمران :\r\n64 ) . و آيات ديگر .\r\nعقل در اخبار و روايات نيز اطلاقات متعدد دارد از جمله تقوى\r\n« اما العقل فمن اتقى الله عقل »\r\nو بمعنى علم آمده است « عقل عنه اى اخذ عنه العلم » كه ضد جهل است . ( وافى ص 24 ) .\r\nدر كلمات شعرا نيز اطلاقات متعدد دارد از جمله هوش :\r\nمولانا گويد :\r\n اى بداده رايگان صد چشم و گوش * نى از رشوت بخش كرده عقل و هوش \r\nمقابل ذوق در شريعت ذوق و دين يا بى نه اندر عقل از آنك قشر عالم عقل دارد مغز روح انبيا مولوى علم ، ضد جهل\r\n عقل تا با خود منى دارد عقالش خوان نه عقل * چون منى زو دور گشت آنگه دوا خوانش نه درد \r\nسنائى\r\n عشق را بين علم بركنده اندر كوى صدق * عقل را بين قلم بشكسته در صدر رضا \r\nخاقانى\r\n قافلهء عشق تو ميرود اندر جهان * طائفهء عقل‌ها هم بأثر ميرود \r\nو مقابل نقل آمده است :\r\nپيش از آنكه اطلاقات و معانى عقل را از نظر عرف و فنون مختلف بيان كنيم لازم است موارد استعمال آن را در فلسفه مشخص و معين نمائيم .\r\nكلمهء عقل در دو مورد مشخص در فلسفه به كار برده شده است يكى عقل به معناى جوهر مستقل بالذات و بالفعل كه اساس و پايهء جهان ما وراء طبيعت و عالم روحانيت است و همان است كه در تعريف آن گويند هر جوهر مجرد مستقلى ذاتا و فعلا عقل است و چنين موجودى كه ذاتا و فعلا مستقل باشد همان عقل بمعنى صادر اول و دوم و . . . است .\r\nمعنى ديگر آن همان نفس است كه در مراتب مختلفه بنامهائى مانند عقل بالقوة ، بالملكه ، بالفعل و بالمستفاد خوانده مىشود .\r\nو بالجمله فلاسفه در مقام بيان و تفكيك موجودات از يكديگر موجودات را منحصر در ده مقوله كرده‌اند كه نه مقولهء آن عرض و يك مقوله جوهر است و جوهر پنج قسم است ماده و صورت و جسم كه هر سه جوهر ماديند ذاتا و دو قسم ديگر آن كه نفس و عقل باشد ذاتا مجردند .\r\nنفس جوهرى است كه ذاتا مجرد بوده و در فعل نياز بماده دارد و عقل جوهرى است كه ذاتا و فعلا مجرد باشد و مراد از اين چنين جوهر مجردى كه بنام عقل خوانده شده است همان عقل بمعنى اول ما خلق الله العقل است كه عالم ما وراء را تشكيل\r\n\r\n","description":"","footnote":"","page_name":" 1270 ","page_number":602},
  {"content":"\r\n\r\nميدهد و عقل بمعنى عقل انسانى كه حاكم بر اعمال و رفتار انسان است همان نفس است اكنون اطلاقات عقل را ( بمعنى دوم ) از جهات مختلف بشرح زير برشماريم :\r\nالف - بر هر يك از مراتب نفس انسانى اطلاق عقل شده است چنان كه گويند عقل بالقوة و بالملكه .\r\nب - علم بمصالح امور و منافع و مضار و قبح افعال .\r\nج - قوت مدركهء كليات كه مرتبت كمال نفس است .\r\nد - مطلق نفس را يعنى روح مجرد انسان را عقل گويند .\r\nه - قوت تدبير زندگى را عقل گويند .\r\nو - مبدئيت كمال نفس را عقل گويند .\r\nز - قوت تدبير سعادت اخروى را عقل معاد گويند .\r\nدر كشف المحجوب است : خرد رحمت خداى بود كه فرو ريخته شد بر آفرينش .\r\nناصر خسرو گويد : گواهى بر جوهريت عقل و تمامى و شرف او بر تمام كردن او مر نفس را از آفرينش گواهى خواهيم بدان چه گوئيم هر تمامى را بر ناقص شرف است و تمام شدن ناقص نباشد جز بتمامى ديگر يعنى آن ديگر جز ذات ناقص باشد و شرف نفس مردم بر ديگر چيزها آنست كه او مر عقل را پذيرنده است كه تمام تر از ديگر چيزها است . . . پس ظاهر گرديم كه عقل جوهر است و علت نفس است و علت همهء علتها است و برتر ازو علتى نيست پس تمام‌كننده نفس عقل است و پس از آنكه عقل بنفس متحد شد و مر نفس را زيادتى ممكن نيست پذيرفتن و چون مردم به عقل رسيد تمام شد ( رجوع شود به زاد المسافرين ص 192 - 193 - اسفار ج 1 ص 325 - ج 3 ص 57 - كشف المحجوب سجستانى ص 23 - خوان الاخوان ص 213 ) .\r\nبيان فوق اشارت به اين معنى است كه فلاسفه از اطلاق عقل موجود مفيض نفس و بالاخره موجودى را خواهند كه حاكم بر عالم طبيعت و ما فوق آنست و معانى ديگر را باعتبارات و جهات ديگر اراده كنند چنان كه در كلمات بابا طاهر است كه « العقل آلة العبودية » و يا « العقل سراج العبودية » كه انسان بدان حق را از باطل جدا كند و طاعت را از معصيت امتياز دهد چنان كه گفته شده است « العقل آلة التميز » كه مراد از اين گونه اطلاقات قواى مدركهء نفس است كه عقل معاش و معاد باشد .\r\nدر كلمات عرفا است كه عقل دو قسم است يكى عقل معاش كه محل آن سر است و ديگر عقل معاد كه محل آن دل است .\r\nقيصرى گويد : روح انسان را از جهت تعقل ذات و موجد خود و تعين آن به تعين خاص عقل گويند .\r\nصدر الدين گويد : نفس انسانى را دو قوت است يكى قوت عالمه و ديگرى قوت عامله و قوت عالمه منفك از قوت عامله نيست و بالعكس و در بيان و توضيح قوت عامله گويد : شكى نيست كه افعال انسان گاه خوب و گاه بد و علم به حسن و قبح افعال گاه از راه كسب است و گاه بدون كسب حاصل مىشود و بنا بر اين سه امر حاصل مىشود يكى قوت مميزه خوب و بد و ديگر مقدماتى كه بوسيله آنها امور خوب از بد امتياز گذارده مىشود و سه ديگر\r\n\r\n","description":"","footnote":"","page_name":" 1271 ","page_number":603},
  {"content":"\r\n\r\nنفس افعالى كه موصوف به خوبى و بدى و حسن و قبح‌اند و نام عقل بر اين سه باشتراك لفظى است در كتب اخلاق اطلاق بر مواظبت افعال تجربيه شده است و بنا بر اين كلمهء عقل اطلاق بر امور فوق يعنى مواظبت بر افعال تجربيه و امورى كه بوسيلهء آنها خوب از بد جدا مىشود شده است .\r\nانكساكورس گويد : در عالم وجود دو قوت مىباشد كه مدار كون و فساد بر آنها است و آن دو قوت متضاد يكديگراند و ( حب و نفور - محبت و غلبت ) اند و علاوه بر آن دو قوت قائل به عقل حاكم و ناظم و مدير بر اشياء است و بالاخره مراد از عقل در كلمات فلاسفه گاه عقل انسانى است يعنى موجود مجرد مدرك كليات و گاه عقولى كه باضافهء نفوس مجرده جهان ما فوق و ما وراء طبيعت را تشكيل ميدهند مىباشد .\r\nمراد آنها از عقل انسانى همان قوت مدركهء كليات است كه نفس ناطقه نماند و در اين مورد دو نظر هست يكى آنكه عقل و نفس انسانى از عالم عقول و نفوس در ابدان نزول كرده و نظر ديگر آنكه نفوس جسمانية الحدوث‌اند و روحانية - البقاء و بدن محل و مقر تكميل نفوس است بنا بر نظر دوم نفوس در مرتبت كمال خود و اتصال به عقل فعال بمرتبت عقلى رسيده و عقل بالمستفاد ميشوند و بنا بر نظر دوم نيز مرتبت كمال قوت مدركه كليات را عقل گويند و در هر حال مراد از عقل انسانى همان قوت كمال نفس است « العقل ليس شيئا غير ادراك صور الموجودات من حيث هى فى غير الهيولى » .\r\n( تهافت التهافت ص 15 لا ) . « العقل الانسان انما هو ما يدرك من ادراكه من صور الموجودات و نظامها » .\r\n( تهافت التهافت ص 215 ) .\r\n« العقل ليس هو شىء اكثر من ادراكه الموجودات باسبابها » ( تهافت التهافت ص 532 ) .\r\n« و هذه القوى التى تدرك المعقولات جوهر بسيط و ليس بحسبم و لا يخرج من القوة الى الفعل و لا يصير عقلا تاما الا بسب عقل مفارق و هو العقل الفعال الذى يخرجه الى الفعل » .\r\n( عيون المسائل ص 17 ) .\r\n« و اذا ملت و اردت يا اخى ان تعرف ما العقل الانسانى فليس هو شيئا سوى النفس الانسانية التى صارت علامة بالفعل بعد ما كانت علامة بالقوة » .\r\n( از اخوان ج 1 ص 350 ) .\r\nو فرق ميان علم و عقل آنكه علم عبارت از تصور چيزى است چنان كه هست و عالم كسى است كه چيزى را آن طور كه هست تصور كند و عقل جوهر بسيطى است كه مردمان چيزها را به دو اندر يابند . حيات نگاه‌دارندهء جسد است و نفس ناطقه نگاه‌دارندهء حيات است و عقل نگاه‌دارندهء نفس ناطقه و شرف‌دهندهء او است بشناخت جوهر خويش . ( از جامع الحكمتين ص 249 ) و اما عقل بمعنى مفارق و عقول مجرده طوليه و عرضيه بيان اثبات وجود آنها از اين قرار است كه فلاسفه به حكم قاعدهء « الواحد لا يصدر عنه الا الواحد » و اين اصل كه « ليس فى طباع الكثره بما هى كثرة ان يصدر عنه مبدعان معا بل واحدا فواحدا » و قاعدهء « ان البسيط الذى لا تركيب فيه اصلا لا يكون عله لشيئين » و اصل لزوم\r\n\r\n","description":"","footnote":"","page_name":" 1272 ","page_number":604},
  {"content":"\r\n\r\nسنخيت ميان علت و معلول و بعد از اثبات اين معنى كه موجود اول كه واجب الوجود است واجب از تمام جهات است و هيچ نوع تكثرى در ذات او نيست و واحد الذات نوع تكثرى در ذات او نيست و واحد الذات و الصفات و الافعال است گويند : اول صادر از حق بايد موجودى باشد كه اولا بسيط باشد تا از فاعل بسيط صادر شود و ثانيا مفارق و مجرد از ماده باشد تا از مجرد صادر شود و ثالثا واحد باشد تا از واحد صادر شود و آن عقل است كه جوهرى است مجرد مستقل بالذات و بالفعل و جسم و جسمانى نيست تا مركب باشد و داراى جنس و فصل باشد .\r\nاول صادر را عقل اول و عنصر اعظم و اشرف و لوح و قلم گويند مشائيان گويند : اول چيزى كه ظاهر شد از ذات او عبارت از جوهرى است قدسى كه در غايت نور و ضياء بعد از ذات اول است و بواسطهء او جوهر قدسى ديگرى پديد آمد مترتبت در شرف و كمال و بالاخره بواسطهء عقل اول كه داراى دو جهت است يكى جهت فقر ذاتى و ديگر وجوب غيرى و يا امكان ذاتى و وجوب غيرى و يا نسبت او بذات خود و نسبت بذات حق و بالاخره براى عقل اول هويتى و امكانى است فى نفسه و وجوبى است به اول و مبدأ المبادى ، از جهت تعقل امكان و هويت خود جرم فلك اول و از جهت تعقل ذات مبدأ المبادى عقل دوم و بعبارت ديگر از جهت فقر ذاتى او فلك اول و از جهت وجوب و كمال غيرى او عقل دوم صادر شده است و بعضى صادر و عقل اول را ذو جهات ثلث ميدانند و گويند از جهت تعقلش ذات حق را عقل دوم و از جهت تعقلش امكان خود را كه اخس الجهات است جرم فلك اول و از جهت تعقلش ماهيت خود را نفس فلك صادر مىشود و بالاخره عقل دوم نيز منشأ صدور عقل سوم و فلك دوم و نفس اول است تا برسد به عقل دهم و فلك نهم كه عقل دهم را عقل فعال گويند و از عقل فعال باعتبار امكانش هيولا صادر شده و باعتبار تعقلش ماهيت خود را صور نوعيه و جسميه صادر شده است و باعتبار نسبت او بمبدأ ، نفوس ناطقه صادر شده است « و اول المبدعات عنه شىء واحد بالعدد و هو العقل الاول و يحصل من المبدع الاول الكثرة بالعرض لانه ممكن الوجود بالذات واجب الوجود بالاول لانه يعلم ذاته و يعلم الاول و ليست الكثره فيه من الاول لان امكان الوجود هو لذات و له من الاول وجه من الوجود و يحصل من العقل الاول لانه واجب الوجود و عالم بالاول عقل آخر و لا يكون فيه كثرة الا بالوجه الذى ذكرناه و يحصل من ذالك العقل الاول الثانى بانه ممكن الوجود و بانه يعلم ذاته فلك الاعلى بمادته و صورته التى هى النفس و يحصل من العقل الثانى عقل آخر و فلك آخر تحت الفلك الاعلى » ( عيون المسائل فارابى ص 7 و رجوع شود به تهافت التهافت ص 425 ) .\r\nاما فارسيان در تربيت وجود و نظام آن گويند صدور انواع متكثرهء متكافئه مانند انواع اجسام عنصريه محتاج باختلاف نوعىاند كه يا در فاعل باشد و يا در جهات تأثير فاعل باشد و چون در عقل اخير جهات متكثره به اندازه كافى نيست گويند عقول زياده برآنند كه مشائيان گويند و بازاء هر نوعى از انواع جسمانيه\r\n\r\n","description":"","footnote":"","page_name":" 1273 ","page_number":605},
  {"content":"\r\n\r\nعقلى است كه آن رب النوع آنست و مدبر طلسم آنست « ذو عناية باشخاصه » و بنا بر اين عدد قوا هر عقلى باندازهء انواع جسمانيه‌اند . عقول نزد آنها دو دسته‌اند يكى قواهر اعلون كه در سلسلهء طوليه‌اند و دوم ارباب اصنامند كه در سلسلهء عرضيه‌اند و آنها صواحب انواع جرميه‌اند كه مثل افلاطونى نامند .\r\nو بالاخره حكماء اشراق در ترتيب نظام وجود گويند . از نور الانوار كه واجب الوجود است نور دوم كه نور اقرب است صادر شده و نور دوم را جهات متعدد است يكى توجهش بذات نور الانوار و ديگر توجهش بذات خود يكى از اشراق نور الانوار به آن و ديگرى مشاهدهء او نور الانوار را يكى جنبه نقص و فقر و امكانش و ظلمتش و ديگر از جهت نورانيت او بغيرش و در نتيجه از نور اقرب نور دوم از جهت مشاهده‌اش ذات حق را و از جهت مشاهدهء خودش نفس و در نور دوم جهات مضاعف مىشود يكى از جهت شهودش بلا واسطهء ذات حق را و ديگر شهودش با واسطهء نور اقرب و يكى از جهت امكان و شهودش نفس خود را و ديگر از جهت اشراق نور الانوار بر او و همين طور انوار طوليه و عرضيه صادر شده است .\r\n( از شرح مواقف ج 2567 - مجموعه دوم مصنفات ص 91 ، 138 ، 114 - اسفار ج 1 ص 292 ، 293 ، 310 ، 315 - ج 3 ص 57 ، 350 - ج 4 ص 31 مبدأ و معاد صدرا 1 ص 141 - رسائل ص 161 مشاعر ص 97 ص 321 - تفسير ص 1700 ، 1448 ، 1618 ، 1600 ) . ارسطو گويد عقل بر سه قسم است عقل هيولانى ، عقل بالملكه و عقل فعال وى گويد براى هر حيوانى عقل مفارقى است و در بعضى از حيوانات آن عقل اظهر و ابين است و در بعضى اخفى است و نفس انسانى را دو قوت است يكى قوت عامله و ديگرى قوت عالمه و قوت عالمه نفس منفك از قوت عامله نيست و بالعكس .\r\nعقل يعنى خرد و در اصطلاح حكما قوهء مدرك كليات را عقل گويند و گاه نفس ناطقه را گويند و مراتب و تعداد عقول در محل خود بيان شده است .\r\nخواجه گويد « العقل آلة العبودية » در كلمات بابا طاهر است كه « العقل سراج العبودية » كه بدان حق از باطل امتياز گذارده شود و طاعت از معصيت جدا شود و علم از جهل ممتاز گردد .\r\nقيصرى گويد : روح انسان را از جهت تعقل ذات و موجد خود و تعيين آن به تعين خاص و مقيد كردن آنچه ادراك كند عقل گويند .\r\nو بعضى گفته‌اند « العقل آلة التميز » كه مراد عقل معاش است نه آن مرتبت كه فوق قلب است .\r\nو بعضى گفته‌اند « انتهاء العقل الى الحيرة و انتهاء الحيرة الى السكر » كه بشهود ربوبيت سالك عقل خود را گم كند و متحير شود .\r\nعقل دو قسم است يكى عقل معاش كه محل آن سرست و ديگر عقل معاد كه محل آن دل است .\r\n( از اسرار القلوب - شرح گلشن راز ص 4 - اسرار التوحيد ص 215 - شرح\r\n\r\n","description":"","footnote":"","page_name":" 1274 ","page_number":606},
  {"content":"\r\n\r\nقيصرى ص 41 ) .\r\nعقل كل نخست پديد آوردهء بارى است و تمام است به فعل و قوت كه فرمودند « اول ما خلق الله العقل » ( از خوان الاخوان ص 35 ) .\r\nانصارى گويد : عقل ما عقال دلست ، يعنى دلرا از غير محبوب در بند آرد و از هوسهاى ناسزا باز دارد :\r\n( از عده ج 1 ص 443 ) .\r\nو گفته‌اند « العقل نور فى القلب يفرق به بين الحق و الباطل » ( اشعة ص 176 ) .\r\nو گفته‌اند « العقل ما يبعدك عن مراتع الهلكة » ( طبقات ص 438 ) .\r\nو گفته‌اند « العقل الصحيح هو الذى يستحسن از جمله تركيبات .\r\nعَقلِ اوّل .\r\nعَقلِ فَعّال .\r\nعَقلِ دوم تا دهم .\r\nعَقلِ مَعاد .\r\nعَقلِ جُزوى .\r\nعَقلِ كُلّى .\r\nعَقلِ بَحثى .\r\nعَقلِ إيمانى .\r\nعَقلِ پنهانى عَقلِ كاذِب .\r\nعَقلِ كلّ .\r\nعَقلِ كامِل .\r\nعَقلِ كودك .\r\nعَقلِ محَجوب .\r\nعَقلِ بالملكه .\r\nعَقلِ بالفعل . عَقلِ بالمُستفاد عَقلِ عَمَلى .\r\nعَقلِ نظرى .\r\nعَقلِ مَحض .\r\nو بالاخره .\r\n\r\nعَقلِ إلهى\r\n- مراد ذات حق است « من المعلوم الاول لنا ان العقل الا لهى يجب ان يكون فى غاية الفضيلة و التمام » ( تفسير ص 1697 ) .\r\n\r\nعَقلِ إنسانى\r\n- در رسائل اخوان الصفا است كه « ان العقل اسم مشترك يقال على معنيين احدهما ما تشير به الفلاسفة الى انه اول موجود اخترعه البارى جل و عز و هو جوهر بسيط روحانى محيط بالاشياء كلها احاطة روحانية » .\r\n« و المعنى الاخر ما يشير به جمهور الناس الى انه قوة من قوى النفس الانسانية التى فعلها التفكر و الروية و النطق و التميز و الصنائع و ما شاكلها » ( از اخوان ج 3 ص 228 ) .\r\nو در جاى ديگر گويد « و إذا تأملت و أردت يا اخى ان تعرف ما لعقل الانسانى فليس هو شيئا سوى النفس الانسانية التى بالقوة » صارت علامة بالفعل بعد ما كانت علامة بالقوة ( اخوان ج 1 ص 350 ) .\r\nمبناى تعريف ارسطو براى نفس بر امتياز و جدائى ماده از صورت است بدين طريق كه وى ماده را امر نسبى دانسته و گويد ماده همواره در تبدل و تحول است و امرى است نسبى و ناچار بايد امرى موجود باشد كه آن را در مراتب مختلف محدود و معين نمايد و آن صورت\r\n\r\n","description":"","footnote":"","page_name":" 1275 ","page_number":607},
  {"content":"\r\n\r\nاست كه در هر حال وجود و كون خاص بماده بخشد و او را از ساير موجودات ممتاز گرداند و تفرقه و جدائى ميان ماده و صورت بعينه منطبق بر جسم و نفس است و بنا بر اين انسان نزد ارسطو مانند - مجسمه‌ايست كه شكل و صورت او را از ساير چيزها ممتاز گرداند ، جسد مادهء انسان است و نفس صورت او ، ماده و صورت بنحو اتحاد جوهرى متحد شده‌اند و چنان كه صورت مجسمه را نتوان از وى جدا كرد نفس انسان را نتوان از جسد جدا نمود و بنا بر اين ماده و صورت يك جوهرند و هر يك از ديگرى جدا نمىشوند بر خلاف نظر سقراط و افلاطون كه نفس را مستقل و جداى از جسد ميدانستند و از اين بيان ميتوان دانست كه ارسطو بر خلاف استاد خود افلاطون قائل به جسمانية الحدوث بودن نفس است .\r\nارسطو گويد تمام قواى مختلفه انسان بوسيله نفس به كار گماشته شده و ميشوند و لمس ، سمع ، بصر و غيره همه در استخدام نفس‌اند .\r\nارسطو نفس را بدين سبب كمال اول براى جسم طبيعى ميداند ( رجوع شود به رسالة النفس . . .\r\nدكتر محمود قاسم چاپ مصر ص 67 ، 68 ) .\r\nارسطو گويد صورت بر دو نوع است يكى صورت هيولانيه كه واقع در تحت حس است و ديگرى صورتى كه ذات هيولى نباشد و تحت عقل است و آن عبارت از نوعيت اشياء است صورتى كه در هيولى است عبارت از امرى است كه بالفعل محسوس است و بالاخره ارسطو گويد قوت حاسه مانند ساير قوا جداى از نفس نيست و مانند عضو در جسم هم نيست و بلكه قوت حاسه و هر يك از قواى ديگر خادم نفس است و بلكه خود عسكريان نفس و اجزاء نفس‌اند .\r\nلكن با اين وصف نظر افلاطون را در مورد تقسيم نفس باجزاء مردود ميداند و گويد يك امر است و قابل تجزيه نيست كه از اجزاء مختلف صادر شده باشد و بلكه تمام آثار مختلف و همه مظاهر يك امرند ، نفس انسان را وظائف و ملكاتى است كه پست‌ترين درجات آن ادراك بوسيلهء حواس است زيرا بواسطهء حواس انسان فقط صفات اشياء را در ميابد و در درجهء دوم كه بالاتر است ادراك بوسيلهء حس مشترك است كه محل اجتماع ادراكات حسيه است كه نوع معارف حسيه را در ميابد و در درجهء بالاتر از آن قوت خيال است كه محل اجتماع صور اشياء است حتى بعد از بر طرف شدن آنها از مقابل و مقارنهء با حواس و در درجهء بالاتر حافظه است كه مانند مخيله صور را نگه‌دارى مىكند جز آنكه علاوه بر حفظ صورت اين معنى را نيز كه اين صورت مربوط بگذشته است در ميابد و در درجهء بالاتر ذاكره است و فرق ميان حافظه و ذاكره آنكه حافظه بدون قصد و اختيار صور را حاضر در خود مىكند و ذاكره اين عمل را با قصد و اختيار انجام ميدهد و در درجهء بالاتر عقل است و عقل را نيز دو درجت است يكى عقل قابل كه مرتبت پست‌ترى دارد و ديگر عقل فاعل است كه مرتبت آن بالاتر است .\r\n\r\n","description":"","footnote":"","page_name":" 1276 ","page_number":608},
  {"content":"\r\n\r\nبنا بر اين عقل را قوتى است بر تفكر قبل از آنكه بالفعل انديشهء حاصل شود و همان قدرت بر تفكر عقل را قابل ناميده است و عقل متفكر بالفعل را عقل فاعل ناميده است و مجموع قواى فوق الذكر را نفس نامد .\r\nافلاطون در مورد تعريف و شناساندن نفس اصول منطقى را كنار گذارده است و عقايد وى بيشتر بر مبناى تخيلات شاعرانه است او در مورد حركات و افعال انسانى گويد : حركات انسان را سه منشأ است شهوت ، عاطفه ، عقل . مقر شهوت اسفل بطن است و مقر عاطفه قلب است و مقر عقل سر است . و اين قوا در هر انسان موجود است لكن بدرجات مختلف و از مجموع اين سه قوت نفس پديد ميآيد .\r\nنفس انسانى مانند نفس عالم علت حركت انسان است از طرفى متصل به مثل و از طرفى ديگر متصل بعالم حس است و آن را دو جزء است يكى جزء اعلى و ارقى ديگر جزء اسفل .\r\nجزء اعلى و ارقى را عقل گويند كه مدرك مثل است و بسيط غير مركب است و غير قابل تجزيه است و ابدى است و جزء دوم كه اسفل است لا عاقل است و قابل تجزيه است و فانىشدنى است و آن خود دو جزء دارد يكى جزء وضيع و پست و ديگرى جزء شريف ، جزء شريف ، مبدأ شجاعت حب ، شرف و عواطف است و جزء وضيع مبدأ شهوات بهيميه است .\r\nجزء شريف متصل به عقل است و مركز جزء لا عاقل قلب است .\r\nانسان را دو نوع عقل است و حيوان را دو نوع عقل حيوان از قسم دوم است و نفس لا عاقل . و نبات را يك قسم است .\r\nوى گويد معارف بشرى تنها تذكر است و عبارت از توجه نفس است به آنچه در مثل است .\r\nاز بررسى كلمات و سخنان افلاطون چنين بدست مىآيد كه عقايد و آراء او در مورد نفس و عقل و مثل همه بر مبناى اصول خطابى و شعرى است و كمتر در آن رعايت اصول منطقى شده است لكن ارسطو مسأله نفس و وجود و مراتب آن را به طرز جالبتر و منطقىترى مورد توجه و بحث قرار داده است وى اولا نفس را صورت ماده و جسد ميداند و مجموع ملكات نفسانى و حواس و غيره را نفس ميداند و براى مدركات حسى كه منشأ معارف بشرى ميباشند درجاتى قائل شده است و چون نفس را عبارت از صورت موجودات ميداند موجودات را طبقه‌بندى كرده و براى هر يك از موجودات نفسى قائل شده است ( نفس نباتى ، حيوانى ، جمادى ) و صورت را در اجسام عضويه متجلىتر و روشن‌تر از صورت اجسام لا عضويه مىداند و نظام داخلى اجسام عضوى را اتم و اكمل از اجسام لا عضوى ميداند و همان تنظيم داخلى اجسام عضوى را روح عضوى ميداند و عقل و نفس را عبارت از تنظيم جسد ميداند و نفس نباتيه را بعد از جمادى و حيه را بعد از نباتى ميداند و آن را نيز داراى درجاتى ميداند كه بعضى ارقى و اعلى از بعضى ديگرند و نخستين وظيفهء نفس اجسام عنصرى تحقق بخشيدن به شخص و نوع خود است كه تغذيه و توليد مثل باشد و\r\n\r\n","description":"","footnote":"","page_name":" 1277 ","page_number":609},
  {"content":"\r\n\r\nاين دو امر وظيفهء پست‌ترين درجات جسم لا عضوى است كه نبات باشد و در درجهء بالاتر از نبات علاوه بر انجام وظائف مذكوره وظائف ديگرى مانند حس و ادراك بحواس انجام ميدهد و آن حيوان است كه شاعر بآلام و لذائذ و غيره است و در درجهء بالاتر انسان است كه علاوه بر خصوصيات و آثار و وظائف نبات و حيوان وظائف ديگرى نيز انجام ميدهد .\r\nو در درجهء بالاتر از انسان نفس ملكيه است و بالاخره آخرين مرتبت كمال نفس عقل است .\r\nارسطو پارهء از آراء و عقايد خود را بر اساس آراء استاد خود افلاطون قرار داده مثلا در اين امر كه منشأ و مصدر ، وجود كلى يا مثال يا صورت است با استاد موافق است لكن در بنائى كه بر اين اصل گذارده شده هر يك راهى در پيش گرفته‌اند .\r\nافلاطون ميگويد : صور عقليه كليهء اشياء كه در ذهن مرتسم ميشوند در خارج و عالم عين ما بازاء دارند كه موجود بالفعل است و مراد از موجودات عينى واقعى كه ما بازاء صورتند مثل‌اند ، ارسطو اين قول را مردود ميداند . وى گويد آنچه در خارج موجود بوده و حقيقت دارد مواد و جزئيات است و ما بازاء آن صورت امور عينى بمعنى خارج در عالم محسوس است نه عالم مثل . و چنين نيست كه آن صور را ما بازائى بمعنى آنچه افلاطون گويد باشد بلكه ما بازاء همان اشياء خارجى است كه منشأ ارتسام است و بالجمله كليات و صور ذهنيه را به آن معنى كه افلاطون گويد ما بازاء نيست و ادراكات كليه حقيقت‌اند و لكن آنها را وجود مستقلى نيست در عالمى بنام عالم مثال و وجود محدود به همين عالم است كه ما در آن زندگى ميكنيم و مثل و حس از يكديگر جدا نمىباشند و ميان ماده و صورت جدائى نيست درست است كه ارسطو قائل بعالم ماورا است و اول ما صدر را صور يا عقل ميداند و لكن در عالم حس كاملا خيالى نيست و بلكه براى عالم طبيعت و ماده حقيقتى قائل است و آن را مقابل عالم ما وراء ميداند لكن افلاطون عالم حس و ماده را شبح و سايهء عالم روحانى و مثل ميداند .\r\nارسطو گويد : جهان به طرف هدف و مقصد خاصى سير مىكند و آن هدف و مقصد عبارت از تحقق عقل است .\r\nو از اين رو است كه گويند . فلسفه افلاطون آسمانى بوده و فلسفهء ارسطو زمينى افلاطون در عرش است و ارسطو در فرش و ازينجهت عالم ماده را مشاهده ميكرد و واقع عينى ميدانست و مسائل و قضاياى فلسفى را بر مبناى مشاهدات و تجارب و اصول و قوانين طبيعى قرار داده است .\r\nفلسفهء افلاطون فلسفهء شعرى و خيالى و فلسفهء ارسطو مبتنى بر حقايق عينى خارجى است افلاطون گمان ميكرد كه مركز حقايق در نظام وجود روحانى است كه مثل باشد و عالم حس و ماده تنها مظهر آنست لكن ارسطو حقيقت را در عالم ماده و حس انكار نمىكند و از اين جهت وى ابتدا از معرفت و شناختن موجودات طبيعى محسوس شروع مىكند .\r\nافلاطون مدعى است كه عالم حس و\r\n\r\n","description":"","footnote":"","page_name":" 1278 ","page_number":610},
  {"content":"\r\n\r\nطبيعت را فقط بواسطه عالم روحانى ميتوان شناخت و امور آن را توجيه كرد .\r\nارسطو بر خلاف او گويد جهان و ماده و طبيعت را فى ذاته ميتوان شناخت و بواسطه حواس و مدركات ميتوان از عالم ماده اطلاع پيدا كرد .\r\nارسطو گويد : فهم مثل به آن طور كه افلاطون گفته است كار بسيار دشوارى است و يك تصورات و خيالاتى بيش نيست ( رجوع شود به قصة الفلسفة الحديديثه ج 1 لا ص 270 - 289 ) .\r\nارسطو نفس را كمال جسد ميداند كه در مراتب اول از وظايف مادى اجسام است و بعد از طى مراحل كمال مجرد مىشود .\r\nاز نظم فكرى و منطقى كه در كار ارسطو ديده مىشود اين نكته بدست مىآيد كه وى نفس را جسمانية الحدوث ميداند بر خلاف افلاطون و سقراط زيرا سقراط استاد افلاطون نيز نفس را عنصرى جوهرى دانسته و بدن را آلتى ميدانست كه مورد توجه و اعتناء نيست .\r\nمبدأ معرفت از نظر ارسطو حواس است و ابتداء از ادراك امور جزئيه شروع مىشود تا منتهى شود به تفكر و شروع مىشود تا منتهى شود به تفكر و تعقل كليات كه خواص نوعيه اشياء باشد كه مدرك و ادراك‌كننده آنها را مجرد مىكند از ماده و معانى كلى ميسازد رواقيان نفس را جسمانية الحدوث دانسته و منكر هبوط آن از عالم اعلى ميباشند .\r\nرواقيان گويند نفس طفل عند الولادة صفحهء عارى و خالى است از هر نوع اثرى و صورتى و بلا فاصله صور و آثارى وارد در آن مىشود و اين آثار متدرجا در حواس كه منبعث از اشياء خارج است وارد مىشود و بواسطه حواس در صفحه و لوح ذهن مرتسم ميگردد چنان كه صورت مهر بر موم منطبع مىشود و بنا بر اين نفس منفعل از آثار حسيه و موجودات خارج و محسوس است و از نزد خود چيزى را نمىتواند بسازد و تصرفات آن محدود است به آنچه حس از اشياء و آثار خارجى در ميابد و اشياء خارجى هستند كه بواسطهء ادراك حواس معرفت را بوجود مىآورند .\r\nاين نظر درست مقابل نظر و راى افلاطون است كه گويد معرفت عبارت از تذكر است عقل خود به تنهائى مصدر معرفت است و معرفت از آن جوشش مىكند و عمل حواس بيهوده است رواقيان اين امر را كه مدركات كليه صور حقايق كليه و مثل خارجى باشند مردود ميدانند و گويند . كليات امور ذهنى هستند و منتزع از موجودات حسى خارجى ميباشند كه چند جنس را در تحت يك جنس در آورده و آنها را بنام‌هاى خاص خوانده‌اند و آن نامها و اسامى را مدلول خارجى نيست و چون مبدأ و منشأ معرفت خارج است حقيقت عبارت از مطابقت امور ذهنى با اشياء خارجى است و بعبارت ديگر تطابق ميان صورت و خود شىء است .\r\nرواقيان قائل به عقل مستقل از بدن نبوده‌اند و در باره ماهيت خدا و نفس گويند كه نفس و خدا ناراند خدا نفس عالم است و نفس نار الهى است مع ذلك ميتوان گفت كه نار الهى رواقيان تشابهى با نفس رحمانى و عقل فعال و حاكم بر\r\n\r\n","description":"","footnote":"","page_name":" 1279 ","page_number":611},
  {"content":"\r\n\r\nجهان طبيعت دارد آنچه موجب شده است كه آنها را فيلسوف عقلى نه نامند اولا توجه آنها است در باب معرفت به ماده و جهان طبيعت و ثانيا جنبهء مادى است كه براى نفس و خداى جهان قائل‌اند .\r\nو بدين ترتيب در مسأله اصل الاصول همان رأى و نظر هراكليت را گويند و لكن از طرفى قائل به تناسخ نفوس‌اند و معلوم نيست با وجود آنكه تناسخ نفوس مستلزم مجرد بودن آنها است آنان چگونه نفس را ماده و نار ميدانند .\r\nاشارت رفت كه فارابى فيلسوف اسلامى قائل به اركان شش‌گانه بوده است كه عبارت باشند از نفس اول يا مبدأ الهى ، اسباب ثانويه يا عقول ، عقل فعال ، نفس ، صورت ماده معنويه مبدأ اول احديت مطلقه است و سواى آن متعدد و متكثراند از آن شش مبدأ سه مبدأ اول نه مادى و نه ذو علاقه بماده‌اند و سه مبدأ اخير متعلق باجرام و اجسادند .\r\nوى تعريف ارسطو را در مورد نفس برگزيده و گويد : نفس كمال اول جسم آلى ذى حياة بالقوة است و آن را صورت بدن ميداند و از اين جهت ميتوان استنباط كرد كه مانند ارسطو نفس را منطبع در بدن ميداند و لكن در جاى ديگر تصريح كرده است كه نفس عاقل جوهر انسان است و از عالم امر و عالم الهى و عالم . .\r\nپديد مىآيد چنان كه در كتاب ثمرة المرضيه گويد . « ان الروح الذى لنا من جوهر العالم الامر » و از اين نظر ميتوان او را تابع افلاطون دانست زيرا از عبارات از آن كتاب در مورد نفس و بعضى تأليفات ديگر او معلوم مىشود كه وى ميان عالم حسى و عالم الهى امتياز گذارده است و ارواح و روحانيات را هابط و نازل از عالم ملكوت ميداند البته در مقام تحقيق و بررسى كلمات او ميتوان گفت كه وى در بعضى موارد از آراء و عقايد افلاطون و در بعضى ديگر از فلسفه ارسطو متأثر شده است و در مقام جمع ما بين آنها برآمده است و با توجه به دو نظر فوق ميتوان گفت كه وى ماده روحانيات را متراوش از عالم امر ميداند و لكن نشو و نماء آن را در بدن ميداند و اين نظر را اغلب كسانى كه قائل‌اند كه نفس جسمانية الحدوث است اظهار كرده‌اند .\r\nوى عقيده به تناسخ نفوس را كه افلاطون و رواقيان گويند مردود ميداند و در مورد عقل بشرى گويد : عقل بشرى ملكه‌ايست كه بالقوة مهياى آثار معقولات است چه آنكه معقولات مفارقه باشند يا غير مفارقه و عقل فعال دائما بر حقايق عالم تابش مىكند و موطن عقل فعال فلك قمر است و باعث افاضهء عقل هيولانى است و شبيه به ضوء است كه صادر از آفتاب است و بدين طريق از فلوطن نيز متأثر شده است .\r\nفارابى قوت متخيله را واسطهء ميان حواس و عقل ميداند و گويد : عضو رئيسه در انسان قلب است كه مركز احساس ، تخيل و شهوت است و محل صدور حرارت غريزى است و بعد از آن دماغ است .\r\nقلب اولين مخلوق در بدن است .\r\nحصول صورت در هر چيزى بر سه نوع است يكى حصول صورت در حس و\r\n\r\n","description":"","footnote":"","page_name":" 1280 ","page_number":612},
  {"content":"\r\n\r\nديگرى حصول صورت در عقل و سه ديگر حصول صورت در جسم قسم اول بواسطهء انفعال و دوم بواسطهء حصول صورت مفردا و غير ملابس با ماده است وى قواى نفس را متساوى الرتبه نمىداند و آن را ذو درجات مختلف و در حال تكامل و ترقى ميداند كه از محسوس بواسطهء متخيله به معقول رود .\r\nعقل در نفس طفل بالقوة است و بعد از ادراك صور اجسام بالفعل مىشود و اين انتقال از قوت به فعل كار عقل فعال است و او است كه واهب الصور است .\r\nعقل فعال نه تنها مبدأ فيضان حدوث نفس است بلكه مبدأ و مصدر صور جمادات و نباتات و حيوانات است .\r\nاز بررسى كلمات او در موارد مختلف اضطرابات خاص مشاهده مىشود گاه افلاطونى است و گاه پيرو آراء ارسطو است و همين امور است كه موجب مىشود او را فيلسوف تلفيقى بناميم .\r\nو از طرفى مانند افلاطون گويد نفس عاقله جوهر انسان است و بفناء بدن فانى نمىشود از طرفى ديگر مانند ارسطو گويد نفس صورت و كمال بدن است و قبل از بدن نبوده است و به حدوث بدن حادث شده و همواره سير تكاملى را طى تا بمرتبت كمال خود برسد مادهء عقل در روح طفل موجود و بعد از طى مدارج كمال عقل فعال مىشود و يا به دو ميپيوندد ( رجوع شود به رسائل متفرقهء فارابى ص 16 و آراء اهل مدينهء فاضلهء فارابى ص 15 ) . الكندى در مورد عقل انسانى تابع نظر و رأى ارسطو است و گويد نفس عبارت از صورت است و كمال جسم است و او را وظائف و آثار زيادى است كه در مراتب مختلف آثار و وظائف مختلف دارد و چنين آغاز سخن كند .\r\nصورت بر دو نوع است يكى صورت هيولانيه كه واقع تحت حس است و ديگر صورتى كه واقع تحت عقل است و آن نوعيت و صورت نوعيهء اشياء است .\r\nصورت هيولانيه بالفعل محسوس است و بواسطه افادت نفس در نفس حاصل مىشود و چنين نيست كه وقوع آن در نفس مانند وقوع شىء در ظرف باشد بلكه با نفس متحد مىشود و در نتيجه صور اشياء كه در ذهن و نفس حاصل ميشوند بانطباع نمىباشند بلكه باتحادند و هر يك از قواى انسانى چيزى جداى از نفس نمىباشد و در عين حال در نفس هم نيست چنان كه عضو در جسم است بلكه قوة حاسه خود نفس است در مرحلهء پست و نفس خود حاس است و بالجمله نفس با حاسه حاسه است با لامسه لامسه است و با ذوق ذائقه و با شم شامه است .\r\nالكندى مسأله اتحاد عاقل و معقول را به ارسطو نسبت داده است و گويد ارسطو قائل باتحاد عاقل و معقول و حاس و محسوس است چنان كه در بحث مربوط باتحاد عاقل و معقول گذشت ( رجوع شود به رسالهء الكندى ص 353 - 356 ) .\r\nابن سينا در مسألهء نفس و عقل انسانى و تقسيمات پيرو عقايد و آراء ارسطو است و در مواردى تحت تأثير\r\n\r\n","description":"","footnote":"","page_name":" 1281 ","page_number":613},
  {"content":"\r\n\r\nفارابى واقع شده است لكن در بعضى موارد در مسأله نفس ازو جلوتر رفته و آن را به طرز خاص مورد بحث و تدقيق قرار داده است در اغلب از موارد وى سعى كرده است خود را پيرو آراء ارسطو نشان دهد و مسلم است كه به اندازه زيادى از آراء ارسطو را كه از طريق فارابى بدست آورده است خود تأييد كرده و پذيرفته است .\r\nابن سينا از آن جهت كه در مسائل طبى تبحر خاص داشته است مسألهء نفس را گاه از نظر طبى و گاهى ديگر از نظر فلسفى مورد توجه قرار داده است بدين جهت دقت زيادترى در آراء او مشاهده مىشود و همين دقت نظر زياد وى در امر نفس موجب شده است كه مقام و منزلت بزرگى را در جهان فلسفه احراز كند .\r\nاو نفوس را بر سه نوع ميداند و كم و بيش در اين تقسيمات آراء ارسطو را مد نظر داشته است از اين قرار نفس نباتى ، نفس حيوانى و نفس ناطقهء انسانى در تعريف اول گويد : « انّها كمال اوّل لجسم طبيعىّ آلى من جهة ما يتولّد و يربو و يغتذي » و در تعريف نفس حيوانى گويد .\r\n« انها كمال اول لجسم طبيعى من جهة ما يدرك الجزئيات و يتحرك بالاراده » و در تعريف نفس انسانى گويد : « انها كمال اول لجسم طبيعى آلى من جهة ما يفعل الافعال الكائنة بالاختيار الفكرى و الاستنباط بالرأى من جهة ما يدرك الامور الكلية » در فصل اول از فن هفتم از طبيعيات ابتداء وجود نفس را ثابت كرده و گويد . ما اجسامى را مشاهده ميكنيم كه داراى حس و حركت باراده‌اند و اجسامى را مشاهده مىكنيم كه تغذيه و تنميه و توليد مثل ميكنند و بديهى است كه اين آثار و امور از آثار و توابع جسميت آنها نيست و بنا بر اين در ذوات آنها مبادى خاصى مىباشد كه منشأ و مصدر اين آثار است و بالجمله « كل ما يكون مبدأ لصدور افاعيل ليست على وتيرة واحدة عادمة للارادة فاسميه نفسا فالحيوان و النبات لا يتم حيوانا و لا نباتا بالبدن فيحتاج الى كمال آخر هو المبدأ بالفعل فذلك هو النفس » .\r\nو بنا بر اين فضيلت نبات و حيوان به نفس است و نفس را باعتبار آنكه مبدأ و مصدر افعال است قوت نامند و باعتبار آنكه محل قبول صور است نيز قوت قابله نامند و باعتبار آنكه سبب پديدار شدن جوهر نباتى و يا حيوانى است صورت نامند و باعتبار آنكه استكمال جنس به آنست كمال نامند . . « فالنفس من جهة القوة التى تستكمل بها ادراك الحيوان كمال و من جهة القوة التى يصدر عنه افاعيل الحيوان ايضا كمال و النفس المفارقة كمال و النفس الذى لا تفارق كمال » .\r\nو نام نفس از جهت مدبريت آن مر بدن را بر آن اطلاق شود .\r\nوى در توضيح كمال اول و دوم گويد كمال اول چيزى است كه مقوم نوعيت شىء است و كمال دوم امور و توابع و لواحق نوعيت شىء است مانند شكل و قطع براى شمشير .\r\n( رجوع شود به نجات ص 267 ،\r\n\r\n","description":"","footnote":"","page_name":" 1282 ","page_number":614},
  {"content":"\r\n\r\n385 - شفا ج 1 ص 277 - 279 ) .\r\nوى معتقد است كه تعلق نفس به بدن از باب تعلق معلول به علت ذاتى خود نيست و مزاج و بدن علت بالعرض براى نفس است زيرا موقعى كه مادهء بدن حادث شد و صلاحيت پيدا كرد كه آلت براى نفس باشد علل معدهء مفارقه سبب پديد آمدن نفوس جزئيه شوند و بنا بر اين علل حقيقى امور ديگرند .\r\nشيخ الرئيس در مورد مرتبت كمال نفس حيوانى كه نفس انسان باشد توضيح زيادترى داده و گويد :\r\nانسان را افعال و آثار و عكس العملهاى خاصى است كه منشأ و مصدر آن نفس اوست و آن خواص و آثار و افعال براى حيوان نيست زيرا انسان هم در امور جزئيه تصرف مىكند و هم در امور كليه كه مربوط به اعتقاد تنها است نه عمل و بنا بر اين انسان را علاوه بر نفس حيوانى كه مصدر ادراكات جزئيه است قوت مخصوص ديگر است كه منشأ مدركات كلى است و قوت مدركهء جزئيات از آن مدد گيرد قوت مدركه جزئيات را عقل عملى نامند .\r\nو قوت نظرى را مراتبى است و هر يك از مراتب آن را عقل گويند و همان قوت نظرى است كه مراحل مختلف را طى كرده بالقوه ، بالملكه و بالفعل مىشود و علت باعثه فاعله آن عقل فعال است كه نسبت آن به نفوس بشرى مانند نسبت آفتاب است به نجوم چنان كه آفتاب بر نجوم نور دهد عقل فعال بر اجساد افاضه روح و نفس كند و همان عقل فعال افاضات خود را كه نفوس جزئيه است تربيت كرده به مرتبت عقل بالمستفاد رساند تا اتصال به او يابد .\r\n( رجوع شود به شفا ج 1 ص 354 ، 356 ، 360 ، 279 ) .\r\nقوت واهمه از فصول مميزه حيوان و مفكره از خواص انسان است ، كمال حقيقى نفس ناطقه خفى و نهايت آن عبارت از « صيرورته عالما عقليا تنبسط فيه صور الموجودات » مىباشد اساس اين جمله كه من فكر مىكنم پس هستم كه در قرن 18 بوسيله دكارت فيلسوف اروپائى پرورانده شده است در كلمات شيخ الرئيس و شيخ شهاب الدين ديده مىشود .\r\n( رجوع شود به هياكل النور و تاريخ فلسفه اسلام ص 62 ) .\r\nابن سينا در مسأله نفس و تقسيمات و بيان مراتب و مراحل آن و بالجمله از نظر ماهوى و وجودى از مكتب‌هاى مختلف فلسفى متأثر شده است وى در مقام نفس و آنكه نفس را بكمال جسم طبيعى تعريف كرده است متأثر از ارسطو است و از بيانات او معلوم مىشود كه مانند ارسطو نفس را صور منطبعه در جسم نمىداند و لكن آن را مانند ارسطو كمال و شرف جسد ميداند و بهر حال با مقايسه تعريفات او با ارسطو چنين به نظر ميرسد كه تحت تأثير او واقع شده است لكن با دقت زيادتر معلوم مىشود كه بتمامه متأثر از ارسطو نبوده است بلكه قسمتهائى از آراء خود را از ارسطو گرفته و قسمتى را از سقراط و پارهء ديگر از عقايد او مأخوذ از افلاطون است .\r\nابن سينا خود اصرار دارد كه اين توهم يعنى استفاده كامل از ارسطو را\r\n\r\n","description":"","footnote":"","page_name":" 1283 ","page_number":615},
  {"content":"\r\n\r\nمردود بداند و در عين حال آراء افلاطون استاد او و سقراط را در مورد مثل و كليات مردود ميداند و بدين ترتيب خواسته است خود را مستقل نشان دهد .\r\nالبته اين معنى يعنى استقلال نظر و رأى ابن سينا از جهتى درست به نظر ميرسد زيرا وى جنبه‌هاى مختلف را در نظر گرفته است نه مانند ارسطو نفس را كاملا مادى داند و نه مانند افلاطون كه ماده را هيچ انگاشته و يكسره حقايق را در مثل و كليات جستجو مىكند وى گويد : « لكنا اذ قلنا انه كمال لم يعلم من ذلك بعد انها جوهر اوان ليست بجوهر لان معنى الكمال هو الشيء الذى بوجوده يصير الحيوان بالفعل حيوانا و النبات بالفعل نباتا و هذ لا يفهم منه بعد اذ ذلك جوهر او ليس بجوهر . . . فان قال قائل انى اقول للنفس جوهر و اعنى به الصورة و لست اعنى به معنى اعم من الصورة . . . » ( رجوع شود به شفا ج 1 ص 279 - 280 ) .\r\nدر اين عبارت شيخ تصريح كرده است كه او صورت بمعنى ارسطوئى را اراده نكرده است كه با ماده اتحاد نوعى داشته باشد . درست است كه هر صورتى كمال است و لكن لازم نيست كه هر كمالى صورت باشد و ممكن است كمال مفارق الذات باشد و صورت ماده در ماده نباشد .\r\nو از طرفى چنان كه اشاره شد در مقاله پنجم از جلد دوم شفا عقايد افلاطون و سقراط را در مورد مثل مردود ميداند در حالى كه خود مانند او قائل است چنان كه از ظاهر بعضى از رسائلش معلوم مىشود كه نفوس جزئيه از عالم ارواح باجساد نزول كرده است .\r\nخواجه طوسى در شرح بر اشارات شيخ در مقام بيان منظور او گويد : « و مراتب البدء بعد المبدأ الاول هى مرتبة العقل الاول الى الاخير و بعدها مرتبه النفوس السماوية الناطقة من نفس الفلك الاعلى الى نفس الفلك الادنى و بعدها مرتبة الصور من صورة الفلك الاعلى الى صور المعادن و بعدها مرتبة الهيولائيات ( هيوليات ) من هيولى الفلك الاعلى الى الهيولى المشتركة العنصرية و بها ينتهى مراتب البدء و يكون بعدها مراتب العود اعنى التوجه الى الكمال بعد التوجه منه و اولها مرتبة الاجسام النوعية البسيطة من الفلك الاعلى الى الارض و بعدها مرتبة الصور الاولى الحادثة بعد التركيب كالصور المعدنية و غيرها على اختلاف مراتبها و بعدها مرتبة النفوس الحيوانية » .\r\n\r\nعَقلِ اعلى\r\n- مراد عقل اول است\r\n\r\nعَقلِ اوّل\r\n- ( اصطلاح فلسفى ) اول ما صدر از ذات حق تعالى را مشائيان عقل اول و اشراقيان نور اول و نور اقرب نامند ( مجموعه دوم مصنفات ص 91 )\r\n ز اول عقل كل را كرد پيدا * كجا عرش الهش گفت دانا\r\nگروهى علت اوليش گفتند * گروهى آدم معنيش گفتند \r\n( ناصر خسرو ) « العقل الاول يجب ان يكون بسيطا واحدا » ( تفسير ص 170 ) .\r\n\r\n","description":"","footnote":"","page_name":" 1284 ","page_number":616},
  {"content":"\r\n\r\n« و هو جوهر بسيط روحانى فيه جميع صور الموجودات غير متراكمه و لا متزاحمة » ( اخوان ج 3 ص 229 ) .\r\nو گفتند كه هست اول كه آن جوهر بود كه وحدت به دو متحد شد و آن عقل كليست كه مر او را فيلسوف عقل فعال گويد و آغاز هستيها اوست ( جامع الحكمتين ص 148 و رجوع شود به شواهد الربوبيه ص 97 - اسفار ج 3 ص 62 - كشاف ص 764 ) .\r\n« فذلك الواحد عند اهل النظر هو القلم الاعلى المسمى بالعقل و عندنا بالوجود العام » . .\r\n( از مصباح الانس ص 69 ) .\r\nصدر الدين شيرازى گويند : اگر خوب بنگريم اول صادر از حق وجود منبسط است وى به پيروى از فلاسفهء مشاء گويد اول ما صدر بايد اشرف مخلوقات باشد و اشرف موجود ، موجودى است كه وجود صرف باشد و مشوب بعدم نباشد و آن از جنس عقول است و نفس نتواند كه اول صادر باشد زيرا مشوب به دو نوع از عدم است يكى عدم تحليلى ذهنى از جهت آنكه موجود ممكن است « و كل ممكن زوج تركيبى له وجود و ماهية » و ديگر عدم واقعى عينى است كه قوت و فعل باشد زيرا نفس هم بنا بر عقيدهء وى و ديگران كه قائل به جسمانية الحدوث بودن آنند مانند ساير موجودات مادى متصف به قوت و فعل است و بنا بر اين مركب از قوت و فعل است و در طبايع جهات عدمى سه است كه جهت سوم مادى بودن آنها است و بنا بر اين طبايع هم نتوانند كه اول صادر باشند و صور مقداريه هم ممكن نيست كه صوادر در اول باشند زيرا كه آنها را جهات متعدد عدمى است پس ميماند عقل و اول ما صدر او است .\r\nوى از قول هراكليت نقل كند كه گويد : اول اوائل نور حق است كه خدا باشد و اول اين عالم محبت و منازعت است ، ( رجوع شود به اسفار ج 3 ص 166 ج 1 ص 193 - رسائل ص 199 ) .\r\nدر رسائل اخوان است كه بعضى گويند اول ما صدر هيولى و صورت است بعضى گويند جوهر و عرض است و بعضى گويند خير و شر است و بعضى گويند اثبات و نفى است بعضى گويند . ايجاب و سلب است بعضى گويند . لوح و قلم است بعضى گويند . فيض و عقل است بعضى گويند . محبت و غلبه است و با مراجعه به بيانات گذشته قائل هر يك از اين اقوال معلوم مىشود .\r\n( رجوع شود به اخوان ج 3 ص 202 ) .\r\nابن سينا موجودات را بطور كلى و به تقسيم اوليه دو قسم ميداند يكى واجب و ديگرى ممكن و ممكنات را به ترتيب تقسيم و طبقه‌بندى كرده است به مجردات محضه كه عقول باشند و مجرداتى كه تعلق تدبيرى باجسام دارند كه نفوس و و اجسام مبدعه كه افلاك باشند و كائنات فاسده كه عناصر و مواليد باشند اين تقسيم و طبقه‌بندى همان است كه در كلمات فارابى ديده مىشود .\r\nفارابى عالم وجود را به ترتيب تقسيم كرده است به عالم ربوبى و عالم امر كه بعد از عالم ربوبى است و عالم\r\n\r\n","description":"","footnote":"","page_name":" 1285 ","page_number":617},
  {"content":"\r\n\r\nخلق .\r\nعالم امر نقطهء اتصال بين دو عالم يعنى عالم ربوبى و خلق است .\r\nعالم خلق عالم متكثرات غير متناهيه است عالم امر را عالم ملائكه هم گويند .\r\nعالم خلق را تقسيم بعالم خلق اكبر ( جهات مخلوق ) و عالم خلق اصغر ( انسان ) كرده است ، و بدين طريق فارابى علاوه بر آنكه به مقدار زيادى تحت تأثير فلسفهء ارسطو واقع شده است از كلمات افلاطون و فيثاغورسيان نيز استفاده كرده است مضافا بر آنكه روح عرفانى اسلامى نيز در وى دميده شده است .\r\nوى قائل به مبادى شش‌گانه است كه عبارت‌اند از مبدأ الهى يا سبب اول ، اسباب ثانويه يا عقول اجرام سماويه ، عقل فعال ، نفس ، صورت و ماده معنويه .\r\nو هستى مطلق كه فروغ هويت است بعضى از علماء باستان آن را بنام عقل اول خوانده‌اند و بعضى عقل كل و بعضى طبيعت اولى ( مصنفات ج 1 رساله 3 ص 8 و رجوع شود به المعتبر ج 3 ص 14 ) .\r\n\r\nعَقلِ بِالفِعل\r\n- ( اصطلاح فلسفى ) كسانى كه گويند نفس جسمانية الحدوث و روحانية البقاء است و نفس دوشادوش بدن در تكامل بوده و مراحل سير تكاملى را طى مىكند عقل نظرى را به سه مرحله تقسيم كرده‌اند .\r\nالف - مرحلهء عقل هيولانى كه مرحله قوت محض است و در آن مرحله قوت عاقله از هر صورت و فعلى خالى و عارى است و در همين حال قابل براى ادراكات ممكنه است اين مرتبت را عقل هيولانى گويند از جهت تشبه آن به هيولاى اولى كه قابل براى تلبس و قبول تمام صور است و در عين حال بالفعل عارى از تمام صور است زيرا نفس بفطرة اصليهء خود عارى از ماده است و نشان آن اين است كه مدرك تمام حقايق باشد ب - مرحلهء عقل بالملكهء و آن در صورتى است كه از مرتبت هيولانى و بالقوة گذشته و بطور كلى از مدركات عارى نبوده و مدركاتى براى آن حاصل شده باشد و بالجمله صور و علوم اوليات براى آن حاصل شده باشد و او را قدرت و ملكهء انتقال به نشئات عقل بالفعل باشد ج - مرحلهء عقل بالفعل كه از مرحلهء هيولانى و بالملكه عبور و كمال يافته و علاوه بر حصول اوليات نظريات هم براى آن حاصل شده باشد و لكن كلا حاضر نزد او نباشد و هر گاه بخواهد به مجرد التفات حاضر شوند و مرحلهء ديگرى نيز بدان افزوده‌اند كه مرحله مستفادى باشد و آن مرحله‌ايست كه از مرحله هيولانى و ملكهء و فعلى گذشته و بمرحلهء رسيده باشد كه براى حصول و حضور معلومات و بالجمله استحضار امور نيازى به توجه و التفات نداشته باشد و بلكه تمام نظريات بالفعل نزد او حاصل باشد و مشاهد او باشند بدون توجه و التفات و اكتساب كه در آن مرتبت تمام اشياء را مشاهده مىكند و آن صور را در مبدأ فياض خود كه عقل فعال باشد مىبيند و بالاخره عقل مستفاد مرحله كامل و تام عقل هيولانى است كه در اثر اتصالش به عقل فعال صور تمام اشياء و موجودات براى او حاضر و حاصل است\r\n\r\n","description":"","footnote":"","page_name":" 1286 ","page_number":618},
  {"content":"\r\n\r\n( از تهافت التهافت ص 6 - اسفار ج 1 ص 304 ، 292 - شرح منظومه ص 308 - دستور العلماء ج 2 ص 327 - تعريفات ص 102 ) .\r\nو بالجمله فلاسفه قوت نظرى نفس و يا نفس ناطقه را عقل ناميده‌اند اول مرتبت قوت محضه است كه در اين مرتبت خالى و عارى از تمام صور علميه است دوم مرتبت بالملكه كه بعضى از صور علميه او را حاصل است و در اين مرتبت مستعد پذيرش ساير معقولات است سوم مرتبت فعليت و بالفعل است كه تمام صور علميه براى او حاصل است و چهارم مرتبت بالمستفاد است كه در اثر اتصالش به عقل فعال آنچه را عقل فعال بدان محيط است براى آن نيز حاصل مىشود در اين مرتبت نفس كمال تجرد را يافته و مستقيما از عقل فعال مستفيد مىشود .\r\nفارابى گويد : « و من هذا القوى العقل العملى و هو الذى يستنبط ما يجب فعله من الاعمال الانسانية و من هذا القوى العقل العلمى و هو الذى يتم به جوهر النفس و يصير جوهرا عقليا بالفعل و لهذا العقل مراتب يكون مرة عقلا هيولانيا و مرة عقلا بالملكة و مرة عقلا مستفادا » و هذا القوى التى تدرك المعقولات جوهر بسيط و ليس بجسم و لا يخرج من القوة الى الفعل و لا يصير عقلا تاما الا بسبب عقل مفارق و هو العقل الفعال الذى يخرجه الى الفعل » ( عيون المسائل ص 17 ) .\r\nوى ابتدا عقل را دو قسم كرده و گويد : عقل يا فاعل است و يا منفعل عقل فاعل همان عقل فعال است و عقل منفعل هم كه نفس انسانى است بر دو قسم است و بعبارت ديگر دو جنبه دارد يكى جنبه عمل كه عقل عملى گويند و ديگرى جنبه قوت نظر و آن را عقل علمى نامند و همين قوت است كه در اثر تربيت و كسب معارف مراحل مختلف را طى و بمرتبت عقل بالمستفاد ميرسد . اين تقسيم بطور قطع مأخوذ از تقسيم ارسطو است چه آنكه ارسطو گويد عقل بر دو قسم است يكى عقل منفعل كه در معقولات بمثابت ماده است نسبت به صورت و ديگر عقل فعال كه بمثابت صورت است نسبت به هيولى و آن ميتواند تمام صور را در عقل منفعل احداث كند و سه ديگر عقل بالملكه است كه همان عقل منفعل باشد اين تقسيم را براى اولين بار الكندى پذيرفته و بطور كامل از آن پيروى كرده است وى عقل بالقوة و بالملكه را از ارسطو گرفته و عقل فعال را كه در فلسفه اسكندر بمعنى خداست نيز مورد توجه قرار داده .\r\nتقسيم عقل و مراتب آن از نظر اسكندر چنان كه در رسائل الكندى آمده است به اين طريق است 1 - عقل هيولانى 2 - عقل بالملكه 3 - عقل بالفعل 4 - عقل بالمستفاد . الكندى در جاى ديگر گويد .\r\nان رأى ارسطاطاليس فى العقل ان العقل على انواع اربعه » كه 1 - بالفعل 2 - بالقوة 3 - بالحس 4 - بالملكه باشد .\r\nشيخ الرئيس گويد . نفس انسان را دو قوت است يكى قوت عملى و ديگرى قوت نظرى و همان قوة نظرى است كه مراتبى دارد و هر يك از مراتب آن را عقل گويند و علت و باعث مخرجهء نفس از\r\n\r\n","description":"","footnote":"","page_name":" 1287 ","page_number":619},
  {"content":"\r\n\r\nمرتبت عقل بالقوة و ايصال آن به مرتبت بالفعل و بالمستفاد عقل فعال است و گويد : عقل فعال بر نفوس بشرى تابش و آن را تربيت كرده و از قوت بفعل آرد .\r\n( شفا ج 1 ص 356 - 360 - رسائل الكندى ص 260 ، 327 ) .\r\nاخوان الصفا گويند . مراتب نفوس سه است يكى مرتبت نفس انسانيت و ديگر مرتبت ما فوق نفس انسانيت و سه ديگر مرتبت دون نفس انسانيت .\r\nمرتبت دون نفس انسانيت را هفت مرتبت است و مرتبت فوق نفس انسانيت را نيز هفت مرتبت است و آنچه از اين مراتب معلوم است پنج مرتبت است كه دو مرتبت آن فوق مرتبت نفس انسانيت است و آن رتبهء ملكيه و قدسيه است ، رتبت ملكيه همان رتبت حكميه است و رتبت قدسيه عبارت از مرتبت نبوت است و دو رتبت دون نفس انسانى مرتبت نفس نباتى و حيوانى است .\r\nبعضى از قوا و اخلاق مربوط و متعلق به نفس نباتى شهوى است و بعضى مربوط به نفس حيوانى است و بعضى منسوب به نفس انسانيهء ناطقه است و بعضى منسوب به نفس عاقلهء حكميه است و بعضى متعلق به نفوس قدسيه ملكيه است .\r\nنفس كليه كه نفس عالم است مؤيد نفوس بسيطهء است در اين عالم سفلى و عقل كل مؤيد نفس كلى است و بارى تعالى مؤيد عقل كلى است و مبدع تمام آنها است بدين ترتيب هر يك از مراتب عقول مؤيد ما دون خود مىباشد تا برسد به عقل فعال كه مؤيد عقول جزئيه انسانيه است .\r\n( رجوع شود به اخوان ج 3 ص 227 ) .\r\nعقل اول جوهر بسيط روحانى است كه محيط باشياء است كه فرمود\r\n« اول ما خلق الله العقل »\r\nو نفس كليه جوهر روحانى است كه از عقل اول صادر شده و فيض عقل اول است و تمام صور موجودات و اشكال در صفحه نفس كلى هست .\r\nابن رشد گويد در عالم كون ماده‌ايست و عقلى و عقل بر دو نوع است يك نوع فاعل عام و نوع ديگر منفعل . عقل فاعل عام جوهرى است منفصل از انسان و قابل فنا و امتزاج بماده نيست بلكه بمنزلهء آفتابى است كه تمام عقول از آن كسب نور ميكنند عقل . منفعل عبارت است از عقل انسانى كه از عقل عام مدد ميگيرد و از آن جهت كه مستمد از عقل فاعل است دائما خواهان اتصال به عقل فعال است .\r\nنفس صورت انسان است و عقل صورت و قوت نفس است وى گويد عقل منفعل را مراتب و مراحلى است و آن را قواى مختلف است .\r\nعقل بالملكه عقل فعال عام را دريابد بدون عكس زيرا هر گاه عقل فعال عقل بالملكه را دريابد در معرض حوادث و تغييرات قرار ميگيرد در حال كه عقل فعال ابدى بوده و در معرض حوادث و تغييرات نمىباشد پس عقل انسانى امرى است كه عقل فعال را در ميابد يعنى خود را بدان مىرساند و با آن متحد مىشود و آن نهايت درجهء كمال عقل انسان است و بازگشت آن به سه قوت است 1 - قوت\r\n\r\n","description":"","footnote":"","page_name":" 1288 ","page_number":620},
  {"content":"\r\n\r\nعقل هيولانى كه اساس آن قوت خيال است 2 - كمال عقل بالملكه 3 - الهام و اينها اساس اتصال عقل انسانى به عقل فعالند ( رجوع شود به تفسير ص 1486 ، 1487 ، 1074 - فلسفه ابن رشد ص 450 ) .\r\nناصر خسرو آرد عقل به دو نوع است يكى عقل غريزى كه آن اصل است اندر مردم و ديگر عقل مكتسب است كه از راه تعلم موجود شود و وجود عقل در جهان حيوانى دليل بر دوئيت عقل اول است كه منشأ است ( جامع الحكمتين ص 149 ) .\r\nشيخ الرئيس در دانشنامه نيز به طرز خاصى مراتب نفس ناطقه را بيان كرده است و گويد : چون معقولات اندر نفس به قوت است و بفعل همىآيد بايد كه چيزى بود عقلى كه وى ايشان را از قوت به فعل آرد و شك نيست كه يكى بود از آن عقلها كه اندر علم الهى گفتيم و خاصه آن كه به اين عالم نزديكتر است و او را عقل فعال خوانند كه وى فعل كند اندر عقلهاى ما تا از قوت به فعل آيند و لكن تا نخست محسوسات و خيالات نبوند عقل ما به فعل نيايد و چون محسوسات و خيالات موجود آيند آميخته بوند صورتها باعراضها غريب و پوشيده بودند چنان كه چيزها اندر تاريكى پس تابش عقل فعال بر خيالات افتد چون روشنائى آفتاب بر صورتها كه اندر تاريكى بوند پس از آن خيالات . . . .\r\n( از دانشنامه ص 122 ) .\r\nشهاب الدين سهروردى عالم را سه قسمت كرده است عالم عقول ، عالم نفوس و عالم اجسام و عقول را تقسيم به طوليه و عرضيه كرده است كه آنها را انوار قاهره اعلون و ارباب اصنام ناميده است و نفوس انسانى را نمونه و تابش نفوس مدبرهء فلكيه و بالجمله فيض عقل فعال ميداند .\r\n( از هياكل النور ص 53 ) .\r\nصدر الدين شيرازى گويد : « و لكل درجات متفاوتة فى النقص و الكمال » وى بطور كلى جهان وجود را ذو مراتب دانسته موجودات عالم طبيعت را همواره در حال سيلان و جريان ميداند كه دائما از قوت بفعل روند و متحرك به حركت جوهريهء ذاتيه‌اند و نفس در مراتب ابتدائى و قبل از نيل به كمال تجرد و بلكه قبل از نيل به كمال حقيقى و قرار در دار مقربين همواره در تحول و تكامل بوده كه به طرف كمال مطلوب و حقيقى خود گرايد و گويد « فالقوة العاقلة اذا وصلت الى ماهية المعقول و حصلتها كان ذلك ادراكا لها من هذه الجهة فالمعنى المقصود منه فى الحكمة مطابق للمنى اللغوى »\r\n\r\nعَقلِ بِقوَّت\r\n- ( اصطلاح فلسفى ) مراد عقل هيولايى است بابا افضل گويد و معنى عقل به قوت آنست كه داند و آگاه بود و آگاهى ندارد و نداند كه آگاه است .\r\n( از مصنفات ج 1 رسالهء 1 ص 25 ) .\r\nرجوع به عقل بالفعل شود .\r\n\r\nعَقلِ بِالمَلَكة\r\n- ( اصطلاح فلسفى ) رجوع به عقل بالفعل شود .\r\n\r\nعَقلِ خالِص\r\n- ( اصطلاح فلسفى ) مراد عقل غير مشوب با خيالات و اوهام و قيود مادى است و آن مرحله كمال نفس انسانى است كه عقل مستفاد است\r\n\r\n","description":"","footnote":"","page_name":" 1289 ","page_number":621},
  {"content":"\r\n\r\nرجوع به عقل بالفعل و عقل شود .\r\n\r\nعَقلِ عَمَلى\r\n- ( اصطلاح فلسفى ) قوت محركه عمل را در انسان و حيوان عقل عملى مينامند و آن نيز داراى مراتبى است كه عبارت از تجليه و تخيله و فناء فى الله باشد ( از دستور العلماء ج 2 ص 327 ) رجوع شود به عقل بالفعل و عقل\r\n\r\nعَقلِ غَريزى\r\n- ( اصطلاح فلسفى ) مراد از عقل غريزى عقل انسانى است در به دو آفرينش يعنى قوت تفكر و تعمق و استدلال و عقل مكتسب مراحل كمال بعدى آنست ناصر خسرو آرد و گفتند دليل بر دوئى عقل آنست كه او به دو نوع است يكى عقل غريزى كه آن اصل است اندر مردم و ديگرى عقل مكتسب است كه از راه تعليم موجود شود و وجود دو عقل . در جهان حيوانى دليل بر دوئيت عقل اول است كه منشأ است ( از جامع الحكمتين ص 149 و رجوع شود به اخوان ج 3 ص 291 ) . رجوع به عقل بالفعل شود .\r\n\r\nعَقلِ فاعِل\r\n- ( اصطلاح فلسفى ) مراد از عقل فاعل همان عقل مجرد فعال است و بالاخره عقل فياض كه عقول منفعلهء انسانى ازو استفاضه ميكنند ابن رشد گويد : « فى الكون مادة و عقل و العقل نو - عان نوع فاعل عام و نوع منفعل فالعقل الفاعل جوهر منفصل عن الانسان و هو غير قابل للفناء و لا الامتزاج بالمادة . بل هو الشمس الذى مستمد منه كل العقول و العقل المنفعل هو عقل فى الانسان مستمد من العقل العام الفاعل » رجوع به عقل بالفعل شود .\r\n\r\nعَقلِ فَعّال\r\n- ( اصطلاح فلسفى ) عقل دهم را فلاسفه عقل فعال ناميده‌اند و در زبان شرع روح القدس و جبرئيل ناميده شده است و آن عقل فعال فياض است و عقول و نفوس انسانى را از قوت به فعل آرد و واهب الصور و واسطهء در فيض است به موجودات عالم كون و فسان اخوان الصفا در تعريف عقل فعال آرند « انه جوهر بسيط روحانى ، نور محض فى غاية التمام و الكمال و الفضائل و فيه صور جميع الأشياء » ( از رسائل اخوان ج 3 ص 197 ) .\r\nو بيان شد كه نفس انسان را مراتبى است كه در مراتب تكاملى خود بنام هيولانى و بالملكه و بالفعل و بالاخره در مقام و مرحلهء اتصال به عقل فعال را عقل بالمستفاد گويند و همان عقل فعال است كه نفوس را از قوت بفعل و از مرتبت هيولانى به كمال مستفادى خود مىرساند ابن رشد گويد « و بينا ان العقل هو كالصورة فى العقل الهيولانى و انه يفعل المعقولات و يقبلها من جهة العقل الهيولانية - و ان العقل الهيولانى كائن فاسد و ان العقل الذى بالملكة فيه جزء فاسد و جزء كائن و ان الفاسد هو فعله و اما فى ذاته فليس بفاسد » ( تفسير ص 1486 ) .\r\nو بالاخره عقل دهم آخرين عقل در سلسلهء طوليه است و آن را عقل فعال نامند از جهت آنكه فائض بر عالم ناسوت و حاكم بر جهان سفلى است و بنا بر اين عقل دهم از نظر ما و نسبت به جهان ما عقل فعال است و موجب خروج و نفوس و ديگر امور از قوت به فعل است و او است\r\n\r\n","description":"","footnote":"","page_name":" 1290 ","page_number":622},
  {"content":"\r\n\r\nكه مفيض نفوس و عقول جزئيه در اين عالم است .\r\nمسأله وجود عقل مدبر و حاكم و ناظم بر جهان طبيعت قبل از بوجود آمدن فرضيهء عقول عشره از قديم الايام در آراء و عقايد متفكران و فلاسفه ديده مىشود چنان كه اشاره شد كه انكساكورس اولين فيلسوف عقلى است كه قائل به عقل مفارق و حاكم و ناظر بر متضادات بوده است و بعد مسأله مثل افلاطون و كليات سقراط و صور ارسطو و غيره مطرح شده و بالاخره سلسلهء موجودات و جهان آفرينش را بر مبنا و اصول و قواعد خاص و بر اسلوب مخصوصى قرار داده‌اند و بر اين فرضيه‌ها اشكالات و ايراداتى مشاهده كردند و به منظور دفع آن ايرادات قواعدى درست كردند و جهان وجود را قسمت كردند به مجردات و ماديات و براى مجردات و ماديات مراتب و طبقاتى قائل شدند و هر يك را مصدر و مبدأ موجودى مناسب خود دانستند در طرف اجرام و اثيريات سلسله مراتب وجود منتهى به عناصر و هيولى و مادة المواد و در طرف مجردات منتهى به عقل دهم و نفوس ناطقه بشريه مىشود .\r\nمنشأ صدور نفوس جزئيه بشريه را عقل فعال نامند كه بوسيله آن نفوس بشرى بر ابدان و اجساد فائض ميگردد عقل فعال را بنامهاى مختلف خوانده‌اند مانند روح القدس ، روان بخش ، جبرئيل .\r\nروح امرى ، كدخداى زمين و غيره .\r\nصدر الدين گويد عقل فعال را از آن جهت فعال گويند كه اولا ايجادكنندهء نفوس بشرى است و خارج‌كنندهء آنها است از قوت بفعل و ثانيا آنكه خود از تمام وجوه بالفعل است و از اين جهت تمام عقول فعالند و ثالثا آنكه موجد و مكون اين عالم است و مفيض صور است بر عالم محسوس و بالاخره عقل فعال آخرين مفارقات عقليه است و آخرين مرتبت كمال نفس ناطقه اتصال به عقل فعال است چنان كه گويد : « ان للعقل الفعال وجودا فى نفسه و وجودا فى انفسنا فان كمال النفس و تمام وجودها و صورتها و غايتها هو وجود العقل الفعال لها و اتصالها به و اتحادها معه فان ما لا وصول لشيء اليه بوجه الاتحاد لا يكون غاية لوجود ذلك الشيء » ( رجوع شود به اسفار ج 1 ص 313 و ج 3 ص 102 ، 125 ، 165 ج 4 ص 133 ، 135 - مبدأ و معاد ص 92 ، رسائل ص 64 ، 93 ) .\r\nاخوان الصفا در تعريف نفس گويند « جوهر بسيطة روحانية حية علامة فعالة صورة من صور العقل الفعال » ( از اخوان ج 3 ص 361 ) .\r\nو بنا بر اين آنها نيز عقل فعال را فائض نفوس جزئيه و صور در عالم ماده ميدانند ابن رشد گويد : عقل فعال مانند صورت است در عقل هيولانى و معقولات فعل اويند « و بينا ان العقل الفعال هو كالصورة فى العقل الهيولانى و انه يفعل المعقولات » ( تفسير ص 948 ) .\r\n« العقل الفعال من جهة ما هو مفارق و مبدأ لنا قد يجب ان يحركنا على جهة ما يحرك العاشق المعشوق » ( تفسير ص 1486 ) .\r\nشيخ اشراق در قصة الغربة الغربية\r\n\r\n","description":"","footnote":"","page_name":" 1291 ","page_number":623},
  {"content":"\r\n\r\nگويد . پس بديدم چراغى كه ازو نورى تافت و بر مىافروخت سكان خانه از اشراق او يعنى عقل فعال كه مدبر اين عالم است . . . و فعال بدن گويند كه افعالهاى بسيار زايد بخلاف عقول فلكى كه از ايشان جز يك فعل نزايد ( قصة الغربة . . . ضميمه مجموعه دوم مصنفات ص 289 ) .\r\nو بالاخره عقل فعال عقل دهم و كدخداى زمين و عقل منفصل است .\r\nشيخ الرئيس در مقام بيان اثبات وجود عقل فعال گويد : چون معقولات اندر نفس به قوت است و بفعل همىآيد بايد كه چيزى بوده باشد عقلى كه وى ايشان را از قوت بفعل آورد و شك نيست كه يكى بود از آن عقلها كه اندر علم الهى گفتيم و خاصه آنكه بدين عالم نزديكتر است و او را عقل فعال خوانند كه وى فعل كند اندر عقلهاء ما تا از قوت به فعل آيند ( دانشنامه بخش طبيعيات ص 123 ) .\r\n\r\nعَقلِ فَيّاض\r\n- ( اصطلاح فلسفى ) مراد عقل فعال است كه فائض صور موجودات و نفوس جزئيه انسانيه است و تمام عقول در مرتبهء خود نيز فياض‌اند لكن عقل فياض نسبت به جهان ما همان عقل فعال است رجوع بعقل شود .\r\n\r\nعَقلِ كُل\r\n- ( اصطلاح فلسفى ) مراد عقل اول است ناصر خسرو آرد : در تركيب آفرينش پديد آورده‌شدهء اول را عقل كل گويند و آن موجود كامل‌تر از موجودات بعد از آنست زيرا موجود پيشين تا كامل و واجد كمال نباشد موجود ديگرى را نيافريند ( خوان الاخوان ص 28 و رجوع باسفار ج 3 ص 169 و مجموعه دوم مصنفات ص 126 و مصنفات ج 1 رساله 3 ص 8 شود ) . و رجوع به عقل بالفعل شود .\r\n\r\nعَقلِ كُلّى\r\n- ( اصطلاح فلسفى ) مراد از عقل كلى همان عقل كل و عقل اول است اخوان الصفا آرند : « و يعلم ان العقل الكلى هو ايضا نور فائض من وجود البارى و هو نور الانوار و محض الوجود و معدن الجود » ( اخوان ج 3 ص 322 ) . رجوع به عقل بالفعل شود .\r\n\r\nعَقلِ مُستَفاد\r\n- ( اصطلاح فلسفى ) عقل بالمستفاد مرحلهء چهارم نفس انسانى است كه مرتبت حصول تمام علوم نظرى و اكتسابى است « و العقل بالفعل ذو - استعداد الاستحضار للنظريات المكتسبة المخزونة متى شاء به مجرد الالتفاف بلا اكتساب جديد و العقل حيث انعدم استعداد فيه و استحضر العلوم مشاهدا آياها مستفادا اى من العقل الفعال الذى هو مخرج نفوسنا من القوة الى الفعل » .\r\n( شرح منظومه ص 306 رجوع شود به مجموعه دوم مصنفات 276 - اسفار ج - ص 304 ، 313 ) .\r\n\r\nعَقلِ مُضاعَف\r\n- ( اصطلاح فلسفى ) عقل بالمستفاد را عقل مضاعف هم ناميده‌اند زيرا هم از ناحيهء عقل فعال كسب فيض مىكند و هم از مادون خود يعنى عقل هيولانى و بالملكه و بالفعل و بالاخره حواس ظاهره و باطنه رجوع به عقل بالفعل شود .\r\n\r\nعَقلِ مُفارِق\r\n- ( اصطلاح فلسفى )\r\n\r\n","description":"","footnote":"","page_name":" 1292 ","page_number":624},
  {"content":"\r\n\r\nمراد از عقل مفارق بطور اطلاق عقل اول است و عقول مفارقه عقول طوليه و صوادر اول‌اند و حتى بعضى گويند اسم عقل بطور مطلق اطلاق بر عقول مفارقه شده ( تهافت التهافت ص 388 و رجوع شود به ص 215 و 303 - تفسير ص 886 ) .\r\n\r\nعَقلِ مُنفَعل\r\n- ( اصطلاح فلسفى ) مراد از عقل منفعل عقل انسانى است كه عقل متأثر هم ناميده‌اند اين دو تعبير بنا بر ادعاى ابن رشد از تعبيرات ارسطو است ( تهافت التهافت ص 45 ) رجوع شود به عقل بالفعل .\r\n\r\nعَقلِ نَظرى\r\n- ( اصطلاح فلسفى ) در زير عنوان كلمهء عقل بيان شد كه انسان را دو قوت است يكى قوت عالمه و عقل نظرى كه مراتب آن بيان شد ( رجوع به عقل و اسفار ج 3 ص 31 و 100 ) . شود\r\n\r\nعَقلِ هَيولانى\r\n- ( اصطلاح فلسفى ) مرتبت استعداد محض نفس را براى ادراك معقولات عقل هيولانى مىنامند كه قوت محض و عارى از هر نوع فضيلتى است .\r\n« فما هو استعداد المعقول الاولى يسمى بالعقل الهيولانى تشبيها فى خلوه عن جميع الصور العقلية بالهيولى الاولى الخالية فى ذاتها عن كافة الصور الجسمية » ( شرح منظومه ص 206 و رجوع شود به تهافت التهافت ص 579 و دانشنامه ص 109 ) .\r\n\r\nعَقليّات\r\n- ( اصطلاح اصولى ) در مقابل سمعيات است و در مقابل شرعيات نقليه است مانند اعتقاد به عدل ، توحيد ، نبوت و بالجمله اصول دين و مسائل فلسفى و كلامى . ( از خزائن ص 5 - موافقات ج 3 ص 170 )\r\n\r\nعُقود\r\n- ( اصطلاح فقهى ) جمع عقد است و در اصطلاح اهل شرع آنچه غرض مهم از آن دنيا باشد يعنى نياز بايجاب و قبول داشته باشد عقود نامند و عبارت از اسبابى هستند كه مترتب مىشود بر آنها احكام شرعيه از وجوب ، ندب ، كراهت ، تحريم و اباحه چنان كه هر يك از عقود متصف به اين اوصاف ميشوند در مقابل ايقاعات و احكام به معنى خاص و عام .\r\n( از قواعد شهيد ص 2 - 4 )\r\n\r\nالعُقودُ تابِعَةٌ لِلقُصُود\r\n- ( اصطلاح فقهى ) و مراد اين است كه آثار مترتبة بر عقود تابع قصد و انشاء است حال اگر قصد كند شرطى را كه فاسد باشد و باطل ناچار عقد هم باطل است ( عوايد الايام ص 53 ) .\r\nرجوع شود به شرط .\r\n\r\nعُقودِ غَير مُعَوَّضَه\r\n- ( اصطلاح فقهى ) در كليات حقوقى آمده است باتفاق مسلمين در عقود مجانى قبض معتبر است و مادامى كه متعقب به قبض نشوند اثرى بر آنها مترتب نخواهد شد نهايت آنكه قبض هر چيزى بر حسب حال آن چيز است پس قبض در اين عقود مهم‌تر از ايجاب و قبول است و شايد حكمت تشريع آن اين باشد كه چون بذل مال بلا عوض صرفا تفضل و احسانى است لذا شارع مقدس نخواسته است كه بذل‌كننده در تنگناى افتاده بلكه براى او مجالى باشد كه در اطراف عمل خود تفكر و تأمل نموده چنانچه آن را بموقع و بجا\r\n\r\n","description":"","footnote":"","page_name":" 1293 ","page_number":625},
  {"content":"\r\n\r\nنديد بتواند از آن عدول نمايد .\r\n( كليات ص 168 )\r\n\r\nعُقودِ لازِمَه\r\n- ( اصطلاح فقهى ) عقود از حيث جواز و لزوم سه قسمند :\r\n( 1 ) عقدى كه از هر دو طرف لازم باشد مثل بيع ، اجاره ، صلح ، حواله ، نكاح و صدقه .\r\n( 2 ) عقدى كه نسبت باحد طرفين لازم باشد مثل رهن نسبت براهن نه مرتهن و طلاق خلعى نسبت بزوج نه زوجه .\r\n( 3 ) عقودى كه از هر دو طرف جائز باشد مثل شركت و مضاربه وديعه .\r\n( كليات ص 64 )\r\n\r\nعُقودِ لاحِقَه\r\n- يعنى معاملاتى كه بعد از معاملهء اول انجام شده است مثلا در اعمال حق شفعه اگر خريدار ملك ، خود به ديگرى فروخت و آن ديگر هم به ديگرى فروخت و چند عقد بر ملك واقع شد باز هم شفيع تواند به خريدار آخرى مراجعه و مبيع را مسترد دارد در ازاء عوض آن يا در مورد بيع فاسد اگر عقودى بر آن واقع شد باز هم همان حكم را دارد كه عقد اول داشته و دارد يا نه .\r\n\r\nعُقولِ زَواهر\r\n- ( اصطلاح اشراقى ) و مراد عقول طوليه است رجوع به عقول عشره شود .\r\n\r\nعُقولِ ساذِجَه\r\n- ( اصطلاح فلسفى ) مراد از اصطلاح عقول ساذجه عقول ابلهان و اطفال است .\r\n\r\nعُقولِ عاليَه\r\n- ( اصطلاح فلسفى ) مراد عقول طوليه است رجوع به عقول عشره شود .\r\n\r\nعُقولِ عَشَره\r\n- ( اصطلاح فلسفى ) با توجه باشكالات و ايراداتى كه در مورد صدور متكثرات عالم وجود از ذات واجب واحد من جميع الجهات شده است و اصول مسلم فلسفى كه توحيد و سنخيت ميان علت و معلول باشد و با توجه به قاعدهء الواحد . .\r\nفلاسفه در صدد حل اين اشكالات بر آمده و قائل به متوسطاتى در عالم وجود شده و به ترتيب متكثرات مادى را بذات مجرد محض مربوط كرده‌اند .\r\nفلاسفه از قديم الايام متوجه به اين اشكالات بوده و آراء و عقايدى اظهار كرده چنان كه افلاطون قائل به مثل و ارسطو قائل به صور شده و بدين ترتيب افلاطون عالم جسمانى را سايه و شبح و ظل و نمونهء عالم حقيقت و مثل ميدانست .\r\nارسطو نظم خاصى براى عالم وجود قائل شده و نظريهء عقول عشره كه وسائط ما بين جسمانيات و ذات حق‌اند اظهار داشته است .\r\nفارابى در مقام بيان قاعدهء الواحد گويد : نخستين مبدع از ذات حق تعالى شىء واحد بالعدد است و آن عقل اول است كه مبدع اول نامند و مبدع اول را كثرت بالعرض حاصل شده از جهت آنكه بالذات ممكن است و بقياس به اول واجب است زيرا كه ذات خود و ذات مبدع خود را درمىيابد و جهت كثرت در او ناشى از ذات حق نيست بلكه ناشى از قبل امكان خود او است و از عقل بذات اول از جهت آنكه واجب الوجود و عالم بذات اول و مبدأ خود است . عقل ديگرى و از جهت امكان او فلك اول و نفس او بوجود آمده و او را نيز كثرت اعتبارى است و از عقل دوم عقل سوم و فلك دوم صادر شده و همين\r\n\r\n","description":"","footnote":"","page_name":" 1294 ","page_number":626},
  {"content":"\r\n\r\nطور تا عقل دهم و فلك نهم و از عقل دهم عقول و نفوس بشرى افاضه مىشود و از فلك نهم عناصر اربعه و از عناصر اربعه مواليد پديد مىآيند .\r\nوى گويد : و اشتراك اجرام سماوى در حركت دوريه سبب اشتراك مواد اربع در مادهء واحده‌اند و اختلاف حركات آنها سبب اختلاف در صور است .\r\nو بطور قطع نمىتوان تعداد عقول را ده تا دانست .\r\nو گويد : اين عقول مختلف الانواعند و هر يك نوع على حده‌اند و عقل آخر ( عقل دهم ) سبب نفوس ارضيه است از يك جهت و سبب وجود اركان اربعه است بواسطهء فلك نهم از جهت ديگر .\r\nابن سينا نيز در مقام ترتيب مبدعات و عالم آفرينش همين نظريه را تأييد كرده و هر يك از عقول را محرك فلك خاص ميداند و گويد : عقل اول محرك جرم فلك اقصى است و عقل دوم محرك ثوابت است .\r\nصاحب مواقف بعد از بيان و ذكر ادله فلاسفه مبنى بر وجود عقول عشره خود اشكالى كرده و گويد اين اعتبارات و جهات كه در عقل اول گويند و بدان وسيله عالم كثرات را توجيه كنند اگر وجودى باشد مصدر او نيز بايد متعدد و متكثر باشد و بعبارت ديگر وى بعد از بيان قاعده و روش فلاسفه در ترتيب وجود گويد :\r\nاعتبارات و جهات متكثره در عقل اول يا امور وجودى هستند و يا عدمى و از اعتبارات عقلى در صورتى كه پاسخ داده شود كه آن جهات و اعتبارات وجودى ميباشند جواب دهد كه نه اين است كه مبدأ آن اعتبارات و جهات متكثرهء وجودى خود بايد متكثر باشد تا مبدأ و مصدر كثير شود و با اين فرض مبدأ واحد مفروض متكثر خواهد بود و اگر اين جهات و اعتبارات عدمى باشند اولا امور عدمى منشأ آنها امور وجودى نمىتواند باشد در مقام پاسخ به اين سؤال عدهء گويند آن جهات و اعتبارات عدمى هستند و لكن شرط در تأثيراند .\r\nعدهء ديگر گويند اين اعتبارات وجودى هستند و لكن مجعول نمىباشند و ناشى از قبل ذات عقل اول‌اند .\r\nشيخ اشراق عالم و جهان وجود را ابتدا دو قسمت كرده يكى عالم انوار و ديگرى جهان ظلمات و برازخ مراد او از عالم انوار جهان مجردات است و مراد او از عالم ظلمات دار طبيعت و كون و فساد و مواليد و حركات و متحركات و استحالات است و عالم انوار مجرده جهان قرار و ثبات و دوام است .\r\nدر عالم طبيعت نيز انوارى است كه اشعه و نمونه انوار مجرده و عالم مجردات است .\r\nعالم انوار مجرده نيز منقسم به طبقات و انواعى ميشوند كه عبارت از انوار مجردهء محضه و انوار مدبره‌اند ، انوار مجرده محضه بازاء عقول مشائيان است و انوار مدبره بازاء نفوس است در اصطلاح مشائيان .\r\nانوار مجرده محضه كه انوار قاهره‌اند يا طوليه‌اند كه قواهر اعلون‌اند و يا عرضيه‌اند كه انوار قاهرهء سافله نامند .\r\nانوار مدبره اسفهبديه يا مدبرات افلاك‌اند و كليه‌اند و يا مدبرات انسانىاند\r\n\r\n","description":"","footnote":"","page_name":" 1295 ","page_number":627},
  {"content":"\r\n\r\nو جزئيه‌اند و همهء آنها منتهى ميشوند به مبدأ المبادى كه آن را نور الانوار ناميده است « فيجب ان ينتهى الانوار القائمة و العارضة و البرازخ و هيأتها الى نور ليس ورائه نور و هو نور الانوار و النور المحيط و النور القيوم و النور المقدس و النور الاعظم الاعلى و هو النور القهار و هو الغنى المطلق اذ ليس وراؤه شىء آخر » ( مجموعه دوم مصنفات ص 121 ) .\r\nنور الانوار موجود مجردى است قائم بالذات و قيوم و مقدس از كثرت و شوائب ظلمانى است و واحد است و او را جهات و اعتباراتى خارج از ذات نيست و روا نباشد كه ازو جز نور صادر شود و نيز چون واحد است روا نباشد كه جز يك نور از و صادر شود پس اول چيزى كه از نور - الانوار صادر شد نور مجرد واحد است و چون انوار مجرده را حقيقت يكى است و مختلفة الحقائق نمىباشند بنا بر اين امتياز و تفاوت ميان نور اول و نور الانوار كه مصدر و مبدأ است به كمال و نقص است ( از مجموعه دوم مصنفات ص 126 - 127 ) .\r\nو بنا بر اين اول صادر از نور الانوار يك نور است و واحد است و آن را نور اقرب و نور عظيم نامند و بعضى از فهلويان بهمن خوانند .\r\nبواسطه استناد بنور الانوار غنى است و نور اقرب فى نفسه فقير است و چنين نيست كه پديد آمدن نور اقرب از نور الانوار بانفصال از آن باشد زيرا بيان شد كه انفصال و اتصال از خواص اجرام است چنان كه شعاع آفتاب موجود بآفتاب است نه بانفصال از آن . ( مجموعهء دوم مصنفات ص 128 - 129 ) .\r\nو چون از نور الانوار صادر نشود مگر نور اقرب و از طرفى آن را جهات متكثره نيست و در برازخ و اجسام كثرت هست اگر گفته شود كه از نور اقرب برزخ واحدى صادر شده است سلسله وجود متوقف خواهد شد در حال كه ديده مىشود اجسام متكثره موجودند و همين طور انوار مدبرهء زيادى موجود شده است و اگر از نور اقرب نور مجرد ديگرى صادر شود و از آن نور مجرد ديگرى در اين فرض هم نوبه به برازخ و اجسام نمىرسد و بنا بر اين ناچار بايد گفت كه از نور اقرب نورى و برزخى صادر شده است .\r\nعلى هذا نور اقرب را دو جهت است يكى فقر ذاتى و ديگر غناى غيرى از طرفى تعقل فقر خود كند و از طرفى ديگر نور الانوار را مشاهده كند و بالاخره از جهتى ديگر ذات خود را مشاهده كند ( زيرا در مجردات حجابى نيست . ) از جهت آنكه نور الانوار را مشاهده مىكند خود را ظلمانى و تاريك و مقهور يابد زيرا نور اتم قاهريت دارد بر نور انقص پس بواسطهء ظهور و آشكار شدن فقرش و استغساق ذاتى خود در مقابل سطوات نور الانوار و مشاهده جلال و جبروت او ظلى ازو صادر شده است كه برزخ اعلى باشد كه باصطلاح مشائيان فلك الافلاك باشد و باعتبار غناء و وجوب غيرى او و مشاهدهء جلال و عظمت او نور مجرد ديگرى ازو صادر شده است بنا بر اين برزخ ظل و سايه او است و نور مجرده ضوء او است .\r\n( مجموعهء دوم مصنفات 131 ) .\r\n\r\n","description":"","footnote":"","page_name":" 1296 ","page_number":628},
  {"content":"\r\n\r\nبعد از اين مرتبت گويد چون ميان نور سافل و نور عالى حجابى نيست هر نور سافلى نور عالى خود را مشاهده مىكند و از طرفى نور عالى بر او اشراق و تابش مىكند و بنا بر اين از نور الانوار بر نور اقرب تابش و اشراق شود شعاعى و نور اقرب مشاهده كند ذات نور الانوار را .\r\n( مجموعه دوم مصنفات ص 133 ) .\r\nو نور سافل را بر نور عالى عشق و شوق است و عالى را بر سافل قهر است و نور الانوار را بر تمام انوار سافله قاهريت است و همه انوار سافله را بر نور الانوار شوق و عشق است .\r\n( از مجموعه دوم مصنفات ص 136 ) .\r\nو اشراق نور الانوار بر انوار مجرده بانفصال چيزى از آن نيست بلكه نور شعاعى است كه از او در انوار مجرده حاصل مىشود .\r\n( از مجموعهء دوم مصنفات ص 138 ) .\r\nشيخ اشراق گويد ، اگر چنان كه مشائيان گويند فرض شود كه از نور الانوار نور اقرب و برزخ اعلى و ازو نور ديگر و برزخى ديگر صادر شده باشد تا نه فلك و عالم عنصرى لازم آيد كه عالم محدود شود در حال كه در هر يك از اثيريات كوكبى است و در كرهء ثوابت كواكب بىحد و حصرى است و ناچار بايد گفت كه جهات و اعتبارات نامحدودى هست كه مبدأ اين كواكب نامحدود است و بنا بر اين كرهء ثوابت از نور اقرب صادر نشده است زيرا جهات موجود در نور اقرب وافى بصدور اين همه كواكب نيست و بالاخره هيچ يك از عوالى منشأ صدور كرهء ثوابت نمىباشند و اگر گفته شود كه مبدأ و مصدر آن موجود سافلى است لازم آيد كه آن مبدأ و مصدر سافل اعلى و فوق و اعظم از آن باشد .\r\nو بنا بر اين بايد گفت كه انوار قاهره خيلى زيادتر از ده و بيست و غيره است و عده از انوار مبدأ صدور برازخ غير مستقله‌اند و در اين صورت انوار يا طوليه‌اند و يا عرضيه .\r\nانوار طوليه همان انوار مترتبه‌اند كه منشأ صدور برازخ مسقله‌اند چنان كه از نور اقرب نور دوم و از او سوم و همين طور تا اندازهء زيادى انوار طوليه از يك طرف نور الانوار را مشاهده كند چون انوار حاجب نمىباشد و از طرفى شعاع نور الانوار مستقيما بر او تابش كند زيرا انوار متوسط بين او و نور الانوار حاجب نيستند و از طرفى هر يك از انوار قاهره نورى بر ديگرى منعكس شود و بالاخره هر يك از انوار قاهره نورى بر ديگر منعكس شود و بالاخره هر يك از عوالى بر مادون خود اشراق و تابش كند و هر يك از انوار سافله از نور الانوار يك دفعه بتوسط ما فوق خود قبول شعاع كند و ديگر بار بواسطه خود كند و بنا بر اين نور دوم دو مرتبه از نور الانوار قبول نور كند يكى بلا واسطهء نور اول و ديگرى باواسطهء نور اول و نور سوم چهارم مرتبه از نور الانوار قبول نور دوم كند دو مرتبه بواسطهء نور انعكاسى از نور دوم و يك مرتبهء بلا واسطه از نور الانوار و مرتبهء ديگر بواسطه نور اقرب .\r\nو نور چهارم هشت مرتبه قبول نور كند چهار مرتبهء از نور انعكاسى انوار ما فوق خود و دو مرتبت از نور دوم و يك مرتبت خود مستقيما از نور انوار و يك\r\n\r\n","description":"","footnote":"","page_name":" 1297 ","page_number":629},
  {"content":"\r\n\r\nمرتبت بواسطهء نور اول و همين طور انوار متضاعف شوند و بنا بر اين از اين جهات و اعتبارات متكثرهء متضاعفه عدهء زيادى از انوار قاهره پديد مىآيد بعضى باعتبار آحاد مشاهدات و اشعهء تامه عظيمه كه آنها را قواهر اصول اعلون نامند و از اين قواهر در اثر تركيب جهات و مشاركات و مناسبات آنها مثلا بمشاركت جهت فقر با شعاعات و با مشاركت جهت قهر با شعاعات و با مشاركت جهت شوق و محبت با شعاعات و بمشاركت اشعهء قاهره بعضى با بعضى ديگر و بمشاركت اشعهء قاهره بعضى با بعضى ديگر و بمشاركت بعضى از اشعه با بعضى ديگر اعدادى از انوار و بمشاركت اشعهء تمام انوار با جهت فقر ثوابت و كرات آنها پديد آمده و بمشاركت اشعه با جهت استغنا و قهر و محبت و مناسبات بين اشعهء شديده ارباب اصنام نوعيهء فلكيه و طلسمات بسائط و مركبات عنصريه پديد آمده است و بنا بر اين مبدأ هر يك از اين طلسمات نور قاهره است كه صاحب طلسم است و نوع قائم نورى است « و الانواع النورية القاهرة اقدم من اشخاصها اى متقدمة عقلا و الامكان الاشرف الحقيقى وجود هذا لانواع النورية المجردة » ( مجموعهء دوم مصنفات ص 140 - 143 و رجوع شود به ص 334 - 351 هياكل النور ص 63 شود ) .\r\nو بدين ترتيب وى انوار مجرده را تقسيم كند بانوار قاهره كه آنها را هيچ نوع علاقه بماده نيست و به انوار مدبره كه مدبر برازخ‌اند .\r\nانوار قاهره نيز بر دو قسم‌اند انوار قاهرهء اعلون كه انوار طوليه‌اند و انوار قاهره صوريه كه ارباب اصنام‌اند .\r\nانوار مدبره نيز بر دو قسم‌اند انوار مدبرهء فلكيه اسفهبديه و انوار مدبرهء انسانيه .\r\nارباب اصنام را در فرس قديم و نزد حكماء قديم بنامهائى خوانده‌اند مثلا صاحب صنم ماء را خرداد و اشجار را مرداد و نار را ارديبهشت ناميده‌اند .\r\nدر حكمة الاشراق است كه حكيم زرتشت گويد اول ما خلق بهمن و دوم ارديبهشت و سوم شهريور و چهارم اسفندارمذ و پنجم خرداد و ششم مرداد است ( رجوع شود به مجموعه دوم مصنفات پاورقى ص 128 ) .\r\nصدر الدين شيرازى در اين مسأله نظر خاصى دارد كه جامع آراء و عقايد عرفا و متكلمان و فلاسفه است وى نظر خود را در اين مورد كه متأثر از كلمات عرفا و فلاسفه است بيان داشته و در يك جا گويد اول صادر نفس رحمانى و وجود منبسط و فيض اقدس است و آن سارى در تمام عالم و بلكه جهان از ذره تا دره عبارت از يك وجود است و آن را مراتبى است به شدت و ضعف و او را دو حاشيه است كه يك طرف آن هيولاى بىرنگ و بىنام است و طرف ديگر آن اشرف موجودات يعنى ذات حق است و مرتبت بعد از وجود و مبدأ المبادى و ذات حق را نفس رحمانى ميداند كه در هر موطن و مرتبتى به صورت خاصى در آيد در مرتبتى عقل و در مرتبتى نفس و در مرتبتى فلك و بالاخره در مراتب نازله بصور جمادات و نباتات و حيوانات و غيره در آيد « و آن فيض الوجود يمر من المبدأ على الطبيعة اولا و بواسطتها على صفاتها\r\n\r\n","description":"","footnote":"","page_name":" 1298 ","page_number":630},
  {"content":"\r\n\r\nالذاتيه » .\r\n( رسائل صدرا ص 23 ) « و ان للوجود حاشيتين احدهما واجب الوجود و هو الغاية فى الشرف لانه غير متناه الشدة فى الكمال و غير متناه القوة فى الفعل و الاخرى الهيولى الاولى و هى الغاية فى الخسة لانها غير متناه القصور من الكمال » .\r\n( اسفار ج 1 ص 165 ) .\r\nبالاخره وجود منبسط را كه در لسان عرفا نفس رحمانى نامند اول ما صدر ميداند كه او را بنام حق المخلوق و نور سارى در موجودات و روح وجود هم گويند كه در تمام عالم سارى و در هر مرتبتى به صورتى نمايان مىشود و ظل و هباء و عما هم نامند .\r\nوى گويد ذات الهى را انوار و اضواء و آثارى است كه آنها را فلاسفه عقول فعاله و اصحاب معلم اول صور علميهء قائم بذات خدا نامند و افلاطون مثل نوريه ناميده است .\r\nو عدهء از متكلمان صفات الهيه نامند و معتزله احوال خوانند و صوفيه اسماء و اعيان نامند ( رجوع شود به اسفار ج 1 ص 129 و رسائل ص 138 ، 64 ) .\r\nكليه اشياء موجوده از لحاظ موجوديت سه مرتبت‌اند : مرتبت اول وجود صرف و محض است كه وجود آن متعلق به غير نيست و وجودى است كه مقيد به قيدى نيست و آن مرتبت همانست كه عرفا هوية غيبيه و غيب مطلق و ذات احديت خوانده‌اند .\r\nمرتبت دوم وجود متعلق به غير است و وجود مقيد به وصف زائد است كه منعوت به احكام زائده است و آنها را عقول و نفوس . . .\r\nنامند . مرتبت سوم وجود منبسط مطلق است كه عموم آن بر طريق كليت نمىباشد و بلكه بر نحو ديگرى است . و آن حقيقتى است منبسط بر هياكل ممكنات و الواح ماهيات كه در وصف خاص و حد معينى منضبط و محدود نيست از قدم و حدوث و تقدم و تأخر و كمال و نقص و عليت و معلوليت و از جوهريت و عرضيت و تجرد و تجسم مبراست بلكه بر حسب ذاتش و بدون انضمام چيزى ديگر متعين به تمام تعينات وجودى و تحصلات خارجى است و آن اصل عالم و فلك حيات و عرض رحمن و حق مخلوق و حقيقة الحقائق است .\r\nچنين وجودى بواسطهء تعدد موجودات متعدد مىشود با قديم قديم است و با حادث حادث و با معقول معقول است و با محسوس محسوس و از اين جهت است كه توهم شده است كلى است در حال كه عبارات و الفاظ از بيان و چگونگى آن قاصر است مگر بر سبيل تشبيه و تمثيل ، نسبت اين وجود بموجودات عاليه نسبت هيولى است باجسام شخصيه از وجهى مانند نسبت كلى طبيعى است به اشخاص و انواع مندرجهء در تحت آن .\r\nپس اولين چيزى كه از وجود واجبى ناشى شده وجود منبسط است كه مرتبت عمى و مرتبت جمع و حقيقة الحقائق و حضرت احديت جمع و حضرت واحديت گويند .\r\nاين وجود صادر اول و امام الائمه گفته شده است و اينكه گويند كه اول صادر عقل است بقياس بموجودات متعينه متباينهء متخالفة الآثار است و الا نسبت باصل خلقت و عالم وجود كلى و ذات ربوبى و صقع\r\n\r\n","description":"","footnote":"","page_name":" 1299 ","page_number":631},
  {"content":"\r\n\r\nالهى ، صادر اول وجود منبسط است .\r\n( رجوع شود به اسفار ج 1 ص 192 - 193 - رسائل ص 134 - 135 ) و بالاخره موجودات همه اشعهء انوار و تجليات حق‌اند و او را تجلى واحدى است بر اشياء و ظهور واحدى است بر ممكنات و اين ظهور و تجلى بر اشياء بعينه ظهور و تجلى دوم حق است بر نفس ذات خود در مرتبت افعال زيرا كه ذات حق از جهت نهايت تماميت و فرط كمال خود بر نفس خود افاضه و تجلى كند بظهور و تجلى اول و ظهور دوم عبارت از نزول وجود است در مراتب افعال كه بنام افاضه و نفس رحمانى و محبت افعاليه ناميده مىشود .\r\nتجلى اول ظهور و بروز اشياء است و تجلى دوم تطور و تكثر آنها است و اگر دقت شود يك تجلى و ظهور است كه منحل به دو تجلى و ظهور ميگردد ، جميع ماهيات و ممكنات مرائى وجود حق‌اند و مجالى حقيقت مقدسه‌اند . ( اسفار ج 1 ص 201 ) و همين معنى را محى الدين عربى از وجود خواهد و وجود در عين وحدت و سريان خود در عالم وجود در هر مرتبتى به صورتى و شكلى است و اندر كمال خويش سارى است .\r\nاشارت رفت كه بعضى از فلاسفه اول ما صدرا طبيعت مينامند .\r\nاكنون گوئيم مراد از طبيعت كه در كلمات فلاسفه ديده مىشود در هر مورد چيزى است و آن را اطلاقات زياد است و در طول تاريخ فكر بشرى معانى مختلفى از آن خواسته شده است . اخوان الصفا گويند « هى قوة من قوى النفس الكلية » يا « ان الطبيعة انما هى قوة النفس الكلية الفلكية و هى سارية فى جميع الاجسام التى دون الفلك القمر » . .\r\n( رسائل اخوان ج 2 ص 112 ) .\r\nحميد الدين كرمانى كه به اندازه زيادى از فلسفه اخوان الصفا متأثر شده و با استفاده از كلمات بزرگان دين و حكمت فلسفهء خاصى بوجود آورد است محور و اساس كار خود را بر طبيعت ساريه در عالم وجود قرار داده و گويد طبيعت يك امر است سارى در تمام عالم « و قد امتلات السماوات و الارض منها » و آن را دو طرف است يك طرف آن به مبدأ المبادى و طرف ديگر آن جهان كون و فساد را تشكيل ميدهد و آن محرك عالم جسمانى است و او را دو حركت است يكى حركت ذاتى و ديگرى حركت عرضى و مانند دريا متموج است و موجودات عبارت از امواج آن دريائند كه طبيعت ساريه باشد و بدين طريق وى قائل به نوعى از وحدت وجود ( وحدت طبيعت ) شده است و گويد « لما كانت الحركة فى العالم موجود ثبت ان لها مبدأ و لما ثبت ان لها مبدأ و وجدنا عند البحث منقسما الى مبدأ هو محرك و متحرك اول مثل الحياة السارية من عالم الوحدة و الكمال الذى هو عالم العقل فى عالم الجسم التى يعرب عنها بالطبيعة التى هو المحركة للاجسام بحسب ما يليق بها على ما يوجبه النظام الا لهى و هو المحركة بحركتها بكونها فيها » . ( راحة العقل ص 89 و رجوع شود به ص 223 ) .\r\nفى ان للطبيعة نهايتين نهاية اولة محيطة بما هى علة لها بها الوجود الاول الذى هو الكمال الاول و نهاية ثانية محاطة بما هى معلولة لها بها الوجود الثانى الذى هو الكمال الثانى و ان محلها بين -\r\n\r\n","description":"","footnote":"","page_name":" 1300 ","page_number":632},
  {"content":"\r\n\r\nالنهايتين » .\r\n( راحة العقل ص 156 ) .\r\n« ذات هد المحرك ( طبيعت ) هى الحياة السارية من العالم الربوبى المعبر عنها بالصور التى وجودها بالانبعاث من عالم الابداع » .\r\n( راحة العقل ص 219 ) .\r\nو بالجمله حميد الدين كرمانى ترتيب كار فلاسفهء مشارا گرفته و با وضعى خاص با آراء و عقايد اخوان و كلمات عرفا و عقايد مذهبى و اخبار و آيات تلفيق داده و فلسفهء خاصى بوجود آورده است .\r\nوى جهان وجود را بعد از مبدأ - المبادى عبارت از يك امر ميداند كه آن طبيعت و روح جهان است و آن خود مراتبى دارد كه هر مرتبتى نامى دارد چنان كه صدر الدين همين معنى را از وجود ميخواهد .\r\nوى در مراتب تفصيل ، جهان وجود را دو قسمت كرده است يكى روحانى و ما فوق طبيعت و ديگرى جهان جسمانى باطلاق عام .\r\nدر طرف عالم ما وراء ابتداء عقل اول و بعد عقل قائم بالفعل است كه مراد از عقل اول مبدأ المبادى و عقل قائم بالفعل همان عقل اول به اصطلاح فلسفه عاميه است .\r\nو بعد ملائكهء موكله به عالم طبيعت است ( عقول طوليه در فلسفهء معموله ) .\r\nو بعد عالم انسان است با جسم و نفس خود و آن نيز جامع تمام و جهان كوچكى است كه مضاهى با عالم بزرگ است و در طرف ديگر ابتداء عقل بالقوة است كه هيولى و صورت است و بعد عالم طبيعت بمعنى افلاك و كواكب است و بالاخره در ذيل هر دو ، عالم انسانى است كه جامع هر دو طرف است .\r\nوى بعد از بيان ترتيب عالم تكوين عالم دين و تشريع را نيز بازاء و مساوى و بالاخره نمونهء از آن قرار داده است چنان كه با مراجعه به تصوير در ص 399 - 340 مشهود است .\r\n\r\nعُقولِ فَعّاله\r\n- ( اصطلاح فلسفى ) صدر الدين شيرازى گويد : تمام عقول فعال‌اند و اشعهء انوار الهىاند و بنا بر اين كلمهء عقل فعاله كلمهء عامى است كه شامل تمام عقول طوليه مىشود لكن از نظر جهان جسمانى عقل فعال عقل دهم است كه مستقيما به جهان كون و فساد و عقول و نفوس انسانى فيض دهد .\r\n( رسائل صدرا ص 64 ) رجوع به عقل شود .\r\n\r\nعُقولِ قادِسَه\r\n- ( اصطلاح اشراقى ) و مراد از عقول قادسه و قدسيه عقول مجرده و قاهره‌اند .\r\n( از اسفار ج 3 ص 165 )\r\n\r\nعُقولِ مُتَكافِئَه\r\n- ( اصطلاح فلسفى ) بيان شد كه در عرض عقول طوليهء مترتبه عقولى ديگر پديد آمده‌اند كه آنها را عقول عرضيهء متكافئه مينامند از آن جهت كه ترتب على و معمولى ميان آنها برقرار نيست و گمان كرده‌اند كه مراد افلاطون از ارباب انواع همان عقول متكافئه عرضيه است رجوع بانوار عرضيه و انوار متكافئه شود .\r\n\r\nعَقيقَه\r\n- ( از اصطلاحات فقهى و گاه‌شمارى ) .\r\nروز هفتم تولد طفل مستحب است گوسفندى را ذبح كرده به فقراء دهند و\r\n\r\n","description":"","footnote":"","page_name":" 1301 ","page_number":633},
  {"content":"\r\n\r\nآن را عقيقه گويند .\r\n\r\nعَكس\r\n- ( اصطلاح منطقى ) هر قضيهء كه محمول و موضوعش متعين باشد چون محمول را موضوع كنيم و موضوع را محمول آن را عكس خوانيم و چون مقابل موضوع بعدول موضوع كنيم و مقابل محمول بعدول محمول آن را مقابلش خوانيم و چون مقابل‌ها منعكس كنيم آن را عكس مقابلش خوانيم .\r\n( اساس الاقتباس ص 213 - 124 ) .\r\nو بالاخره عكس هر قضيهء به اين طريق است كه موضوع را بجاى محمول و محمول را بجاى موضوع قرار دهيم و آن يا عكس مستوى و يا عكس نقيض است عكس مستوى آنست كه عين موضوع را محمول كنيم و عين محمول را موضوع كنيم چنان كه در قضيهء « انسان ناطق است » گوئيم « ناطق انسان است » و شرط است در آن بقاء صدق و كيف يعنى اگر اصل صادق باشد بايد عكس آن هم صادق باشد و اگر اصل موجبه باشد بايد عكس هم موجبه باشد چنان كه در قضيهء هر انسانى حيوان است كه عكس آن قضيهء جزئيه موجبه است ( بعضى حيوانها انسانند ) و عكس نقيض آن بود كه نقيض جزء دوم را اول ( نقيض محمول ) و عين جزء اول را محمول و جزء دوم قرار دهيم با شرط بقاء صدق و مخالفت در كيف بعضى گويند : در عكس نقيض نقيض هر يك از موضوع و محمول را بجاى هم قرار دهيم مثال اول « انسان حيوان است » « بعض حيوان انسان است » مثال دوم ( انسان حيوان است ) ( بعض لا حيوان لا انسان است ) .\r\nعكس موجبهء كليهء و جزئيه موجبه جزئيه است و عكس سالبهء كليه سالبه كليه است و سالبهء جزئيه را عكس نباشد .\r\n( از اساس الاقتباس ص 158 ، 162 ) شيخ شهاب الدين سهروردى در باب عكوس قضايا بيانى دارد :\r\nعكس قضيه عبارت از اين است كه موضوع بالكل محمول و محمول موضوع قرار گيرد با حفظ كيفيت و بقاء صدق و كذب .\r\nو البته تو خود ميدانى كه هر گاه بگوئى « كل انسان حيوان » ترا نرسد كه گوئى « كل حيوان انسان » و همين طور كليهء قضايائى كه موضوع آنها باشد و البته اين امر هست كه لا اقل در اين گونه قضايا بعضى از افراد موضوع حكم يافت مىشود كه هم موصوف ميباشند به وصف « فلان » و هم موصوف ميشوند به وصف « به همان » و ما آن بعضى را « ج » ميناميم و بنا بر اين هر گاه بعضى از افراد « فلان » همان « به همان » چه آنكه در واقع كل « فلان » « به همان » باشد و يا بعضى از آن حد اقل پس بناچار بعضى از افرادى كه موصوف به « به همان » است موصوف به « فلان » است چه آنكه در واقع كل آن باشد يا جزء آن .\r\nزيرا در هر حال « جيم » موصوف بهر دو مىباشد .\r\nو هر گاه بگوئيم « بالضرورة كل انسان هو ممكن ان يكون كاتبا » عكس آن اين مىشود كه « بالضرورة بعض ما يمكن ان يكون كاتبا فهو انسان » .\r\nو همين طور است جهات ديگر غير از امكان يعنى وجوب و امتناع كه در عكس قضايا عينا با محمول منتقل مىشود مانند « بالضرورة بعض ما يحب ان يكون حيوانا\r\n\r\n","description":"","footnote":"","page_name":" 1302 ","page_number":634},
  {"content":"\r\n\r\nانسان » يا « بالضرورة بعض ما يمتنع ان يكون حجرا فهو انسان » و بدين ترتيب همهء قضايا ضروريه بتاته ميشوند و از غلط و اشتباه در امان خواهند بود .\r\nو عكس قضيهء ضروريه موجبهء بتاته عينا موجبهء ضروريهء بتاته ميباشند با هر جهتى كه باشد .\r\nپس عكس و انعكاس قضيهء محيطهء بتاته و يا قضيهء جزئيه بتاته بدين صورت و معنى خواهد بود كه تعدادى از افرادى كه موصوف به محمول‌اند عينا موصوف بموضوع‌اند بطور اهمال و غير معين و هر گاه « بالضرورة لا شىء من الانسان بحجر » درست باشد « لا شىء من الحجر به انسان بالضرورة » نيز درست خواهد بود .\r\nو الا اگر يافت شود چيزى از موصوفات يكى از آن دو يعنى « انسان و حجر » كه عينا موصوف به آن دگر باشد لازم آيد كه اختصار و انحصار بر كذب يكى از آن دو واقع نشود و آنچه در تعريف عكس گفته آمد كه با « بقاء صدق و كذب » درست نباشد و بلكه لازم آيد كه هر دو يعنى عكس و اصل كاذب باشند .\r\nو در قضيهء ضروريه بتاته هر گاه امكان جزء محمول آن باشد هر گاه در اين صورت با محمول حرف سلب هم باشد عينا منتقل به موضوع شود يعنى محمول با جهت امكان و حرف سلب يك جا در عكس آن موضوع شود و موضوع محمول قرار گيرد مانند « بالضرورة كل انسان هو ممكن الا يكون كاتبا » و بطورى كه ملاحظه مىشود اين قضيه ، قضيه بتاته موجبه است ، كه عكس آن مىشود « بالضرورة شىء مما يمكن ان لا يكون كاتبا فهو انسان » و بسيارى از مشائيان در عكس قضاياى ضرريهء موجبه اشتباه كرده‌اند و گفته‌اند كه عكس آن ضروريه نمىباشد .\r\nو در مثل « ليس بعض الحيوان انسان » هر گاه آن بعض مهمل و نامعين را ، معين و مشخص كنى و چنان كه مقرر داشتيم براى او نامى خاص بگذارى و به صورت كلى درآورى منعكس مىشود به آنچه كه در جاى خود گفتيم و راه ديگر اينكه حرف سلب جزء محمول شود و بگوئى « بعض - الحيوان هو غير انسان » و در اين صورت منعكس مىشود به « بعض غير الانسان حيوان » .\r\nو در غير اين دو صورت يعنى هر گاه سالبهء جزئيه به صورت كلى در نيايد و به صورت معدوله هم در نيايد منعكس نخواهد شد .\r\nو بنا بر اين اگر گوئى « لا شىء من السرير على الملك » ترا نرسد كه عكس كنى و گوئى « لا شىء من الملك على السرير » بدون اينكه كليهء اجزاء محمول را نقل بموضوع نمائى زيرا عكس آن به اين صورت يعنى « لا شىء من الملك على السرير » . باطل مىباشد و عكس درست آن اين است كه « لا شىء مما على الملك بسرير » پس ناچار بايد كلمهء « على » با محمول نقل مكان كند زيرا اين لفظ در اين قضيه از اجزاء محمول مىباشد .\r\n\r\nعَكسُ و تَبديل\r\n- ( اصطلاح ادبى ) يكى از محسنات بديعيه است كه در بديع مورد بحث قرار گيرد و تبديل محل دو جزء كلام باشد چنان كه  « تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ  -  وَ مَنْ \r\n\r\n","description":"","footnote":"","page_name":" 1303 ","page_number":635},
  {"content":"\r\n\r\n يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ وَ لا يُظْلَمُونَ نَقِيراً »  ( از كشاف ص 978 - نفائس ص 44 - مطول ص 355 ) .\r\nدر ابدع آرد :\r\nبعضى آن را قلب نامند و لكن اين صنعت تبديل مكان كلمات است .\r\nحافظ گويد :\r\n از لب جانان من زنده شود جان من * زنده شود جان من از لب جانان من\r\nيوسف كنعان من مصر ملاحت تراست * مصر ملاحت تو راست يوسف كنعان من\r\nروضهء رضوان من خاك سر كوى تست * خاك سر كوى تست روضهء رضوان من\r\nسرو گلستان من قامت دلجوى يار * قامت دلجوى يار سرو گلستان من \r\n( از ابدع ص 309 - 140 )\r\n\r\nعَكسِ مُستَوى\r\n- رجوع به عكس شود\r\n\r\nعَكسِ نَقيض\r\n- رجوع به عكس شود .\r\n\r\nعَلائِقَ\r\n- اين اصطلاح عرفانى است و علائق عبارت از اسبابى است كه طالبان بدان تعلق كنند و از مراد باز مانند .\r\nو بالاخره علائق عبارت از اسبابى است كه طالبان بدان تعلق كنند و از مراد بازمانند .\r\n\r\nعَلاقاتِ مَجَاز\r\n- ( اصطلاح ادبى ) علاقه يعنى رابطه و باز بستن جسم است به جسمى ديگر و علاقه مجاز نزد اصوليان و منطقيان و اهل عربيت و بديع عبارت از اتصال خاص است كه در معنى متصل فيه با موضوع له لفظ مىباشد و يا ارتباط خاصى است ميان معنى حقيقى و مجازى كه اگر آن رابطه و نسبت و علاقه نباشد استعمالات مجازى روا نباشد اين علاقات را تا 25 برشمرده‌اند :\r\n1 - علاقه حال و محل يا بالعكس « رعينا الغيث » يعنى نبت و گياه  « وَ يُنَزِّلُ لَكُمْ مِنَ السَّماءِ رِزْقاً »  يعنى آب باران 2 - سببيت و مسببيت مانند « و ينزل لكم رزقا » چه آنكه رزق سبب غائى باران است 3 - شرط و مشروط . 4 - علاقه وصفيت مانند « زيد كالاسد » كه شجاعت باشد . 5 - علاقه تضاد مانند اطلاق بصر بر اعمى . 6 - علاقه مجاورت چنان كه اطلاق شود شبكه بر صيد از جهت مجاورت . 7 - مشابهت 8 - مقابليت 9 - تماثل 10 - تضايف 11 - شبه تماثل 12 - لازم و ملزوم مانند « دخلت الشمس من الكوة » يعنى ضوءها و امثله علائق مختلف است براى حاليت مانند  « فَفِي رَحْمَتِ اللَّهِ هُمْ فِيها خالِدُونَ »  يعنى بهشت و براى محليت « سال الوادى و جرى الميزاب » يعنى آب آن ، و براى لازميت چنان كه حرارت اطلاق بر نار شود و براى ملزوميت گذشت . و براى مسببيت مانند « امطرت السماء نباتا » يعنى آب باران و براى كليت مانند  « يَجْعَلُونَ أَصابِعَهُمْ فِي آذانِهِمْ »  يعنى سر انگشت ، و براى جزئيت « بث الامير العيون » يعنى جواسيس و براى داليت مانند « فهمت الكتاب » يعنى معناى آن را و براى مجاورت مانند « شربت من الراويه » يعنى مزادهء كه مجاور حمل است و براى خصوص مانند اطلاق اسم شخص بر قبيله و براى بدليت مانند « فى ملك فلان الف دينار » يعنى متاعى كه مساوى هزار دينار است و علاقه و امثله ديگر رجوع شود به ( كشاف ص 1013 - 1012 - تلويح ص 140 ، 155 قوانين ص 154 ) .\r\n\r\n","description":"","footnote":"","page_name":" 1304 ","page_number":636},
  {"content":"\r\n\r\n\r\nعَلَّ\r\n- ( اصطلاح ادبى ) بلام مشدده و مفتوحه يا مكسوره لغتى است در لعل مانند « لا تهين الفقير علك ان تركع يوما و الدهر قد رفعه » و با لام مخففه به معنى فوق است و مجرور به من شود و مضاف هم نشود مانند « ركبت من عل » ( از مغنى ص 80 ) .\r\n\r\nعَلَف\r\n- ( اصطلاح عرفانى ) علف در اصطلاح صوفيه عبارت از شهود و آرزوهاى نفس است و آنچه كه نفس را در آن حظى باشد .\r\n( از كشاف ص 1511 )\r\n\r\nعِلَّت\r\n- ( اصطلاح فلسفى ) علت بكسر عين در لغت به معناى مرض است كه حلول آن در بدن موجب تغيير و برهم خوردن مزاج معتدل بدن ميگردد و از قوت به طرف ضعف و از حيات به طرف مرگ گرايد و نزد حكما او را دو معنى است يكى آنكه از وجودش وجود شىء ديگر لازم آيد و از عدمش عدم شىء ديگر و ديگر آنچه وجود شىء بر آن متوقف است و بعدم آن ممتنع مىشود و لكن بوجودش معلول واجب نمىشود . اخوان الصفا در تعريف ان آرند « هى السبب الموجب لكون شىء آخر » .\r\n( از اخوان ج 3 ص 336 ) ابن رشد گويد : علت در اكثر اوقات اطلاق بر علل اربعه ( مادى ، صورى ، فاعلى و غائى ) شود ( تفسير ص 485 ، 266 و رجوع شود به 1649 و 1486 ) .\r\nعلت بمعنى دوم منقسم به دو قسم ميگردد يكى علت تامه و آن علتى است كه غير از آن براى معلول علتى نباشد و ديگرى علت ناقصه كه خود منقسم مىشود به صورت ، ماده ، غايت ، و فاعل كه علل اربعه ميباشند و به تقسيم ديگر علت يا معده است و يا مؤثره علت معده ممكن است مقدم بر معلول باشد زيرا علت غيره مؤثره است و لكن علت مؤثره واجب است كه مقارن با معلول باشد .\r\nعلت معده عبارت از امرى است كه موجب تأثير علت تامه است و بعبارت ديگر علل معده فاعل را بسرحد عليت ميرسانند و امورى ميباشند كه در تأثير علت مؤثرند و بالجمله مؤثر در عليت علت‌اند .\r\nمرجع علت معده بامر متجدد الوجود است به نحوى كه حصول هر مرتبتى ديگر سابق بر آنست .\r\nعلت مؤثره ذاتا اقوى از معلول است و خود مؤثر در معلول است بر خلاف علل معده كه موجب تقرب و نزديك كردن علت بعليت‌اند .\r\nصدر الدين شيرازى در مقام بيان و تعريف علت گويد : « العلة لها مفهومات احدها هو الشيء الذى يحصل من وجوده وجود الشيء و من عدمه عدم شىء آخر و ثانيهما هو ما يتوقف عليه وجود الشيء فيمتنع بعدمه و قد لا يحب بوجوده و العلة بالمعنى الثانى ينقسم الى علة تامة و هى التى لا علة غيرها على الاصطلاح الاول و الى غير تامة تنقسم الى صورة و مادة و قابل و غاية » .\r\n( اسفار ج 1 ص 168 ) .\r\nتركيبات :\r\n\r\nعِلَّتِ اولى\r\n- ( اصطلاح فلسفى ) مراد از علت اولى بطور مطلق ذات حق تعالى است كه علت العلل هم نامند .\r\nناصر خسرو گويد : متألهان فلاسفه از سقراط و انباذقلس تا بافلاطون و ارسطو چنين گفتند كه علت‌ها را يكى علت است و علت عالم او است علت اولى گفتند\r\n\r\n","description":"","footnote":"","page_name":" 1305 ","page_number":637},
  {"content":"\r\n\r\nكه علتها را مراتب است و هر علتى را معلول است .\r\n( از جامع الحكمتين ص 67 و رجوع شود به تفسير ص 14 - آراء اهل مدينهء فاضله ص 23 ) .\r\n\r\nعِلَّتِ بالذّات\r\n- ( اصطلاح فلسفى ) هر گاه امرى مستقيما و بلا واسطه علت چيزى باشد علت بالذات آن چيز است چنان كه نار في ذاته و بلا واسطه علت احراق است و نتيجهء احراق زوال برودت است و بنا بر اين زوال برودت معلول بالعرض است زيرا بالذات علت احراق است اگر چنين گفته شود كه مادام كه برودت زائل نشود احراق حاصل نمىشود در نتيجه نار اولا و بالذات علت رفع و زوال برودت است و ثانيا و بالعرض علت احراق است قضيه در اين صورت به عكس مىشود .\r\nو گاه علت بالذات گويند و مراد علت العلل و علت اولى است كه خود بنفسه و لنفسه و فى نفسه علت كائنات عالم است .\r\n( شفا ج 2 ص 526 - دستور ج 2 ص 307 ) .\r\n\r\nعِلَّتِ بِالعَرَض\r\n- ( اصطلاح فلسفى ) رجوع شود به علت بالذات .\r\nپارهء از تركيبات ديگر در معناى فلسفى\r\n\r\nعِلَّت بَعيد\r\n- ( اصطلاح فلسفى ) امرى كه خود مستقلا و بلا واسطه معلولى را ايجاب نكند علت بعيده گويند و معمولا علل معده را علل بعيده نيز گويند .\r\n\r\nعِلَّتِ تامّه\r\n- ( اصطلاح فلسفى ) علت تامه علتى است كه معلول بدان واجب و موجود شود يعنى امرى كه خود مستقلا وجود امرى ديگر را ايجاب مىكند و آن را علت تماميه نيز گويند و علت موثره هم گويند ( از شفا ج 2 ص 576 و رجوع به درة التاج بخش سوم ص 43 و رجوع به علت شود ) .\r\n\r\nعِلَّتِ بَسيطَه\r\n- ( اصطلاح فلسفى ) هر گاه امرى خود بدون جهت و حيثيت ديگرى علت مؤثره باشد آن را علت بسيطه گويند مثلا عقل فعال كه مؤثره در عالم طبيعت است علت بسيط است و گاه مراد از علت بسيط علتى است كه مجرد از ماده نباشد و لكن بدون آنكه با امرى ديگر ضميمه و تركيب شود علت است چنان كه نار به تنهائى علت احراق است در مقابل علت مركبه چنان كه چند نفر بالاجتماع علت حركت امرى باشند و يا چند دار و بالاجتماع و تركيب سبب صحت مريضى شوند ( از شفا ج 1 ص 24 ) .\r\n\r\nعِلّتِ بالفِعل\r\n- ( اصطلاح فلسفى ) علت بالفعل در مقابل علت بالقوة است چنان كه نفس در مرتبت هيولانى بالقوة علت ادراك است و يا نطفه انسان بالقوة علت براى انسان است و انسان بالفعل علت براى حس و حركت است چنان كه انسان توانا بر كتابت مادام كه كاتب نيست بالقوة علت براى كتابت است و در حال كتابت بالفعل علت كتابت است .\r\n( از شفا ج 1 ص 24 ) .\r\n\r\nعِلَّتِ تَمامِ مَعلول است\r\n- ( اصطلاح فلسفى ) چون معلول ظل و تراوش علت است و علت در مرتبت عليت واجد تمام مراتب معلول است و مرتبت كمال معلول است از اين جهت گويند علت تمام معلول است .\r\n( از اسفار ج 3 ص 183 ) .\r\n\r\n","description":"","footnote":"","page_name":" 1306 ","page_number":638},
  {"content":"\r\n\r\n\r\nعِلَّتِ خاصّ\r\n- ( اصطلاح فلسفى ) علت خاص امرى است كه بر وتيرهء واحده فعل خاصى را انجام دهد چنان كه حرارت تنها احراق كند و عام چنان كه آتش حرارت و احراق كند و فلزى را ذوب كند و باز علت عام چنان كه طبيعت افعال زياد كند .\r\n( از شفا ج ص 24 ) .\r\n\r\nعِلّتِ ذاتى\r\n- ( اصطلاح فلسفى ) رجوع شود به علت بالذات .\r\n\r\nعِلَّتِ بِالقوَّه\r\n- ( اصطلاح فلسفى ) رجوع به علت بالفعل شود .\r\n\r\nعِلّتِ صورى\r\n- آنچه فعليت و شيئيت شىء بدان است علت صورى گويند چنان كه مادام كه خانهء به صورت و هيأت و شكل مخصوص و اوضاع و نظام معينى در نيايد خانه نگويند و اوراق پراكنده را كتاب نگويند و موقعى كه صورت خاص به خود گرفت كتاب و خانه گويند .\r\n( شفا ج 2 ص 519 ) .\r\n\r\nعِلّتِ عادى\r\n- ( اصطلاح فلسفى ) علت عادى امرى است كه بر حسب عادت مؤثر در چيزى باشد و آن را ايجاب كند و لو آنكه از لحاظ حكم عقلى نتوان ميان آن دو رابطهء عليت يافت و او را علت حقيقى دانست فلاسفه كليه علل مؤثره را علت ظاهرى و عادى ميدانند و گويند عادت بر اين جارى شده است كه امرى بدنبال امرى ديگر حاصل شود و الا اگر خوب دقت شود علت حقيقى ذات حق تعالى است .\r\n\r\nعِلّتِ عام\r\n- ( اصطلاح فلسفى ) امرى است كه عليت براى امرى واحد نداشته باشد چنان كه آتش علت احراق ، ذوب و غيره است .\r\n( از شفا ج 1 ص 24 )\r\n\r\nعِلَّتِ غائى\r\n- ( اصطلاح فلسفى ) علت غائى علتى است كه محرك اول فعل بوده و در وجود ذهنى مقدم بر ساير علل باشد و در وجود خارجى بعد از تحقق تمام آنها محقق شود و آن در حقيقت علت فاعلى است « و اعلم ان العلة الغائية كما مر فى مباحث العلل هى العلة الفاعلية بحقيقتها و ماهيتها لفاعلية الفاعل فهي بالحقيقه الفاعل الاول اى فاعل الفعل بما هو فاعل بالفعل و هى ايضا غرض بما هو ملحوظ الفاعل فى فعله و هما متحدان بالذات متغايران بالاعتبار و الخيرية و التمامية اللازمة لوجود الفعل فى الخارج من حيث انه مترتبة على الفعل فائدة و من حيث انه ينساق اليه الفعل غاية ( اسفار ج 3 ص 81 ، 167 - شفا ج 2 ص 546 ، 286 ) علت غائى را علت « ما له » هم گويند .\r\n( از اساس الاقتباس ص 354 ) .\r\n\r\nعِلَّتِ فاعِلى\r\n- ( اصطلاح فلسفى ) مراد از علت فاعلى امرى است كه مفيد وجود و يا صورت تركيبى شىء باشد ، ذات حق علت فاعلى موجودات است كه مفيض و مفيد وجود است و صانع علت فاعلى صنع و مصنوع خود است كه مفيد صورت و هيأت خاص است علت فاعلى را علت « ما منه » هم گويند .\r\n( اساس ص 354 تهافت التهافت ص 269 و 519 شفا ص 23 ) .\r\n\r\nعِلَّت قابِلى\r\n- ( اصطلاح فلسفى ) مراد از علت قابلى علت مادى است زيرا از شرائط تأثير قابليت محل براى تأثر و قبول فعل است و بالاخره ماده منفعله را علت قابلى گويند و آن را علت « ما فيه » هم نامند .\r\n\r\n","description":"","footnote":"","page_name":" 1307 ","page_number":639},
  {"content":"\r\n\r\n( اساس ص 354 - تهافت التهافت ص 333 - كشف المراد ص 28 ) .\r\n\r\nعِلَّتِ قَريب\r\n- علت قريب يا علل قريبه در مقابل علل بعيده‌اند هر امرى كه بلا - واسطه و فاصله خود مؤثر در وجود معلول باشد علت قريبه است و بنا بر اين در علل معده جزء اخير آنها كه بلا فاصله مؤثر در معلول است علت قريب است و ساير علل معده بعيده‌اند .\r\n( از شفا ج 1 ص 24 - ج 2 ص 526 ) .\r\n\r\nعِلَّتِ عَرَضى\r\n- ( اصطلاح فلسفى ) رجوع به علت ذاتى و ( شفا ج 2 ص 526 ) شود .\r\n\r\nعِلَّتِ مُؤثِّره\r\n- ( اصطلاح فلسفى ) مراد از علت مؤثره علت تامه است كه خود مؤثر در وجود معلول است رجوع شود به علت تامه و ( از شفا ج 1 ص 210 ، 141 ) .\r\n\r\nعِلَّتِ مادى\r\n- ( اصطلاح فلسفى ) علت مادى ماده و موادى است كه محل حلول صورت است و جزء مقوم شىء است و جنبهء بالقوة و استعداد قبول شىء است و محل استقرار قوت و حامل قوت است .\r\nعلت صورى و مادى علل ماهيت‌اند .\r\nشيخ الرئيس در مقام بيان علل اربعه گويند :\r\nعلت هر چيزى يا داخل در قوام و جزء اول است يا نه در صورت اول يا آنكه موجب وجود معلول است بالفعل يعنى موجب فعليت شىء است ، صورت و علت صورى مينامند و يا جنبهء بالقوة شىء است علت مادى مينامند و در صورت دوم يا امرى است كه شىء براى آن موجود مىشود غايت خوانند و يا آنكه شىء براى آن موجود نمىشود آن هم دو صورت دارد يا آنكه وجود معلول از او است ، فاعل نامند و يا علاوه بر آنكه وجود معلول از او است در او هم هست ، موضوع نامند ( شفا ج 2 ص 467 ) .\r\n\r\nعِلَّتِ مُبقيه\r\n- ( اصطلاح فلسفى ) در زير عنوان اصطلاح بقاء اكوان بيان شد كه علت موجبه و مؤثره بنا بر تحقيق علت مبقيه هم هست و هر موجودى همانطور كه در حدوث احتياج به علت دارد در بقاء هم احتياج به علت دارد زيرا علت حاجت به علت همانطور كه در زير كلمهء احتياج ممكن بيان شد امكان است و امكان در هر حال باقى است و كسانى كه قائل ببقاء اكوانند علت حاجت به علت را حدوث ميدانند و گويند موجودات بعد از حدوث احتياج به علت مبقيه ندارند زيرا بعد از حدوث علت حاجت به علت مرتفع مىشود .\r\n( از شفا ج 1 ص 422 )\r\n\r\nعِلَّتِ مُعِدَّه\r\n- ( اصطلاح فلسفى ) علت يا علل معده عبارت از امورى ميباشند كه هر يك به تنهائى مؤثر در وجود معلول نمىباشند و لكن موجب نزديك شدن صدور معلول از علت مؤثره‌اند و بعبارت ديگر مجموع امورى كه معلول را مهياى صدور از علت مؤثره مينمايند علل معده نامند و علل مقربه هم ناميده‌اند از آن جهت كه سبب نزديك شدن صدور معلول از علت‌اند و معلول را بمرتبهء صدور از علت مؤثره ميرسانند و يا علت مؤثره را بمرحلهء ميرسانند كه موجب صدور معلول ازو شود و بالاخره علل معده امورى هستند كه مجموعا شرائط تأثير علت تامه مؤثره را فراهم آورند .\r\nچنان كه بيان شد بعضى گويند هر يك از علل معده علت ناقصه‌اند و جمعا علت\r\n\r\n","description":"","footnote":"","page_name":" 1308 ","page_number":640},
  {"content":"\r\n\r\nمؤثره‌اند و لكن محققان فلاسفه گويند علل معده اصولا مشمول عنوان عليت نمىشوند نه ناقص و نه تام و بلكه معداتى ميباشند كه مقرب علت مؤثره‌اند .\r\n( اسفار ج 1 ص 141 ، 144 - ج 4 ص 7 ) .\r\n\r\nعِلَّتِ ناقِصَه\r\n- ( اصطلاح فلسفى ) علت را در صورتى ناقص ميگويند كه خود به تنهائى و مستقلا موجب وجود چيزى نگردد و بعبارت ديگر معلول بوجود آن واجب نشود ، هر يك از علل اربعه به تنهائى علت ناقصه‌اند .\r\n( دستور ج 2 ص 370 )\r\n\r\nعِلَّتِ هَيولانى\r\n- ( فلسفى ) منظور همان علل مادى است و گاه اين اصطلاح اطلاق بر اساس كائنات شود كه اركان اربعه باشد . اخوان الصفا ازين اصطلاح معنى اخير را خواسته‌اند و از علت فاعلى بطور مطلق قواى نفس كليه را گاه اراده كرده‌اند و همين طور از علت صور كائنات اسباب فلكيه را اراده كرده‌اند و البته در موارد گوناگون خواست آنها ازين اصطلاحات متفاوت است ( رجوع برسالهء پنجم از جسمانيات ص 123 ) .\r\n\r\nعِلَلِ أربعَه\r\n- ( اصطلاح فلسفى ) مراد علت صورى و غائى ، مادى ، فاعلى است ( اخوان ج 3 ص 337 ج 4 - 7 ) و رجوع به علت شود\r\n\r\nعِللِ خارِجيَّه\r\n- ( اصطلاح فلسفى ) امورى كه خارج از ذات بوده و در عين حال در حصول آنها دخالت داشته باشند علل خارجى مينامند مانند علت فاعلى و غائى كه هر دو از علل خارجيه‌اند يعنى خارج از ذات ميباشند در مقابل علل داخلى كه داخل در ذات معلول‌اند و از مقومات اويند ، ماده و صورت كه علت مادى و صورى گويند رجوع به علت شود .\r\n\r\nعِلَلِ ماهيَّت\r\n- ( اصطلاح فلسفى ) امورى كه قوام ماهيت اشياء به آنها است علل ماهيت گويند مانند جنس و فصل در موجود ذهنى مانند نوع و مادت و صورت در موجودات خارجى .\r\nرجوع به علل خارجى شود .\r\n\r\nعِلَلِ مُحَرَّكه\r\n- ( اصطلاح فلسفى ) مراد همان علل مؤثره‌اند كه موجودات را از قوت بفعل آرند و يا قوت محركهء اجسام حيه ، در مباحث مشرقيه است كه محرك يا بالطبيعة است يا بالارادة ، با لذات است يا بالعرض ، قريب است يا بعيد ، كلى است يا جزئى ، خاص است يا عام ، بالقوة است يا بالفعل بسيط است يا مركب ( از مباحث ص 639 ) .\r\n\r\nعُلَماءِ اصول و عُلَماءِ رُسُوم\r\n- مراد علماء بعلم ظاهرىاند\r\n\r\nعلماء غافل\r\n- ( كشاف ص 1547 ) .\r\nعلماء غافل كسانىاند كه دنيا را قبلهء دل خود گردانيده باشند ( كشف المحجوب ص 19 ) .\r\n\r\nعِلم\r\n- ( اصطلاح عرفانى ، فلسفى ، منطقى ، اصولى ) علم يعنى دانش و دانستن و مراد از علم در اصطلاح صوفيه نورى است مقتبس از مشكات نبوت در دل بندهء مؤمن كه بواسطهء آن بخداى راه يابد و فرق آن با عقل آنكه عقل فطرى است و علم خاص مؤمن است .\r\nعلماء اصول ميان علم و معرفت فرق نگذارند اما مشايخ گويند كه : علمى كه\r\n\r\n","description":"","footnote":"","page_name":" 1309 ","page_number":641},
  {"content":"\r\n\r\nحكايت از احوال كند و مقرون با حال باشد معرفت است و آنچه از معنى مجرد باشد و از معاملت با خداى خالى علم خوانند .\r\nعلم را سه قسمت كرده‌اند : 1 - علم توحيد 2 - علم معرفت خداى متعال از ايجاد و اعدام و تقرب و ابعاد و احياء و اماتت و نشر و حشر و ثواب و عقاب و غير آن 3 - علم احكام شريعت از اوامر و نواهى ، و هر يك از اين مسالك سه‌گانه را سالكى است جداگانه ، سالك مسالك اول را عالم ربانى خوانند و سالك مسالك دوم را عالم اخروى خوانند و سالك مسالك سوم را عالم دنيوى خوانند .\r\nو باز گفته‌اند كه : علم سه قسم است :\r\n1 - علم طبيعى 2 - علم رياضى 3 - علم الهى .\r\nبلخى گويد « العلوم ثلاثة : علم من الله و علم مع الله و علم بالله » .\r\nابو على ثقفى گويد : « العلم حياة القلب من الجهل و نور العين من الظلمة » .\r\nدر شرح بابا طاهر است كه : « العلم دليل » كه دليل معرفت و حكمت است .\r\nو در خبر است كه : علم سه است\r\n« آية محكمة و سنة قائمة و فريضة عادله »\r\n. در شرح منازل است كه : علم را سه درجه است : 1 علم جلى است كه بعيان واقع شود 2 علم خفى است كه علم اسرار است و از علوم الهى و مواهب ربانى است 3 علم لدنى است .\r\n( الهدايه الى فرائض القلوب ص 4 كشف المحجوب ص 19 - شرح منازل ص 127 ) .\r\nدر شرح رساله قشريه است كه : علم دو قسم است يكى علم كسبى كه بواسطهء تعلم حاصل مىشود و ديگرى علم ذوقى كه نتيجهء عمل است بطريق اشراق انوار الهيه كه مترتب است بر آنها علوم رحمانيه ( مصباح الهدايه 34 - كشف المحجوب ص 498 ) .\r\nهجويرى گويد : علم از صفات - ممدوحست و حدش احاطهء معلوم و تبيين معلوم است رجوع شود به اصطلاحات فلسفى .\r\nتأليف نگارنده و ( كشف المحجوب ص 19 شرح كلمات بابا ص 9 ) .\r\nو گفته‌اند : انواع علوم بسيار است و عمر آدمى اندك و ممكن نباشد كه عمر وفا كند ، تا دل را لوح محفوظ كند ، بطريق تحصيل و تكرار و اما ممكن باشد كه عمر وفا كند ، تا دل را آينهء گيتىنماى كند .\r\nبطريق مجاهده و اذكار .\r\nثقفى گويد : « تمام العلم انقطاع الرجاء » و نيز گويد : « العلم حياة القلب من الجهل و نور اليقين من الظلمة » ؟\r\n( طبقات ص 363 ) .\r\nابو عثمان گويد : علم اديان عبارت است از علم سياسات و رياضات و مجاهدات ( طبقات ص 480 ) .\r\nدر كلمات بزرگان است :\r\nحقيقة العلم ما كشف على السرائر ( اسرار التوحيد ص 19 )\r\nاعوذ بك من علم لا ينفع\r\n. العلم بلا عمل كالجسد بلا روح در فلسفه علم از امورى است كه انيت آن عين ماهيت آنست و ازين جهت تعريف آن ممكن نيست زيرا حدود مركب\r\n\r\n","description":"","footnote":"","page_name":" 1310 ","page_number":642},
  {"content":"\r\n\r\nاز اجناس و فصول‌اند و امور بسيطه داراى جنس و فصل نمىباشند و از اين جهت قابل تعريف نمىباشد و چون بسيط است قابل انقسام نيست « ليس ينقسم بانقسام محله » ( تهافت التهافت ص 555 ) .\r\nعلم را اطلاعات چندى است بدين قرار 1 - ادراك مطلق 2 - تصديق مطلق 3 - تصديق يقينى 4 - آنچه شامل يقين و تصور شود 5 - صورت حاصلهء از اشياء در ذهن 6 - يقين تنها 7 - توهم و تعقل و تخيل 8 - ادراك كلى 9 - ادراك مركب اعم از تصور و تصديق 10 - نفس مسائل مدلّلة 11 - ادراك مسائل از روى دليل 12 - ملكهء كه حاصل شود از ادراك مسائل ( كشاف ج 2 ص 1055 ) .\r\nدر اينكه علم آيا قابل تعريف و شناسائى هست يا نه و از امور بديهى است يا كسبى اختلاف است غزالى علم را از امور اكتسابى و نظرى ميداند امام رازى گويد علم از امور بديهى است زيرا آنچه غير علم است بعلم شناخته شود و اگر بخواهيم علم را تعريف كنيم دور محال لازم مىآيد و هر كس بضرورت و وجدان بوجود خود عالم است و علم هر كس بوجود خود علم خاص بديهى است و بداهت خاص مستلزم بداهت عام است .\r\nكسانى كه گويند علم از امور اكتسابى است تعاريفى براى آن كرده‌اند .\r\nمتكلمان گويند : علم عبارت از صفتى است كه موجب تميز اشياء از يكديگر مىشود و علم واجب الوجود عبارت از صفت ازليه است كه تعلق آن بامور موجب انكشاف مىشود و بعبارت ديگر موجب كشف حقايق است .\r\nعلم نزد حكماء مشاء شامل شك و وهم و يقين مىشود و نزد آنها عبارت از ادراك مطلق يا حصول صور اشياء است نزد عقل و آن اعم از صور يقينى و شكى و وهمى است .\r\n( دستور ج 2 ص 339 و رجوع به مصنفات ج 2 ص 7 شود ) صدر الدين شيرازى گويد : علم عبارت از وجود مجرد است و مانند وجود گاه اطلاق مىشود بر معنى انتزاعى نسبى مصدرى يعنى عالميت كه مبدأ اشتقاق عالم است و معلوم و گاه اطلاق مىشود بر امر حقيقى بسيط خارجى .\r\nعلوم از نظر غايت بر دو قسم‌اند يكى علوم دنيوى و ديگر علوم اخروى ، علوم دنيوى بر سه قسم‌اند يكى علم اقوال و ديگر علم افعال و سه ديگر علم احوال علوم اخروى علوم مكاشفه و مشاهده‌اند و بفساد بدن از بين نمىروند و علم بالله و كتب و رسل او است .\r\nعلم اقوال بر حسب متعلق دو قسم است عامى و خاصى علوم عامى هم بر حسب موضوعات سه‌گانه سه قسم‌اند علم اصوات ، علم الفاظ مفرده و علم الفاظ مركبه .\r\nعلوم افعال هم بر چند قسم‌اند ، آنچه متعلق به صحت و سقم ابدان است و آنچه مربوط باكتساب ملكات فاضله است ( رسائل صدرا ص 279 - 282 ) .\r\nعلم افكار نيز بر سه قسم است منطق ، رياضيات و طبيعى و طبى\r\n\r\n","description":"","footnote":"","page_name":" 1311 ","page_number":643},
  {"content":"\r\n\r\nتقسيم ديگر آنكه علم يا فعلى است و يا انفعالى و يا نه فعلى و نه انفعالى است علم فعلى مانند علم حق بما عداى خود و مانند علم ساير علل بمعلولات خود كه موجب پديد آمدن معلولاتند و علم حق بما عداى خود و مانند علم ساير علل بمعلولات خود كه موجب پديد آمدن معلولاتند و علم انفعالى مانند علم سواى خدا باشياء و بالجمله كليهء علومى كه حصول آنها بانفعال و تغيير است و بعبارت ديگر بارتسام صور در نفس است علم انفعالى است و به اين تعريف معلوم است كه كليهء علوم افراد بشر و مدركات او انفعالى است .\r\nعلومى كه نه فعلى هستند و نه انفعالى مانند علم ذات عاقله به نفس خود و بامورى كه از آنها غريب نيست و حصول آنها بحدوث و ارتسام نيست ( از اسفار ج 1 ص 296 ) .\r\nتقسيم ديگر آنكه علم يا واجب است بذاته و آن علم ذات حق است بذات خود كه عين ذات او است و بعضى ممكن‌اند و آن علوم ما سوى الله است علوم ممكنه هم يا جوهرند و يا عرض علومى كه از نوع جوهرند مانند علوم جواهر عقليه بذات خود و علوم عرضى عبارت از علوم حصولى مكتسبه‌اند بنا بر مشهور و نزد صدرا علوم عرضى عبارت از صفات و معلومات است كه صور آنها نزد عقل حاضر است چون نزد وى تعقل بواسطهء حلول صورت معقول در عقل نيست بلكه به مثول بين يدى العقل است و اتحاد آنست با نفس و ديگر آنكه علم يا حصولى است و يا حضورى توضيح آنكه علم شىء گاه بواسطهء حصول صورت مساوى با ماهيت معلوم حاصل مىشود و گاه بواسطهء حضور نفس وجود معلوم مانند علم ما بذات خود و علم ما بصور قائمه بذات خود و علم بارى باشياء بنا بر عقيده حكماء متأخر كه گويند بصور ذهنيه قائمه است ( اسفار ج 1 ص 272 ، 286 ) .\r\nدر مورد چگونى حصول علم اقوال مختلفى است . بعضى گويند علم عبارت از صور منطبعه عند العاقل است و بعضى گويند علم عبارت از نفس اضافهء بين عالم و معلوم است و به همين معنى است كه گفته‌اند علم و شعور حالت اضافى بوده كه از باب اضافه است .\r\nو نياز بوجود متضايفين دارد صدرا گويد عالميت و معلوميت بالذات صفت وجود است نه صفت ماهيت و علم عبارت از نفس وجود است شيخ شهاب الدين علم را عبارت از ظهور و ظهور را عبارت از نفس ذات نور ميداند و بالجمله علم به اشيائى كه وجود آنها غايب از ما مىباشد از راه تمثل صور آنها است اعم از معدومات و موجودات و علوم خياليه و حسيه حال در آلت حس و تخيل نمىباشند بلكه اين آلات مانند آينه و مظاهرند نه آنكه محل و موضع‌اند و جوهر مدركات مجرد از مواد و اعراض‌اند و همهء آنها قائم به نفس‌اند مانند قيام ممكنات ببارى و معقول بما هو معقول وجودش فى نفسه عين وجودش براى عاقل خود مىباشد ( از اسفار ج 3 ص 34 - ج 1 ص 270 - 276 ) در مورد علم حق تعالى گويد : ذات\r\n\r\n","description":"","footnote":"","page_name":" 1312 ","page_number":644},
  {"content":"\r\n\r\nحق را دو نوع علم است يكى علمى كه تابع معلوم است از صور حقايق اسماء الهى و ديگر علمى كه متبوع است و مقدم بر ايجاد معلومست علم حق تعالى باشياء كه تابع معلومست عين وجود اشياء است و علم او به تمام اشياء واحده واحده‌ايست و در عين وحدت علم بهمهء اشياء است و همانطور كه وجود ممكنات مستهلك و منطوى در پرتو وجود ذات حق‌اند علوم ممكنات نيز منطوى و مستهلك در ذات حق‌اند و همانطور كه وجود او حقيقت وجود است و كل الوجود است علم او نيز حقيقت علم است و كل معلوم است و اين است معنى علم اجمالى در عين كشف تفصيلى چنان كه بيايد و بالاخره در مورد علم خدا باشياء اقوال مختلفى است از اين قرار الف - عدهء از مشائيان گويند علم حق باشياء عبارت از ارتسام صور ممكنات است در ذات حق و حصول آنها حصول ذهنى است ب - وجود صور اشياء در عالم خارج مناط و ملاك عالميت حق است و بنا بر اين علم ذات او باشياء غير وجود عالم نيست ج - علم حق عبارت از اتحاد او است با صور معقوله اين عقيده و گفتار فورفوريوس است د - علم حق باشياء عبارت از علم او است بثابتات ازليه و معدومات ممكنه كه ثبوت آنها بنحو ثبوت علمى است و - علم حق به ممكنات علم اجمالى است و از راه علم او است بذات خود از آن جهت كه ذات او علت تامهء تمام ممكنات است بر ترتيب و نظام معين و علم به علت تامه موجب علم بمعلول است و ذات حق عالم بذات خود است پس ذات او عالم به تمام موجودات است و علم او بموجودات لازمه علم او است بذات خود و چنان كه وجود ما سواه تابع وجود او است علم آنها نيز تابع علم او مىباشد بذات خود « ثبت و تحقق ان العلم بالعلة التامة او المقتضية يوجب العلم بالمعلول بل ثبت ان العلم بذى السبب لا يحصل الا من جهة العلم بسببه » ( اسفار ج 3 ص 46 ) .\r\n( قد مضى فى العلم الكلى ان العلم التام بالعلة التامة او لجهة كونها علة يقتضى العلم التام بمعلولها ) ( اسفار ج 3 ص 36 ) .\r\nز - علم او بمعلول اول تفصيلى است و بما سواه اجمالى است و همين طور معلول اول عالم است به خود و بمعلول دوم بعلم تفصيلى و بما سواه بعلم اجمالى . . . . . و بالاخره بعضى علم حق را منفصل از ذات حق ميدانند و در كيفيت آن اختلاف دارند و بعضى منفصل نمىدانند و در كيفيت آن اختلاف دارند ( اسفار ج 3 ص 37 ) .\r\nشيخ اشراق گويد « فاذن الحق فى العلم قاعدة الاشراق و هو ان علمه بذاته هو كونه نورا لذاته و ظاهرا لذاته و علمه بالاشياء كونها ظاهرة له اما بانفسها او متعلقاتها التى هى مواضع الشعور المستمر للمدبرات العلوية و ذلك اضافة و عدم الحجاب » ( مجموعه دوم مصنفات ص 152 و رجوع شود به تفسير ص 1699 ، 1708 تهافت التهافت ص 451 ، 336 ، 521 ) .\r\n\r\n","description":"","footnote":"","page_name":" 1313 ","page_number":645},
  {"content":"\r\n\r\nرجوع باتحاد عاقل و معقول شود .\r\n\r\nعِلمِ آخِرت\r\n- ( اصطلاح فلسفى ) علم آخرت عبارت از علمى است كه بفساد بدن فاسد نشود و آن علم بتأمين سعادت اخروى است .\r\n( اكسير العارفين ضميمهء رسائل صدرا ص 282 ) .\r\n\r\nعِلمِ إجمالى\r\n- ( اصطلاح فلسفى و فقهى ) علم باشياء را در مقام اجمال علم اجمالى مينامند چنان كه علم علت بمعولات و لوازم معلولات خود بنحو علم اجمالى است علم ذات حق بذات خود عين وجود نظام جملى جهان است و از اين جهت علم او بذات خود علم به كليات بوده و بواسطهء كليات علم به جزئيات موجودات است كه مبدأ تفاصيل آن معلومات است است و اين ما حصل معنى علم اجمالى در عين كشف تفصيلى .\r\nقطب الدين گويد و علم بعضى تفصيلى و بعضى اجمالى است اما تفصيلى آنست كه اشياء را بداند متمايز در عقل و منفصل بعضى از بعضى و اجمالى همچنان باشد كه كسى مسأله را دانست آنگاه غافل شد آن را ازو پرسند چه جواب از آن حاضر مىشود در ذهن او و اين به قوت محض نيست چه پيش او حالتى بسيط حاصل است كه مبدأ تفاصيل آن معلومات است پس آن علم به قوت نباشد از وجهى و به قوت از وجهى ديگر ( درة التاج بخش سوم ص 87 و رجوع شود باسفار ج 3 ص 37 - شرح منظومه ص 146 ) رجوع بعلم شود .\r\nاز علم اجمالى در اصول مراد علم فى الجمله است به وجود محرمات و محللات و غيره در شرع و يا علم اجمالى بوجود حرامى در ميان امور محصوره يا غير محصور ، و يا علم فى الجمله است بوجود حكمى براى موضوع خاص يا موضوعاتى در مقابل علم تفصيلى به احكام شرعى و علم اجمالى را صورى مختلف است زيرا اجمال طارى يا از جهت متعلق حكم است با وجود معلوم بودن نفس حكم بطور تفصيل و يا از جهت حكم و متعلق هر دو است يا از جهت اشتباه مصاديق متعلق حكم است يا از جهت اشتباه در خطاب شارع يا در مكلف به است يا در مكلف و اطراف آن يا محصور است يا غير محصور و بالجمله علم اجمالى هم مانند علم تفصيلى موجب تنجز تكليف است و در طريقهء عمل بحث است ( رجوع شود برسائل ص 16 ) .\r\n\r\nعِلمِ إِخلاص\r\n- ( اصطلاح عرفانى ) رجوع باخلاص شود .\r\n\r\nعِلمِ أحوال\r\n- ( اصطلاح عرفانى ) رجوع بعلم شود .\r\n\r\nعِلمِ أخلاق\r\n- ( اصطلاح عرفانى ) علم اخلاق عبارت از علم سلوك است و از انواع حكمت عملى است كه تهذيب اخلاق گويند و حكمت خليقه هم گويند .\r\n\r\nعِلمِ أدنى\r\n- مراد علم طبيعى است و يكى از اقسام حكمت نظرى است ( از كشاف ص 505 )\r\n\r\nعِلمِ ادَب\r\n- علوم مختلف ادبيه عبارتند از :\r\n\r\n1 - عِلمِ اصول\r\n- رجوع باصول و ( موافقات ج 1 ص 29 ) شود .\r\n\r\n2 - عِلمِ بَلاغَت\r\n- علم معانى بيان را گويند .\r\n\r\n","description":"","footnote":"","page_name":" 1314 ","page_number":646},
  {"content":"\r\n\r\n( از كشاف ص 155 - مختصر المعانى ص 4 ) .\r\n\r\n3 - عِلمِ بَيان\r\n- علم بيان علمى است كه بدان شناخته شود چگونگى ايراد يك معنى بطريق و تراكيب مختلف در وضوح و دلالت بر آن معنى به اين كه برخى از طرق و تراكيب واضح الدلاله و برخى اوضح باشند و بعبارت ديگر در علم بيان طرق استعمال الفاظ را به انسان ميآموزد و انسان فرا ميگيرد كه چگونه يك معنى را به الفاظ و تراكيب مختلف بيان كند در موارد مختلف بالفاظ مختلف كه برخى از آنها واضح الدلالةاند و برخى اوضح و برخى خفى و برخى اخفى و دلالت الفاظ بر معانى يا به مطابقه است يا به تضمين يا التزام و ايراد معنى واحد بطريق مختلف در وضوح بدلالت مطابقى نباشد بلكه در دلالات تضمنى و التزامى است كه دلالات عقلى است زيرا در دلالت وضعى مطابقى اگر شخص عالم به وضع الفاظ باشد براى آن معنى هيچ يك از آن الفاظ اوضح از ديگرى نباشد كه از هيچ يك از آنها اين معنى در نيايد كه برخى واضح و برخى اوضح باشد و اما در دلالات عقلى برخى اوضح باشد و اما در دلالات عقلى است و حكومت عقلى است كه مراتب آن مختلف است زيرا ممكن است مراتب لزوم كلمهء در تضمن و مراتب لزوم لوازم براى ملزوم در التزام مختلف باشد اين معنى در التزام روشن‌تر است زيرا ممكن است يك چيز را لوازم متعدد باشد برخى قريب به معنى مطابقى برخى ابعد ( رجوع شود به مختصر المعانى ص 321 ، 121 )\r\n\r\n4 - عِلمِ مَعانى\r\n- علم معانى عبارت از علمى است يا ملكه‌ايست كه بواسطهء آن احوال الفاظ عربى شناخته مىشود و بعبارت ديگر علمى است كه بواسطهء آن ادراكات جزئيه ، ادراك مىشود و معرفت حاصل مىشود باحوال الفاظ و حالات طاريهء بر آنها كه با مقتضاى حال تطبيق ميدهند و بنا بر اين احوال و عوارض الفاظ در علم معانى مورد بحث قرار ميگيرد كه در مقام مطابقت الفاظ با مقتضاى حال به كار آيد نه تمام احوال و عوارض الفاظ زيرا بعضى از احوال و عوارض الفاظ مربوط باصل معانى و براى تأديه معانى است و مربوط به علم صرف و نحو است و برخى از محسنات بديعى است و بعد از مطابقت لفظ است و مقصود از علم معانى محصور در هشت باب مىشود احوال اسناد خبرى ، احوال مسند اليه ، احوال مسند ، احوال متعلقات فعل ، قصر ، انشاء ، قطع ، وصل ، ايجاز و اطناب و مساوات رجوع به معانى بيان .\r\nو بالجمله علم معانى عبارت از علمى است كه بواسطة آن احوال الفاظ شناخته مىشود احوالى كه بوسيله آنها مطابقه مقتضاى حال دريافت شود و بنا بر اين در علم معانى بحث از ادغام و رفع و جر و نصب نمىشود بلكه بحث از احوال الفاظ و چگونگى تطابق يا عدم تطابق آنها با مقتضاى حال مىشود و مراد از احوال الفاظ امورى است كه عارض بر آنها مىشود از تقدم و تأخر و حذف و جز آنها .\r\n( از تلخيص ص 15 - 16 ) .\r\n\r\n5 - عِلمِ كَلام\r\n- علم كلام را علم\r\n\r\n","description":"","footnote":"","page_name":" 1315 ","page_number":647},
  {"content":"\r\n\r\nاصول دين هم گويند و نام علمى است از علوم مدونه شرعيه رجوع به كلام .\r\n( از كشاف ج 2 ص 272 )\r\n\r\n6 - عِلمُ السُّلوك\r\n- عبارت از معرفت نفس است و آنچه آن اوست از وجدانيات ( از كشاف ص 758 )\r\n\r\n7 - عِلمِ التَّأليف\r\n- علم موسيقى را گويند و آن از علوم رياضى است و علمى است كه بحث كند از احوال نغمات ( از كشاف ص 758 )\r\n\r\n8 - عِلمُ جَدَل\r\n- يكى از صناعات خمس منطقى جدل است و علم جدل احكام سؤال و جواب را گويند و علم به نحوهء سخن گفتن بر مقتضاى حال براى اقحام سامع را گويند\r\n\r\n10 - عُلوم ادَبيَّه\r\n- مراد علوم عربيت و مطلق ادبيت از صرف ، نحو ، معانى و بيان بديع و عروض و قافيه است و اقسام علو ادبيه گذشت\r\n\r\n11 - عِلمِ مُوهُوبَه\r\n- نزد اهل ذوق و عرفان علم موهوب بعلمى گويند كه خداى متعال بعلماء عامل بخشد كه « من عمل بما علم علم ، ما لم يعلم » ( از كشاف ص 1349 ) .\r\n\r\n12 - عُلوم قرآن\r\n- علومى كه منسوب به قرآن مىباشد كه عبارتند از علم لغت ، قراآت ناسخ و منسوخ ، صرف و نحو ، فقه و بالجمله تفسير ( از موافقات )\r\nتركيبات ديگر :\r\n\r\nعِلمِ استدِلال\r\n- ( فلسفى ، منطقى كلام ) در كلام منظور علمى است كه مستند به آيات و اخبار باشد .\r\nدر فلسفه و منطق . برهان قياسى است . علومى كه مستند برهان مىباشد .\r\nدر برابر علوم كشفى و شهودى . علم اكتسابى در برابر موهبتى و شهودى\r\n\r\nعِلمِ اسفل\r\n- ( فلسفى ) مراد علم طبيعى است .\r\n\r\nعِلمِ إشارت\r\n- ( عرفانى ) علم خواطر و مشاهدات و مكاشفات را گويند « لان مشاهدات القلوب و مكاشفات الاسرار لا يمكن العبارة عنها على التحقيق و لا يعرفها الا من نازل تلك الاحوال و حل تلك المقامات ( شرح تعرف ج 3 ص 77 ) .\r\n\r\nعِلمِ اصوات\r\n- ( اصطلاح فلسفى ) رجوع بعلم شود\r\n\r\nعِلمِ اعلى\r\n- ( اصطلاح فلسفى ) مراد علم الهى است رجوع بعلم شود\r\n\r\nعِلمِ أفعال\r\n- ( اصطلاح عرفانى ) مراد علم اخلاق و حكمت عملى است رجوع بعلم شود\r\n\r\nعِلمِ افكار\r\n- ( اصطلاح منطقى ) مراد علوم عقلى ( منطق و فلسفه ) است رجوع بعلم شود\r\n\r\nعِلمِ اقوال\r\n- ( اصطلاح فلسفى ) مراد علم بقواعد سخن گفتن مانند نحو و صرف و غيره است رجوع بعلم شود .\r\n\r\nعِلمِ إلهى\r\n- ( اصطلاح فلسفى ) علم الهى علمى است كه در آن بحث مىشود از احوال و صفات و آثار موجودات كه وجود آنها احتياج بماده نداشته باشند كه علم اعلى و فلسفهء اولى و علم كلى هم مينامند و موضوع آن موجود مطلق و مطلق الوجود است ( شفا ج 2 ص 518 ) .\r\n\r\nعِلمِ الفاظ\r\n- ( اصطلاح فلسفى ) گاه\r\n\r\n","description":"","footnote":"","page_name":" 1316 ","page_number":648},
  {"content":"\r\n\r\nمراد علم اقوال است مانند صرف و نحو و گاه مراد علوم كيماوى است كه بحث در آثار حروف مىكند رجوع بعلم شود .\r\n\r\nعِلمِ انفِعالى\r\n- ( اصطلاح فلسفى ) رجوع بعلم شود\r\n\r\nعِلمِ اوسَط\r\n- ( اصطلاح فلسفى ) علم اواسط علمى است كه موضوع آن نيم مجرد باشد .\r\n\r\nعِلمِ باطِن\r\n- ( اصطلاح عرفانى ) در مقابل علم ظاهر است و مراد علم باسرار سلوك و حقايق روحانى است كه منجى انسانست .\r\nحسن بصرى گويد : حذيفهء يمان را پرسيدم از علم باطن ، يعنى علم فهم گفت : از رسول خدا پرسيدم وى گفت :\r\nعلم بين الله و بين اوليائه لم يطلع عليه ملك مقرب و لا احد من خلقه\r\n» . فهم اين مردان در اسرار كتاب و سنت به جائى رسيده است كه و هم ارباب ظواهر زهره ندارد كه گرد آن حرم محترم گردد ، ايشان را در هر حرفى مقامى است و از هر كلمهء پيغامى ، از هر آيتى ولايتى و از هر صورتى سوزى و سورى ، و عيد در راه ايشان وعد است و وعد در حق ايشان نقد است ، هر چه بجز حق ، نزد ايشان باطل است ( از عده ج 6 ص 293 ) .\r\n\r\nعِلمِ باللّه\r\n- ( اصطلاح عرفانى ) عبارت از علم معرفت است كه همه اولياء او را به دو دانسته‌اند و تا تعريف و تعرف وى نبود ايشان وى را ندانستند .\r\n\r\nعِلمِ بَديهى\r\n- ( اصطلاح منطقى ) رجوع به تصور و تصديق و بديهيات و اوليات و ( دستور ج 2 ص 341 ) شود .\r\n\r\nعِلمِ بُرهان\r\n- ( اصطلاح منطقى ) مراد علم منطق است كه علم ميزان هم ميگويند ( از شفا ج 1 ص 3 ) .\r\n\r\nعِلمِ بَسيط\r\n- ( اصطلاح فلسفى ) در زير عنوان كلمهء جهل مركب و بسيط بيان شد كه همانطور كه جهل بر دو قسم است مركب و بسيط علم نيز بر دو قسم است بسيط و مركب علم بسيط علم با عدم شعور و علم بعلم است چنان كه علم فطرى موجودات بمبدأ و موجود خود از اين قبيل است  « وَ لكِنْ لا تَفْقَهُونَ تَسْبِيحَهُمْ »  و بالجمله علم مركب عبارت از ادراك و شعور بادراك است يعنى علم با علم بمدرك در مقابل علم بسيط كه عبارت از ادراك شىء است با غفلت از آن ادراك و با غفلت به آنكه مدرك چيست اطلاق علم بسيط و بسيط ازلى بر علم حق تعالى نيز شده است و لكن آن اطلاق به اين معنى است كه علم او عين ذات او است و ذات او ازلى و ابدى است و معلوم او ذات او است و ذات او بسيط است و مركب از جنس و فصل نيست پس علم او باعتبار معلوم هم مركب نيست و ديگر به اين معنى است كه وى محل ارتسام صور مختلف نيست و گاه علم بسيط بعلم مجردات بذات خود گويند « ان العلم كالجهل قد يكون بسيطا و هو عبارة عن ادراك شىء مع الذهول عن ذالك الادراك و عن التصديق بان المدرك ما ذا و قد يكون مركبا و هو عبارة عن ادراك الشيء مع - الشعور بهذا الادراك و بان المدرك هو ذلك الشيء » « از اسفار ج 1 ص 26 و رجوع به شفا ج 1 ص 359 شود . )\r\n\r\nعِلمِ بَسيطِ ازلى\r\n- ( اصطلاح فلسفى )\r\n\r\n","description":"","footnote":"","page_name":" 1317 ","page_number":649},
  {"content":"\r\n\r\nرجوع بعلم بسيط شود .\r\n\r\nعِلمِ بِكُنه\r\n- ( اصطلاح فلسفى ) علم به حقيقت و ذات شىء را گويند .\r\n\r\nعِلمِ بِوَجه\r\n- ( اصطلاح فلسفى ) مراد علم اجمالى شخص است بامور از راه علم به كليات كه آن وجه و كلى كه معلوم بالذات است خود آلت لحاظ غير است از افرادى تحت او .\r\n( دستور ج 2 ص 377 )\r\n\r\nعِلمِ تَدبير مَنزل\r\n- ( اصطلاح فلسفى ) علم تدبير منزل يكى از اقسام حكمت عملى است شيخ گويد : اما علم ديگر تدبير خانه است تا آن انبازى كه اندر يك خانه افتد زن و شوى را و پدر و فرزند را و خداوند را بر نظام باشد . . .\r\n( از دانشنامه بخش الهيات ص 2 )\r\n\r\nعِلمِ تَعليمى\r\n- ( اصطلاح فلسفى ) مراد از علم و علوم تعليمى علوم رياضى است كه علم اوسط هم گويند و قسمتى از حكمت نظرى است .\r\n( از تفسير ص 299 ، 1423 - اخوان ج 3 ص 38 ) .\r\n\r\nعِلمِ تَفصيلى\r\n- ( اصطلاح فلسفى ) علم تفصيلى در مقابل علم اجمالى است و بيان شد كه علم به علت تامه موجب علم بمعلومات آن نيز مىباشد چنان كه گويند علم به علت موجب علم بمعلول است و يا علم « بذى السبب لا يحصل الا من جهة العلم بسببه » و بالاخره علم حاصل بموجودات واحد و احد بهر نحو و تفسير كه باشد علم تفصيلى است رجوع بعلم اجمالى شود .\r\n( اسفار ج 3 ص 47 - رسائل صدرا ص 283 ) .\r\n\r\nعِلمِ تَكوين\r\n- ( علوم غريبه ) علم به چگونگى تركيب اشياء را به مقدار لازم گويند در مورد علم كيميا و نهادن هر چيز را بجاى خود آن طور كه بايد و بالاخره معرفت چگونگى تركيبات و ابزار و آلات لازم و معرفت خواص و حالات اشياء .\r\n( از رسائل جابر ص 94 )\r\n\r\nعِلمِ جُزئى\r\n- ( اصطلاح فلسفى ) مراد از علم جزئى گاه علم طبيعى است در مقابل علم كلى كه علم الهى است و گاه مراد علم تفصيلى است در مقابل علم اجمالى و گاه بر تصورات و مفاهيم جزئى علم جزئى اطلاق مىشود در مقابل كليات .\r\n( شفا ج 1 ص 3 ) .\r\n\r\nعِلمِ حال\r\n- ( اصطلاح عرفانى ) و علم حال از جملهء علوم خاصهء متصوفه است يعنى دوام ملاحظهء دل و مطالعهء سر و صورت آن حال را كه ميان بنده و خداوند است و وقوف بر كميت و كيفيت آن در جميع احوال و اوقات تا بحسب هر وقت بمراعات حقوق و محافظت آداب آن قيام بنمايد .\r\n( از مصباح الهدايه ص 46 ) .\r\n\r\nعِلمُ الحُروف\r\n- ( علوم غريبه ) ارباب اين فن گويند براى اعداد رموز و اسرارى بود همانطور كه براى حروف آثار و خواصى بود و عالم علوى بعالم سفلى مدد رساند و مثلا عالم عرش بعالم كرسى مدد رساند و عالم كرسى به عالم فلك زحل و فلك زحل به مشترى و مشترى به مريخ و مريخ به فلك آفتاب و آفتاب به زهره و زهره به عطارد و عطارد به قمر و قمر به حرارت و حرارت به رطوبت و رطوبت به برودت و برودت به يبوست و يبوست به هوا و به آب . . .\r\n\r\n","description":"","footnote":"","page_name":" 1318 ","page_number":650},
  {"content":"\r\n\r\nو بالاخره گويند حروف را نيز خواصى است و بناى بسيارى از طلسمات و اوراد و ادعيه بر همين خواص حروف است ، طالع‌بينى و غيره نيز از معرفت خواص حروف بود .\r\nو بالجمله علم حروف يا علم خواص حروف علم جفر را گويند كه بدون اينكه جنبهء علمى داشته باشد در تمدن اسلامى گسترش بسيار يافته است و كتابها و رسائل بسيارى در اين باب نوشته‌اند .\r\nمقدمات آن بر حساب جمل ابجدى است ازين قرار كه گويند هر يك از حروف تهجى مركب‌اند از دو حرف مانند با و تا و يا سه حرف مانند صاد و سين .\r\nحرف اول اين حروف را زبر مينامند و بقيه را بينات مانند باء كه زبرش ب است كه به حساب جمل ابجدى دو است و بينه‌اش يك چون بينه آن الف است .\r\nپس زبر تطبيق مكتوبى حروف است بحروف در اعداد و يا جمله با جملهء ديگر مثلا :\r\nدر حساب ابجدى محبوب مساوى با ناز است چون حروف محبوب به حساب ابجد 57 است و حروف ناز هم 57 است . و يوسف مساوى با حسن ازل است . زيرا هر يك ازين دو جمله به حساب ابجد مىشود 155 و بدين طريق با رعايت حساب ابجدى از كلمات و جملات خاصيت‌هائى را استخراج مينمايند و اين كار را با كلمات قرآن مجيد و احاديث هم انجام ميدهند و به حساب خودشان اعجازاتى استخراج مىنمايند اين تطابق بر چند قسم است 1 - زبر بزبر 2 - بينه به بينه 3 - زبر به بينه 4 - بينه بزبر . و در اين باب قصه‌ها و داستانها نقل ميكنند كه فلان از خواص حروف آيندهء خود را بدست آورد و فلان رفع بلا كرد و فلان بحكومت رسيد و فلان بوزارت و ازين لاطائلات كه نه مطابق شرع است و نه عقل فقط مطابق عقل شيادان است كه ازين راه موجب اغفال خلق الله شده بفريبند و آنها را سر و كيسه نمايند . اكنون بپاره از بافندگيهاى آنان اشاره كنيم :\r\nاينان حروف را از جهتى ديگر بر دو نوع كرده‌اند فكرى خطى لفظى .\r\nخطوط لفظى هر يك دلالت بر عددى خاص مىكند بدين ترتيب .\r\nالف - 1 ب - 2 ج - 3 د - 4 ه - 5 و - 6 ز - 7 ج - 8 ط - 9 ى - 10 ك - 20 ل - 30 م - 40 ن - 50 س - 60 ع - 70 ف - 80 ص - 90 ق - 100 ر - 200 ش - 300 ت - 400 ث - 500 خ - 600 ن - 700 ض - 800 ظ - 900 غ - 1000 كه آن را حساب جمل نامند .\r\nجمل ابجد عبارتند از : ابجد ، هوز ، حطى ، كلمن ، سعفص ، قرشت ، ثخذ ، ضظغ ( ور كه از بينه خواهى تو مثالى گويم بر ارباب نظر وجه جمل خير كثير ) و از اتفاقيات اين تطابق با توافق بعضى از معاصرين از اهل سداد موافق افتاد چنانچه فرمايد :\r\nاز پس حمد خداوند و پس از ذكر رسول شنو از سر حقيقة زمن اين نغز بيان كن برون پنبهء پندار ز وش شنوا چشم بينا بگشا تا كه عيان بينى جان فهم هر شيئى بطورى كه بود در واقع آن چنان حكمه و اين علم نباشد ارزان هر كه را خواست خدا داده حكمة جملست سوى اين خير كثير از جمل آئى آسان\r\n\r\n","description":"","footnote":"","page_name":" 1319 ","page_number":651},
  {"content":"\r\n\r\nنگر از وجه جمل سر حقيقة را خوش معنى خير كثير اين بود اندر عرفان جانب سر حقيقة نگر از وجه جمل تا كه بىپرده از اين پرده كند روى عيان ( و اما لفظيه ) كه آن را حروف ملفوظى و صوتى نيز نامند عبارت از ما يتلفظ به است . چون الف با تا جيم حا خا دال ذال را زا سين شين صاد ضاد طا ظا عين غين فا قاف كاف لام ميم نون واو ها يا ملاحظه كن تمام كلمات و عبارات و اقاوبل سلف و خلف باختلاف لغات و السنه و اصطلاحات من زمن آدم الى يوم القيمة تماما ناشى و حاصل مىشود از حروف تهجى كه متشأن و متكون است از نفس انسانى كه با كمال بساطت چون بمقاطع و مخارج حروف بگذرد و باوضاع متخالفه از حلق خارج شود از آن حروف متكون شود و از حروف كلمات و از كلمات كلامات و از كلامات منثورات و منشدات متحقق مىشود و بر آنها آثار و احكام غير متناهيه مترتب ميگردد و منشأ كل يك نفس بسيط است و لطيف‌تر از اين ملاحظه فرما ببين چگونه از نقطهء واحدهء بسيطه حروف مقطعات و مركبات كه مدار جميع كتب سماويه و آثار غير متناهيه است ناشى و صادر مىشود و اين حروف منقسم است نزد ارباب طلسمات و جفريات و اعداد به ( منقوطه ) كه آنها را [ ناطقه 
  ] گويند ( و غير منقوطه ) كه آنها را [ ناطقه 
  ] گويند ( و غير منقوطه ) كه آنها را ( صامته ) گويند و به ( مفرد ) و ( مثانى ) و ( مثالث ) باعتبار شريك داشتن و نداشتن و شريك متعدد بودن و نبودن مثل دال و ذال و را و زا و عين و غين و سين و شين و مثل با و تا و ثا و جيم و حا و خا و مثل الف و نون و لام و ميم و كاف و نحو ان مما لا مشاركه غيره فى الصورة و مىشود كه مفرده را ( محكم ) و غيره مفرده را ( متشابه ) گويند و گاه باشد كه صاحب نقطهء واحده را ( مفرده ) و دو نقطه را ( مثانى ) و سه نقطه را ( مثالث ) نامند ( مطلب دويم ) بدان كه بعض از حروف زبر آن زيادتر از بينات آنست چون با تا ثا حا خا ذال را از عين صاد ضاد طا ظا عين غين فا قاف ها يا و بعضى از حروف بينات آن زياده از زبر آنست چون الف جيم دال كاف لام ميم نون واو و بعضى مساوى - الطرفين است كه زبر و بينه آن مساوى است چون ( سين ) كه آن را ( حرف كامل ) و حرف ( انسان كامل ) نيز نامند و گفته شده ( سين انسان چونكه خيزد از ميان اول و آخر نماند غير آن ) و آنچه در كتاب لسان - الخواص گويد كه ( بعض الحروف يكون زبره اكثر من بيناته فى الحساب ككل من حروف كلمن ) بديهى البطلان و ظاهرة الفساد است بلكه بيناته اكثر من زبره مىباشد و شايد اشتباه از كاتب آن كاتب باشد ( و ايضا ) بدان كه حروف را آنجائيست معروفه و اسمائيست مشهوره آنچه تلفظ باسم آن بسه حرف مىشود و اول آن غير آخر آن است ( ملفوظى ) گويند چون الف و جيم و آنچه اول و آخر آن يكى است ( مسرورى ) خوانند مثل ميم و نون و واو و ( مستدير ) نيز گويند و آنچه تلفظ در اسم آن به دو حرف مىشود ( ملبوبى ) دانند مثل با و تا و حروف ( عليه ) نيز گويند و آنچه كه بما بعد خود متصل نمىشود ( مفاصله ) نام نهند چون الف و دال و ذال و ( مواصله ) بر خلاف اينست و آنچه كه حرف تعريف در آن مدغم مىشود ( مدغمه ) و مقابل آن ( مظهره )\r\n\r\n","description":"","footnote":"","page_name":" 1320 ","page_number":652},
  {"content":"\r\n\r\nاست و سين را ( كامله ) گويند .\r\n( مطلب سيم ) در بين اشتباه بعضى از اعيان چنانچه يكى از اذكياء جهان و معروفين زمان در خصوص لفظ ها كه آن را هى تلفظ فرموده چنانچه فرمايد ( الله بود يك الف و هى و دو لام زين اسم شريف دل گرفته آرام ) ( از بينهء الف على را بطلب و زهى و دو لام جو محمد را نام ) بينهء الف ( لف ) است و آن ( 110 ) است على نيز ( 110 ) است و اما بينهء ها الف است كه دو لام ( 83 ) مىشود نه ( 92 ) همچنانكه عدد مكتوبى آن ( 1 ) است كه باضافهء بينهء گمان كرده كه با محمد مطابق باشد و كشف مرام در زيادتى توضيح مقام بيايد ( و اما ) آنچه ملا جلال دوانى توهم فرموده كه از بينهء حروف الله على بيرون آيد آن نيز تمام نيست چنانچه فرمايد ( گر مرد رهى روشنى راه نگر آيات على ز جان آگاه نگر ) ( گر بينه بر اقامتش مىطلبى در بينهء حروف الله نگر ) زيرا كه بينهء الف ( لف ) و آن مطابق با [ على 
  ] است چنانچه گذشت و بينات دو لام و ها ( 83 ) است و على ( 110 ) است پس از حروف الله على بيرون نيامد بلكه از يك حرف الله على استخراج شده و شايد آنكه از بينهء بينهء ها نيز ارادهء على نموده و آن اگر چه درست است ولى على كل حال از حروف الله كه لفظ جمع است نتوان استخراج على نمود زيرا كه جمع فرموده و از مفرد يا بينهء آن مطلوب برآيد و تواند بود كه مصرع اخير چنين باشد .\r\n( در بينهء ز حرف الله نگر ) پس در اين صورت اشتباه از ناسخ باشد [ فافهم 
  ] . 2 - در تطابق است مخفى نماند كه بعضى از انطباقات مندرجهء اين مجموعهء منيفه و برخى از محتويات اين زبر لطيفه مقتبسهء از رسالهء شريفهء ( مضيئى الاعيان ) است بخصوصه جلى از تطابق آيات قرآنيه آن ( از رهگذر خاك سر كوى شما بود هر نافه كه در دست نسيم سحر افتاد ) چنانچه مطابق جملهء از اين مندرجات باهرات و مندمجات زاهرات از منطبقات استادنا المؤتمن الفريد فى الفن و الوحيد فى الزمن آقاى حاجى سيد حسن كزازى كرمانشاهانى مد ظله است و بسى رسائل ظريفه و صحائف طريفه در اين فن بزيور تصنيف در آورده آنچه به نظر فاتر افقر رسيده ( اسرار الكلم ) ( اشارة الكلم ) ( الف باء جديد ) ( جلوة الكمال ) ( حقيقة مطلب ) ( حكمة آل محمد ) ( سبيل الاقسط ) ( مهين كل ) و آنچه به نظر قاصر احقر نرسيده زياده از آن است .\r\n( هر بوى كه از مشك و قرنفل شنوى از دولت آن زلف چه سنبل شنوى ) و در اين مقام دويم سه جلوه است .\r\n( جلوهء اول ) در تطابق زبر بزبر بنام نامى حضرت ختمى مرتبهء صلوات الله عليه ( 62 ) ( احمد ) ( نبى ) ( 62 ) ( واجب دوم ) ( 53 ) وجود اجل ( 53 ) اجل وجود ( 53 ) ( لازم وجود احمد ) ( 150 ) لازم ايجاد احمد ( 150 ) ممكن [ 150 
  ] ( قيل لى ما اسم حبيبك قلت بين الناس احمد قيل محمود كيوسف قلت و المحمود احمد ) سائل ( 92 ) اجمال وجوب ( 92 ) وجه اكوان [ 92 
  ] آيه وجه وجود الواجب [ 92 
  ] آيهء وجه واجب الوجود [ 92 
  ] .\r\n\r\n","description":"","footnote":"","page_name":" 1321 ","page_number":653},
  {"content":"\r\n\r\n( نيست كس آيه مر وجه وجود الواجب جز محمد همه اوصافش از او گشته عيان ) ( محمد ) ( 92 ) امان ( 92 ) محمد ( 132 ) زيرا كه در لفظ او يك ميم مدغم است ( م ح م م د ) الامين ( 132 ) .\r\n( لاسم خير الرسل فضل عند ذى الفضل مبين فهو فى الخط امان و هو فى اللفظ امين ) ( جلوهء دويم ) در تطابق بينه بزبر بنام آن حضرت ص بينهء ( ملح ) ( 92 ) زبر ( محمد ) ( 92 ) ( فما اعجز الافكار عن كنه وصفه و ما اقصر التفسير عن كل معناه ) [ جلوهء سيم 
  ] بنام پيغمبر ص باضافهء عدد ديگر ( محمد وا ) ( 93 ) اول جلوهء واجب ( 93 ) واسطهء واجب ( 93 ) ( محمد و 4 ) ( 96 ) اول موجود ( 96 ) جلوهء وجه ازل ( 96 ) ( محمد و 13 ) ( 105 ) لباس واجب ( 105 ) ( احمد و 13 ) ( 66 ) ( وجود الايه ) ( 66 ) 3 - و در آن سه رشته است ( رشتهء اول ) در تطابق زبر بزبر بنام مبارك مولى الموالى على بن ابى طالب عليه السلام ( وجود على ) ( 129 ) نايب الله ( 129 ) بدل النبى ( 129 ) بقيه واجب ( 129 ) حاصل ( 129 ) معطى ( 129 ) صلاح [ 129 
  ] على بن ابى طالب ( 217 ) لايق جاى نبى ( 217 ) ره واجب ( 217 ) علة امكان ( 217 ) دار واجب ( 217 ) مصباح عبد ( 217 ) مصباح كون ( 217 ) رابطه ( 217 ) ( رابطهء خلق و خدا غير على ابن على طالب ار بود كسى دادى از اين رتبه نشان ) ( على ابن ابى طالب ) ( 218 ) نايب مناب نبى ( 218 ) پيرو ( 218 ) امام مؤمن ( 218 ) صفة الواجب ( 218 ) آيه رب ( 218 ) راه واجب ( 218 ) باب مدينة الحكم ( 218 ) مصلح الوجود ( 218 ) ( وجه على ) ( 124 ) واجب امكان ( 124 ) آيهء حق ( 124 ) جنة الله ( 124 ) علة ايجاد ( 124 ) واسطة الواجب ( 124 ) جمال ايجاد ( 124 ) جمال الوجود ( 124 ) اجمل الايجاد ( 124 ) اجمل الوجود ( 124 ) جلوهء وجه الله ( 124 ) محبوب الله ( 124 ) جلوهء على ابن ابى طالب ( 262 ) علة مبقيه ( 262 ) قبول وجه على ( 262 ) ( وجه على ابن ابى طالب ) ( 231 ) واسطهء ممكن ( 231 ) ولاء على بن ابى طالب ( 256 ) لواء على بن ابى طالب ( 256 ) نفس الله ( 256 ) نور ( 256 ) قصد وجود الواجب ( 256 ) قصد واجب الوجود [ 256 
  ] ابن ابى طالب [ 108 
  ] جلوهء جلال ( 108 ) ( اصحاب على ) ( 212 ) اصحاب يمين ( 212 ) آيهء وجه على ( 141 ) عالم ( 141 ) جلوه آيه وجه الله ( 141 ) ( حب على ابن ابى طالب ) ( 227 ) نعمة واجب الوجود ( 227 ) نعمة وجود الواجب ( 227 ) ( محبة على ) ( 165 ) نعمه ( 165 ) ( ولاية على ) ( 162 ) ( ولاية على ابن ابى طالب ) ( 270 ) حصن الامان ( 270 ) وجود على ابن ابى طالب ( 237 ) ايجاد على ابن ابى طالب ( 237 ) قصد الواجب ( 237 ) حبيب على ابن على ابى طالب ( 240 ) مقصود ( 240 ) ( محب على ) ( 160 ) اصحاب جنة ( 160 ) حب على ( 120 ) احسان ( 120 ) طعام ( 120 ) جنة واجب الوجود ( 120 ) جنة وجود الواجب ( 120 ) وجوب حجة ( 120 ) تابع على ( 583 ) محمد على فاطمه حسن حسين\r\n\r\n","description":"","footnote":"","page_name":" 1322 ","page_number":654},
  {"content":"\r\n\r\n( 583 ) ( رشتهء دويم ) بنام مبارك آن سرور باضافهء عدد ديگر ( على وا ) ( 111 ) كافى ( 111 ) وسيله ( 111 ) امان ايجاد ( 111 ) ايمنى ( 111 ) ( على بن ابى طالب وا ) ( 218 ) علة ما سواه ( 218 ) سالك الى الله ( 218 ) زائر ( 218 ) صفة الواجب ( 218 ) ( على ابن ابى طالب وا ) ( 219 ) معلول الواجب [ 219 
  ]\r\n ليس للواجب معلول سواه و سوى * صلوه الواحد فى الكون امان الاكوان\r\nكان فى معلوله منه بيان لمراد * و من الواحد للواحد اتمام بيان\r\nفهما معلوله و الخلق معلولها * و هما علة امكان لما يأتى ، و كان \r\n( ولاية على بن ابى طالب و 11 ) ( 281 ) بلد مراد [ 281 
  ] مراد الله ( 281 ) ( وجه على و 13 ) ( 137 ) قبله ( 137 ) ( رشته سيم ) در تطابق لفظ على سواى تطابق اول ( اول من امن ) ( 218 ) على ابن ابى طالب ( 218 ) ( على ) ( 110 ) دومين ( 110 ) سيم ( 110 ) جلوة الله ( 110 ) لباس واجب [ 110 
  ] لابس وجوب ( 110 )\r\n هو اعظم اسماى حق لم يزلى است * ها ثابت واو غايب اين رمز جلى است\r\nاز بسط و ترا فعش چه تعداد كنى * اسم عددش مطابق نام على است \r\nمحمد حى ( 110 ) ميزبان ( 110 ) باب نجاة امت ( 110 ) كمال ايجاد ( 110 ) ايجاد كمال ( 110 ) امن وجود ( 110 ) امن ايجاد ( 110 ) جمال إله ( 110 ) اهل جمال ( 110 ) جلال الهى ( 110 ) بلد جمال ( 110 ) صبيح ( 110 ) مالك ايجاد ( 110 ) مالك وجوه ( 110 ) يمين ( 110 ) ولى دين ( 110 ) به حق ( 110 )\r\n ( فى ميم محمد و فى عين على * معنى بعلاه مؤمن كل ولى )\r\n( من عدهما بابجد يلقهما * مجموعهما مطابق لاسم على \r\n( قاعده )\r\n ( على بينى بهر اسمى معين * بكن همچند اعدادش در اين فن )\r\n( بيفزا يك بكن در عشر مضروب * بطرح بيست بر يازده زن ) \r\nو در او سه سنبل است ( سنبل اول ) در تطابق زبر مولى الموالى امير المؤمنين على عليه السلام بزبر انبياء مرسلين عليهم السلام ( حبيب النبى على ( 225 ) ( على ولى إله ) ( 192 ) نوح نبى الله ( 192 ) على امين ( 211 ) اسماعيل ( 211 ) على ماحى ( 169 ) اسحاق ( 169 ) الحبيب على ولى الله ( 275 ) على . بس ( 275 ) على اعز ( 188 ) يعقوب ( 188 ) على ولى ( 156 ) يوسف ( 156 ) حبيب الزكى على ولى الله ( 312 ) ايوب صابر ( 312 ) على العالى ( 252 ) سليمان نبى ( 252 ) ( يد الله على ) ( 190 ) ( ابن ابى طالب على هادى ) ( 238 ) زكريا ( 238 ) ( الوصى زكى على ) ( 284 ) يحيى معصوم ( 284 ) على ولى الله ( 222 ) صالح النبى ( 222 ) ( حيدر عادل على بن ابى طالب ) ( 544 ) يوشع بن نون ( 544 ) ( امام طاهر ) و باطن على معطى عادل ) ( 600 ) خضر ( 1600 ) ( على داعى ) ( 195 ) الياس نبى ( 195 ) ( المعطى على ولى الله ) ( 382 ) شعيب ( 382 ) هارون نبى ( 323 ) الكامل على بن ابى طالب ( 287 ) عزيز ( 287 )\r\n\r\n","description":"","footnote":"","page_name":" 1323 ","page_number":655},
  {"content":"\r\n\r\nو از اين جاست كه بعمار ياسر فرموده ( به اسمى تكونت الكائنات و به اسمى دعى ساير الانبياء ) ( سنبل دويم ) در تطابق زبر مولى الموالى على بن ابى طالب ع با بينات انبياء مرسلين عليهم السلام ( على حاكم ) ( 179 ) داود ( 179 ) الماحى على ولى الله ( 1312 ) ذو الكفل ( 1312 ) المؤمن على بن ابى طالب ( 384 ) ذو القرنين ( 384 ) ( الهادى على عالى ) ( 272 ) اليسع ( 272 ) ( على واهب ) ( 124 ) يونس [ 124 
  ] ( سنبل سيم ) در تطابق بينات امير المؤمنين با بينات انبياء مرسلين ( حبيب على ولى الله ) ( 349 ) دانيال ( 349 ) ( العلى ) ( 290 ) هود نبى الله ( 290 )\r\n من عين على عيننا قد نظرت * و اللام بها اذا النجوم انتثرت\r\nو الياء اذا نظرتها مفتكرا * الفيت بها اذا السماء انفطرت \r\n5 - در او سه طره است ( طرهء اول ) در تطابق بينات مولى على بن ابى طالب 4 با زبر و بينات انبياء مرسلين عليهم السلام ( الحبيب الهادى على ) ( 214 ) ( طرهء دويم ) در تطابق زبر با بينات باضافهء ( 11 ) عدد ( على بن ابى طالب و 11 ) ( 228 ) لقمان ( 228 ) ( طرهء سيم ) در تطابق مولى على بن ابى طالب با بينات انبياء مرسلين مع حذف مكررات ( على بن ابى طالب ) ( 217 ) محمد رسول الله ( 217 ) عيسى روح الله ( 217 ) ( الهادى على ) ( 161 ) ابراهيم خليل ( 161 )\r\n تا صورت پيوند جهان بود على بود * تا نقش زمين بود و زمان بود على بود\r\nهم آدم و هم شيث هم ادريس و هم ايوب * هم يونس هم يوسف هم هود على بود\r\nهم موسى هم عيسى هم خضر و هم الياس * هم صالح پيغمبر و داود على بود\r\nمسجود ملايك كه شد آدم ز على شد * در قبله محمد به دو مقصود على بود \r\nدر او سه نمايش است ( نمايش اول ) در توافق كتب سماوى آنچه معروف و مشهور است باسم مبارك على بن ابى طالب عليه السلام ( تورية ) ( 621 ) ولى الصادق الامين على بن ابى طالب ( 621 ) ( الواح ) ( 46 ) ولى ( 46 ) صحف ( 178 ) ولى حبيب على ( 178 ) ( زبور ) ( 215 ) على عادل ( 215 ) ( 215 ) ( انجيل ) بينات او بحذف مكرر ( 217 ) على بن ابى طالب ( 217 ) ( فرقان ) ( 431 ) الحامى الماحى على علام ( 431 ) قرآن ( 351 ) هو الامام الهمام على ( 351 ) ( و انت الكتاب المبين الذى با حرفه تظهر المضر ) ( نمايش دويم ) در توافق اسامى گرامى هر يك از ائمه هدى بعد از اسقاط مكرر نام مبارك على ابن ابى طالب عليه السلام بطريق بينه ( على بن ابى طالب ) ( 217 ) امام حسن ( 217 ) امام حسين ( 217 ) امام زين العابدين ( 217 ) امام محمد بن على ( 217 ) امام جعفر بن محمد ( 217 ) امام موسى الكاظم ( 217 ) امام على بن موسى ( 217 ) امام محمد بن على ( 217 ) امام على بن محمد ( 217 ) امام م ح م د ابن الحسن ( 217 ) ( نمايش سيم )\r\n\r\n","description":"","footnote":"","page_name":" 1324 ","page_number":656},
  {"content":"\r\n\r\nدر تطابق آنچه ملاحظه شود با نام مبارك على بن ابى طالب چنانچه خوفا من الاطالة ببعضى ايماء مىشود ( عرش ) بينات او ( 121 ) هو على ( 121 ) ( كرسى ) ( 390 ) الزكى على ولى الله ( 390 ) ( لوح ) زبر و بينات او ( 93 ) ولى والى ( 93 ) ( قلم ) ( 170 ) ولى واهب على ( 170 ) ( ميزان ) ( 108 ) ابن ابو طالب ( 108 ) صراط ( 300 ) الوالى على ولى الله ( 300 ) ( جنه ) زبر و بينات او ( 165 ) الحبيب على ولى الله ( 165 )\r\n كتاب فضل ترا آب بحر كافى نيست * كه تركنى سر انگشت و صفحه بشمارى \r\nدر استخراج حروف تهجى يعنى در تطابق حروف بيست هشتگانه بنام همايون على بن ابى طالب عليه السلام بعضى از زبر و بعضى از بينه و برخى از زبر و بينه و پارهء از بينه به بينه و در او سه قسمت است ( قسمت اول ) ( الف ) بينهء الف ( 110 ) على ( 110 ) و دوازده حرف ديگر كه بينهء آنها الف است بينهء بينه موافق نام على است و حروف دوازده‌گانه اين است ( با تا نا حا خا را زا طا ظا فا ها يا ) بدان كه از پانزده حروف ديگر كه مكمل حروف بيست هشتگانه‌اند نام مبارك حضرت امير المؤمنين على عليه السلام ظاهر مىشود بدين نوع ( جيم ) زبر و بينهء او ( 53 ) ولى ابد ( 53 ) ( دال ) زبر و بينهء او ( 35 ) حبيب احد ( 35 ) ذال [ 700 
  ] وصى به حق و ولى مطلق إله على بن ابى طالب ( 700 ) ( سين ) زبر و بينهء او با بينهء او ( 177 ) والى هادى على ( 177 ) شين ( 300 ) الوالى على ولى الله ( 300 ) ولى زكى على بن ابى طالب ( 300 ) ( صاد ) زبر و بينهء او با بينهء بينه ( 236 ) حبيب حبيب إله على ولى ( 236 ) ضاد ( 800 ) المحدث على ابن ابى طالب ( 800 ) [ عين 
  ] زبر با بينه او ( 130 ) على هادى ( 130 ) غين ( 1000 ) وصى به حق بعد رسول الله بنص الجلى على هادى ( 1000 ) ( قاف ) زبر و بينهء او با بينه بعد از اسقاط مكرر ( 211 ) على امين ( 211 ) كاف ( 20 ) هادى ( 20 ) زبر و بينهء او ( 101 ) امين ( 101 ) و با بينهء بينهء او ( 212 ) على وكيل إله ( 212 ) ( لام ) زبر و بينهء بينه ( 231 ) ولى هادى على بن ابى طالب ( 231 ) ( ميم ) زبر و بينهء او با بينهء بينه ( 141 ) امام ماحى ( 141 امام حامى ( 141 ) اعلم ( 141 ) علام ( 141 ) عالم ( 141 ) ( قسمت سيم ) بدان كه چون از بينات حروف تهجى مكرر ساقط نمايند نام حضرت امير المؤمنين عليه السلام ظاهر مىشود به اين دستور ( ل ف ا ا ا ى م ا ا ال ال ا ا ى ن ى ن ا د ا د ا ا ى ن ى ن ا اف اف ام ى م و ن ا و ا ا ) غير مكرر ( ل ف ا ى م ن د و ) ( 221 ) على عالى ( 221 ) على كافى ( 221 ) على اعلى ( 221 ) در حروف مقطعات قرآنيه است و الله اعلم بمراده من الحروف المقطعه فانها من الاسرار المكتومه كما قال الشعبى حين سئل عنها قال هو سر الله فلا تطلبوه و الله تعالى لا يظهر على غيبه احدا الا من ارتضى من رسول او وارث رسول\r\nو فى الحديث ان من العلم كهيئة المكنون لا يعلمه الا العلماء بالله فاذا نطقوا به لا ينكره الا اهل العزة بالله رواه ابو منصور الديلمى\r\n\r\n","description":"","footnote":"","page_name":" 1325 ","page_number":657},
  {"content":"\r\n\r\nو ابو عبد الرحمن السلمى كما فى الترغيب\r\nقال الرقاشى هى اسرار الله يبينها الى امناء اوليائه و سادات النبلاء من غير سماع و لا دراسة و هى من الاسرار التى لم يطلع عليها الا الخواص كما فى فتح القريب ( و بعضى اين علم باسرار را علم الباطن ناميده‌اند چنانچه در خبر است\r\nسئل عن النبى ص عن علم الباطن فقال علم بين الله و بين اوليائه لم يطلع عليه ملك مقرب\r\nو در اين مقام سه سر است ( سر اول ) بينات ( بسم الله الرحمن الرحيم ) بعد از اسقاط مكرر ( 217 ) على بن ابى طالب ( 217 ) ( سر دويم ) فواتح سور را شمرده پس از اسقاط مكرر آنچه باقى ماند اين چهارده حرف است ( ص را ط ع ل ى ح ق ن م س ك ه ) كه علماء حروف آن را حروف نورانيه و حروف سعيده خوانند كه منطوق آنها ( صراط على حق نمسكه ) مىباشد ( ملا جلال دوانى ) عليه الرحمه فرمايد\r\n در شان على آيهء بسيار آمد * يا رب كه شنيد و كى خريدار آمد\r\nآن كس كه شنيد و ديد مقدار على * چون حرف مقطعات ستار آمد \r\nو از اين جاست كه گفته‌اند ( سر الله مودعا فى كتبه و سر الكتب فى القرآن لانه الجامع المانع و فيه تبيان كل شىء و سر القرآن فى حروف المقطعة فى اوائل السور ) و شاهد اين سر عظيم خود سر الله الاعظم فرمايد فلا عن المجمع انه قال ( لكل كتاب صفوة و صفوة هذا الكتاب يعنى المصحف حروف التهجى ) ( سر سيم ) از منشدات ملا جلال دوانى عليه رحمة البارى\r\n فانى الف است احد از او جوى مدد * و آنكه بشمار بيناتش بعدد\r\nبنگر كه على است فالعلى سر الله * اذ قال الله قل هو الله احد \r\nو از شواهد اين سر است كه عقل كل و هادى سبل صلى الله عليه و إله و سلم فرمود\r\nمثل على بن ابى طالب فيكم مثل قل هو الله احد فى القرآن\r\nو در او سه نكته است ( نكتهء اول ) قولى است از امام همام على ابن ابى طالب عليه السلام كه حق تعالى صد و چهارده كتاب از آسمان فرو فرستاد و تورية و انجيل و زبور و فرقان را از آنها برگزيد و پس از اين چهار قرآن را برگزيد و و علوم همهء كتاب‌ها را در ايشان درج كرد علوم و ثواب و نجات دنيا و آخرت را در آن مندرج ساخت و بعد از آن همهء علوم آن را جمع نمود در سوره‌هاى مفصل كه از سورهء محمد است تا آخر قرآن و بعد از آن فاتحه را اختيار نمود و همه را در او جمع كرد و بعد از آن همهء آن علوم را در بسم الله الرحمن الرحيم درج نمود و بعد از آن همه را در باء بسم الله وضع نمود پس آن حضرت فرمود كه من ان نقطه‌ام كه در زير باء است و كلمهء معروفهء منسوبهء به حضرت ولى الله عليه صلوات الله كه فرمود\r\nظهرت الموجودات عن باء بسم الله و انا النقطة التى تحت الباء\r\nو در قيل ديگر\r\nجميع ما فى القرآن فى باء بسم الله و انا النقطة تحت الباء\r\nمؤيد ما يقال و مصحح اقوال است و به همين معنى فرموده‌اند ( بالباء ظهر الوجود و بالنقطة تميز العابد من المعبود ) يا آنكه ( عن الباء ظهر الوجود و بالنقطة تبين العابد عن المعبود ) جاى ديگر ( بالباء عرفه العارفون\r\n\r\n","description":"","footnote":"","page_name":" 1326 ","page_number":658},
  {"content":"\r\n\r\nو ما من شىء الا و الباء مكتوبة عليه ) پس آنچه در همهء كتب منزلهء سماويه است در قرآن است و آنچه در قرآن است در سورهء حمد است و آنچه در حمد است در بسم الله الرحمن الرحيم است و آنچه در بسم الله الرحمن الرحيم است در باء بسم الله و امير المؤمنين فرمود منم آن نقطهء زير باء و از اين جاست كه گفته‌اند ( على سر خدايست و كسى پى نبرد سر خدا را\r\n يا رب بالالف التى لم تعطف * و بنقطه هى سر كل الا حرف\r\nثبت على هداى و اتمم نوره * يا من به اصحب عنى مكتفى \r\n( نكتهء دويم ) اينكه حروف معجمه نقطه دارند بر خلاف ساير حروف البته حكمتى و سرى دارد چنانچه گويند مولى الموالى فرمايد\r\nسر الكتب المنزلة فى القرآن و سر القرآن فى فاتحة الكتاب و سر فاتحة الكتاب فى بسم الله الرحمن الرحيم و سر بسم الله الرحمن الرحيم فى نقطة تحت الباء و انا نقطة تحت الباء\r\nشيخ عبد الوهاب ابن احمد شعرانى در كتاب ميزان روايت كند\r\nقال على عليه السلام لو شئت لاوقرت لكم ثمانين بعيرا من علوم النقطة التى تحت الباء\r\nفرمود اگر بخواهم در معنى باء بسم الله هشتاد بار شتر كتاب بنويسم ميتوانم ( و عن ابن عباس ان عليا فسر لي باء بسم الله من اول الليل الى آخره و ما تم تفسيره ) اگر نقطهء زير باء يا نقاط ديگر در حروف معجمه فائده و خاصيتى نداشت عالم علم\r\nسلونى قبل ان تفقدونى\r\nچنين فرمايشى نمىفرمود ( نكتهء سيم ) اسم مبارك على عليه السلام مشتق از اسم خداست كه عرب به همين نام شريف ( على ) خوانندش و اهل طايف ( حميد ) يا ( تحميد ) در مكه ( باب البلد ) در عراق ( امير النحل ) در رقم آسمانى ( احد ) و در آسمانهاى هفتگانه بدين ترتيب موسوم است ( عبد الحميد ) ( عبد المجيد ) ( عبد الصمد ) ( ذو العلى ( مزكى ) ( ابو العلى ) ( عبد العلى ) ( ذات العلى ) ( رب العلى ) ( على الاعلى ) و حضرت بارى او را در مسند عزت نشانيده و ( امير المؤمنين ) نام نهاده و عجم نيز به اين اسم شريف ميخوانندش و ليكن در زبور ( ارى ) در تورية ( بر لبها ) و ( ايليا ) در انجيل ( اليا ) ( و شنطيا ) در قرآن ( هل اتى ) و در نزد اهل هند ( گلبن ) در نزد اهل روم ( بطريسا ) در خطا ( برليا ) در فارس ( جبير ) و ترك ( تيبر ) و زنجيان ( خيبر ) و ( معيلا ) و كاهنان ( بوى ) و حبشة ( تبريك ) و ارامنه ( فريق ) و فرنك ( مجيلان ) و دايه‌اش ( ميمون ) و مادرش ( حيدر ) و ( ابو البشر ) و ( ابو العز ) و پدرش ( زهير ) و ( ابو الحسن ) و خواجهء دو سرا ( ابو تراب ) و در قرآن نيز از براى آن سرور اسامى مختلفه ذكر شده چنانچه بيايد ابن بابويه در كتاب معانى الاخبار آورده\r\nصعد امير المؤمنين على بن ابى طالب عليه السلام على المنبر فقال ايها الناس انسبونى فمن فنى فليسبينى و الا فانا انسب نفسى فانا زيد ابن عبد مناف بن عامر بن عمرو بن المغيرة بن زيد بن كلاب فقام ابن الكواء فقال له هذا ما نعرف لك نسبا غير انك على ابن ابى طالب بن عبد المطلب بن هاشم ابن عبد مناف بن قصى بن كلاب فقال له يا لكع ان ابى سمانى زيدا باسم جده قصى و اسم\r\n\r\n","description":"","footnote":"","page_name":" 1327 ","page_number":659},
  {"content":"\r\n\r\nابى عبد مناف فغلبت الكنية على الاسم و ان اسم عبد المطلب عامر فغلبت اللقب على الاسم و اسم هاشم عمرو و فغلبت اللقب على الاسم و اسم عبد مناف المغيره فغلب اللقب على الاسم و ان اسم قصى زيد فغلبت اللقب على الاسم\r\nو مثال ضرب زيد عمرا اشاره بدان است ( لكع ) خسيس و بخيل و ذليل و كودك خر و خر كره است\r\n ز القاب ان شاه و الا تبار * ندانم كدامين نمايم شعار\r\nلقبهاى شايستهء بو تراب * نگنجد به چندين هزاران كتاب\r\nاگر جمع گردند جن و ملك * ورق آورند از طباق فلك\r\nقلم گردد اشجار و دريا مداد * نيارند حرفى از آن شاه ياد \r\nهيچ يك ازين ضبطها و ربطها محقق نيست .\r\nدر مقامع آورده كه از مشاهير نتايج ابكار افكار محمد بن الحسن نصير - الدين طوسى مشهور بخواجه عليه الرحمه تطبيق آيهء وافى هدايهء  إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً  مىباشد كه از زبر و بينات او اسامى حضرت رسول و حضرت امير با يازده فرزند او استخراج فرموده به اين طريق ( انما ) زبر او ( 92 ) محمد ( 92 ) بينات او ( 326 ) وصى به حق على ( 326 ) ( يريد الله ) زبر او ( 290 ) بينات او ( 227 ) مجموع زبر و بينات ( 517 ) و امام الهمام الحسن ابن على ( 217 ) ( ليذهب ) زبر او ( 747 ) بينات او ( 75 ) مجموع ( 822 ) و الامام الكامل ابو عبد الله الحسين بن على ابن ابى طالب ( 822 ) ( عنكم ) زبر او ( 180 ) بينات او ( 247 ) مجموع ( 427 ) امام على زين العابدين ( 427 ) ( الرجس ) زبر او ( 294 ) بينات او ( 262 ) مجموع ( 556 ) ماحى كفر و حامى اسلام ( 556 ) ( اهل - البيت ) زبر او ( 479 ) بينات او ( 306 ) مجموع ( 785 ) محمد الباقر و جعفر ( 785 ) ( و يطهركم ) زبر او ( 290 ) بينات او [ 142 
  ] مجموع ( 432 ) و امام موسى و على و محمد جواد ( 432 ) ( تطهيرا ) زبر و [ 125 
  ] بينات او ( 115 ) مجموع ( 740 ) و النقى و العسكرى و المهدى الهادى ( 740 ) و مؤيد در كشف مرام و زيادتى در صدق مقام در مقام چهاردهم در آيهء چهل ششم بيايد .\r\n11 - در شناختن اثنا عشريات است گر چه محصوران بود معسور ليكن لا يترك المعسور بالميسور و اكتفا مىشود ببرخى يسير و لا ينبئك مثلى خبير و اين هم سرى از اسرار ولاية است ( اول ) اسماء ثلاثهء ظاهره كه محتاج به مخلوق است دوازده حرف است ( ا ل ل ه ت ب ر ك ت ع ل ى ) ( دويم ) اركان كلمهء توحيد دوازده حرف است ( ل ا ا ل ا ه ا ل ا ل ل ه ) ( سيم ) اركان كلمهء رسالت دوازده حرف است ( م ح م د ر س و ل ا ل ل ه ) ( چهارم ) اركان كلمهء خلافت ( ع ل ى خ ل ى ف ة ا ل ل ه ) ( پنجم ) كلمهء امارت ( ا م ى ر ا ل م ؤ م ن ى ن ) ( ششم ) حجب دوازده مىباشد ( 1 ) حجاب قدرة ( 2 ) حجاب عظمت ( 3 ) حجاب عزت ( 4 ) حجاب هيئة ( 5 ) حجاب جبروت [ 6 
  ] حجاب رحمت ( 7 ) حجاب نبوت ( 8 ) حجاب كبريا ( 9 ) حجاب منزلة ( 10 ) حجاب رفعة ( 11 ) حجاب سعادت\r\n\r\n","description":"","footnote":"","page_name":" 1328 ","page_number":660},
  {"content":"\r\n\r\n( 12 ) حجاب شفاعت ( هفتم ) آنكه هر يك از اين اسماء مركبه دوازده حرفند ( لا إله الا الله ) ( الرحمن الرحيم ) ( الحميد المجيد ) ( الرؤف الرحيم ) ( الحنان المنان ) ( الخالق البارى ) ( الواحد الكريم ) ( الواحد القهار ) ( الظاهر الباطن ) ( التواب الوهاب ) ( الفتاح الرزاق ) ( المحسن المجمل ) ( المنعم المفصل ) ( الباعث الوارث ) ( ديان يوم الدين ) ( هشتم ) هر يك از اسامى انبياء مرسلين دوازده حرف است ( آدم خليفة الله ) ( نوح خالصة الله ) ( موسى كليم الله ) ( عيسى مسيح الله ) ( محمد حبيب الله ) ( و اين حديث شريف دوازده حرف است ) ( لا نبى بعد احمد ) ( نهم ) هر يك از اسماء و القاب ائمهء هدى دوازده حرف است ( على بن ابى طالب ) ( امام حسن مجتبى ) ( امام حسين شهيد ) زين العابدين على ) ( امام محمد باقر ) ( امام جعفر صادق ) ( امام موسى كاظم ) ( امام على الرضا ) ( امام محمد جواد ) ( امام على النقى ) ( امام حسن عسكرى ) ( امام م ح م د مهدى ) ( دهم ) اسباط دوازده‌اند ( 1 ) يهودا ( 2 ) روبيل ( 3 ) شمعون ( 4 ) لاوى ( 5 ) ريالون ( 6 ) يشجر ( 7 ) دينه ( 8 ) دان ( 9 ) يفتالى ( 10 ) حاد ( 11 ) شر ( 12 ) بنيامين ( يازدهم ) حواريون دوازده‌اند ( 1 ) اسيمون المدعو بطرس ( 2 ) برادر او الدرباس ( 3 ) يعقوب ابن زيدى ( 4 ) برادر او يوحنا ( 5 ) فيلبوس ( 6 ) بارثو لوماوس [ 7 
  ] ثوما ( 8 ) متى الغشار ( 9 ) يعقوب بن حلفا [ 10 
  ] لياوس المدعو ثداوس ( 11 ) تيمون - القالونى ( 12 ) يهود الاسخريوطى ( دوازدهم ) ائمه دوازده‌اند ( 1 ) على ( 2 ) حسن ( 3 ) حسين ( 4 ) على [ 5 
  ] محمد ( 6 ) جعفر ( 7 ) على ( 8 ) على ( 9 ) محمد ( 10 ) على ( 11 ) حسن ( 12 ) م ح م د ( سيزدهم ) نقباء دوازده ميباشند ( 1 ) سعد بن عباده ( 2 ) سعيد بن زراره ( 3 ) سعد ابن الربيع ( 4 ) سعد بن خيثمه ( 5 ) منذر بن عمر ( 6 ) عبد الله بن رواحه ( 7 ) براء بن ابن معرور ابو الهشيم ابن التيهان ( 8 ) اسيد بن حضير ( 9 ) عبدة بن عمرو ابن خزام ( 10 ) عبادة بن الصامت ( 11 ) رافع بن مالك ( 12 ) ابو امامه ( چهاردهم ) هر يك از اسم و لقب چهارده معصوم دوازده حرفند ( 1 ) محمد رسول الله ( 2 ) على باب الهدى ( 3 ) فاطمه امة الله ( 4 ) الحسن المجتبى [ 5 
  ] الحسين الشهيد ( 6 ) امام العابدين ( 7 ) الامام الباقر ( 8 ) الامام الصادق ( 9 ) الامام الكاظم ( 10 ) امام على الرضا ( 11 ) محمد ابن الرضا ( 12 ) على ابن الجواد ( 13 ) الحسن العسكرى ( 14 ) المهدى الهادى [ پانزدهم 
  ] هر يك از اين جمل دوازده حرف ميباشند ( النبى المصطفى ) ( الصادق الامين ) ( البشير النذير ) ( السراج المنير ) ( الامام الاولى ) ( على بن ابى طالب ) ( امير المؤمنين ) ( العروة الوثقى ) ( امين الله حقا ) [ فاطمهء بنت محمد 
  ] ( البتول الزهراء ) ( وارثة النبيين ) ( الامام الثانى ) ( الحسن المجتبى ) ( وارث المرسلين ) ( الامام الثالث ) ( الحسين ابن على ) ( خليفة النبيين ) ( و والد الوصيين ) ( الحسن و الحسين ) ( الامام - الرابع ) ( الامام السجاد ) ( على بن الحسين ) ( امام المسلمين ) و سيد العابدين ) ( الامام الخامس ) ( الامام الباقر ) ( ابو محمد بن على ) ( امام المؤمنين ) ( الامام السادس ) ( الامام الصادق ) ( الجعفر بن محمد ) ( قدوة الصديقين ) ( الامام السابع ) ( الامام الكاظم )\r\n\r\n","description":"","footnote":"","page_name":" 1329 ","page_number":661},
  {"content":"\r\n\r\n( الموسى بن جعفر ) ( الامام الثامن ) ( على ابن الكاظم ) ( الامام التاسع ) ( الامام الجواد ) [ هو محمد بن على 
  ] [ محمد بن الرضا 
  ] ( خليفة المنتجبين ) [ الامام العاشر 
  ] [ الامام الهادى 
  ] ( على بن الجواد ) ( هو على ابن محمد ) ( وارث الوصيين ) ( امام الحادي عشر ) ( الحسن العسكرى ) ( امام المسلمين ) ( الامام الخاتم ) ( القائم الهادى ) ( م ح م د ابن الحسن ) ( خليفة النبيين ) ( و خاتم الوصيين ) ( هؤلاء العترة ) ( عترة الميامين ) ( بنو عبد المطلب ) ( سادة اهل الجنة ) ( فى الجنة مخلدا ) ( عدوهم كافر شقى ) ( عدوهم فى النار ) ( فى النار مؤبدا ) ( هم هداة الخلق ) ( اللهم صل عليهم ) ( با فاضل صلواتك ) ( يا رب العالمين ) [ شانزدهم 
  ] بروج دوازده‌اند ( 1 ) حمل ( 2 ) ثور ( 3 ) جواز ( 4 ) سرطان ( 5 ) اسد ( 6 ) سنبله ( 7 ) ميزان ( 8 ) عقرب ( 9 ) قوس ( 10 ) جدى ( 11 ) دلو ( 12 ) حوت [ هفدهم 
  ] تحويل سنين ( فارسيه ) ( 1 ) موش ( 2 ) گاو ( 3 ) پلنگ ( 4 ) خرگوش ( 5 ) نهنگ ( 6 ) مار ( 7 ) اسب ( 8 ) گوسفند ( 9 ) حمدونه ( 10 ) مرغ ( 11 ) سگ ( 12 ) خوك [ تركيه 
  ] ( 1 ) سيچقان ( 2 ) اود ( 3 ) پارس ( 4 ) تويشقان ( 5 ) لوى ( 6 ) ايلان ( 7 ) يونت ( 8 ) قوى ( 9 ) ينجى ( 10 ) تخاقوى ( 11 ) ايت ( 12 ) تنگوز [ هيجدهم 
  ] شهور دوازده‌اند [ عربيه 
  ] ( 1 ) محرم [ 2 
  ] صفر [ 3 
  ] ربيع الاول [ 4 
  ] ربيع الثانى ( 5 ) جمادى الاول ( 6 ) جمادى - الثانيه ( 7 ) رجب ( 8 ) شعبان ( 9 ) شهر رمضان ( 10 ) شوال ( 11 ) ذى القعده ( 12 ) ذى الحجه [ روميه 
  ] ( تشرين الاول ) ( 2 ) تشرين الاخر ( 3 ) كانون الاول ( 4 ) كانون - الثانى ( 5 ) شباط ( 6 ) آذار ( 7 ) نيسان ( 8 ) ايار ( 9 ) حزيران ( 10 ) تموز [ 11 
  ] آب ( 12 ) ايلول [ فرسيه 
  ] ( 1 ) فروردين ماه ( 2 ) اردى بهشت ماه ( 3 ) خرداد ماه ( 4 ) تير ماه ( 5 ) مرداد ماه ( 6 ) شهريور ماه ( 7 ) مهر ماه ( 8 ) آبان ماه ( 9 ) آذر ماه ( 10 ) ديماه ( 11 ) بهمن ماه ( 12 ) اسفندار ماه [ روسيه 
  ] ( 1 ) ينوار ( 2 ) فيورال ( 3 ) مارت ( 4 ) آپريل ( 5 ) ماى ( 6 ) ايون ( 7 ) ايول ( 8 ) آوگوست ( 9 ) سينطيابر ( 10 ) اوكطيابر ( 11 ) نويابر ( 12 ) ديكابر ( نوزدهم ) ساعات دوازده‌اند ( ليليه ) ( 1 ) شفق ( 2 ) غسق ( 3 ) عتمه ( 4 ) صدفه ( 5 ) هجمه ( 6 ) زواله ( 7 ) زلفه ( 8 ) اصيل ( 9 ) سحر ( 10 ) فجر ( 11 ) صبح ( 12 ) صباح ( نهاريه ) ( 1 ) شروق ( 2 ) بكور ( 3 ) غدو ( 4 ) ضحى ( 5 ) هاجره ( 6 ) استواء ( 7 ) ظهيره ( 8 ) رواح ( 9 ) عصر ( 10 ) غروب ( 11 ) مغرب ( 12 ) عشاء ( بيستم ) اسماء مراتب عدد دوازده‌اند از يكى تا ده و يازدهم صد و دوازدهم هزار و از لطايف نكات اين مقام است آنكه در كلمهء طيبهء توحيديه اعنى ( لا إله الا الله ) حرفى غير حروف اسم اعظم الله نيست چه مادهء تركيبش الف و لام و ها است پنج ل و پنج ا و دو ه مجموع دوازده ( بيست يكم ) كلمه شريفه اسلاميه دوازده حرف است ( محمد رسول الله ) و كلمات ايمانيه دوازده‌اند ( على وصى - الرسول ) ( على امام الورى ) ( على مظهر الهدى ) ( بيست دويم ) زيارت اثنا عشريات اين زيارت مطلقهء مختصره‌ايست كه هر يك از ائمه عليهم السلام را بان ميتوان زيارت\r\n\r\n","description":"","footnote":"","page_name":" 1330 ","page_number":662},
  {"content":"\r\n\r\nنمود و نام اين زيارت اثنا عشريه است زيرا كه هر فقرهء آن بدون حرف عطف دوازده حرف است و اين بديعه از منشدات شيخ العلماء العالمين شيخ بهاء الدين است ( سلام الله عليكم ) ( اهل بيت العصمة ) و ( مفاتيح الرحمة ) و ( الاوصياء بالحق ) و ( الهادون للخلق ) و ( سلام الله عليكم ) ( معالم دين الله ) و ( مخازن علم الله ) و ( مهابط وحى الله ) و ( حملة كتاب الله ) و ( خلفاء رسول الله ) ( سلام الله عليكم ) ( اعلام الهداية ) و ( اقطاب الولاية ) و ( انوار الملكوت ) و ( اسرار اللاهوت ) و ( ينابيع العلوم ) ( عن الحى القيوم ) ( سلام الله عليكم ) ( مصابيح الظلام ) و ( سادات - الاسلام ) و ( هداة دار السلام ) و ( ائمة كل الانام ) و ( رحمة الله و بركاته ) ( عليكم اجمعينا ) فانظر به عين الاعتبار الى ادوار الاقدار كيف جرت بهذه الاسرار بمشية الملك المختار ذلك تقدير العزيز العليم لا يدركه الا ذو ذوق سليم و كذلك يضرب الله الامثال و له المثل الاعلى .\r\nدر او سه عجيبه و يك اعجب العجائب است ( عجيبهء اول ) اعداد اسماء ائمهء اثنا عشر را جمع نموده و ( 136 ) مرتبه دوازده طرح نموده دوازده عدد باقى ميماند على ( 110 ) الحسن ( 149 ) الحسن ( 149 ) ( لانهما حسان ) على ( 110 ) محمد ( 92 ) جعفر ( 353 ) موسى ( 116 ) على ( 110 ) محمد ( 92 ) على ( 110 ) الحسن ( 149 ) م ح م د ( 92 ) ( عجيبهء دويم ) اعجب از آنكه اسماء ائمه عليهم السلام را پس از طرح ( 12 ) ( 12 ) دوازده عدد باقى ميماند القاب ائمه را نيز اگر ( 558 ) مرتبه ( 12 ) ( 12 ) طرح نمائيم دوازده عدد نيز باقى ميماند بدين دستور المرتضى ( 1481 ) المجتبى ( 468 ) الشهيد بكربلا ( 605 ) زين العابدين ( 235 ) الباقر ( 334 ) الصادق ( 226 ) الكاظم ( 992 ) الرضا ( 1031 ) التقى ( 541 ) النقى ( 191 ) العسكرى ( 391 ) القائم ( 182 ) ( عجيبهء سيم ) اعجب از اعجب آنكه مجموع اعداد كناء ائمه عليهم السلام را اگر بشماريم و ( 133 ) مرتبه ( 12 ) و ( 12 ) طرح كنيم دوازده - ماند بدين طريق ابو الحسن ( 158 ) ابو محمد ( 101 ) ابو جعفر ( 362 ) ابو عبد الله ( 151 ) ابى ابراهيم ( 271 ) ابو الحسن ( 158 ) ابو جعفر ( 362 ) ابو الحسن ( اعجب العجائب اعجب‌تر از اعجب آنكه اسماء ائمهء اثنا عشر عليهم السلام كه در تورية و صحف انبياء مرسلين است هر گاه جمع نمائيم و ( 581 ) مرتبه ( 12 ) ( 12 ) طرح نمائيم دوازده عدد باقى ميماند بدين قسم ايليا ( 52 ) قيدار ( 1011 ) اذوبيل ( 757 ) مفسام ( 221 ) شناع ( 421 ) اذوما ( 748 ) ميشا ( 351 ) هذاد ( 1406 ) قيمشا ( 451 ) يطر ( 219 ) لاقيش ( 341 ) واقيذ ماه ( 858 ) در دانستن بعضى از رموز اسم اعظم كه از دانستن علم زبر و بينات توان حل پارهء از مشكلات نمود البته هر كس براندن اسب اقتباس انوار در ميدان اين اسرار گوى امعان نظر از چوكان حقيقة اين اشعار ربود احاطهء به تمام اقسام اسماء ستار و انواع نامهاى ملك مختار از\r\n\r\n","description":"","footnote":"","page_name":" 1331 ","page_number":663},
  {"content":"\r\n\r\nمحيط غير محاط و محاط غير محيط و محاط و محيط هر سه نمود و هو لشيخنا بهاء الدين عطر الله مرقده و نور مضجعه\r\n اى دو عالم بيك امر از تو تمام * كاينات از تو بتنسيق و نظام\r\nهر چه بر خواست از اين تسع بساط * و آنچه پيداست از اين هفت رباط\r\nهمه از جود تو دارند وجود * پيش ذاتت به ركوع و بسجود\r\nچون بهستى ز تو در آثاريم * چشم بر لطف عميمت داريم\r\nنزد اهل خرد و اهل عيان * حرف جيم و عدد اوست چه جان\r\nيعنى اسماء حروف ار نبود * سر دعوات مقر نشود\r\nاثر اسم بهر اندازه * گر بخوانند بهر آوازه\r\nهيچ شك نيست كه در اسرع حال * باجابة برسد بىاهمال\r\nكنج اسماى الهى حرف است * گوهر مخزن شاهى حرف است\r\nسى و شش حرف كه در گفت و شنيد * كس بپايان رموزش نرسيد\r\nاثرش نامتناهى بدوام * منتفع زو چه خواص و چه عوام\r\nشارع عالم خاص جبروت * فاتح عالم ملك لاهوت\r\nسر ناسوت از آن در خطر است * جان لاهوت از ان در حذر است\r\nنطق هر ذره از آن در قال است * داند آن هر كه ز اهل حال است\r\nبس اثرهاست در اين عالم خاك * كه كند اهل معانى ادراك\r\nهر چه پيداست در اين دير دو راه * نيست بىجلوهء اسماء الله \r\nو همانطور كه اشارت شد اين گونه مسائل مطلقا ارزش علمى ندارد\r\n\r\nعِلمِ حُصُولى\r\n- ( فلسفى ) در برابر علم حضورى است . . صورى كه از اشياء عينى خارجى در ذهن حاصل ميشوند معلوم بالذات‌اند و اشياء خارجى و عينى كه محكى عنه آن صورند معلوم بالعرض‌اند در هر حال نحوهء علم به اشياء را كه بواسطهء حصول صورتى از معلوم عينى حاصل مىشود علم حصولى مينامند علم حصولى را علم انطباعى هم مينامند .\r\n( و هو حصولى و كذا حضورى فى الذات اى فى العلم بالذات ما اى ليس الحضورى اى العلم الحضورى بالمحصور خلافا للمشائين فانهم حصروه فى علم كل عالم بذاته و حصول العلم بالغير بالحصولى ارتسامى و ليس كذلك بل الحضورى ثابت فى العلم بالمعلول كصور فى علمنا الحصولى فالأول اى الحصولى تعريفه صورة شىء حاصلة و الثانى اى الحضورى تعريفه حضور شىء بنفسه اى للشيء و لهذا قالوا العلم الحضورى هو العلم الذى هو عين المعلوم الخارجى ( شرح منظومه ص 137 ) و رجوع شود بدستور ج 2 ص 348 ) و بنا بر اين علم مجردات بذات خود علم حضورى است و علم نفوس انسانى به خود و صور حاضره علم حضورى است :\r\n« و تقريره على ما يستفاد من كلام الشيخ فى اكثر كتبه هو ان الصور المعقولة قد يستفاد عن الصور الموجودة فى الخارج كما يستفاد من السماء و هيأتها و اشكالها\r\n\r\n","description":"","footnote":"","page_name":" 1332 ","page_number":664},
  {"content":"\r\n\r\nالخارجية بالحس و الرصد صورها العقلية و قد لا يكون صور المعقوله مأخوذة عن المحسوسة بل ربما يكون الامر بالعكس كصورة بيت أنشأها البناء اولا فى ذهنه لقوة خياله ثم تصير تلك الصورة محركة لاعضائه الى ان يوجدها فى الخارج فليست تلك الصورة و وجودها العلمى مأخوذا من وجودها الخارجى بل وجودها الخارجى تابع لوجودها العلمى و قد مر في مباحث الكيفيات النفسانيه من الفلسفة الاولى ان جنس العلم الذى من جملة اقسامها و اجناسها منقسم الى فعلى و انفعالى و الفعلى منه ما يكون سببا لوجود المعلوم فى الخارج و الانفعالى به عكس ذالك » ( از اسفار ج 3 ص 39 ) .\r\nپس علم حضورى بر دو قسم است يكى علم عالم بذات خود مانند علم مجردات بذات خود و علم نفوس انسانى به خود و و ديگر علم علت بمعلولات خود كه بنفس حضور معلولات نزد علت است زيرا علت در مرتبت عليت واجد جميع كمالات و مراتب و وجودات معلولات است ( از اسفار ج 1 ص 102 ، 273 ، 309 )\r\n\r\nعِلمِ حُضُورى\r\n- ( اصطلاح فلسفى ) رجوع بعلم حصولى و ( از دستور العلماء ج 2 ص 348 - شفا ج 2 ص 451 ) شود .\r\n\r\nعِلمِ حَقايِق\r\n- ( اصطلاح عرفانى ) و علم حقايق عبارت از علم به حق است از جهت ارتباط آن بخلق و انشاء عالم از و بحسب قدرت بشرى و مبادى آن امهات حقايق است كه لازمهء وجود حق است .\r\n( از مصباح الانس ص 13 ) .\r\n\r\nعِلمِ حَقّ\r\n- ( اصطلاح فلسفى و كلامى ) يكى از امهات مباحث فلسفه و كلام اسلامى است .\r\nشهاب الدين سهروردى در مورد تصوير علم حق و چگونگى آن بيانى دارد و گويد :\r\nروشن شد كه شرط ابصار انطباع شبح مبصر در رطوبت جلديه و يا خروج چيزى از چشم نيست و بلكه عدم حجاب بين باصر و مبصر بود و آن عدم حجاب خود در ديدن كافى بود و همانطور كه بيان شد نور الانوار خود براى خود ظاهر بود و غير او نيز براى او ظاهر بود پس وى هم عالم به خود و هم عالم به غير بود و همهء امور جهان از خرد و بزرگ ازو پنهان نبود كه او را هيچ امرى از امور نتواند محجوب گرداند و دانش و بينائى او يكى بود و نوريت او عبارت از قدرت او بود زيرا چون نور لذاته است فياض بود مشائيان برآنند كه علم حق زائد بر - ذاتش بود و عبارت بود از عدم غيبت او از ذاتش زيرا مجرد از ماده است و وجود اشياء عبارت است از علم او باشياء كه علم فعلى است كه اين نظر را ايرادات بسيار است زيرا عدم غيبت از اشياء لازمه‌اش اين است كه بعد از اشياء باشد و قبلا اشيائى موجود بود در مورد علم حضورى بدان صورت كه مشائيان گفته‌اند نيز نادرست است زيرا آن چيز كه حضور يابد غير از آن كسى است كه بنزد او حضور يابد پس حضور گفته نمىشود مگر در دو چيز و بهر حال شيخ اشراق علم حق را باشياء عبارت از وجود اشياء ميداند از باب اضافهء اشراقى كه يك طرفى است كه اضافه عين مضاف اليه است . علم او\r\n\r\n","description":"","footnote":"","page_name":" 1333 ","page_number":665},
  {"content":"\r\n\r\nعلم فعلى است و همه موجودات و جهان وجود عبارت از يك اضافه است و يك اشراق و تابش است . جهان همه تابش حق است و همه يك نور است رجوع شود به شرح حكمة الاشراق قطب الدين شيرازى ص 357 )\r\n\r\nعِلمِ حَقيقت\r\n- ( اصطلاح عرفانى ) عبارت از علم لدنى ربانى است كه سالكان راه را حاصل شود و ويژه اولياء الله است .\r\nجنيد را پرسيدند كه علم حقيقت چيست ؟ گفت آن علمى است لدنى ربانى ، صفت بشده ، حقيقت بمانده ، حال عارف همين است ، صفت شده ، حقيقت بمانده ،\r\n نيست عشق لا يزالى در آن دل هيچ كار * كو هنوز اندر صفات خويش ماندست استوار \r\nاول ، علم حقيقت است و برتر از آن عين حقيقت است و وراء آن حق حقيقت است علم حقيقت معرفت است ، و عين حقيقت وجود است ، حق حقيقت فناء است ، « علم الحقيقة ما انت له عند الحق ، عين الحقيقة ما انت به من الحق ، حق الحقيقة اضمحلالك فى الحق » معرفت شناخت است و وجود يافت است و از شناخت تا بيافت هزار وادى بيش است .\r\nاز يافت الله نور ايمان آيد ، نه بنور ايمان\r\n\r\nعِلمِ خاصّ\r\n- ( اصطلاح عرفانى ) رجوع بعلم شود .\r\n\r\nعِلمِ خَواطِر\r\n- ( اصطلاح عرفانى ) رجوع به خاطر شود .\r\n\r\nعِلمِ دُنيا\r\n- جابر بن حيان در تعريف علم دنيا گويد عبارت از علم بجلب منفعت و دفع مضار قبل از مرگ است ( از رسائل جابر ص 102 ) .\r\n\r\nعِلمِ دُنيوى\r\n- ( اصطلاح عرفانى ) رجوع بعلم شود .\r\n\r\nعِلمِ دِراسَت\r\n- ( اصطلاح عرفانى ) علم دراست علمى است كه تا اول آن را نخواند نداند و عمل كردن نتواند و علم دراست مقدمه عمل بود و علم وراثت نتيجهء آن ( از مصباح ص 42 ) .\r\n\r\nعِلمِ دين\r\n- ( اصطلاح عرفانى ) در رسائل جابر تعريف علم دين چنين شده است و علم دين عبارت از شناختن راه و طريق و به كار بردن امور است براى انتفاع بعد از مرگ ( از رسائل جابر ص 101 ) .\r\n\r\nعِلمِ رُبُوبى\r\n- ( فلسفى ) .\r\nرجوع شود به علم الهى و ( دانشنامهء علائى بخش الهيات ص 8 )\r\n\r\nعِلمِ رُسوم\r\n- ( اصطلاح عرفانى ) علوم رسمى مقالى است در مقابل علوم حالى و يافتى\r\n در علم رسوم گرو مانده * نشكسته ز پاى خود اين كنده\r\nتا چند زنى ز رياضى لاف * تا كى افتى بهزار گزاف \r\n\r\nعِلمِ رِوايَت\r\n- ( اصطلاح عرفانى ) مراد علوم شريعت است :\r\nابو بكر بن ابى سعدان گويد : « من عمل بعلم الرواية ، ورث علم الدراية و من عمل بعلم الدراية ورث علم الرعاية و هدى الى سبيل الحق » ( طبقات ص 421 ) .\r\n\r\n","description":"","footnote":"","page_name":" 1334 ","page_number":666},
  {"content":"\r\n\r\n\r\nعِلمِ سِعَت\r\n- ( اصطلاح عرفانى ) هر گاه اخلاق نفس مبدل شد و ديو طبيعت مسلمان گشت و بجاى متابعت هوى در او مطاوعت خدا پديد آمد ، بعضى از حظوظ او حقوق گردد و او را از مضيق ضرورت ، به فضاى سعت راه دهد ، متصوفه اين مقام را ، مقام سعت خوانند و در اين مقام نكاح و مشارب و مآكل جايز شود و اين مقام را علم سعت خوانند ( مصباح الهدايه ص 50 )\r\n\r\nعِلمِ شَريعَت\r\n- ( اصطلاح عرفانى ) علم شريعت عبارت از علم به احكام ظاهرى شريعت است كه او را سه ركن است ، كتاب و سنت و اجماع ( كشف المحبوب ص 15 - لمع ص 23 ) .\r\n\r\nعِلمِ شَرعى\r\n- ( اصطلاح فقهى ، عرفانى ) .\r\nدر رسائل آمده است كه علم شرعى عبارت از علمى است كه مقصود بالذات از آن شناخت بهترين سياسات نافعه است در دنيا و آخرت ( از رسائل جابر ص 102 )\r\n\r\nعِلمِ ضارّ\r\n- ( عرفانى ) علمى كه از آن زيان خيزد و علامت آن كبر و تفاخر و غرور و طلب دنيا است ( از مصباح ص 37 )\r\n\r\nعِلمِ ضَرورَت\r\n- معنى ضرورت ما لابد است يعنى هر چه آدمى را از آن چارهء نيست ضرورت است .\r\nو بالجمله عبارت از ادراك حد ما لابد نفس است در حركات و سكنات و اقوال و افعال و ما لابد آنست كه نفس را از آن منع نشايد كرد و منع آن موجب خلل در عبادات شود و آنچه از حد ضرورت بگذرد حظ نفس است ( مصباح الهدايه ص 710 ) .\r\n\r\nعِلمِ طَبيعى\r\n- ( اصطلاح فلسفى ) مراد از علوم و علم طبيعى علمى است كه در آن بحث از جسم مىشود از جهت آنكه در معرض حركت و سكون است و بعبارت ديگر بحث از اجسام را از آن جهت كه در معرض كون و فساد و سكون و حركت‌اند علم طبيعى مينامند و موضوع علم طبيعى « هو الجسم المحسوس » ( اسفار ج 2 ص 183 ، 102 - دانشنامه ص 3 - تفسير ص 700 ، 1422 ) .\r\n\r\nعِلمِ طَبيعى غَريزى\r\n- ( اصطلاح فلسفى ) اخوان الصفا در تعريف علم طبيعى غريزى آرند بدان كه علم باشياء بعضى طبيعى غريزى است مانند مدركات بحواس كه غريزى و طبيعى هر بشرى است و بعضى تعليمى است يعنى مكتسب است مانند رياضيات و آداب ( از رسائل اخوان ج 3 ص 38 ) .\r\n\r\nعِلمِ ظاهِر\r\n- ( اصطلاح عرفانى ) در مقابل علم باطن است .\r\n( از محجة البيضاء ج 1 ص 88 )\r\n\r\nعِلمِ عادى\r\n- ( اصطلاح فلسفى ) علم عادى عبارت از علم به شىء است كه عادت خدا جارى شده است بر بقاء آن به آن حالى كه در نفس امر هست ( دستور ج 2 ص 370 ) .\r\n\r\nعِلمِ عام\r\n- ( اصطلاح فلسفى ) رجوع بعلم شود .\r\n\r\nعِلمِ عَقلى\r\n- ( اصطلاح فلسفى ) در رسائل جابر تعريف علم عقلى چنين آمده\r\n\r\n","description":"","footnote":"","page_name":" 1335 ","page_number":667},
  {"content":"\r\n\r\nاست علم عقلى عبارت از علم بامرى است كه غايب از حواس است ( رسائل جابر ص 103 ) .\r\n\r\nعِلمِ عَمَلى\r\n- ( اصطلاح فلسفى ) مراد حكمت عملى است كه شامل سياست مدينه و تدبير منزل و تهذيب اخلاق مىشود .\r\n\r\nعِلمِ فِعلى\r\n- ( اصطلاح فلسفى ) علم فعلى عبارت از علمى است كه وجود خارجى مستفاد از آن باشد در مقابل علم انفعالى چنان كه علم حق تعالى بذات خود علم فعلى است و علم انفعالى مانند علم انسان باشياء كه بارتسام آنها در نفس حاصل مىشود .\r\n( از اسفار ج 3 ص 39 ) . رجوع بعلم شود .\r\n\r\nعِلمِ فَلَك\r\n- ( اصطلاح هيوى و فلسفى ) منظور علم هيئت است .\r\n\r\nعِلمِ قيام\r\n- ( اصطلاح عرفانى ) و مراد از علم قيام نزد صوفيه آنست كه بنده در تمام حركات و سكنات ظاهره و باطنهء خود حق متعال را بر خود قائم و مطلع بداند و در تمام افعال و احوال و اقوال او را رقيب خود بداند ( مصباح الهدايه ص 45 ) .\r\n\r\nعِلمِ كُلّى\r\n- ( اصطلاح فلسفى ) مراد از علم كلى فلسفهء اولى و امور عامه است و موضوع آن موجود بما هو موجود است و مبحوث عنه در ان عوارض ذاتيهء موجودات است بدون توجه به آنكه موجود جسم باشد يا صورت يا هيولى و يا انسان باشد يا حيوان جماد باشد يا نبات باشد ثابت يا متبدل 3 ص 6 - شفا ج 1 ص 3 - دستور ج 2 ص 348 ) .\r\n\r\nعِلمِ كَون و فَساد\r\n- ( اصطلاح فلسفى ) علم طبيعى است رجوع بعلم طبيعى شود .\r\n\r\nعِلمِ لَدنىّ\r\n- ( اصطلاح فلسفى ) علم لدنى علمى است كه بنده از خدا آموزد بدون واسطهء بشر يا ملك و اين اصطلاح مأخوذ از قرآن است كه فرمودند  « آتَيْناهُ . . . \r\n مِنْ لَدُنَّا عِلْماً »  كه اهل قرب را به تعليم الهى و تفهيم ربانى معلوم و مفهوم شود نه بدلائل عقلى و شواهد نقلى و فرق علم لدنى و علم يقين آنكه علم يقين ادراك نور ذات و صفات الهى است و علم لدنى ادراك معانى و كلمات از حق است بىواسطهء بشر و آن بر سه قسم است وحى ، الهام و فراست .\r\n( از كشاف ص 1066 - مصباح الهدايه ص 76 ) .\r\n\r\nعِلمِ مُرَكّب\r\n- ( اصطلاح فلسفى ) رجوع بعلم بسيط شود\r\n\r\nعِلمِ مُتَجَدِد\r\n- ( اصطلاح فلسفى ) مراد علم حصولى است رجوع بعلم حصولى شود .\r\n\r\nعِلمِ مُطلَق\r\n- ( اصطلاح فلسفى ) مراد مطلق علم است اعم از حضورى و حصولى ( از دستور ج 2 ص 348 ) .\r\n\r\nعِلمِ مَعَ الله\r\n- ( اصطلاح فلسفى ) مراد علم مقامات طريق حق و علوم مكاشفه است و بيان درجات اولياء بود .\r\n\r\nعِلمِ مُمكِن\r\n- ( اصطلاح فلسفى ) رجوع بعلم شود .\r\n\r\nعِلمِ مِنَ الله\r\n- ( اصطلاح فلسفى ) علم من الله عبارت از علم شريعت است .\r\n\r\nعِلمِ مُناظَرَه\r\n- ( اصطلاح منطقى ) رجوع بآداب مناظره شود ( دستور ج 2 ص 370 ) .\r\n\r\n","description":"","footnote":"","page_name":" 1336 ","page_number":668},
  {"content":"\r\n\r\n\r\nعِلمِ مَنطِق\r\n- در تعريف علم منطق گويند : « المنطق آلة قانونية تعصم مراعاتها الذهن عن الخطا فى الفكر » .\r\nرجوع به منطق\r\n\r\nعِلمِ ميزان\r\n- ( اصطلاح منطقى ) مراد علم منطق است ( اسفار ج 2 ص 182 ، 184 )\r\n\r\nعِلمِ نَظَرى\r\n- ( اصطلاح فلسفى ) علم نظرى در مقابل علم بديهى است رجوع به تصور و تصديق شود .\r\n\r\nعِلمِ واجِب\r\n- ( اصطلاح فلسفى ) رجوع بعلم شود .\r\n\r\nعِلمِ نَفس\r\n- ( اصطلاح فلسفى ) علم اصطلاح اخلاق و رياضت نفوس جزويه است .\r\n( از مصنفات ج 1 رساله 5 ص 72 ) .\r\nو گاه مراد از علم نفس مبحث نفس حكمت است .\r\n\r\nعِلمِ واجِبى\r\n- ( اصطلاح فلسفى ) رجوع بعلم شود .\r\n\r\nعِلمِ نافِع\r\n- ( اصطلاح عرفانى ) علم نافع در مقابل علم ضارست و علامت آن اينكه در نفس تقوى و تواضع زيادت كند ( از مصباح الهدايه ص 76 - كشاف ص 1066 ) .\r\n\r\nعِلمِ وِراثَت\r\n- ( اصطلاح عرفانى ) در مقابل علم دراست . علم وراثت است و تا به مقتضى علم دراست عمل نشود وراثت حاصل نگردد كه « من عمل بما علم ورثه الله علم ما لا يعلم » علم دراست مقدمهء عمل بود و علم وراثت نتيجهء آن ( از مصباح الهدايه ص 36 ) .\r\n\r\nعِلمِ يَقين\r\n- ( اصطلاح عرفانى ) علم يقين عبارتست از ظهور نور حقيقت در حالت كشف استتار بشريت بشهادت وجد و ذوق نه بدلالت عقل و نقل و مادام كه از وراى حجاب نمايد آن را نور ايمان خوانند و چون از وراى حجاب مكشوف گردد آن را نور يقين خوانند . ابو القاسم قشيرى گويد : يقين عبارت از علمى است كه صاحب آن را در آن شكى نباشد و علم يقين عبارت از يقين است و عين اليقين نفس يقين است .\r\nو علم اليقين علمى است كه به شرط برهان بود و عين اليقين به حكم بيان و حق اليقين بنعت العيان و لذا علم اليقين براى ارباب عقول است و عين اليقين براى اصحاب علوم است و حق اليقين براى اصحاب معارف .\r\nكاشانى گويد : علم اليقين مثل آنكه كسى باستدلال از مشاهدهء شعاع و ادراك حرارت در وجود آفتاب يقين كند و عين اليقين كه بمشاهدهء جرم آفتاب در وجود او يقين كند و حق اليقين كه بتلاشى و اضمحلال نور بصر در نور آفتاب بوجود آن يقين كند .\r\nو بالجمله بعقيدهء صوفيان دانستن بر سه گونه است علم اليقين و عين اليقين و حق اليقين ، در حالت اول آدمى باستدلال عقلى معلوم را دريابد و در حالت دوم يقين و معلوم را مشاهده و در حالت سوم به حقيقت برسد ، بعضى گويند مراد آنها از علم اليقين ، علم معاملات دنيا است و عين اليقين حال نزع و وقت بيرون رفتن از دنيا است و حق اليقين علم بكشف و رؤيت اندر بهشت است .\r\n( از كشف المحجوب ص 497 -\r\n\r\n","description":"","footnote":"","page_name":" 1337 ","page_number":669},
  {"content":"\r\n\r\nمقدمهء گلشن راز ص 156 - مصباح - الهدايه 52 - رسالهء قشريه ص 44 ) .\r\nمأخوذ از قرآن مجيد است :\r\n   كَلَّا لَوْ تَعْلَمُونَ عِلْمَ الْيَقِينِ لَتَرَوُنَّ الْجَحِيمَ ثُمَّ لَتَرَوُنَّها عَيْنَ الْيَقِينِ    .\r\nو علم يقين ادراك نور ذات و صفات الهى است و علم لدنى ادراك معانى و كلمات از حق است بىواسطهء بشر و آن بر سه قسم است : وحى ، الهام و فراست .\r\n( مصباح الهدايه ص 76 - كشاف ص 1066 ) .\r\nانصارى گويد : مصطفى را علم يقين بود به خطاب لا إله الا الله او را از علم يقين با عين اليقين خوانند و آنگه از عين اليقين او را به حق اليقين بردند .\r\nما زالت انزل ودادك منزلا يتحير الاسباب عند نزوله علم اليقين استدلالى است ، عين اليقين استدراكى است ، حق اليقين حقيقى ست ، علم اليقين مطالعت است ، عين اليقين مكاشفت است ، حق اليقين مشاهد است ، علم اليقين از سماع بود ، عين اليقين از الهام رود ، حق اليقين از سبب باز رستن است ، حق اليقين از انتظار و تميز آزاد گشتن است ( از عده ج 9 ص 255 ) رجوع علم يقين شود .\r\n\r\nعُلومِ إبداعى\r\n- ( اصطلاح عرفانى و فلسفى ) مراد صور علميه حق است و جواهر مفارقه‌اند كه صور علميه خدايند ( رسائل صدرا ص 242 ) .\r\n\r\nعُلومِ إلهيَّه\r\n- ( اصطلاح فلسفى ) اخوان الصفا آرند : علوم الهى پنج است .\r\n1 - معرفت ذات حق و وحدانيت او و چگونگى آنكه او علة موجودات و خالق مخلوقات و فائض جود و معطى وجود و معدن فضائل و خيرات و حافظ نظام و مبقى دوام و مدبر كل عالم غيب و شهادت و اول و آخر هر چيزى است 2 - علم روحانيات كه معرفت جواهر بسيطة عقليه فعاله است كه ملائكهء خدا و عباد مخلص او باشد و معرفت صور مجردهء از هيولى و مدبرهء اجسام است و معرفت چگونگى ارتباط موجودات و اجسام و صور با يكديگر است 3 - علم نفسانيات كه عبارت از معرفت نفوس و ارواح ساريهء در اجسام فلكيه و طبيعيه از فلك الافلاك تا مركز زمين و معرفت چگونگى حركات افلاك و ترتيب نظام وجود از معادن ، حيوان و نبات و حالات بعد از فناء آنها است 4 - علم سياست است و آن پنج نوع است اول سياست نبويه دوم سياست ملوكيه سوم سياست عاميه چهارم سياست خاصيه پنجم سياست ذاتيه .\r\nسياست نبويه عبارت از معرفت چگونگى وضع نواميس مرضيه و سنن زكيه با قاويل فصيحه و مداواى نفوس مريضه از ديانات فاسده و آرا سخيفه و عادات رديه و افعال جائزه و معرفت چگونگى نقل آنها از آن اديان و عادات و محو آراء و عادات . . . مىباشد سياست ملوكيه عبارت از معرفت نگه‌دارى شريعت است براى امت و احياء سنت است در ملت بواسطهء امر بمعرفت و نهى از منكر باقامهء حدود و اجراى احكام كه صاحب شريعت وضع كرده ورد مظالم و ريشه كن كردن دشمنان و اشرار و كمك باخيار\r\n\r\n","description":"","footnote":"","page_name":" 1338 ","page_number":670},
  {"content":"\r\n\r\nاما سياست عامه و عاميه عبارت از رياست بر جماعات است مانند رياست امراء بر بلاد و رياست دهاقين بر اهل دهات و رياست فرماندهان بر لشكريان و شناختن طبقات مرءوسين و حالات و انساب و كارها و مذاهب و اخلاق آنها و مراتب امور و رسيدگى باسباب آنها و اجراى انصاف و عدالت ميان آنها و غيره ، اما سياست خاصه عبارت از معرفت هر انسانى است چگونگى تدبير منزل خود و معيشت و زندگى خود را و رسيدگى بامر خدام و نوكران و اولاد و اقرباء و همسايگان و مماليك و بالاخره چگونگى رسيدگى به وضع برادران و همنوعان خود .\r\nاما سياست ذاتيه عبارت از معرفت هر انسانى است نفس خود و اخلاق و افعال و گفتار خود را در حال شهوت و غضب و بالاخره امور زندگى خود را ( از اخوان ج 1 ص 207 ، 209 ) .\r\n\r\nعُلومِ آفات\r\n- مرا علوم مربوط به دنيا است و بهرهاى صفات نفسانى كه فرمودند «\r\nالدنيا دار بالبلاء محفوفة و بالغدر معروفة\r\n( از طبقات ص 246 ) .\r\n\r\nعُلومِ أَحوال\r\n- ( اصطلاح عرفانى ) مراد علوم معارف كشفى است كه گفته‌اند علوم صوفيه علوم احوال است و احوال مواريث اعمال است و احوال نرسد مگر از راه اعمال ( از شرح تعرف ج 3 ص 71 ) .\r\nو گفته‌اند اول من تكلم فى علوم الاحوال بكور خراسان هو شقيق البلخى ( از طبقات ص 61 ) .\r\n\r\nعُلومِ بَحثيَّه\r\n- ( اصطلاح فلسفى ) مراد حكمت بحثى است در مقابل حكمت ذوقى رجوع به حكمت بحثى شود .\r\n\r\nعُلومُ التَّعَلُّم\r\n- ( اصطلاح عرفانى ) مراد علوم اكتسابى است كه علوم شرعى عقلى است .\r\n( از شرح تعرف ج 3 ص 73 ) .\r\n\r\nعُلومِ جوهَريَّه\r\n- ( اصطلاح عرفانى ) رجوع بعلم شود .\r\n\r\nعُلومِ حَقيقيَّه\r\n- ( اصطلاح عرفانى ) مراد از علوم حقيقيه علوم ذوقى است و علوم دريافتى است رجوع به حكمت ذوقى شود .\r\n\r\nعُلومِ سَبعَه\r\n- ( اصطلاح عرفانى ) مراد از علوم سبعه علم صنعت ، علم خواص اشياء ، علم طلسمات ، علم استخدام علويات ، علم ميزان در كيمياگرى و علم تكوين است كه نتيجه علم ميزان و طلسمات و استخدام روحانيات و طب باشد .\r\n( از رسائل جابر ص 47 ) .\r\n\r\nعِلمِ صوفيَّه\r\n- ( اصطلاح عرفانى ) علوم صوفيه علوم احوال است و احوال مواريث اعمال است و تا كسى را معاملات ظاهر پاك نباشد احوال باطن درست نباشد .\r\n( از شرح تعرف ج 3 ص 71 ) .\r\n\r\nعُلومِ طَبيعى\r\n- ( اصطلاح فلسفى ) علوم طبيعى علومى هستند كه بحث در اجسام و حالات و عوارض آنها ميكنند مانند علم بمبادى اجسام كه معرفت هيولى و صورت و زمان و مكان و حركت و عوارض آنها باشد ، علم سما و عالم كه معرفت جواهر افلاك و كواكب و كميت و علت حركات و دوران افلاك و تكوين موجودات است . علم كون و فساد و معرفت\r\n\r\n","description":"","footnote":"","page_name":" 1339 ","page_number":671},
  {"content":"\r\n\r\nماهيات اركان اربعه و تأثير و تأثرات موجودات و غيره ، علم حوادث جوى و معرفت تغييرات هوا و تصاريف رياح و غيره ، علم معادن و معرفت انواع جواهر و چگونگى تكوين آنها ، علم نبات و معرفت غرس و بذر آنها ، علم حيوان و معرفت موجودات حيه و آثار و حركات و چگونگى مزاج معتدله و صحت و سقم آنها .\r\n( رسائل اخوان ج 1 ص 205 ) .\r\n\r\nعُلومِ عَرَضيَّه\r\n- ( اصطلاح ادبى ) رجوع بعلم شود .\r\n\r\nعُلومِ فَلسفيَّه\r\n- ( اصطلاحات فلسفى ) علوم فلسفى از نظر اخوان الصفا بر چهار دسته‌اند ، رياضيات ، منطقيات ، طبيعيات و الهيات . رجوع شود به طبقه‌بندى علوم .\r\n\r\nعُلومِ مُتعارِفه\r\n- ( اصطلاح منطقى ) رجوع به مصادرات شود .\r\n\r\nعُلومِ مُدَوَّنَه\r\n- علوم مدونه مقابل علوم غير مدونه است و مراد حكمت متعارفه و علوم بحثيه است در مقابل علوم ذوقى و حالى كه دريافتنى است نه بافتنى .\r\n\r\nعِلويّات\r\n- رجوع بآثار علويه و ( مجموعه دوم مصنفات ص 236 ) شود .\r\n\r\nعَلى\r\n- اين اصطلاح ادبى است و كلمه على در زبان عرب در اصل از حروف جاره است و آن را نه معنى است 1 استعلاء مانند و  « عَلَيْها وَ عَلَى الْفُلْكِ تُحْمَلُونَ »  و « او واجد على النار هدى » 2 مصاحبت مثل مع مانند  « وَ آتَى الْمالَ عَلى حُبِّهِ »  و  « إِنَّ رَبَّكَ لَذُو مَغْفِرَةٍ لِلنَّاسِ عَلى ظُلْمِهِمْ »  و مجاوزه مانند « اذا رضيت على بنو قشير » يعنى منى 3 تعليل مانند و  « لِتُكَبِّرُوا اللَّهَ عَلى ما هَداكُمْ »  يعنى لهدايتكم 4 ظرفيت مانند  « وَ دَخَلَ الْمَدِينَةَ عَلى حِينِ غَفْلَةٍ »  5 بمعنى من مانند  « إِذَا اكْتالُوا عَلَى النَّاسِ يَسْتَوْفُونَ »  6 موافقت ما مانند  « حَقِيقٌ عَلى أَنْ لا أَقُولَ »  7 زائده براى تعويض 8 استدراك و اضراب ، معنى ديگر على اسميت است در صورتى كه من داخل آن شود و مساوى با فوق است مانند « غدوت من عليه » ( از مغنى ص 73 ) .\r\n\r\nعَليل\r\n- نزد محدثان حديث معلول است .\r\n( كشاف ص 1033 )\r\n\r\nعِماد\r\n- عبارت از ضمير فصل باشد كه آن را فصل و عماد نامند مثل « ان ذلك لهو الحق » ( از كشاف ج 2 ص 956 )\r\n\r\nعَمّاريَّه\r\n- ( كلامى ) از فرق كلامى منسوب به عمارند كه معتقد بامامت حضرت صادق بودند و معتقد بودند كه پس از حضرت صادق بفرزندش عبد إله نقل يافت و نه اسماعيل اينان را فاطحيه هم گويند .\r\n( از مختصر الفرق بين الفرق ص 57 ) .\r\n\r\nعِمامَه\r\n- آنچه بر ميت پيچند در موقع كفن ( از شرح لمعه ص 32 ) . و آنچه روحانيان اسلام بر سر گذارند نيز در عرف عمامه گويند .\r\n\r\nعَمد\r\n- ( اصطلاح فقهى ) قاعدهء كلى براى تشخيص عمد از غير عمد آنكه فاعل يا فعلى را از روى قصد انجام ميدهد يا نه در صورتى كه فعلى بدون قصد و اراده از او صادر شود خطا است و در صورتى كه از روى قصد و اراده انجام دهد عمد است .\r\nمثلا در قتل ، يا قصد قتل هم مىكند يا نه ، دوم شبه عمد است و اول عمد است و گفته شده است كه فاعل يا اصل فعل را از روى قصد انجام نمىدهد يعنى اصولا اصل فعل از روى بىقصدى ازو صادر\r\n\r\n","description":"","footnote":"","page_name":" 1340 ","page_number":672},
  {"content":"\r\n\r\nمىشود خطا است و يا آنكه اصل فعل را از روى قصد انجام ميدهد لكن قصد عمل جنايت نمىكند در اين صورت هم خطا است مثل كسى كه تيرى به طرف شكارى رها كند و به انسان اصابت كند و او راع بكشد و اگر قصد جنايت هم كند و مقدمات طورى باشد كه غالبا منتهى به جنايت نشود شبه عمد است .\r\n( از قواعد شهيد ص 157 )\r\n\r\nعَمَدِ مَعنَوى\r\n- ( عرفانى ) كنايت از قلب و روح است كه حقيقت انسان كامل است . رجوع به انسان كامل .\r\n\r\nعَمرَويَّه\r\n- فرقه از معتزله‌اند كه در احكام و اعتقادات مانند و اصليه‌اند و ياران عمرو بن عبيداند كه از راويان حديث بود و بزهد معروف .\r\n( از مختصر الفرق ص 100 )\r\n\r\nعُمرَة\r\n- ( اصطلاح فقهى ) و عمرة نام است اعمال مخصوص را كه حاج بايد در مكه انجام دهد اعمال عمره عبارت است از احرام ، طواف ، سعى و تقصير و در عمرهء مفرده بعد از تقصير طواف نساء و دو ركعت نماز طواف نساء لازم است .\r\n( از شرح لمعه ج 1 ص 151 ) . رجوع به حج شود .\r\nفى اعمال العمرة المطلقة و هى الاحرام و الطواف و السعى و التقصير و هذه الاربعة يشترك فيها عمرة الافراد و التمتع و يزيد فى عمرة الافراد بعد التقصير طواف النساء و يجوز فيها اى فى العمرة المفردة الحلق لا فى عمرة التمتع .\r\n( از شرح لمعه ج 1 ص 151 )\r\n\r\nعُمرَه مَبتُوله\r\n- ( اصطلاح فقهى ) .\r\nدر معتقد الاماميه آمده است :\r\nبدان كه عمرهء مبتوله واجب است بر اهل مكه و حاضرانش و عمرى يك بار . اما سنت است در هر ماهى يا در هر سالى عمره كردن . و فاضلترين ماه‌هاى عمره را ، ماه رجب است .\r\nو بعد از آنكه طواف و سعى كرده باشد ، طواف نسا كند ، و سر بتراشد .\r\nو هدى اگر رانده باشد در پيش كعبه بكشد .\r\nدليل بر وجوب عمره قول خداى است :\r\n « وَ أَتِمُّوا الْحَجَّ وَ الْعُمْرَةَ لِلَّهِ »  .\r\nتمام گردانيد حج و عمره را ! و تمام نتوان كرد الا پس از شروع كردن در وى ، پس واجب باشد .\r\nديگر آنست كه از رسول ص روايت كرده‌اند كه وى فرمود : كسى را كه وى را از اسلام پرسيده بود :\r\n« هوان تشهد ان لا إله الا الله و انى رسول الله و تقيم الصلاة و تؤتى الزكاة و تصوم شهر رمضان و تحج و تعتمر »\r\n، يعنى : اسلام آنست كه گواهى دهى كه خداى يكى است ، و من رسول ويم ، و نماز كنى ، و زكات بدهى ، و روزهء ماه رمضان بدارى ، و حج و عمره كنى .\r\nو اين حديث نص است بر وجوب عمره .\r\n( معتقد الاماميه ص 335 ، 336 )\r\n\r\nعُمرى\r\n- ( اصطلاح فقهى ) رجوع بعطيه و عطايا و سكنى شود .\r\n\r\nعَمَلِ بِعامّ\r\n- ( اصطلاح اصولى ) يكى از مسائل اصولى اين است كه آيا عمل بعام قبل از فحص از مخصص روا باشد يا نه عدهء گويند اگر بعامى برخورد كرديم بحث از آنكه مخصص دارد يا نه لازم نيست\r\n\r\n","description":"","footnote":"","page_name":" 1341 ","page_number":673},
  {"content":"\r\n\r\nو بلا فاصله بايد آن را مورد عمل قرار دهيم عدهء ديگر گويند چون ميدانيم كه هر عامى را مخصصاتى هست بطورى كه گفته‌اند « ما من عام الا و قد خص » پس بايد بمفاد علم اجمالى خود بر وجود مخصصات عمل كرده و بدنبال يافتن مخصصات برويم تا آنكه قطع يا لا اقل ظن پيدا كنيم كه مخصص وجود ندارد نسبت به اين عام سپس بدان عمل نمائيم زيرا ما در عصر غيبت تنها از راه كتب اخبار و احاديث مىتوانيم به احكام واقف شويم و شكى نيست كه ميان اين اخبار معارضات زيادى هست و اشخاص بسيارى اخبار مجعول وارد در احاديث ما كرده‌اند باندازهء كه حتى اخبار و رواياتى كه از آنها صادر شده است اكنون بر ما مشتبه و نامعلوم است و حال كه ميدانيم بايد به احكام و مسائل دينى عمل نمائيم و از طرفى به هيچ كدام از اين اخبار و روايات اعتمادى نيست پس لازم است كه در تمام اخبار و روايات باندازهء كافى و مستوفى بحث و تحقيق نمائيم تا بتوانيم بدانها عمل كنيم و وجود معارضات و مناقضات آنها را دريابيم پس چگونه ميتوانيم به محض آنكه بعامى برخورد كرديم بمفاد آن عمل كنيم و چه بسا اصولا آن عام مجعول باشد پس بايد همانطور كه نسبت باخبار بررسى ميكنيم و از جرح و تعديل و صحت و سقم آنها بحث مينمائيم و لااقل تا ظن بصدور آنها از معصوم قضيه را دنبال مىكنيم در مورد عمومات هم بايد اين عمل را انجام دهيم مضافا بر آنكه از لحاظ وجود مخصصات هم تحقيق و بررسى نمائيم تا آنكه دريابيم آيا مراد از اين عام به حال خود باقى است يا بدليل عقلى يا نقلى و به مخصص متصل يا منفصلى تخصيص خورده است و تا چه حد تخصيص خورده است و تا در آنجا موضوع را دنبال كنيم كه در قدرت و توانائى ما هست تحقيق از آن .\r\n\r\nعَمَلى\r\n- رجوع به حكمت عملى شود .\r\n\r\nعَمودان\r\n- ( اصطلاح فقهى ) آباء و پدر و مادر را بطور اخص عمودين گويند و بالجمله پدر و مادر را هر چه بالا روند نسبت به زن عمودين گويند و نسبت به مرد اصول و « لا يستقر للمرأة ملك العمودين الآباء و ان علوا و الأولاد و ان سفلوا » .\r\n( از شرح لمعه ج 1 ص 257 )\r\n\r\nعَمودُ الصُّبح\r\n- ( فلسفى ) شيخ اشراق اين اصطلاح را به كار برده و رمزى از ظهور نفس از بدن داند كه انوار الهيه و بوارق قدسيه وارد بر آن شود .\r\n( از تلويحات ص 108 )\r\n\r\nعُموم\r\n- ( اصطلاح اصولى ) و عموم يعنى شمول يقال مطر عام يعنى باران كه شامل همه امكنه و آفاق شود و در منطق مفهومى است كه شامل افراد مفهوم ديگر شود و نزد اصوليان عبارت از لفظى است موضوع به وضع واحد براى كثير غير محصور كه مستغرق باشد تمام آنچه صالح است آن لفظ براى آن و آن لفظ را عام نامند و مراد به وضع اعم است از وضع شخصى يا نوعى و بنا بر اين نكرهء منفيه مفيد عموم است ( از كشاف ص 1068 ) رجوع بعام شود .\r\nصيغه‌هاى عموم عبارتند از « كل » كه در لغت حقيقة در عموم است و از آن هيأت اجتماعيه بطور مجاز خواسته شود\r\n\r\n","description":"","footnote":"","page_name":" 1342 ","page_number":674},
  {"content":"\r\n\r\nزيرا اين كلمه براى افاده عموم افرادى است و لفظ « جمع » و آنچه از آن صرف شود مانند « اجمع و جمعا » . . و لفظ « ساير » و لفظ « كافه - قاطبه » و « اى » شرطى و استفهامى كه عموم آن بدلى است و « مهما - إذ ما ، ايان ، انى ، كيف » و « اذا » شرطيه و « جمع » محلى بالف و لام .\r\nو مفرده نكره در سياق نفى كه مراد از مفرد اسم جنس است و مراد از جنس طبيعة كليه است و عموم جمع نسبت به جماعات است و مشهور است كه جمع منكر مفيد عموم نيست لكن قول تحقيق اين است كه مفيد عموم است و عموم مفرد شامل تر از عموم جمع است .\r\nفالعام هو اللفظ الموضوع للدلاله على استغراق اجزائه او جزائياته كما عرفه شيخنا البهائى و احترز بقيد الموضوع للدلالة على المثنى و الجمع المنكر و الاسماء العدد فانها لم توضع للدلالة على ذلك و ان دلت و قوله او اجزائه و جزئياته لدخول مثل الرجال على كل واحد من المعانى و ارادة العموم الجمعى او الافرادى . . فالعام على قسمين اما كلى يشمل اجزائه و العام الغالب المعهود الاستعمال فى كلامهم هو المعنى الاول و لذلك ذكر و ان دلالة العموم على كل واحد من افراده دلالة تامة و يعبر عنه بالكلى التفصيلى و الكلى العددى و الافرادى . .\r\n( از قوانين ج 1 ص 183 )\r\n\r\nعُموماتِ كِتابيَّه\r\n- مراد عموماتى است كه از قرآن فهميده مىشود مانند «\r\nالمؤمنون عند شروطهم\r\n-   أَوْفُوا بِالْعُقُودِ   . . . »\r\n\r\nعُمومِ شُمولى\r\n- ( اصطلاح اصولى ) يعنى عام جمعى در مقابل عام بدلى كه عموم استيعابى هم گويند مانند همه عسكريان فاتح شدند رجوع شود به ( كفايه ج 1 ص 395 ، 397 ) .\r\n\r\nعُموم و خُصُوص\r\n- ( اصطلاح اصولى ) در كتاب معتقد الاماميه آمده است :\r\nعام لفظى را گويند كه متناول دو چيز باشد يا زيادت . و خاص آن باشد كه متناول چيزى معين باشد .\r\nو عموم لفظى نيست كه چون در غير آن استعمال كنند مجاز باشد . و جمله آنچه دعوى ميكنند ديگران كه آن استغراق راست ، آن همه مشتركست ميان خصوص و عموم ، زيرا كه الفاظ را گاهى در عموم استعمال كرده‌اند و گاهى در خصوص ، و ظاهر استعمال دليل حقيقت است ، و نيز حسن استفهام از مراد به آن لفظ يا خصوص است يا عموم ؟ دليل اشتراك است .\r\nاما آنكه گويند كه عموم و خصوص است ، مراد آنست كه متكلم بعضى از آنچه لفظ متناول آنست ، خواسته است .\r\nروا بود كه خداى تعالى خطاب كند بعموم ، و مراد خصوص باشد ، و از حقيقت عدول نكرده باشد .\r\nچون درست شد كه آن الفاظ مشترك است ، تخصيص عموم باستثناء صحيح است ، به شرط آنكه متصل باشد ، چون شرط و صفت . و اگر نچنين باشد ، هيچ كس را در سوگند حنث حاصل نشود :\r\nزيرا كه استثنا كند ، جمله روا بود كه راجع باشد با همه ، يا با مايلى خود ، و بر هيچ دو قطع نكنند مگر بدليل ، بدلالت حسن استفهام از آنكه استثنا راجع با همه است يا با ما يلي ز آن جمله و تخصيص به شرط صحيح است الا آنست كه تأثير استثنا در\r\n\r\n","description":"","footnote":"","page_name":" 1343 ","page_number":675},
  {"content":"\r\n\r\nعدد است ، و تاثير شرط در احوال ، نحو :\r\nاكرم القوم ان دخلوا الدار ، اكرم مخصوص به حال مذكوره .\r\nو مخصصات منفصله عقل است ، و كتاب ، و سنت متواتره ، و اجماع .\r\nو تخصيص عمومى كه مانند : « رجال و مشركين » است تا بسه رسد آن لفظ حقيقت باشد . و مانند آن « من » عقلا را و « ما » غير عقلا را ، چون بيكى رسد ، حقيقت باشد .\r\nشرط و استثنا بر عقب عموم روا باشد كه تعلق گيرد ببعض آنچه عموم متناول آن باشد ، و آن لفظ اول همچنان عموم باشد ، و روا بود كه مراد از آن عموم بعضى از آن باشد ، و آن آن بود كه استثنا يا شرط به آن تعلق گرفته باشد .\r\nچنان كه : « اضرب الرجال الا من افتدى ضربك بماله » ، استثنا تعلق بآزادگان گرفته است نه ببندگان ، زيرا كه بنده مالك مال نيست . و قطع نتوان كرد كه مراد برجال آزادگانند نه بندگان ، مگر بدليلى .\r\nو چون عموم بر سببى خاص آمده باشد واجب نباشد كه بر ان سبب قطع كنند ، بلكه بر ظاهرى وى حمل بايد كرد اگر امكان آن باشد ، زيرا كه سبب وى را از صفت عموم بيرون نبرد .\r\nبناى عام بر خاص صحيح نباشد الا كه در يك حال وارد شده باشد ، از براى آنكه تقدم يكى بر ديگرى اقتضاى نسخ كند ، و اگر اين شرط نباشد توقف بايد كرد .\r\nو عموم متعارض نشوند ، مگر عمل بايشان ممكن نباشد ، بسبب آنكه يكى اقتضا كند چيزى را كه ديگر نفى آن اقتضا كند . و در آن چيز كه طريق او علم باشد ، اين بحاصل نيايد ، از براى آنكه ادله متناقض نگردد .\r\nمجمل خطابى بود كه آنچه مراد باشد به او از نفس او نتوان دانست تا بيانى نباشد . و بيان دلالت باشد بر اختلاف احوالش ، براى آنكه اجماع حاصل است بر آنكه خداى تعالى جملهء احكام را بيان كرده است ، زيرا كه وى تعالى بنصب كردن ادله در حكم آنست كه مظهر احكام است ، و دلالت‌كننده مبين باشد . مفسر آن را گويند كه مراد به او هم بنفس او معلوم شود .\r\nو باشد كه بيان مجمع بافعال باشد ، چنان كه افعال حج .\r\nتاخير از وقت امكان جائز است ، براى آنكه آن تابع مصلحت است . اما تاخير بيان از وقت حاجت روا نباشد بلا خلاف . اما تاخير بيان مجمل از وقت خطاب ، تا بوقت حاجت روا باشد .\r\nحكمى چون معلق باشد بصفتى ، لازم نيايد كه هر چه وى را آن صفت نباشد ، آن حكم نباشد . براى آنكه وى دلالت بر آن كند كه لفظ متناول آن باشد ، و چون لفظ متناول وى نباشد بر وى دلالت نكند .\r\nديگر آنكه لقب همچون صفت در ابانت و تمييز و تعليق حكم بلقب دلالت نكند بر آنكه آنچه ما عداى اوست بخلاف اوست ، پس صفت نيز چنين باشد حكمى كه معلق باشد به او . و چون متناول غير مذكور نباشد ، و بتناول او اولىتر نباشد ، دلالت نكند مگر بر آنچه لفظ او اقتضاى آن كند . چنان كه رسول ص گفته است :\r\n\r\n","description":"","footnote":"","page_name":" 1344 ","page_number":676},
  {"content":"\r\n\r\n« فى سائمة الغنم الزكاة »\r\nدر گوسفند چراكننده زكات است . اين لفظ متناول معلوفه نيست ، و به آن كه متناول وى باشد اولىتر نيست ، پس ازو نتوان دانست كه در معلوفه زكات نيست ، بلكه اين بدليل دانند . و دليل برين آنست كه اگر گويد : در چراكننده زكات است ، و در معلوفه نيز زكات است ، سخن متناقض نباشد .\r\n( رجوع شود به معتقد الاماميه ص 250 ، 55 )\r\n\r\nعَمى\r\n- ( اصطلاح عرفانى ) عمى بمعنى عدم البصر است و در اصطلاح صوفيان حقيقة الحقائق است .\r\n( كشاف ص 1581 ) .\r\nقيصرى گويد : وجود اگر « به شرط لا » لحاظ شود مرتبت احديت و جمع الجمع و حقيقة الحقائق و عمى نامند كه تمام اسماء و صفات مستهلك در آن ميباشند ، ( شرح قيصرى ص 15 ) .\r\nو بعضى گويند مراد حضرت احديت است كه منشأ اسماء و صفات است .\r\n( اصطلاحات شاه نعمت الله ) .\r\n\r\nعِمارت\r\n- توجه به جهان مادى را گويند :\r\nمولوى گويد :\r\n عاشقى بر من پريشانت كنم * كم عمارت كن كه ويرانت كنم\r\nگر دو صد خانه كنى زنبوروار * چون مگس بىخان و بىمانت كنم \r\nكه عنايت الهى بر آن شد كه جلوهء كند و شور و شرى در جهان بر پا كند .\r\n چتر برداشت و بر كشيد علم * تا بهم برزند وجود و عدم\r\nبيقرارى عشق شورانگيز * شر و شورى فكند در عالم\r\nآن دم كه زهر دو كون آثار نبود * بر لوح وجود نقش اغيار نبود\r\nمعشوقهء و عشق ما بهم ميبوديم * در گوشهء خلوتى كه ديار نبود \r\n\r\nعَن\r\n- ( اصطلاح ادبى ) و اين كلمه در زبان عرب بر سه وجه است 1 - حرف جَرّ و آن را ده معنى است 1 - مجاوزه كه اصل است مانند « رميت السّهم عن القوس » 2 - بدل مانند  « اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً »  .\r\n3 - استعلاء مانند  « فَإِنَّما يَبْخَلُ عَنْ نَفْسِهِ »  و  « إِنِّي أَحْبَبْتُ حُبَّ الْخَيْرِ عَنْ ذِكْرِ رَبِّي »  .\r\n4 - تعليل مانند  وَ ما كانَ اسْتِغْفارُ إِبْراهِيمَ لِأَبِيهِ إِلَّا عَنْ مَوْعِدَةٍ  » 5 - مرادف بعد مانند  « عَمَّا قَلِيلٍ لَيُصْبِحُنَّ نادِمِينَ »  و  « يُحَرِّفُونَ الْكَلِمَ عَنْ مَواضِعِهِ »  6 - ظرفيت 7 مرادف مِن مانند  « هُوَ الَّذِي يَقْبَلُ التَّوْبَةَ عَنْ عِبادِهِ »  8 - مرادف « با » مانند   « وَ ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى »   9 - استعانه مانند « ما رميت عن القوس » يعنى بالقوس 10 - زائده و معنى ديگر آن حرف مصدرى است كه بجاى « اعجبنى ان تفعل » عن تفعل گويند و معنى ديگر اسم است بمعنى جانب مانند  « ثُمَّ لَآتِيَنَّهُمْ مِنْ بَيْنِ أَيْدِيهِمْ وَ مِنْ خَلْفِهِمْ وَ عَنْ أَيْمانِهِمْ وَ عَنْ شَمائِلِهِمْ »  .\r\n\r\n","description":"","footnote":"","page_name":" 1345 ","page_number":677},
  {"content":"\r\n\r\n( مغنى ص 87 ) .\r\n\r\nعِناديَّه\r\n- ( اصطلاح كلامى ) فرقهء از سوفسطائيانند كه منكر حقايق اشيااند و گمان برند كه اشياء محسوسه اوهام و خيالات محض است و نزد اهل بيان اطلاق شود بر قسمتى از استعارات و آن باشد كه نتوان ميان مستعار و مستعار منه در يك چيز جمع كرد مقابل وفاقيه و نزد منطقيان اطلاق شود بر قضيه شرطيهء منفصله كه حكم در او بتنافى باشد .\r\n( از كشاف ص 957 ) .\r\n\r\nعَناصِر اربَعَه\r\n- ( اصطلاح فلسفى و عرفانى ) مراد از عناصر اربعه هوا ، آتش ، خاك و آب است رجوع باسطقس شود .\r\n( دستور ج 2 ص 382 - زاد المسافرين ص 74 ) .\r\nشهاب الدين سهروردى در باب عناصر چهارگانه نظر خاصى دارد كه اشارة مذكور مىشود .\r\nهر جسمى يا فارد بود و آن جسمى بود كه در او تركيب از دو برزخ مختلف نبود .\r\nو يا مزدوج بود و آن جسمى بود كه از دو برزخ مختلف تركيب شده باشد .\r\nو هر جسم فاردى يا حاجز بود و آن جسمى بود كه بالكل مانع از نفوذ نور در او بود .\r\nو يا لطيف بود و آن جسمى بود كه به هيچ وجه مانع از نفوذ نور در او نبود .\r\nو يا مقتصد بود و آن جسمى بود كه مانع از نفوذ نور بود و لكن منع او تام نبود .\r\nو او را در منع نفوذ نور مراتبى بود و افلاكى كه حاجز از نفوذ نورند خود مستنير بوند .\r\nو اما افلاك غير حاجزه خود لطيف بوند .\r\nو افلاك برازخى قاهر بوند .\r\nو همچنانكه بيان كرديم كه حركات افلاك را دائمى بود ، افلاك نه باطل شوند و نه تباه .\r\nو آنچه در زير افلاك است برزخ قابس بود .\r\nو برزخ فارد قابس از سه قسم بيرون نبود ، يا قابس حاجزه بود مانند زمين و يا مقتصد بود مانند آب و يا لطيف بود مانند فضاء . و بين ما و برازخ علوى نه حاجزى بود و نه مقتصدى و گر نه انوار عاليه از ما پوشيده مىبود .\r\nپس در ميان ما و ميان برازخ بجز فضا چيزى دگر نبود و آنچه از ابرها و جز آن بينى ناشى از بخارها بود .\r\nو ميعان آب از جهت حرارت بود و ازين جهت است كه هر گاه از راه برودت ذاتى خود متمكن شود و او را امكانى حاصل شود و يا سردى هوا كه مستفاد از آب است در آن متمكن گردد منجمد شود و مىگويد آب نزديك‌تر به ميعان است از زمين و بنا بر اين حرارت نسبت به آب بيگانه است و از ناحيه انوار كواكب و يا حركتى كه مستند بنور است مىباشد و سردى تام تنها مستند به برزخ عنصرى نيست و بلكه هم مستند به برزخ عنصرى است و هم مستند به بعدم حرارت زيرا اگر برودت تنها معلول ماهيت آب باشد منصور نيست كه زائل گردد و در اين موارد بياناتى مفصل دارد .\r\n( رجوع شود به شرح حكمة الاشراق\r\n\r\n","description":"","footnote":"","page_name":" 1346 ","page_number":678},
  {"content":"\r\n\r\nص 418 ، 426 ) نزد عرفا :\r\nچهار عنصر را صوفيان به چهار نفس تشبيه كرده‌اند ، آتش را ، نفس اماره نام كرده‌اند .\r\nباد را ، نفس لوامه .\r\nآب را ، نفس ملهمه .\r\nخاك را ، نفس مطمئنه . و براى هر يك ده خاصيت ذكر كرده‌اند .\r\nمراتب نفس اماره عبارت است :\r\nجهل ، خشم بغض ، قهر ، كبر ، حسد ، بخل ، كفر و نفاق .\r\nو بدين ترتيب ساير آنها را با صفات مذمومه و ممدوحه تطبيق كرده‌اند .\r\n\r\nعَناصِرِ أشياء\r\n- ( منطقى ) اطلاق بر مواد سه‌گانهء امكان ، وجوب و امتناع شده است .\r\n( رجوع به ملل و نحل ابن حزم ص 23 )\r\n\r\nعَناصِرِ بَسيط\r\n- ( اصطلاح فلسفى ) مراد از عناصر بسيط هر يك از عناصر چهارگانه است در حال خلوص و محوضت و عدم اختلاط با يكديگر .\r\n\r\nعَناصِرِ ثَقيل\r\n- مراد از عناصر ثقيل دو عنصر خاك و آب‌اند .\r\n( دستور ج 2 ص 383 ) .\r\n\r\nعَناصِرِ خَفيف\r\n- ( اصطلاح فلسفى ) مراد از عناصر خفيف عبارت از دو عنصر آتش و هوا است .\r\n( دستور ج 2 ص 383 ) .\r\n\r\nعَناصِرِ عُقُود\r\n- ( اصطلاح فلسفى ) مراد وجوب ، امكان و امتناع است .\r\n\r\nعَناق\r\n- ( اصطلاح نجومى و هيوى ) ستارهء بود در وسط بنات النعش كبرى و ملاصق با ستارهء سها و بالجمله از ستارگان صورت دب اكبر بود واقع در دنب او .\r\n\r\nعَناقِ مُسَلسَلَه\r\n- ( نجومى ) و آن ستارهء بود واقع در فوق پاى چپ مرأة المسلسله ( عناق يعنى قلاده )\r\n\r\nعِنان\r\n- ( اصطلاح فقهى ) مأخوذ از عن است يعنى ظهر و در شرع عبارت از شركت دو نفر باشد در تجارتى بر اين مبنى كه تصرف هر يك منوط به اجازه ديگر باشد يعنى عمليات هر يك محدود به اجازهء ديگر باشد .\r\n( از كشاف ص 1072 )\r\n\r\nعَنانيَّه\r\n- ( ملل و نحل ) فرقهء از فرق يهودند منسوب به عنان ابن داود ، وى با عقايد يهودان در مورد روز شنبه و ساير اعياد و پارهء از امور ديگر موافق نبود حضرت عيسى را در نصائح و احكام اخلاقى تأييد مىكند و بر آن بود كه حضرت عيسى گر چه پيامبر نيست لكن مؤيد تورات است ( از ملل و نحل شهرستانى ص 104 - 103 ) .\r\nبايد توجه داشت كه آنچه ملل و نحل‌ها ضبط كرده‌اند عنوانا و ضبطا و توضيحا دقيق نيست .\r\n\r\nعَناوينِ اوَّليَّه\r\n- ( اصطلاح فقهى و اصولى ) و در مقابل عناوين ثانويه است مثلا به حكم  كُتِبَ عَلَيْكُمُ الصِّيامُ  » روزه واجب است بر هر فرد مكلفى لكن به حكم  « وَ لا عَلَى الْمَرِيضِ حَرَجٌ »  كه عنوان ثانوى است روزه بر مريض واجب نيست .\r\n\r\nعِنايَت\r\n- ( اصطلاح فلسفى و عرفانى ) عنايت بمعنى توجه و قصد و ارادت آمده\r\n\r\n","description":"","footnote":"","page_name":" 1347 ","page_number":679},
  {"content":"\r\n\r\nاست و به معناى اهتمام بامور نيز آمده است عنايت حق به بندگان عبارت از علم او است بمصالح امور آنها و علم محيط الهى را عنايت گويند و از آن تعبير برحمت واسعه هم شده است و بالجمله عنايت حق عبارت از علم حق است به خود و علم او است به اين كه نظام وجودى جهان و انسان چگونه بايد باشد و علم او است بنظام احسن و خير مطلق و حالات وجودى اشياء و نظام كلى آفرينش و توجه ما فوق را بمادون نيز عنايت گويند و جامع علم و رضا و عليت عنايت است . « العناية نقش زائد على ذاته تعالى و لها محل و هو علمه بما عليه الوجود من الأشياء الكلية و الجزئية الواقعة فى النظام الكلى على الوجه الكلى المقتضى للخير و الكمال المؤدى لوجود النظام على افضل ما فى الامكان » ( رسائل صدرا ص 148 رجوع به مبدأ و معاد ص 91 شود ) « و هذه المعانى الثلاثة التى يجمعها معنى العناية من العلم و الرضا و العلية كلها عين ذاته بمعنى ان ذاته عين العلم بنظام الخير و عين السبب التام له و عين الرضا و هو المشية الازلية فذاته بذاته صورة الخير على وجه اعلى و اشرف » .\r\n( اسفار ج 3 ص 111 ) و بالجمله بنزد عرفا .\r\nتوجه حضرت احديت بسالك و عارف كامل است .\r\nانصارى گويد : سعادت بندگان عنايت است و آنجا كه عنايت است پيروزى را چه نهايت است ؟ كار جذبهء الهى دارد ، مغناطيس عزت و كشش عنايت ، هر كجا كششى بود آنجا كوشش بود . هر كجا صدقى بود آنجا تصديقى بود ، آنجا كه دل بود ، فتحى بود ، آنجا كه فتح بود ، سعادت بود ، خنك آن بنده كه اهل اين قصه بود .\r\nپير طريقت گفت : كريما ، اين سوز ما امروز دردآميز است ، نه طاقت بسر بردن و نه جاى گريز است ، سر وقت عارف تيغى تيز است ، نه جاى آرام و نه روى پرهيز است ، لطيفا اين منزل ما چرا چنين دور است ؟ همراهان برگشتند كه اين كار غرور است ، اگر منزل ما سرور است ، اين انتظار سور است ، و گر جز منتظر مصيبت زده است ، معذور است .\r\n از عشق تو آتشى بر افروخته‌ام * و آنگه به خودى خود فرو سوخته‌ام \r\nدل باغ تو شد پاك ببر ، زانكه در اين دل يا زحمت ما گنجد يا نقش خيالت ، جان نيز بنزد تو فرستيم بدين شكر ، صد جان نكند آنچه كند بوى وصالت .\r\n( از عده ج 4 ص 143 ) .\r\nالهى : عنايت تو به سنگ رسيد ، سنگ بار گرفت ، سنگ درخت رويانيد ، درخت ميوه و بار گرفت ، درختى كه بارش همه شادى ، طعمش همه انس بويش همه آزادى ، درختى كه بيخ آن در زمين وفا ، شاخ آن بر هواى رضا ، ميوهء آن معرفت و صفا ، حاصل آن ديدار و لقاء الهى : عنايت تو كوه است و فضل تو درياست ، كوه كى فرسود ؟ و دريا كى كاست ؟ عنايت تو كى جست ، فضل تو كى واخواست پس شادى يكيست كه دوست\r\n\r\n","description":"","footnote":"","page_name":" 1348 ","page_number":680},
  {"content":"\r\n\r\nيكتاست ( از عده ج 4 ص 177 ) .\r\nالهى : بعنايت ازلى تخم هدايت كاشتى برسالت انبياء آب دادى ، بمعونت و توفيق پروردى ، به نظر خود ببر آوردى ، خداوندا سزد كه اكنون سموم قهر از آن بازدارى ، و كشتهء عنايت ازلى را برعايت ابدى مدد كنى ( از عده ج د ص 19 و 273 ) .\r\nكسى كه در حرم عنايت ازلى شد هرگز غوغاى محنت ابدى گرد دولت سرمدى او نگردد .\r\nيك ذره از عنايت ازلى به از نعيم دو جهانى است ، او را كه نواختند ، در ازل نواختند و او را كه خواندند در ازل خواندند ، دوستان او در ازل كأس لطف نوشيدند .\r\nو لباس فضل پوشيدند ، كارها در ازل كرده و امروز كرده مىنمايد ، سخنها در ازل گفته و امروز گفته مىشنواند ، خلعتها در ازل بنام دوستان دوخته و امروز ميسازد .\r\n( عده ج د ص 321 ) .\r\nالهى در آيت عنايت ، ما را پناه ده ، به كليد عنايت گنجهاى بىكران رحمت بگشاى و با صفت رحيمى خود ، عنايت رحمانى دريغ مدار ، بعنايت الهيه‌ات كه از عنايت سابق بر وجود اشياء حكايت كند و آن عين علم و عين لطف است ، ما را از خود وارهان ( رجوع شود به عده و شرح قيصرى ص 16 ) .\r\n\r\nعنايت الهيه\r\n- ( اصطلاح عرفانى ) عنايت الهيه عبارت از عنايت سابقه بر وجود اشياء است كه عين علم و عين لطف است ( شرح قيصرى ص 16 ) .\r\n\r\nعِند\r\n- ( اصطلاح ادبى ) اين كلمه در زبان عرب ظرف استعمال شده است و آن براى مكان حضور حسى است مانند  « فَلَمَّا رَآهُ مُسْتَقِرًّا عِنْدَهُ »  و يا حضور معنوى مانند  « قالَ الَّذِي عِنْدَهُ عِلْمٌ مِنَ الْكِتابِ »  و گاه بمعنى قرب و نزديكى است مانند  « عِنْدَ سِدْرَةِ الْمُنْتَهى »  و  « إِنَّهُمْ عِنْدَنا لَمِنَ الْمُصْطَفَيْنَ الْأَخْيارِ »  و گاه اين كلمه مجرور مىشود به من .\r\n( از مغنى ص 81 ) .\r\n\r\nعِنديَّه\r\n- ( اصطلاح كلامى ) فرقهء از سوفسطائيه‌اند كه گويند حقايق اشياء تابع اعتقادات است و آنچه هر كس اعتقاد پيدا كند براى او حق است و بالاخره علوم و حقايق نسبى است هر شخص تصورات و اعتقاداتش براى او حق است و حق از امور ثابت نيست ( كشاف 666 - دستور 382 ) .\r\n\r\nعَنز\r\n- ( نجومى ) - يكى از ستارگان صورت ممسك الاعنه را گويند كه بر مرفق چپ آن واقع است .\r\nرجوع به ممسك الاعنه\r\n\r\nعَنصَرَه\r\n- ( گاه‌شمارى ) بفتح عين و سكون نون و فتح صاد وراء از روزهاى يهودان است و آن روزى است كه خداوند تورات را بر حضرت موسى عليه السلام نازل كرد . عنصره را يهودات روز حج دانند و بهر حال نام حج يهوديان را گويند رجوع بآثار الباقيه .\r\n\r\nعُنصُر\r\n- ( اصطلاح فلسفى ) كلمهء\r\n\r\n","description":"","footnote":"","page_name":" 1349 ","page_number":681},
  {"content":"\r\n\r\nعنصر در عربى به معناى اصل است چنان كه كلمهء اسقطس ، در يونانى عناصر را باعتبارات مختلف باسامى مختلف ناميده‌اند چنان كه گاه بنام اركان اربعه و گاه بنام اصول كون و فساد ناميده‌اند رجوع شود به اركان اربعه و اسطقات .\r\n\r\nعُنصُرِ اشرف\r\n- ( اصطلاح فلسفى ) مراد عقل اول است رجوع بعقل اول شود\r\n\r\nعُنصُرِ أعظَم\r\n- ( اصطلاح فلسفى ) مراد عقل اول است رجوع بعقل اول شود .\r\n\r\nعُنصُرِ اوَّل\r\n- ( اصطلاح فلسفى ) مراد عقل اول است رجوع بعقل اول شود\r\n\r\nعُنصُرِ قَضيَّه\r\n- ( اصطلاح فلسفى ) مراد ماه قضيه است كه نسبت نفس الامرى باشد آن طور كه هست مانند ضرورت و دوام و غيره ( از كشاف ص 842 ) .\r\n\r\nعُنصُرى\r\n- ( اصطلاح فلسفى ) آنچه منسوب به عناصر اربعه مانند مواليد است . ( كشاف ص 960 ) .\r\n\r\nعَنقا\r\n- ( اصطلاح عرفانى ) و عنقا عبارت از طاير قدسى است كه محل آن جبل قاف است صدر الدين گويد : عنقا محقق الوجود است نزد عارفان و شك و ترددى در وجود آن ندارند و عقل دهم و فعال را نيز عنقا گويند .\r\n( اسفار ج 4 ص 135 - مبدأ و معاد ص 260 - رياض العارفين ص 40 ) .\r\nو هيولى را گويند و انسان كامل را نيز عنقا گويند .\r\n( رياض العارفين ص 40 ) حافظ گويد :\r\n عنقا شكار كس نشود دام باز چين * كانجا هميشه باد بدست است دام را\r\nدر بزم وصل دوست يك دو قدح بر كش و برو * يعنى طمع مدار وصال مدام را\r\nببر ز خلق و ز عنقا قياس كار بگير * كه صيت گوشه‌نشينان ز قاف تا قاف است\r\nحديث مدعيان و خيال همكارى * همان حكايت زر دوز و بوريابافست \r\nعراقى گويد :\r\n در صومعه نگنجد رند شرابخانه * عنقا چگونه گنجد در كنج آشيانه\r\nساقى بيك كرشمه بشكن هزار توبه * بستان مرا ز من باز زان چشم جاودانه\r\nتا وارهم ز هستى و ز ننگ خودپرستى * بر هم زنم ز مستى نيك و بد زمانه\r\nزين زهد و پارسائى چون نيست جز ريائى * ما و شراب و شاهد كنج شرابخانه\r\nچه خوش بود خرابى ، افتاده در خرابات * چون چشم يار مخمور از مستى شبانه\r\nآيا بود كه بختم بيند بخواب مستى * او در كنار و آنگه من رفته از ميانه\r\nبيرون شود چو عنقا از خانه سوى صحرا * پرواز گيرد از خود بگذارد آشيانه\r\nفارغ شود ز هستى ، و ز خويشتن‌پرستى * بر هم زند ز مستى نيك و بد زمانه \r\nو اشارت به بىنشانى صرف است :\r\n عشقم كه در دو كون و مكانم پديد نيست * عنقاى مغربم كه نشانم پديد نيست \r\n\r\nعُنُقُ الحَيَّه\r\n- ( اصطلاحات نجومى ) رجوع به صور كواكب و صور ستارگان شود\r\n\r\nعُنُقُ الشّجاع\r\n- ( اصطلاحات نجومى ) .\r\n\r\n","description":"","footnote":"","page_name":" 1350 ","page_number":682},
  {"content":"\r\n\r\nستارهء بود واقع در آخر گردن صورت شجاع يعنى دوازدهمين ستارهء اين صورت بود .\r\n\r\nعُنُق النّاقَه\r\n- ( اصطلاح نجومى ) و آن ستارهء بود واقع بر زانوى راست مرأة مسلسلة ( از صور كواكب ص 131 )\r\n\r\nعُنوان\r\n- ( اصطلاح ادبى ) ديباچه كتاب را عنوان گويند و نزد بلغا آن باشد كه سخن ور شروع بايراد غرض كند . و براى تكميل سخن و تأكيد آن الفاظى آورد كه عنوان آن اخبار متقدمه و قصص سالفه باشد و ازين قبيل است عنوان علوم كه در كلام الفاظى ايراد كنند كه مفاتيح علوم باشد مانند  « وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها »  و  « انْطَلِقُوا إِلى ظِلٍّ ذِي ثَلاثِ شُعَبٍ »  ( از كشاف ص 1073 ) .\r\nدر ابدع آرد : عنوان آنست كه متكلم به جهت تكميل غرض خويش از مدح يا ذم يا فخر يا عتاب يا ساير اغراض خود عنوان نمايد اخبار گذشته‌گان را مثال :\r\nرودكى\r\n نگارينا شنيدستم بگاه محنت و راحت * سه پيراهن سلب بوده است يوسف را\r\nبعمر اندر يكى از كيد شد پر خون دوم * شد چاك از تهمت سيم يعقوب را از \r\nبوش روشن گشت چشم تر ( از ابدع ص 316 - 317 )\r\n\r\nعَنين\r\n- ( اصطلاح فقهى ) بكسر عين مردى را گويند كه نتواند با زنان مواقعه انجام دهد چه با زنان باكره يا ثيبه از جهت مرض يا ضعف و سستى كه او را عارض شده است يا از جهت زيادى سن است يا جزء آن شامل خصى و مسحور و جز آنها شود و از عيوب مرد است ( از كشاف ص 1072 ) .\r\nاين عيب يكى از موجبات فسخ است كه زن را رسد فسخ كند .\r\n\r\nعَواء\r\n- ( اصطلاح نجومى ) آن را نقار و صناج نيز گويند . ( نقار با غين ضبط شده است و ظاهرا غلط است ) . شبيه مردى است كه دو دست دراز كرده است و گويا بانك مىكند . سر دست چپ او بر بالاى كوكب ديگر از كواكب بنات النعش كبرى واقع است و دست راست او از پس از كواكب فكّه آويخته است و به اين دست عصايى بر بالاى سر گرفته .\r\nستارگان آن بيست و دواند خارج كه يكى از آنها را سماك رامح نامند و حارس سماء و حارس شمال نيز گويند چه در اكثر مواضع مرئى مىشود و آن ستارهء ديگر را كه با اوست و بر ساق چپ اين صورت است رمح رامح گويند ( از بيست باب ملا مظفر رجوع به صور كواكب شود )\r\n\r\nعَوائِد\r\n- ( نجومى ) از ستارگان تنين است و آن چهار ستاره است واقع بر طرف سر تنين و آن ستارگان دوم و سوم و چهارم و پنجم بود ( از صور كواكب ص 41 ) اين كلمه عواعذ هم ضبط شده است .\r\n\r\nعَوارضِ ذاتيَّه\r\n- ( اصطلاح فلسفى ) مراد از عوارض ذاتيه امورى بود كه خارج از شىء و لا حق بدان باشند من حيث الذات مانند تعجب كه لاحق ذات انسان است اعم\r\n\r\n","description":"","footnote":"","page_name":" 1351 ","page_number":683},
  {"content":"\r\n\r\nاز آنكه بدون واسطه عارض شود يا با واسطه ( دستور ج 2 ص 385 ) .\r\n\r\nعَوارضِ سَماويَّه\r\n- ( اصطلاح فلسفى ) آنچه در تحت اختيار بشر نيست و از آسمان نازل مىشود مانند انواع امراض بنا بر قول قدما ( دستور ج 2 ص 385 )\r\n\r\nعَوارضِ عُرفيَّه\r\n- ( اصطلاح فلسفى ) امور خارج از ذات اشيا را گويند .\r\n\r\nعَوارضِ غَريبَه\r\n- ( اصطلاح فلسفى ) مراد عوارض غربيه و بيگانه است .\r\n\r\nعَوارضِ مُشَخَّصَه\r\n- ( اصطلاح فلسفى ) ملحقات و لوازم و عوارض خارجى هر موجودى را عوارض مشخصه گويند و بنا بر قول صدر الدين علامت‌هاى مشخصه‌اند .\r\n( اسفار ج 2 ص 154 ) .\r\n\r\nعَوارضِ مُكتَسَبَه\r\n- ( اصطلاح فلسفى ) عوارض مكتسبه در مقابل عوارض سماويه است مانند جهل ، سفه ، سكر و غيره كه در تحت اختيار ما است ( رجوع شود به دستور ج 2 ص 386 ) .\r\n\r\nعَوالِمِ اربَعَه\r\n- ( اصطلاح فلسفى ) مراد از عوالم اربعه عالم لاهوت ، ملكوت ، جبروت و ملك و ناسوت است و بعضى عوالم خمسه گويند كه عبارت باشند از عالم علم ، عين ، جبروت ، ملكوت و عالم خلق .\r\nشيخ اشراق گويد : عوالم اربعه عبارت‌اند از عالم انوار مجردهء عقليه و انوار مدبره و عالم صور معلقه و عالم خلق و ماده و برزخ « العوالم الاربعة الاول الانوار القاهرة و هو عالم الانوار المجردة العقلية الثانى الانوار المدبرة و هو عالم الانوار المدبرة الاسفهبدية الفلكية و الانسانية و الثالث البرزخيات و هو عالم الحس الرابع العالم الصور المعلقة الظلمانية و هو عالم المثال و الخيال و هذه العالم المذكور نسميه عالم الاشباح و هو الذى اشار اليها الأقدمون فى الوجود عالما مقداريا غير العالم الحس و به تحققت و بعثت الاجساد » ( ش ص 515 ) .\r\n\r\nعَوالِمِ عالِيَه\r\n- ( اصطلاح فلسفى ) مراد عالم مجردات طوليه و عرضيه و صور مجرده و مثل معلقه است « فهذه العوالم العالية كتب الهية و صحف ربانية » ( اسفار ج 3 ص 63 ) .\r\n\r\nعَوالِمِ كُلّيه\r\n- ( اصطلاح فلسفى ) مراد عقل و نفس كل و انسان كامل است\r\n\r\nعَوالِمُ اللَّبس\r\n- ( اصطلاح عرفانى ) و تمام مراتب نازلهء از حضرت احديت است زيرا كه ذات قدسيه تنزل فرموده به تعينات در مرتبت و متصف شده به صفات روحانيه و مثاليه\r\n\r\nعَورَت\r\n- ( اصطلاح فقهى ) و عورت در مرد قبل و بيضتين و دبر باشد و در زن قبل و دبر است و آنچه لازم است ستر آن رنگ بشره است يعنى پوشاندن تمام بدن بجز كفين و صورت .\r\n\r\nعَوض\r\n- ( اصطلاح ادبى ) عوض بفتح عين و سكون واو ظرف است براى استغراق مستقبل مانند « ابدأ » و مختص به نفى است و در صورتى كه اضافه شود معرب است مانند « لا افعله عوض العائضين » و در صورتى كه قطع از اضافه شود مبنى خواهد بود و بناء آن بر ضم است مانند\r\n\r\n","description":"","footnote":"","page_name":" 1352 ","page_number":684},
  {"content":"\r\n\r\n« قبل » يا بر كسر است مانند « امس » يا بر فتح است مانند « اين » ( از مغنى ص 78 ) .\r\n\r\nعِوَض و مُعَوَّض\r\n- ( اصطلاح فقهى ) متاع و بهاء آن .\r\nدر كليات حقوقى آمده است :\r\nبيع باعتبار كلى يا جزئى بودن عضوين تقسيم مىشود به چهار قسم :\r\nزيرا مثمن و ثمن اگر هر دو شخصى باشند پس بيع شخصى است . و اگر هر دو كلى باشند بيع كلى است . و قسم سوم اين است كه مبيع شخصى باشد و ثمن كلى در ذمه . چنان كه غالب معاملات به همين منوال است و قسم چهارم به عكس اين است مثل بيع سلم و سلف . و اين اقسام در احكام از حيث تلف قبل از قبض خواه تالف ثمن باشد يا مثمن ، مختلفند .\r\n( كليات 68 ) .\r\n\r\nعِوَضَين\r\n- ( اصطلاح فقهى ) در كليات حقوقى آمده است :\r\nاز جمله شروط بيع معلوم بودن عوضين است بطورى كه رافع غرر و جهالت باشد و چون غرر و جهالت مبطل بيع است لذا بايد هر يك از عوضين نزد هر يك از متبايعين معلوم باشد .\r\nمعلوم بودن عوضين از پنج جهت مورد ملاحظه قرار مىگيرد :\r\n1 - وجود - پس چيزى كه وجود آن محرز نباشد نه ممكن است آن را ثمن قرار داد نه مثمن .\r\n2 - استيلاء - پس چيزى كه وجود آن معلوم باشد و مالك استيلاء و سلطه بر آن نداشته باشد مثل اينكه در دريا غرق شده و يا ستمكارى آن را از دست او گرفته باشد معامله نسبت به آن واقع نمىشود .\r\n3 - جنس - چيزى كه از حيث جنس مجهول باشد معاوضه نسبت به آن صحيح نيست .\r\n4 - وصف مبيع است - مثلا گندمى كه اوصاف آن مجهول باشد و معلوم نباشد كه از جنس اعلى يا پست يا وسط مورد معاوضه قرار نمىگيرد .\r\n5 - مقدار - پس قطعه طلا يا خرمنى از گندم كه وزن آن معلوم نباشد بيع آن باطل است .\r\nاما سلامت از عيوب شرط نيست بنا بر اين بيع چيزى كه از اين حيث مجهول باشد صحيح است . زيرا مقتضاى اصل در هر چيزى سلامت است و نداشتن عيب مثل شرط ضمنى است . نهايت آنكه وقتى معلوم شد مورد معامله معيوب بوده مشترى مخير است بين فسخ و امضاء يا اخذ ارش يا بدون ارش .\r\nمعلوم بودن مبيع از ساير جهات باختلاف اجناس و انواع تفاوت دارد مثلا وقتى مبيع كلى باشد از اوصاف آنچه مدخليت در رغبت قيمت و جنس دارد بايد ذكر شود و اگر مبيع شخصى باشد جنس و وصف بمشاهده شناخته ميشوند و مقدار آن بكيل و وزن و متر و عدد .\r\nاگر مبيع شخصى متعارفا مشاهده آن كافى در تعيين مقدار آن باشد مثل بسته هيزم و دسته سبزيجات و انواع حيوانات بيع آنها با اشاره به عين كافى است .\r\nدر صورتى كه مكيل يا موزون يا معدود نزد متبايعين معلوم باشد حاجتى به توصيف باختبار ندارد .\r\n( كليات حقوقى 28 ، 81 )\r\n\r\n","description":"","footnote":"","page_name":" 1353 ","page_number":685},
  {"content":"\r\n\r\n\r\nعَول\r\n- ( اصطلاح فقهى ) و در لغت يعنى ميل  « ذلِكَ أَدْنى أَلَّا تَعُولُوا  » و زيادة و كثرت است و بالجمله اين اصطلاح فقهى است و اساس آن اين است كه هر گاه فرائض زياده بر سهام بود يعنى صاحبان فرض كه در قرآن هر يك را سهمى است زيادتر از ما ترك بودند چنان كه وراثى بودند كه پارهء يك سوم و بعضى دو سوم و بعضى يك چهارم فرض زياده بر اصل ما ترك است ، در فقه شيعه اين فرض اصولا باطل است و گويند « لا عول فى الفرائض اى لا زيادة فى السهام عليها على وجه يحصل النقص على الجميع بالنسبة » اهل تسنن گويند در فرض بالا يك چهارم به نسبت از سهم همه كسر مىشود و در فقه شيعه بر فرض حصول عول و زيادت سهام بر ما ترك نقص داخل بر پدر و دختر يا دختران و خواهران پدر و مادرى يا پدرى تنها شود . و « يدخل النقص عندنا على الاب و البنت و البنات و الاخوات للاب و الأم او للاب » لكن سنيان گويند توزيع شود بر همه و در صورتى كه از ارث زيادت آمد به حكم و  « أُولُوا الْأَرْحامِ بَعْضُهُمْ أَوْلى بِبَعْضٍ »  به ديگران رسد كه سهم معينى ندارند رجوع به ارث و طبقات آن شود .\r\n( از شرح لمعه ج 2 ص 252 - 253 ) .\r\nدر كليات حقوقى آمده است :\r\nمراد از عول اين است كه سهام ورثه زيادتر از فريضه باشد بطورى كه در سهم همه آنها نقص حاصل شود مثل اينكه در جائى كه فريضه شش باشد بهفت برسد مثل زوج و دو خواهر پدرى كه سهم زوج نصف است كه مساوى با سه ششم و سهم دو خواهر دو ثلث است كه چهار ششم و سهم دو خواهر دو ثلث است كه چهار ششم مىشود . پس فريضه به اين حساب يك ششم زياد خواهد آمد . و يا بهشت برسد مثل اينكه با آنها دو خواهر مادرى باشد . و يا به 9 برسد به اين كه با آنها خواهر مادرى ديگرى هم باشد .\r\nقائلين بعول تمامى سهام را جمع كرده و فريضه يعنى مخرج مشترك را بهمهء آنها تقسيم ميكنند تا نقص بهر كدام به نسبت سهمى كه دارند وارد شود .\r\nعول بمذهب اماميه باطل است زيرا ممكن نيست خداوند سبحانه در مالى فرض قرار دهد كه وافى به آن نباشد .\r\nعول فقط ناشى است از شركت زوج يا زوجه با يك دختر يا دخترهاى متعدد در ارث و يا با خواهر ابوينى يا ابى . و بهر حال نقص بزوج يا زوجه وارد نمىشود . بلكه نقص به پدر و دختر و يا دخترها و بالاخره به خواهر و خواهرانى كه تقربشان به ميت پدر و مادرى يا پدرى تنها باشد وارد مىشود . به خواهر و خواهرهاى مادرى نقصى وارد نمىشود .\r\nبنا بر اين در مثل زوج و ابوين و دختر ، نقص اختصاص به دختر خواهد داشت به اين معنى كه بعد از وضع ربع زوج و دو سدس ابوين ، باقيمانده متعلق به دختر خواهد بود .\r\nو همچنين در مورد زوج و يكى از ابوين و دخترهاى متعدد نقص اختصاص بدخترها داشته به اين طور كه پس از وضع ربع زوج و سدس احد ابوين ، باقيمانده مخصوص دخترها است .\r\nو همين حكم جارى است در مورد اجتماع زوجه و ابوين و دخترهاى متعدد\r\n\r\n","description":"","footnote":"","page_name":" 1354 ","page_number":686},
  {"content":"\r\n\r\nكه بعد از وضع ثمن زوجه و دو سدسى كه متعلق به ابوين است باقى اختصاص به دخترها خواهد داشت .\r\nو همچنين اجتماع زوج با كلالهء امى ( برادر و خواهر مادرى ) و يك خواهر يا چندين خواهر ابى و امى يا ابى تنها كه در اين فرض زوج نصيب اعلاى خود را كه نصف باشد ميگيرد . و باقى مخصوص خواهر يا خواهران متعدد ابى و امى تنها خواهد بود .\r\nخلاصهء هر دو مسأله آنكه اگر بواسطهء بودن چندين نفر صاحبان فرض تركه ميت كفايت نصيب تمام آنها را نكند نقص بر بنت و بنتين وارد مىشود و اگر پس از موضوع كردن نصيب صاحبان فرض زيادتى باشد و وارثى نباشد كه زياده را بعنوان قرابت ببرد اين زياده بين صاحبان فرض بر طبق مقررات تقسيم مىشود . ليكن زوج و زوجه مطلقا و مادر اگر حاجب داشته باشد از زيادى چيزى نمىبرد .\r\n( كليات حقوقى 40 ، 404 )\r\n\r\nعَوهَقَين\r\n- ( بفتح عين ) از اصطلاحات نجومى است و دو ستارهء بود واقع ميان صليب واقع و ميان فرقدين كه دو گرگ هم نيز گويند .\r\n( از التفهيم ص 101 )\r\n\r\nعَهد\r\n- ( اصطلاح فقهى و عرفانى ) يعنى پيمان و تعهد كردن نسبت بامرى است و فرق بين عهد و ميثاق آنست كه ميثاق توكيد همان عهد است و گفته شده است كه عهد دو طرفى است و ما بين دو نفر است و ميثاق يك طرفى است و عهد شرعى مانند نذر است در تمام شرائط و صيغه آن : « عاهدت الله - او على عهد الله ان افعل كذا او اتركه . . . » در هر حال كسى كه عهد كند با خداى خود ، كه اگر عملى انجام شد يا نقمتى ازو دفع شد كار خيرى انجام دهد واجب است عمل بدان عهد .\r\n( از شرح لمعه ص 201 - الفروق ص 43 ) - در معنى عرفانى پيمان ، پيمان حق با بندگان در روز الست و ازل هر عهدى ، پاى بند بودن به عهد و پيمان در دين اسلام از واجبات است .\r\n« و ان حسن العهد من الايمان ( اسرار التوحيد )  « أَ لَمْ أَعْهَدْ إِلَيْكُمْ يا بَنِي آدَمَ أَنْ لا تَعْبُدُوا الشَّيْطانَ »  .\r\n عهدها بستيم بس در كارها * نذرها كرديم در سربارها\r\nقوت آن كو كه پايان آوريم * عاجزيم و ناتوان و مضطريم\r\nگر نه فضلت دستگير ما شود * واى بر ما زانكه رسوائى بود\r\nنذر ما را با وفا پيوسته دار * عهد ما را از كرم دار استوار\r\nعهد ما بشكست صد بار و هزار * عهد تو چون كوه ثابت بر قرار\r\nعهد ما كاه و بهر بادى زبون * عهد تو كوه و ز صد كه هم فزون \r\n\r\nعَهدِ التِزامى\r\n- ( اصطلاح فقهى ) دربارهء اين گونه عهود در كليات حقوقى آمده است :\r\nعقد يا عهدى التزامى است مثل بيع و اجاره و يا اذنى مجانى است مثل هبه و عاريه و وديعه .\r\n\r\n","description":"","footnote":"","page_name":" 1355 ","page_number":687},
  {"content":"\r\n\r\nعقد التزامى يا تحقيقى است يا تقديرى .\r\nتحقيقى عبارت است از اينكه بهر تقدير منشأ اثر باشد مثل بيع در تمليك اعيان و اجاره در تمليك منافع و تقديرى عبارت از اينكه ترتيب اثر بر آن اختصاص به صورت مخصوصى داشته باشد مثل مضار - به و مزارعه زيرا ترتب اثر در مضاربه موقوف است به حصول ربح و در مزارعه به حصول محصول .\r\n( كليات ص 57 ، 58 )\r\n\r\nعَهدِ امانَت\r\n- ( اصطلاح عرفانى ) مراد پيمان بنده است در بار امانت كه فرمود  « إِنَّا عَرَضْنَا الْأَمانَةَ عَلَى السَّماواتِ وَ الْأَرْضِ وَ الْجِبالِ فَأَبَيْنَ أَنْ يَحْمِلْنَها وَ أَشْفَقْنَ مِنْها وَ حَمَلَهَا الْإِنْسانُ إِنَّهُ كانَ ظَلُوماً جَهُولًا »  حافظ گويد :\r\n آسمان بار امانت نتوانست كشيد * قرعه فال بنام من ديوانه زدند \r\nو يا تحمل و تعهد الهى است و يا عهد و پيمان ازلى است كه فرمود  « أَ لَمْ أَعْهَدْ إِلَيْكُمْ يا بَنِي آدَمَ »  و  « أَ لَسْتُ بِرَبِّكُمْ قالُوا بَلى » \r\n در روز الست بلى گفتى * امروز به بستر لا خفتى \r\nاما ميدان : تا عهد ازلى دامن تو نگيرد دل تو اين كار نپذيرد حافظ گويد :\r\n حقا كزين غمان برسد مژده امان * گر سالكى بعهد امانت وفا كند\r\nگر رنج پيشت آيد و گر راحت اى حكيم * نسبت مكن به غير كه اينها خدا كند\r\nدر كارخانهء كه ره عقل و فضل نيست * و هم ضعيف رأى فضولى چرا كند \r\nجوزجانى گويد « العهود كثيرة و احق العهود بالوفاء الامر بالمعروف و النهى عن المنكر » ( از عده ج 5 ص 534 ) .\r\nخداى بزرگ تواناى بىهمتا گويد :\r\nهيچ اندوه مداريد ، هيچ غم نخوريد و خود را خوار مداريد كه برترى و مهترى خود شما را سزد كه عهد من داريد و به ياد من نازيد و بضمان من تكيه كنيد ، و بر جهت من آسايش جوئيد الهى : چه غم دارد او كه ترا دارد كرا شايد او كه ترا نشايد آزاد آن نفس كه به ياد تو بازان و آباد آن دل كه به مهر تو نازان و شاد آن كس كه با تو در پيمان ، ( از عده ج 3 ص 292 ) .\r\nمولوى گويد :\r\n كجا شد عهد و پيمان را چه كردى * امانتهاى چون جان را چه كردى\r\nچرا كاهل شدى در عشق بازى * سبك روحى مرغان را چه كردى\r\nروز اول ازل قصهء رفت ميان جان و دل ، * نه آدم و حوا بود ، نه آب و گل ، حق بود حاضر \r\nو حقيقت حاصل ، دل سايل بود و جان مفتى ، دل را واسطه در ميان بود و جان را خبر از عيان ، هزار مسأله پرسيد دل از جان ، همه متلاشى ، در يك حرف ، جان همه جواب داد در يك طرف ، نه دل از سؤال سير آمد ، نه جان از جواب ، نه سؤال از عمل بود ، نه جواب از ثواب هر چه دل از خبر پرسيد ، جان از عيان جواب داد ، تا دل به عيان بازگشت .\r\n( از عده ج 1 ص 59 ) .\r\n\r\nعِيد\r\n- نزد صوفيه چيزى است كه عايد شود بر قلب از تجلى جمال بهر روش\r\n\r\n","description":"","footnote":"","page_name":" 1356 ","page_number":688},
  {"content":"\r\n\r\nكه باشد خواه جلالى و خواه جمالى ( از كشاف ص 959 ) .\r\nعطار گويد :\r\n اى بلبل خوش نوا فغان كن * عيد است ، نواى عاشقان كن\r\nچون سبزه ز خاك سر برآور * ترك دل و ترك بوستان كن \r\nحافظ گويد :\r\n ساقيا آمدن عيد مبارك بادت * و ان مواعيد كه كردى مرود از يادت\r\nشادى مجلسيان در قدم و مقدم تست * جاى غم باد هر آن دل كه نخواهد شادت\r\nبرسان بندگى و دختر رزگو بدر آى * كه دم و همت ما كرد ز بند آزادت \r\nشبلى در روز عيد از مسجد بدر آمد و اين بيت بخواند .\r\n اذا ما كنت لى عيدا فما اصنع بالعيد . * جرى حبك فى قلبى كجرى الماء فى العود \r\n.\r\n( طبقات ص 345 ) و عبارت از چيزى است كه عودت مىكند بر دل از تجليات يا وقت تجلى است هرطور كه باشد ( اصطلاحات شاه نعمت الله ص 55 )\r\n\r\nعيسى دَم\r\n- ( عرفانى ) كنايت از انفاس قدسيه است و اين كلمه را به صورت وصف اولياء إله آرند .\r\nمولانا\r\n عيسى ام ليكن هر آن كو يافت جان * از دم من او بماند جاودان\r\nشد ز عيسى زنده باز مرد * شاد آن كو جان بدين عيسى سپرد \r\n\r\nعَيش\r\n- ( اصطلاح عرفانى ) عيش كنايت از لذت انس است با حق و شعور و آگاهى در آن لذت . سهل گويد « العيش على اربعة اوجه :\r\nعيش الملائكة فى الطاعة و عيش الانبياء فى العلم و انتظار الوحى و عيش الصديقين فى الاقدار و عيش ساير الناس عالما كان او جاهلا ، زاهدا كان او عابدا فى الاكل و الشرب » ( طبقات ص 21 ) .\r\n\r\nعَين\r\n- ( اصطلاح عرفانى و فلسفى ) عين داراى معانى چند است كه از جمله عبارتند از :\r\nآنچه ادراك مىشود بيكى از حواس ظاهرى ، مقابل ذهن كه وجود عينى مقابل وجود ذهنى و خارجى است ، مقابل غير ، كه گويند عين او در مقابل غير او ، مقابل دين ، مقابل مثل ، ماهيت ، صور علميه در مقابل صور عينيه ، طلا ، خورشيد ، عين ثابت كه ارباب عقول ماهيت گويند .\r\nعين در اينجا اشارت است بذات شىء است كه اشياء ديگر ازو ظاهر شوند رجوع شود به اعيان ثابته و ( كشاف ص 1074 ) .\r\nو عين الجمع از اسماء توحيد است حقيقتش فناى حدثان در جبلت افعال حق ، نشان سعادت بنده آنست كه از مهب توفيق ناگاه باد عنايت در آيد ، ابر معاملت فراهم آرد ، پس آن ابر بدرياى عين يقين فرو شود ، آب ندامت برگيرد ، برق ذكر بدرخشد .\r\nرعد ارادت بنالد ، باران فكرت ببارد صحراى دل از آن باران زنده گردد ، دلهاى عارفان بمشاهدت زنده گردد ، تنها شان كه عين آنها است به مجاهدت مرده شود .\r\n\r\nعَينُ اللّه\r\n- ( اصطلاح عرفانى )\r\n\r\n","description":"","footnote":"","page_name":" 1357 ","page_number":689},
  {"content":"\r\n\r\nعين الله و عين العالم انسان كامل است .\r\n\r\nعَهدِ ذِكرى\r\n- ( اصطلاح ادبى ) در زبان عرب معانى چند براى الف و لام برشمرده‌اند از جمله عهد ذكرى است مانند و  « فَعَصى فِرْعَوْنُ الرَّسُولَ »  كه الف و لام اشاره بموسى است كه در آيهء قبل آمده است و عهد حضورى مانند « اليوم » رجوع شود به الف و لام .\r\n\r\nعِيادَتِ مَريض\r\n- ( اصطلاح اخلاقى ) يكى از مستحبات مؤكده است كه اشخاص ببازديد و رسيدگى باحوال مريض روند .\r\n\r\nعِيافَة\r\n- ( اصطلاح علوم غريبه ) از مرغ فال گرفتن يعنى بنام يا آواز او ، و اين امر حرام است رجوع به تفال و طيره شود .\r\n\r\nعَيب\r\n- ( اصطلاح فقهى ) در مباحث خيارات فقه يكى از امورى كه موجب خيار فسخ است ، معيوب بودن مبيع است و عيب عبارت از نقص است كه در متاع باشد چنان كه حيوان كور يا شل يا مريض باشد و يا گندم را موريانه خورده باشد و همين طور در هر امرى به نسبت خود آن صحيح معيوب آن سنجيده شود .\r\n\r\nعيدى\r\n- ( اصطلاح عرفانى ) و عيدى نزد صوفيه چيزى است كه عايد شود بر قلب از تجلى جمال بهر روش كه باشد خواه جلال و خواه جمال ( از كشاف ص 959 ) .\r\n\r\nعِيدِ اضحى\r\n- ( گاه‌شمارى ) روز دهم ذى الحجه را گويند كه حاجيان به منى قربان كنند .\r\n\r\nعِيدِ تَجلّى\r\n- ( گاه‌شمارى ) روز ششم آب است كه از بروج روميان است در اين روز حضرت عيسى بر حواريون از ميان ابر تجلى كرد و موسى را نيز با خود ظهور داد و گفته‌اند اين روز روز تجلى حضرت عيسى و حضور حضرت موسى و الياس است با او در كوه تور سينا .\r\n( از بيست باب ملا مظفر )\r\n\r\nعيدِ شَمع\r\n- ( گاه‌شمارى ) روز دوم شباط بود و آن روز روزى است كه حضرت عيسى به هيكل اندر آمد يعنى معبد نصارى\r\n\r\nعيسَويَّه\r\n- ( اصطلاح كلامى ) يكى از فرق يهود را عيسويه گويند منسوب بابو عيسى بن يعقوب اصفهانى كه در اواخر خلافت بنى اميه دعوت خود را آشكار كرد و عدهء بسيارى از يهوديان بر او گرويدند و معجزاتى براى وى قائل شدند رجوع شود به ملل و نحل شهرستانى ص 104 .\r\n\r\nعيدِ صَليب\r\n- ( كلامى ) روز چهارم شباط است .\r\n\r\nعيدِ فِطر\r\n- ( گاه‌شمارى ) روز اول شوال و آخر رمضان را عيد فطر گويند كه مسلمين را شرعا روزه گرفتن در اين روز حرام است در اين روز بر همه افراد مسلمانان فطريه واجب است رجوع بزكات و فطر و صدقات شود .\r\n\r\nعيدِ قِيامت\r\n- ( اصطلاح گاه‌شمارى ) از روزهاى مسيحيان است و آن شنبه 48 روزهء بزرگ آنان بود و عيد فطر آنان يكشنبه بعد از عيد قيامت بود .\r\n\r\nعَينِ ثابِت\r\n- ( اصطلاح فلسفى ) غزالى ازين اصطلاح چيزى را\r\n\r\n","description":"","footnote":"","page_name":" 1358 ","page_number":690},
  {"content":"\r\n\r\nميخواهد كه بعد از مرگ از انسان باقى ميماند كه صدرا و جز آن اجزاء اصليه گويد رجوع باعبان و اعيان ثابته شود .\r\n\r\nعَينُ الثَّور\r\n- ( از اصطلاحات نجومى ) نام ديگرى از دبران بود رجوع به صور كواكب شود .\r\n\r\nعَينُ الحَياة\r\n- ( اصطلاح عرفانى ) عين الحياة عبارت از باطن اسم حى است كه كسى كه متحقق شد بدان حيات جاودانى آن او است ( از كشاف ص 401 ) .\r\n\r\nعَينى\r\n- يعنى خارجى در مقابل ذهنى رجوع به اعيان شود .\r\n\r\nعَينيّات\r\n- ( اصطلاح فقهى ) واجبات عينى است در مقابل واجبات كفايى است رجوع به واجب عينى و كفائى شود .\r\n( از قوانين ص 117 )\r\n\r\nعَينِ مَرهُونَة\r\n- ( اصطلاح فقهى ) يعنى مال مورد رهن آيا عقد رهن طبعا مقتضى است كه عين مرهونه نزد راهن باقى بماند يا نزد مرتهن يا نزد شخص ثالثى يا اصلا اقتضائى نداشته بلكه تابع توافق طرفين است و بودن نزد راهن يا نزد شخص ثالث منافاتى با معتبر بودن قبض ندارد ، زيرا لازمه آن نيفتاده كه نزد مرتهن باقى بماند .\r\nو بر تقدير اختيار شق اخير اگر توافق بين طرفين حاصل نشده مرجع حاكم است كه آن را با ميتى بسپارد .\r\nتعلق مصارف لازمه براى حفظ و نگاه‌دارى عين مرهونه به عهده كداميك از راهن و مرتهن است ؟ آن هم بسته است به قرارداد فيما بين و يا اطلاق عقد به عهده راهن خواهد بود .\r\nپس اگر نكرد و بمرتهن نيز اجازه نداد ، مرتهن با تحصيل اجازه از حاكم رفع زحمت نمود ، و حق رجوع براهن را خواهد داشت . و در غير اين صورت راهن مخارجى را كه نموده از مرتهن حق مطالبه ندارد ، چنان كه در جائى هم كه مصارف به عهده راهن باشد وقتى ميتواند مطالبه نمايد كه قبلا تحصيل اجازه كرده باشد و الا مجانى محسوب خواهد شد .\r\nفوائد عين مرهونه تابع اصل است و مقتضاى طبيعت عقد رهن منع راهن و مرتهن است از تصرف و استيفاء منافع .\r\n( كليات حقوقى 147 ، 48 لا 1 ) چون رهن وثيقه دين است لازمه آن افتاده است كه عادة وثوق و اطمينان حاصل شود كه بوسيله آن حق مرتهن تامين خواهد شد .\r\nبنا بر اين چيزى كه داراى ماليتى نبوده يا فعلا معدوم باشد و لو بعدها وجود پيدا كند مثل ثمره درخت و حمل ، رهن آن صحيح نيست .\r\nعين مرهونه بايد ملك طلق باشد .\r\nبنا بر اين رهن وقف و مال مفلس و تركه ميت وقتى كه حق غرماء به آن تعلق گرفته باشد صحيح نيست .\r\nهمچنين رهن مالى كه قبلا نزد كسى رهن گذارده شده بدون جلب رضايت او و همچنين صحيح نيست رهن مالى كه نتوان آن را تسليم نمود مثل مالى كه در دريا غرق شده يا اسبى كه فرار كرده باشد .\r\nچنين نيست كه هر چيزى كه بيع آن صحيح بوده رهن آن هم صحيح باشد بيع دين صحيح است در حالى كه رهن آن صحيح نيست . بر عكس هر آنچه رهن آن صحيح نيست . بر عكس هر آنچه رهن آن صحيح نباشد بيع آن هم صحيح نخواهد بود . چيزى كه رهن آن صحيح باشد و آن\r\n\r\n","description":"","footnote":"","page_name":" 1359 ","page_number":691},
  {"content":"\r\n\r\nآن را فروخت وجود ندارد .\r\nمالى را كه وثيقه قرار ميدهند بايد قابل قبض باشد و لذا بسيارى از فقهاء رهن سهم مشاع را جائز ندانسته‌اند .\r\n( كليات ص 145 ، 146 ) پس از تماميت عقد رهن هيچ يك از طرفين حق ندارند در عين مرهونه جز آنچه راجع بحفظ عين است تصرفى نمايند .\r\nبنا بر اين مالك نمىتواند آن را بدون رضايت مرتهن بفروشد يا اجازه دهد يا نزد ديگرى رهن گذارد يا آن را به ديگرى هبه نمايد .\r\nو احكام ديگرى كه بر آن مترتب مىشود بقرار ذيل است :\r\n1 - در جائى كه دارائى راهن وافى با داء ديونش نباشد مرتهن در استيفاء دين خود از عين مرهونه بر ساير طلبكارها حق تقدم خواهد داشت . پس اگر چيزى از آن زياد آيد بين سايرين تقسيم خواهد شد و اگر كسر آيد در مقدارى كه كسر آمده در بقيه اموال با ساير طلبكارها به نسبت سهيم خواهد بود .\r\nبا امتناع راهن از اداء دين مرتهن با رجوع به حاكم ، دين خود را از عين مرهونه استيفاء خواهد نمود و اگر چيزى باقى بماند براهن رد مىشود .\r\n\r\nعَينُ المُستَأجِرَه\r\n- ( اصطلاح فقهى ) مال مورد اجاره را گويند كه عين موجره هم گويند رجوع به اجاره شود .\r\n\r\nعَينِ مُوقُوفه\r\n- ( اصطلاح فقهى ) مراد مالى است كه مورد وقف واقع شود .\r\nچيزى را مىشود وقف كرد كه از اعيان خارجى بوده و داراى منافع مشروعى باشد و لو بالقوة و جهل و ابهامى در آن نباشد .\r\nپس كلى در ذمه و منافع بطور مستقيم و چيزى كه مجهول بوده يا داراى منفعت مشروعى نباشد وقف هيچ كدام از آنها صحيح نيست .\r\nو نيز موضوع وقف بايد قابل بقاء و دوام بوده و با انتفاع از آن ، عين باقى بماند و متعلق حق غير نباشد .\r\nپس چيزى كه قابل بقاء نبوده مثل گل و ريحان يا بدون اتلاف عين نشود از آن منتفع گرديد مثل مأكولات و مشروبات و يا متعلق حق غير باشد مثل عين مرهونه نمىشود آن را وقف نمود .\r\nو نيز از شروط وقف آن است كه عادة قابل اقباض باشد . پس عين مغصوبه كه مالك قادر به تسليم آن نباشد صحيح نيست بلى وقتى براى موقوف عليه قبض آن امكان‌پذير باشد چون نتيجه حاصل خواهد شد صحت آن مانعى نخواهد داشت .\r\nاشاعه ملك مانع از وقف آن نبوده و بالاجماع وقف آن صحيح است .\r\nوقف نقدين فرع بر اين است كه منافع مشروعى سواى مصرف كردن آن بتوان براى آن فرض نمود .\r\nصحت وقف ملك غير مبنى است بر جريان فضولى در وقف و امضاء مالك .\r\nكليات حقوق ص 321 ، 322\r\n\r\nعُيوبِ مَرد\r\n- ( اصطلاح فقهى ) در مبحث نكاح مقرر است كه هر گاه عيوبى در زن يا مرد باشد هر يك حق فسخ نكاح را دارند . عيوب مرد عبارت است از « جنون » « خصا » بكسر خا ، و مد آن و آن كشيدن دو خايه باشد ، و « وجا » كه -\r\n\r\n","description":"","footnote":"","page_name":" 1360 ","page_number":692},
  {"content":"\r\n\r\nبىحالتى آلت باشد « جب » كه مقطوع الالت باشد « عنن » كه ضعف و سستى نيروى گايش باشد .\r\nو عيوب زن جذام ، برص ، عمى ، اقعاد قرن ، افضاء عفل است ( قرن استخوانى است در فرج و عفل برآمدگى است در فرج زنان كه مانع از دخول است و رتق كه فرج پر از گوشت باشد و محلى براى دخول باقى نماند ) اين عيوب در صورتى كه قبل ازدواج در زن يا مرد باشد موجب فسخ است لكن اگر بعد از ازدواج حادث شوند حق فسخ نخواهند داشت . ( از تلويح ص 500 - شرح لمعه ج 2 ص 100 الفقه على . ج 4 ص 180 ) .\r\nو هى فى الرجل خمسة الجنون و الخصاء و الجب و العنن و الجذام و لا فرق بين الجنون المستوعب و غيره . . . و لا قبل العقد و بعده و فى معنى الخصى ، الوجاء ( سستى خايه‌ها ) .\r\nو عيوب المرأة تسعة الجنون و الجذام و البرص و العمى و الاقعاد و القرن به سكون الراء عظما و العفل ( شبيه به فتق ) .\r\nو الرتق ( بفتح راء و تاء ) هو ان يكون الفرج ملتحما ليس فى مدخل للذكر و الا فضاء و الخيار للزوج لو لم تجددت بعد العقد او كان لم يمكن و طى الرتقاء او القرناء و خيار العيب على الفور .\r\n( از شرح لمعه ج 2 ص 101 )\r\n\r\nعُيوبِ قافِيَه\r\n- ( اصطلاح ادبى ) عيوب قافيه عبارتند از اقواء اكفاء ، ايطاء ، شايگان رجوع شود به ( المعجم ص 16 - دره نجفى ص 84 ) و رجوع شود بهر يك از اين كلمات\r\n\r\nعَيُّوق\r\n- ( نجومى ) از ستارگان صورت ممسك العنان است كه رقيب الثريا هم گويند ظاهرا اين لغت يونانى است و پارهء گويند از الهه‌هاى عرب جاهلى است و ستارهء بود قرمز رنگ واقع در طرف مجرة الايمن بدنبال ثريا .\r\nرجوع به مجرده .\r\nدر ادبيات بسيار به كار برند\r\n\r\n","description":"","footnote":"","page_name":" 1361 ","page_number":693},
  {"content":"\r\n . \r\n","description":"","footnote":"","page_name":" 1362 ","page_number":694},
  {"content":"\r\n\r\n\r\nغ\r\n\r\nغايِب\r\n- ( اصطلاح عرفانى ) آنكه از حق پوشيده بود و آنكه از فيوضات پير و مرشد محروم شده باشد و اين امر در موقعى است كه سالك گرفتار خذلان شده باشد و گر نه غايب از نفس ممدوح است كه خودىخود را از وساطت برداشته باشد و به خود نه انديشد كه اساس سلوك اين است .\r\nمولانا گويد :\r\n دست پير از غايبان كوتاه نيست * دست او جز قبضهء الله نيست\r\nغايبان را چون چنين خلعت دهند * حاضران از غايبان بىشك بهند\r\nپيش مهمان تا چه نعمت‌ها نهند * كو كسى كه پيش شه بندد كمر\r\nتا كسى كه هست بيرون سوى در * فرق بسيار است نايد در حساب\r\nآن ز اهل كشف اين ز اهل حجاب * كه منظور از غايب كسى است كه از \r\nحق و حقيقت محجوب است و در مرحلهء علم اليقين است\r\n جهد كن تا رهى يا بى درون * ور نه مانى حلقه وار از در برون\r\nغايب از شه در كنار ثغرها * همچو حاضر او نگه دارد وفا\r\nنزد شه بهتر بود از ديگران * كه به خدمت حاضرند و جان فشان\r\nپس به غيبت نيم ذره حفظ كار * به كه اندر حاضرى زان صد هزار\r\nطاعت و ايمان كنون محمود شد * بعد مرگ اندر عيان مردود شد\r\nچونكه غيب و غايبى روپوش به * پس زبان بر بند و لب خاموش به\r\nاى برادر دست‌بردار از سخن * خود خدا پيدا كند علم لدن\r\nاوليا اطفال حق‌اند اى پسر \r\n\r\n","description":"","footnote":"","page_name":" 1363 ","page_number":695},
  {"content":"\r\n\r\n غايبى و حاضرى پس با خبر * غايبى منديش از نقصان نشان\r\nكو كشد اين از براى جانشان * گفت اطفال منند اين اولياء\r\nدر غريبى فرد از كار و كيا * از براى امتحان خوار و يتيم\r\nليك اندر سر منم يار و نديم \r\n.\r\n\r\nغائِبِ مَفقُوُد الأَثَر\r\n- ( اصطلاح فقهى ) آنكه مدتى بواسطهء به مسافرت رفتن و غير آن ناپديد شده باشد و اثرى از او بدست نيامده باشد كه از لحاظ فقهى احكامى را ايجاب مىكند در كليات حقوقى آمده است :\r\nاگر شخصى غيبت كرده باشد بطورى كه اخبار و آثارش منقطع گرديده و موت و حياتش معلوم نباشد وارث حق ندارد در اموال او تصرفات مالكانه كرده و آن را بين خود تقسيم نمايند بلكه بالاتفاق بايد منتظر شد .\r\nو همچنين اگر بين وارث غائب مفقود الاثرى باشد سهم او كنار گذارده مىشود تا حال او معلوم شود . و در صورتى كه محقق گردد قبل از مورث مرده است حصهء او بساير وارث بر ميگردد و الا به خود او يا به ورثه او ميرسد .\r\nدر مقدار انتظار اقوال مختلفى است و مشهورترين اقوال خصوصا بين متأخرين اين است كه تا وقتى بتواتر يا بينه يا خبرى كه محفوف بقرائن علم باشد موت غائب مفقود الاثر محقق نشده و يا مدتى بر آن نگذشته باشد كه مثل چنين كسى غالبا در اين مدت زنده نمىماند اموالش به ورثه انتقال نخواهد يافت .\r\nمدتى كه بايد انتظار غائب مفقود الاثر را داشت باختلاف ازمان و اصقاع و اوضاع احوال اشخاص مختلف است .\r\nمأخذ اين حكم استصحاب بقاء حيرت و بقاءتر كه است بملكيت مورث بدون اينكه براى اين دو اصل معارضى باشد .\r\nبهر حال بر قول مشهور اموال غايب مفقود الاثر تقسيم نمىشود مگر بعد از ثبوت فوت يا انقضاء مدتى كه عادة چنين شخصى زنده نمىماند .\r\nوقتى موت غائب مفقود الاثر محقق گرديد اموالش به ورثه كه در وقت تحقق موت موجودند خواهد رسيد نه به كسانى كه قبل از آن فوت شده باشند .\r\nاسكافى بطورى كه محقق در شرايع از او نقل كرده مدت انتظار مفقود الاثر را محدود بده سال قرار داده و عبارتى كه از اسكافى نقل شده مضمون آن بشرح ذيل است :\r\nمدت انتظار ميراث كسى كه در قشونى بوده كه بر حسب شهادت آن قشون فرار كرده و اكثر آنها كشته شده باشند چهار سال است . و نسبت بغائب مفقود الاثرى كه در زمان غيبت محل اقامتش معلوم نبوده و خبرى از او نرسيده باشد مدت انتظار ده سال است و كسى كه بقيد اسارت دشمن گرفتار شده باشد بايد تا وقتى خبرى از او نرسيده مالش را تا ده سال نگاه‌داشد .\r\nعبارت مذكور فوق ظاهر است در تفصيل مگر اينكه عبارتش نسبت بموردى كه كمتر از ده سال را كافى دانسته حمل شود به صورتى كه موت از روى قرائن احوال محقق باشد .\r\n( كليات حقوق ص 377 ، 378 ) .\r\n\r\nغاذيه\r\n- ( فلسفى ) .\r\n\r\n","description":"","footnote":"","page_name":" 1364 ","page_number":696},
  {"content":"\r\n\r\nاين اصطلاح مربوط بفلسفهء طبيعى است رجوع به قوت غاذيه شود .\r\n\r\nغاذيَهء رَئيسَه\r\n- ( اصطلاح فلسفى ) .\r\nاين اصطلاح در فلسفهء طبيعى به كار ميرود .\r\nقوهء كه بواسطهء آن به نبات و حيوان غذا ميرسد يا قوهء كه از مواد لازم گرفته تبديل به جنس متغذى مىكند ، فارابى گويد :\r\nقوهء غاذيه رئيسه شبيه قوهء حساسه رئيسه است و حساسه عبارت از صورتى باشد در غاذيه و حساسهء رئيسهء شبيه بمادهء ناطقه است و ناطقه صورتى بود در متخيله و نزوعيه تابع حساسهء رئيسه و متخيله و ناطقه بود ( رجوع شود بآراء اهل مدينه ص 74 ) .\r\n\r\nغارَت\r\n- ( اصطلاح عرفانى ) غارت جذبهء الهى را گويند كه پيوسته بدل سالك رسد ، بىواسطه سلوك و مجاهدت ( كشاف ص 1592 ) .\r\nدر اصطلاحات عراقى است كه : غارت جذبهء الهى را گويند كه بىواسطهء سلوك و اعمال .\r\n\r\nغاسِق\r\n- ( اصطلاح فلسفى ) كلمهء غاسق در فلسفهء اشراق به معناى جسم مظلم است « و الجوهر الغاسق ليس به ظاهر فى نفسه و لا لنفسه » ( مجموعه دوم مصنفات ص 117 ) رجوع بجواهر غاسقه شود .\r\n\r\nغاشِيَه\r\n- ( اصطلاح عرفانى ) حجاب دل است كه گفته‌اند و دلها را غاشيه‌هاست ( از تفسير حدائق ص 125 ) .\r\n\r\nغاصِب\r\n- رجوع به غصب شود .\r\n\r\nغافِل\r\n- ( اصطلاح عرفانى ) كسى كه حقايق را درنيافته و فكر مىكند كه دريافته است غافل گويند « الغافلون يعيشون فى حلم الله و الذاكرون يعيشون فى رحمة الله و العارفون يعيشون فى لطف الله و الصادقون يعيشون فى قرب الله و المحبون يعيشون فى الانس بالله و الشوق اليه » ( طبقات ص 234 ) .\r\n\r\nغالِب\r\n- ( عرفانى ) اين كلمه مأخوذ از قرآن مجيد است كه ميفرمايد :  وَ اللَّهُ غالِبٌ عَلى أَمْرِهِ  و چيره‌شدن نيروى معنوى حق است بر باطل .\r\n طرفه ان جنگى كه اصل صلح‌هاست * شاد آن كاين جنگ او بهر خداست\r\nغالب است و چيره در هر دو جهان * شرح اين غالب نگنجد در جهان\r\nغالبى بر جاذبان اى مشترى * شايد اين درماندگان را و اخرى \r\n\r\nغالِيَه\r\n- ( اصطلاحات كلامى ) و گروهى را گويند كه در حق ائمه غلو كرده و آنها را تا حد الوهيت بالا برند و اينان به تناسخ و حلول اعتقاد دارند ( از ملل و نحل شهرستانى ص 81 )\r\n\r\nغايَت\r\n- رجوع به سبب شود .\r\n\r\nغايات\r\n- ( اصطلاح فلسفى ، عرفانى ، ادبى ) كلمهء غايت در لغت به معناى نتيجه و اثر آمده است و بمعنى هدف و فائده هم آمده است از نظر مفهوم فلسفى عبارت از چيزى است كه لاجله يكون الشيء و هر گاه آثار و نتايج مترتب بر فعلى باعث صدور فعل از فاعل شود آن آثار و نتايج را غرض و علت غائى آن فعل نامند و بديهى است كه فاعل بدان آثار و نتايج كمال يابد يعنى فاعل فعل را براى رسيدن به آن نتايج انجام ميدهد .\r\nهر گاه باعث و بر انگيزهء بر فعل آثار\r\n\r\n","description":"","footnote":"","page_name":" 1365 ","page_number":697},
  {"content":"\r\n\r\nو نتايج مترتبهء بر فعل نباشد آن آثار و نتايج را منفعت نامند . پس اگر منظور فاعل و آنچه او را بر انجام فعل بر انگيخته است همان آثار مترتبه باشد غايت است و در غير اين صورت منفعت و ممكن است بر يك فعل آثار و نتائج زيادى مترتب باشد و لكن برانگيزنده و باعث فاعل و آنچه منظور فاعل از انجام فعل است قسمتى از آن آثار باشد در اين صورت هم غايت موجود است و هم منفعت زيرا آن قسمت از آثار كه برانگيزندهء فاعل بر انجام فعل است غايت است و آن قسمت از نتايج كه از آثار قهرى فعل است و در عين حال مورد نظر فاعل هم نيست فائده محسوب مىشود .\r\nمراد حكماء كه گويند افعال خدا معلل باغراض نيستند اين است كه برانگيزندهء او آثار و نتايج افعال نيست كه عايد به او شود و محتاج و مكمل بآثار مترتبهء بر فعلش نيست سيد شريف گويد غارت عبارت از چيزى است كه فعل براى آن انجام مىشود يعنى هدف از آن فعل مىباشد « النزاع بين الفلاسفة و الاشاعرة فى اثبات العلل و الغايات للاشياء و عدمه فلكل فعل و حركة غاية و سبب عند الحكماء و ليس كذلك عند هولاء لانهم ينكرون العلة و المعلول و ينكرون الايجاب و الاستلزام فى فاعل مطلقا » ( اسفار ج 2 ص 115 ) .\r\nشيخ الرئيس گويد : كليهء حركات و متحركات را غايتى مىباشد اعم از غايت ما اليه الحركة يا ما لاجله الحركة و غايت به معناى دوم در تمام حركات و متحركات موجود است زيرا بناچار هر حركتى منتهى بهدف و غايتى مىشود .\r\n( از اسفار ج 2 ص 539 ) .\r\nصدرا گويد : غايت گاه نفس فاعل است مانند فاعل اول و گاه امرى ديگر است در غير فاعل و آن يا در قابل است مانند تمام حركات كه مبدأ صدور آنها رويت يا طبيعت است و يا در غير قابل است مانند كسى كه كارى را انجام دهد براى رضايت شخصى كه در اين صورت رضايت شخص ثالث غايت است نه فاعل ( از اسفار ج 1 ص 173 ) .\r\nحاجى سبزوارى گويد غايت مشترك است ميان ما اليه الحركة و ما لاجله الحركة و بنا بر اين فاعل هر حركت و مبدأ آن به چند فاعل و مبدأ ( قريب و اقرب بعيد و ابعد ) منحل مىشود و براى هر يك از آنها بعد از تحقق و حصول غايتى است . « فغاية ما اليه الحركة ما لاجله الحركة غدت مشتركة فتستعمل بالمعنيين ففاعل كل حركة و مبدأها كانه تنحل بفواعل و مباد قريب و اقرب و بعيد و لكل منهما حيث تحقق غاية المحركة العالمة للتحريك اولهما اى ما اليه الحركة و ربما ما اليه الحركة محركة شوقية عنى فاتحد الغايتان كما من خيز بحيز ساما من الاول ترد أي تنضجر من موضع فتخيل صورة موضع آخر قتشتاق اليه فتحرك نحوه و ينتهى حركتك اليه فنفس ما اليه الحركة غاية شوقية ايضا و ربما غايتها لا تتحد بغاية الشوقية و ح فغاية لقوة فى العضلة مثل غاية الطبايع دواما حاصلة فتاك القوة كانها طبيعة جمادية و الطبيعة كانها قوة محركة حيوانية فلهذا و للطبائع غايات شوقية و غايتها ان لم تتحد لها مقيسا الى الشوقية فعله الباطل عد . . . »\r\n\r\n","description":"","footnote":"","page_name":" 1366 ","page_number":698},
  {"content":"\r\n\r\n( شرح منظومه ص 119 ) .\r\nو بنا بر اين قول به صدفه و اتفاق قول باطل و غير منطقى است و هيچ فعلى از افعال نمىباشد مگر آنكه تابع علل و متبوع آثار و نتايج خاصى است حتى طبيعت را غاياتى است و فعل نائم و ساهى را نيز غايات خاصى است حركات افلاك و تغييرات و تحولات و استحالات عالم جسمانى و كون و فساد و خلع و لبس عالم طبيعى و موجودات همه و همه هدفى دارند كه با سرعت و شتاب هر چه تمامتر به طرف هدف اصلى و مطلوب خود در حركت‌اند ( از اسفار ج 1 ص 175 ، 176 ) .\r\nغايت بقياس بفاعل كه موجب كمال فاعل است خير است پس اگر نسبت بفعل داده شود غايت است و اگر نسبت بفاعل داده شود خير است و غايت و غايات تمام موجودات عبارت از خير اقصى است غايت عام . غايت يا عام است يا خاص ، غايت خاصه عبارت از امرى است كه حاصل نمىشود مگر از طريق واحدى و غايت عامه حاصل مىشود از طرق متعدده چنان كه گرما هم غايت از آتش و هم آفتاب و هم حركت است غايت كلى . غايت يا كلى است يا جزئى غايت كلى مانند انتقام گرفتن از ظالم بطور مطلق بدون توجه به خصوصيات شخص و يا كوشش كردن در راه رسيدن و تحقق دادن به سعادت بشرى بطور مطلق و غايت جزئى مثل انجام فعل و كارى براى رسيدن به بفلان امر مشخص خارجى غايت اتفاقى . غايت گاه اتفاقى است و گاه دائم است غايت اتفاقى مثل حصول هدف خاص از امرى كه على العادة مهيا براى آن نباشد و لكن بر حسب اتفاق آن هدف منظور حاصل گردد و غايت دائمى در صورتى است كه نتيجه و آثار فعل على العادة و الدوام امرى باشد و هدف فاعل نيز همان باشد غايت قريب - غايت گاه قريب است و گاه بعيد غايت قريب اثرى است كه بلا فاصله بر فعلى مترتب مىشود و غايت بعيد آثار بعدى و با واسطهء هر فعلى است غايت بسيط . غايت گاه بسيط است و گاه مركب ، بسيط مانند سيرى كه غايت خوردن است و مركب مانند چند مطلوب از انجام يك فعل .\r\nغايت بالقوه . غايت گاه بالقوت است و گاه بالفعل غايت بالقوه آنكه امرى و فعلى كه بالقوت بهدف منظور رسد انجام دهد و بالفعل آنچه بلا فاصله مترتب بر فعل باشد غايت تام غايات يا تام‌اند يا غير تام اما آنچه تام است سعادت است كه چون حاصل آيد صاحبش طالب مزيدى نگردد بر آن و آنچه غير تام است مانند صحت و بسيار بود كه چون حاصل آيد اقتصار نيفتد .\r\n( از اسفار ج 3 ص 124 - ج 1 ص 157 ، 183 - تفسير ص 1194 - تفسير ص 1194 - تهافت التهافت ص 461 - اخلاق ناصرى ص 38 - شفا ج 1 ص 23 - ج 2 ص 538 ، 542 ) .\r\nدر ادب در زبان عرب كلمات قبل و بعد ، منذ و مذ و لدن را غايات گويند ( از شفا ص 91 )\r\n\r\n","description":"","footnote":"","page_name":" 1367 ","page_number":699},
  {"content":"\r\n\r\n\r\nغاياتِ اتِّفاقيَّه\r\n- ( اصطلاح فلسفى ) رجوع بغايات شود\r\n\r\nغاياتِ إراديَّة\r\n- ( اصطلاح فلسفى ) اگر باعث منتهى اليه الحركة و ما لاجله الحركة شوق تخيلى و فكرى با هم باشند غايت إرادى گويند ( شفا ج 2 ص 541 ) .\r\n\r\nغايَتِ ازَليَّه\r\n- ( اصطلاح فلسفى ) مراد از غايت ازلى ذات حق و غايت الغايات است ( از شفا ج 2 ص 542 ) .\r\n\r\nغايَتِ بِالذّات\r\n- ( اصطلاح فلسفى ) آنچه منظور اصلى و اثر مترتب بالذات بر فعل باشد غايت بالذات است ( از شفا ج 2 ص 542 ) .\r\n\r\nتركيبات در معناى فلسفى\r\nغَايتِ بَسيط غايتِ بَعيد غايتِ بالفِعل غايتِ بالقوّه غايَتِ تامّ غايتِ جُزئى غايتِ خاصّ\r\n\r\nغايتِ دائِمى\r\nرجوع بغايت شود .\r\n\r\nغايتِ شَوقيَّه\r\n- غايت شوقى عبارت از غايتى است كه باعث آن شوق باشد رجوع بغايت شود ( اسفار ج 1 ص 173 ) .\r\n\r\nغايتِ قَريب - غايتِ عَقلى - غايتِ غَريب - غايتِ غَير تامّ - غايتِ كُلّى - غايتِ مُتَحَرّك\r\n- رجوع بغايت شود .\r\n\r\nغاياتِ ثَمانيه\r\n- ( اصطلاح فقهى ) و عباداتى كه بندگان انجام ميدهند براى يك يا دو يا چند امر از هشت امر است كه يا قصد صواب يا خلاص از عقاب ، شكر نعمت حق و جلب زيادى ، انجام براى حياء از خدا ، از جهت دوستى خدا ، براى جلب موافقت حق و انجام طاعت در هر حال و ، عبادت كردن از جهت آنكه او را اهل عبادت يابند ، ( از قواعد ص 30 ) .\r\n\r\nغَبن\r\n- اين اصطلاح فقهى است و در لغت زيان آوردن بر كسى ، در بيع و شرع است در شريعت دو قسم است غبن فاحش كه يكى از موجبات فسخ معامله غبن فاحش است در طرف فروشنده يا خريدار در مقابل غبن يسير در تعريف غبن فاحش اختلاف است بعضى گويند اگر از ثلث گران‌تر بفروشد يا ارزانتر بفروشد غبن فاحش است عدهء گويند ملاك كم و زياد بين و آشكار است ( از كشاف ص 1098 ) .\r\nدر كليات حقوقى آمده است :\r\nغبن به سكون عين لغة بمعنى خدعه و گول زدن ديگرى است و با حركت غين اختصاص بخدعهء در رأى دارد .\r\nو اصطلاحا عبارت است از اينكه شخص مال خود را به زيادتر از آنچه ارزش دارد انتقال داده باشد چنين شخصى را غابن و طرف مقابل را مغبون گويند . و به عكس اين نيز اتفاق ميافتد .\r\nغبن مشروط است به دو شرط : اول جهل مغبون است به قيمت . پس اگر شخصى مالى را بمبلغى خريدارى كرده با علم به اين كه بآنقدر ارزش ندارد غبن تحقق\r\n\r\n","description":"","footnote":"","page_name":" 1368 ","page_number":700},
  {"content":"\r\n\r\nنخواهد يافت .\r\nمعيار به قيمت حال عقد است و قيمت بعد از عقد مناط اعتبار نيست ، پس اگر بعد از عقد قيمت خريدارى شده زيادتر بشود اين زياده منشأ اثرى نخواهد بود و لو اينكه خريدار قبل از آن بمغبون شدن خود آگاه نشده باشد زيرا اين زياده در ملك او حاصل شده و در حال عقد مغبون نبوده است .\r\nاگر فروشنده مدعى شود كه طرف مقابل با علم به اين كه ارزش كمتر از مبلغى است كه آن را خريده اثبات به عهده او است زيرا قول او بر خلاف اصل است .\r\nبلى اگر خريدار نسبت به قيمت خبرويت مخصوصى داشته و به اين سمت شناخته شود دعويش مبنى بر بىاطلاعى از قيمت مال مستبعد و بر خلاف ظاهر است و به لحاظ تقدم ظاهر بر اصل قولش مسموع نبوده و اثبات به عهده او خواهد بود .\r\nشرط دوم وجود تفاوت فاحش است .\r\nاقوال فقهاء فريقين در تفسير آن متشتت است و به طرف افراط و تفريط رفته‌اند . مالك آن را بما زاد از ثلث تفسير كرده . و بعضى ديگر آن را در نقدين بربع عشر و در امتعه به نصف عشر و در حيوانات بعشر و در خانه و امثال آن به خمس تحديد كرده‌اند . و هيچ گونه دليلى بر اين تحديدات موجود نيست بلكه بعض از آنها موجب اختلال امر تجارت و اقتصاديات خواهد شد .\r\nپس بايد در تشخيص غبن بعرف و اهل خبره رجوع نمود . و در مورد مشكوك مرجع اصالت عدم لزوم است . در مورد غبن مانند ساير خيارات مغبون مخير است بين فسخ و پس گرفتن تمام ثمن و يا امضاء معامله به همان ثمن .\r\nادلهء كه براى خيار غبن ذكر كرده‌اند بقرار زير است :\r\n1 - آيه شريفه  إِلَّا أَنْ تَكُونَ تِجارَةً عَنْ تَراضٍ  به اين تقريب كه بيع نوعى است از تجارت و آيه دلالت دارد بر مشروعيت تجارت ، و لزوم آن منوط به تراضى است و چون مغبون واقعا راضى نبوده كه مال را به زيادتر از قيمت آن خريدارى نمايد نهايت آنكه تذكر نداشته است پس بيع بسبب فقدان شرط لزوم كه عبارت از رضاء باشد فاقد وصف لزوم بوده و بطور جائز واقع شده است بنا بر اين مغبون ميتواند آن را امضاء يا فسخ نمايد .\r\n2 - قاعده ضرر ، زيرا لزوم عقد مستلزم ضرر و زيان مغبون است و هر حكمى كه موجب ضرر باشد مرفوع است و به اين لحاظ لزوم عقد مرتفع خواهد بود و همين معنى خيار است .\r\n3 - اخبار زيادى است كه مفاد آنها منع از غبن و حرمت آن مىباشد و از آن جمله است اين روايت\r\nلا يغبن المسترسل فانّ غبنه لا يحلّ\r\nيعنى كسى كه از روى اطمينان به ديگرى تسليم شد و امر معامله خود را به او واگذار كرد نبايد او را مغبون نمود .\r\nاز هيچ يك از ادله خيار مستفاد نمىشود .\r\nاما آيه همين قدر دلالت دارد بر اينكه تجارت از قبيل بيع و امثال آن وقتى به تراضى واقع شد صحيح و نافذ است اما دلالت ندارد بر اينكه اگر از روى تراضى\r\n\r\n","description":"","footnote":"","page_name":" 1369 ","page_number":701},
  {"content":"\r\n\r\nنباشد معامله صحيح و فاقد وصف لزوم است كه نتيجه آن ثبوت خيار براى مغبون باشد .\r\nبعلاوه مغبون از اول راضى به معامله بوده و عدم رضايت تقديرى مناط اعتبار نيست .\r\n( كليات حقوقى ص 121 ، 123 )\r\n\r\nغُراب\r\n- اين اصطلاح عرفانى است و كنايت از جسم كلى است و جسم در غايت دورى است از عالم قدس و حضرت احديت و آن اولين صورتى است كه جوهر هبائى آن را پذيرفته و بواسطهء آن پذيرش تمام خلاء را گرفته است و اين خلاء را ابعاد موهومى است بدون جسم و از اين جهت در غايت دورى از حضرت قدس احديت است و لهذا بغراب كه رمزى اردورى و سياهى است موسوم ساخته‌اند .\r\n( اصطلاحات شاه نعمت إله ص 69 - كشاف ص 1088 ) .\r\nو نيز مأخوذ از آيه :\r\nيا غراب البين  يا لَيْتَ بَيْنِي وَ بَيْنَكَ بُعْدَ الْمَشْرِقَيْنِ  و نيز اصطلاح نجومى است و از ستارگان صورت شجاع است و خود هم يكى از صور كواكب نيم كرهء جنوبى است و شامل هفت كوكب است واقع در خلف باطيه و بر جنوب سماك اعزل ( از صور كواكب ص 320 )\r\n\r\nغُرابيَّه\r\n- ( اصطلاح كلامى ) فرقه از غلات شيعه‌اند كه گويند حضرت على ( ع ) نسبت به محمد ( ص ) شبيه است به غرابى نسبت به غرابى ديگر و خداوند جبرئيل را براى حضرت على ( ع ) فرستاد وى اشتباها وحى بنزد محمد ( ص ) برد .\r\n( از كشاف ص 1089 ) . ريشهء اين فرقه و پايهء عقايدشان معلوم نيست از كجا سرچشمه گرفته است و بعيد هم نيست منشأ آن افكار حلولى باشد كه معتقدند خداوند در جسم على بن ابى طالب عليه السلام حلول كرده است و بهر حال اين گونه افكار در عقايد پارهء از صوفيان ديده مىشود .\r\n\r\nغَرامَت\r\n- ( اصطلاح عرفانى ) غرامت عبارت از طعامى است كه اهل الله در رجعت بعد از غيبت براى اهل خانقاه ميآورند كه بعنوان حق القدوم است .\r\n( از مصباح الهدايه ص 159 ) .\r\n\r\nغُربَت\r\n- ( اصطلاح عرفانى ) غربت يعنى دورى و دورى از وطن و دورى از هر چيز را در عرف غربت گويند مثلا فلان مطلب براى فلان شخص غريب است يعنى دور است از آن و نمىفهمد و غريب از وطن يعنى دور از وطن ، لفظ غربت يا كلام غريب يعنى غامض و غير مألوف و « غرب » بمعنى « غاب » آمده است و در اصطلاح مراد از غربت تفريد و تنها ماندن است از اكفاء و آن را سه درجه است :\r\n1 غريب از اوطان 2 غريب حال كه در مقام ضرورت و اقتضاى حال است كه در ميان قومى جاهل و يا فاسد باشد و چنين شخص غريب است در ميان آنها و غير اختيارى است 3 غربت طلب حق است كه غربت عارف است زيرا همت عارف معروف است و او در ميان اهل آخرت غريب است .\r\nدر شرح بابا طاهر است كه « الغربة سر التفريد من عين التوحيد » كه در ميان خلق به انيس باشد .\r\nو باز گويد « حقيقة الغربة الرجوع الى الحق بلا طريق و لا شكل » .\r\n\r\n","description":"","footnote":"","page_name":" 1370 ","page_number":702},
  {"content":"\r\n\r\nو باز گويد : غربت فقدان تسلى است ( شرح كلمات بابا طاهر ص 243 - شرح منازل ص 184 ) و تقيد نفوس عارفين است در جهان مادى در حال كه تجانسى موجود نيست و گفته‌اند : « الغريب المستوحش من الالف » ( طبقات ص 326 ) .\r\n\r\nغُرَباء\r\n- ( اصطلاح عرفانى ) غرباء اهل عرفان را گويند كه در ميان اهل دنيا غريب‌اند و ظاهرا در حال مسافرت‌اند و از اوطان خود دورند و ديگر آنكه حال و رفتار آنها بر اهل ظاهر غير مألوف است و ديگر آنكه با اهل دنيا و آخرت انس نگيرند .\r\n\r\nغرر\r\n- ( اصطلاح فقهى ) بفتح غين و راء ، اسم است از تغرير و آن فريب براى هلاك باشد و شرعا عبارت است از آنچه موجب گمراهى و غبن و فريب شود چنان كه بيع ماهى در آب و پرنده در هوا و اين گونه معاملات باطل است و\r\n« نهى رسول الله عن بيع الغرر و هو مثل بيع السمك فى الماء و الطير فى الهواء »\r\nو  « وَ لا يَغُرَّنَّكُمْ بِاللَّهِ الْغَرُورُ »  ( از كشاف ص 1091 ) .\r\nو گفته شده است غرر امرى است كه در ظاهر محبوب و در باطن مكروه باشد از اين باب است  « مَتاعُ الْغُرُورِ »  و شرعا عبارت از اغفال و اغراء به جهل است .\r\nدر كليات حقوقى آمده است :\r\nيكى از اسباب ضمان غرور است .\r\nبه اين معنى وقتى شخصى ديگرى را اغوا و مغرور نموده و از اين راه به او ضرر و زيانى وارد ساخت جبران ضرر و زيانش به عهده كسى است كه او را مغرور نموده و اين قاعده مستفاد است از بعض اخبار و در لسان فقهاء از آن به اين عبارت تعبير شده : المغرور يرجع على من غرّه .\r\n( كليات ص 39 ) در صحت بيع معلوم بودن مبيع شرط است و طبعا جهالت بردار نيست و جهالت مبيع موجب فساد آن خواهد بود . نهايت آنكه بعض اشياء بواسطه مشاهده جهالت از آن رفع مىشود . و هر جائى كه از حيث جهالت و غرر در معرض خطر و زيانى باشد بيع صحيح نخواهد بود .\r\nو لكن صلح چون تشريع آن براى فصل خصومت بوده مجهول بودن آن ضررى نخواهد داشت .\r\nجهالت در عقود لازمه ، مثل بيع و اجاره و امثال آنها مبطل عقد است يعنى با جهالت احد عوضين معامله صحيح نيست و صحت عقود بلكه ايقاعات فى الجمله مشروط است به تعيين و علم بعوضين .\r\nپس اگر شخصى كتابى را بفروشد و آن را معين نكند و يا وصف آن را بطورى كه رافع جهالت باشد ذكر ننمايد معامله باطل است . و همچنين شخصى كه چند زن دارد يكى از آنها را بدون تعيين ، طلاق گويد طلاق واقع نخواهد شد .\r\nمدرك اين قاعده كه در آن خلافى نيست حديث نبوى مشهور است\r\nنهى النّبى عن الغرر\r\nيا\r\nنهى النّبى عن بيع الغرر\r\nيعنى پيغمبر منع كرده است از معامله غررى يا از بيع غررى .\r\nبنا بر اين اصل مسأله خالى از اشكال است . اشكالى كه وجود دارد و مورد بحث و جدال واقع گرديده ضابطه غرور و جهالت است كه كلمات فقهاء اماميه و\r\n\r\n","description":"","footnote":"","page_name":" 1371 ","page_number":703},
  {"content":"\r\n\r\nاهل سنت در تعريف و تحديد آن خالى از اضطراب و تشويش نيست و فروع زيادى كه بر اين قاعده متفرع مىشود حكم آنها بر حسب اختلاف معنى غرور مختلف مىشود .\r\n( كليات ص 42 ) .\r\n\r\nغَرَض\r\n- ( اصطلاح فلسفى ) علت غائى شىء را گويند رجوع به فرهنگ علوم عقلى شود .\r\n\r\nغَرق\r\n- ( اصطلاح عرفانى ) غرق كسى است كه از مقام تفرد گذشته باشد و مستغرق در مرتبت جمع شده باشد و آن را سه درجه است 1 استغراق علم است در عين حال كه حال بر او غالب شده باشد و از علم خود غافل شده باشد و علم او حكم حال را پيدا كرده باشد استغراق اشاره است در كشف قهر يعنى از جهت توالى نور كشف مستغرق در آن شده و از كمال حال خود غافل شده باشد 3 استغراق شواهد در جمع كه از شهود كشف خود مستغرق شده باشد كه همت خود را با حق جمع كرده باشد .\r\n( شرح منازل ص 185 ) .\r\nمولانا\r\n غرق حق باشد نه باشد غرق‌تر * همچو موج بحر زير و زبر\r\nزير دريا خوش‌تر آيد يا زبر * تير او دلكش تر آيد يا سپر\r\nگفتم آخر غرق تست اين عقل و جان * گفت رو ، بر من اين افسون مخوان\r\nمن ندانم آنچه انديشيدهء * اى دو ديده دوست را چون ديدهء\r\nغرق عشقىام كه غرق است اندر آن * عشقهاى اولين و آخرون\r\nمجملش گفتم نكردم من بيان * ور نه هم لب‌ها بسوزد هم زبان \r\n\r\nغَرقى و مَهدوم\r\n- ( اصطلاح فقهى ) منظور كسى است كه در آب غرق شده و فوت شده باشد يا خانه و ديوارى بر او خراب و فوت كرده باشد كه احكام خاص دارد .\r\nنصوص بسيارى از اهل بيت عصمت و طهارت و از آن جمله است صحيحه بجلى كه سؤال كرده از قومى كه در كشتى غرق ميشوند يا خانه سر آنها خراب مىشود و معلوم نيست كداميك قبل از ديگرى فوت شده ميفرمايد بعضى از بعض ديگر ارث مىبرند .\r\nارث بردن بعضى از بعض ديگر مشروط است به چهار شرط :\r\nاول آنكه حال مشتبه باشد و معلوم نباشد فوت كدام يك مؤخر از ديگر است پس اگر در يك لحظه اتفاق افتاده و مقارن با هم باشند هيچ كدام از ديگرى ارث نخواهند برد . و اگر معلوم باشد كداميك مقدم بوده فقط آنكه مؤخر است از او ارث ميبرد . زيرا روايات صريح و يا ظاهر است در اختصاص به صورتى كه اشتباه در تقدم و تأخر موت باشد .\r\nشرط دوم آنكه فوت‌شدگان لا اقل يكى از آنها داراى مالى باشد به جهت اينكه توريث فرع تحقق مال است . و اگر يكى از آنها داراى مال باشد آن كسى كه مال ندارد از مالدار ارث ميبرد . و از او بوارث زنده‌اش انتقال مىيابد .\r\nشرط سوم تحقيق سبب ارث است بين هلاك‌شدگان به اين كه از حيث رتبه بر ديگران مقدم بوده و يا با آنها شريك\r\n\r\n","description":"","footnote":"","page_name":" 1372 ","page_number":704},
  {"content":"\r\n\r\nباشند .\r\nپس اگر سبب ارث منتفى بوده و نسبت بهمديگر استحقاق ارث نداشته باشند يا از جهت عدم وجود نسبت و سبب يا از جهت وجود مانع ارث از قبيل قتل يا وجود وارث زنده براى همه هلاك‌شدگان يا يكى از آنان كه حاجب ميت ديگر باشد ، بهر حال حكم ارث نسبت به كسى كه مقتضى براى ارث در او موجود نيست يا مانع دارد ثابت نخواهد بود .\r\nپس اگر دو برادر غرق شده باشند و هر يك داراى فرزندى باشد توارث بين آنها جارى نيست . بلكه ارث هر كدام به فرزند خود او ميرسد . و دليل مطلب ، عمومات منع اقرب و حجب و عمومات موانع ارث است .\r\nشرط چهارم آنست كه طرفين از همديگر ارث ببرند . پس اگر فقط يك طرف از طرف ديگر ارث برد اين حكم جارى نخواهد بود .\r\n( كليات حقوق ص 442 ) .\r\n\r\nغُرَماءِ مُفلِس\r\n- ( اصطلاح فقهى ) يعنى طلب‌كاران ورشكست كه توانند از اموال مفلس به نسبت موجودى طلب خود را بگيرند رجوع بافلاس و مفلس شود .\r\n\r\nغُرَماءِ مَيِّت\r\n- ( اصطلاح فقهى ) يعنى طلبكاران ميت كه طلب آنها قبل از تقسيم ارث از اصل ما ترك بايد داده شود .\r\n\r\nغُرُور\r\n- ( اصطلاح اخلاقى ) فريب و اصل آن مأخوذ از قرآن مجيد است كه فرمود  وَ ما يَعِدُهُمُ الشَّيْطانُ إِلَّا غُرُوراً  و به معنى فريب خوردن نفس اماره است .\r\n\r\nغُرَّة\r\n- ( بضم غين و فتح و تشديد راء ) - ( اصطلاح هيوى و نجومى ) . روز اول هر ماهى را غره گويند و شب اول را هلال نامند .\r\n\r\nغَريب\r\n- ( اصطلاح ادبى ) فعيل باشد از غرابت و اطلاق بر چند معنى شود و نزد اهل معانى لفظى است كه نامأنوس بود و نادر الاستعمال و نزد اصوليان و اهل حديث غرابت گاه در سند حديث بود گاه در متن و گاه در هر دو قسم ، اول آنكه راوى روايت در تمام طبقات يك فرد باشد و لكن متن معروف و مشهور باشد دوم الفاظ آن غامض و بعيد از فهم باشد از جهت قلت استعمال آنها و قسم سوم آنكه هم راويان آن در طبقات و ادوار تاريخ يكى يكى باشند و هم سند آن غريب باشد . ( از كشاف ص 1086 - درايه ص 40 - 41 )\r\n\r\nغَريق\r\n- ( اصطلاح عرفانى ) و غريق كسى است كه از مقام تفرد گذشته باشد و آن را سه درجه است 1 - استغراق علم است در عين حال كه حال بر او غالب شده باشد و از علم خود غافل شده باشد و علم او حكم حال را پيدا كرده باشد 2 - استغراق اشارت است در كشف قهر يعنى از جهت توالى نور كشف مستغرق در آن شده و از كمال حال خود غافل شده باشد 3 - استغراق شواهد در جمع كه از شهود كشف خود مستغرق شده باشد كه همت خود را با حق جمع كرده باشد . ( از شرح منازل ص 185 ) .\r\n\r\nغَريم\r\n- ( اصطلاح فقهى ) طلبكار را گويند .\r\n\r\nغَزالِ رَعنا\r\n- ( اصطلاح عرفانى ) محبوب لم يزلى .\r\nحافظ گويد :\r\n صبا بلطف بگو آن غزال رعنا را \r\n\r\n","description":"","footnote":"","page_name":" 1373 ","page_number":705},
  {"content":"\r\n\r\n كه عشق كوه و بيابان تو داده ما را * شكر فروش كه عمرش دراز باد چرا\r\nتفقدى نكند طوطى شكر خارا \r\n\r\nغَزوَه\r\n- ( اصطلاح فقهى ) غزوه در لغت ، قصد قتال باشد با دشمن و در عرف شرع قتال با كفار است و بالجمله در جنگهاى اسلامى در صورتى كه حضرت رسول خود عهده‌دار قيادت بودند غزوه مىگفتند و غزواتى كه حضرت رسول همراه لشكريان و فرمانده آنها نبودند سريه گفته‌اند ( از كشاف ص 1099 ) .\r\n\r\nغَزَل\r\n- ( اصطلاح ادبى ) بفتح غين و زاء اسم است از مغازله يعنى سخن گفتن با زنان و در اصطلاح شعراء عبارت است از ابياتى چند متحد در وزن و قافيه و بايد از دوازده بيت تجاوز نكند و اگر زيادتر شود قصيده گويند ، در غزل اغلب وصف حال محبوب و بحث از عشق و محبت كنند و آن را تشبيب نيز گويند . ( از كشاف ص 1098 ) .\r\n\r\nغُسَاله\r\n- اين اصطلاح فقهى است و غساله آبى است كه از محل مغسول جدا شود يعنى آب مستعمل در شستشو . ( از شرح لمعه ص 17 ) . و آب مستعمل در غسل و وضو و طهارت .\r\n\r\nغَسّانيَّه\r\n- ( اصطلاح كلامى ) فرقه از مرجئه مىباشد ياران غسان كوفى كه گويند : ايمان عبارت از معرفته بالله و رسول است اجمالا نه تفصيلا . ( از كشاف ص 1098 ) .\r\n\r\nغُسل\r\n- ( اصطلاح فقهى ) بضم عين سيلان آب مطلق بود بر تمام بدن و آن براى اداء فرائض واجب است فى نفسه و واجب لنفسه نيست بلكه واجب براى خاطر اعمال ديگر است مانند نماز و روزه . و ترتيب آن ابتدا نيت است و بعد شستن سر و گردن و بعد دست راست و بعد دست چپ ( طرف راست و طرف چپ ) اين غسل را غسل ترتيبى گويند و در غسل ارتماسى ابتدا نيت كنند و سپس يك دفعه تمام بدن را زير آب كند و آنچه لازم است آنكه تمام بدن در آن واحد زير آب باشد ، موجبات غسل شش است جنابت ، حيض ، استحاضه ، كثيره ، نفاس ، مس ميت قبل از غسل ، مرك مسلم . و موجبات جنابت دو چيز است انزال منى در خواب و بيدارى و غيبوبت حشفه در قبل يا دبر مرد يا زن غسل ميت واجب است اعم از آنكه مرده بالغ باشد يا طفل ، مجنون باشد يا عاقل و ترتيب غسل ميت اين است كه ابتدا با آب سدر او را غسل دهند دوم با آب كافور سوم با آب قراح و در هر يك از اين اغسال سه‌گانه اول سر و گردن دوم طرف دست راست سوم طرف دست چپ يا بطور ارتماسى . ( از شرح لمعه ص 23 ، 30 ، 32 - عروه ص 99 - الفقه على . . . ص 77 ، 388 ) .\r\nو موجبه ستة الجنابة و الحيض و الاستحاضة مع غمس القطنة و النفاس و مس الميت النجس آدميا و الموت و موجب الجنابة شيئان هما الانزال و غيبوبة الحشفة قبلا و دبرا فيحرم عليه قرائة العزائم و اللبث فى المساجد و الجواز فى المسجدين و وضع شىء فيها و مس خط المصحف او اسم اللّه و اسم النبى و احد الائمة . . و واجبه النية بجز عمن الرأس و غسل الرأس و الرقبة اولا ثم جانب الايمن ثم الايسر و يسقط الترتيب بالارتماس و هو غسل البدن اجمع دفعة واحدة عرفية . . ( از شرح لمعه ج 1 ص 23\r\n\r\n","description":"","footnote":"","page_name":" 1374 ","page_number":706},
  {"content":"\r\n\r\n- 24 ) .\r\n\r\nغُسَلاتِ ثَلاث\r\n- ( اصطلاح فقهى ) در غسل ميت سه غسل لازم است 1 - غسل با آب سدر 2 - با آب كافور 3 - با آب قراح رجوع به غسل شود .\r\n\r\nغِشّ\r\n- ( اصطلاح فقهى ) تقلب در طعام و فروختن آنست به نحوى كه خريدار متوجه ردائت آن نشود يا مخلوط كردن متاع خوب و بد اين عمل حرام است .\r\n\r\nغِشاوَه\r\n- ( اصطلاح عرفانى ) غشاوت پرده و پوشش و برداشتن پرده و حجاب است بواسطهء تصفيهء باطن .\r\n بردار غشاوت و غشا از ديده * تا آينه‌ات باز منور گردد \r\n\r\nغَشيَة\r\n- ( اصطلاح عرفانى ) غشية عبارت از غيبت قلب است بواسطهء آنچه وارد بر آن شود و بر ظاهر عبد آشكار شود ( از لمع ص 345 )\r\n\r\nغَصب\r\n- ( اصطلاح فقهى ) دريافت مال به زور باشد اعم از آنكه مالك مقاومت كند يا نه لكن نزد فقها گرفتن مال باشد از صاحبش به زور و عنف بطور آشكارا نه خفيه ( خفيه دزدى است ) و « هو استقلال باثبات اليد على مال الغير عدوانا و المراد بالاستقلال الاقلال و هو الاستبداد به لا طلبه كما هو الغالب فى باب الاستقلال » پس اگر صاحب مال را از تصرف و سكنى در خانه‌اش منع كنند مانع را غاصب گويند و غاصب حامل غاصب حمل بود . ( از كشاف ص 1079 - شرح لمعه ج 2 ص 198 ) .\r\n« و هو الاستقلال باثبات اليد على مال الغير عدوانا فلو منعه من سكنى داره او منعه امساك دابته فليس بغاصب لها و لو سكن معه قهرا فهو غاصب للنصف و غصب الحامل غصب للحمل و لو تبعها ففى الضمان قولان و الايدى المتعاقبة على المغصوب ايدى ضمان فيتخير فى تضمين من شاء الجميع و يرجع الجاهل منهم بالغصب على من غره و الحر لا يضمن بالغصب . . . و يحب رد المغصوب ما دامت العين باقية و لو أدى رده الى عسر و ذهاب مال الغاصب فان تعذر ضمنه الغاصب بالمثل ان كان مثليا و الا فالقيمة العليا من حين الغصب الى حين التلف و قيل الى حين الرد و قيل بالقيمة يوم التلف » .\r\nدر مقدمه الاماميه آمده است .\r\nهر كه چيزى غصب كند ، بر او واجب باشد كه آن را بعينه رد كند . و اگر تلف كند ، مثل وى رد بايد كردن ، لقوله تعالى :  « فَمَنِ اعْتَدى عَلَيْكُمْ ، فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ »  . زيرا كه چون مثل آن گيرد وفق حق خود گرفته باشد . و اگر مثلش نيابد ، قيمتش باشد . و اگر قبض نكند تا آنكه قيمتش مختلف شود ، بر وى بود قيمت آن در وقت قبض كردن .\r\nو اگر وى را مثل نباشد ، و آن آن بود كه قيمت اجزاء متساوى نباشد چون جامه و چوب و آن و غير اين ، واجب بود آن را بعينه رد كردن . و اگر متعذر باشد ، قيمتش رد بايد كردن .\r\nو غاصب ضامن باشد آنچه فائت شود از زيادت قيمت مغصوب بفايت شدن آنچه حادث شده باشد در و بفعل غصب چون فربهى و تعلم صنعت ، زيرا كه در مال مغصوب منه حاصل شده است . اما زيادتى قيمت بازار ضامن نباشد ، زيرا كه اصل برائت ذمت است .\r\n\r\n","description":"","footnote":"","page_name":" 1375 ","page_number":707},
  {"content":"\r\n\r\nو گر رد نكند ، تا هلاك شود ، ضامن بيشترين قيمت وى باشد از زمان غصب كردن تا زمان تلف شدن .\r\nو اگر جامه را رنك كرده باشد ، و قيمت او زياده گشته ، شريك مغصوب منه باشد .\r\nبه مقدار زيادت ، براى آنكه عين مال اوست .\r\nو اگر نقره بدرم زند ، يا ريسمان را ببافد ، در زيادتى قيمتش شريك نباشد ، زيرا كه آن اثر فعل او است ، نه عين مال او .\r\nو اجبار كنند خداوندش را بر گرفتن قيمت ، زيرا كه آن ملك مغصوب منه است ، بتغير از ملك او زايل گردد .\r\nو رسول ص فرموده است : « على اليد ما اخذت حتى تؤديه » ، يعنى بر دست‌گيرنده باشد آنچه گرفته باشد تا آنگه كه آن را ادا كند .\r\nو اگر گندم يا غير آن غصب كند ، و بكارد ، از آن خداوند باشد ، به عين آن دليل كه گفته شد .\r\nو گفته‌اند : زرع غاصب را باشد ، و برو قيمت آن بود ، زيرا كه عين غصب تلف شده است . و مذهب قول اول است .\r\nو هر منفعت كه به عقد اجارت ملك آن شوند ، چون منفعت سراى و چهار پاى ، ضامن آن باشد .\r\nو اگر چهار پاى بسته را بگشايد ، و چهارپاى برمد ، و برود ، ضامن باشد .\r\nو اگر خيك افكنده را سر بگشايد ، و آنچه درو باشد برود ، ضامن باشد .\r\nو اگر بجا باز گذاشته بود ، و آنچه در آن باشد بماند ، تا آنگه كه باد يا زلزله يا غير اين وى را بيندازد ، ضامن نباشد ، زيرا كه اين مباشرت و سبب از غير وى حاصل شده است .\r\nو اگر بنده‌اى غصب كرد ، و بنده گريخت ، برو بود قيمت . و اگر خداوندش وى را بگيرد ، مالك وى باشد ، و غاصب مالك وى نباشد .\r\nو اگر بنده بازآيد ، قيمت او با غاصب دهد ، زيرا كه قيمت عوض بنده نبود بر وجه بيع .\r\n( معتقد الاماميه ص 387 ، 388 )\r\n\r\nغَضَب\r\n- ( اصطلاح اخلاقى و فلسفى ) و يكى از كيفيات نفسانى است كه « يتبعها حركة الروح » كه از توابع آن حركت روح است بخارج بدن جهت دفع منافرات طبع و طلب انتقام ( از اسفار ج 2 ص 50 ) .\r\nبعضى گويند - غضب عبارت از شوق بدفع مضار و آنچه منافر با طبع است مىباشد و يا قوتى است كه باعث بر دفع مضار شود و منشأ آن حس صيانت ذات و حفظ بقاء نوع است « ان الغضب جعل فى الحيوان ليكون له به انتقام من الموذى و هذا العارض اذا افرط و جاوز حده حتى يفقد معه العقل فربما كانت نكابة فى الغاضب و ابلاغه اليه المضر اشد و اكثر منها فى المغضوب عليه » ( رسائل فلسفيه رازى ص 55 ) .\r\nخواجه طوسى گويد . حركتى بود نفس را كه مبدأ آن شهوت و انتقام بود و اين حركت چون به عنف بود آتش خشم افروخته شود و خون در غليان آيد . ( از اخلاق ناصرى ص 138 ) .\r\n\r\nغَطا\r\n- ( اصطلاح عرفانى ) يعنى پوشش و حجاب دل ، در قرآن مجيد آمده است :\r\n فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ . \r\n\r\nغَفر\r\n- ( اصطلاح نجومى ) و نام چند ستاره‌ايست واقع در عذرا يعنى در جنوب\r\n\r\n","description":"","footnote":"","page_name":" 1376 ","page_number":708},
  {"content":"\r\n\r\nصورت سنبله ( و غفر بفتح غين و سكون فاء ) در بيست باب ملا مظفر آمده است كه پانزدهمين منزل از منازل قمر است و علامت آن سه ستاره است بر خطى مقوس و همهء آنها از اوسط قدر رابع‌اند واقع بر دامن عذراء از پس سماك اعزل و او را زين جهت غفر گويند كه نزديك زبانه‌ى عقرب ست كه گويا او را پوشانيده است\r\n\r\nغُفران\r\n- ( عرفانى . كلامى ) مغفرت و بخشش از گناه از ترك اولى مأخوذ از قرآن مجيد است كه خطاب به پيامبر اسلام فرموده است ليغفر من ذنبك ما تقدم منه و ما تأخر .\r\nمتكلمان در باب اين آيه و تفسير و تأويل آن سخن‌ها گفته‌اند بر اين معنى كه آيا پيامبران مرتكب گناه ميشوند يا نه و اگر نمىشوند معنى غفران درباره آنان بچه معنى است آيا منظور قبل از بعثت است و يا بعد از بعثت و اصولا آيا از انبياء هيچ نوع گناهى نبايد سر زده باشد و لو ترك اولى چه قبل از پيامبرى و چه بعد از پيامبرى آنها بهر حال بحث و جدالى در اين باب بسيار است .\r\n\r\nغَفلَت\r\n- ( اصطلاح عرفانى ) غفلت در اصطلاح اهل الله غافل بودن دل است از حقيقت .\r\nدر شرح كلمات بابا طاهر است كه اصل غفلت حرمان بنده است از ذكر حق ( شرح كلمات بابا ص 145 ) در دستور العلماء است كه : غفلت پيروى كردن نفس است بر آنچه ميخواهد و ابطال وقت است ببطالت ( دستور العلماء ج 3 ص 6 ) . ابو جعفر سنان گويد : « غفلتك عن توبة من ذنب ارتكبته شر من ارتكابه » ( طبقات ص 332 ) ابن خضرويه گويد : « لا نوم اثقل من الغفلة و لا رق اسوء من الشهوة ( طبقات ص 106 ) .\r\nو بعضى گويند : غفلت از خدا كفر است و غفلت از حقيقت خود يعنى گم‌شدن در ذات و حقيقت خود توحيد است .\r\nو گويند : رأس همه شرور جهل و غفلت است و غفلت سه قسم است : 1 غفلت صادقين كه تعلق بذكر است از مذكور 2 غفلت عارفين كه رجوع از عزائم است 3 غفلت غافلين كه امهال حق است مر ظالمين را و كسى كه يك ساعت از خدا غفلت كند گناهكار است و كسى كه از نفس خود غافل شود او را كشته است و ممدوح است ( شرح كلمات بابا ص 143 ) .\r\nابو العباس گويد : « اعظم الغفلة غفلة العبد عن ربه و غفلته عن اوامره و غفلته عن آداب معاملته » ( طبقات ص 271 ) .\r\nمحمد بن ابى الورد گويد : « فى ارتفاع الغفلة ارتفاع العبوديه ، ثم الغفلة غفلتان ، غفلة رحمة و غفلة نعمه » ( طبقات ص 249 ) .\r\n\r\nغُفَيله\r\n- ( اصطلاح فقهى ) نماز غفيله دو ركعت است كه بين مغرب و عشا گذارند و از رواتب نيست در ركعت اول بعد از حمد آيه  « وَ ذَا النُّونِ إِذْ ذَهَبَ مُغاضِباً »  خوانده مىشود و در ركعت دوم بعد از حمد  « وَ عِنْدَهُ مَفاتِحُ الْغَيْبِ »  ( از عروه ص 195 ) .\r\n\r\nغَلّاتِ اربَعَه\r\n- ( اصطلاح فقهى ) و غلات اربعه كه مورد زكاتند : گندم ، جو ، مويز و خرما است و شرط زكات در غلات اربع عبارت است از : 1 - تملك بزراعت يا\r\n\r\n","description":"","footnote":"","page_name":" 1377 ","page_number":709},
  {"content":"\r\n\r\nانتقال زرع و ثمره قبل از انعقاد حب و ثمره در كشمش 2 - نصاب كه رسيدن به حد 2700 رطل عراقى كه مساوى با 145 من شاه و 290 من تبريز است و در زائد بر نصاب هم زكات به نسبت زيادتى واجب است هر اندازه باشد و زكات آن عشر است 3 - آنكه از آب جارى آب خورده باشد يا با ريشه خود و يا از باران و در صورتى كه با دلو و غيره آب خورده است نصف عشر است و اگر نصف سال ز آب دستى آب خورده باشد جمع يك دهم با يك بيستم .\r\n( از شرح لمعه ص 228 ) .\r\nرجوع به زكات ( زكات ) شود .\r\n\r\nغُلات\r\n- بضم غين كسانى هستند كه درباره اهل بيت غلو كرده و براى آنها مقامى بالاتر از انسانيت قائلند و آنان نجس و كافراند ( از عروة ص 23 - در آيه ص 149 ) .\r\n\r\nغَلَبَه\r\n- ( اصطلاح عرفانى ) غلبه عبارت از حالتى است كه براى بنده آشكار گردد كه با وجود آن نتواند ملاحظه سبب كند و نه مراعات ادب كند چنان كه گويند فلان مغلوب است كه و الله غالب على امره و چون غالب درست شد مغلوب درست شد و غالب بىمغلوب روا نباشد .\r\nو بالجمله غلبه حالتى است كه در بنده پديد آيد كه نتواند در آن حال اسباب ديدن و يا ادب نگاه‌داشتن يعنى از جلال حق و عظمت او هيبتى پديد آيد كه در آن ساعت دوزخ كه بلا است از سر وى ساقط گردد و يا از كرم و فضل مولى او را چيزى پديد آيد كه همه نعمتها ازو ساقط گردد و اسبابهاى شرعى نتواند رعايت كند و مغلوب گردد و بر بىقصدى كارها رود كه اگر در حال قصد بودى معاقب گشتى و چون در حال غلبه كند معذور باشد و اين غلبه يا در مشاهده جلال افتد يا در هيبت قيامت يا در هيبت دوزخ و مغلوب گردد از تميز آينده‌اش و سر او چنان مشغول گردد كه از غير خبر ندارد و اگر خود را به آتش اندازد و بسوزد باك ندارد ( شرح تعرف ج 4 ص 36 - 29 ) .\r\n\r\nغَلَباتِ وَقت\r\n- ( رجوع شود به غلبه و شرح تعرف ج 4 ص 172 ) .\r\n\r\nغُلُوّ\r\n- ( بضم غين و لام ، اصطلاح ادبى ) و نوعى از مبالغه است و در نزد ادباء آن باشد كه محالى ادعا شود و در عين حال متضمن حسن و لطافتى باشد مانند :\r\n چون براندى سمند دولت را * به دو منزل رسيد پيش از خويش \r\n\r\nغَلَيان\r\n- خواجه گويد غليان درديست كه در سر نزول كند و ظاهر و باطن را مشغول كند سريان بربايد ، سر از آن بايد كه ظاهر را يار كند و باطن را بر سر آن كار كند .\r\n اى هر چه تو را مراد آن بايد كرد * ديدار تو را نثار جان بايد كرد \r\n\r\nغَمّ\r\n- غم اهتمام طلب معشوق را گويند .\r\n\r\nغَمخوار\r\n- ( اصطلاح عرفانى ) غمخوار صفت رحيمى حق را گويند كه خصوصيتى دارد بسالك .\r\n\r\nغم‌گُزار\r\n- ( اصطلاح عرفانى ) غم‌گزار مقام مستعدى را گويند .\r\n\r\nغَمزَه\r\n- ( اصطلاح عرفانى ) غمزه حالتى است كه از برهم زدن و گشادن چشم محبوبان در دلربائى و عشوه‌گرى\r\n\r\n","description":"","footnote":"","page_name":" 1378 ","page_number":710},
  {"content":"\r\n\r\nواقع مىشود و برهم زدن چشم كنايت از عدم التفات و گشادن چشم اشارت بمردمى و دلنوازى است و آثار اين دو صفت است كه موجب خوف و رجاء است و نيز غمزه اشارت باستغناء و عدم التفات است كه از لوازم چشم است .\r\n ز غمزه ميدهى هستى بغارت * ببوسه مىكند بازش عمارت \r\nو اشارت بمرتبت فنا است .\r\nسنائى گويد :\r\n زلف چون پرچين كند خوارى نمايد مشك را * غمزه چون بر هم زند قيمت فزايد نيل را\r\nچون وصال يار نبود گو دل و جانم مباش * چون شه و فرزين نباشد ، خاك بر سر فيل را \r\nو تكثرات جلوه‌هاى حق را گويند :\r\n آن همه غوغاى روز رستخيز * از مصاف غمزهء جادوى اوست\r\nرستخيز آرى كلمح بالصبر * از خدنگ چشم چون آهوى اوست \r\nحفظ گويند\r\n غمزهء شوخ تو خونم بخطا مىريزد * فرصتش باد مگر فكر صوابى دارد\r\nچشم مخمور تو دارد ز دلم قصد جگر * ترك مست تو مگر ميل كبابى دارد \r\nعراقى گويد :\r\n چنان كه غمزهء تو خون خلق مىريزد * عجب نباشد اگر رستخيز انگيزد\r\nفتور غمزهء تو صد هزار صف بشكست * كه در ميانه يكى گرد بر نمىخيزد\r\nز چشم جادوى مرد افكن شبه رنگت * جهان اگر بتواند دو اسبه بگريزد\r\nفروغ عشق تو تا كى روان من سوزد * فريب چشم تو تا چند خون من ريزد\r\nجان ببايد داد و بستد بوسهء * بر لبش رايگان نتوان نهاد\r\nخون من ز ابرو و مژگان ريختى * تير از اين به در كمان نتوان نهاد\r\nز غمزه كار عالمى ميسازد و همه را * نيست مىكند و فانى و محو ميگرداند \r\n( شرح گلشن راز ص 573 ) .\r\n از او يك غمزه و جان دادن از ما * و زو يك بوسه و استادن از ما \r\nو فيوضات و جذبات قلبى را غمزه گويند و آن حالاتى است كه بر ارباب سير و سلوك وارد مىشود ( رياض العارفين ص 40 كشاف ص 1560 ) .\r\nعراقى گويد :\r\n چنين كه غمزهء تو خون خلق ميريزد * عجب نباشد اگر رستخيز انگيزد\r\nفتور غمزه تو صد هزار صف بشكست * كه در ميانه يكى گرد بر نمىخيزد \r\n\r\nغمگسار\r\n- غمگسار صفت رحمانى حق را گويند كه شمول و عموميت دارد .\r\n\r\nغُمَيصا\r\n- بضم غين و فتح ميم ( اصطلاح نجومى ) نام ديگرى است از شعراى شامى و غميصا يعنى كسى كه از چشم او چرك روان بود\r\n\r\nغِناء\r\n- ( اصطلاح فقهى ) كلمهء غنا بمد عبارت از كشيدن و كشش آواز است كه مشتمل بر ترجيع مطرب باشد يا آنچه در عرف سرود گويند اگر چه مطرب هم نباشد چه آنكه در شعر باشد يا نثر يا قرآن و جز آن . در تعريف غنا حرام\r\n\r\n","description":"","footnote":"","page_name":" 1379 ","page_number":711},
  {"content":"\r\n\r\nاختلاف است بعضى گويند صوت است برخى گويند مد صوت است برخى گويند صوت نيكو و رقت آنست و گفته‌اند صوتى است كه مشتمل بر ترجيح بود در كتاب الفقه على مذاهب الاربع آمده است كه تغنى از جهت آنكه تردد صوت با لحن خوب است مباح است و شكى در آن نيست لكن گاه عارض آن مىشود امورى مانند بازى با زنان و پسران و تهييج براى شرب خمر و تضييع وقت و انصراف از اداى ، واجبات و جز آن .\r\n( از الفقه على . ج معاملات ص 42 - شرح لمعه ج 1 ص 235 ) . و اين عوارض است كه سبت حرمت غنا است .\r\n\r\nغِنى\r\n- غنى ضد فقر است و غنى مقابل فقير است موجودى كه نه در ذات و نه در كمال خود متوقف بر غير نباشد آن موجود غنى بالذات است و در مقابل موجود فقير است كه ممكن باشد كه محتاج است در وجود و فيض بموجود ديگرى و بالجمله از نظر فلسفى غنى موجود بىنياز در وجود را گويند و فقير موجود محتاج در وجود و بنا بر اين ممكنات فقيرند و حق غنى است «  وَ أَنْتُمُ الْفُقَراءُ   وَ اللَّهُ هُوَ الْغَنِيُّ  » ( از دستور ج 3 ص 8 - ش ص 307 - مجموعه دوم مصنفات ص 107 ، 133 ) و در اصطلاح عرفا غنى غناى دل است و غناى نفس است و غناى به حق است كه عبد خود را از همهء جهانيان بىنياز داند و چون حق را يافته است همه چيز را يافته باشد و التفاتى بما سوى خدا نمىكند .\r\n( از شرح منازل ص 123 ) .\r\n\r\nغَنيمَة\r\n- ( اصطلاح فقهى ) عبارت از مالى است كه در قتال از كفار گرفته مىشود و آنچه در غير قتال از كفار گرفته شود فىء گويند .\r\n( كشاف ج 2 ص 1098 - شرح لمعه ج 1 ص 190 ) .\r\nو فداء يا فديه كه عوض قتل از آنها گرفته مىشود و اموال غير منقول آن تمام مسلمانان است و از غنائم منقولات بعد از وضع آنچه امام صلاح بداند كه در راه مصالح جنگ و غيره صرف نمايد و آنچه براى خود برگزيند ما بقى را بين جنگجويان تقسيم مىكند و لو باشخاصى كه جنگ نكرده باشند حتى اطفال همراه را هم نصيبى است و بالجمله هر كس بهر عنوان در ميدان قتال بوده است و كارى انجام داده است ( از شرح لمعه ج 1 ص 190 ) .\r\n\r\nغَواسِق\r\n- ( اصطلاح فلسفى ) مراد اجسام است .\r\n\r\nغَواسِقِ بَرزَخيه\r\n- ( اصطلاح فلسفى ) در قبال عالم انوار معنوى عالم غواسق برزخى قرار گرفته است برزخ كه در لغت عبارت است از آنچه حايل ميان دو چيز قرار گيرد شيخ اشراق آن را به همين مناسبت بر جسم كه خود چيزى است كه ميان دو نور مجرد حائل مىشود اطلاق كرده است و عبارت از چيزى است كه بدان اشارهء حسى ميتوان كرد و بالاخره غواسق برزخيه را اطلاق به اجرام مثالى نيز كرده است ( الغواسق البرزخيه لها امور ظلمانية كالاشكال و غيرها و خصوصيات للمقدار و ان لم يكن المقدار زائدا على البرازخ ) ( از مجموعه دوم مصنفات ص 109 ) و بالجمله شيخ شهاب الدين سهروردى در مورد برازخ گويد :\r\n\r\n","description":"","footnote":"","page_name":" 1380 ","page_number":712},
  {"content":"\r\n\r\nغواسق برزخيه امورى است ظلمانى مانند اشكال و جز آن و خصوصياتى است متعلق به مقدار اگر چه مقدار خود امرى زائد بر برزخ نيست . بجز آنكه براى مقدار ويژگى و مقطع و حدى است خاص كه بواسطهء آن هر مقدارى از مقدارى ديگر مشخص و ممتاز مىشود و اين گونه مشخصات و امورى كه موجب امتياز برازخ ميشوند از عوارض‌اند و ذاتى برازخ نمىباشند و گر نه برازخ همه يكى بود و همه در اين عوارض و لزوم مشخصه مشترك خواهند بود و همين طور حدود مقادير نيز ذاتى برزخها نمىباشند و اگر همهء برازخ در آن مشترك مىبودند همهء مقادير يكى مىبود و بهر حال ما به الامتياز برازخ ناشى از ناحيه غير برزخهااند و نياز به علت دارند .\r\n( از حكمة الاشراق ص 288 ) .\r\n\r\nغَوّاص\r\n- ( اصطلاح عرفانى ) غواص سلوك كردن سالك را گويند كه بمعاونت مرشد كامل باشد و آن سلوك آفاقى و انفسى و كشف آفاق و انفس در جميع موجودات است .\r\n\r\nغَوث\r\n- ( اصطلاح عرفانى ) غوث عبارت از قطب است و ملجأ و ملاذ مردم است و از اولياء الله است ( شرح منازل ص 123 - تاريخ تصوف ص 651 - دستور العلماء ج 3 ص 9 نفحات ص 20 ) عراقى گويد :\r\n چند اشارت ، خود صريح كنم ؟ * غوث دين قطب چرخ ايمان كو \r\n\r\nغيبت\r\n- ( اصطلاح عرفانى ) غيب بمعنى غايب بودن و حاضر نبودن و اينجا مقابل شهادت است و غيب مقام جمع است كه جمع الجميع را غيب الغيوب گويند .\r\nشاه نعمت الله گويد :\r\n آيت غيب و شهادت را بخوان * وحدت و كثرت از آن هر دو بدان\r\nغيب باطن دان شهادت ظاهرش * آن يكى اول بگير آن آخرش\r\nعارفانه آمدم از غيب در غيب الغيوب * جمع و تفصيل وجود خويشتن يافتم \r\n\r\nغَيبَت\r\n- ( اصطلاح فقهى و عرفانى ) و در فقه عبارت از يادآورى شخص است در غياب او بامورى كه خوش ندارد گفته شود و اين امر شرعا حرام است . غيبت در صورتى است كه اوصاف موجود در شخص را كه عيوب و نقائص باشد بگويد .\r\nو شمردن نقائص خلقى و اخلاقى او و اگر نادرست باشد افترا و بهتان است و اين عمل حرام ست باستناد آيات قرآن و روايات و اخبار آل محمد .\r\n( از كشاف ج 2 ص 1090 - قواعد شهيد ص 257 ) در هر حال يكى از گناهان كبيره غيبت ست و آن ذكر اوصاف اشخاص است به نحوى كه او را خوش نيايد كه گفته شود .\r\nدر معنى عرفانى مقام دوئيت را گويند و مقام كثرت را و نيز غيبت دل است از مشاهدهء خلق بحضور مشاهده حق كه بواسطهء استيلاى سلطان حقيقت حتى از نفس خود هم غايب شود .\r\n\r\nغيبت مطلق\r\n- مراد از غيبت مطلق ذات حق است باعتبار لا تعين كه غيب هويت هم نامند ( اصطلاحات شاه نعمت الله ص 69 ) .\r\nشاعر گويد :\r\n\r\n","description":"","footnote":"","page_name":" 1381 ","page_number":713},
  {"content":"\r\n\r\n غيب مطلق را ذات ميخوانمش * گر چه هم غيب هويت دانمش \r\n\r\nغَيبُ الغُيوب\r\n- ( اصطلاح عرفانى ) مرتبت احديت جمع را مرتبت غيب الغيوب و غيب المكنون و غيب المصون مينامند ( اصطلاحات شاه نعمت الله ص 70 ) .\r\n\r\nغَيبِ مَكنُون\r\n- ( اصطلاح عرفانى ) غيب مكنون كه غيب مبطون هم گويند مراد ذات و كنه ذات است شاعر گويد :\r\n آنجا بصر و بصير كارى نكنند * صياد ضعيف‌اند و شكارى نكنند \r\n\r\nغَيبَت و حُضور\r\n- ( اصطلاح عرفانى ) بيان شد كه غيبت عبارت از غيبت قلب است از علم بدان چه جارى شده است از احوال خلق از جهت اشتغال ورزيدن حس بدان چه وارد شده است بر او و گاه غايب شدن از احساس خود و غير خود بواسطهء واردى كه از قبيل تذكر ثواب و تفكر عقاب و حضور به حق است مىباشد .\r\nپير طريقت گفت : اى جوانمرد بدورى از خود ، وى را نزديك باش و به غيبت از خود ، وى را حاضر باش ، وى جل جلاله نه از قاصدان دور است ، نه از طالبان پنهان ، نه از مريدان غايب ، ( عده ج 5 ص 384 ) عبد الله بن منازل گويد « احكام الغيب لا تشاهد فى الدنيا و لكن تشاهد فضائح الدعوى » ( طبقات ص 369 ) .\r\nعطار گويد :\r\n عين غيبت چون بغيب الغيب پوشيده‌اند * پس يقين ميدان كه غيب العين جاويد آن تست\r\nصدر غيب الغيب را سلطان جاويدان توئى * جز تو گر چيزى است در هر دو جهان دربان تست\r\nمحو كن نقش خود از روى ورق * تا بخوانى آيت اثبات حق \r\nبعضى از تركيبات : كمين غيب ، استار غيب ، پردهء غيب ، تتق غيب ، هاتفان غيب ، حقايق غيبيه ، عروس حجلهء غيب .\r\nمطلع غيبى\r\n\r\nغَير\r\n- ( اصطلاح ادبى ) اين كلمه در عربى از اسماء دائم الاضافه است معنا و روا باشد كه در لفظ قطع از اضافه شود مانند « قبضت عشرة ليس غيرها » برفع غير و حذف خبر كه مقبوض باشد و بالجمله غير مضاف در لفظ بر دو وجه استعمال مىشود 1 - آنكه صفت براى نكرده باشد مانند « تعمل صالحا غير الذى كنا نعمل » يا صفت معرفهء كه نزديك بنكره است باشد مانند  « صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ »  زيرا معرفهء جنسى نزديك بنكره است 2 - براى استثنا و اعرابش همان اعراب مستثنى به الا است مانند « جاء القوم غير زيد » بنصب غير و « ما جاءني غير زيد » به نصب و رفع و  « لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ »  برفع غير .\r\n( از مغنى ص 81 ) .\r\nدر فلسفه غير در مقابل هو هو است و چنان كه اتحاد بر اقسام است ( اتحاد بالشخص ، بالنوع ، بالجنس . . ) غير نيز بر اقسام است .\r\n( از تفسير ص 1297 ) .\r\n\r\nغَيرَت\r\n- ( اصطلاح عرفانى ) غيرت عبارت از كراهت مشاركت غير است در آنچه براى نفس در آن حظ است ، از مال\r\n\r\n","description":"","footnote":"","page_name":" 1382 ","page_number":714},
  {"content":"\r\n\r\nو جاه و غيرت به اين معنى مذموم است زيرا منشأ آن حسد است اما غيرت كه براى حق باشد به اين كه راضى نشود كه دل او به غير مايل گردد و به آنچه حق راضى است ممدوح و مطلوب است اما غيرتى كه از قبل حق باشد ارجاع عبد است بسوى آنچه راضى است از جهت حفظ و صيانت بنده .\r\n( از شرح منازل ص 154 - حاشيه بر شرح وسائل قشريه ص 202 ) .\r\nغيرت از جملهء لوازم محبت است و محب نبود مگر غيور و مراد از غيرت حميت محب است بر طلب قطع تعلق محبوب از غير يا تعلق غير از محبوب و آن را سه گونه است غيرت محب ، غيرت محبوب و غيرت محب و آن بر اولياء الله فرض است .\r\nجنيد گويد غيرت جايز نباشد مگر در سه وقت يكى موقع ذكر و غفلت و ديگر محبت و سه ديگر تعظيم ( از مصباح الهدايه ص 44 ) در شرح كلمات باباطاهر است كه غيرت عارف بر پروردگار به اين است كه نمىخواهد كه غيرى در ميان باشد و غيرت حق بر عارف همچنين است كه او را از آلايش هستى پاك دارد ( از شرح كلمات بابا ص 98 - 191 ) خواجه گويد : رشكم آيد بر هر كه به تو پيوندد و غيرت نتيجه حيرتست و شرط صحت صحبت است ، غيرت در غايت شفقت است و غيرت بردن با دوست حق است ، غيرت صفت عاشق است نه معشوق تا شركت قائم است غيرت دائم است ، مرد غير را به قوت غيرت هلاك كند و راه را از اسباب و اغيار پاك كند اگر جمال محبوب بر محب آشكار شود سلطان محبت پيدا شود .\r\n« الحق غيور ، و من غيرته انه لم يجعل اليه طريقا سواءه » ( از عده ج 1 ص 684 ) .\r\nاول كسى كه عاشق بود بگريزد و آب به آتش هرگز كى آميزد ، معشوق‌پرستى صفت تست و اين علت بسبب نسبت تست ، عاشق هم از اغيارست و كار از اين دشوار است چه گردى گرد اغيار ، ديگران را با معشوق تو چه كار ، دست جز از محبت باز كن از خويشتن آغاز كن و اين كار عاشقى را ساز كن .\r\n( رسائل خواجه عبد اللّه ص 127 )\r\n گر باد صبا بر سر زلفت گذرد * از باد صبا عاشق تو رشك برد \r\n\r\nغَيرِ مُتَناهى\r\n- ( اصطلاح فلسفى ) مفهوم غير متناهى و لا نهايت يعنى امور غير معدوده و غير محصوره و بعبارت ديگر غير متناهى بودن وصف امور و موجوداتى است كه آنها را حد و نهايت نه در طرف مبدأ و نه در طرف منتهى نباشد و يا امورى كه بعدد و شمار و احصا نيايند و از عوارض تسلسل نيز نامتناهى بود است ، غير متناهى بودن از نظر فلسفه بر چند نوع است ازين قرار .\r\nموجودات خارجى يا از كميات متصله‌اند و يا از كميات منفصله‌اند . پس نامتناهى بودن در اجسام خارجى يا در متصلات است يا در منفصلات نامتناهى بودن در متصلات هم يك وقت در موجودات قار الوجود لحاظ مىشود مانند ابعاد و اجسام نامتناهى و براهين متعددى براى ابطال نامتناهى بودن\r\n\r\n","description":"","footnote":"","page_name":" 1383 ","page_number":715},
  {"content":"\r\n\r\nابعاد قار الوجود اقامه شده است .\r\nو گاه در امتدادات غير قار الوجود لحاظ مىشود مانند زمان و حوادث پى در پى و برهانى بر ابطال اين گونه نامتناهى بويژه در طرف آينده اقامه نشده است .\r\nو در كميات منفصله غير متدرج - الوجود مانند اعداد ، كه نامتناهى مفروض در آنها بمعنى وجود عدهء بىشمار موجودات مجتمع الوجود است به وصف نامتناهى بودن اين قسم نيز باطل است . . .\r\nو نامتناهى بودن گاه در ترتب علل و معلول است كه تسلل گويند و بالجمله تسلل عبارت از پى در پى در آمدن امور و سلسله مترتبه است بطور بىنهايت و آن بر دو نوع است يا در امور واقعى عينى است كه تسلسل بمعنى ترتب علل و معلول خارجى باشد آن هم به براهين متعددى كه اقامه شده باطل است و يا در امور اعتبارى ذهنى است كه بر حسب اعتبار معتبر است كه غير متناهى يقفى باشد و دليلى بر بطلان آن اقامه نشده است رجوع شود به كلمه برهان و اقسام آن ( از اسفار ج 2 ص 8 - 10 ) .\r\n\r\nغَيرِ مُتَناهى تَحتى\r\n- ( اصطلاح فلسفى ) غير متناهى تحتى در مقابل غير متناهى فوقى به كار برده شده است مورد استعمال اين اصطلاح ، ممكنات و عالم خلق است در مقابل موجودات غير جسمانى و در زير عنوان كلمه برهان بيان شده كه جهان جسمانى عدة و مدة متناهى ميباشند در مقابل عالم صقع ربوبى و اسماء و صفات الهى كه غير متناهىاند عدة و مدة و شدة و نامتناهى فوقى ميباشند و فوق لا يتناهى ميباشند زيرا تناهى و عدم آن از اعتبارات عالم جسمانى است . و بهر حال نامتناهى اگر در ممكنات به كار برده شود موصوف به صفت تحتى است و اگر در اسماء و صفات حق به كار برده شود فوقى است .\r\n\r\nغَيرِ مُتَناهى شِدّى\r\n- ( اصطلاح فلسفى ) يعنى امرى كه در مراتب شدت و قوت غير متناهى است چنان كه گويند ذات حق نامتناهى است شدة و عدة و مدة .\r\n\r\nغَيرِ مُتَناهى عِدّى\r\n- ( اصطلاح فلسفى ) امورى كه بر حسب عده غير متناهى باشند نه از لحاظ مدت ، غير متناهى عدى مينامند و آن هم يا مترتب است خارجا يا ذهنا و خارج هم يا مجتمع الوجود است يا مترتبه - الوجود .\r\n\r\nغَيرِ مُتَناهى مُدّى\r\n- ( اصطلاح فلسفى ) امورى كه از لحاظ كشش و مدت غير متناهى باشند و بعبارت ديگر از لحاظ زمان غير - متناهى باشند و امورى كه فوق زمان باشند و امورى كه اول و آخرى نداشته باشند غير متناهى مدى ميباشند .\r\n\r\nغَيرِ مُتَناهى يَقِفى\r\n- ( اصطلاح فلسفى ) مراد تسلسل در امور اعتبارى است .\r\nشيخ الرئيس در مقام بيان اقسام و فروض نامتناهى بودن گويد . اكنون بايد ديد كه وجود نامتناهى در اجسام چگونه است و گويد . اما نامتناهى در امور غير طبيعى و آنكه آيا غير متناهى بودن در آنها در عدد است يا در قوت و يا در غير آن خود بحثى است جداگانه و نيز لازم است كه نامتناهى بودن در كميات ذو وضع و در اعداد و ترتيب ذو وضع و يا ذو طبع را مورد توجه قرار دهيم كه آيا غير - متناهى بودن در آنها درست است يا نه .\r\n\r\n","description":"","footnote":"","page_name":" 1384 ","page_number":716},
  {"content":"\r\n\r\nاولين چيزى كه بايد مورد لحاظ قرار گيرد مفهوم نامتناهى بودن است از اين جهت گوئيم غير متناهى گاه اطلاق بر حقيقت شود يعنى بمعنى حقيقى به كار رود و گاه مجازى ، معناى حقيقى غير متناهى بودن گاه اطلاق بر جهت سلب مطلق مىشود و گاه بر جهت سلب مطلق اطلاق نمىگردد قسم اول عبارت از اين است كه امرى مسلوب النهاية باشد به آنكه براى او كميت نباشد چنان كه گويند نقطه را نهايتى نيست زيرا خود نقطه نهايت است قسم دوم گاه در مقابل تناهى حقيقى گفته مىشود و آن عبارت از امرى است كه شأن آن متناهى بودن است و اين نوع غير متناهى بودن بر دو وجه است يكى آنكه از شأن طبيعت و نوعش اين است كه متناهى باشد و لكن از شأن شخص خودش اين نباشد كه متناهى باشد مانند خط غير متناهى اگر چنين خطى باشد قسم دوم آنكه از شأن آن باشد كه او را نهايت باشد لكن بالفعل نباشد چون دائره اما غير متناهى مجازى عبارت از چيزى است كه حدى نداشته باشد يعنى تحديد آن دشوار باشد .\r\n( از شفا ج 1 ص 98 - 99 تعليقه بر منظومه ص 29 - اسفار ج 3 ص 181 - تفسير ما بعد ص 418 - 1634 ، 31 ) .\r\n\r\nغَيرِ مُنصَرِف\r\n- ( اصطلاح ادبى ) در قواعد زبان غير منصرف كلمه را گويند كه در حال جرى به فتحه خوانده مىشود .\r\nاز جهت وجود دو سبب از اسباب منع صرف در آن يا يك سبب قائم مقام دو سبب ( از سيوطى ص 20 ) رجوع باسباب منع صرف و منع صرف شود .\r\n\r\nغَيريَّت\r\n- ( اصطلاح فلسفى ) غيريت مقابل هويت است و بر چند قسم است 1 - غيريت در جنس 2 - غيريت در نوع 3 - غيريت در فصل 4 - غيريت در عرض رجوع به اتحاد و ( اسفار ج 1 ص 134 ) شود .\r\nشيخ اشراق گويد و از لواحق كثرت غيريت است و از جمله غيريت‌ها مما ثلث است كه بر حسب شركت در حقيقت نوعيه باشد زيرا مما ثلث از تمام وجوه بحسب لواحق ممكن نيست و از جمله مقابليت است نسبتى كه بين ايجاب و سلب و عدم و ملكه ، ضدين وجود دارد ( از مقاومات ص 158 ، 159 )\r\n\r\nغين\r\n- ( اصطلاح عرفانى ) غين حجابى است بر دل كه به استغفار برخيزد ، و رين حجابى است كثيف ميان دل و ايمان به حق ، پس حجاب رقيق را غين گويند و حجاب كثيف را رين گويند . و بالاخره رفع آن حجاب بواسطهء رجوع از معصيت به ثواب و رجوع از خود به حق ميسر بود .\r\n( از كشف المحجوب ص 506 - لمع ص 373 اصطلاحات شاه نعمت اللّه ص 70 ) در شطحيات است كه : غين عارضى است كه از معادن امتحان حق بدل عارف رسد ، حقيقتش غلبهء حلاوت شاهد سر است بادراك علم و وصلت از كل .\r\n( از شطحيات ص 629 )\r\n\r\n","description":"","footnote":"","page_name":" 1385 ","page_number":717},
  {"content":"\r\n . \r\n\r\n","description":"","footnote":"","page_name":" 1386 ","page_number":718}
  ]